GEN.1.1	Puꞌun-puꞌun it langit baw banwa, giyuna it Ampuꞌang Diyus. 
GEN.1.2	Giyuna ya nga banwa, ega pay itsura baw ega pay maski unu nga betang. Madlem pang madlem, baw danum paꞌ i palelkep. Iyan Espiritu Santo it Ampuꞌang Diyus, subuk magdedengdeng kanya kat sagpaw it mabakat paꞌ nga danum. 
GEN.1.3	Bawnga miyampang i Ampuꞌang Diyus nga maat ya, “Ireg ku may eyag na.” Egay beken, sakaling may eyag na. 
GEN.1.4	Naltegan it Ampuꞌang Diyus nga magayen i eyag ngayting giyuna ya. Egay beken, biyagiꞌ ya i timpu it madlem baw maꞌyag. 
GEN.1.5	Piyangaranat Ampuꞌang Diyus i maꞌyag ngayti, aldawun. Madlem ngayti, delemen. Egay beken, diminlem i uꞌnang aldaw.
GEN.1.6	Pagꞌeyag maat siꞌ it Ampuꞌang Diyus, “Ireg ku mabagiꞌ it lawang i danum ngayni. May kat salu. May duꞌut dibwat.” 
GEN.1.7	Ta, naꞌatkayti nga matuud. Giyuna ya i lawang nga miyagiꞌ it danum kat salu baw danum duꞌut dibwat. 
GEN.1.8	Pagkabwat siꞌ it Ampuꞌang Diyus it itiꞌen, piyangaranan ya it langit i lawang ngayti nga miyagiꞌ. Miyapu-apun baw diminlem i ikadwang aldaw.
GEN.1.8	Bawnga pagꞌeyag siꞌ, 
GEN.1.9	maat siꞌ it Ampuꞌang Diyus, “Ireg ku nga mabulun na i danum kat sinirungat langit kat sadili ya nga rugar isaꞌun may malbawan nga rugar.” Ta, miyatkayti nga matuud. 
GEN.1.10	Pagkaguna ya sit itiꞌen ngayti, lugtaꞌ i ipiyangaran yat nalbawan ngayting rugar. Danum ngayting nabulun, nga maglilibut it nalbawan ngayti nga rugar, dagat i ipiyangaran ya. Naltegan it Ampuꞌang Diyus nga magayen gasiꞌ i iting giyuna ya. 
GEN.1.11	Iyan naguna nat Ampuꞌang Diyus i lugtaꞌ, maat ya, “Ireg ku, tubuꞌan na i lugtaꞌ ngayni it kalasi-kalasing luwak nga magkabiꞌniyan baw muꞌsang kayu nga mamagbuwaꞌ it kanya-kanyang buwaꞌ nga alitan.” Ta, timnubuꞌ nga matuud i muꞌsa ngayting inaat ya nga tumubuꞌ. 
GEN.1.12	Tiyubuꞌan i lugtaꞌ it kalasi-kalasing luwak nga daꞌgay-daꞌga magkabiꞌniyan baw muꞌsang mga kayu nga mamagbuwaꞌ it kanya-kanyang buwaꞌ nga alitan. Naltegan it Ampuꞌang Diyus nga magayen gasiꞌ i iting giyuna ya. 
GEN.1.13	Diminlem nay ikatlung aldaw.
GEN.1.13	Bawnga pagꞌeyag siꞌ, 
GEN.1.14	inaat siꞌ it Ampuꞌang Diyus, “Ireg ku nga resaan it magꞌeyag i langit nga imandaꞌan it delemen baw aldawun, baw itu gasiꞌ i mga tandaꞌanan it timpu nga magsugid it mga aldaw baw mga bulan baw mga taꞌun. 
GEN.1.15	Ituꞌun ngaytuy mamagꞌeyag duꞌut langit isaꞌun abutun nagat eyag nira i banwa.” Ta, sakaling may mga iti na ngayting matuud. 
GEN.1.16	Giyuna it Ampuꞌang Diyus i duwa nga dakulang banar i eyag nira. Iyan piyakamaꞌyag i singkar ya, aldawun i kanyang ipagꞌeyag. Iyan sangbat, meyag ga in delemen, atnaga i mga bituꞌun. 
GEN.1.17	Iti ngayting mga magꞌeyag nga giyuna ya, purus duꞌut langit i bintangan ya, isaꞌun eyagan nira i banwa. 
GEN.1.18	May magꞌeyag nga magtaban it aldawun. Subung naga i delemen, nga itu nay imandaꞌan it delem na baw aldaw na, ka ipagpablag niray kaꞌyagan kat kadleman. Naltegan it Ampuꞌang Diyus nga magayen gasiꞌ i iting giyuna ya. 
GEN.1.19	Diminlem i ikaꞌpat nga aldaw.
GEN.1.19	Bawnga iyan miyaldaw siꞌ, 
GEN.1.20	maat siꞌ it Ampuꞌang Diyus, “Ireg ku dakel nga sedaꞌ sinit danum ngayni, reet-reet sira. Baw ega lamang kat danum, pati kat lawang, ireg ku may betang ya nagang mga manu-manuk nga maglayug.” 
GEN.1.21	Bawnga giyuna siꞌ it Ampuꞌang Diyus i dadakulaꞌ nga ramu-ramu kat dagat. Baw muꞌsang beken nga maginawa nga mamanwa kat dagat, piyadakel ya sirang banar kat kanya-kanyang kalasi. Subung naga i muꞌsang magkalayug, kalasi-kalasi naga sira. Naltegan it Ampuꞌang Diyus nga magayen gasiꞌ i iting giyuna ya. 
GEN.1.22	Bawnga ega lamang desang giyuna ya i mga bagay ngayti in daꞌga piyatdekan ya gasiꞌ it ampang ya nga may guna, nga magꞌaat, “Magꞌanak-anak kamu isaꞌun dumakel kamung dumakel, magsedaꞌan i kapuꞌsaan it dagat baw danum. Subung naga i manu-manuk isaꞌun dumakel gasiꞌ sira kat kabanwaan.” 
GEN.1.23	Diminlem siꞌ i ikalimang aldaw.
GEN.1.23	Bawnga pagꞌeyag siꞌ, 
GEN.1.24	maat siꞌ it Ampuꞌang Diyus, “Ireg ku kalasi-kalasing ramu-ramu nga maginawa, mga magkagnek baw ega magkagnek, mga magtitindeg i magpanaw baw magkambang i pamanaw. Baw yay panggaring-garingan nira, lugtaꞌ.” Ta, egay beken may iti na gasiꞌ ka 
GEN.1.25	giyuna sit Ampuꞌang Diyus i muꞌsa nga kalasi it ramu-ramu, mga magkagnek baw ega magkagnek, baw muꞌsang kalasi it ramu-ramu nga magkambang kat sagpaw it lugtaꞌ. Naltegan it Ampuꞌang Diyus, magayen nagay iting giyuna ya.
GEN.1.26	Bawnga maat siꞌ it Ampuꞌang Diyus, “Iyan nay magayen tang buwaten, taw, baw ipasbung tat aten. Ibgay tat kanira i pudir kat muꞌsang banwa, pati betang ya nga subuk sedaꞌ, mga manu-manuk, muꞌsang ramu-ramu nga magkaꞌpet baw ega, baw kada ramu-ramu nga magkambang kat sagpaw it lugtaꞌ.” 
GEN.1.27	Egay beken, giyuna nat Ampuꞌang Diyus i taw. Pamwat ya, agen-agen it kaladawan ya. Nagtingkaꞌ i binwat ya, lalaki baw babay. 
GEN.1.28	Pagkabwat ya it kanira, piyatdekan ya sit ampang ya nga may guna, nga magꞌaat, “Magꞌanak-anak kamu isaꞌun dumakel, isaꞌun magtaawan i kalayawan it banwa, baw sakpen mi i muꞌsang banwa. Ibgay ku it imyu i pudir kat muꞌsang giyuna ku, nga subuk sedaꞌ, manu-manuk baw muꞌsang ramu-ramu nga kat banwa. 
GEN.1.29	Ibgay ku it imyu, nga yay mapisiꞌan mit pangaꞌen, muꞌsang mga luwak nga magkabiꞌniyan baw mga kayu nga magbuwaꞌ. Itu ngaytu i imyung pangaꞌen. 
GEN.1.30	Temed muꞌsang kalasit dikut, yay ipagbegay ku it mga ramu-ramu, maꞌpet baw ega, mga magkambang kat sagpaw it lugtaꞌ baw mga manu-manuk kat lawang. Itu i kanirang pangaꞌen.” Ta, miyatkayti nga matuud. 
GEN.1.31	Lintegan it Ampuꞌang Diyus i muꞌsa ngayti nga giyuna ya. Baw talagang kat panleteg ya, magayen nga banar i muꞌsa. Iti i ikaꞌnem nga aldaw. Diminlem siꞌ baw miyaldaw.
GEN.2.1	Ta, naꞌman nay langit baw banwa baw muꞌsang magkaltegan nga mga betang nira. 
GEN.2.2	Iyan ikapitu nang aldaw, ega nay binwat it Ampuꞌang Diyus nga mga kugunaen ya ka nakumplitu ya nay muꞌsa, aypaꞌ nagpapaꞌna na kanya. 
GEN.2.3	Ipiyabetang it Ampuꞌang Diyus i ikapitu ngayting aldaw nga maꞌal baw mataꞌas pat beken nga mga aldaw, sabap it pagkaꞌbut it ikapitung aldaw, nakumplitu ya nay muꞌsang mga kugunaen ya.
GEN.2.4	Ta, ituy kamatuudan pasar it langit baw banwa, iyan baꞌgu sirang giyuna it 
GEN.2.5	ega pay magpanubuꞌ nga maski unu nga luwak, sabap ega paꞌ piyaꞌuran it 
GEN.2.6	Takaꞌ may subuk gabun nga maggaring duꞌun it lugtaꞌ, magpatibung, nga yanay magmaregmeg it lugtaꞌ.
GEN.2.7	Bawnga garing kat lugtaꞌ binwat it 
GEN.2.8	Bawnga gimnuna i 
GEN.2.9	Garing siꞌ sikayti, piyatubuꞌ it 
GEN.2.10	Baw may esa gasing danum nga magburus duꞌut Eden ngayti, nga iyan i magpakseg it mga luwak ngayti duꞌun. Garing duꞌut Eden, nga duꞌun i puꞌun ya, nabagiꞌ nat epat nga kadanuman. 
GEN.2.11	Pangaran it uꞌnang bagiꞌ, Pison, nga iyan i magpanliyang-liyang i burus ya kat rugar nga pagpangaranat Havila, nga may bulawan duꞌun. 
GEN.2.12	Talagang bulawan duꞌut iting rugar, piyakamagayen. Ega lamang desang bulawan i duꞌun. May duꞌun gasiꞌ nga magkapisiꞌan it magkabwat nga pirmirang babangluun, baw marga nga batu nga pagpangaranat onice. 
GEN.2.13	Ngaran gasit ikadwang bagiꞌ it danum ngayti, Gihon, nga magpanliyang-liyang i burus ya kat rugar nga pagpangaranat Etiopia. 
GEN.2.14	Ngaran gasiꞌ it ikatlu nga bagiꞌ it danum ngayti, Tigris, nga duꞌun i burus ya it Asiria nga ayun kat lebatan. Ngaran it ikaꞌpat nga bagiꞌ ya, Eufrates.
GEN.2.15	Ta duꞌun nat kalulwakan ngayti i piyataꞌidan it 
GEN.2.16	Iyan duꞌun nay lalaki ngayti, inaat it 
GEN.2.17	Temed iyan sang puꞌun nga kayu nga magkapisiꞌan ngaytut ipagkakilala it magayen baw maraꞌe-raꞌet, ega salyaen mut kumaꞌen. Sabap kat aldaw nga kumaꞌen ka it iyan ngayan, egay pagduwa-duwa nga kamataynen i panriga it imu.”
GEN.2.18	Pagkapatakenaꞌ yat lalaki ngayti, maat siꞌ it 
GEN.2.19	Ta, mga giyuna ngaytit 
GEN.2.20	Piyangaranan nga muꞌsa it lalaki ngayti i mga ramu-ramu baw mga manu-manuk, temed egay mapakay nga katabyang baw maꞌiba-iba ya.
GEN.2.21	Aypaꞌ piyaꞌigaꞌ it 
GEN.2.22	Iti, takgang ngayting inabat it 
GEN.2.23	Pagꞌabut duꞌun, siyagyaan talaga it lalaki ngayti, nga maat ya, “Ta, in iyan, may iba ku na! Ka tuꞌlang, isi, subung talagat aken nga pamilug i pamilug ya. Babay i panaꞌwag it kanya sabap pinsiꞌ kanya kat bilug it lalaki.” 
GEN.2.24	Aypaꞌ ka buwat nat mga taw, tananan it lalaki i amaꞌ baw inaꞌ ya ka magsagpun na sira magꞌasawa. Ta egay beken, subung na sirat sang kabilu-bilugan.
GEN.2.25	Purus sira paꞌ maglelbas, babay baw lalaki ngayti, baw ega pay eꞌyaꞌ nira.
GEN.3.1	Iyan dukul nga esa gasing giyuna it 
GEN.3.2	Maat it babay ngayti, “Mapakay kaming kumaꞌen it buwat mga kayu situt kalulwakan ngaytu. 
GEN.3.3	Temed iyan esa ngayang asat tengaꞌ it kalulwakan ngaytu, iyan i ipiyagꞌaat it Ampuꞌang Diyus it amen nga ega salyaen namen it kumaꞌen. Maꞌunu baꞌ kaꞌnen na, maski sekel, daꞌkami semkel, ka kamataynen i panriga yat amen.”
GEN.3.4	Maat i tubag it dukul ngayti, “Iyan bay matuud, daꞌkamu bayan matay. 
GEN.3.5	Takaꞌ atkayan i inaat it Ampuꞌang Diyus it imyu ka magkaꞌrutan ya nga kat uras nga kumaꞌen kamu kayan, subuk kamukrat nga banar i mata mi. Egay beken, makasbung kamu nat Ampuꞌang Diyus nga magkakilala nat magayen baw maraꞌe-raꞌet.”
GEN.3.6	Ta, it namuyaan it babay ngayti nga palan magayeng kaꞌnen i buwaꞌ it iting kayu, ka magaye-gayeng pagletganan, baw iti na ngayti, mapisiꞌan it ega basta-bastang kasepsep, miyuꞌpuꞌ na kanya ka kimnaꞌen na. Binggayan ya gasiꞌ i iba ya ngayting lalaki nga minlep duꞌut kanya. Pagkabgay it kanya, kiyaꞌen ya na gasiꞌ. 
GEN.3.7	Egay beken, pagkakaꞌen nira, subuk sakaling nakasepsep, baw nakatanud na sirat eyaꞌ it mamaglelbas sira. Aypaꞌ binwat nira, namagdamit-damit it daꞌun it kayu nga pagpangaranat igos. Yanayti i tiyampiꞌ nira.
GEN.3.8	Iyan apu-apun na, nabatiꞌan niray 
GEN.3.9	Temed tiyaꞌwagan it 
GEN.3.10	Timnubag i lalaki ngayti, maat ya, “Nabatiꞌan ku bayay panaw mu ngayan situt kalulwakan ngaytu. Nagpatataguꞌ aku ka magꞌiꞌlam akut imu ka maglelbas aku.”
GEN.3.11	Miyampang i 
GEN.3.12	Maat i tubag it lalaki ngayti, “Ay babay ngaytu bang ibinggay mut aken nga iba ku, kanya bay minggay it aken it buwat kayu ngayan. Pagkabgay ya, kiyaꞌen ku na.”
GEN.3.13	Siyarunga it 
GEN.3.13	“Ay, inakalan aku bat dukul ngaytu,” maat i babay ngayti.
GEN.3.14	Dukul siꞌ ngayti i siyarunga it 
GEN.3.15	Ipabetang-betang ku nang magkuntraꞌ kamu na it babay ngaytu, kaꞌanakan ya baw imung kaꞌanakan. May kaꞌanakan ya nga rumunut it ulu mu. Ikaw, kumagat it aꞌay ya.”
GEN.3.16	Bawnga siyarunga ya siꞌ i babay ngayti baw inaat ya, “Padaklen kuy kakuriꞌan mut magpanganak. Kada manganak ka, rumuruꞌ kat dakulang sakit. Takaꞌ maski atkayan, dakulaꞌ nagay kayli mut asawa mu, baw pagsasakpen ya ikaw nga kanya i pagbayaꞌen mu.”
GEN.3.17	Bawnga lalaki siꞌ ngayti, nga yanayti si Adan, i inaat it 
GEN.3.18	Yay tumubuꞌ it madaliꞌ baw tumanip, dugi baw ilamunun, ega maat mga luwak nga pangaꞌen mi. 
GEN.3.19	Tumuruꞌ nay liꞌnget mu in magpakariga ka duꞌut uma isaꞌun may mapisiꞌ mu nga pangaꞌen. Atkayan i kabetangan mu seked it muliꞌ ka na kat lugtaꞌ, ka yay pinsiꞌan it binwat nga ikaw. Ta, it ikaw, lugtaꞌ i binwat, aypaꞌ uliꞌan mu, lugtaꞌ naga.”
GEN.3.20	Ta, piyangaranan na ni Adan ngayti i asawa ya ngaytit Eva, nga ireg sugiden, kaꞌgenan, sabap kanya na i inaꞌ it muꞌsang taw. 
GEN.3.21	Bawnga may binwat it 
GEN.3.22	Iyan atnakayti, maat siꞌ it 
GEN.3.23	Aypaꞌ piyalꞌid nat 
GEN.3.24	Egay beken, inimugaw na sira. Pagkalꞌid nira, bintangan it 
GEN.4.1	Ta, paribasay nagꞌasawa na Adan, duwa ni Eva, ega naꞌlay bawnga dimnarugmatiꞌ na si Eva ngayti. Sumakit i beteng ya ngayti, lalaki. Piyangaranan yat ki Cain ka maat ya, “Nanganak akut lalaki kat ildaw it 
GEN.4.2	Pagpanganak nira siꞌ, lalaki naga. Si Abel i ipiyangaran.
GEN.4.2	Pagdakulaꞌ it duwa ngayti, si Abel, manigꞌeper it mga ayep nira. Si Cain, yay kanyang naꞌirgan, manigꞌuma. 
GEN.4.3	Iyan naꞌlay na, nagbuwat si Cain it pasalamat ya duꞌun it 
GEN.4.4	Ki Abel, nagbuwat gasiꞌ. Anak nat mga pagꞌeperan ya ngayti i pinsiꞌan ya. Tabaꞌ, nga piyakamagayeng bagiꞌ kat bilug it ramu-ramu, i giyamit ya. Nasagyaan it 
GEN.4.5	Temed si Cain ngayti baw kanyang pasalamat, ega siyagyaan it 
GEN.4.6	Piyakisugidan it 
GEN.4.7	In beteꞌ magayen i pagbuwaten mu, daꞌga baꞌ sagyaan ku gasiꞌ ikaw? Temed in ega ireg mu nga muwat it magayen, magꞌindadangep it kasalaꞌan. Sabap kasalaꞌan, subuk ramu-ramu nga magꞌaꞌapaꞌ nga kuturikeb it imu. Talagang pagtiꞌsen ya ikaw. Temed kaꞌilangan paꞌere-eres ka nga indaꞌegen mu kanya.”
GEN.4.8	Ta may esang aldaw nga diyaran ni Cain i ariꞌ ya nga si Abel it nagpaꞌuma. Ta napanaw na sira. Iyan duꞌun na sirat uma, egay beken inimatay ya na.
GEN.4.9	Ega naꞌlay inaat it 
GEN.4.9	Maat i tubag ni Cain, “Bilaꞌ, taꞌway, adimaat akuy manigꞌarigrat ariꞌ ku ngayan!”
GEN.4.10	Temed maat it 
GEN.4.11	Kayti, sumpaan ka naytu. Panyaꞌ nat imu i magꞌarigra it urumaan ngaytu, sabap it piyaturuꞌan mut duguꞌ it ariꞌ mu i lugtaꞌ ngaytu. 
GEN.4.12	Garing kayti, maski magpaꞌres ka it panguma-uma mu, talagang ega manggayen. Magluꞌug-luꞌug nay baraꞌan mu.”
GEN.4.13	Maat i tubag ni Cain it 
GEN.4.14	Ka ungaytu, pagꞌimugawun mu na aku situt lugtaꞌ ngaytung urumaan, baw ega na mapakay nga kat adapan mu paꞌ aku. Magbaraꞌ aku na ngaytung lemelꞌag. Barang bilaꞌ it atkaytu nay kabetangan ku, siyu-siyuy kaparag it aken, imatayen aku na.”
GEN.4.15	Ta it atkayti, miyampang siꞌ i 
GEN.4.16	Nagliꞌid na si Cain kat adapan it 
GEN.4.25	Nagbeteng siꞌ si Eva ngayti nga asawa ni Adan, sumakit lalaki. Piyangaranan ya, si Set,
GEN.4.26	Pagpangasawa ni Set, nakaꞌanak it lalaki, piyangaranan yat ki Enos.
GEN.4.26	Garing duꞌun it iting timpu, nagpapuꞌun nay mga kaꞌanakan ngayti ni Set nga tumaꞌwag it 
GEN.5.1	Itu na ngaytu i paꞌyag pasar it mga kaꞌanak-anakan ni Adan.
GEN.5.1	Iyan giyuna it Ampuꞌang Diyus na Adan, pamwat ya, magꞌagen-agen it kaladawan ya. 
GEN.5.2	Lalaki baw babay i giyuna ya, baw piyatdekan ya sira it ampang nga ikagayen it bilug nira. Yay ipiyangaran yat kanira, taw. 
GEN.5.3	Magꞌidad si Adan ngaytit sang gatus baw tulu nga pulung taꞌun, nakaꞌanak sit lalaki nga subung it pagtaw-taw ya naga. Piyangaranan na ngaytit ki Set.
GEN.5.4	Garing it nakaꞌanak ngaytit ki Set, nakaꞌanak naga kanyat beken, babay baw lalaki, ka may walu pang gatus nga taꞌun seked it natay na kanya. 
GEN.5.5	Pagpatay ya, siyam nga gatus baw tulung puluꞌ nga taꞌun i idad ya.
GEN.5.6	Magꞌidad si Set it sang gatus baw limang taꞌun, nakaꞌanak it ki Enos. 
GEN.5.7	May sunud nagang mga anak ya ka piyaꞌlay kanyat walung gatus baw pitu pang taꞌun. 
GEN.5.8	Tanan-tanan it idad ni Set, siyam nga gatus baw sang puluꞌ may duwang taꞌun bawnga natay kanya.
GEN.5.9	Magꞌidad si Enos it siyam nga pulung taꞌun, nanganak sirat ki Cainan. 
GEN.5.10	May sunud nagang mga anak ya ka piyaꞌlay kanyat walung gatus baw sang puluꞌ may lima pang taꞌun. 
GEN.5.11	Tanan-tanan nga idad ni Enos, siyam nga gatus baw limang taꞌun bawnga natay kanya.
GEN.5.12	Magꞌidad si Cainan it pitung puluꞌ nga taꞌun, nanganak sirat ki Mahalalel. 
GEN.5.13	May sunud nagang mga anak ya ka piyaꞌlay it walung gatus baw epat nga puluꞌ pang taꞌun. 
GEN.5.14	Tanan-tanan nga idad ni Cainan bawnga natay kanya, siyam nga gatus baw sang puluꞌ nga taꞌun.
GEN.5.15	Magꞌidad si Mahalalel it enem nga puluꞌ baw limang taꞌun, nanganak na sirat ki Jared. 
GEN.5.16	May sunud nagang mga anak ya ka piyaꞌlay it walung gatus baw tulung puluꞌ pang taꞌun. 
GEN.5.17	Tanan-tanan nga idad ni Mahalalel bawnga natay kanya, walung gatus baw siyam nga puluꞌ baw limang taꞌun.
GEN.5.18	Magꞌidad si Jared it sang gatus baw enem nga puluꞌ may duwang taꞌun, nanganak sirat ki Enoc. 
GEN.5.19	May sunud nagang mga anak ya ka piyaꞌlay kanyat walung gatus pang taꞌun. 
GEN.5.20	Tanan-tanan nga idad ni Jared, siyam nga gatus baw enem nga puluꞌ may duwang taꞌun bawnga natay kanya.
GEN.5.21	Magꞌidad si Enoc it enem nga puluꞌ may limang taꞌun, nanganak sirat ki Matusalem. 
GEN.5.22	Garing it pagpanganak it ki Matusalem, may tulu pang gatus nga taꞌun nga magsisiging magpangaꞌgenan si Enoc uyun kat kaꞌirgan it Ampuꞌang Diyus nga bilang kaꞌiba-iba yang pirmi. May beken naga nga anak na Enoc nga babay, lalaki, nga simnunud it ki Matusalem. 
GEN.5.23	Tanan-tanan nga idad ni Enoc, tulung gatus baw enem nga puluꞌ may limang taꞌun. 
GEN.5.24	Pagkaꞌbut yat iting idad, paribasay bilang kaꞌiba-iba it Ampuꞌang Diyus si Enoc ngayti, nagsipat na lamang kanya. Daꞌna magkaparagan ka pinsiꞌ na kanya it Ampuꞌang Diyus.
GEN.5.25	Magꞌidad si Matusalem it sang gatus baw walung puluꞌ may pitung taꞌun, nanganak sira magꞌasawa it ki Lamec. 
GEN.5.26	May sunud nagang mga anak nira ka piyaꞌlay kanyat pitung gatus baw walung puluꞌ may duwa pang taꞌun. 
GEN.5.27	Tanan-tanan nga idad ni Matusalem, siyam nga gatus baw enem nga puluꞌ may siyam nga taꞌun bawnga natay kanya.
GEN.5.28	Magꞌidad si Lamec it sang gatus baw walung puluꞌ may duwa nga taꞌun, nanganak sira it esang lalaki. 
GEN.5.29	Piyangaranan yat ki Noe, ka maat ya, “Ituy inu-inu it aten kat makuriꞌ ngaytu nga buwat ta, nga magpakariga kat pangarigrat lugtaꞌ nga siyumpaan it 
GEN.5.30	May sunud nagang mga anak ni Lamec ka piyaꞌlay it limang gatus baw siyam nga puluꞌ may lima pang taꞌun. 
GEN.5.31	Nakaꞌbut i idad ni Lamec it pitung gatus baw pitung puluꞌ may pitung taꞌun, bawnga natay na kanya.
GEN.5.32	Magꞌidad si Noe it limang gatus nga taꞌun, nakaꞌanak kanyat sunud-sunud, si Sem, si Cam, bawnga ikatlu si Jafet.
GEN.6.1	Iyan dimnakel nay taw kat sinirungat langit, nagsigꞌanak-anak na. Dakel na nga mga babay i ipiyanganak. 
GEN.6.2	Paribasay mga daraga i mga babay ngayti nga anak it taw, naꞌirgan it mga anak
GEN.6.3	Ta it atkayti na, maat it Ampuꞌang Diyus, “Ega na ipasigi ku i buwat it Espiritu Santo ku nga magpadisir baw magsupil it katataawan, sabap nagpadura-duraꞌit na sira it adat nga maraꞌe-raꞌet. Takaꞌ ildawan ku naga sira it sang gatus baw duwang puluꞌ nga taꞌun i kaꞌlay.”
GEN.6.4	Kat iti nga timpu, timpu ngayti nga namagpangasawa na i paꞌaaten nga mga anak it Ampuꞌang Diyus it mga paꞌaaten nga mga anak it taw baw namagꞌanak-anak na ngayti, may mga taw na nga lagi nga pagtaꞌwagen it Nefilim.
GEN.6.5	Namuyaan it Ampuꞌang Diyus nga karaꞌe-raꞌetan nay nakapnuꞌ duꞌun it katataawan ngayti, ka pagsumbayaꞌen na nira nga banar i muꞌsang karaꞌe-raꞌetan kat nakem nira. 
GEN.6.6	Talagang nasmekan it 
GEN.6.7	Iyan atnakayti, maat it 
GEN.6.8	Temed si Noe ngayti, siyagyaan kanyat 
GEN.6.9	Talagang si Noe ngayti, mataldeng kanya kat panleteg it Ampuꞌang Diyus. Kat iting timpu, kanya lamang i magayen nga adat it taw, ega nay beken. Talagang pagpaꞌresan ni Noe i kaꞌirgan it Ampuꞌang Diyus nga bilang kaꞌiba-iba ya nga pirmi. 
GEN.6.10	Baw yanayan, lalaki nga tulu i anak ya, si Sem, si Cam baw si Jafet. 
GEN.6.11	Temed kat mga beken nga taw, piyaraꞌe-raꞌet nira nang banar i pangaꞌgenan nira. Talagang karaꞌe-raꞌetan nay nakapnuꞌ kat paꞌari-aring rugar. 
GEN.6.12	Kamatuudan, kat panleteg it Ampuꞌang Diyus, talagang karaꞌe-raꞌetan nay betang it sang kinleban.
GEN.6.13	Iyan atnakayti, inaat it Ampuꞌang Diyus si Noe, “Kayti puuꞌun ku nay muꞌsang taw, pati banwa ngaytu, tunawun ku na, sabap talagang punung-punuꞌ nay banwa ngaytu it karaꞌe-raꞌetan nira. 
GEN.6.14	Takaꞌ imu, magbuwat ka it subuk dakulang baul nga masakayan mi. Kayu nga sipres i buwaten mu. Seled-seleden mu in maꞌman mu na baw palanayan mut paparkat i paseled paliꞌwan isaꞌun ega tubudan. 
GEN.6.15	Baw magꞌaꞌatkayti i pamwat mu, tulung gatus nga parasikwan i kaꞌabwat, limang puluꞌ nga parasikwan i bukaꞌ ya, baw katagbaw ya tulung puluꞌ nga parasikwan. 
GEN.6.16	Atpan muy sakayan ngaytu nga buwaten mu baw dingdingan, temed ega iparapat duꞌut atep i pandingding, mga sang parasikwan i kataꞌal. Buwatan mut tulung ruknuꞌ i daꞌtag ya. Buwatan mu gasit liliꞌwanan bawnga talaꞌpan. 
GEN.6.17	Atkaytuy buwaten mu sabap magꞌaꞌabut talaga nga ipapanaw ku kat muꞌsang banwa i ega basta-bastang lenep, isaꞌun mapuuꞌ i muꞌsang maginawa kat sinirungat langit. Matay sirang muꞌsa. 
GEN.6.18	Temed may ipakiꞌupakat ku it imu. Aypaꞌ pagkaꞌman mu it sakayan ngaytu, pasakay kamu nang muꞌsa, duwa kamu magꞌasawa, pati mga anak mi, uyut gasiꞌ i kanirang mga asawa. 
GEN.6.19	Baw kumargaꞌ ka naga it muꞌsang mga ramu-ramu gasiꞌ, nga kat kada kalasi tagduwang batu i ikargaꞌ mu, isaꞌun makaꞌuyut sirat imyu nga maꞌped. Lalaki baw babay i ikargaꞌ mu. 
GEN.6.20	Puꞌsaen mu, manu-manuk baw ramu-ramu, magpanaw baw magkambang. Duwang batu kat kada kalasi i ikargaꞌ mu, isaꞌun maꞌped gasiꞌ sirat kanira. 
GEN.6.21	Baw dakulaꞌen mi nga kargaꞌ it muꞌsang kalasit pangaꞌen, muꞌsang kaꞌilangan mi baw kaꞌilangan it mga ramu-ramu gasiꞌ, isaꞌun daꞌkamu kurangen.”
GEN.6.22	Ta, muꞌsa ngayting ipiyagꞌaat it Ampuꞌang Diyus nga munaꞌaw ya it ki Noe, siyunud nga muꞌsa ni Noe.
GEN.7.1	Iyan naꞌman na, inaat nat 
GEN.7.2	Kada kalasi it ramu-ramu nga mapakay nga ipagsamba mi sinit aken, misiꞌ kat tagpipitung batu, babay, lalaki naga.
GEN.7.3	Pati mga manu-manuk, tagpipitung batu i pisiꞌen mu, babay, lalaki. Ikargaꞌ mi na isaꞌun muꞌsa ngaytu, may maꞌped naga nga yanagay panggaring-garingan it dumakel naga i situt banwa. 
GEN.7.4	Atkaytuy buwaten mu sabap, kapitu mana kayti, paꞌuranen ku na, baw maꞌlay yan nga uranan ka epat nga pulung aldaw baw delem. Atkaytu nay kaꞌlay ka puuꞌun ku i muꞌsang maginawa situt sinirungat langit nga giyuna ku.”
GEN.7.5	Ta, muꞌsa ngayting inaat it 
GEN.7.6	Magꞌidad na si Noe it enem nga gatus nga taꞌun pagꞌabut it iting luyud kat sinirungat langit. 
GEN.7.7	Ta, egay beken, nanled na na Noe, puꞌsa sira magꞌaꞌanak, pati mga asawa nira, isaꞌun maribri naga kat magꞌaꞌabut ngayti nga luyud nga tumunaw it banwa. 
GEN.7.8	Kat muꞌsang ramu-ramu baw manu-manuk, iyan nga mapakay nga ipagsamba baw ega, 
GEN.7.9	nagsigꞌabut na sirang muꞌsa duꞌut sakayan ngayti ka siminled na, kumpur inaat it Ampuꞌang Diyus it ki Noe. Kada kalasi, nagꞌasawa i miyabut. 
GEN.7.10	Desang matuud nga nakapitu, miyabut nay luyud nga ikiyaꞌampung na it muꞌsang banwa.
GEN.7.11	Miyabut i itiꞌen ngayti, iyan magꞌidad na si Noe it enem nga gatus nga taꞌun, nga kat ikadwang bulan it iting taꞌun, baw kat ikasang puluꞌ may pitung aldaw it bulan ngayti. Miyukaꞌ nay ega teꞌe-teꞌeng nga mga pagtumbudat danum baw atnat ipaglamaꞌ nga danum i seleg it uran. 
GEN.7.12	Miyuran it seledat epat nga pulung aldaw baw epat nga pulung delem.
GEN.7.13	Kat iti nagang aldaw, nga miyabut nay luyud, nagpasakay na si Noe baw mga anak ya ngayting si Sem, si Cam baw si Jafet, pati mga asawa nira. 
GEN.7.14	Duꞌun na gasiꞌ it sakayan i kada kalasit ramu-ramu. Dedekeyeꞌ baw dadakulaꞌ, magpanaw, magkambang baw mamagkalayug, magkagnek baw ega, duꞌun nang muꞌsa. 
GEN.7.15	Tagduwa-duwa kat muꞌsang maginawa i miyabut baw nagpasakay. 
GEN.7.16	Muꞌsa ngayti, may babay, may lalaki, ka yay ipiyagꞌaat it Ampuꞌang Diyus it ki Noe. Iyan duꞌun na sirang muꞌsa it seled it subuk baul ngayti, isiniradu nat 
GEN.7.17	Seledat epat nga pulung aldaw, talagang dimnakulaꞌ na nga dimnakulaꞌ i luyud, pagꞌaꞌampungun nay muꞌsang banwa. Limintaw na i pagsasakayan na Noe. 
GEN.7.18	Talagang miyararem nay danum, aypaꞌ buwat it pagsasakayan nira ngayti, maglutaw-lutaw na lamang. 
GEN.7.19	Dimnakulang matuud i danum, diyanuman nang muꞌsa i banwa. Kamatuudan, nalipen i maski abwatay nga bukid kat palelkep it banwa. 
GEN.7.20	Limang tindeg i kaꞌararem it danum kat siyagpawan it mga bukid. 
GEN.7.21	Egay beken, natay i muꞌsang maginawa kat sinirungat langit. Egay naꞌped, ramu-ramu, manu-manuk, pati taw. 
GEN.7.22	Nalmes sira nga muꞌsa. 
GEN.7.23	Talagang piyuuꞌ it Ampuꞌang Diyus i muꞌsang may ginawa kat sinirungat langit. Yamanay naꞌped, si Noe baw mga kaꞌibaan ya ngayti duꞌut sakayan. 
GEN.7.24	Kimnaꞌlay talaga i danum kat sagpaw it lugtaꞌ, inabut it sang gatus baw limang puluꞌ nga aldaw.
GEN.8.1	Ta, ega nalipatan it Ampuꞌang Diyus si Noe baw muꞌsang mga kaꞌibaan ya duꞌut pagsasakayan nira ngayti. Aypaꞌ ka piyaꞌyep ya nay deres kat sagpaw it lugtaꞌ. Ta, nagpapuꞌun nat mebas-ebas na i danum, 
GEN.8.2	beken it mindek na i tumbud it danum baw timniꞌdaw nay uran. 
GEN.8.3	Magsisiging magkayaꞌmat nat mebas i danum seked it may sang gatus baw lima nang puluꞌ nga aldaw garing it nagpapuꞌun i uran. 
GEN.8.4	Bawnga, pagꞌabut it ikasang puluꞌ may pitung aldaw it ikapitung bulan, simnangrad na i pagsasakayan ngayti na Noe duꞌut esang bukid nga pagpangaranat Ararat. 
GEN.8.5	Sigi na nga ebas it danum. Naꞌbut i sang pulung bulan, uꞌnang aldaw it bulan, magkatandaꞌan na i mga siyagpawan it mga bukid.
GEN.8.6	Ta, garing sikayti, iyan nagtaꞌlib nay epat nga puluꞌ pang aldaw, inabriyan na ni Noe i lalawagan nga binwat ya duꞌut pagsasakayan nira ngayti. 
GEN.8.7	Pagkaꞌabri ya, ipiyalayug yay sang batung manu-manuk nga ugak. Yanay binwat it ugak ngayti, layug-layug it magpasuliꞌ-suliꞌ, seked napra nay danum kat sagpaw it lugtaꞌ. 
GEN.8.8	Bawnga sunud sing ipiyalayug ni Noe, kalapatiꞌ, isaꞌun masiguru ya in napra na i danum. 
GEN.8.9	Temed ega pay magkaparagan it kalapatiꞌ ngayti nga mapakay ya nga mataꞌpunan. Aypaꞌ miyuliꞌ naga duꞌun it ki Noe nga duꞌut pagsasakayan ngayti, ka danum pang muꞌsay banwa. Magꞌabut i kalapatiꞌ ngayti, pagkayapen ni Noe. Ipiyasled ya siꞌ duꞌut pagsasakayan nira ngayti. 
GEN.8.10	Yapaꞌ siꞌ ipalayug ni Noe i kalapatiꞌ ngayti ka nakapitu. 
GEN.8.11	Apu-apun manay ipiyagꞌuliꞌ it kalapatiꞌ ngayti duꞌut ki Noe. Mabut may pagtatangagen ya na nga egenen nga daꞌun it olibo. Pagkalteg ni Noe kayti, naꞌrutan ya nga magkapra na i danum, ka pagtubuꞌan siꞌ it mga kayu. 
GEN.8.12	Minlat siꞌ si Noe it seked it kapitung aldaw, bawnga ipiyalayug ya siꞌ i kalapatiꞌ. Ta, ega na miyuliꞌ duꞌun it ki Noe.
GEN.8.13	Iyan magꞌidad na si Noe it enem nga gatus baw sang taꞌun, uꞌnang bulan, intrada gasiꞌ it bulan, tinꞌugan nay muꞌsang sagpaw it lugtaꞌ. Rimbangan ni Noe i atep it pagsasakayan nira ngayti bawnga nanlawag-lawag. Ipabeyeng-beyeng yay mata ya, ega nay danum, natꞌugan nay lugtaꞌ. 
GEN.8.14	Ikadwang bulan, ikadwang puluꞌ may pitung aldaw, diminsen nay lugtaꞌ.
GEN.8.15	Iyan madesen na ngayti i lugtaꞌ, inaat nat Ampuꞌang Diyus si Noe. 
GEN.8.16	Maat ya, “Ta, manliꞌwan kamu nang muꞌsa. Lumampud kamu na magꞌasawa, baw mga anak mi, pati mga asawa nira. 
GEN.8.17	Ipaliꞌwan mu na gasiꞌ i muꞌsang maginawa nga kaꞌibaan mi asat siyakayan mi ngayan, manu-manuk baw ramu-ramu, pati mga magkambang i pamanaw, isaꞌun manganak-anak sirang muꞌsa, dumakel siꞌ i situt sinirungat langit.” 
GEN.8.18	Aypaꞌ egay beken, limnampud na na Noe nga muꞌsa, asawa ya, mga anak nira, pati mga asawat mga anak nira ngayti, namaglampud nang muꞌsa. 
GEN.8.19	Namagpanliꞌwan na gasiꞌ i muꞌsa ngayting mga ramu-ramu, pati mga magkambang i pamanaw, baw muꞌsang mga manu-manuk. Kada kalasi ngayti, nanliꞌwan na.
GEN.8.20	Bawnga nagbuwat si Noe it papangantengan it ipagsamba duꞌun it 
GEN.8.21	Siyagyaan it 
GEN.8.22	Paꞌuꞌuma baw pakakayeg, panguran baw pangaldaw, aldawun baw delemen, mintras ega paꞌ naꞌbut i umur it banwa, sigi paꞌ i muꞌsa ngaytu.”
GEN.9.1	Bawnga piyatdekan it Ampuꞌang Diyus it ampang ya nga may guna si Noe baw mga anak gasiꞌ ni Noe. Maat i inampang ya, “Magꞌanak-anak kamu isaꞌun dumakel naga i taw kat sinirungat langit, isaꞌun magtaawan nagay muꞌsang banwa. 
GEN.9.2	Miꞌlam nat imyu i mga ramu-ramu, ganggang, baw manu-manuk, pati mga sedaꞌ, miꞌlam na gasit imyu, sabap ipagpabetang-betang ku nga muꞌsa ngaytu, kat pamegbeg mi na nga muꞌsa. 
GEN.9.3	Muꞌsang magkuliꞌget nga maginawa, magkakaꞌen mi na, nga yay dungag it pagkaꞌnen mi nang lagi nga mga luwak.
GEN.9.4	Temed kuydaw kamu it kasalya kumaꞌen it karniꞌ nga ega piyadguꞌ, sabap ladawan it kaꞌgenan i duguꞌ ngaytu. 
GEN.9.5	Baw yay matuud, in siyuy paturuꞌ it duguꞌ mi, talagang abulun ku kat duguꞌ ya gasiꞌ. In may ramu-ramu nga mimatay it taw, kaꞌilangan imatayen naga kanya. 
GEN.9.6	Eeꞌ baꞌ, in siyu-siyuy mimatay it masigkataw ya, kaꞌilangan nga imatayen naga kanya, sabap taw ngaytu, pamwat it kanya, agen-agen it kaladawan it Ampuꞌang Diyus.
GEN.9.7	Kamu ngaytu, subung nat inaat ku, garing kayti magꞌanak-anak kamu isaꞌun dumakel nagay taw. Talagang dumakel kamu nagang banar.”
GEN.9.8	Beken pang inaat it Ampuꞌang Diyus it ki Noe baw kat mga anak ni Noe, 
GEN.9.9	maat ya, “Akuytu i magꞌampang ngaytu. Kayti may ipagpakiꞌupakat ku it imyu, pati mga kaꞌanak-anakan mi nga sumunud it imyu. 
GEN.9.10	Ega lamang kamu, pati muꞌsang giyuna ku nga may ginawa nga kaꞌibaan mi, ramu-ramu baw manu-manuk, kumpur limnampud duꞌun it siyakayan mi ngayti. 
GEN.9.11	Talagang ipagsanggup ku it imyu kayti nga ega na saꞌupan ku pat muuꞌ i muꞌsang may ginawa it danum nga lumyud paꞌ it subuk nagtaꞌlib ngaytu. Talagang ega na lumyud it ikaranggaꞌ paꞌ it muꞌsang banwa.
GEN.9.12	Kayti, ituy keseg it sanggup ku ngaytut imyu, pati muꞌsang maginawa nga kaꞌiba-iba mi magtungtung-magꞌinapuꞌ,” maat it Ampuꞌang Diyus. 
GEN.9.13	“May ibtang ku na nga buluntung kat lawang. Itu nay katandaꞌ it isiyanggup ku pasar it banwa. 
GEN.9.14	Aypaꞌ kaꞌnu-kaꞌnu makunum i langit ka pagpaꞌuranen ku, kada maltegan i buluntung ngaytu, 
GEN.9.15	demdemen ku siꞌ i isiyanggup ku ngaytu, nga itu i binwat ku nga katandaꞌ tami, pati muꞌsang maginawa kat sinirungat langit, nga iyan danum, ega na lumyud it ikapuuꞌ nat muꞌsang maginawa. 
GEN.9.16	Eeꞌ baꞌ, kada timindeg kat lawang i buluntung, letganan ku bawnga demdemen ku i egay kaskedang sanggup ku it imyu, ka aku nga Ampuꞌang Diyus i nagsanggup kat muꞌsang maginawa kat sinirungat langit. 
GEN.9.17	Itu na ngaytu i katandaꞌ ta, nga keseg it ipagpakiꞌupakat ku ngaytu it imu baw muꞌsang maginawa situt sinirungat langit,” maat it Ampuꞌang Diyus.
GEN.9.18	Iti basaꞌan i mga anak ni Noe ngayting kaꞌibaan ya it nagpasakay baw limnampud ngayti duꞌut sakayan, si Sem, si Cam baw si Jafet. Si Cam ngayti i amaꞌ ni Canaan. 
GEN.9.19	Tulu ngaytu nga mga anak ni Noe, sira na i piyanggaring-garingan it taw nga limingkep it banwa.
GEN.9.20	Gimnaring it iting timpu, manigꞌuma siꞌ si Noe, baw kanyay uꞌna-uꞌnang nakalwak it luwak nga pagpangaranat ubas. 
GEN.9.21	Iyan magbuwaꞌ na, nagpesel kanya ka minwat it irimnun. Mininum na kanya seked it naglangu nga banar. Nalbasan nay magꞌigaꞌ duꞌut seled it bala-balay nira. 
GEN.9.22	Uꞌnang nakamuya it maglelbas na ngayti i amaꞌ nira nga si Noe, si Cam nga amaꞌ ni Canaan. Liyanggangan ya, bawnga isiyugid ya duꞌut duwa ngayting mga sulsug ya nga duꞌut liꞌwan. 
GEN.9.23	Pagkagneg it duwa ngayti, si Sem baw si Jafet, minsiꞌ sirat malabeg nga rambay, giyulamen nirang duwa bawnga minisnud. Bawnga iliyukyad nira duꞌut amaꞌ nira ngayting maglelbas, isaꞌun matagnepan. Ega naltegan niray kaꞌeyaꞌan it amaꞌ nira ka yanayti, pamanaw nirat minlep duꞌut amaꞌ nira ngayti, mamagꞌisnud.
GEN.9.24	Iyan nasulag na si Noe baw miyasmasan nat langu ya, naꞌrutan ya na i binwat it anak ya nga si Cam. 
GEN.9.25	Pagkaꞌrut ya, miyampang kanya. Maat ya, “Sumpaan si Canaan!
GEN.9.26	Mabantug i 
GEN.9.27	Bagay it ki Jafet, padaklen kanya it Ampuꞌang Diyus. Mga kaꞌanakan yat kanya, makapasagpun sira duꞌut pagtataꞌidan it mga kaꞌanakan ni Sem ka surubung sira nga pagtatarimaen it Ampuꞌang Diyus. Temed maꞌuripen naga gasiꞌ it mga kaꞌanak-anakan ni Jafet i mga kaꞌanak-anakan ni Canaan ngaytu.”
GEN.9.28	Garing it pagkatunaw ngaytit banwa, inabut paꞌ si Noe it tulung gatus baw limang puluꞌ nga taꞌun. 
GEN.9.29	Nakaꞌbut i idad ni Noe it siyam nga gatus baw limang puluꞌ nga taꞌun bawnga miyatay kanya.
GEN.11.1	Iyan tagna-tagnaꞌ paꞌ, paribasa it esa-esay puꞌun it taw, esa-esa paꞌ gasiꞌ i ampang. 
GEN.11.2	Ta it magpanlekep na ngayti sirat banwa, naꞌlay na sirat kayaꞌmat it panaw nga ayun duꞌut lebatan, nakaparag na sirat malayaw nga daranasan duꞌun it pagpangaranat Sinar. Pagkaparag nira, duꞌun nay tiyaꞌidan nira.
GEN.11.3	Iyan nakatiꞌen-tiꞌen na sira duꞌun, nagꞌupa-upakaten sira. Maat nira, “Esa-esa ga, muwat tamit dakel nga dakel nga padseneng lugtaꞌ, lugtaꞌ ngayang magkabwat tang dakut. Pakaꞌyawun tami nga banar isaꞌun demsen nga demsen.” Piyadsen na ngayti nira nga lugtaꞌ i ganti nirat batu nga ipagbuwat-buwat it balay. Piyulitan nirat alkitran
GEN.11.4	Pagkamuya nirat magkabwat sirat iting mga bagay, namagꞌupa-upakaten siꞌ sira. “Esa-esa ga,” maat nira, “magbuwat tamit magayeng lansangan baw patindeg tamit balay nga ega basta-basta i kaꞌabwat nga kaꞌbut duꞌut langit i alibubungan ya, isaꞌun matanug tami baw ega na matariwanak situt sinirungat langit.”
GEN.11.5	Temed nanlampud i 
GEN.11.6	Pagkalteg ya, maat ya, “Mga taw ngaytu, magkakayaan niray itung kabubwalan
GEN.11.7	Magayen aduꞌunun ta na sira ka belag-belagen i ampang nira, isaꞌun daꞌsira na magsepse-sepsepen it pagꞌaaten.”
GEN.11.8	Egay beken, tiyariwanak nat 
GEN.11.9	Aypaꞌ sikaytiꞌen, piyangaranan it Babel i iting rugar, nga ireg sugiden, nalibegan. Ka sikayti biyelag-belag it 
GEN.11.27	May esang taw nga pagpangaranat ki Tare. Anak ni Tare ngaytu, si Abram, sumunud si Nacor bawnga si Haran. Manganak si Haran, lalaki. Pangaranan, si Lot. 
GEN.11.28	Ega piyaꞌlay si Haran, ka natay kanya it egen pay amaꞌ ya nga si Tare. Piyatayan ya, siyakitan ya naga nga rugar nga Ur, nga sakep it Caldea. 
GEN.11.29	Kana Abram, duwa ni Nacor, nagsigpangasawa na. Mangasawa si Abram it kanya, pagpangaranat ki Sarai. Ngaran it ki Nacor nga asawa, si Milca nga esang kamanaken ya,
GEN.11.30	Si Sarai ngayti, ega magpanganak, aypaꞌ egay kanyang aꞌanak.
GEN.11.31	Ta, miyabut nga nagpaꞌugad si Tare, taban yat nagpaꞌugad i anak ya nga si Abram baw apuꞌ ya nga si Lot, nga yay esang anak ni Haran, pati miyagad ya nga si Sarai nga asawa ngayti ni Abram. Nagliꞌid na sira duꞌut Ur ngayti nga sakep it Caldea ka iyan sana i paꞌugadan nira, banwa nga Canaan. Temed ega naga nakalangbus ka pagkaꞌbut nira duꞌut lansangan nga pagpangaranat Haran, duꞌun nay tiyaꞌidan nira. 
GEN.11.32	Duꞌun nat Haran ngayti i piyatayan ni Tare, magꞌidad na kanyat duwang gatus baw limang taꞌun.
GEN.12.1	Bawnga inaat it 
GEN.12.2	Ka ituy sanggup ku it imu. Buwaten ku ikaw nga esang dakulaꞌ nga bangsa, baw pagꞌildawan ku ikaw nga pirmi. Buwaten ku nga mabantug i imung ngaran baw buwaten ku ikaw nga panggaringan it maꞌildawan i beken. 
GEN.12.3	Talagang ildawan ku gasiꞌ i kumpur mildaw it imu, temed iyan nga rumaꞌe-raꞌet it imu, ukumanan ku it panrigang sumpa ku. Yay matuud, garing it imu maꞌildawan i muꞌsang bangsat taw situt sinirungat langit.”
GEN.12.4	Ega maat diyaꞌga ni Abram i inaat ngaytit 
GEN.12.5	Piyabayaꞌ naga ni Abram i asawa ya ngayting si Sarai baw si Lot ngayting anak it sulsug ya. Taban niray muꞌsang mga kusas nira. Piyabayaꞌ nira gasiꞌ i mga uripen nga naꞌalang nira duꞌun it Haran ngayti. Namagpanaw na sira, nga liminꞌid na duꞌut Haran, namagpaꞌugad na duꞌut Canaan.
GEN.12.6	Pagꞌabut duꞌun, ega paꞌ nagpatakenaꞌ si Abram. Sigi pang panaw ya seked it nakaꞌbut duꞌun it matanug nga kayu ni More, duꞌut lansangan it Siquem. Kat iting timpu, mga Cananeo i magtataꞌid duꞌun it iting banwa, 
GEN.12.7	temed nagpakikita i 
GEN.12.8	Garing duꞌut piyaꞌabutan ya ngayti, nagpaꞌugad naga si Abram duꞌut mamungsuꞌun nga ayun duꞌut lebatan it lansangan it Betel. Duꞌun nay piyamagbala-balayan nira, nga ayun kat sedpan i Betel ngayti baw ayun duꞌut lebatan nira i lansangan it Hai. Nagpatindeg siꞌ kanya duꞌun it papangantengan it ipagsamba ka siyamba yay 
GEN.12.9	Takaꞌ ega naga nagtinir si Abram duꞌun, nagpaꞌugad naga. Magpakayaꞌmat manggid it paꞌaduꞌun it rugar nga pagpangaranat Negeb.
GEN.12.10	Temed kat iting timpu, miyabut i dakulaꞌ nga getem duꞌut iting banwa. Aypaꞌ nagꞌandaꞌ si Abram duꞌut Egipto ka talagang masakit nga getem i duꞌut Canaan ngayti. 
GEN.12.11	Desang adeꞌdeng na kanya duꞌut Egipto, inupakat ya si Sarai ngayting asawa ya. Maat ya, “Talagang ikaw ngaytu, daraga, magayen nga pagletganan. 
GEN.12.12	Pagsisiguruun ku nga pagkalteg it imu it mga taga Egipto, imatayen nayan nira aku isaꞌun maꞌagaw ka. 
GEN.12.13	Aypaꞌ kayti, asi-asi pat imu, panugid mu nagsulsug ta, isaꞌun gayen-gayenen nira aku, baw isaꞌun daꞌku imatayen nira.”
GEN.12.14	Pagꞌabut nga matuud na Abram duꞌut Egipto, naltegan it mga taga Egipto i kadaraga ni Sarai ngayti. 
GEN.12.15	Naltegan gasiꞌ si Sarai it mga katimbang it adiꞌ it Egipto ngayti. Unupat ipiyagsugid nira duꞌut adiꞌ ngayti. Talagang pagtuꞌgudun nirang kadaraga. Pagkagneg it adiꞌ ngayti, ipiyapisiꞌ yang lagi ka idungag yat mga pagꞌasa-asawaen yang kabababayan. 
GEN.12.16	Piyaltegan ya si Abram ngayti it magayeng adat sabap it iti nga babay. Aypaꞌ subraꞌ nga dimnakulaꞌ i mga kusas ni Abram. Dakel i napisiꞌ yang mga tupa, kambing, bakaꞌ, baw kabayuꞌ nga asno nga inaꞌan baw tudu, mga uripen nga babay, lalaki, baw mga kamelyo.
GEN.12.17	Temed paribasay ipiyapisiꞌ it adiꞌ si Sarai nga asawa ni Abram ka tanud ya nagsulsug lamang nga matuud, piyaꞌabutan it 
GEN.12.18	Iyan atnakayti, ipiyatawag it adiꞌ ngayti si Abram. Pagꞌabut ya, maat it adiꞌ ngayti, “Unuka atkaytuy binwat mut aken? Unuka ega isiyugid mut aken nga itu palan, asawa mu i itung babay? 
GEN.12.19	Unuka maat mu sulsug mu, aypaꞌ ipiyapisiꞌ ku kanya ka asa-asawaen ku? Kayti wayan nagay asawa mu. Pabayaꞌen mu naga ka limꞌid kamu na.” 
GEN.12.20	Bawnga binwat it adiꞌ ngayti, singkat ya i mga taawan ya, ka ipiyaꞌuruꞌ ya paꞌ na Abram ngayti, duwa magꞌasawa, pati mga kusas nira, taban nira nagat mapanaw ngayti. Paskedan it manguruꞌ ngayti, seked it kaliꞌwan na na Abram it banwa nga Egipto.
GEN.13.1	Liminꞌid na duꞌun it Egipto na Abram, duwa magꞌasawa. Taban niray muꞌsang kusas nira baw kaꞌibaan nira naga si Lot ngayti. Namagꞌuliꞌ na duꞌut Negeb, nga esang rugar duꞌut Canaan. 
GEN.13.2	Talagang si Abram ngayti, kiminseg na nga taw, ka maꞌayepen na nga banar, mabulawanen na baw mapiraken na.
GEN.13.3	Garing sikayti nga rugar, magpaꞌugad-paꞌugad naga na Abram seked it nakaꞌbut siꞌ duꞌut Betel. Duꞌun nagay piyaꞌabutan yat tagnaꞌ nga tiyaꞌidan yang rugar nga piyagtengaꞌan it Betel baw Hai. 
GEN.13.4	Duꞌun naga gasiꞌ kayti i piyatindegan yat tagnaꞌ it papangantengan it ipagsamba. Ta egay beken, siyamba ya siꞌ duꞌun i 
GEN.13.5	Ta, si Lot ngayti nga magbaya-bayat ki Abram, may kanya gasing mga ayep, mga tupa, kambing baw bakaꞌ, baw dakel gasing taawan. 
GEN.13.6	Ta it nagsubung sirang maꞌayepen, daꞌsira na sumadang in sang karuga-rugaran lamang i taꞌidan nirang duwa. Ka yanayti, dakel nang banar i mga ayep nira baw dakel nang mga kaꞌuripnan, aypaꞌ ega na mapakay nga magsagpun sira it sang karuga-rugaran lamang. 
GEN.13.7	Beken it namagbanta-bantaen nay mga manigꞌeper it mga ayep ni Abram baw manigꞌeper it mga ayep ni Lot. Baw beken paꞌ, kat iting timpu, may magtataꞌid paꞌ duꞌun nga mga Cananeo baw mga Perezeo.
GEN.13.8	Aypaꞌ iyan atnakayti, inupakat ni Abram si Lot. Maat ya, “Esa-esa ga, in mapakay it imu, ega magayen kuy kapagraraꞌet ta nga duwa. Subung naga i mga manigꞌeper it ayep ta, ega gasiꞌ ireg ku nga magraꞌe-raꞌeten sira, ka daꞌta nagꞌugaling taw. 
GEN.13.9	Kayti it malayaw i itung banwa, magꞌuꞌunu ka in daꞌta na magsagpun? Mamiliꞌ ka. In paꞌasini kay imung ayun, ayun kat gibang, paꞌaduꞌun akuy aken it ayun it iwanan. Takaꞌ in paꞌatkayti ka manggid ka paꞌasini kat ayun it iwanan, akuy pagibang manggid.”
GEN.13.10	Nanlawag-lawag si Lot, nalawag ya i kalayawat daranasan it Jordan nga garing sikaytiꞌen seked it duꞌun nat Zoar. Paꞌari-aring ayun may danum. Talagang maluꞌgum nga paglawagen, subung nat kalulwakan it 
GEN.13.11	Aypaꞌ iti i piniliꞌ ni Lot, muꞌsa ngayting daranasan it Jordan. Nagpablag na si Lot it amayan ya ngayti ka naꞌaduꞌun nat napiliꞌ ya ngayti nga ayun kat lebatan. 
GEN.13.12	Pagbelag nira, ki Abram, duꞌun nay tiyaꞌidan yat Canaan ngayti. Si Lot, duꞌun nat malayaw ngayting daranasan nga napiliꞌ ya. Adeꞌdeng it siyudad it Sodoma i tiyakenaꞌan ya, nga piyakabratan yat mga magkapuru-purun nga balay ya. 
GEN.13.13	Mga taw ngayti duꞌut Sodoma, mararaꞌe-raꞌet i adat, talagang makasalaꞌan sirang banar kat panleteg it 
GEN.13.14	Pagkapaꞌugad ni Lot, piyakisugidan sit 
GEN.13.15	Sabap kat paꞌari-ari ngaytung ayun nga ipagpalawag kut imu, ibgay kuytung muꞌsa it imu, subliyen it anak-inapuꞌ mu seked it maꞌlay. 
GEN.13.16	Talagang buwaten ku nga subuk kapu-kaput lugtaꞌ i kadakel it mga tungtung-inapuꞌ mu. In beteꞌ may magkabilang it kapu-kapu, ta mabilang nagay mga anak-inapuꞌ mu. 
GEN.13.17	Ta, panaw-panawan mu, letganan muy kalayaw baw kaꞌalaid, ka talagang ibgay ku it imu.”
GEN.13.18	Ega naꞌlay piyurun siꞌ ni Abram i balay ya ngayti ka napanaw siꞌ. Duꞌun i piyaꞌabutan yat kakakayuwan ni Mamre nga duꞌut Hebron. Pagꞌabut ya duꞌun, nagbuwat siꞌ it papangantengan it ipagsamba duꞌun it 
GEN.14.1	Kat iting timpu, kada rugar may adiꞌ. Adiꞌ it Sinar, si Amrafel. Si Arioc, adiꞌ it Elasar. Duꞌun it Elam, adiꞌ ya, si Kedorlaomer. Adiꞌ duꞌun it Goyim, si Tidal. 
GEN.14.2	Iting mga adiꞌ, nagꞌupa-upakaten sira nga rumpakan nira i adiꞌ it Sodoma nga si Bera, adiꞌ gasiꞌ it Gomorra nga si Birsa, adiꞌ it Adma nga si Sinab, adiꞌ it Zeboim nga si Semeber baw adiꞌ it Bela nga esang pangaran it rugar nga Zoar. 
GEN.14.3	Aypaꞌ ka inesa-esa nira i kampu it mga sundaluꞌ nira ka ipiyagsagpu-sagpunun na. Duꞌun it daranasan it Sidim i binwat nira nga kampu, puꞌun-puꞌun it napangaranat Dagat nga Patay.
GEN.14.9	Duꞌun na kayti i piyagbunuꞌan it mga sundaluꞌ it lima ngayting mga adiꞌ baw epat ngayting nanrumpak nga adiꞌ nga taga Elam, Goyim, Sinar baw Elasar. 
GEN.14.10	Mabulauꞌun i sikayting rugar. Duꞌut mga bulauꞌ ngayti may magtumbud nga alkitran.
GEN.14.11	Egay beken, binwat it epat ngayting mga adiꞌ nga nanrumpak, siyari na nirat rangpas i muꞌsang mga betang nga naparagan nira duꞌut Sodoma baw Gomorra ngayti. Pati mga pangaꞌen, pinsiꞌ nira nang tanan. 
GEN.14.12	Ta, si Lot ngayti nga kamanaken ni Abram, paribasay duꞌun nat siyudad it Sodoma i pagꞌiꞌistaran ya, diyakepan gasiꞌ kanya, pati mga kusas ya, taban nga muꞌsa it namagꞌuliꞌ na.
GEN.14.13	Nabetangan ngayti ni Lot, nasugid it esang palagyu duꞌun it ki Abram ngayting dayuꞌan nga Hebreo, nga magtataꞌid duꞌut kakakayuwan ni Mamre. Si Mamre ngayting Amorreo baw mga sulsug ya nga si Escol baw si Aner, may upakat na nira ni Abram ngayti nga magtabang-tabangen in may kakuriꞌan it sang kataawan. 
GEN.14.14	Pagkaꞌrut ni Abram it nabetangan it kamanaken ya ngayting si Lot, tiningped yang lagi i mga taawan ya nga lalaki nga pagꞌuꞌubasen it pakibunuꞌ. Kadakel nira, tulung gatus baw sang puluꞌ may walung kataawan. Mga iti ngayti, duꞌun nay siyakitan it seled it pamalay-balay ya. Tiyundug niray mga adiꞌ ngayting nanrumpak. Naꞌbutan nira, duꞌun nat Dan. 
GEN.14.15	Pagꞌabut nira duꞌun, biyagiꞌ yay mga taawan yat pirang gurupu. Yapaꞌ luꞌsutun nira ka delem. Ta, egay nabwat it mga kalaban nira ngayti, piyamagdaꞌeg. Namagpalagyu na sira. Tiyaraꞌusig na Abram seked duꞌun it Hoba nga duꞌut langbus it lansangan it Damasco. 
GEN.14.16	Nabaiꞌ na Abram nga muꞌsa i rangpasan. Nabaiꞌ ya gasiꞌ si Lot nga kamanaken ya baw muꞌsang kusas it kamanaken ya ngayti. Pati mga babay baw beken ngayti nga dakepan, nabaiꞌ nagang muꞌsa.
GEN.14.17	Egay beken, pagkapandaꞌeg na ngayti na Abram it ki Kedorlaomer baw kaꞌibaan ya ngayting mga adiꞌ, namagꞌuliꞌ na sira. Siyusmu si Abram it adiꞌ ngaytit Sodoma. Siyusmuwan it kanya, duꞌun pat Daranasan it Save, nga esa nagang pangaran it iting daranasan, Daranasan it Adiꞌ.
GEN.14.18	Si Melquisedec nga adiꞌ it Salem, kanya gasiꞌ i simnusmut ki Abram. Ega lamang desang adiꞌ si Melquisedec ngayti, in daꞌga sasirduti paꞌ kanya it Ampuꞌang Diyus nga Piyakamataꞌas. Taban yat simnusmu, pangaꞌen nga tinapay baw may pagꞌimnun gasiꞌ. 
GEN.14.19	Miyampang kanya it ampang nga paꞌildaw. Maat ya, “Ildawan ka sana, Abram, it Ampuꞌang Diyus nga Piyakamataꞌas, kanya nga gimnuna it banwa baw langit. 
GEN.14.20	Talagang kayti bantugun i Ampuꞌang Diyus nga Piyakamataꞌas, nga ipiyadaꞌeg yat imu i mga kalaban mu!” Bawnga binwat ni Abram ngayti, ibinggay ya it ki Melquisedec i ikasang puluꞌ nga bagiꞌ it muꞌsa ngayting nabaiꞌ ya.
GEN.14.21	Kaꞌampang i adiꞌ ngaytit Sodoma, “Imu na, Abram, i muꞌsat nabaiꞌ mu. Yamanay aken, in ibgay mu nagat aken, muꞌsang mga taawan ku.”
GEN.14.22	Temed maat i tubag ni Abram it adiꞌ ngaytit Sodoma, “Yay matuud, simnumpa aku duꞌut 
GEN.14.23	Isiyumpa ku nga daꞌku misiꞌ it maski sang bebnangan u barit siꞌsing ka ega ireg ku nga maꞌaat mu, ‘Ipiyagmanggad ni Abram, kamanggadan ku.’ 
GEN.14.24	Talagang maski unu, egay pisiꞌen ku. Iyan lamang i bilang tanggapen ku, iyan nga nakaꞌen namen nat mga taawan ku. Baw simpri, pisiꞌen it mga kaꞌibaan ku ngaytu nga si Aner, si Escol baw si Mamre i bagiꞌ it kanira.”
GEN.15.1	Garing sikayti ega naꞌlay, nagpakikita i 
GEN.15.2	Katubag si Abram, maat ya, “In iyan, magpasalamat aku, Agalen, temed subuk egay kapulusan it begayan mu aku, ka aku, egay aꞌanak. Siyu i sumubli? Daꞌga yanay sumubli, si Eliezer ngaytu nga taga Damasco?
GEN.15.3	Ka ungaytu, daꞌku na inildawan mut anak. Daꞌga yanaytuy sumubli it muꞌsang kusas ku, manigsirbi ku ngaytu, ka yanay ipabetang nga anak ku?”
GEN.15.4	Temed maat i tubag it 
GEN.15.5	Bawnga inaat it 
GEN.15.6	Kat iting mga ipiyagꞌaat, piyamayaꞌ nga banar ni Abram. Aypaꞌ ipiyabetang kanya it 
GEN.15.7	“Magkaꞌrutan mu,” maat paꞌ it Ampuꞌang Diyus, “aku nga Ampuꞌang Diyus i miyaat ngayan it imu nga limꞌid ka duꞌut Ur, nga rugar it mga Caldeo, ka talagang ibgay kut imu i itung banwa nga subliyen it anak-inapuꞌ mu.”
GEN.15.8	Maat siꞌ i tubag ni Abram, “Tabiꞌ, Agalen ku, unuy kamatuudan it talagang maꞌaken i itung banwa?”
GEN.15.9	Maat siꞌ it 
GEN.15.10	Pagkapisiꞌ ni Abram it muꞌsang ipiyagꞌaat ngayti, biyegsang ya na. Pagkabegsang ya, idiyaꞌtun ya it nagpatuꞌ-patuꞌun i kada begsang. Temed duwa ngayting uꞌuybun it manu-manuk, ega biyegsang ya. 
GEN.15.11	Nagsigꞌabut i mga manu-manuk nga mga tarwangin ka kukaꞌen it mga ramu-ramu ngayti nga biyegsang ni Abram, temed pagdinggawun ya sira.
GEN.15.12	Desang magsedep nay aldaw, nakaꞌigaꞌ na si Abram it yanay elek. Subung nat piskat it piyatay i pandele-delem kat linibut ya baw may nabatiꞌan ya nga subraꞌ na nga kaiꞌiꞌlaman. 
GEN.15.13	Bawnga piyakisugidan siꞌ kanya it 
GEN.15.14	Temed iyan banwa ngayang muripen it kanira, talagang rigaen ku. Garing sikayan makaliꞌwan na sira. Limiꞌwan sirat may dakulang kamanggadan. 
GEN.15.15	Temed ikaw, ega na labayen muy itu ngaytu. Magayen i kabetangan mu, seked maꞌbut nay imung umur, sabap kagurang nagay ipatay mut imu. 
GEN.15.16	Kat ikaꞌpat nga tungtung-inapuꞌ it kaꞌanakan mu, maꞌuliꞌ na niray itung banwa baw masadili na nira. Sabap kat iting timpu, nga dimnakulaꞌ nang banar i karaꞌe-raꞌetan nga pagsariyen it buwat it mga Amorreo ngaytung datiyan nga taga situ, talagang rigaen ku sira.”
GEN.15.17	Iyan nakasdep nay aldaw baw nagꞌalisakep nay delem, magleteg si Abram it esang pugun nga matabuk baw magdeleg. Pugun ngaytu, subuk napanaw duꞌut tengaꞌ it mga biyegsang ngayting ramu-ramu. 
GEN.15.18	Sikayti ipiyamatuud it 
GEN.15.19	Makaꞌuyut i banwa it mga Cineo, mga Cenizeo baw mga Cadmoneo. 
GEN.15.20	Masakep gasiꞌ i banwa it mga Heteo, mga Perezeo baw mga Refaita, 
GEN.15.21	mga Amorreo, mga Cananeo, mga Gergeseo baw mga Jebuseo.”
GEN.16.1	Si Sarai ngayting asawa ni Abram, talagang ega magꞌanak nga babay. May esang uripen ya nga babay nga taga Egipto, pagpangaranat ki Agar. 
GEN.16.2	Maat ni Sarai it ki Abram, “Ungaytu, naꞌlay nay pagꞌasawa ta, daꞌku paꞌ nanganak. Subuk pagsabaren it 
GEN.16.2	Napakay ni Abram i inaat ngayti ni Sarai. 
GEN.16.3	Aypaꞌ ipiyagbegay ni Sarai duꞌun it asawa ya nga si Abram si Agar ngayting taga Egipto nga uripen ya. Egay beken, nagꞌasa-asawa na sira ni Abram. Sang puluꞌ nga taꞌun nay kaꞌlay na Abram duꞌut Canaan ngayti, pagbuwat nira ngaytit atkayti. 
GEN.16.4	Sabap it nagꞌasa-asawa ngayti sira, ega naꞌlay nagbeteng si Agar.
GEN.16.4	Iyan magbebteng na ngayti kanya, pagtibabaꞌen ya nay agalen ya ngayting babay nga si Sarai. 
GEN.16.5	Ta it ega naga magkabaraꞌan si Sarai, maat yat ki Abram, “Salaꞌ mu baytu nga pagtibabaꞌen aku na ni Agar. Unu paꞌ garing it aken i pagꞌasa-asawa mi ngaytu. Ta unuka kayting magbebteng na kanya, atkayan nay buwat yang magpataꞌas-taꞌas nat aken? Magkaꞌrutan bayat 
GEN.16.6	“Aaꞌ,” maat ni Abram, “daꞌga babay ngayan, wayan, masunud mu in unuy ireg mu nga kubwaten, ka uripen mu kanya.” Aypaꞌ riniga ni Sarai si Agar. Egay beken miyalagyu na si Agar.
GEN.16.7	Nagpakikita it ki Agar i Anghil it 
GEN.16.8	Inaat yat kanya, “Agar, nga uripen ni Sarai, magpaꞌunu-unu kaytu?”
GEN.16.8	“Aaꞌ,” maat i tubag ni Agar, “magpalagyu akut agalen ku nga si Sarai.”
GEN.16.9	“Ega atkayay buwaten mu,” maat it Anghil ngaytit 
GEN.16.10	Beken pang inaat ya, “Padaklen ku nga padaklen nga banar i mga tungtung-inapuꞌ mu seked it ega na mabilang i kadakel nira. 
GEN.16.11	Kayti,” maat ya, “magbebteng ka na. Sumakit yan, lalaki. Si Ismael
GEN.16.12	Anak mu ngaytu, kaꞌalimbawaan ya, simarun nga kabayuꞌ ka egay tandang takenaꞌ. Kakuntraꞌ kanyat muꞌsang mga taw baw muꞌsa ngaytu, kanya nagang mga kakuntraꞌ. Pati mga kaduguꞌan ya, kuntraꞌen ya naga.”
GEN.16.13	Ta, binwat ni Agar ngayti, piyangaranan yay Ampuꞌang Diyus. Pangaran ya, si El Roy, nga ireg sugiden, Ampuꞌang Diyus nga maglelteg. Ka maat ya, “Nakalteg aku palan it Ampuꞌang Diyus nga maglelteg it aken.” 
GEN.16.14	Aypaꞌ ka napangaranan it mga taw it iting tabud, Beer-lahai-roi, nga ireg sugiden, tabud it kanya nga egen it egay kaskedan, nga maglelteg it aken. Itiꞌen ngayting tabud, duꞌun nagat piyagtengaꞌan it Cades baw Bered.
GEN.16.15	Pagpanganak ni Agar ngayti, sumakit, lalaki nga matuud. Iti na ngayti i anak ni Abram duꞌut ki Agar. Pangaranan ni Abram, si Ismael. 
GEN.16.16	Walung puluꞌ may enem nang taꞌun i idad ni Abram, pagkaꞌanak ya ngayti duꞌut ki Agar it ki Ismael.
GEN.17.1	Iyan siyam nang puluꞌ baw siyam nga taꞌun i idad ni Abram, nagpakikita siꞌ i 
GEN.17.2	Ka talagang tumanen kuy isiyanggup ku ngaytut imu nga padaklen ku nga banar i mga tungtung-inapuꞌ mu.”
GEN.17.3	Nanluud si Abram baw itinꞌem yay rupa ya duꞌun it lugtaꞌ. Sigi nga ampang it Ampuꞌang Diyus ngayti. 
GEN.17.4	Maat ya paꞌ, “Aku ngaytu i simnanggup it imu. Yay matuud, magbaraꞌ ka nga panggaring-garingan it dakel nga bangsa. 
GEN.17.5	Kayti ega na Abram
GEN.17.6	Buwaten ku paꞌ nga dumakel nga banar i tungtung-inapuꞌ mu, ka talagang may manggaring-garing it imu nga mga bangsa, pati mga adiꞌ nira.
GEN.17.7	Talagang magtetdek naytut imu i isiyanggup ku ngaytu. Maski ega nay ikaw ka mga kaꞌanakan mu mana, maneꞌteꞌ i pakiꞌupakat ku it seked maꞌlay nga banar. Tindak magtindak tu, itu nga isiyanggup ku ngaytu it imu, nga aku i Ampuꞌang Diyus mi, nga magꞌildaw it imu seked it mga kaꞌanakan mu magtungtung-magꞌinapuꞌ. 
GEN.17.8	Talagang ibgay kut imu baw mga tungtung-inapuꞌ mu i mga rugar nga pagpanaw-panawan mu, muꞌsa ngaytung banwa nga Canaan, nga piyakakusas nira it seked maꞌlay nga banar. Baw talagang tarimaen ku sira, aku nga Ampuꞌang Diyus nira.”
GEN.17.9	Inaat paꞌ it Ampuꞌang Diyus it ki Abraham, “Temed ikaw baw mga tungtung-inapuꞌ mu, kaꞌilangan nga pagsunudun mi nga pirmi i ipagpakiꞌupakat ku ngaytut imyu. 
GEN.17.10	Itu nagay buwaten mi. Kaꞌilangan turiꞌan i kada lalaki mi. 
GEN.17.11	Pagturiꞌ ngaytu i esang tandaꞌ it pakiꞌupakat kut imyu. 
GEN.17.12	Talagang muꞌsang ipanganak nga lalaki mi garing kayti magtungtung-magꞌinapuꞌ, kaꞌilangan turiꞌan pagꞌabut it ikawalung aldaw. Kaꞌilangan turiꞌan gasiꞌ i mga kaꞌuripnan mi baw mga taw nga ipiyaꞌalang it imyu. Maski ega kat duguꞌ mu, kaꞌilangan nagang turiꞌan, basta kat seled it pamalay-balay mi. 
GEN.17.13	Ituꞌun ngaytu nga buwaten mi kat bilug mi i keseg it ipiyakiꞌupakat ku ngaytut imu. Pakiꞌupakat ku ngaytu, maneꞌteꞌ tu it seked maꞌlay nga banar. 
GEN.17.14	In siyung lalaki i ega mabwat it atkaytu kat mga kaduguꞌan mu, ipabetang ku nga ega na kaꞌuyutan it mga taawan ku, ka riyanggaꞌ yay ipiyakiꞌupakat ku ngaytu.”
GEN.17.15	Beken paꞌ nga inaat it Ampuꞌang Diyus it ki Abraham, “Kayti ega na Sarai i panggetaꞌ mut ngaran it asawa mu, in daꞌga Sara na. 
GEN.17.16	Talagang ildawan ku kanya nga manganak naga. Limiꞌwan kanya nga subuk inaꞌ it dakel nga bangsa. Kat mga inapuꞌ ya, may makapagꞌadiꞌ.”
GEN.17.17	Simnaꞌup siꞌ si Abraham it nanluud it magtetꞌem i rupa, temed nakaslem kanya. Kat nake-nakem ya, “Sang gatus nang taꞌun i idad ku baw si Sara ngaytu, ungaytu, manganak palan kanya it maski siyam nang puluꞌ i idad ya!” 
GEN.17.18	Miyampang siꞌ si Abraham. Maat ya, “Sana ildawan mu naga si Ismael!”
GEN.17.19	Maat i tubag it Ampuꞌang Diyus it ki Abraham, “Eeꞌ, mapakay naga yan. Temed manganak naga si Sara, sumakit yan, lalaki. Pangaranan mut ki Isaac. Muꞌsa ngaytung isiyanggup baw ipiyakiꞌupakat kut imu, gumaring kat itung anak mu seked anak-inapuꞌ ya mana, magtetdek paytu it bilug nira it seked maꞌlay nga banar. 
GEN.17.20	Baw ki Ismael, ibgay ku i pagꞌangutun mu. Ildawan ku naga kanya baw padaklen ku naga i mga tungtung-inapuꞌ ya. Manganak kanya it sang puluꞌ may duwang mataꞌas nga ginuꞌu. Limiꞌwan nga ega babasta-bastaen i tungtung-inapuꞌ ya ka dakulang bangsa. 
GEN.17.21	Temed pakiꞌupakat ku ngaytut imu, ega uyut si Ismael ngayti, in daꞌga, katumanan ya, duꞌun lamang it anak mu nga si Isaac, nga anak mi ni Sara nga ipanganak yat tumaꞌun siꞌ.” 
GEN.17.22	Pagkaꞌampang it Ampuꞌang Diyus kayti, nagsipat na kat panleteg ni Abraham.
GEN.17.23	Iti nga laging aldaw, uyun kat inaat ngaytit Ampuꞌang Diyus, tiyuriꞌan nga lagi ni Abraham si Ismael baw muꞌsang kalalakiyan duꞌut seled it pamalay-balay ya, pati mga anak it uripen ya nga duꞌun nay siyakitan it seled it pamalay-balay ya, baw iyan mga ipiyaꞌalang duꞌun it kanya, basta lalaki piyamagturiꞌan ya na. 
GEN.17.24	Pati sadili yang bilug, maski siyam nga puluꞌ baw siyam na nga taꞌun i idad ya, binwat ya gasit atkayti. 
GEN.17.25	Idad ni Ismael it kanya, iyan naturiꞌan kanya ngayti, sang puluꞌ may tulu nang taꞌun. 
GEN.17.26	Naꞌubus ni Abraham it sang aldaw i panuriꞌ ya, duwa sira magꞌanak, 
GEN.17.27	baw kapuꞌsaan it mga lalaki kat seled it pamalay-balay ya, iyan nga duꞌun nay siyakitan nira baw iyan mga ipiyaꞌalang duꞌun it kanya it mga taw nga belag i duguꞌ.
GEN.18.1	Saꞌup siꞌ nga pakikita it 
GEN.18.2	Sakaling may nalawag ya nga tulung kalalakiyan nga mamagtitindeg. Pagkalawag ya, timnindeg kanya baw magpapalagyuy minlep duꞌun. Pagꞌabut ya, nanluud kanya it magtetꞌem i rupa.
GEN.18.3	Maat ni Abraham, “Agalen ku, in mapakay it imyu, patuluy kamu daꞌan situt amen. Ayaw kamut taꞌlib. 
GEN.18.4	Situ kamu na daꞌan it siꞌrung it kayu ngaytu, magpaꞌna. Mamisiꞌ aku daꞌan it danum nga iꞌugas it aꞌay mi. 
GEN.18.5	Pasimpan aku beken it maski unu mana nga makaꞌen. Magayen ku parabir kamu mapanaw makakaꞌen kamut ikseg it ginawa. Ega naga yan makasasaw it amen. Masagya aku nga makapagsirbi it imyu.”
GEN.18.5	“Eeꞌ,” maat i tubag it tulu ngayti, “unuka ega mapakay?”
GEN.18.6	Dimnali-daliꞌ si Abraham it semled duꞌut balay nira ngayti ka nagpasimpan it ki Sara it pangaꞌen. Maat ya, “Dali-daliꞌen mu, misiꞌ kat balit sang puluꞌ baw limang kilu i pirmirang arina ka buwaten mung tinapay.”
GEN.18.7	Nanliꞌwan siꞌ si Abraham ka namiliꞌ duꞌut mga bakaꞌ ya it matabaꞌ nga maꞌuybun-uybun paꞌ ka ipiyakarniꞌ yat mga uripen ya baw ipiyaꞌilutuꞌ it dumaliꞌ. 
GEN.18.8	Pagkalutuꞌ it muꞌsa ngayti, minsiꞌ kanyat gatas. Tiyaban yay muꞌsa duꞌut siꞌrung it kayu ngayti. Tiyarakanan ya nay tulung kataawan ngayting miyabut. Pagꞌaꞌarigraen it magayen ni Abraham i mamagkaꞌen ngayti.
GEN.18.9	Iyan magkaꞌen na sira, iningkut nira si Abraham, nga maat nira, “Ari asawa mu nga si Sara?”
GEN.18.9	“Aaꞌ,” maat ni Abraham, “duꞌun nagat seled it balay.”
GEN.18.10	Maat it sang kataawan ngayti, “Pagtaꞌlib it sang taꞌun, siguradung paꞌuliꞌ aku naga yan situt imyu. Pagpaꞌuliꞌ ku, manganak nat lalaki i asawa mu nga si Sara.”
GEN.18.10	Itu palan, magpapagneg naga si Sara duꞌut linge-lingeb it salakwatan it balay. 
GEN.18.11	Lamang atkayti i inampang it sang kataawan ngayti, talagang gurang na na Abraham duwa magꞌasawa. Kamatuudan, ega na pagꞌabutun it adat it mga babay si Sara. 
GEN.18.12	Nakaslem si Sara nga nakagneg kayti. Kat nake-nakem ya nga, “Unuka aget pay atkayan it ungaytu, ubꞌub kami nang duwa?”
GEN.18.13	“Abraham, unuka nasleman ni Sara baw atkayti i kat nakem ya nga magpakiꞌambut it inaat ku ngaytu, nga manganak naga kanya it maski gurang na?” maat it magꞌampang ngayti nga kanya i 
GEN.18.14	“Unu, may maski unung bagay nga ega magkakayaan it 
GEN.18.15	Egay beken miniꞌlam na si Sara, pagkagneg yat iting ampang, aypaꞌ ka piyayluwan ya na. Maat ya, “Daꞌku naga siminlem.”
GEN.18.15	Temed maat i magꞌampang ngayti, “Ayaw ka nat paylu! Talagang siminlem ka.”
GEN.18.16	Iyan napanaw siꞌ i tulu ngayti nga kalalakiyan, ipiyagꞌuruꞌ sira ni Abraham. Kupanawan nirang ayun, duꞌut Sodoma. 
GEN.18.17	Iyan magpanaw na sira, miyampang i 
GEN.18.18	Sabap piniliꞌ ku kanya nga garingan it esang dakulaꞌ nga bangsa. Baw muꞌsang bangsat taw kat sinirungat langit, talagang begayan kut dakulang ildaw nga subuk manggaring situt kanya. 
GEN.18.19	Piniliꞌ ku kanya nga bilang magayeng iba-iba ku isaꞌun tulduꞌan yay kaꞌanakan ya nga sunudun nira i kaꞌirgan ku ngaytu baw mangaꞌgenan sira it mataldeng kat panleteg ku. Ka basta sunudun ga nira, tumanen kuy muꞌsang isiyanggup ku it ki Abraham ngaytu.”
GEN.18.20	Bawnga inaat it 
GEN.18.21	Kayti paꞌaduꞌun aku ka letganan ku i muꞌsa ngaytu, in unuy kamatuudan it magꞌabut ngaytu duꞌut aken.”
GEN.18.22	Magkatupus i iti nga ampang it 
GEN.18.23	Nagpaꞌadeꞌdeng si Abraham baw miningkut. Maat ya, “Ta it atkayan i kubwaten mu, unu yan, in beteꞌ may mataldeng nagang mga taw duꞌun, unu, puuꞌun mu na nga uyut it mga mamagbuwat it karaꞌe-raꞌetan? 
GEN.18.24	In beteꞌ may limang puluꞌ nga kataawan nga mataldeng naga kat panleteg mu duꞌut Sodoma ngayti, unu ranggaꞌen mu nagay siyudad ngayan? Unu, ega na iribri mu i rugar ngayti kat kadakulat sanguꞌ mu it limang puluꞌ ngayti nga mataldeng? 
GEN.18.25	Siguru ega nagaytu mapakay nga imatayen muy mga mataldeng ngaytu nga ipaꞌuyut mu na it mga mamagbuwat it karaꞌe-raꞌetan. Ta daꞌga, in buwaten mu nay atkayan, ega nagay piyagbelagan it mga mataldeng baw ega? Sana alaid naga kat pikir muytu! Daꞌga baꞌ kataldengan lamang i ipapanaw it Manigꞌukuman it sang kinleban?”
GEN.18.26	Timnubag i 
GEN.18.27	Takaꞌ ega baꞌ magkatupusan si Abraham it ingkut. Maat ya siꞌ, “Tabing galang it imu, wayni kat sagpaw it ampupuru ku, pangaasen aku na nga mingkut it Ampuꞌang Diyus nga magbebegbeg it muꞌsa. 
GEN.18.28	Ta in beteꞌ ega maꞌustung limang puluꞌ ka kurang it lima i mataldeng ngaytu, unu puuꞌun mu naga i sang kabanwaan sabap kurang ngaytit lima?”
GEN.18.28	“Ega,” maat it 
GEN.18.29	“Ta in beteꞌ,” maat ni Abraham, “epat nga puluꞌ lamang i mga mataldeng duꞌun, unu gasiꞌ?”
GEN.18.29	“Ega,” maat it 
GEN.18.30	Sigi baꞌ nga paꞌineꞌteꞌ ni Abraham ngaytit mingkut, maat ya, “Beteꞌ daꞌku naga isgan it Agalen ku it kaꞌiꞌingkut ku ngaytu! Ta, in tulung puluꞌ lamang i maparagan nga mga mataldeng duꞌun. Magꞌuꞌunu gasiꞌ?”
GEN.18.30	“Ega,” maat it 
GEN.18.31	“Daꞌga baꞌ,” maat ni Abraham, “talagang pangaasen aku baꞌ, Agalen ku, ka kuꞌingkut aku ga lamang! Ta in beteꞌ dumwang puluꞌ na lamang i maparagan duꞌun nga mga mataldeng, unu ranggaꞌen mu naga?”
GEN.18.31	“Ega,” maat it 
GEN.18.32	Pangiyaꞌpusang ingkut ni Abraham, “Ega naga beteꞌ isgan aku it Agalen ku ka mingkut aku pat kaꞌsa. Itu manay ingkut ku. Ta in beteꞌ sang puluꞌ manang kataawan i maparagan duꞌun nga mataldeng kat panleteg mu, magꞌuꞌunu gasiꞌ yan?”
GEN.18.32	“Ega,” maat it 
GEN.18.33	Pagkatupus kayti it iting mga sugi-sugid nira, gimnaring nay 
GEN.19.1	Apu-apun nang banar i ipiyagꞌabut duꞌut Sodoma it duwa ngayting taraꞌgen it 
GEN.19.2	Bawnga maat ya, “In mapakay it imyu nga mga agalen ku, patuluy kamu daꞌan duꞌut amen. Mangugas kamu it mga aꞌay mi baw ta, duꞌun na gasiꞌ bayan it amen i igaꞌan mi. Aldaw mana siꞌ i ipanaw mi.”
GEN.19.2	“Ayaw kat pasasaw,” maat nira. “Situ kami lamang it liꞌwan paꞌaldaw.”
GEN.19.3	Temed talagang ega magkabaraꞌan si Lot. Riyeges ya sirang riyeges. Aypaꞌ namagbayaꞌ na lamang i duwa ngaytit ki Lot. Pagꞌabut duꞌut balay, tiyarakanan sirat pangaꞌen nga may uyut nga tinapay nga egay ipagpaꞌalsa. 
GEN.19.4	Pagkakaꞌen, desang maat magtakenaꞌ na sira, dakel na nga taw nga miyabut duꞌut kanira. Kadakel ngayti, magugurang baw mangaꞌwaꞌeng mga lalaki nga taga Sodoma, liniputan na nira i balay ni Lot ngayti. 
GEN.19.5	Piyataꞌwagan nira si Lot. Maat nira, “Ariyen nay duwang kataawan ngayang mga lalaki nga miyabut situt imyu kagayna? Paliꞌwanen mu sira sinit amen isaꞌun mabarakuꞌ namen.”
GEN.19.6	Binwat ni Lot, nanliꞌwan ka pakirunding duꞌut kanira. Pagkaliꞌwan ya, isiniradu ya nagay talaꞌep. 
GEN.19.7	Bawnga miyampang kanya. Maat ya, “Esa-esa ga, in mapakay it imyung muꞌsa, pagneg kamu it aken. Ayaw kamut buwat it atkaytung karaꞌe-raꞌetan. 
GEN.19.8	In mapakay kamu, yanay paliꞌwanen ku situt imyu, duwang anak ku nga babay nga ega paꞌ naglabay it lalaki. Buwaten mi lamang in unuy kaꞌirgan mi nga buwaten it kanira. Temed, duwa ngaytung kataawan nga miyabut situt aken, pagꞌangutun kut imyung muꞌsa nga ega buwaten mit maraꞌe-raꞌet ka kat seled sirat pamalay-balay ku, aypaꞌ akuy baalaꞌ it kabetangan nira.”
GEN.19.9	Temed simnigraꞌ gay ampang nira. Maat nira, “Asan! Magpedek kat ampang-ampang! Ikaw nga dayuꞌan, namanwa ka lamang situt amen, bawnga kayti, pagꞌukumanan mu na kami! Kayti, subraꞌ nga maraꞌe-raꞌet i buwaten namen it imu, subraꞌ paꞌ it kanira.” Pagkaꞌampang nira kayti, isiyuꞌmud-suꞌmud na nira si Lot. Inlep na niray talaꞌep ka ranggaꞌen na.
GEN.19.10	Temed duwa ngayting mga anghil, inabri nira i talaꞌep ka riyayak nira si Lot duꞌut seled. Pagkasled ni Lot, siniradu siꞌ nira. 
GEN.19.11	Bawnga ipiyabaraꞌ it duwa ngayting mga anghil nga, mga taw ngayting mamagliliput baw kuranggaꞌ na ngaytit talaꞌep, ega na magkakilalaan nira i magkaltegan seked naskedan it tulus i muꞌsa ngayti in ari nay salakwatan. Ega na magkaparagan nira.
GEN.19.12	Miningkut i duwa ngayti it ki Lot, maat nira, “Unu, may beken nga mga kaduguꞌan mu situt siyudad ngaytu, mga anak, miyagad u kaduguꞌan nga beken? Kayting lagi, limꞌid kamu situt Sodoma ngaytu! 
GEN.19.13	Sabap talagang ranggaꞌen namen nay itung rugar. Ka miyabut duꞌun it 
GEN.19.14	Pagkagneg ni Lot kayti, nanliꞌwan kanya nga lagi. Inaduꞌun yay mga kamiyagadan ya nga mga asawa it mga anak ya nga babay. Maat yat kanira, “Dali-daliꞌen mi. Limꞌid tami situ kaytung rugar sabap ranggaꞌen naytu it 
GEN.19.15	Magꞌeyag i banwa, piyadali-daliꞌ nat mga anghil ngayti si Lot. Maat nira, “Sigi, dali-daliꞌen mi, ka mapanaw kamu na duwa magꞌasawa, pati duwa ngaytung mga anak mu nga umbay. Ka barang makaꞌuyut kamu paꞌ it panriga ngaytut itung siyudad.”
GEN.19.16	Temed subuk magpabeꞌet paꞌ sira. Aypaꞌ egay beken, diyundun na it duwa ngayting mga anghil si Lot, pati asawa ya baw duwa ngayti nga mga anak ya, sabap talagang pagsanguꞌan kanyang banar it 
GEN.19.17	Iyan duꞌun na sirat liꞌwan, inaat na sira it esa it mga anghil ngayti, “Ala, malagyu kamu na isaꞌun maribri mi i ginawa mi. Ayaw kamut linga-lingaw baw ayaw kamut pagpaꞌna in situ kamu pat daranasan ngaytu. Duꞌun i abutun mi it mga kabubukidan ngayti, ka barang kaꞌuyut kamu.”
GEN.19.18	Temed maat ni Lot it kanya, “Abaa, mga Agalen ku, ega naga atkayan! 
GEN.19.19	Beteꞌ paꞌangutun mi naga aku sabap ibinggay mi nagat aken i ildaw mi ngaytu nga ipiyagribri mi nagay ginawa ku. Yay matuud, ega na kaya ku nga abutun it palagyu i iting mga kabubukidan. Ka barang abutun aku nagat panranggaꞌ mi ngaytu, matay aku naga lamang nga asan pat dalan. 
GEN.19.20	Temed ta, may dekeyeꞌ nga lansangan nga ega naga alaid. Daꞌga baꞌ, dekeyeꞌ lamang ti? In mapakay lamang, sikayan nay palagyuwan namen, ka yanagay adeꞌdeng. Subuk yanagay makayaan it ginawa ku, isaꞌun daꞌku naga matay.”
GEN.19.21	Maat i tubag it anghil ngayti, “Ta in atkayan nga paꞌildaw-ildaw mu, sanguꞌan ku naga ikaw nga ega ranggaꞌen ku i lansangan ngayting paꞌaaten mu. 
GEN.19.22	Dali-daliꞌen mi na. Malagyu kamu na duꞌun. Ega payay mabwat ku mintras daꞌkamu paꞌ nakaꞌbut duꞌun.” Zoar i ipiyangaran it iting lansangan.
GEN.19.23	Nakalbat nay aldaw i ikiyaꞌbut na Lot duꞌut Zoar ngayti. 
GEN.19.24	Bawnga iyan duꞌun na na Lot it iting lansangan, subuk inuranan nay Sodoma baw Gomorra, temed yay magtedag, magdedleg nga asupri nga garing duꞌut langit ka ipiyatdag it 
GEN.19.25	Talagang riyanggaꞌ it 
GEN.19.26	Temed ta, asawa ni Lot ngayting duꞌut giyaringan ya, nakabetang kanyat ega magayen, sabap limningaw kanya. Ega namayaꞌ it inaat ngaytit kanira nga ayaw it linga-lingaw. Aypaꞌ natay kanyang lagi, nagbalyuy bilug ya nga asin batu.
GEN.19.27	Ta si Abraham ngayti, naꞌadle-adlem kanya it iting aldaw, it nagpaꞌaduꞌut rugar ngayting piyagsugi-sugidan nirat 
GEN.19.28	Pagꞌabut ya duꞌun, liyawag yay Sodoma baw Gomorra. Ipiyabeyeng-beyeng yay mata ya, paꞌari-ari duꞌun it daranasan ngayti, egay magkaltegan ya nga maski unu ka punuꞌ it tabuk, nga atnat magtindeg nga kunum.
GEN.19.29	Pagpanranggaꞌ it Ampuꞌang Diyus it iting banwa, talagang ega paglilipaten ya si Abraham. Aypaꞌ ipiyagribri ya si Lot ngayting kamanaken ni Abraham nga magtataid duꞌut inatkayti ya ngayting rugar.
GEN.20.1	Ega naꞌlay, nagpaꞌugad siꞌ si Abraham ngayti. Naꞌaduꞌun siꞌ kanya it Negeb. Tiyaꞌidan yang rugar, duꞌun it piyagtengaꞌan it Cades baw Shur. Bawnga ministar kanya duꞌun it Gerar. 
GEN.20.2	Iyan duꞌun na kanyat Gerar ngayti, panugid ya it mga taga duꞌun, sulsug ya si Sara ngayti. Aypaꞌ it atkayti i panugid ya, ipiyapisiꞌ it adiꞌ ngaytit Gerar si Sara ka idungag ya it mga pagꞌasa-asawaen yang kabababayan.
GEN.20.3	Temed pagdelem piyatagaynep it Ampuꞌang Diyus i adiꞌ ngayting si Abimelec. Magpaꞌa-paꞌaat, “Sabap it binwat mu ngaytu, siguradung matay ka, ka magꞌaꞌasawa yan i babay ngayan nga ipiyapisiꞌ mu.”
GEN.20.4	Magayen, ega paꞌ nariꞌe-riꞌeng ni Abimelec si Sara ngayti. Magpaꞌa-paꞌaat i tubag ni Abimelec ngayti, “Ta unu bayan, Agalen ku? Betanganan mu na kami it ukuman maski egay nabwat ku nga kasalaꞌan? 
GEN.20.5	Sabap nabwat ku ga bay atkaytu ka panugid ni Abraham, sulsug ya i babay ngaytu. Atkaytu nagay kat babay ngaytu nga panugid. Aypaꞌ nabwat ku i atkaytu ka tanud ku, matuud. Nakapamayaꞌ akut sugid nira ngaytu.”
GEN.20.6	Maat sit Ampuꞌang Diyus it kanya, “Talagang magkaꞌrutan ku nga daꞌka kukasalaꞌan. Aypaꞌ subuk piyuꞌgunan ta ikaw isaꞌun ega mariꞌe-riꞌeng mu kanya. Aku ngaytu i nagsabar it imu isaꞌun daꞌka magkasalaꞌan kat panleteg ku. 
GEN.20.7	Kayti nga lagi, iꞌuliꞌ mu kanya duꞌun it asawa ya. Prupitaꞌ yan i asawa ya ngayan, aypaꞌ kapanalangin kanya isaꞌun daꞌka naga matay. Takaꞌ in ega iꞌuliꞌ mu, yay matuud, ega lamang ikaw i matay, in daꞌga pati kadakel situt seled it pamalay-balay mu.”
GEN.20.8	Pagꞌeyag it aldaw it kade-kadedelman paꞌ, tiningped ni Abimelec i muꞌsang taawan ya ka itiyuturan ya duꞌun it kanira i iting bagay. Pagkagneg nira, miniꞌlam sira nga banar. 
GEN.20.9	Egay beken, ipiyapisiꞌ ni Abimelec si Abraham. Pagꞌabut ni Abraham, maat ni Abimelec, “Unuka binwat mut amen i atkaytu ngaytu? Unu nay nasalaꞌan mut aken ka tiyaban mu aku pati kaꞌadiꞌan ku duꞌun it kasalaꞌan nga kat ikaꞌilang namen? Talagang ega tamaꞌ i binwat mu ngaytut aken. 
GEN.20.10	Unuka nangbit it nakem mu i atkaytung buwat?”
GEN.20.11	“Binwat ku bay atkaytu,” tubag ni Abraham, “ka tanud ku, mga taw situ, daꞌgay iꞌlam nga paggalang nirat Ampuꞌang Diyus. Aypaꞌ ka magregen akut barang imatayen aku isaꞌun lamang maꞌagaw i asawa ku ngaytu. 
GEN.20.12	Temed iyan talagay kamatuudan, daꞌkami nagaytu nagꞌugaling nga mga taw, ka sulsug kuytu kat amaꞌ. Inaꞌ lamang i piyagbelagan namen ka daꞌkami nagsagpun it inaꞌ. Baw ta nakapagꞌasawa kami. 
GEN.20.13	Iyan tagnaꞌ ngayting inaat akut Ampuꞌang Diyus nga limꞌid aku na duꞌun it pamalay-balay ni Amaꞌ, inupakat ku naytung lagi i asawa ku ngaytu, nga maat ku, ‘In mapakay it imu, ari-ari abutan ta nga banwa, panugid mu, nagsulsug ta. Magayeng pagkilala it aken i tabang mu ngaytu.’”
GEN.20.14	Bawnga binggayan ni Abimelec si Abraham it mga tupa, mga bakaꞌ baw mga uripeng babay, lalaki, dengan it ipiyaꞌuliꞌ ya na si Sara duꞌun it asawa ya ngayti. 
GEN.20.15	Inaat ya paꞌ si Abraham, “Magkalawag muy pabeyeng-beyeng it rugar ku ngaytu. Piliꞌen mu in ari ireg mu nga taꞌidan.”
GEN.20.16	Maat ya gasiꞌ it ki Sara, “Kayti binggayan kuy sulsug mu it pirak nga sang puluꞌ may duwa nga kilu, nga ituy tagnep ku it kaꞌeyaꞌan ngaytu nga nabetangan mu. Sikaytu ipagpakilala ku it muꞌsang mga kaꞌibaan mu nga, maski atkaytuy nabetangan mu, ega talagay imung kasalaꞌan kaytu.”
GEN.20.17+GEN.20.18	Ta, it ipiyapisiꞌ ngayti ni Abimelec si Sara, sakaling inabut kanya, pati asawa ya baw mga pagꞌasa-asawaen ya nga kababayang uripen ya, it panarakiten nga siyang, ka ega mapakay i ipiyagbanwa. Iti ngayti, pabetang-betang it 
GEN.21.1	Talagang inildawan nagat 
GEN.21.2	Aypaꞌ maski gurang na sirat atkayti, nagbeteng naga si Sara. Pagkaꞌbut it timpu nga inaat ngaytit Ampuꞌang Diyus, sumakit, lalaki. 
GEN.21.3	Pagsakit, pangaranan ni Abraham i anak ya ngayti, si Isaac. 
GEN.21.4	Pagꞌikawalu nga aldaw, tiyuriꞌan ni Abraham i anak ya ngayti, uyun kat ipiyagꞌurdin ngaytit Ampuꞌang Diyus it kanya. 
GEN.21.5	Pagpanganak nirat ki Isaac ngayti, magꞌidad na si Abraham it sang gatus nang taꞌun.
GEN.21.6	Miyampang si Sara, maat ya, “Kayti maslem aku na ka dakulaꞌ naytung kasagyaan nga begay it Ampuꞌang Diyus it aken. Baw makasagya gasiꞌ i kumpur mabaritaꞌan pasar it panganak ku ngaytu.” 
GEN.21.7	Maat ya pang beken, “Siyu pay makasugid it ki Abraham nga may maduduꞌ paꞌ situt aken it yapaꞌ ngaytu manganak kami, gurang na kanya? Takaꞌ nanganak aku nga matuud it anak ya nga lalaki.”
GEN.21.8	Iyan dakulaꞌ na i waꞌwaꞌ nga binlag na it duduꞌ, aldaw nga pagbelag it ki Isaac it duduꞌ, dakulaꞌ nga pagkaraꞌnen i ipiyaꞌitsu ni Abraham.
GEN.21.9	Ta, namuyaan ni Sara nga pagsariyen it tibabaꞌ si Isaac it anak ngaytit uripen nga si Agar. 
GEN.21.10	Pagkamuya ni Sara, maat yat ki Abraham, “Imugawun mu na sira magꞌinaꞌ, ka ega mapakay nga pasubliyan mu i anak ngayat uripen, in daꞌga si Isaac lamang nga sadili ta nga anak i sumublit muꞌsa ta.”
GEN.21.11	Nalibeg i pikir ni Abraham pagkagneg ya kayti. Subuk mabeꞌgat nga buwaten ya, sabap si Ismael ngayti, pagmaꞌalen ya naga ka matuud nga idingguꞌ ya. 
GEN.21.12	Iyan atnakayti, inaat siꞌ it Ampuꞌang Diyus si Abraham, nga magꞌaat, “Ega malibegan it pikir mu i sabap it kanira magꞌinaꞌ. Sunudun mu nay ireg ngayan ni Sara. Palꞌiden mu na sira, sabap talagang asat ki Isaac i liꞌwanan it bangsa ngayang taꞌwagen nga mga tungtung-inapuꞌ mu. 
GEN.21.13	Ega masmekan mu, ka magꞌanak-anak nagayan i anak mu ngayan asat ki Agar. Timindeg nagayan nga dakulang bangsa, sabap anak mu naga si Ismael.”
GEN.21.14	Pagꞌeyag it aldaw, sinimpanan na ni Abraham it balun nga pangaꞌen baw danum na Agar ngayti bawnga piyapanaw ya na. Napanaw na na Agar ngayti duwa magꞌanak, limnaꞌung-laꞌung na sira duꞌun it kapupuyangtan nga rugar it Beer-seba.
GEN.21.15	Iyan naꞌubus nay balun nira ngayting danum baw magpatay na si Ismael it kuꞌinum, binwat ni Agar, itiyuduꞌ yay anak ya ngayti duꞌut siꞌrung it esang kayu-kayu. 
GEN.21.16	Bawnga napanaw kanyat ega naga alaid duꞌut kayu-kayu ngayti bawnga miyadung duꞌun. Maat i pagꞌampa-ampangen ya, “Talagang daꞌku kasagkaꞌ it pagleltegan kuy anak ku ngayan nga matay.” Magꞌaꞌdung ngayti kanya, atnat magkalme-kalmes, sigi gasing sugaw ni Ismael it kanya.
GEN.21.17	Nagnegan it Ampuꞌang Diyus i sugaw ngaytit waꞌwaꞌ. Pagkagneg ya, nanggaꞌmaran i Anghil it Ampuꞌang Diyus
GEN.21.18	Paꞌuliꞌ ka na duꞌut kanya ka bangayen mu na, ka yay matuud, ipatindeg ku naga yan nga esang dakulaꞌ nga bangsa i tungtung-inapuꞌ ya.”
GEN.21.19	Egay beken, subuk piyaꞌyag it Ampuꞌang Diyus i panleteg ni Agar ngayti. Pagpanigma-sigmata ya, may naltegan ya nga tabud duꞌun. Siyaꞌgeban ya nay bintangan ngaytit balun nirang danum. Pagꞌabut ya duꞌut anak ya ngayti, piyaꞌinum ya na.
GEN.21.20	Talagang ega nagang matuud piyabaya-bayaꞌan it Ampuꞌang Diyus si Ismael ngayti. Duꞌun nay diyakulaꞌan ya it kapupuyangtan nga rugar nga Paran. Pagdakulaꞌ ya, bantug kanya nga manlulugitem. Gamit ya, panaꞌ. 
GEN.21.21	Iyan ustuꞌ na kanyang taw, minsiꞌ nay inaꞌ ya ngayti it babay nga taga Egipto ka ipiyaꞌasawa nat kanya.
GEN.22.1	Nagtaꞌlib i mga taꞌun, siyukdanan it Ampuꞌang Diyus si Abraham. Tiyaꞌwagan kanyat Ampuꞌang Diyus, nga magꞌaat, “Abraham!”
GEN.22.1	“Wayni aku, Agalen ku,” maat i tubag ya.
GEN.22.2	Maat i inaat it kanya, “Mapanaw ka. Pabayaꞌen muy paeꞌesa-esa ngayang anak mi ni Sara. Eeꞌ baꞌ, si Isaac ngayang pagmaꞌa-maꞌalen mu. Paꞌaduꞌun kamu it rugar ngayting pagpangaranan it Moria, ka imatayen baw antengen mu duꞌun i anak mu ngayan, ka isamba mu na kanya it aken. Buwatan mu kayan, duꞌun it siyagpawan it esang bukid nga iꞌaat ku it imu.”
GEN.22.3	Aypaꞌ pagꞌeyag magbangun si Abraham, magpanariꞌsak it kayu. Bawnga inasikasu yay kabayuꞌ nga asno nga papirisiꞌnen it kumpur tabanen ya, uyut i tiyariꞌsak ya ngayti nga iduꞌput yat buwaten ya ngayting ipagsamba nga pagꞌantengen. Epat siray napanaw, si Isaac na ngayting anak ya baw duwang kataawan i mga uripen, paꞌaduꞌun it rugar ngayting ipiyagꞌaat it Ampuꞌang Diyus. 
GEN.22.4	Iyan nakatlu nay piyanawan nira, yapay magkalawag na ni Abraham i abutun nira ngayting rugar. 
GEN.22.5	Maat ni Abraham it duwa ngayting uripen ya, “Patuduꞌ kamu na sikaytu. Arigraan mi i asno ta. Duwa kami na lamang ni Isaac i lumangbus ka sumamba kami duꞌun. Pagkatiwas namen, paꞌuliꞌ kami yan situt imyu.”
GEN.22.6	Ipiyapasaꞌan ni Abraham it ki Isaac i kayu ngayting iduꞌput. Kanyang singkel, apuy baw yuꞌgut. Namagpanaw na sira. 
GEN.22.7	Ega naꞌlay sirat panaw, miningkut si Isaac it amaꞌ ya. Maat ya, “Amaꞌ!”
GEN.22.7	“Unu?” maat it amaꞌ ya ngayting si Abraham.
GEN.22.7	“Ay Amaꞌ, taban tay apuy baw kayu nga iduꞌput. Ta ariyen i uꞌuybun it tupa nga antengen ta?”
GEN.22.8	Maat i tubag ni Abraham, “Ampuꞌang Diyus nay baalaꞌ. Kanya na i megay it aten.” Seked na kayti i ingkut ni Isaac. Sigi-sigi nang panaw nira.
GEN.22.9	Pagꞌabut nira duꞌun it ipiyagꞌaat ngaytit Ampuꞌang Diyus nga duꞌun nay pagbuwatan, nagbuwat na si Abraham it papangantengan. Pagkaꞌman ya, ipiyagsagpaw yat pagayen-gayen i kayu ngayting taban nira. Bawnga biyayuk ya na si Isaac ka ipiyaliꞌtid na duꞌut sagpaw. 
GEN.22.10	Singkel na ni Abraham i yuꞌgu-yuꞌgut ya. Pagraiꞌ yat maat imatayen ya nay anak ya ngayti, 
GEN.22.11	sakaliꞌ nga nakagneg kanyat taꞌwag nga duꞌun it langit i garing. Anghil it 
GEN.22.11	Maat i tubag ya, “Wayni aku, Agalen ku.”
GEN.22.12	Maat i inaat it kanya, “Ega na imatayen muy waꞌwaꞌ ngayan. Ega buwatan mu kanya it maski unu nga pakuriꞌ. Talagang natantuwan ku nga kamatuudan i iꞌlam mu nga paggalang mut aken nga Ampuꞌang Diyus. Sabap maski pagmaꞌa-maꞌalen mu nang anak ka paeꞌesa-esa, temed ega nangbit it nakem mu nga iꞌimet it aken.”
GEN.22.13	Pagpatingkag ni Abraham it ulu ya, naltegan yay esang tudu nga tupa nga nakasaꞌit i tanduk ya duꞌut sangat kayu-kayu. Iti nay pinsiꞌ ni Abraham nga inanteng, nga ganti it anak ya ngayti. 
GEN.22.14	Sikayti nga rugar, piyangaranan ni Abraham it 
GEN.22.15	Piyakisugidan siꞌ it Anghil it 
GEN.22.16	Magꞌaat i inaat, “Aku nga 
GEN.22.17	Ildaw ku it imu, talagang mga tungtung-inapuꞌ mu, dumakel sira nga subung it kadakel it mga bituꞌun duꞌut langit baw igis duꞌut baybayan. Daꞌgen nira i mga bangsa nga kalaban nira. 
GEN.22.18	Baw manggaring kat mga tungtung-inapuꞌ mu, maꞌildawan i muꞌsang bangsa situt sinirungat langit, sabap siyunud mu i inaat ku it imu.”
GEN.22.19	Pagkatiwas kayti, namagꞌuliꞌ na na Abraham duꞌut mga uripen ngayting itiyuduꞌ nira, ka namagꞌuliꞌ na duꞌut giyaringan nira ngayting Beer-seba, ka sikayti nay takenaꞌ nira.
GEN.23.1	Piyagurang si Sara ngayti, miyabut i idad yat sang gatus baw duwang puluꞌ may pitung taꞌun bawnga natay. 
GEN.23.2	Piyatayan ya duꞌun it Hebron, nga sakep it Canaan ngayti. Masyadu talagay kasmek ni Abraham, baw ega basta-bastay sugaw ya.
GEN.23.3	Tiyananan daꞌan ni Abraham i magdadayag ngayting asawa ya ka naꞌaduꞌun kanya it mga Heteo nga datiyang taga duꞌun ka nagpakiꞌupakat. 
GEN.23.4	Maat ni Abraham, “Aku ngaytu, namanwa lamang situt imyu. Kayti paꞌalangen mi akut esang rugar nga malbengan kut asawa ku.”
GEN.23.5	Maat i tubag it mga Heteo ngayti, 
GEN.23.6	“Unuka ega mapakay it ikaw i pagkilalaen namen nga mabantug ka pagꞌildawan it Ampuꞌang Diyus? Miliꞌ ka lamang it ireg mu nga rugar nga lebngan mut asawa mu. Egay maski siyu it amen nga magꞌimet it imu. Ilbeng mu lamang duꞌut amen nga kalelbengan, in ari ireg mu nga lebngan.”
GEN.23.7	Pagkagneg ni Abraham kayti, timnindeg kanya bawnga nanluud kat sarungaan it kadakel ngayti. Bawnga miyampang kanya. 
GEN.23.8	Maat ya, “May ipagpakiꞌupakat ku ga lamang it imyu, it atkayan nga daꞌkamu magꞌimet nga situ nay lebngan kut asawa ku. Tabangen mi aku it mupakat it ki Efron ngayang anak ni Zohar, 
GEN.23.9	ka in mapakay, ipalugut yat aken i kubkub ngayan nga duꞌut sakep it lugtaꞌ ya ngayan duꞌut Macpela. Simpri, bayadan ku naga kanya it kumpur ireg ya nga ibayad ku, ka yanay buwaten ku nga kalelbengan kut aken situt banwa mi.”
GEN.23.10	Itu palan, si Efron ngayti, duꞌun nagat katiꞌmesan it mga Heteo ngayting pagꞌupakaten ni Abraham. Egay beken, miyampang kanya nga pagdedngegen it puꞌsa ngayti nga natiꞌmes duꞌun it puwirtaꞌan it siyudad nira ngayti nga kanirang papagsurugidenan. 
GEN.23.11	Maat ya, “Ega lamang desang kubkub ngayan i ibgay ku, in daꞌga pati lugtaꞌ ngayang maglilibut it kubkub, uyut nang tanan it ibgay ku it begay na lamang. Duꞌun nay lebngan mu it asawa mu. Ampang ku ngaytu, pagdedngegen it muꞌsa ngaytu situ, sistigu sira nga muꞌsa.”
GEN.23.12	Nanluud siꞌ si Abraham it sumaꞌup duꞌut sarungaan it kadakel ngayti. 
GEN.23.13	Bawnga miyampang kanya nga pagdedngegen it kadakel ngayti. Maat ya, “Ta in atkayan, magayen. Bayadan ku na ikaw kayti it in sang unuy rega it lugtaꞌ ngayan. Bawnga ilbeng ku nay asawa ku duꞌun.”
GEN.23.14	Makatubag si Efron, maat ya, 
GEN.23.15	“Amay, sabagay regat lugtaꞌ ngayan, epat nga kilu baw tengaꞌ. Temed ega kaꞌilangan ku nga bayadan, basta ikaw. Lebngan mu na.”
GEN.23.16	Ta, nagbaraꞌ sira it upakat nira ngayti. Binggayan na ni Abraham si Efron it pirak nga epat nga kilu baw tengaꞌ, it pagleltegan it kadakel ngayti. Pirak nga ibiyayad ya, subung nagat paggamiten it mga taga duꞌun nga mga manigdagang.
GEN.23.17	Ta sikayti nasadili ni Abraham i lugtaꞌ ngayti ni Efron duꞌut Macpela, kapatuꞌ nagat Mamre. Uyut it lugtaꞌ ngayti i kubkub baw mga kayu. 
GEN.23.18	Ki Abraham nay muꞌsa ngayti, ka nasiguru na kat adapan it mga Heteo ngayti nga natiꞌmes duꞌun it papagsurugidenan nira. 
GEN.23.19	Iyan naꞌayus nay muꞌsa, ilimbeng na ni Abraham i asawa ya ngayti duꞌut kubkub ngayti nga duꞌut Macpela, nga patuꞌ it Mamre, nga kayti Hebron nay pangaran, nga sakep it Canaan. 
GEN.23.20	Naꞌalang ngayti ni Abraham nga lugtaꞌ duꞌut mga Heteo ngayti, iti na i binwat ya nga kanyang kalelbengan.
GEN.24.1	Gurang nang gurang nga matuud si Abraham. Muꞌsang pangaꞌgenan ya, talagang pagꞌildawan kanya nga pirmi it 
GEN.24.2	Kaꞌsa, inaat yay sasari-sarigan yat kaꞌlay nga sarig-sarigan ya, nga iti i manigpamaalaꞌ it pamalay-balay baw muꞌsang kusas ya. Maat ya, uyun kat kanira nga kaꞌugaliꞌan, “Ipasirib muy pala-palad it alima mu sinit sirib it paꞌa ku ngayni, ka may ipasumpa ku it imu. 
GEN.24.3	Ireg ku nga sumumpa ka, nga pagdedngegen it 
GEN.24.4	In daꞌga, paꞌaduꞌun ka it banwa nga siyakitan ku, duꞌut mga kaduguꞌan ku, ka duꞌun i piliꞌan mut asawaen it anak ku.”
GEN.24.5	Katubag i sarig-sarigan ya ngayti, “Ta in beteꞌ mapiliꞌ ku nga babay, magꞌireg kanyat asawaen, temed ega magꞌireg mayaꞌ situ. Magꞌuꞌunu yan? Unu, mapakay nga si Isaac nay paꞌaduꞌun?”
GEN.24.6	“Aaꞌ, ega!” maat ni Abraham. “Ega mapakay akut papaꞌaduꞌunun mu si Isaac! 
GEN.24.7	Ka yay matuud, nalꞌidan ku na i rugar ni Amaꞌ baw tiyananan ku nay mga kasulsugan ku, ka piyapaꞌasitu aku na ngaytut 
GEN.24.8	Temed gasiꞌ in talagang ega magꞌireg i babay it mayaꞌ situ, sikayan liꞌwan ka na situt piyasumpaan ku ngaytut imu. Temed talagang ayaw, ega papaꞌaduꞌunun muy anak ku.” 
GEN.24.9	Aypaꞌ ipiyasirib nat sarig-sarigan ngayti i alima ya duꞌut sirib it paꞌa ni Abraham ngayting agalen ya, ka yay keseg it sumpa nira. Simnumpa na kanya it iting bagay.
GEN.24.10	Pagkatiwas kayti, ipiyaꞌalistu nat sarig-sarigan ngayti i sang pulung kakamelyowan, nga kamelyo nagat agalen ya ngayting si Abraham. Yanayti i piyapirisiꞌnan nirat muꞌsang iꞌabut nira duꞌut abutun nira ngayti. Iyan ayus nay muꞌsa, napanaw na sira, naꞌaduꞌun nat banwa nga Mesopotamia, duꞌut lansangan it Haran nga pagtataꞌidan it ariꞌ ni Abraham nga si Nacor.
GEN.24.11	Pagꞌabut it sarig-sarigan ngayti duꞌun it Haran, piyalingkuꞌud ya nay mga kamelyo duꞌut tepad it tabud nga duꞌut liꞌwan it lansangan. Magkaꞌrutan ya nga kada apun, in ababaꞌ nay aldaw magsigꞌabut nay mga babay nga magpanaꞌgeb.
GEN.24.12	Egay beken, nanalangin nay sarig-sarigan ngayti. Maat i panalangin ya, “
GEN.24.13	Kayti wayni aku magtitindeg sinit tepad it saꞌgeben ngayni, magꞌelat it manaꞌgeb nga mga babay nga taga sinit ining lansangan. 
GEN.24.14	Ta kayti Agalen ku, yay napikir ku nga buwaten ku, mangut aku it paꞌimnun aku. Ta sana, ipabetang-betang mu nga basta babay ngayang ipiyasiguru mu nga maꞌasawa it manigsirbi mu nga si Isaac, tumubag kanyat aken, nga magꞌaat, ‘Ta iya, minum ka na, baw paꞌimnun ku gasiꞌ i mga kamelyo mu ngayan.’
GEN.24.15	Ta, ega paꞌ natupus i panalangin ya ngayti, may miyabut na nga magpanaꞌgeb, umbay paꞌ nga babay nga pagpangaranat ki Rebeca. Anak kanya na Betuel, nga si Betuel ngayti, anak na Nacor duwa ni Milca. Si Nacor ngayti, ariꞌ ni Abraham. 
GEN.24.16	Talagang daragang babay si Rebeca ngayti, nanginubusan nay pandakulaꞌ baw ega paꞌ nakalabay it lalaki. Limnampud kanya duꞌut tumbud ngayti ka simnaꞌgeb na. Pagkapnuꞌ it sasaꞌgeban ya, naningdal na.
GEN.24.17	Atnang pangese-keseg it sarig-sarigan ngaytit minlep. Magkatpad, maat ya, “In mapakay, paꞌimnun mu aku.”
GEN.24.18	Ibiyelkas nga lagi it babay ngayti i pagtitibengen ya ngayting guriꞌ nga sasaꞌgeban. “Agalen ku,” maat ya, “iya, minum ka na.” Tiyuꞌwangan ya pay sarig-sarigan ngayti.
GEN.24.19	Iyan nakaꞌinum na, maat siꞌ it babay ngayti, “Paꞌimnun ku gasiꞌ i mga kamelyo mu ngayan.” 
GEN.24.20	Egay beken, itinggis ya na duꞌut iꞌimnan it ramu-ramu i betang it sasaꞌgeban ya ngayti. Sigi-sigi nang akut ya seked it napaꞌinum ya nga muꞌsa i kamelyo ngayti. 
GEN.24.21	Ega magriꞌe-riꞌeng i sarig-sarigan ngayti. Pagpapaꞌyunan ya lamang, nga kat nake-nakem ya, barang iti na ngayting babay i tubag it 
GEN.24.22	Iyan nakaꞌimun nang muꞌsa i kamelyo ngayti, inukad it sarig-sarigan ngayti duꞌut pirisiꞌen ya, kuwaten ya, sang batu i aritis it urung baw duwa i lansung, ka ibgay ya it babay ngayti. Purus pirmirang bulawan i binwat nga mga iti ngayti. 
GEN.24.23	Bawnga miningkut kanya. Maat ya, “Kasiyu ka baytung anak? Unu, mapakay nga makaꞌigaꞌ kami duꞌut imyu it itung delem?”
GEN.24.24	Maat i tubag it babay ngayti, “Anak aku baytu ni Betuel, nanganak it amaꞌ ku ngaytu, si Nacor baw si Milca. 
GEN.24.25	Malayaw bay balay namen baw may makaꞌen mi naga bayan duꞌun, pati mga ramu-ramu mi ngayan.”
GEN.24.26	Pagkagneg it sarig-sarigan ngayti, nanluud kanya ka nagbantug it Ampuꞌang Diyus. 
GEN.24.27	Maat i inampang ya, “Talagang mabantug i 
GEN.24.28	Magpapalagyu si Rebeca nga miyuliꞌ duꞌut balay nira. Itiyuturan ya duꞌut inaꞌ ya i pasar it taw ngayti duꞌut saꞌgeben. 
GEN.24.29	Si Rebeca ngayti, may akaꞌ ya nga lalaki, si Laban i ngaran. Ta si Laban ngayti, 
GEN.24.30	magpapalagyuy naꞌaduꞌun it saꞌgeben ngayti, pagkagneg yat tuturan it ariꞌ ya ngayti baw pagkalteg yat aritis duꞌut urung ni Rebeca baw mga lansung ngayting paglalansungun ya na. Abutan ya duꞌut saꞌgeben, duꞌun nay taw ngayting pagsugiden ni Rebeca baw mga kamelyo gasiꞌ ngayti. 
GEN.24.31	Pagꞌabut ni Laban, maat ya, “Lumangbus ka na duꞌut amen, ikaw nga pagꞌildawan it 
GEN.24.32	Pagkagneg it sarig-sarigan ngayti, limnangbus na sira duꞌut balay. Pagꞌabut nira, iniriꞌan na ni Laban it mga pirisiꞌen i mga kamelyo ngayti. Piyanguꞌbadan ya na baw piyamagpakaꞌen. Pagkasled nira, binggayan ya gasit danum nga iꞌugas it aꞌay i sarig-sarigan ngayti baw mga kaꞌibaan ya. 
GEN.24.33	Tiyarakanan na sira, temed maat i sarig-sarigan ngayti, “Daꞌkami daꞌan bayan kumaꞌen. Tuturanen ku daꞌan i enged namen. Mabwa-mabway manay ikaꞌen.”
GEN.24.33	“Ikaw bayan,” maat ni Laban, “magtuturan ka na.”
GEN.24.34	Aypaꞌ egay beken, nagtuturan nay sarig-sarigan ngayti. Maat ya, “Aku ngaytu, sarig-sarigan akuytung manigsirbi ni Abraham. 
GEN.24.35	Talagang dakulay ildaw it 
GEN.24.36	Kamatuudan it dakulay ildaw it 
GEN.24.37	Binwat it agalen ku ngayti, piyasumpa ya aku nga ega duꞌut pagtataꞌidan ya nang banwa nga Canaan i piliꞌan kut asawaen it anak ya ngayti. 
GEN.24.38	‘In daꞌga,’ maat yat aken, ‘paꞌaduꞌun kat banwa ngaytit mga kaduguꞌan ku nga kaꞌanak-anakan naga ni Amaꞌ. Ka duꞌun nagay tulusan mut asawaen it anak ku ngaytu.’
GEN.24.39	Ta inineꞌteꞌ ku yan kanya, nga maat ku, ‘Ta in beteꞌ ega mireg it mayaꞌ situ i babay nga mapiliꞌ ku, magꞌuꞌunu yan?’
GEN.24.40	Yagay tubag yat aken, maat ya, ‘Talagang pagsisiguruun ku nga 
GEN.24.41	Inaat ya pat aken nga, ‘In sunudun mu i inaat ku ngaytut imu, nga paꞌaduꞌun ka it mga kaduguꞌan ku, temed daꞌgaen nira, ta liꞌwan ka na kat siyumpaan mu situt aken.’
GEN.24.42	Ta kagayna, pagꞌabut namen duꞌut saꞌgeben ngayti, nanalangin aku duꞌut 
GEN.24.43	Kayti, wayni aku magtitindeg sinit tepad it saꞌgeben ngayni. Ta yay napikir ku nga buwaten ku, in may manaꞌgeb sini nga umbay paꞌ nga babay, mangut aku it paꞌimnun aku. 
GEN.24.44	Ta, sana ipabetang-betang mu nga basta babay ngayan nga ipiyasiguru mu nga maꞌasawa it anak it agalen ku, tumubag kanyat aken nga magꞌaat, “Iya, minum ka na, baw paꞌimnun ku gasiꞌ i mga kamelyo mu.” Sikayan makilalaan kuy ipiyasiguru mu nga maꞌasawa it anak it agalen ku.’
GEN.24.45	Ta, ega paꞌ natupus kuy panalangin ku ngayti, miyabut na si Rebeca ngaytu, dayun-dayun kanya nga limnampud ka simnaꞌgeb na. Duꞌun aku kimnuꞌinum, inlep ku kanya nga maat ku, ‘Paꞌimnun aku.’
GEN.24.46	Ta ibiyelkas ya nga lagi i sasaꞌgeban ya bawnga tiyuꞌwangan ya aku. Ega lamang akuy piyaꞌinum ya, pati mga kamelyo ku, piyaꞌinum ya gasing muꞌsa.
GEN.24.47	Iningkut ku kanya in kasiyu kanyang anak. Tubag yat aken, maat ya, ‘Anak aku ni Betuel, nga kanyay anak ni Nacor baw si Milca.’ Ta, binggayan ku kanyat aritis it urung baw mga lansung. 
GEN.24.48	Bawnga nanluud aku ka biyantug kuy 
GEN.24.49	Aypaꞌ kayti, nagnegan mi nay enged ku. Sana irapar mi it aken in magkapakay kamu it kaꞌirgan ngaytit agalen ku, nga paggalang mit kanya. Takaꞌ in daꞌkamu pakay duꞌun, iꞌaat mi gasiꞌ. Ega itaguꞌ mi it aken, isaꞌun mapikir ku i panaw ku ngaytu.”
GEN.24.50	Makatubag si Laban ngayti nga akaꞌ ni Rebeca baw si Betuel nga amaꞌ ya, maat nira, “Muꞌsa ngaytu, pabetang-betang tu it 
GEN.24.51	Daꞌga wayan si Rebeca. Pabayaꞌen mu lamang in muliꞌ ka isaꞌun maꞌasawa it anak it agalen mu ngayti, ka yay ipiyatantu it 
GEN.24.52	Pagkagneg it sarig-sarigan ngayti ni Abraham, nanluud siꞌ kanyang magtetꞌem i rupa, ka nagpasalamat duꞌun it 
GEN.24.53	Bawnga may inukad ya na nga mga pakayan baw mga beken nga rurug it bilug nga bulawan baw pirak i binwat, nga ibinggay yat ki Rebeca. Binggayan ya gasiꞌ si Laban it kanya baw inaꞌ nira ngayti, purus marerga nga bagay i muꞌsa ngayti. 
GEN.24.54	Bawnga kimnaꞌen i sarig-sarigan ngayti, pati mga kaꞌibaan ya. Pagkakaꞌen, namagꞌigaꞌ na.
GEN.24.54	Pagꞌeyag namꞌun na i sarig-sarigan ngayti ka muliꞌ na sira.
GEN.24.55	Temed ega paꞌ ipagpalugut sira it inaꞌ ni Rebeca baw si Laban. Ireg nira paꞌatrasu daꞌan it sang lingguꞌ u in daꞌga kapuluꞌ bawnga mapanaw sirat muliꞌ.
GEN.24.56	Temed maat it sarig-sarigan ngayti, “Asi-asi pat imyu, kayti nga inildawan it 
GEN.24.57	“Ta in atkayan, ingkutun tami daꞌan si Rebeca in unuy kat nakem ya.” 
GEN.24.58	Egay beken, iningkut nira si Rebeca. “Ta unu,” maat nira, “mapakay mu nga kayti ngaytu nga lagi i ipanaw mu nga mayaꞌ it mga taw ngaytut muliꞌ duꞌut kanira?”
GEN.24.58	“Aaꞌ, eeꞌ,” maat ni Rebeca, “ireg ku na. Mayaꞌ aku na bayan.”
GEN.24.59	Iyan atnakayti, piyalugtan na nirat mapanaw. Babay nga manigꞌasikasu it ki Rebeca, miyayaꞌ nagat kanya. Miyayaꞌ na sira it mga taawan ngayti ni Abraham. 
GEN.24.60	Parabir piyapanaw nira si Rebeca, piyabalunan nira nagat paꞌildaw nga ampang, nga magꞌaat, “Rebeca, nga kaduguꞌ namen, sana limiꞌwan ka nga inaꞌ it liyaksaꞌ-laksang taw, baw sana daꞌgen niray muꞌsang mga kalaban nira!”
GEN.24.61	Iyan nadawa-dawaꞌ nay muꞌsa, si Rebeca baw mga uripen ya nga babay nga kaꞌibaan ya, namagsakay na duꞌut mga kamelyo. Miyayaꞌ na sira it mga tiyaꞌeg ngayti ni Abraham.
GEN.24.62	Kat iting timpu duꞌun si Isaac it Negeb, ka baꞌgu nga nakaꞌuliꞌ garing duꞌun it Beer-lahai-roi. 
GEN.24.63	May esang apu-apun nga naꞌaduꞌun si Isaac it uma ka manalangin, nalawag ya nga may magꞌaꞌabut nga mga kamelyo. 
GEN.24.64	Pagkalawag ni Rebeca it ki Isaac, limnampud nga lagi kanya duꞌut pagsasakayan ya ngayting kamelyo. 
GEN.24.65	Minlep kanya duꞌut sarig-sarigan ngayti ka miningkut. Maat ya, “Siyu bay iyang lalaki, magꞌelep ngayan situt aten?”
GEN.24.65	“Aaꞌ,” maat i sarig-sarigan ngayti, “anak bayan it agalen ku.” Pagkagneg ni Rebeca, piyayumyuman yat rambay i rupa ya, ka yay adat nira.
GEN.24.66	Pagdaru-darugpaꞌen nira, itiyuturan nat sarig-sarigan ngayti duꞌut ki Isaac i muꞌsa. 
GEN.24.67	Tiyanggap nga lagi ni Isaac nga asawa ya si Rebeca ngayti. Piyabayaꞌ ya na duꞌut balay it inaꞌ ya ngayti nga susubliyen ya. Maꞌal yang maꞌal si Rebeca ngayti. Nakaꞌbanga-bangay it kanya it kasmek yat inaꞌ ya ngayti nga miyatay.
GEN.25.7	Tanan-tanan nga idad ni Abraham, sang gatus baw pitung puluꞌ may limang taꞌun. 
GEN.25.8	Bawnga miyatay kanya. Talagang piyaꞌlay kanya baw piyagurang nga banar. 
GEN.25.9	Pagpatay ya, piyagtabangan naga it duwa ngayting mga anak ya nga si Ismael baw si Isaac i panlebeng. Duꞌun nagay limbengan nirat kubkub ngayting duꞌut Macpela nga duꞌut lugtaꞌ ni Efron ngayting anak ni Zohar nga Heteo, nga kapatuꞌ nagat Mamre. 
GEN.25.10	Iti nga lugtaꞌ, inalang ngayti ni Abraham duꞌut mga Heteo. Sikayti nay limbengan it kanya, nga limbengan naga ngaytit asawa ya nga si Sara. 
GEN.25.11	Pagpatay ni Abraham, duꞌun sit ki Isaac ngayting anak ni Abraham i ildaw it Ampuꞌang Diyus. Duꞌun i ki Isaac nga tiyaꞌidan it Beer-lahai-roi.
GEN.25.19	Itu nay katuturanan pasar it ki Isaac, nga anak ni Abraham. 
GEN.25.20	Magꞌidad na si Isaac ngaytit epat nga pulung taꞌun, bawnga nagꞌasawa sira ngayti ni Rebeca, nga anak ni Betuel nga esang Arameo nga taga Mesopotamia. Sulsug nga babay ni Laban si Rebeca.
GEN.25.21	Ta it ega magpanganak si Rebeca ngayting asawa ya, iyan naꞌlay na, nanalangin si Isaac nga nagpasanguꞌ-sanguꞌ duꞌun it 
GEN.25.22	Iyan dakulaꞌ nay beteng ya, duwa i magkabatiꞌan ya nga magkuliꞌget. Temed pangalabtaꞌ nira, siyang, ka subuk magraraꞌet. “Unuka,” maat ya, “atkaytuy kabetangan ku?” Egay beken, ipiyanalangin ya duꞌun it 
GEN.25.23	Tubag it 
GEN.25.24	Iyan naꞌbut nay pananakit it beteng, simnakit na. Sumakit nga matuud, gambar, lalaki nga duwa. 
GEN.25.25	Uꞌnang simnakit, madarag-darag baw mabulbulun, subung nagat mabulbulun nga abel, aypaꞌ pangaranan nira, si Esau, nga ireg sugiden mabulbulun. 
GEN.25.26	Iyan sunud nga simnakit, magseskel duꞌut biyutu-butut aꞌay it kagambar ya ngayti, aypaꞌ pangaranan niray itiꞌen, si Jacob.
GEN.25.27	Pagdadakulaꞌ it duwa ngayting gambar, si Esau, mabantug nga manlulugitem. Duꞌun nay banwa-banwa yat talun. Si Jacob ngayti, ega maliniꞌid-liꞌiden nga taw, balaynen lamang. 
GEN.25.28	Pagdiyu-diyuun nga banar ni Isaac si Esau ngayti, ka pirmi kanya nga magkakaꞌen it lulugitmen. Ki Rebeca, iyan i kanyang pagdiyu-diyuun nga banar, si Jacob.
GEN.25.29	Kaꞌsa nga magtanag si Jacob it alit it antak nga madarag, miyabut si Esau nga garing duꞌun it talun. Paggetmanan na kanya nga banar. 
GEN.25.30	“Aaꞌ,” maat ya, “magetem ku nang banar! Begayan mu akut pagꞌilutuꞌun mu ngayang madarag.” Iti, puꞌun-puꞌun it napangaranan si Esau it ki Edom, nga ireg sugiden, madarag.
GEN.25.31	“Aaꞌ, eeꞌ,” maat ni Jacob. “Begayan ta ikaw, temed may itukar mu naga. Itukar mu, aku nay bilang akaꞌ kat seled it pamalay-balay ta.”
GEN.25.32	“Mapakay bayan,” maat ni Esau. “Ikaw na. Unuy mapulus ku kayan, beken it subuk pirinda nga pirmi i ginawa ku duꞌut talun?”
GEN.25.33	“Elat daꞌan,” maat ni Jacob. “Sumumpa ka daꞌan nga talagang ipiyatindak mu na situt aken.” Egay beken, simnumpa si Esau nga ipiyatindak ya na duꞌut bilug ni Jacob i kumpur pudir nga magbebgay it akaꞌ kat panunubliyen.
GEN.25.34	Yapay begay ni Jacob it pagꞌilutuꞌun ya ngayti nga madarag nga alit it antak baw binggayan ya gasit tinapay. Pagkakaꞌen ni Esau, napanaw na. Iti na lamang i regat pudir ya ngayti kat panunubliyen. Talagang biyalalaꞌan ya na.
GEN.26.1	Miyabut siꞌ i subuk miyabut it egen paꞌ si Abraham nga getem. Gintem siꞌ i Canaan, aypaꞌ duꞌut Gerar i napaꞌugadan ni Isaac, nga sakep it adiꞌ nga si Abimelec, nga adiꞌ it mga Filisteo. 
GEN.26.2	Ka nagpakikita it ki Isaac i 
GEN.26.3	Baw mintras duꞌun ka, ildawan baw tarimaen ku ikaw. Sabap itung mga banwa ngaytu, ibgay ku it imu, nga subliyen it anak-inapuꞌ mu. Talagang tumanen ku i isiyanggup ku it amaꞌ mu nga si Abraham. 
GEN.26.4	Talagang padaklen ku i mga tungtung-inapuꞌ mu nga subung it kadakel it mga bituꞌun duꞌun it langit. Baw talagang ibgay ku it mga tungtung-inapuꞌ mu i kapuꞌsaan it itung mga banwa, baw manggaring kat mga tungtung-inapuꞌ mu, maꞌildawan i muꞌsang bangsa situt sinirungat langit. 
GEN.26.5	Buwaten kuytu sabap siyunud it amaꞌ mu nga si Abraham i mga ipiyagꞌaat ku it kanya. Talagang siyunud yay muꞌsang mga taꞌeg baw mga ipiyagꞌurdin ku it kanya.”
GEN.26.6	Aypaꞌ duꞌun nay tiyaꞌidan ni Isaac it Gerar ngayti. 
GEN.26.7	Bawnga in ingkutun it mga taw duꞌun in unu ni Isaac si Rebeca ngayti, panugid ya sulsug ya, ka magꞌiꞌlam kanya. Sabap kat nake-nakem ya, “Barang in aaten ku nga asawa ku kanya, imatayen nira aku isaꞌun maꞌagaw si Rebeca ngaytu, ka daraga ngaytu nga babay.”
GEN.26.8	Iyan naꞌlay na kanya duꞌun, pagpanlalawagan it adiꞌ ngaytit mga Filisteo nga si Abimelec duꞌut sangbat nga lalawagan, nalawag ya nga magpakikaut-kaut si Isaac it ki Rebeca ngayti. 
GEN.26.9	Egay beken, ipiyapisiꞌ ni Abimelec si Isaac. Pagꞌabut ni Isaac, maat ni Abimelec, “Talagang asawa mu palan! Unuka panugid mu situt amen, sulsug mu?”
GEN.26.9	Katubag si Isaac, maat ya, “Pagbuwaten ku bay atkayan ka magꞌiꞌlam aku, ka barang imatayen aku sabap it kanya.”
GEN.26.10	“Iyan nga buwat mu,” maat ni Abimelec, “magꞌindadangep it may makabwat it kasalaꞌan situt amen, nga makasalya it asawa mu ngayan. Pagbuwatan mu kami it ipagkasalaꞌan namen!” 
GEN.26.11	Ta, egay beken, ipiyanugun-tugun ni Abimelec nga magꞌaat, “In siyu-siyuy sumalya it itung taw baw asawa ya ngayan, talagang egay pagduwa-duwa nga imatayen kanya.”
GEN.26.12	Iting taꞌun, nanguma si Isaac duꞌun. Talagang inildawan kanya it 
GEN.26.13	Nagmanggaden nga banar si Isaac ngayti, magdudungag-dudungag i kamanggadan ya. 
GEN.26.14	Sabap maꞌayepen kanya nga banar baw dakulay pamalay-balay ya, aypaꞌ ininggitan na kanyat mga Filisteo. 
GEN.26.15	Aypaꞌ muꞌsang tabud nga kiyali it mga taawan ni Abraham nga amaꞌ ya ngayti, siyariyan nat tabur it mga Filisteo.
GEN.26.16	Iyan atnakayti, maat ni Abimelec it ki Isaac, “Magayen siguru, magliꞌid ka na situt tepad namen ka ikaw, makseg paꞌ it amen.” 
GEN.26.17	Aypaꞌ egay beken, nagpataꞌal si Isaac duꞌun kayti, takaꞌ duꞌun naga kanyat mintang ngaytit Gerar. Duꞌun nagay tiyaꞌidan ya. 
GEN.26.18	Iyan duꞌun na kanya, piyakaliyan ya sit sumaꞌup i mga tabud, nga tabud nagat amaꞌ ya ngayting si Abraham, iyan duꞌun ngayti kanya. Sabap pagpatay ni Abraham, piyamagtaburan nat mga Filisteo nga taga duꞌun. Inarut ya naga gasiꞌ i mga ngaran it mga tabud nga ipiyangaran nagat amaꞌ ya ngayti.
GEN.26.19	Kimnali gasit baꞌgu i mga taawan ngayti ni Isaac. Masbeg i tumbud it nakaliyan nira. 
GEN.26.20	Temed pagpakidaꞌgan siꞌ it mga datiyang taga Gerar nga manigꞌeper it ayep i ki Isaac ngayting manigꞌeper. Maat nira, “Amen bay danum ngaytu, ega imyu!” Aypaꞌ piyangaranan ni Isaac i iting tabud it Esek, nga ireg sugiden, pagpakidaꞌgan. 
GEN.26.21	Egay beken, kimnali siꞌ sirat beken nga tabud. Pagkakali, iyan nagang piyagraꞌe-raꞌetan, piyangaranan ya sit Sitnah, nga ireg sugiden, piyagraraꞌtan naga. 
GEN.26.22	Piyabayaꞌan nira siꞌ i iting tabud ka nagpaꞌugad siꞌ na Isaac. Kimnali siꞌ sira it belag nga tabud. Ega nay nagpakiraꞌet it kanira it itiꞌen, aypaꞌ piyangaranan ni Isaac it Rehoboth, nga ireg sugiden, malayaw nga rugar. Ka maat ni Isaac, “Binggayan ta naytut 
GEN.26.23	Garing duꞌun, nagpaꞌugad siꞌ si Isaac duꞌun it Beer-seba. 
GEN.26.24	Pagꞌabut ya duꞌun, nagpakikita siꞌ it kanya i 
GEN.26.25	Aypaꞌ nagbuwat si Isaac it papangantengan ka siyamba yay 
GEN.26.26	Iyan duꞌun na ngayti si Isaac, naꞌaduꞌun it kanya i adiꞌ nga si Abimelec, garing duꞌut Gerar. Mga kaꞌibaan ni Abimelec ngayti, iba-iba ya nga si Ahuzat baw si Picol naga ngayting piyakapagbayaꞌen it sundaluꞌ ya. 
GEN.26.27	Pagꞌabut nira duꞌun, maat ni Isaac, “Unuy pagꞌengden mi situt aken? Daꞌga baꞌ piyalꞌid mi na aku duꞌut imyu ka magpakitabug kamut aken?”
GEN.26.28	“Aaꞌ,” maat i tubag nira, “natantuwan namen nang matuud nga pagtatarimaen ka nga pirmi it 
GEN.26.29	Ituy paꞌaaten namen ngayan nga pagsumpaan ta, nga daꞌkami buwatan mu it maraꞌe-raꞌet. Ireg namen, subung nagat binwat namen it imu nga ega riniꞌe-riꞌeng namen ikaw, egay binwat namen nga maraꞌe-raꞌet it imu. Sabagay piyalꞌid namen ikaw, temed magayen i palꞌid namen it imu. Kayti situt imu nga pirmi i ildaw it 
GEN.26.30	Aypaꞌ nagsimpan na Isaac ngayti it dakulang pangaꞌen ka nagkaraꞌnen baw nagꞌinum sira. 
GEN.26.31	Pagꞌeyag, nagbangun sira it kadedelman paꞌ nga banar. Nagsumpaan na sira, bawnga piyaꞌuliꞌ sira ni Isaac. Miyuliꞌ i mga naꞌaduꞌun ngayti it maꞌimbeng i nakem.
GEN.26.32	Ta, iti nagang aldaw, naꞌaduꞌun it ki Isaac i mga taawan ya ngayti nga kimnali, ka isiyugid nira it kanya nga naꞌbut na niray danum duꞌut pagkaliyan nira ngaytit tabud. 
GEN.26.33	Egay beken, piyangaranan ni Isaac it Seba, nga ireg sugiden, sumpa. Aypaꞌ ka pangaran it iting lansangan, Beer-seba, seked kayti na ngaytu.
GEN.26.34	Iyan epat nang puluꞌ i idad ni Esau ngayting anak na Isaac, nangasawa na kanya it ki Judit nga anak ni Beeri nga Heteo. Ipiyadway ya, si Basemat nga anak ni Elon nga Heteo naga. 
GEN.26.35	Talagang ipagkapanrurunggukan na Isaac, duwa magꞌasawa, i mga adat baw uꞌugaliꞌen it duway ngayting miyagad nira.
GEN.27.1	Ta, yan magurang na si Isaac, nableg na kanya, ega na magkalteg. Kaꞌsa tiyaꞌwagan ya i anak ya ngayting panganay nga si Esau. Maat ya, “Patpad ka sinit aken.”
GEN.27.1	“Waytu aku na baytu,” maat ni Esau.
GEN.27.2	Maat ni Isaac kayti, “Ungaytu, gurang aku na. Ega magkaꞌrutan ku in kaꞌnu nay ipatay ku. 
GEN.27.3	Dunguꞌ, simpanan muy panaꞌ mu ka ireg ku sana, manlugitem ka siꞌ. 
GEN.27.4	In may mapisiꞌ mu, ilutuꞌan mu akut kaꞌiꞌirgan ku ngayang pangilutuꞌ. In malutuꞌ mu na, tabanen mu lamang situt aken ka kaꞌnen ku. Pagkakaꞌen ku, iꞌampang ku na kat bilug mu i ampang nga paꞌildaw parabir aku matay.”
GEN.27.5	Temed ta, pagpapagnegan ni Rebeca i inaat ngayti ni Isaac it ki Esau nga anak nira. Egay beken, iyan napanaw na si Esau ngayti ka manlugitem na, 
GEN.27.6	itiyuturan ni Rebeca duꞌut ki Jacob ngayting ariꞌ manggid nga anak ya. Maat ya, “Nagnegan kuy inaat it amaꞌ mu it ki Esau nga akaꞌ mu. 
GEN.27.7	Maat ya, ‘Manlugitem ka, bawnga ilutuꞌan mu akut kaꞌiꞌirgan ku ngayang pangilutuꞌ ka kaꞌnen ku. Pagkakaꞌen ku, iꞌampang ku na kat bilug mu i ampang nga paꞌildaw, nga pagdedngegen it 
GEN.27.8	Kayti anak, pagnegan mut magayen i iꞌaat kut imu bawnga sunudun mu. 
GEN.27.9	Paꞌaduꞌun ka it mga kambing ta ka misiꞌ ka it duwang batu nga magagaye-gayeng mga uꞌuybun paꞌ. Tabanen mu situt aken ka ilutuꞌan kuy amaꞌ mut kaꞌnen ya, iyan kaꞌiꞌirgan ya ngayang pangilutuꞌ. 
GEN.27.10	Pagkalutuꞌ ku, tabanen mu na duꞌun it amaꞌ mu, isaꞌun kakaꞌen na. Maꞌampang ya na kat bilug mu i ampang nga paꞌildaw parabir kanya matay.”
GEN.27.11	Katubag si Jacob it inaꞌ ya, “Barang, Inaꞌ, ega mapakay ka nagbelag kami ni Esau it pamilug. Mabulbulun it kanya, aken ega. 
GEN.27.12	Barang ipuꞌun aku ni Amaꞌ, matandaꞌan ya nga pagꞌambutan ku kanya. Daꞌga baꞌ sikayan, ega na ampang nga paꞌildaw i tanggapen ku, in daꞌga sumpa ga nga maraꞌe-raꞌet i mapulus ku?”
GEN.27.13	Temed maat it inaꞌ ya ngayti, “Ayaw kat regen, ka in sumpaan ka, ega yan temdek it bilug mu. Paꞌasitu yan it aken. Ta sigi, sunudun mu lamang aku. Mapanaw ka na, ka mamisiꞌ ka na it paꞌaaten ku ngayan.”
GEN.27.14	Aypaꞌ napanaw na si Jacob it mamisiꞌ, bawnga tiyaban ya na duꞌun it inaꞌ ya. Nagꞌilutuꞌ nay inaꞌ ya ngaytit kaꞌiꞌirgan ni Isaac nga pangilutuꞌ. 
GEN.27.15	Pagkalutuꞌ, pinsiꞌ ni Rebeca i magagayeng pakayan ni Esau ngayting anak ya nga panganay, nga duꞌun i pagdadawaꞌan it balay ya ngaytit kanya. Ipiyapakay yat ki Jacob ngayting ariꞌ nga anak ya. 
GEN.27.16	Bawnga binwat ya, liyulupan yay mga alima ni Jacob it anit it kambing ngayti, pati liꞌeg, piyasalikupan ya. 
GEN.27.17	Pagkabwat yat atkayti, ipiyakawaꞌ ya nat ki Jacob i inilutuꞌ ya ngayti. May uyut nagang tinapay nga inilutuꞌ ya gasiꞌ.
GEN.27.18	Naꞌaduꞌun na si Jacob it amaꞌ ya. Pagꞌabut ya, maat ya, “Amaꞌ.”
GEN.27.18	“Unu,” maat ni Isaac, “siyu ka bayan?”
GEN.27.19	Maat i tubag ni Jacob, “Aku na bayni, Amaꞌ, si Esau aku na nga akaꞌ nga anak mu. Binwat ku nay kumpur ipiyagꞌaat mut aken. Wayni na. Magbangun ka na ka kumaꞌen ka na it ipiyalugitem mu ngaynit aken isaꞌun pagkakaꞌen mu, mapatdekan mu na i bilug ku it ampang nga paꞌildaw.”
GEN.27.20	Temed maat ni Isaac, “Unuka atnang dali-daliꞌ mut kaparag, Dunguꞌ?”
GEN.27.20	“Aaꞌ, nakaparag akut dumaliꞌ ka siguru ildaw nat aken it pagsirbiyan mu nga 
GEN.27.21	“Aaꞌ, daꞌga,” maat ni Isaac, “patpad ka daꞌan sinit aken ka ipuꞌun ku ikaw, matandaꞌan ku yan in si Esau ka nga matuud.” 
GEN.27.22	Nagpatpad si Jacob duꞌun it amaꞌ ya ngayti. Inipuꞌ-ipuꞌ it amaꞌ ya i bilug ya, bawnga miyampang. Maat ya, “Sabagay gaꞌmaran, gaꞌmaran ni Jacob, temed mga alima, alima na ni Esau ka mabulbulun.” 
GEN.27.23	Ega kanya nakilalaan it amaꞌ ya ngayti ka ega na ngayti magkalteg. Baw ta, in ipuꞌ-ipuꞌun yay mga alima, subung it alima ni Esau nga mabulbulun. Aypaꞌ ka si Jacob ngayti i napatdekan ya it ampang nga paꞌildaw. 
GEN.27.24	“Unu baꞌ,” maat ya, “si Esau ka nga matuud?”
GEN.27.24	“Abaa, eeꞌ baꞌ,” maat ni Jacob, “siyuy beken?”
GEN.27.25	“Ta, in atkayan,” maat ni Isaac, “ipatpad mu na sinit aken i pangaꞌen ngayan ka kumaꞌen aku nat liyugitem mu ngayan. Pagkakaꞌen ku, iꞌampang ku na kat bilug mu i ampang nga paꞌildaw.”
GEN.27.25	Egay beken, ipiyatpad na ni Jacob i pangaꞌen ngayti, pati uyut nga pagꞌimnun, ipiyatpad ya na gasiꞌ. Kimnaꞌen na si Isaac. 
GEN.27.26	Pagkakaꞌen, maat ya, “Patpad ka siꞌ sinit aken, Dunguꞌ, ka mangarek kat aken.”
GEN.27.27	Aypaꞌ nagpatpad si Jacob baw miyarek. Maꞌarek it amaꞌ ya ngayti nga bauꞌ, bauꞌ ni Esau, sabap it pakayan ngayti ni Esau nga pagpapakayen ni Jacob. Egay beken, inampang ya na i ampang nga paꞌildaw, nga magꞌaat, “In yayning matuud, tinggem nay anak ku ngaynit bauꞌ it matabaꞌ nga lugtaꞌ nga piyatabaꞌ it 
GEN.27.28	Kayti sana, ibgay nagat Ampuꞌang Diyus i kagayen it lugtaꞌ nga pagꞌemgen it namug nga garing duꞌut langit, isaꞌun bastanti i magkapatbasan mu nga pagkaꞌnen baw pagbuwateng pagꞌimnun. 
GEN.27.29	Sana iyan beken nga mga bangsa, magsirbi baw manluud sira it imu. Timindeg ka nga agalen it sulsug mu. Eeꞌ baꞌ, talagang manluud it imu i kaꞌanakan it sulsug mu. Makabetang it ega magayen i kumpur magpabetang it imu it ega magayen. Temed iyan mildaw it imu, sira gasiꞌ i ildawan.”
GEN.27.30	Pagkatupus it ampang ngayti ni Isaac, nanliꞌwan na si Jacob. Magkagaring, magꞌabut si Esau ngayting nanlugitem. 
GEN.27.31	Unupat pagꞌabut ya, nangilu-ilutuꞌ na kanya it kukaꞌnen ngaytit amaꞌ ya. Pagkalutuꞌ ya, tiyaban ya na duꞌut amaꞌ ya. “Amaꞌ,” maat ya, “wayni nay ipiyagꞌaat mu ngayan it aken. Magbangun ka na, ka kumaꞌen ka na it ipiyalugitem mu ngaynit aken isaꞌun mapatdekan mu na i bilug ku it ampang nga paꞌildaw.”
GEN.27.32	“Aaꞌ,” maat ni Isaac, “ay, siyu ka siꞌ?”
GEN.27.32	“Ta si Esau aku na nga anak mu nga panganay.”
GEN.27.33	Pagkagneg ni Isaac, talagang nabiglaꞌ kanya, baw egay kasubraꞌ it yegyeg it bilug ya. Maat ya, “Ta, ay siyu ga bay kagaynang timnaban nat nalugitem ya situt aken? Ega paytu naꞌlay i pagkakaꞌen ku baw pagkatupus kut mampang it ampang nga paꞌildaw. Eeꞌ baꞌ, ega na mabaiꞌ i ampang ngayan. Talagang matuman duꞌut kanya i kagayenang inaat ku.”
GEN.27.34	Pagkagneg ni Esau, kimnurisang kanya baw siminggaw it pagdadakulaꞌen ya na. Baw rimnaꞌe-raꞌet nga banar i nakem ya. Maat ya, “Ega atkayan, Amaꞌ. Ampangen mu naga kat bilug kuy ampang nga paꞌildaw. Sigi na, Amaꞌ, iꞌampang mu nagat aken!”
GEN.27.35	Temed maat siꞌ ni Isaac, “Ta in atkayan palan, iyan kagayna ngayang naꞌasitu, ega ikaw, in daꞌga si Jacob nga ariꞌ mu. Inambutan ya lamang aku. Inagaw yay ampang nga paꞌildaw nga magꞌaꞌareg kut imu.”
GEN.27.36	“Daꞌga in atkayan,” maat ni Esau, “bagay it kanya i ngaran ya nga si Jacob,
GEN.27.37	“Unu pay mabwat ku?” maat ni Isaac. “Nakabgay ku nat kanya nga magbaraꞌ kanya nga agalen mu baw mabwat nga manigsirbi ya i muꞌsang kaꞌanak-anakan mu. Magbastanti i magkapatbasan ya nga pagkaꞌnen baw pagbuwateng pagꞌimnun. Ta, ega nay naꞌped, duꞌun nat kanya nga muꞌsa i ampang nga paꞌildaw. Unu pay makabgay ku it imu, Dunguꞌ?”
GEN.27.38	“Aaꞌ ega atkayan Amaꞌ,” maat ni Esau. “Unu yanayti i seked it magꞌaꞌareg mu? Ega atkayan! Iꞌampang mu naga kat bilug ku, sigi na baꞌ, Amaꞌ!” Siminggaw siꞌ si Esau it pagdadakulaꞌen ya nang garwak.
GEN.27.39	Miyampang siꞌ si Isaac, maat ya, “Imu nga maꞌistaran, alaid i pamalay-balay mu duꞌut matabaꞌ nga lugtaꞌ nga pagꞌemgen it namug nga garing duꞌut langit. 
GEN.27.40	Kat basiꞌ mu, iyan i imu nga ikaꞌgen. Manigsirbi ka nga matuud it sulsug mu, temed mabut naga nga sumang kaꞌanu, in pakikuntraꞌ i mga tungtung-inapuꞌ mu, makapulintas naga sira kat magsasakep ngaytut kanira.”
GEN.27.41	Ta it atkayti, ereꞌeret talagay iseg ni Esau it ki Jacob sabap it nakaꞌaduꞌun it bilug ni Jacob i ampang ngayting paꞌildaw nga magꞌaꞌareg it amaꞌ yat kanya. Kat nake-nakem ya, “Eeꞌ na. Ega na bayan paꞌlayen si Amaꞌ, ka gurang na. Bawnga in ega nay kanya, imatayen ku nayan si Jacob nga sulsug ku!”
GEN.27.42	Temed nasugid duꞌut ki Rebeca ngayting inaꞌ nira i pagꞌampa-ampangen ngayti ni Esau. Aypaꞌ ipiyapisiꞌ nga lagi ni Rebeca si Jacob. Pagꞌabut duꞌut kanya, maat ya, “Naꞌrutan ku nga pagdidimaten ka ni Esau nga imatayen in ega nay amaꞌ mi. 
GEN.27.43	Kayti, Anak, magayen mamayaꞌ ka it aken. Mapanaw ka na kayti, malagyu ka na duꞌut Haran, duꞌut sulsug ku nga si Laban. 
GEN.27.44	Duꞌun ka na daꞌan it kanya seked it ega paꞌ miyulibas i iseg it akaꞌ mu. 
GEN.27.45	Ta in ega na magꞌiseg kanya, ka nalipatan ya nay binwat mu ngaytu, bawnga ipapisiꞌ ku ikaw. Yamanay iꞌuliꞌ mu situ. Ka in ega malagyu ka, ega masagkaꞌan kuy kasusa kut imyu nga duwa, ka barang subuk mabegran kamu nat maꞌilang.”
GEN.27.46	Egay beken, naꞌaduꞌun si Rebeca it ki Isaac. Maat ya, “Talagang maraꞌway ku i mga miyagad ta ngaytu nga mga Heteo. Ta kayti in si Jacob ngaytu, kapangasawa gasit mga Heteo ngaytu, nga subung nagat duwa ngaytung mga asawa ni Esau, subuk daꞌku na magkabaraꞌan.
GEN.28.1	Pagkagneg ni Isaac kayti, piyapaꞌaduꞌun yat kanya si Jacob. Pagꞌabut ni Jacob, miyampang si Isaac, nga maat ya, “Jacob, ayaw kat pangasawa it mga babay situt Canaan. 
GEN.28.2	Magayen, mapanaw ka it dumaliꞌ nga paꞌaduꞌun it Mesopotamia, duꞌun it kaꞌanakan ni Betuel nga amaꞌ it inaꞌ mu, ka yanagay asawaen mu, anak ni Laban nga sulsug it inaꞌ mu nga lalaki.” 
GEN.28.3	Pagkatupus ya, isiyunud ya nga inampang, paꞌildaw siꞌ, nga magꞌaat, “Sana ildawan ka it Ampuꞌang Diyus nga landaw nga gunaan. Padaklen ya nga banar i mga tungtung-inapuꞌ mu seked it magbaraꞌ nga mabagiꞌ-bagiꞌ nga bangsa, lamang sang puꞌun sira. 
GEN.28.4	Baw sana gasiꞌ tumanen it Ampuꞌang Diyus kat bilug mu i isiyanggup ya it apuꞌ mu nga si Abraham. Ega lamang kat bilug mu, pati anak-inapuꞌ mu, isaꞌun masadili mi i banwa ngaytu nga piyanumpangan ta, banwa ngaytu nga isiyanggup it Ampuꞌang Diyus it amaꞌ ku nga si Abraham.” 
GEN.28.5	Pagkatiwas kayti, piyapanaw na ni Isaac si Jacob. Aypaꞌ napanaw na si Jacob nga paꞌaduꞌun nat Mesopotamia, duꞌut amayan ya nga si Laban, nga sulsug it inaꞌ ya ngayti. Si Laban ngayti baw si Rebeca, esa-esay amaꞌ nira, si Betuel nga taga Aram.
GEN.28.6	Naꞌrutan ni Esau nga diyungagan sit amaꞌ nira ngayti i ampang ngayting paꞌildaw duꞌut bilug ni Jacob, baw piyapaꞌaduꞌun ya nat Mesopotamia, ka duꞌun na mangasawa. Naꞌrutan ya gasiꞌ i ipiyagꞌaat ngayti nga ega mangasawa it mga babay duꞌun it Canaan ngayti. 
GEN.28.7	Naꞌrutan ya naga nga siyunud ni Jacob i aat ngaytit inaꞌ baw amaꞌ ya, ka naꞌaduꞌun na kanyat Mesopotamia. 
GEN.28.8	Sikayti namuyaan ni Esau nga ega pagsagyaan it amaꞌ ya i taga Canaan nga mga babay. 
GEN.28.9	Ta it atkayti, naꞌaduꞌun si Esau it mga kaꞌanakan it amayan ya ngayti nga si Ismael, ka nangasawa it anak ya nga pagpangaranat ki Mahalat, nga sulsug ni Nebayot. Tulu nang muꞌsa i asawa ya.
GEN.28.10	Si Jacob ngayti, nagliꞌid na duꞌut Beer-seba ngayti ka naꞌaduꞌun nat lansangan it Haran. 
GEN.28.11	Iyan dinlem na kanya duꞌut esang rugar duꞌut tenga-tengaꞌ, duꞌun nay inigaꞌan ya. Minsiꞌ kanyat batu nga yanayti i inulunan yat minigaꞌ. 
GEN.28.12	Pagkaꞌigaꞌ ya, nanagaynep. Tagaynep ya, magleteg kanya it agdan nga magtetengkad duꞌut lugtaꞌ, magꞌaꞌabut duꞌut langit. Duꞌut agdan ngayti mapyat lumampud i mga anghil it Ampuꞌang Diyus. 
GEN.28.13	Duꞌun it ulun-ulunan it agdan ngayti, duꞌun magtitindeg i 
GEN.28.14	Matuud nga mga tungtung-inapuꞌ mu, dumakel sira nga subung it kapu-kapu it lugtaꞌ. Talagang lekpen nira i muꞌsang banwa, nga ayun kat sedpan, ayun kat lebatan, ayun duꞌut nurti, baw ayun duꞌut sur. Baw manggaring kat mga tungtung-inapuꞌ mu, maꞌildawan i muꞌsang bangsa kat sinirungat langit. 
GEN.28.15	Talagang ega pablagan ku ikaw. Maski paꞌunu-unu ka, pagtatarimaen ku ikaw nga pirmi. Siguradung paꞌuliꞌen ku ikaw sikaytut itung rugar, ka yay matuud, ega pabaya-bayaꞌan ku ikaw mintras ega natuman i muꞌsa ngaytung ipiyagꞌaat ku it imu.”
GEN.28.16	Pagkasulag ni Jacob, maat ya, “Palan situ kaytu gasing rugar i 
GEN.28.17	Aypaꞌ miniꞌlam kanya. “Aaꞌ,” maat ya, “talagang ega basta-bastang rugar i sikaytuꞌun. Ega naytuy belag, bilang balay na it Ampuꞌang Diyus. Sikaytu nay piyakasalakwatan it langit.”
GEN.28.18	Madlem paꞌ, nagbangun na si Jacob. Egay beken, batu ngayting inulunan ya, ipiyatindeg ya nga bilang arandeman, bawnga biyuꞌbuꞌan yat lana i duꞌut sagpaw. 
GEN.28.19	Piyangaranan yay iting rugar it Betel, nga ireg sugiden, Balay it Ampuꞌang Diyus. Tagna-tagnaꞌ, pangaran it lansangan nga duꞌut rugar ngayti, Luz.
GEN.28.20	Nagsanggup si Jacob duꞌun kayti, nga magꞌaat, “In sukur gat tatarimaen akut Ampuꞌang Diyus, ka tarimaen ya aku kat pagpanawan ku ngaytu, baw ildawan ya aku nga daꞌku naga kukurangen it subung it pangaꞌen baw pakayan, 
GEN.28.21	baw makaꞌuliꞌ aku nagat egay unu-unu kat pamalay-balay ni Amaꞌ, talagang egay beken nga sirbiyan ku in daꞌga 
GEN.28.22	Baw itu, batu ngaytu nga ipiyatindeg ku nga binwat ku nga arandeman, magbaraꞌ nang pagsambaan it Ampuꞌang Diyus. Kada iꞌildaw mut aken nga unu-unu nga bagay, ega talaga lilipaten ku nga ibgay ku it imu i ikasang puluꞌ nga bagiꞌ.”
GEN.29.1	Nagdayun siꞌ i panaw ni Jacob seked it nakaꞌbut kanya duꞌun it rugar nga pagtataꞌidan it mga taw nga taga duꞌun it lebatan nga ayun. 
GEN.29.2	Pagpaneyek-seyek ya, may naltegan ya nga esang tabud duꞌut iting rugar. May tulung paenan nga tupa nga mamagpaꞌna duꞌun ka duꞌun kayti i papaꞌimnan it kanira. Dakulang batu i maglelpen duꞌut baꞌbaꞌ it tabud ngayti. 
GEN.29.3	In tiꞌmes na duꞌun i muꞌsang mga tupa, bawnga iriꞌen i batu ngayting maglelpen. Bawnga in nakaꞌinum nang muꞌsay tupa, iꞌuliꞌ nira siꞌ i batu ngayti.
GEN.29.4	Minlep si Jacob duꞌut mga manigꞌeper it mga tupa ngayti baw miningkut. Maat ya, “Mga kasulsugan, taga ari kamu?”
GEN.29.4	“Aaꞌ,” maat nira, “taga Haran kami baytu.”
GEN.29.5	“Ta unu,” maat ni Jacob, “magkakilalaan mi si Laban nga apuꞌ ni Nacor?”
GEN.29.5	“Unuka ega?” maat nira. “Magkakilalaan namen bayan.”
GEN.29.6	“Ta unu,” maat ni Jacob, “maꞌunu nagay ginawa ya?”
GEN.29.6	“In kayti paꞌ ngaytu, magayen naga,” maat it mga taw ngayti. “Iyan magꞌaꞌabut ngayan nga pagbabayaꞌen it mga tupa, anak ya nga babay. Si Raquel i ngaran.”
GEN.29.7	“Tay, subuk abwatay pay aldaw,” maat ni Jacob. “Unuka ega paꞌ pagpaꞌimnun mi i mga tupa ngayan isaꞌun makakaꞌen-kaꞌen naga sira?”
GEN.29.8	“Mabway mana,” maat it mga manigꞌeper ngayti. “Magꞌelat-elat kami pat mga kaꞌibaan nameng manigꞌeper. Mapaꞌinum bay mga tupa ngayan in tingped kami nang muꞌsa.”
GEN.29.9	Magpakisugi-sugid paꞌ si Jacob it mga manigꞌeper ngayti, nakaꞌbut na si Raquel ngayti nga paꞌinum it mga tupa it amaꞌ ya, ka manigꞌeper nagat kanya. 
GEN.29.10	Pagkalteg ni Jacob it ki Raquel ngayting anak ni Laban nga sulsug it inaꞌ ya, baw mga tupa ni Laban, minlep kanya duꞌut tabud ngayti bawnga ipiyabaliling yay batu nga tagnep it tabud. Egay beken, piyaꞌinum ya nay mga tupa ngaytit amayan ya nga si Laban. 
GEN.29.11	Iyan nakaꞌinum nang muꞌsa, inlep ni Jacob si Raquel ngayti bawnga inarkan. Timnuruꞌ i pati luwaꞌ ya it sagya. 
GEN.29.12	Maat ya, “Kamanaken aku baytut amaꞌ mu, anak akut sulsug ya ngayang si Rebeca nga minan mu gasiꞌ it imu.” Pagkagneg ni Raquel kayti, magpapalagyuy miyuliꞌ duꞌut balay nga nanuturan duꞌut amaꞌ ya.
GEN.29.13	Pagkagneg ni Laban it tuturan ngayti pasar it ki Jacob, siyusmu ya nga lagi i kamanaken ya ngayti. Siyakem ya bawnga inarkan. Piyabayaꞌ ya na duꞌut balay nira. Iyan natuturan na ni Jacob i muꞌsa, 
GEN.29.14	maat ni Laban, “Matuud yan. Kuꞌkup ku yay inaꞌ mu ngayan, sagpun kut inaꞌ, amaꞌ, aypaꞌ ikaw ngaytu, kamanaken ku nga banar.” Ta it atkayti, duꞌun nay tiyaꞌidan ni Jacob it mga amayan ya ngayti, seledat sang bulan.
GEN.29.15	Pagtaꞌlib it sang bulan, maat ni Laban it ki Jacob, “Kayti ega maat sawkat nay daꞌka ugaling it amen, pabwaten ku na ikaw nga pabwaten it egay tangdan. Kayti iꞌaat mu lamang in sang unuy ireg mu nga itangdan ku it imu?”
GEN.29.16	Ta si Laban ngayti, duwa i anak ya nga babay nga umbay paꞌ. Si Lea i akaꞌ. Si Raquel na ngayti i ariꞌ manggid. 
GEN.29.17	Malabu-labu i pagmata ni Lea it kanya temed, si Raquel, talagang daraga kanya. 
GEN.29.18	Si Raquel ngayti i naꞌiguꞌ it mata ni Jacob, aypaꞌ maat yat amayan ya ngayti nga si Laban, “In mapakay, magsirbi akut pitung taꞌun, sirbiyan ku ngaytu, si Raquel na ngayang anak mu ka kuꞌasawaen ku.”
GEN.29.19	“Aaꞌ,” maat ni Laban, “egay maraꞌe-raꞌet kayan. Magayen payan ka ikaw naga, nga ega belag nga taw i makaꞌasawa it anak ku. Sigi, magsirbi ka na situt aken.” 
GEN.29.20	Aypaꞌ nagsirbi nang matuud si Jacob it pitung taꞌun isaꞌun lamang maꞌasawa ya si Raquel ngayti. Kat pitung taꞌun ngayti, panemdem ni Jacob in pira lamang nga aldaw, sabap dakulaꞌ talagay pagmaꞌal yat ki Raquel.
GEN.29.21	Iyan naꞌayaw nay pitung taꞌun, maat ni Jacob it amayan ya ngayting si Laban, “Ta, siguru naꞌbut nay piyagꞌupakatan ta. Unu daꞌga paꞌ kapagdemket kami it anak mu?”
GEN.29.22	Aypaꞌ egay beken, nagpaꞌitsu na si Laban it dakulang pagkaraꞌnen. Inimbitar yay muꞌsang mga kaꞌibaan nira ngayti duꞌun. 
GEN.29.23	Temed iyan delem na, binwat ni Laban, ega si Raquel ngayti i ipiyaꞌulid it ki Jacob, in daꞌga akaꞌ ngayti nga si Lea. Temed tanud ni Jacob si Raquel, aypaꞌ nagdemket na. 
GEN.29.24	Ta it naꞌasawa na si Lea, ipiyasadili na ni Laban it kanya i esang uripen nira nga babay nga pagpangaranat ki Zilpa.
GEN.29.25	Ta, mamuyaan ni Jacob it aldaw na, ulid ya ngayti, si Lea palan. Pagkamuya ya kayti, maat ya it ki Laban, “Unuka atkaytu i binwat mut aken? Liyuku mu lamang aku! Nagsirbi akut pitung taꞌun ka si Raquel i pagpatengedan. Daꞌga baꞌ, iyan i piyagꞌupakatan ta?”
GEN.29.26	“In maat daꞌga,” maat ni Laban, “situt amen ega magkarapawan it ariꞌ i akaꞌ it paꞌasawa. 
GEN.29.27	Kayti, pataꞌliben mu daꞌan i sang lingguꞌ ngaytung pagsadu mi ni Lea. Bawnga ipaꞌasawa ku naga yan it imu si Raquel. Takaꞌ maski nagꞌasawa kamu na, kaꞌilangan kat kanyang patuꞌ, magsirbi ka nagat pitu paꞌ nga taꞌun.” 
GEN.29.28	Napakay naga si Jacob. Aypaꞌ pagtaꞌlib it inaat ngayti, ipiyapagꞌasawa na ni Laban na Jacob duwa ni Raquel. 
GEN.29.29	Ta, it naꞌasawa na gasiꞌ si Raquel, ipiyasadili na ni Laban it kanya i esang uripen nira nga babay nga pagpangaranat ki Bilha. 
GEN.29.30	Egay beken, nagdemket na na Jacob duwa ni Raquel ngayti. Subrang pagmaꞌalen ni Jacob si Raquel ngayti, subraꞌ pat ki Lea. Bawnga nagsiribi siꞌ si Jacob it pitu paꞌ nga taꞌun.
GEN.29.31	Urut it 
GEN.29.32	Aypaꞌ nagbeteng na si Lea ngayti. Lalaki i simnakit nga anak ya. “Talagang,” maat ni Lea, “anak ku ngaytu, sanguꞌ naytut 
GEN.29.33	Nagbeteng siꞌ kanyat ikadwa, sumakit, lalaki naga. Maat ni Lea, “Naltegan it 
GEN.29.34	Pagbeteng ya sit ikatlu, sumakit, lalaki naga. “Itu,” maat ya, “talagang maꞌalen aku naytu it asawa ku ka tulu na ngaytuy anak namen, purus maka lalaki!” Si Levi siꞌ i ipiyangaran yat ikatlu ngayti.
GEN.29.35	Nagbeteng sit ikaꞌpat, sumakit i ikaꞌpat ngayti, lalaki naga. “Kayti,” maat ya, “dakulaꞌ na talagang pagbantug nga pasalamat ku it 
GEN.30.1	Pagkamuya ni Raquel nga si Lea, maꞌanaken na, kanya ega paꞌ, ka ega ngayti magpanganak, masyaduy irak ya. Aypaꞌ inaat ya si Jacob, “Paꞌanaken mu gasiꞌ aku! Ka in daꞌku paꞌ manganak, talagang matay aku na!”
GEN.30.2	Nakaꞌiseg si Jacob it iting inampang ni Raquel. Maat ya, “Unuka mampang kat atkayan, adimaat Ampuꞌang Diyus aku! Simpri ega aku, in daꞌga Ampuꞌang Diyus i ega magpaꞌanak it imu.”
GEN.30.3	“Ta in atkayan,” maat ni Raquel, “asa-asawaen mu i uripen ku ngayan nga si Bilha, nga ibinggay ni Amaꞌ it aken, isaꞌun in manganak kanya, kabilangan ya, anak ku na.”
GEN.30.4	Egay beken, ipiyaꞌulid ya nat ki Jacob si Bilha ngayti. 
GEN.30.5	Nagbeteng nga matuud si Bilha, sumakit, lalaki. 
GEN.30.6	“Aaꞌ,” maat ni Raquel, “namatuꞌ nay Ampuꞌang Diyus. Namatuꞌ nat aken. Piyagnegan yay panalangin ku duꞌut kanya. Subuk binggayan ya na akut anak, maski ega anak ku nga sadili. Ungaytu, lalaki paꞌ!” Pangaranan ni Raquel, si Dan.
GEN.30.7	Sigi paꞌ nga pagꞌasa-asawa na Bilha duwa ni Jacob, aypaꞌ nagbeteng naga kanyat sumaꞌup. Sumakit, lalaki naga. 
GEN.30.8	“Talagang,” maat ni Raquel, “egaytu basta-bastay dadaꞌeg namen ngaytu magsulsug, temed subuk aku na i nandaꞌeg.” Pangaranan ya siꞌ i itiꞌen nga waꞌwaꞌ, si Neftali.
GEN.30.9	Pagkamuya ni Lea nga ega na magpanganak kanya, ipiyaꞌasa-asawa ya gasit ki Jacob i kanya ngayting uripen nga si Zilpa. 
GEN.30.10	Nanganak gasiꞌ i itiꞌen, lalaki gasiꞌ. 
GEN.30.11	“Talagang masuwirtiꞌ aku,” maat ni Lea. Pangaranan yay waꞌwaꞌ ngayti, si Gad.
GEN.30.12	Nanganak naga si Zilpa ngaytit sumaꞌup. Lalaki nagay anak ya. 
GEN.30.13	“Kayti,” maat ni Lea, “masagyang-masagya aku na. Siguradung panaꞌwag yat aken it beken nga mga babay, si Masagya.” Pangaranan yay waꞌwaꞌ ngayti, si Aser.
GEN.30.17	Ta nanalangin si Lea duꞌun it Ampuꞌang Diyus baw may sambung ya naga. Nagbeteng siꞌ si Lea ngayti. Iti nay ikalimang anak nira ni Jacob. Lalaki nagay simnakit. 
GEN.30.18	Maat ni Lea, “Itu nay tumbas it Ampuꞌang Diyus it aken sabap ipiyaꞌasa-asawa kut asawa ku i uripen ku.” Pangaranan yay iting anak ya, si Isacar.
GEN.30.19	Nagbeteng nagat saꞌup si Lea. Iti na i ikaꞌnem nga anak ya nga lalaki. 
GEN.30.20	“Aaꞌ,” maat ya, “magayen naytung banar i ildaw ngaytung begay it Ampuꞌang Diyus it aken. Talagang teꞌteꞌan aku naytu it asawa ku sabap ungaytu na, ikaꞌnem nay itung anak namen nga lalaki.” Pagsakit it itiꞌen, pangaranan ya siꞌ, si Zabulon. 
GEN.30.21	Ega lamang enem ngayti i anak ni Lea. Nanganak naga kanyat ikapitu, takaꞌ babay na. Pangaranan ya, si Dina.
GEN.30.22	Ta si Raquel ngayti, ega naga maat nalipatan kanya it Ampuꞌang Diyus. Ka tiyubag ya nay kanyang panalangin, inildawan ya nang manganak gasit kanya. 
GEN.30.23	Aypaꞌ nagbeteng na si Raquel, sumakit, lalaki. “Magayen na,” maat ni Raquel, “ka inawaꞌ nagat Ampuꞌang Diyus i pagꞌeyaꞌan ku, ka ungaytu, nanganak aku na.” 
GEN.30.24	Pangaranan yay kanya ngayting anak, si Jose. “Sana,” maat ya, “ildawan aku nagat 
GEN.30.25	Iyan nanganak na ngayti si Raquel it ki Jose, inupakat na ni Jacob i punyangan ya ngayti nga si Laban. Maat ya, “Magpamꞌun aku na situt imu, ka ireg ku sana, ipalugut mu nga kaꞌuliꞌ aku na duꞌut mga giyaringan ku nga duꞌut amen nga banwa. 
GEN.30.26	Pagꞌaaten ku ka asawa-anak ku, ipalugut mu nga pabayaꞌen ku nagang muꞌsa. Siguru piyagꞌupakatan ta ngayti nga pagsirbi ku nga patenged it kanira, natupus na. Siguru nagꞌumbuk nayan.”
GEN.30.27	Temed maat i tubag ni Laban it kanya, “In mapakay ka, ireg ku bayan, ayaw ka nat liꞌid situt aken, sabap natantuwan ku duꞌun it may kepetan nga dakulay ildaw it 
GEN.30.28	Isugid mu lamang in sang unuy ireg mu nga ibgay kut imu nga tangdan mu. Basta ega lamang limꞌid ka situt aken, tangdanan ku naga ikaw.”
GEN.30.29	“Ega,” maat ni Jacob, “ega atkayan. Naltegan mu na i kagayen it pagsirbi ku, in magꞌuꞌunu dimnakel i ayep mu kat pangarigra kut kanira. 
GEN.30.30	Pagꞌabut ku situ, dekeyeꞌ pay pagngatanan mi. Kayti ungaytu na, nagdungag na talaga ka itu, ildaw naytut 
GEN.30.31	“Ay unuy ireg mu nga ibgay kut imu nga tangdan?” maat ni Laban it ki Jacob.
GEN.30.31	Maat i tubag ni Jacob, “Ega na ireg ku nga begayan mu paꞌ aku it tangdan ku. Temed in talagang ireg mu nga ipasigi ku nga eperan it magayen i mga ayep mu, ituy ipagpakiꞌupakat kut imu. 
GEN.30.32	In mapakay ka, kayti paꞌaduꞌun aku na ka lilingen kuy muꞌsang mga ayep mu. Ipapinpin kuy kada tupa nga ega bulun nga maputiꞌ, ka balang it maꞌitem, baw kada kambing nga balang it maputiꞌ, ka yanayti i pisiꞌen ku nga tangdan ku.
GEN.30.33	Bawnga in mga kaꞌnu-kaꞌnung timpu, in beteꞌ inakalan ta ikaw, maꞌrutan mu nga lagi, pagkalteg mu. Ka in may belag it inaat ku ngaytu nga maꞌitem nga tupa baw balang nga tupa u kambing, ta egay beken, tiyakaw ku.”
GEN.30.34	“Magayen yan,” maat ni Laban, “atkayan nay buwaten ta.” 
GEN.30.35	Temed ta, binwat ni Laban it iting aldaw, ipiyapinpin yay muꞌsang kambing ya nga balang. Subung naga i mga tupa, basta maꞌitem-item. Mga iti ngayti, ipiyaꞌarigra yat mga anak ya nga lalaki. 
GEN.30.36	Bawnga nagpaꞌugad siray kanira, kaꞌalaid it piyaꞌugadan nira, tulung aldaw i ipagkaꞌbut. Iti, piyamiliꞌan ya ngayti, yanay ipiyaꞌarigra yat ki Jacob.
GEN.30.37	Ta it atkayti, binwat ni Jacob, minsiꞌ kanya it mga sanga-sanga it pagpangaranat estorake, sanga it almendro baw sanga it platano. Bawnga kiyulit-kulitan ya, biyalang-balang ya nga pangulit. 
GEN.30.38	Pagkakulit ya, idiyuꞌun ya nat pagpangimnan it mga ayep ngayti i kiyulit-kulitan ya ngayting mga sanga-sanga isaꞌun maltegan nira in magꞌinum na. Ka iting timpu, pababarakuꞌ. 
GEN.30.39	Ta it timput pababarakuꞌ, piyanginuyut nay mga sanga-sanga ngayting biyalang-balang yat kumulit. Unupat manganak, mga bala-balang na i mga uybu-uybun.
GEN.30.40	Ta binwat ni Jacob, ipiyapinpin ya nay balang ngayti nga uꞌuybun it kambing baw maꞌiꞌitem baw balang nga uꞌuybun it tupa duꞌut pagꞌeperan ya ngayting paenan it mga maputiꞌ nga tupa baw maꞌitem nga kambing it punyangan ya ngayti nga si Laban. Temed ipiyapatuꞌ ya naga i mga paenan ngayti. Aypaꞌ ka kada mangaꞌen i mga ayep ngayti ni Laban nga ega balang, maltegan nira i mga balang ngayti ni Jacob. Ta unupat nagpapuꞌun it dumakel i ki Jacob ngayting mga tupa baw kambing. Baw yanayan, ega na ipagragiꞌ ya duꞌut ki Laban ngayti.
GEN.30.41	Baw iti, mga sanga ngayti, ipagduꞌun ya nagat papangimnan ngayti in magpanginum baw magpabarakuꞌ i mga matatabaꞌ nga bulun. 
GEN.30.42	Temed in magpabarakuꞌ i maniniwang, ega pagbuwaten yay atkayti. Aypaꞌ purus matatabaꞌ i kanyang mga ayep. Ki Laban ngayti, ega. 
GEN.30.43	Aypaꞌ subraꞌ nga kiminseg na si Jacob ngayti. Dimnakel nay mga ayep ya nga tupa, kambing, kamelyo, kabayuꞌ nga asno, baw dimnakel na gasiꞌ i mga uripen ya, babay, lalaki.
GEN.31.1	Iyan atnakayti, naringid-ringidan ni Jacob i pagꞌampa-ampangen it mga bayaw ya ngayting anak ni Laban, nga magꞌaat, “Talagang nanlaꞌtip na kanyat ki Amaꞌ nga bagiꞌ baw ikinseg ya ngayan, garing naga yan it ki Amaꞌ.” 
GEN.31.2	Baw ega lamang itiꞌen, naniidan ya gasiꞌ nga pagdelman na kanyat rupa it punyangan ya ngayti.
GEN.31.3	Ta kat iti nga timpu, inaat nat 
GEN.31.4	Egay beken, ipiyapisiꞌ ya i duwa ngayting asawa ya, si Raquel baw si Lea, nga piyapaꞌaduꞌun yat kanya duꞌut pagpasturan ya ngayti. 
GEN.31.5	Pagꞌabut nira, maat ya it kanira, “Subuk magkaniidan ku nga pagdelman aku nat rupa it amaꞌ mi. Ega na subuk tagnaꞌ i pabetang yat aken. Temed kaꞌlay ngaytu, talagang pagtatarimaen aku naga it Ampuꞌang Diyus it amaꞌ ku. 
GEN.31.6	Baw kamu ngaytu, magkamuyaan mi it kaꞌlay ngaytu in magꞌuꞌunu i kagayen it pagsirbi ku it amaꞌ mi. 
GEN.31.7	Temed lamang kaꞌustuꞌan i pagsirbi ku, paglukuun ya ga lamang aku. Ka pirmi kanya nga magꞌugad-ugad it upakat namen. Temed subung nat paꞌaaten ku ngayan nga daꞌku naga pagpabaya-bayaꞌan it Ampuꞌang Diyus nga pakuriꞌan it amaꞌ mi i ginawa ku. 
GEN.31.8	Kamatuudan, in unuy aat ya nga itangdan yat aken kat pagꞌeperan ku ngaytung mga ayep ya, in burintiken, pagsigpanganak yan ta, burintiken nga matuud. U in aat it amaꞌ mi magbabaled i pamalang, ta yan, yan nga matuud. 
GEN.31.9	Ildaw talagaytu it Ampuꞌang Diyus it aken, nga mabagiꞌan aku it dakel nga mga ayep ngaytut amaꞌ mi.
GEN.31.10	Ka kaꞌsang timpu nga magpaꞌasawa siꞌ i mga ramu-ramu ngaytu, nanagaynep aku. Tagaynep ku, magleteg akut purus balang i mga magbarakuꞌ nga mandangan. 
GEN.31.11	Kat tagaynep ku ngayti, nagpakisugid it aken i Anghil it Ampuꞌang Diyus. ‘Jacob!’ maat ya.
GEN.31.11	‘Wayni aku,’ maat i tubag ku.
GEN.31.12	Maat ya sit aken, ‘Jacob, letganan mu i mga magbarakuꞌ ngayan nga mandangan, nga muꞌsa sira purus balang. Pabetang-betang kuytu i atkaytu ka magkaltegan ku nga paglukuun ka ni Laban. 
GEN.31.13	Aku ngaytu nga magpakisugid it imu kayti, aku i Ampuꞌang Diyus naga nga nagpakikita it imu duꞌut Betel, nga duꞌun kayti may isiyumpa mu it aken baw biyuꞌbuꞌan mu pat lana i batu ngayan nga ipiyatindeg mu nga piyakaꞌarandeman mu. Kayti limꞌid ka na situt itung rugar ka muliꞌ ka na duꞌun it banwa nga siyakitan mu.’”
GEN.31.14	“Ta in atkayan,” maat na Raquel ngayti, duwa ni Lea, “magayen, ka kami ngaytu, ega naytuy maski unu nga masubli duꞌut ki Amaꞌ. 
GEN.31.15	Ka pabetang yat amen, ugaling na nga taw. Ka subung talaga it ipiyagpaꞌalang ya na kami, baw beken, pati amen nga bagiꞌ it napisiꞌ ya nga pirak, giyastaꞌ ya nang muꞌsa. 
GEN.31.16	Aypaꞌ muꞌsa ngayang manggad nga inawaꞌ nat Ampuꞌang Diyus duꞌut kanya, yanay amen baw kat mga anak namen. Kayti sunudun muy ipiyagꞌaat ngayan it Ampuꞌang Diyus it imu.”
GEN.31.17	Aypaꞌ egay beken, piyasakay na ni Jacob i duwa ngayti nga asawa ya baw mga anak ya duꞌut mga kamelyo. 
GEN.31.18	Duꞌut uꞌnaan nira i mga magtataban it muꞌsang mga ayep nira, baw muꞌsang napanulusan ya duꞌut Mesopotamia ngayti. Taban ya nga muꞌsa it muliꞌ na ngayti duꞌut amaꞌ ya nga si Isaac nga duꞌun it Canaan. 
GEN.31.19	Temed paggaring nira ngaytit namagpanaw na, egay duꞌun nga si Laban ka magpamuꞌlug it mga tupa. Baw ta, parabir sira gimnaring, tiyakaw ni Raquel i mga tiyaw-taw nga pagsambaen it amaꞌ ya duꞌut balay. 
GEN.31.20	Baw beken, ega na namꞌun si Jacob duꞌut ki Laban ngayti nga punyangan ya. 
GEN.31.21	Aypaꞌ panaw nira ngayti, subuk palagyu. Uyut yat napanaw ngayti i muꞌsang kusas ya. Pamanaw nira, dimnipag it danum it Eufrates bawnga naꞌaduꞌun it Bukid it Galaad.
GEN.31.22	Desang nakatlu na, naringid-ringidan na ni Laban nga na Jacob, ega nay duꞌun, miyalagyu na. 
GEN.31.23	Pagkaꞌrut ni Laban, tiyundug nirat mga kaduguꞌan ya na Jacob ngayti. Pitung aldaw bawnga naꞌbutan nira na Jacob, duꞌun it Bukid it Galaad. 
GEN.31.24	Iting delem nga pagꞌeyag ngayti naꞌbutan na nira, piyatagaynep it Ampuꞌang Diyus si Laban ngayti nga taga Aram, nga magꞌaat, “Ayaw ka it kasalya mampang it inu-inu u ega magayen asat ki Jacob.”
GEN.31.25	Ta, abutan na Laban, nakapagbalay-balay na na Jacob duꞌut Bukid ngaytit Galaad. Aypaꞌ ipiyakabrat gasiꞌ na Laban duꞌun i mga bala-balay nira nga magkapuru-purun. 
GEN.31.26	Pagkita nira, iningkut ni Laban si Jacob, nga magꞌaat, “Unuka atkayay binwat mu, Jacob, nga binwat mu akut ega magayen? Ka daꞌka namꞌun it aken, miyanu-anu ka napanaw nga taban i mga anak ku nga ipiyatibayaꞌ mut mga dakepan mu. 
GEN.31.27	Unuka atkayay buwat mu? Unuka itiyaguꞌ mut aken i panaw mi ngaytu? In ipiyaꞌrut mu lamang, parabir ta kamu papanawun, magkasagyaan tami daꞌan it may kantaꞌ baw tugtug. 
GEN.31.28	Ega gasiꞌ binggayan mu akut rugar nga maꞌarkan ku nagay mga anak ku ngaytu baw mga apuꞌ ku parabir sira mapanaw. Talagang dakulang kamaliꞌ i binwat mu ngaytu nga paglapastangan. 
GEN.31.29	Ka kaya ku naga nga buwaten ta ikaw it maraꞌe-raꞌet. Temed kat delem piyakisugidan aku it Ampuꞌang Diyus it amaꞌ mu, nga maat ya, ‘Iyan ayaw ka it kasalya mampang it inu-inu u ega magayen asat ki Jacob.’ 
GEN.31.30	Ta, magkaꞌrutan kuytu nga atkaytu nay binwat mu ka kuꞌuliꞌ ka nang kuꞌuliꞌ nga banar duꞌut giyaringan mu. Temed iyan lamang i ega magkapakay ku, binwat mu nga tiyakaw muy pagsambaen ku nga mga tiyaw-taw.”
GEN.31.31	“Nabwat ku na bay atkaytu nga subung nat miyalagyu,” maat ni Jacob, “ka, kat nakem ku, barang in mamꞌun aku paꞌ, mangeseg ka nga baiꞌen muy mga anak mu situt aken. 
GEN.31.32	Temed in pasar it mga pagsirbiyan mu ngayang tiyaw-taw, kayti panletganan mu nay muꞌsa. In siyu-siyuy maparagan mut mga tiyaw-taw mu ngayan, ega begayan kanyat ildaw, in daꞌga imatayen. Sistigu i kadakel ngaytu nga kaduguꞌan ta, nga kayti panletganan mu nay muꞌsa. Ka in may maparagan mu nga maski unu nga betang mu, pisiꞌen mu lamang.” Nakaꞌampang si Jacob it atkayti ka ega naꞌrutan ya nga si Raquel i minsiꞌ it paꞌaaten ngayti nga pagsambaen ni Laban.
GEN.31.33	Aypaꞌ egay beken, siyeled-seled ni Laban i bala-balay ni Jacob, ki Lea, bawnga kat duwa ngayting mga babay nga uripen. Temed egay naparagan ya nga pagsambaen ya ngayti nga tiyaw-taw. Sinled ya gasiꞌ i ki Raquel nga bala-balay. 
GEN.31.34	Temed ta, nakataguꞌ na ni Raquel i mga tiyaw-taw ngayti duꞌut ampilu it kamelyo ngayti nga pagsakayan yat kanya bawnga inadungan ya. Giyayen-gayen ni Laban nga tulus, temed egay naparagan ya.
GEN.31.35	Inaat ni Raquel i amaꞌ ya ngayti, “Ega dalaꞌan mu aku, Amaꞌ, nga daꞌkuy aken magkatindeg kat adapan mu. Daꞌku baytu magkapanindeg-tindeg ka pagduguꞌun akuy aken.” Sigi-sigi nay tulus ni Laban ngayti it mga pagsambaen ya ngayti nga tiyaw-taw temed ega talagay magkaparagan ya.
GEN.31.36	Ta it atkayti, kulput na si Jacob it pangise-iseg. Maat ya it punyangan ya ngayti, “Unu nay nabwat ku nga kasalaꞌan? Unu nang maraꞌe-raꞌet i binwat kut imu nga piyangungusig mu na aku? 
GEN.31.37	Kiyariwatang mu pay muꞌsang kusas ku. Ta, unu nay naparagan mu nga betang mu? Idataꞌ mu na kayti kat adapan it mga kaꞌibaan ta ngaytu ka isaꞌun betanganan ta na nira it ukuman in siyuy nagkasalaꞌan.
GEN.31.38	Daꞌga baꞌ, duwang puluꞌ na nga taꞌun i kaꞌlay it pagsirbi ku it imu? Ineperan kut magayen i mga ayep mu, ka egay naꞌulkusan nga tupa u kambing mu. Ega gasiꞌ i kiyaꞌen ku nga maski sangbat nga lalaki it mga ayep mu. 
GEN.31.39	Baw in may tingkeb it manenkeb, ega naga tiyaban ku asat imu i natkeb ngayti nga ayep mu isaꞌun maltegan mu, in daꞌga paggantiyan ku na lamang nga ganti ngayti, pinsiꞌ ku na kat aken nga kabagiꞌan. Baw beken, kada may takawun, delemen na baꞌ u aldawun, ipagreges mu it aken nga bayadan. 
GEN.31.40	Makuriꞌ talagay kabetangan ku, kaꞌlay ngayan nga pagꞌeperan kuy mga ayep mu, ka in aldawun pagsagkaꞌen kuy init it masgaꞌ nga aldaw. U in delemen, yanay pagsagkaꞌen ku, ereꞌeret nga ramig. Beken paꞌ, igaꞌ ku, dekeyeꞌ lamang. 
GEN.31.41	Atkaytuy kabetangan ku it seledat duwang puluꞌ ngayting taꞌun nga sesled ku asat imu. Sang puluꞌ may epat nga taꞌun i kaꞌlay it pagsirbi ku it duwa ngaytung anak mu nga mga babay. Baw enem nga taꞌun, ipiyasigi ku nga pagꞌeperan kuy mga ayep mu isaꞌun may aken nagang mapisiꞌ nga ayep, nga yanay tangdan ku. Temed ta, pirmi ka nga magꞌugad-ugad it upakat ta, nga panluku mut aken. 
GEN.31.42	Magayen lamang talaga nga pagtatarimaen aku it Ampuꞌang Diyus it apuꞌ ku nga si Abraham, iyan Ampuꞌang Diyus nga paggalangen nagat may iꞌlam it amaꞌ ku nga si Isaac. Ka in daꞌga may kanya ngaytu nga magtatarima it aken, siguru piyaliꞌwan mu lamang aku it egay maski unu nga taban. Takaꞌ yay matuud, talagang magkaltegan it Ampuꞌang Diyus i kakuriꞌan ku baw pakariga ku, aypaꞌ siyardaw ya ikaw kat delem.”
GEN.31.43	“Yay matuud,” maat ni Laban, “muꞌsa mu ngaytu, aken tu. Unuka ega aaten ku it anak ku naga i mga asawa mu, baw mga anak mu, muꞌsa sira, apuꞌ ku. Baw mga ayep mu ngaytu, garing nga muꞌsa situt aken. Temed ega nay mabwat ku sabap it mga anak baw apuꞌ ku. Naꞌubus i naꞌubus. 
GEN.31.44	Magayen kayti belag siꞌ i upakaten ta. Baw bilang keseg it itung upakat ta, rumuknuꞌ-ruknuꞌ tat mga batu.”
GEN.31.45	Aypaꞌ miniliꞌ si Jacob it sangbat nga maꞌabwa-abwat nga batu, bawnga ipiyatindeg ya. 
GEN.31.46	Bawnga inaat yay mga kaꞌibaan ya nga mangakut it beken nga batu ka ikantur duꞌut linibut it kanya ngayting batu. Pagkabwat nira kayti, nagkaraꞌnen na sira duꞌut umid it ikiyantur nira ngayting mga batu. 
GEN.31.47	Kantur ngayti, piyangaranan ni Laban kat kanyang ampang it Jegar-sahaduta. Ki Jacob kat kanyang ampang nga Hinebreo, Galꞌed i ipiyangaran ya.
GEN.31.48	“Kayti,” maat ni Laban, “ikiyantur ngaytu nga mga batu, bilang sistigu naytu it piyagꞌupakatan ta ngaytung duwa.” Aypaꞌ piyangaranan i sikayti it Galꞌed. 
GEN.31.49	Esang ipiyangaran ni Laban it sikayti, Mizpa, nga ireg sugiden, ega paglilikatan, ka maat ya, “Sana pirmi nga maglelteg i 
GEN.31.50	Magayen in dedemdemen mu nga in ipabetang mut ega magayen i pagꞌaꞌasawaen mu ngaytu nga mga anak ku, u in mangasawa ka it beken nga mga babay, maski maat ega maltegan ku ka nagꞌala-alaiden tami na, temed Ampuꞌang Diyus i magkalteg, kanya nga sistigu gasiꞌ it piyagꞌupakatan ta ngaytu.
GEN.31.51	Itu paꞌ gasiꞌ,” maat ni Laban. “Kayti, Jacob, ituꞌun, mga batu ngaytung ipiyagruknu-ruknuꞌun ta, sistigu naytu it pagtataksiꞌan tami it Ampuꞌang Diyus. 
GEN.31.52	Itu na gasiꞌ i buwaten ta nga bintang-maraw ta. Maski siyu it aten nga duwa, egay pabali kaytu in maraꞌe-raꞌet i antap it nakem. 
GEN.31.53	Ka in siyuy rumanggaꞌ it gayen it piyagꞌupakatan ta ngaytu, mukuman it kanya i kanyang pagtaꞌwagan. In ikaw i rumanggaꞌ, Ampuꞌang Diyus i mukuman, nga yan i pagtaꞌwagan ni Abraham. In beteꞌ aku, aken nga pagtaꞌwagan i mukuman it aken, iyan nga pagtaꞌwagan gasiꞌ it apuꞌ ku nga si Nacor baw amaꞌ ya.”
GEN.31.53	Aypaꞌ simnumpa si Jacob kat ngaran it Ampuꞌang Diyus, kanya nagang paggalangen it may iꞌlam it amaꞌ ya nga si Isaac. Isiyumpa ya nga ega ranggaꞌen yay piyagꞌupakatan nira ngayti. 
GEN.31.54	Iyan naꞌubus nay muꞌsang susugi-sugiden nira, nagꞌanteng si Jacob it isiyamba ya it Ampuꞌang Diyus duꞌut bukid ngayti. Bawnga piyakaraꞌnen yay mga kaꞌibaan ya ngayti. Duꞌun na kayti i inigaꞌan nira nga muꞌsa.
GEN.31.55	Pagꞌeyag it aldaw, nagpaꞌuliꞌ na na Laban it kanira. Yapaꞌ mapanaw si Laban ka naꞌarkan yay mga apuꞌ ya baw duwa ngayting mga anak ya, baw nakaꞌampang kanya it ampang nga paꞌildaw it kanira.
GEN.32.1	Kana Jacob, namagpanaw siꞌ. Ta sakaling may naltegan ya nga mga anghil it Ampuꞌang Diyus. 
GEN.32.2	Pagkalteg yat kanira, maat ya, “Mga anghil palan it Ampuꞌang Diyus nga magtarima it aten!” Piyangaranan yay iting rugar, Mahanaim.
GEN.32.3	Bawnga napikir ni Jacob, magayen in may pauꞌnaen ya duꞌut akaꞌ ya ngayti nga si Esau nga duꞌut rugar nga Seir, nga esang ngaran it iting rugar, Edom. 
GEN.32.4	Maat ya it piyauꞌna ya ngayti, “Aaten mi i agalen ku nga si Esau, ‘Magpaꞌa-paꞌaat bay tugun it ariꞌ mu nga manigsirbi mu, kaꞌlay ngaytu, duꞌun aku magtataꞌid it ki Amay Laban. 
GEN.32.5	Kiminseg aku na duꞌun ka dakel nay bakaꞌ, kabayuꞌ nga asno, tupa baw kambing ku, baw dakel naga gasiꞌ i mga uripen ku, babay, lalaki. Pagbaritaꞌan ku naga ikaw ka barang may maparagan ku nga ildaw mu isaꞌun magkagayen ta nagang nagsulsug.’” Ta, yan nay itinggun ni Jacob.
GEN.32.6	Pagkaꞌuliꞌ it mga piyauꞌna ya ngayti, maat nira, “Nakitaan namen nay akaꞌ mu. Kayti asan nayan kanya ka sumusmu it imu. Epat nga gatus i kadakel nira nga magpanusmu.”
GEN.32.7	Pagkagneg ni Jacob, miniꞌlam kanya nga banar. Nalibeg nga banar i pikir ya. Binwat ya, dinwa ya nga bagiꞌ i kanya ngayting mga kaꞌibaan, pati mga ayep ya ngayti. 
GEN.32.8	Binwat yay atkayti isaꞌun in pagꞌabut na Esau, sulungun sira nga lagi, kapalagyu nagay sang gurupu ngayti.
GEN.32.9	Bawnga binwat ni Jacob, nanalangin. Maat ya, “
GEN.32.10	Talagang subuk daꞌna bagay it aken, nga esang timawaꞌ nga taw, i mga ildaw mu ngayni. Ka yay matuud, paggaring ku duꞌun it mga giyaringan ku, rumꞌar it taban ku it dimnipag duꞌun it danum it Jordan ngayti, sungkud ku. Temed kayti, panguliꞌ ku na ngayni, bulyug-bulyug na i mga kaꞌibaan ku nga duwa ngayning gurupu. 
GEN.32.11	Kayti pagꞌangutun ku nga iribri mu naga aku kat alima it sulsug ku nga si Esau. Magregen akung banar ka barang pagkita namen, pangimatayen ya na kaming muꞌsa, mga babay ngayni, pati mga anak nira. 
GEN.32.12	Magꞌangut akung banar it tabang mu ka inampang mu nagat aken nga daꞌku pabaya-bayaꞌan mu. Inaat mu ngayan nga padaklen mu i mga tungtung-inapuꞌ ku nga subung it kadakel it igis duꞌut baybayan nga ega na magkabilang.”
GEN.32.13	Duꞌun nat Mahanaim ngayti i inigaꞌan na Jacob. Pagꞌeyag it aldaw, nagꞌareg nga lagi si Jacob it ibgay ya nga bilang abut yat ki Esau. 
GEN.32.14	Ipiyagꞌareg ya, duwang gatus i kambing nga inaꞌan, duwang puluꞌ i kambing nga mandangan. Duwang gatus i inaꞌan nga tupa baw duwang puluꞌ gasiꞌ i barakuꞌ. 
GEN.32.15	Tulung puluꞌ i magꞌaꞌanak nga kamelyo, epat nga puluꞌ i inaꞌan nga bakaꞌ, sang puluꞌ i tudu ya. Duwang puluꞌ i inaꞌan nga kabayuꞌ nga asno. Sang puluꞌ gasiꞌ i tudu ya nga ipiyaꞌuyut. 
GEN.32.16	Kada kalasi ngayting ipiyagꞌareg ya, ipiyakarguꞌ yat sang kaꞌuripnan bawnga inaat ya sira, “Muꞌna kamu nat amen, temed inturun nga ega magtake-takeden. Kaꞌilangan alaid nga elaꞌanan it kada sang kataawan ngaytung may taban nga ramu-ramu.”
GEN.32.17	Maat ya it magꞌuꞌuꞌna nga uripen ya, “In magsusmu kamu nat akaꞌ ku baw mingkut kanya it imu in siyuy agalen mu, paꞌunu kaytu, baw kasiyung mga ayep i taban mu ngaytu, 
GEN.32.18	aaten mu nga, ‘Taban ku ngaytung mga ayep, si Jacob nga ariꞌ mu nga manigsirbi mu, kanyay tagpuꞌun. Ipagbegay ya it imu nga agalen ya. Asan nayan sira it giyaringan.’”
GEN.32.19	Atkayti nang muꞌsa i ipiyagꞌaat ni Jacob it beken ngayti nga uripen ya nga timnaban it beken ngayti nga ramu-ramu nga ipagbegay yat akaꞌ ya ngayti nga si Esau. 
GEN.32.20	“Iyan,” maat ni Jacob, “ega lipa-lipaten mi i ipiyagꞌaat ku ngayan it imyu. Aaten mi nga magsusunud kami na.” Atkayti i binwat ni Jacob sabap kat nake-nakem ya nga, “In madamay ku na kanyat mga ipagpauꞌna ku ngaytung mga begay ku, barang magkagayen kami naga. Pagkita namen, sana tanggapen ya na aku it may magayeng nakem.” 
GEN.32.21	Aypaꞌ piyauꞌna ya nay mga magtataban ngayti. Kanira, minigaꞌ paꞌ it sang delem duꞌun it piyagbalay-balayan nira ngayti.
GEN.32.22	Iting delem, ega naga nakabara-baraꞌ migaꞌ si Jacob, ka napikir ya nga iduꞌlung ya duꞌut sang dipag it Jaboc it delemen i duwa ngayting asawa ya, duwa ngayting uripen nira nga babay, baw sang puluꞌ may esa ngayting anak ya nga lalaki. 
GEN.32.23	Pagkapadipag yat mga asawa ya baw mga anak ya ngayti, uyut i duwa ngayting uripen nga mga babay, piyadipag ya na gasiꞌ i muꞌsang mga kaꞌibaan ya ngayting beken, pati muꞌsang pirisiꞌen ya. 
GEN.32.24	Bawnga esa-esa ya manay nagpatuduꞌ duꞌut iting dipag. Ta, sakaling may miyabut duꞌut kanya nga subuk esang lalaki, nagrubuwan sirat seked aldaw. 
GEN.32.25	Iyan namuyaan it magpakirbu ngaytit ki Jacob nga ega pagdaꞌgen ya si Jacob ngayti, dineꞌnan yay paꞌa ni Jacob it narisar nga lagi i kapi-kapi it baliꞌlang ya. 
GEN.32.26	Bawnga maat ya, “Iꞌindiꞌ mu na aku ka aldaw na.”
GEN.32.26	“Aaꞌ, ega bayan iꞌindiꞌ ku ikaw,” maat ni Jacob, “basta egay magnegan ku nga ampang mu nga paꞌildaw it aken.”
GEN.32.27	Iningkut it nagpakirbu ngayti in siyuy ngaran ya. “Si Jacob bay ngaran ku,” maat ni Jacob.
GEN.32.28	“Ta kayti,” maat ya, “ega na si Jacob ngayan i ngaran mu. Si Israel na, sabap nagpatikeseg ka kat Ampuꞌang Diyus baw kat mga taw, baw nakaꞌindaꞌeg ka.”
GEN.32.29	“In mapakay,” maat ni Jacob, “sana ireg ku nga maꞌrutan in siyuy imu nga ngaran.”
GEN.32.29	“Aaꞌ, unuka ireg mu paꞌ nga maꞌrutan?” maat i tubag yat ki Jacob. Ega na isiyugid yay ngaran ya. Piyatdekan ya na lamang it ampang nga may guna si Jacob.
GEN.32.30	“Aaꞌ,” maat ni Jacob, “naꞌrutan ku na palan, Ampuꞌang Diyus na kanya. Nabilug ku na kanyat kalteg temed it daꞌku naga naꞌunu. Egen aku naga.”
GEN.32.31	Maglebat nay aldaw it gimnaring na kanya duꞌut Peniel ngayti. Magpapiꞌkal manay panaw ya sabap it narisar ngayti. 
GEN.32.32	Aypaꞌ iti i puꞌun-puꞌun it siyubli-subli nga kaꞌugaliꞌan it mga tungtung-inapuꞌ ni Israel, nga daꞌsira magkaꞌen it isi nga patuꞌ duꞌut kapi-kapi it baliꞌlang, ka iti ngayti, narisar nga bilug ni Jacob.
GEN.33.1	Paglawag ni Jacob duꞌun it uꞌnaan, nalawag ya na i bulyug na Esau ngayti, magꞌaat kat epat ngayting gatus i kaꞌibaan ni Esau. Aypaꞌ binwat ni Jacob ngayti, kanya-kanyang anak duꞌut kanyang inaꞌ. 
GEN.33.2	Duꞌut uꞌnaan manggid i duwa ngayting uripen nga mga babay, uyut i mga anak nirat kanira. Magdadasun it kanira, si Lea baw ki Lea nga mga anak. Yanay ipiyagiyaringan ya, si Raquel baw anak ya ngaytit kanya nga si Jose. 
GEN.33.3	Miyuꞌna na si Jacob it kanira, ka simnusmu nat akaꞌ ya. Pitung bisis kanya nanluud i magdadarapaꞌ duꞌun it ki Esau ngayti.
GEN.33.4	Temed si Esau ngayti, magpapalagyu kanya nga simnusmut ki Jacob. Siyakem ni Esau i ariꞌ ya ngayti bawnga inarkan. Nagsusgaw na sirang duwa. 
GEN.33.5	Pagpatingkag ni Esau, naltegan ya nay mga babay baw mangaꞌwaꞌ ngayting mamagdadasun it ki Jacob. Pagkalteg ni Esau, maat ya, “Siyu naytuy mga maꞌiba mu ngaytu?”
GEN.33.5	“Aaꞌ,” maat ni Jacob, “mangaꞌwaꞌ ngayan, anak ku nayan nga ipiyagꞌildaw it Ampuꞌang Diyus it aken.”
GEN.33.6	Minlep na duꞌut kana Jacob i duwa ngayting mga uripen, uyut i mangaꞌwaꞌ ngayti, ka nanluud. 
GEN.33.7	Simnunud si Lea, uyut yay kanyang mga anak ka nanluud sira gasiꞌ. Kiyaꞌpusan na na Raquel duwa it anak ya ngayti nga si Jose it nanluud.
GEN.33.8	Miningkut siꞌ si Esau. “Ta, yan mga reet-reet ngayat ramu-ramu nga taban it mga taw ngayang nasusmu namen, unu gasiꞌ yan? Unuy pagpatengedan mu kayan?”
GEN.33.8	“Aaꞌ, iyan ngayan,” maat ni Jacob, “yanay seked yat abut ku it imu nga agalen ku, isaꞌun tanggapen mu aku it magayen i nakem.”
GEN.33.9	“Aaꞌ,” maat ni Esau, “Ariꞌ, subuk bastanti nat amen i aken nga kusas. Ega na bayan pisiꞌen ku. Imu naga.”
GEN.33.10	“Aaꞌ, ega atkayan, Akaꞌ,” maat ni Jacob. “In talagang ega na maraꞌe-raꞌet i nakem mut aken, tanggapen mu i abut ku ngayan. Ka pagkalteg kut rupa mu, subung aku nat nakalteg it rupa it Ampuꞌang Diyus, sabap kat imu ngaytu nga magayeng pagtanggap it aken, yay naltegan ku, ladawan it ildaw it Ampuꞌang Diyus it aken. 
GEN.33.11	Aypaꞌ tanggapen muy abut ku ngaytut imu, ka inildawan akung matuud it Ampuꞌang Diyus. Yay matuud, egay maski unu nga kakurangan ku.” Ta it iriyeges ni Jacob it akaꞌ ya, aypaꞌ ka tiyanggap na ni Esau.
GEN.33.12	Iyan naꞌubus nay pagsugi-sugiden nira magꞌakaꞌ, maat ni Esau, “Mapanaw tami na. Ibaan ta ikaw.”
GEN.33.13	“Barang daꞌtami kapagdenga-denganen,” maat ni Jacob, “ka magkaꞌrutan mu, agalen ku, nga may mangaꞌwaꞌ ngaytu nga marurupuk. Baw magregen akut barang matay i mga magꞌaꞌanak ngayan nga tupa baw bakaꞌ in ereg-eregen tami nga panaw nga maski seledat sang aldaw lamang i dareꞌdegan it kanira. 
GEN.33.14	Magayen siguru, agalen ku, magꞌuꞌna-uꞌna kamu nay imyu. Dumasun kami manay amen, keseg-kesegen namen nagayang panaw, kumpur lakad it mangaꞌwaꞌ ngaytu baw mga ramu-ramu ngaytu. Yanayan, yay keseg it panaw namen, seked it maꞌbutan namen naga kamu asat Seir.”
GEN.33.15	“Ta in atkayan,” maat ni Esau, “magayen in may ituduꞌ ku nga kaꞌibaan ku ngaytu, isaꞌun may iba mi it magpanaw.”
GEN.33.15	“Maski bayan ega na,” maat ni Jacob. “Ayaw ka nat pasasaw. Unu pay maꞌaat ku it imu it subraꞌ naytuy kagayen mu ngaytut aken?”
GEN.33.16	Aypaꞌ iti nga laging aldaw, miyuꞌna na na Esau duꞌut Seir.
GEN.33.17	Temed ki Jacob ngayti, naꞌaduꞌun it rugar nga pagpangaranan na kayti it Sucot. Duꞌun siꞌ kanya nagbalay-balay. Binwatan ya gasiꞌ it mga ardung i mga ayep ya ngayti. Aypaꞌ ka iting rugar, piyangaranan it Sucot, nga ireg sugiden, mga ardung.
GEN.33.18	Pagtaꞌlib it mga taꞌun, namagpanaw siꞌ na Jacob. Garing duꞌut Sucot ngayti, nanlangbus siꞌ sira duꞌut lansangan it Siquem nga sakep it Canaan. Aypaꞌ na Jacob ngayti nga gimnaring duꞌut Mesopotamia, nakaꞌuliꞌ siꞌ duꞌun it Canaan it ega makay kaꞌunuꞌan it ginawa. Nagpakabrat kanya siꞌ it mga bala-balay ya duꞌun it patuꞌ it lansangan ngaytit Siquem.
GEN.33.19	Iti, lugtaꞌ ngayting piyakabratan yat mga bala-balay ya, inalang ya na duꞌut mga kaꞌanakan ni Hamor nga amaꞌ ngaytit pagpangaranat ki Siquem. Kantidad it sang gatus kat kanirang pirak i ipiyagꞌalang ya. 
GEN.33.20	Bawnga nagbuwat kanya duꞌun it papangantengan it ipagsamba duꞌun it Ampuꞌang Diyus. Piyangaranan yay binwat ya ngayti it El-Elohe-Israel, nga ireg sugiden, gunaan i Ampuꞌang Diyus ni Israel.
GEN.35.1	Miyabut nga inaat it Ampuꞌang Diyus si Jacob, “Magliꞌid ka naga situt itung rugar. Paꞌugad ka naga duꞌut Betel. Duꞌun siꞌ i taꞌidan mu baw buwatan mu it papangantengan it ipagsamba duꞌut Ampuꞌang Diyus nga nagpakikita it imu, pagpalagyu mu ngayan it akaꞌ mu nga si Esau.”
GEN.35.2	Aypaꞌ inaat ni Jacob i muꞌsa nga kat seled it pamalay-balay ya baw beken nga mga kaꞌibaan ya. Maat ya, “Ipamuntal mi na nga muꞌsa i mga tiyaw-taw nga pamagsambaen mi. Manlimpiyuꞌ kamu it bilug mi baw mangganti kamu it pakayan mi.
GEN.35.3	Ka magpapanaw tami siꞌ nga paꞌugad duꞌun it Betel. Pagꞌabut ta duꞌun, magbuwat aku it papangantengan it ipagsamba duꞌun it Ampuꞌang Diyus. Ka tagnaꞌ ngayting dakulay kakuriꞌan ku, piyagnegan ya i panalangin ku. Baw yay matuud, kanya naga ngaytu i magtatarima it aken kat paꞌari-aring rugar nga piyanawan ku.” 
GEN.35.4	Ta binwat it inaat ngayti ni Jacob nga mga kaꞌibaan ya, ipiyarada na nira duꞌut kanya i pamagsambaen nira ngayti baw mga subuk mutyaꞌ nga aritis nira. Muꞌsa ngayti, ilimbeng ni Jacob duꞌut siꞌrung it esang kayu nga roble, nga duꞌun nagat Siquem. 
GEN.35.5	Bawnga napanaw na sira. Kat pabetang-betang it Ampuꞌang Diyus, nga magtatarima it ki Jacob ngayti, mga taw nga duꞌut katepad nira nga rugar, masyaduy iꞌlam nira it kana Jacob. Aypaꞌ daꞌgay nakaꞌurum tumundug nga muwat it ega magayen it kana Jacob ngayting nagliꞌid.
GEN.35.6	Nakaꞌbut na si Jacob baw muꞌsang kaꞌibaan ya duꞌut lansangan it Luz, nga piyangaranan ni Jacob it Betel, nga sakep naga it Canaan. 
GEN.35.7	Pagꞌabut nira duꞌun, nagbuwat si Jacob it papangantengan it ipagsamba duꞌut Ampuꞌang Diyus, baw piyangaranan yay rugar ngaytit El Betel, sabap sikayti nagpakikita it kanya i Ampuꞌang Diyus, pagpalagyu ya ngaytit akaꞌ ya.
GEN.35.8	Ta yan babay nga manigꞌasikasu it ki Rebeca it tagnaꞌ nga si Debora, miyatay na kanya duꞌun. Pagpatay ya, duꞌun nay limbengan it siꞌrung it sang puꞌun naga nga roble, nga kat segnad manggid it Betel. Aypaꞌ pangaran duꞌun kayti, Roble nga Naturuꞌan it Luwaꞌ.
GEN.35.9	Ta saꞌup siꞌ nga nagpakikita i Ampuꞌang Diyus it ki Jacob nga nakaꞌuliꞌ na ngaytit garing duꞌut Mesopotamia. Baw piyatdekan ya i bilug ni Jacob it ampang nga may guna, 
GEN.35.10	nga magꞌaat, “Si Jacob i ipiyangaran it imu it mga giyaringan mu, temed garing kayti ega na si Jacob i ngaran mu. Si Israel na.” Aypaꞌ Ampuꞌang Diyus naga i nagpangaran it kanya it ki Israel ngayti.
GEN.35.11	Maat siꞌ i beken nga ipiyagꞌaat yat kanya, “Aku i Ampuꞌang Diyus nga landaw nga gunaan. Dumakel ka nga taw, anak-inapuꞌ mu, magdadaklan sira nga mga taw. Manggaring-garing kat mga tungtung-inapuꞌ mu i subuk dakel na nga bangsa, lamang esa-esay puꞌun nira. Baw limiꞌwan kat mga inapuꞌ mu i mga magꞌadiꞌ. 
GEN.35.12	Baw itung banwa ngaytu nga isiyanggup ku it apuꞌ mu nga si Abraham baw amaꞌ mu nga si Isaac nga ibgay ku it kanira, ibgay ku nagaytu it imu, subliyen it anak-inapuꞌ mu.” 
GEN.35.13	Pagkatupus it inaat ngaytit Ampuꞌang Diyus it ki Jacob, gimnaring na kanya.
GEN.35.14	Binwat ni Jacob, nagpatindeg siꞌ it batu nga arandeman ya it piyakisugi-sugidan ngaytit Ampuꞌang Diyus it kanya. Batu ngayti, biyuꞌbuꞌan yat lana baw pagꞌimnun nga, iti, pasalamat ya duꞌut Ampuꞌang Diyus. 
GEN.35.15	Betel i ipiyangaran ni Jacob sikaytit iting rugar.
GEN.35.16	Ega naga nagtinir sira duꞌun it Betel ngayti. Namagpanaw naga. Temed ega paꞌ nakaꞌbut sira duꞌut Efrata, pagbusgan na si Raquel. Magkakuriꞌan kanya nga banar it iting panganak ya. 
GEN.35.17	Iyan ereꞌeret na nga sakit i pabsug, maat it magpamanday, “Ayaw kat iꞌlam. Lalaki nagaytuy anak mu ngaytu.” 
GEN.35.18	Temed ababaꞌ nay ginawa ni Raquel. Yapaꞌ mugtuꞌ i ginawa ya, napangaranan ya nagay madaragen ngayti it ki Benoni. Temed iyan si Jacob mana, ipiyaBenjamin ya na.
GEN.35.19	Pagpatay ni Raquel ngayti, ilimbeng na kanya duꞌun it adeꞌdeng it dalan ngayti nga magpaꞌaduꞌut Efrata, nga kayti Betlehem na. 
GEN.35.20	May dakulang batu nga ipiyatindeg ni Jacob duꞌun it limbengan ngaytit ki Raquel nga piyakaꞌarandeman ya. Seked kayti magkatandaꞌan pay lebeng ni Raquel sabap it batu ngayti.
GEN.35.21	Bawnga napanaw siꞌ na Jacob, paggetaꞌan na ngaytit ki Israel. Duꞌun i piyaꞌabutan nira it rugar nga pagpangaranat Migdal-eder. Nagbalay-balay siꞌ sira duꞌun.
GEN.35.22	Iyan duꞌun nat iting rugar si Israel, may maraꞌe-raꞌet nga binwat ni Ruben ngayting anak ya nga panganay, ka inulid ya si Bilha ngayting asa-asawa it amaꞌ ya. Ega naga nataguꞌ it ki Israel i iting binwat.
GEN.35.22	Sang puluꞌ may duwa nga muꞌsa i lalaki nga anak ni Jacob. 
GEN.35.23	Anak ni Jacob duꞌut ki Lea, si Ruben i panganay. Sumunud it ki Ruben, si Simeon bawnga si Levi, si Juda, si Isacar baw si Zabulon. 
GEN.35.24	Anak ni Jacob duꞌut ki Raquel, duwa-duwa lamang, si Jose baw si Benjamin na ngayti. 
GEN.35.25	Ki Bilha, uripen ngayti ni Raquel nga inasa-asawa ni Jacob, anak ya si Dan baw si Neftali. 
GEN.35.26	Ki Lea ngayting uripen nga si Zilpa nga inasa-asawa gasiꞌ ni Jacob, manganak it kanya, si Gad baw si Aser.
GEN.35.26	Iting muꞌsa i mga anak ni Jacob nga lalaki. Duꞌun nagay siyakitan nira it Mesopotamia.
GEN.35.27	Bawnga limnangbus si Jacob duꞌut amaꞌ ya nga si Isaac duꞌut Mamre, nga sakep it Kiryat-arba, (nga kayti Hebron na). Duꞌun i tagnang pagtataꞌidan ni Abraham baw ni Isaac. 
GEN.35.28	Tanan-tanan nga idad ni Isaac, sang gatus baw walung pulung taꞌun. 
GEN.35.29	Naꞌbut nay kanyang umur aypaꞌ miyatay na kanya, nakatiꞌmes na duꞌun it mga giyaringan ya. Talagang piyaꞌlay kanya, ka pagpatay ya ngayti, gurang na nga talaga. Baw duwa naga ngayti nga mga anak ya nga si Esau baw si Jacob i miyasikasu it panlebeng it kanya.
GEN.37.1	Si Jacob ngayti, timnakenaꞌ na duꞌut Canaan ngayti nga tiyaꞌidan it amaꞌ ya. 
GEN.37.2	Mga ipagtuturan ngaytu, pasar nagat ki Jacob ngayti.
GEN.37.2	Ta, si Jose ngayti nga anak ya, nga magꞌidad nat sang puluꞌ may pitung taꞌun, magꞌeper naga kanya it mga ayep nira, nga kaꞌibaan it mga sulsug ya ngayting anak it amaꞌ ya duꞌut duwa ngayting kababayan nga si Bilha baw si Zilpa. Kaꞌsa may namuyaan ya nga ega magayen nga pagbuwaten nira. Pagkaꞌuliꞌ ya, isiyugid ya duꞌut amaꞌ nira ngayti.
GEN.37.3	Si Jose ngayti, pagdiyu-diyuun nga banar ni Israel ngayti nga amaꞌ nira, subraꞌ paꞌ it beken ngayting mga anak ya, ka anak ya mana it gurang na kanya. Piyabwatan ya si Jose it subrang magayen nga gulamen nga pakayan nga mabatek. 
GEN.37.4	Iyan namuyaan it mga sulsug ya nga subrang pagmaꞌalen kanyat amaꞌ nira, subraꞌ paꞌ it kanira, inisgan na nira baw ega nay magaye-gayen nga paniniklaꞌan nirat kanya.
GEN.37.5	Kaꞌsa nanagaynep si Jose ngayti. Temed unupat pagtuturan yat tagaynep ya ngayti, miyereꞌeret nay binsir it mga sulsug ya ngaytit kanya. 
GEN.37.6	Maat i itiyuturan ya it kanira, “Atkayti-atkayti bay tiyagaynep ku. 
GEN.37.7	Maat duꞌun tamit uma, magbegkes-begkes it tagasang kemkem nga tirigu. Letganan ku maat timnindeg it pagayen-gayen i aken ngayting begkes bawnga imyu ngaytu, namagpanluud duꞌut linibut ya.”
GEN.37.8	“Ta unuy ireg sugiden kayti?” maat i mga sulsug ya ngayti. “Unu, magꞌadiꞌ ka it amen? Unuy tanud mu? Mabwat mu kami nga sakepan?” Aypaꞌ sabap it tagaynep ya ngayting isiyugid ya, nagdungag nang banar i iseg nirat ki Jose ngayti.
GEN.37.9	Daꞌga, nanagaynep naga si Jose it sumaꞌup bawnga itiyuturan ya naga duꞌut mga sulsug ya. “Pagnegan mi siꞌ ka nanagaynep aku sit sumaꞌup,” maat ya. “Magpaꞌa-paꞌaat bay tiyagaynep ku siꞌ, naltegan ku maat nga nanluud i aldaw, bulan baw sang puluꞌ may esang bituꞌun. Nanluud sirang muꞌsa it aken.”
GEN.37.10	Pati duꞌut amaꞌ ya, tiyuturanan ya gasiꞌ it iting tiyagaynep ya. Ta talagang diyalaꞌan na kanya it amaꞌ ya. Maat i amaꞌ ya ngayti, “Unuy ireg mu nga sugiden kat tiyagaynep mu ngayan? Adimaat magmatuud nga duwa kamit inaꞌ mu baw mga sulsug mu, manluud kat adapan mu!” 
GEN.37.11	Unupat miyereꞌeret nang banar i inggit it mga sulsug ya ngaytit kanya. Temed kat amaꞌ nira, pirmi ya nga pagdedemdemen i itiꞌen ngayti.
GEN.37.12	May esang timpu nga naꞌaduꞌut adeꞌdeng it Siquem i mga sulsug ni Jose ngayti, ka duꞌun siꞌ i daranan nira nga pakaꞌnan it pagꞌeperan nira ngayting mga ayep it amaꞌ nira. 
GEN.37.13	Inaat ni Israel si Jose, “Daꞌga adeꞌdeng nat Siquem i mga sulsug mu nga magꞌeper it mga ayep ta? Ta napikir ku, papanawun ta ikaw nga manundug it kanira.”
GEN.37.13	“Eeꞌ,” maat ni Jose.
GEN.37.14	“Tundugun mu sira,” maat ni Israel ngayti, “ka baꞌnawun mu. Ayaw kat pagꞌatrasu duꞌun. Muliꞌ ka nga lagi isaꞌun maꞌrutan ku in ega makay kaꞌunuꞌan nira.” Aypaꞌ piyapanaw ya na si Jose ngayti, gimnaring duꞌun it pagtataꞌidan nira ngayting Mintang it Hebron, nagpaSiquem na.
GEN.37.14	Pagꞌabut ya duꞌun it Siquem, yay binwat yay panaw-panaw, magtulus it mga sulsug ya ngayti. 
GEN.37.15	Nasusmu si Jose it esang taw duꞌut pagpanawan ya ngayting pagpasturan nga rugar. Iningkut kanya it taw ngayti in unuy pagtulusun ya.
GEN.37.16	“Ega,” maat ni Jose, “magtulus akut mga sulsug ku. Barang magkaꞌrutan mu in ariyen na sira magpakaꞌen it mga ayep namen.”
GEN.37.17	“Aaꞌ,” maat it taw ngayti, “ega na bayan situ sira. Namagpanaw siꞌ. Nagnegan ku nga pagrundingen nira, paꞌugad duꞌut Dotan.”
GEN.37.17	Egay beken, naꞌaduꞌun sit Dotan si Jose. Abutan ya, duꞌun sira nga matuud. 
GEN.37.18	Temed ta, magdarapaꞌ paꞌ kanya, nalawag nat mga sulsug ya ngayti. Pagkalawag, nagꞌupa-upakaten sira nga imatayen nira si Jose ngayti.
GEN.37.19	Maamaatan sira, “Aaꞌ, wayan i matiyagaynepen ngayan! 
GEN.37.20	Esa-esa ga, imatayen tami bawnga iꞌlug duꞌut esa it mga kali ngaytung sasaradan it danum. Panugid tami duꞌut balay, aaten tami, siyamay-samay nat kumakaꞌen nga ramu-ramu duꞌut piyanawan ya. Letganan tami in unu paꞌ sadaw i lapusan it piyamagtagaynep ya ngayan.”
GEN.37.21	Temed pagkagneg ni Ruben, ireg ya nga iribri si Jose kat pagkubwaten it mga beken ngayting sulsug ya. Maat ya, “Ega! Ega bayan magayen nga buwaten. Unuka imatayen tami kanya? 
GEN.37.22	Ega ipaturuꞌ tami i duguꞌ ya. Tutal situ tat rugar ngaytung kapupuyangtan, iꞌlug tami na lamang kanya duꞌut kali ngayti. Temed ega patdagan tamit alima tami.” Atkayti i inampang ya ka kat nakem ya nga iribri ya naga kat kamataynen i ariꞌ ya ngayti, ka iꞌuliꞌ duꞌut amaꞌ ya.
GEN.37.23	Aypaꞌ pagꞌabut ni Jose duꞌut kanira, sinikep nirang lagi ka limbasan it magayen ngayting gulamen ya nga mabatek. 
GEN.37.24	Bawnga iꞌinlug na nira duꞌut kali ngayti. Iting kali, egay kadanum-danum. Napra na.
GEN.37.25	Desang mamagkaraꞌnen na sira, may nalawag nira nga bulyug it mga Ismaelita, nga manigdagang nga garing duꞌut Galaad. Dakulang pamiri-pirisiꞌen it mga kamelyo nira, mga pagbuwateng babangluun, balsamo, mga mira, nga muꞌsa ngayti, idagang nira duꞌun it Egipto.
GEN.37.26	Maat ni Juda it mga sulsug ya ngayti, “Subuk egay mapulus tami it sulsug tami ngayan in imatayen tami kanya nga subung nat pagpikiren tami ngayan kagayna. 
GEN.37.27	Daliꞌ kamu na ka ipaꞌalang tami na lamang duꞌut mga Ismaelita ngayti. Magayen payat tedagan kanyat alima tami, ka kanya sulsug ta, esa-esay duguꞌ tami nga muꞌsa.” Napakay i beken ngaytit inaat ngayti ni Juda.
GEN.37.28	Aypaꞌ egay beken, pagtaꞌlib it mga manigdagang ngayting mga Madianita, nga iyan gasiꞌ i esang panaꞌwag it mga Ismaelita ngayti, inabat nira siꞌ si Jose duꞌut kali ngayti nga inlugan nira ka ipiyaꞌalang na. Ipiyaꞌalang nirat kantidad it duwang puluꞌ kat kanirang pirak. Pagkabayad, piyabayaꞌ nat piyaꞌalangan ngayti si Jose duꞌut Egipto. Temed ki Ruben, ega duꞌun kanya it iting binwat nira, aypaꞌ ka egay uru-urut ya.
GEN.37.29	Ta, pagbaꞌnaw ni Ruben it kali ngayti nga inlugan, unupat ega nay duꞌun nga si Jose. Kat kadakulat kasmek yat ki Jose ngayti, piyanrarasik yay pakayan ya. 
GEN.37.30	Minlep si Ruben duꞌut mga sulsug ya ngayti. “In yayning kabetang nga matuud,” maat ya, “unu nay buwaten ku kayan it ega nay si Jose duꞌut inlugan tami ngayti nga kali?”
GEN.37.31	Aypaꞌ binwat nira, namagꞌimatay sirat kambing. Bawnga itiyaꞌen-taꞌen duꞌut duguꞌ i mabatek ngayting gulamen ni Jose nga limbas nira. 
GEN.37.32	Pagkabwat nira it atkayti, tiyaban na nirat miyuliꞌ duꞌun it amaꞌ nira. Maat nira, “Amaꞌ, naparagan namen bay itung pakayan duꞌut dalan. Lilingen mu, ka subung bat pakayan na ngayan ni Jose.”
GEN.37.33	Pagliling it amaꞌ nira ngayti, nakilalaan ya. “Egaytuy beken,” maat ya, “gulamen tu ni Jose! Siguru inimatay na kanya it kumakaꞌen nga ramu-ramu. Siguradu yan, siyamay-samay nayan i bilug ni Jose.”
GEN.37.34	Baw kat kadakulat kasmek ya, riyasik ni Jacob i pakayan ya, bawnga nagsambut it rambay nga maꞌerep ka yay adat nira in may dakulang magkasmekan. Naꞌlay talaga nga singgawan ya sabap it anak ya ngayting si Jose. 
GEN.37.35	Pagbanga-bangayen naga kanya it beken ngayting mga anak ya, babay, lalaki. Temed ega nagpabangay kanyat kanira. “Ega bayan mabangay mi aku,” maat ni Jacob. “Isugid kut imyu, patayan ku lamang i kademdem ku ngaytu. Sugawan kuytuy anak ku ngaytu seked it makitaan ku siꞌ kanya duꞌun it abutan it mga miyatay.” Siminggaw kanya nga matuud sabap it anak ya ngayti.
GEN.37.36	Temed si Jose ngayti, pagꞌabut duꞌut Egipto it mga Madianita ngayting piyaꞌalangan, ipiyaꞌalang nira siꞌ. Miyalang it kanya, esang taw nga pagpangaranat ki Potifar, nga esang katimbang it adiꞌ it Egipto ngayti baw kapitan paꞌ it mga guwardiya ya.
GEN.39.1	Si Jose ngayti nga ipiyaꞌalang it mga sulsug ya duꞌun it mga manigdagang ngayti nga mga Ismaelita, nataban na duꞌun it Egipto. Pagꞌabut siꞌ duꞌun, ipiyaꞌalang siꞌ it piyaꞌalangan ngayti duꞌut ki Potifar, esang taga Egipto nga katimbang it adiꞌ, baw kapitan paꞌ it mga guwardiya ya.
GEN.39.2	Temed talagang pagtatarimaen nga matuud it 
GEN.39.3	Namuyaan it agalen ya ngayti nga pagtatarimaen it 
GEN.39.4	Ta it atkayti, siyagyaan kanya ni Potifar ngayti. Ipiyatindeg ya nga sarig-sarigan ya. Bawnga ipiyaꞌalima ya it ki Jose ngayti i muꞌsa nga kat seled it pamalay-balay ya, pati mga kusas, ipiyabaalaꞌ nat kanya. 
GEN.39.5	Egay beken, garing it ipiyabaalaꞌ na ngaytit ki Jose i muꞌsa duꞌut pamalay-balay ngayti ni Potifar, talagang pagꞌildawan nat 
GEN.39.6	Aypaꞌ ipiyabaalaꞌ ya talaga it ki Jose i muꞌsa ya. Ega na magpasilabet kanya. Si Jose nay baalaꞌ. Yamanay kat ulu ya, in unuy magayen ya nga kaꞌnen.
GEN.39.6	Si Jose ngayti, talagang kanaꞌkan nga lalaki. 
GEN.39.7	Aypaꞌ ka liyangkaan kanya it agalen ya nga babay nga asawa ngayti ni Potifar. Kaꞌsa inaat ya si Jose, “Uliden mu aku!”
GEN.39.8	“Aa bilaꞌ,” maat ni Jose, “ayaw kat ampang it atkayan. Iyan agalen ku, ega nay pagpasasawan ya nga maski unu ka ipiyabaalaꞌ ya nat aken i muꞌsa ya. 
GEN.39.9	Subung nat nagsubung nay kataꞌas namen. Ega nay ipagꞌimet ya it aken, puyrat imu ngaytu nga asawa ya. Ta unuka buwaten kuy pagleltegan ku nang maraꞌway baw kasalaꞌan na kat Ampuꞌang Diyus?” 
GEN.39.10	Aldaw-aldaw, atnakayting-atnakayti i buwat it agalen ngayti ni Jose nga babay it kanya. Temed unu-unuꞌun ya si Jose ngaytit runding it uliden kanya u magꞌiba-iba sira, atgat bengel nga tapilak si Jose.
GEN.39.11	Ta may esang aldaw nga siminled siꞌ si Jose duꞌut balay ka muwat siꞌ it buwaten ya, baw egay beken nga maꞌiba ya nga taraꞌgen duꞌut balay ngayti. 
GEN.39.12	Egay beken, piyuꞌgunan it asawa ngayti ni Potifar si Jose, singkel na i badyu-badyuꞌ ya, sigi nang aat nga, “Sigi na, uliden mu na aku!” Temed binwat ni Jose it atkayti na, limbas ya nay badyuꞌ ya ngayting pagseskelen bawnga miyalagyu nat nanliꞌwan.
GEN.39.13	Pagkamuya it babay ngaytit atkayti i binwat ni Jose, paribasay pagseskelen yay badyuꞌ ngayting limbas, timnaꞌwag-taꞌwag na kanya. 
GEN.39.14	Maat yat mga taraꞌgen nira, “Letganan mi tuy buwat it asawa ku ngaytu, nga miyanu-anu nagpasled it Hebreo ngayan. Daꞌga magpanliꞌwan nay adat ya nga ega magayen, ka ungaytu ga, nakatingeg-tingeg aku ka sinled ya na aku ka kuꞌulid. 
GEN.39.15	Pagkamuya yat timningeg-tingeg aku na ngaytu, miyalagyu na kanyat nanliꞌwan. Ta ungaytu, natutuduꞌ i badyuꞌ ya ngaytu.”
GEN.39.16	Ta binwat it babay ngayti, itiyaguꞌ ya nay badyuꞌ ngayti ni Jose, iꞌinlat yat nakaꞌuliꞌ i asawa ya nga agalen ni Jose. 
GEN.39.17	Pagꞌabut it asawa ya ngayti, maat ya, “Ta letganan muy buwat mu ngayan nga nagpataꞌid ka it Hebreo situt aten. Daꞌga sinled ya na aku ka kubwaten ya na akut maraꞌe-raꞌet? 
GEN.39.18	Temed yan timningeg-tingeg aku, miyalagyu na kanyat nanliꞌwan, natutuduꞌ i badyuꞌ ya ngaytu.”
GEN.39.19	Pagkagneg it lalaki ngayti nga agalen ni Jose it tuturan ngaytit asawa ya, simnikrab i iseg ya. 
GEN.39.20	Pinirisu ya nga lagi si Jose ngayti. Piyasledan it ki Jose nga pirisuwan, may mga beken gasiꞌ nga pirisu duꞌun nga pinirisu it adiꞌ.
GEN.39.21	Temed talagang pagtatarimaen nga pirmi it 
GEN.39.22	Aypaꞌ ibinggay siꞌ it magpamaalaꞌ ngaytit pirisuwan duꞌut ki Jose i pangarigra. Si Jose siꞌ ngayti i manigꞌarigra duꞌun it pirisuwan. Muꞌsang pagbuwaten duꞌun baw mga pirisu nga beken, kanya na i baalaꞌ. 
GEN.39.23	Ega na pagpasilabtan it magpamaalaꞌ ngaytit pirisuwan i kumpur nakapakarguꞌ ya nat ki Jose nga buwaten duꞌut pirisuwan ngayti, ka namuyaan ya nga pagtabangen it 
GEN.40.1	Kat iting timpu, may napirisu nga duwang kataawan nga mataꞌas i katengdanan nira duꞌut pamalay-balay it adiꞌ ngaytit Egipto, ka may binwat nira nga ega napakay it adiꞌ ngayti. Esa, katimbang ya naga nga manigpamaalaꞌ it pagꞌimnun ya. Iyan esa, pagbayaꞌen it mga manigꞌilutuꞌ it tinapay nga pagkaꞌnen it adiꞌ ngayti. 
GEN.40.2	Ta paribasay may dakulang inisgan it adiꞌ it duwa ngayting manigpamaalaꞌ, 
GEN.40.3	aypaꞌ pinirisu ya sira duꞌut balay it kapitan it mga guwardiya, duꞌut iti nagang pirisuwan, pagpipirisuwan ngaytit ki Jose. 
GEN.40.4	Ta, egay beken, si Jose naga ngayti i piyakarguꞌan it kapitan it duwa ngayti. Kimnaꞌlay sira duꞌun nga pagpipirisuun.
GEN.40.5	Ta kaꞌsang delem, namagpanagaynep i mga pagpipirisuun ngayting manigpamaalaꞌ it pagꞌimnun it adiꞌ baw pagbayaꞌen it mga manigbuwat it tinapay ya. Nanganya-kanya sirat tiyagaynep, lamang nagsagpun it delem i pagpanagaynep nira ngayti. Ega naga nagsubung i kaꞌulugan it tiyagaynep nira.
GEN.40.6	Pagꞌeyag pagrikisaꞌ siꞌ ni Jose it mga pagkakarguꞌun ya ngayti, naꞌanuꞌan yay duwa ngayti, maꞌlung i pagkinataw nira. 
GEN.40.7	Aypaꞌ iningkut ya sira, nga maat ya, “Unuka maꞌlung i pagkinataw mi kayti?”
GEN.40.8	Katubag sira, maat nira, “Namagpanagaynep kami baytu, temed egay magkasugid it amen it kaꞌulugan it mga tagaynep namen ngayti.”
GEN.40.8	“Daꞌga baꞌ, Ampuꞌang Diyus lamang i magkapaꞌyag it kaꞌulugan it mga tagaynep?” maat ni Jose ngayti. “Ta, unu yay tiyagaynep mi ngayan?”
GEN.40.9	Aypaꞌ egay beken, uꞌnang nagtuturan duꞌut ki Jose it tiyagaynep, katimbang ngaytit adiꞌ nga manigpamaalaꞌ it pagꞌimnun ya. Maat ya, “Atkayti bay aken nga tiyagaynep. Maat magleteg akut sang puꞌun nga ubas duꞌut sarungaan ku. 
GEN.40.10	Tulung kasangaan i sanga ya. Pagleteg ku, maat, miyurak, minwaꞌ, namagꞌiꞌnug nga muꞌsa. 
GEN.40.11	Maat gasiꞌ pagseskelen ku i iꞌimnan it adiꞌ. Piyuꞌpuꞌ ku maat i iꞌnug ngayting buwat ubas bawnga pinsel ku duꞌut iꞌimnan ngayti, bawnga ipiyakawaꞌ ku na duꞌut kanya.”
GEN.40.12	Pagkagneg ni Jose, maat ya, “Ituy kaꞌulugan it tagaynep mu ngayan. Iyan tulu ngayang kasangaan, tulung aldaw yan. 
GEN.40.13	Katlu kayti, ipaliꞌwan ka na it adiꞌ situt pirisuwan ngaytu. Ipaꞌuliꞌ ka siꞌ kat katengdanan mu. Ipakawaꞌ mu sit kanya i iꞌimnan ya, subung nagat tagnaꞌ ngayting buwat mu, nga ikaw i magpamaalaꞌ. 
GEN.40.14	Temed beteꞌ, in gumayen siꞌ i kabetangan mu, sana demdemen mu naga aku. Sana tabangen mu naga aku nga sangpiten mu aku duꞌun it adiꞌ ngayan, isaꞌun kat tabang mu ngaytu, kaliꞌwan aku situt pirisuwan ngaytu. 
GEN.40.15	Ka yay matuud, talagang aku ngaytu, subuk tiyakaw akuytu duꞌut banwa it mga Hebreo. Ta situ gasiꞌ, egaytuy nabwat ku nga maski unu nga maraꞌe-raꞌet nga dapat ku nga ikapirisu.”
GEN.40.16	Pagkamuya it pagbayaꞌen ngaytit mga manigbuwat it tinapay nga magayen i ipiyaꞌyag ni Jose nga kaꞌulugan it iting tiyagaynep, itiyuturan ya na gasiꞌ i kanya ngayting tiyagaynep. Maat yat ki Jose, “Magꞌaꞌatkayti gasiꞌ i aken nga tiyagaynep. Maat pagtatandungun ku i tulung kabaꞌayan nga pagrurgudan it tinapay. 
GEN.40.17	Maat duꞌut magsasagpaw manggid nga baꞌay, kalasi-kalasing magagayen nga tinapay nga pangaꞌen it adiꞌ, temed pagkaꞌnen it mga manu-manuk i tinapay ngayti.”
GEN.40.18	Pagkagneg ni Jose, maat ya, “Ituy kaꞌulugan it tagaynep mu ngayan. Iyan tulu ngayang kabaꞌayan, tulung aldaw yan. 
GEN.40.19	Ikatlung aldaw kayti, ipapunggut it adiꞌ i ulu mu bawnga bilug mu, ibyut ya duꞌut kayu. Ta egay beken, kaꞌnen nat mga manu-manuk i isi it bilug mu ngayan.”
GEN.40.20	Desang ikatlung aldaw, kaꞌaldawan siꞌ it adiꞌ ngayti. Aypaꞌ nagpaꞌitsu kanya it dakulang pagkaraꞌnen bawnga inimbitar yay mga katimbang ya. Egay beken, ipiyapisiꞌ ya na duꞌut pirisuwan i katimbang ya ngayting manigpamaalaꞌ it pagꞌimnun ya, pati pagbayaꞌen ngaytit mga manigbuwat it tinapay ya. Ipiyaꞌadap ya na duꞌut adapan it mga katimbang ya ngayti nga beken. 
GEN.40.21	Ipiyaꞌuliꞌ ya siꞌ i manigpamaalaꞌ ngaytit pagꞌimnun ya kat katengdanan ya nga lagi, aypaꞌ ipiyakawaꞌ ya sit adiꞌ ngayti i iꞌimnan ya nga ipagpakawaꞌ yat kaꞌlay. 
GEN.40.22	Temed pagbayaꞌen ngaytit mga manigbuwat it tinapay, inimatay nang matuud nga ibinyut duꞌut kayu, subung nat inaat ngayti ni Jose it kanira kat paꞌyag ya it mga tiyagaynep nira ngayti.
GEN.40.23	Temed ta, manigpamaalaꞌ ngaytit pagꞌimnun it adiꞌ, ega nay demde-demdem ya it tabangen ya si Jose, in daꞌga, linipatan ya na.
GEN.41.1	Nagtaꞌlib i duwa na nga taꞌun, nanagaynep i adiꞌ ngayti. Tagaynep ya, magtitindeg maat kanya duꞌut tambing it danum it Nilo. 
GEN.41.2	May naltegan ya nga naningdal nga pitung batu nga bakaꞌ nga magagayen i pamilug baw matatabaꞌ. Namagpangaꞌen it dikut nga magtutubuꞌ duꞌut tambing it danum ngayti. 
GEN.41.3	Ega naꞌlay may naningdal siꞌ duꞌut danum ngayti nga pitu nagang kabakaꞌan. Maraꞌway nang pagletganan i mga iti ngayti ka ereꞌeret nang kaniniwang. Yapaꞌ patinde-tindeg sira ka duꞌut tepad it matatabaꞌ ngayti. 
GEN.41.4	Ta unupat iti, magagayen ngayting pamimilugan it mga bakaꞌ ka matatabaꞌ, piyagteped-tepedan nat maniniwang ngaytit kumaꞌen! Sikayti nasulag i adiꞌ ngayti.
GEN.41.5	Pagkaꞌigaꞌ siꞌ it adiꞌ ngayti, nanagaynep siꞌ. Maat siꞌ i tagaynep ya, magleteg siꞌ kanya it magbubugwas nga tirigu nga pitung kuway. Magayen nga magayeng pagletganan ka talagang mabuburun, lamang atkayti esa-esa i giꞌteng ya. 
GEN.41.6	Maat pagleteg ya siꞌ may pitu sing kuway nga magsusunud, nga mamagkayaꞌkaꞌ na ka pagdersan it maꞌinit nga deres. 
GEN.41.7	Unupat tinlen nat mga kuwayen ngayting magkayaꞌkaꞌ na i mga kuwayen ngayting mabuburun. Sikayti nasulag siꞌ i adiꞌ ngayti.
GEN.41.8	Pagꞌeyag it aldaw nalibeg nga banar i pikir ya. Egay beken, ipiyapisiꞌ ya i muꞌsang mga may kepetan nga makakaꞌrut nga mamimintuꞌ duꞌut Egipto ngayti, pati beken nga mga mapipikir. Ipiyagtuturan yat kanira i duwa ngayting mga tagaynep ya, temed egay magkasugid it kanya in unuy kaꞌulugan kayti.
GEN.41.9	Ta, yapay kademdem it manigpamaalaꞌ ngaytit pagꞌimnun, nga maat yat adiꞌ ngayti, “Aa bilaꞌ, yapay kademdem kut binwat ku it tagnaꞌ nga ega magayen. 
GEN.41.10	Iyan tagnaꞌ ngayti nga duwa kami nga manigsirbi mu, inisgan mu, pinirisu mu ngayan kami duꞌut balay it kapitan it mga guwardiya, duwa kami ngayan it pagbayaꞌen it mga manigbuwat it tinapay mu. 
GEN.41.11	Kaꞌsang delem, nanagaynep kami nga duwa. Nagbelag it kaꞌulugan i tagaynep namen ngayti. 
GEN.41.12	Ta, may duꞌun nga kaꞌibaan namen nga esang mangaꞌwaꞌen nga Hebreo nga uripen it kapitan it guwardiya. Kanya i tiyuturanan namen, bawnga isiyugid yat amen i kaꞌulugan it mga tagaynep namen ngayti. 
GEN.41.13	Ta talagang in magꞌuꞌunu-unuy isiyugid yat amen, iyan i nagꞌabut, ka aku, ipiyaꞌuliꞌ kat katengdanan ku ngaytu, kanya ngayting iba ku, ibinyut.”
GEN.41.14	Pagkagneg it adiꞌ kayti, ipiyapisiꞌ ya si Jose. Egay beken, ipiyaliꞌwan kanya it padali-daliꞌ duꞌut pirisuwan. Inimengetan kanya baw binggayan it ipiyagganti yat pakayan ya. Bawnga naꞌaduꞌun it adiꞌ ngayti.
GEN.41.15	Pagꞌabut ni Jose duꞌun, maat it adiꞌ, “Nanagaynep aku temed kadakel ngaytu, ega magkasugid nira i kaꞌulugan ya. Temed may nasibaꞌatan it talinga ku nga ikaw, basta ituturan lamang it imu i tiyagaynep, magkasugid mu i kaꞌulugan ya.”
GEN.41.16	“Kagalang-galang nga Adiꞌ, ega bayan maat aku,” maat ni Jose. “Ampuꞌang Diyus bayan i kabgay it kaꞌulugan nga pagtulusun mu.”
GEN.41.17	Ta, itiyuturan nat adiꞌ ngayti duꞌun it ki Jose. “Magꞌaꞌatkayti yan,” maat ya, “i tiyagaynep ku ngayan. Maat magtitindeg aku duꞌut tambing it danum ngaytit Nilo. 
GEN.41.18	Maat may naningdal nga garing duꞌut danum ngayti nga pitung batu nga bakaꞌ nga matatabaꞌ baw magayeng pamimilugan, bawnga nangaꞌen it dikut nga magtutubuꞌ duꞌut tambing it danum. 
GEN.41.19	Maat ega naꞌlay may nanundug nga pitung batu nagang bakaꞌ, nga naningdal naga duꞌut danum ngayti. Ereꞌeret nga kaniniwang, maraꞌway nang pagletganan. Maat kaniniwang nira ngayti, yanaytuy kaꞌlay egay naltegan ku situt Egipto nga kasbung nat iting mararaꞌway na. 
GEN.41.20	Maat kiyaꞌen nat maniniwang ngayting bakaꞌ nga mararaꞌway na i pitu ngayting bakaꞌ nga matatabaꞌ. 
GEN.41.21	Maat lamang kiyaꞌen na nira, ega naga magkatandaꞌan nga nakakaꞌen sira, ka ega nagay inugadan it pamimilugan nira ngayting maraꞌway na ka ereꞌeret na ngayting kaniniwang. Sikayti nasulag aku.
GEN.41.22	Pagkaꞌigaꞌ ku siꞌ, tagaynepen ku siꞌ, maat magleteg akut pitung kuway nga magbugwas duꞌut sang kagiꞌtengan lamang, makukway baw mabuburun. 
GEN.41.23	Ega siꞌ maat naꞌlay, may magsusunud sing magbugwas nga pitung kuway naga. Itiꞌen ngayti, mamagkayaꞌkaꞌ na ka pagdersan it maꞌinit nga deres. 
GEN.41.24	Maat tinlen it kuwayen ngayting mamagkayaꞌkaꞌ na i pitu ngayting kuway nga mabuburun. Itiyuturan ku naytu duꞌut mga makakaꞌrut nga mamimintuꞌ nga may mga kepetan, temed egay maski siyu nga magkasugid it aken in unuy kaꞌulugan kaytung tagaynep”.
GEN.41.25	Maat ni Jose it adiꞌ ngayti, “Iyan mga tagaynep mu ngayan, esa-esay kaꞌulugan nira kayan. Ipiyaꞌrut it Ampuꞌang Diyus it imu, kagalang-galang nga Adiꞌ, i kubwaten ya. 
GEN.41.26	Iyan pitu ngayang kabakaꞌan nga matatabaꞌ, kaꞌulugan ya kayan, pitung taꞌun. Subung naga i pitu ngayang kuway nga mabuburun. Kaꞌulugan ya, iti naga nga pitung taꞌun, ka esa-esay kaꞌulugan ya kayan. 
GEN.41.27	Baw gasiꞌ nga iyan pitu ngayang kabakaꞌan nga mararaꞌway nat kaniniwang nga nanundug it naningdal gasiꞌ, pitung taꞌun nagayay kaꞌulugan ya kayan. Subung naga i pitu ngayang kuway nga mamagkayaꞌkaꞌ na ka pagdersan it maꞌinit nga deres, nagsubung yan nga magsugid it gemtem it pitung taꞌun.
GEN.41.28	Aypaꞌ subung naga it inaat ku nat imu, ipiyaꞌrut nat Ampuꞌang Diyus it imu, kagalang-galang nga Adiꞌ, i kubwaten ya. 
GEN.41.29	Yay matuud, garing kayti seledat pitung taꞌun, talagang magbastanti i pagpatbasan it kadakel situt muꞌsang banwa nga Egipto ngaytu. 
GEN.41.30	Temed sumunud kayan, sumubli nay ega basta-bastang getem, seledat pitung taꞌun. Talagang malipatan nay pitu ngaytung taꞌun nga kabastantiyan it patbas situt Egipto, kat kadakulat kagipitan nirat masaki-sakit na ngaytu nga getem. 
GEN.41.31	Talagang subuk alaid na kat banwa i kabastantiyan ngayti sabap it getem ngaytu nga dumasun ka ereꞌeret nga kakuriꞌ. 
GEN.41.32	Aypaꞌ diyubli-dubli nay patagaynep ngaytut imu, kagalang-galang nga Adiꞌ, sabap ituy ipiyabetang-betang it Ampuꞌang Diyus nga siguradung buwaten ya it ega talaga maꞌlay.
GEN.41.33	Aypaꞌ siguru magayen nga buwaten mu, kagalang-galang nga Adiꞌ, tumulus it taw nga mapikir baw masepsep, ka ipabaalaꞌ mut kanya i banwa ngaytung Egipto. 
GEN.41.34	Baw buwaten mu gasiꞌ, miliꞌ ka it mga pagbayaꞌen it mga sinakepan mu ngaytu, nga buwaten nira, misiꞌ sira it ikalimang bagiꞌ it kada piyatbasan it mga taga Egipto, seledat pitu ngaytung taꞌun nga magbastanti i muꞌsa. 
GEN.41.35	Kaꞌilangan tingpeden niray kumpur pisiꞌen nira ngaytu, seledat itung mga taꞌun, magagayen ngaytuy patbas, ka ipalagkaw duꞌut mga lansangan, bawnga paguwardiyaan mu it magayen. 
GEN.41.36	Ka ituꞌun, agtuꞌ naytung pangaꞌen it pitu ngayting taꞌun nga getmen i situt Egipto, isaꞌun ega naga masyadung makuriꞌan i taw situt itung banwa.”
GEN.41.37	Ta, piyakugayen it adiꞌ i iti ngayti nga bagay. Pati mga katimbang ya, napakay sira gasiꞌ. 
GEN.41.38	Maat it adiꞌ ngayti it mga katimbang ya, “Unu bayan, may maparagan tami paꞌ nga subuk itung taw nga pagsasaruman it Ampuꞌang Diyus ya?”
GEN.41.39	Bawnga inaat it adiꞌ si Jose ngayti, “Ta it ipiyaꞌrut it Ampuꞌang Diyus it imu i muꞌsa ngaytu, subuk ega nay kasbung it imu nga mapikir baw masepsep. 
GEN.41.40	Aypaꞌ kayti ikaw nay buwaten ku nga piyakapagbayaꞌen kat pamalay-balay ku baw sunudun it magayen it muꞌsang mga taw situt pagsasakpan ku ngaytu i kada urdin mu. Mataꞌas aku lamang it imu sabap it pagkaꞌadiꞌ ku.
GEN.41.41	Talagang kayti,” maat it adiꞌ ngayti it ki Jose, “ipiyatindeg ku ikaw nga manigpamaalaꞌ kat muꞌsang kaꞌadiꞌan ku ngaytu nga Egipto.” 
GEN.41.42	Bawnga inapluꞌ it adiꞌ ngayti i siꞌsing ya nga pamimirmaꞌ baw ipiyasiꞌsing yat ki Jose, sabap si Jose na ngayti i manigbuwat it urdin.
GEN.41.43	Bawnga yanay piyasakayan yat ki Jose, ikadwa ngayting sarakayan ya, baw duꞌut uꞌnaan i maggaꞌuy nga magꞌaat, “Manluud kamu nga muꞌsa!” Egay beken, ipiyabaalaꞌ nat ki Jose i muꞌsang banwa nga Egipto.
GEN.41.44	Maat i paꞌugdun it adiꞌ ngayti it ki Jose, “Sabagay aku i adiꞌ, temed egay mapakay nga buwaten it mga taw kat muꞌsang Egipto, u panawun nira, in daꞌga manggaring asat imu baw magkapakay mu.” 
GEN.41.45	Bawnga piyangaranan it adiꞌ ngayti si Jose it ki Zafenat-panea, baw ipiyaꞌasawa ya nat ki Asenat, nga anak ni Potifera nga sasirduti duꞌut On. Binwat ni Jose, nanlekep-lekep it muꞌsang banwa nga Egipto.
GEN.41.46	Pagpatindeg it adiꞌ ngaytit Egipto it ki Jose nga kanya nay manigpamaalaꞌ, tulung puluꞌ nang taꞌun i idad ni Jose ngayti. Bawnga yanayti, yanay binwat ya, magpanlekep-lekep nat muꞌsang banwa nga Egipto. 
GEN.41.47	Ta nagꞌabut nga matuud nga seledat pitu ngayting taꞌun, talagang bastanti i magkapatbasan it kadakel. 
GEN.41.48	Egay beken nga binwat ni Jose it seledat pitung taꞌun ngayti, pinsiꞌ ya i ikalimang bagiꞌ nga piyatbasan it muꞌsang mga taga Egipto. Ipiyagpalagkaw ya duꞌut kada lansangan i areg ngayti nga garing duꞌut mga kaꞌuꞌumaan nga sakep it iting rugar. 
GEN.41.49	Natingped ya nga legas it tirigu, subung nat igis it baybayan. Aypaꞌ iyan naꞌlay na, ega na magkagaꞌsan yat kaꞌalup ka subraꞌ nang kadakulaꞌ.
GEN.41.50	Parabir miyabut i getem ngayti, duwa nay anak na Jose. Lalaki nga duwa i anak nira ngayti ni Asenat nga anak ngayti ni Potifera nga sasirduti duꞌut On. 
GEN.41.51	Pangaranan ni Jose i anak ya ngayting panganay, si Manases. “Ipiyalipat na talaga it Ampuꞌang Diyus it aken i muꞌsang kakuriꞌan ku baw iyan nga nabetangan ku kat pamalay-balay ni Amaꞌ,” maat ni Jose ngayti. 
GEN.41.52	Baw ipiyangaran yat ikadwa ngayti, si Efraim. “Talagang,” maat ya, “inildawan aku it Ampuꞌang Diyus it kagayenan kat banwa ngaytu nga minggay it aken it magkasmekan.”
GEN.41.53	Ta natupus nay pitu ngayting taꞌun nga pagbastanti duꞌun it muꞌsang Egipto. 
GEN.41.54	Unupat nagpapuꞌun nay pitu ngayting taꞌun nga getem, subung nat inaat ngayti ni Jose. Baw ega lamang duꞌut Egipto, in daꞌga gintem gasiꞌ i beken nga mga banwa. Temed duꞌut Egipto ngayti, may pangaꞌen naga nga areg. 
GEN.41.55	Iyan magkakuriꞌan nat pangaꞌen i muꞌsang katataawan duꞌut Egipto ngayti, nangabang sira duꞌut adiꞌ nira ngayti. Yay ipagtubag it adiꞌ it mga taga Egipto ngayti, maat ya, “Paꞌaduꞌun kamu it ki Jose. In unuy aaten ya it imyu, iyan i buwaten mi.”
GEN.41.56	Iyan limingkep nat muꞌsang banwa i getem, piyaꞌabriyan ni Jose i mga lagkaw ngayti bawnga piyaꞌalang yay mga taga Egipto. Talagang gintem it kamatuudan i muꞌsang Egipto. 
GEN.41.57	Pati taga beken nga banwa, magpaꞌaduꞌun nat ki Jose ka magpangalang it pangaꞌen, ka talagang limingkep i masaki-sakit ngayting getem.
GEN.42.1	Siyakep i pati Canaan it iting getem. Ta, si Jacob ngayti nga magtataꞌid duꞌun, nabaritaꞌan ya nga may pangaꞌen naga duꞌut Egipto. Aypaꞌ inaat yay mga anak ya ngayti, “Unuka yay buwat mi, rurungguk? Daꞌga puyangten ta?” 
GEN.42.2	Maat ya it kanira, “Nabaritaꞌan ku nga may magkapisiꞌ naga kunuꞌ nga pangaꞌen duꞌut Egipto. Magayen paꞌaduꞌun kamu, ka mangalang it makaꞌen tami, isaꞌun daꞌta naga puyangten.”
GEN.42.3	Egay beken, sang puluꞌ ngayting mga sulsug ni Jose, namagpanaw na, nga mangalang it pangaꞌen duꞌut Egipto. 
GEN.42.4	Temed si Benjamin ngayting langgung ni Jose, ega tiyaꞌeg ni Jacob nga mayaꞌ it mga sulsug ya ngayti, ka magregen kanyat magated. 
GEN.42.5	Aypaꞌ, mga anak ngayti ni Israel, namagbaya-bayaꞌen na sirat beken gasiꞌ nga mangalang it pangaꞌen ka gintem na gasiꞌ i duꞌut Canaan ngayti.
GEN.42.6	Ta si Jose na ngayti i gubirnadur nga magpamaalaꞌ it muꞌsang kaꞌadiꞌan. Kanya naga i magpaꞌalang it pangaꞌen kat muꞌsang katataawan nga magpangalang, taw kat Egipto baw mamagpanggaring duꞌut beken nga mga banwa. Aypaꞌ pagꞌabut it mga sulsug ya ngayti duꞌun, egay beken nga inaduꞌunan nira in daꞌga duꞌut kanya. Pagꞌabut nira, namagpanluud sira nga muꞌsa duꞌut adapan ya. 
GEN.42.7	Pagkalteg ni Jose it mga sulsug ya ngayti, nakilalaan ya naga sira, temed subuk pabetang ya, atnat egay pagkilala yat kanira. Masisigraꞌ nga ampang i ingkut ya it kanira. Maat ya, “Taga ari kamu?”
GEN.42.7	“Taga Canaan kami baytu,” maat i tubag nira. “Enged namen situ, magpangalang kamit makaꞌen.”
GEN.42.8	Ki Jose, kilala ya naga i mga sulsug ya ngayti, temed kanya, ega na magkakilalaan nira. 
GEN.42.9	Duꞌun nademdeman ni Jose i tiyagaynep ya ngayti sabap it kanira.
GEN.42.10	“Abaa, ega bang matuud, Agalen namen,” katubag sirang muꞌsa. “Iyan talagay enged namen nga mga manigsirbi mu ngaytu, magpangalang kami it makaꞌen. 
GEN.42.11	Kami ngaytu, sang sulsugan kami tu, esa-esay amaꞌ namen. Egaytu maꞌaꞌambut kami nga mga taw. Talagang daꞌkami tu mga sunda.”
GEN.42.12	“Aaꞌ, daꞌku yan magpamayaꞌ kayan,” maat ni Jose. “Talagang yay enged mi, magsunda it amen isaꞌun mandaꞌeg kamu it amen.”
GEN.42.13	Ega na mindek sira it pasanguꞌ-sanguꞌ. Maat nira, “Abaa matuud baytu, kagalang-galang it imu. Kami ngaytu, sang puluꞌ may duwa kami magsulsu-sulsugun. Amaꞌ namen, duꞌun naga it Canaan. Kiyaꞌpusan namen, natuduꞌ naga duꞌun. Iyan ikasang puluꞌ may duwa namen, ega nay kanya.”
GEN.42.14	“Aaꞌ,” maat ni Jose, “subung nat inaat ku ngayan. Mga sunda kamu! 
GEN.42.15	Ipagsumpa ku nga sukdanan ku bay tuturan mi ngaytu in unuy kamatuudan ya. Kayti isugid kut imyu nga daꞌkamu na makalꞌid situ seked it ega napabayaꞌ mi situ i kiyaꞌariꞌan mi ngayti. 
GEN.42.16	Ala, paꞌuliꞌen mi nay sang kataawan it imyu ka pisiꞌen ya. Iyan beken ngaytu, pirisuun situ seked it ega magmatuud i pamagꞌaaten mi ngayan. Basta egay matuud, talagang mga sunda kamu!” 
GEN.42.17	Tulung aldaw i pipirisu ya it mga sulsug ya ngayti.
GEN.42.18	Pagꞌikatlu na, maat ni Jose, “May ipabwat ku it imyu. In masanggupan mi gaytu, egnen kamu naga, ka aku ngaytung taw, may iꞌlam kuytu it Ampuꞌang Diyus. 
GEN.42.19	Aypaꞌ kayti in daꞌkamu nga matuud magꞌambut, kaꞌilangan may esat imyu nga ituduꞌ mi situt pirisuwan. Iyan beken, muliꞌ na nga dumuꞌlung it naꞌalang mi nga pangaꞌen duꞌun it pamaggetmanan ngayti nga duꞌut babalayan mi. 
GEN.42.20	Temed yan paꞌuliꞌ kamu nga lagi situ baw magbabayaꞌ nat imyu i paꞌaaten mi ngayting ariꞌ mi, sikaytu maꞌrutan ku nga matuud i paꞌaaten mi, daꞌkamu magꞌambut. Ta daꞌkamu yan maꞌunu.” Miyeeꞌ i muꞌsa ngayti.
GEN.42.21	Sikayti nakapagsugi-sugid sirang muꞌsa nga maat nira, “Siguru tiksaꞌ naytut aten it binwat tami ngayan it sulsug ta, nga urut ta naga i kasmek it nakem ya temed ega na piyagnegan tami i pasanguꞌ-sanguꞌ yat aten. Aypaꞌ kayti ungaytu nay magkabetangan ta ngaytu.”
GEN.42.22	“Daꞌga baꞌ yanay paꞌaaten ku ngayan,” maat ni Ruben, “nga magpaꞌaluk-aluk aku na ngayan it sabat it imyu nga ega ipabetang it maraꞌe-raꞌet i waꞌwaꞌ? Temed daꞌkamu nagpagneg. Ta kayti daꞌga ungaytu, pagrigaen tami na sabap it kamataynen ya.” 
GEN.42.23	Ta, egay uru-urut nira nga magkasepsepan ni Jose i ampang nira ngayti, ka in magpakisugi-sugid kanyat kanira, may manigꞌugad gat ampang.
GEN.42.24	Ta it ega na magkasagkaꞌ si Jose, nagpaꞌalaid kanya duꞌun it kanira ngayti ka kusga-kusgaw na kanya. Iyan magayen nay nakem ya, naꞌaduꞌun siꞌ it kanira. Ipiyablag ya na si Simeon ngayti, ka ipiyabayuk na nga pagleltegan nira nagang muꞌsa.
GEN.42.25	Bawnga inaat ni Jose i mga taawan ya nga rugdan nat pangaꞌen i mga sakuꞌ it iting mga taw baw ibtang naga duꞌun i mga ibiyayad nira. Pabalunan paꞌ sira it kaꞌnen nira duꞌut dalan. Kumpur inaat ngayti ni Jose, siyunud nga muꞌsa it mga taawan ya. 
GEN.42.26	Pagkadawa-dawaꞌ it sang sulsugan ngayti it naꞌalang nira ngayting pangaꞌen, ipiyamagduluꞌ na nira duꞌut mga kabayuꞌ nira nga asno. Bawnga namagpanaw na sira.
GEN.42.27	Iyan delem na, nga duꞌun na sirat igaꞌan nira, inukad it sang kataawan i kanyang sakuꞌ ka begayan yat kaꞌnen i asno ya. Pagꞌukad ya, magsasagpaw naga duꞌun i ipiyagꞌalang ya ngayti! 
GEN.42.28	Pagkalteg, maat yat mga sulsug ya, “Wayni nagay aken ngayang ibiyayad! Iringgud nira naga sinit sakuꞌ ku ngayni!”
GEN.42.28	Pagkagneg nira kayti, kiminlas i atay nira. Maamaatan sira nga magyeyegyeg, “Unuytu nga pabetang it Ampuꞌang Diyus it aten?”
GEN.42.29	Pagꞌabut nira duꞌut Canaan, itiyuturan nira nga muꞌsa duꞌut ki Jacob ngayti nga amaꞌ nira i nabetangan nira ngayti. 
GEN.42.30	Maat nira, “Amaꞌ, talagang gulat-gulat i pangangampangan it manigpamaalaꞌ ngayti duꞌut Egipto. Lugud-lugudun mu nga pagtandesan kami paꞌ nga mga sunda. 
GEN.42.31	Maat namen it kanya, ‘Kagalang-galang it imu, mga taw kami baytung magagayen i adat. Daꞌkami baytu mga sunda.’ 
GEN.42.32	Talagang isiyugid namen i kamatuudan nga kami, sang puluꞌ may duwa kami nga magsulsu-sulsugun. Bulun kami nga mga lalaki, esa-esay amaꞌ namen. Isiyugid namen gasiꞌ it kanya nga iyan esang sulsug namen, ega nay kanya. Iyan kiyaꞌpusan namen, natuduꞌ naga situt imu nga situt Canaan.
GEN.42.33	Temed taw ngayti nga manigpamaalaꞌ duꞌun, pagkagneg yat iting ampang namen, maat ya, ‘Abir, letganan ku in talagang matuud i pagꞌaaten mi ngaytu. Kaꞌilangan may ituduꞌ mi situt aken nga esa nga sulsug mi. Bawnga iyan beken, muliꞌ kamu nga dumuꞌlung it pangaꞌen duꞌun it pamaggetmanan nga kaꞌibaan mi duꞌut babalayan mi.’ 
GEN.42.34	Maat ya gasiꞌ nga kaꞌilangan pabayaꞌen namen i ariꞌ namen ngaytu baw paꞌuliꞌ kami naga duꞌun, isaꞌun maꞌrutan ya nga daꞌkami nga matuud mga sunda. ‘Pagꞌabut mi situ,’ maat ya, ‘bawnga ipaliꞌwan kuy sulsug mi ngaytu. Baw paꞌintulutan ku kamu nga malang, paꞌalang, situt itung banwa.’”
GEN.42.35	Ta, pagsigꞌukad nirat betang it sakuꞌ nira ngayti, duꞌun naga gasiꞌ i kanira ngayting ipiyagꞌalang. Pagkalteg nirat pirak nira ngayti, unupat pati si Jacob ngayti nga amaꞌ nira, miniꞌlam na gasiꞌ. 
GEN.42.36	Maat yat kanira, “Salaꞌ mi naytuy ipagkaꞌilang mi ngaytung mga anak ku. Ka ungaytu, si Jose nga sulsug mi, ega na, patay na. Ta kayti, si Simeon, ega na gasiꞌ. Ta waytu siꞌ, si Benjamin ngaytu nga ariꞌ mi, kuꞌiriꞌen mi siꞌ situt aken. Talagang in atkaytu na, mabeꞌgat nang banar it aken, ataku nat diyaganat langit.”
GEN.42.37	“Amaꞌ,” maat ni Ruben, “yay matuud, in ega na mapabayaꞌ kut muliꞌ situt imu si Benjamin, imatayen mu nay duwa ngayang anak ku! Isarig mu nat aken si Benjamin ngaytu. Siguradung pagꞌuliꞌ ku, magbabayaꞌ naga kanya.”
GEN.42.38	Temed maat ni Jacob, “Ega bayan ipabayaꞌ kut imyu i iyang anak ku, ka ungayan, si Jose nga langgung ya, patay na. Kanya mana ngaytuy pagpalwasan kut nakem ku. Ka atkaytu na ngaytung kagurang ku, in magated kanya kat panawan mi ngayan, talagang pagsisiguruun ku nga kasmek ku, patayan ku lamang, ega na maꞌawaꞌ kat nakem ku.”
GEN.43.1	Ta, magsakit-magsakit pay getem duꞌun it Canaan. 
GEN.43.2	Aypaꞌ iyan naꞌubus nay muꞌsang naꞌalang nira ngayti duꞌut Egipto nga pangaꞌen, maat siꞌ ni Jacob it mga anak ya ngayti, “Paꞌuliꞌ kamu siꞌ duꞌun ka mangalang kamu sit maski dekeyeꞌ nga pangaꞌen.”
GEN.43.3	Temed maat ni Juda it kanya, “Amaꞌ, in maat baꞌ, daꞌga talagang maseked-seked i aat it manigpamaalaꞌ ngayti duꞌun, nga ega na mapakay nga madap kami it kanya in ega magbabayaꞌ it amen i ariꞌ namen ngaytu? 
GEN.43.4	In ipabayaꞌ mu kanya it amen, ta mamari kami siꞌ duꞌun. 
GEN.43.5	Takaꞌ in ega ipalugut mu, ta ega na bayan makaꞌaduꞌun kamit sumaꞌup. Ka yanayti, inaat ya ngaytit amen nga ega na mapakay nga madap it kanya in ega magbabayaꞌ it amen i ariꞌ namen ngaytu.”
GEN.43.6	Maat ni Israel ngayting amaꞌ nira, “Unuka piyakuriꞌan mi aku it itung mga kaꞌulugan? Unu bayan ka isiyugid mi paꞌ nga may sulsug mi paꞌ nga beken?”
GEN.43.7	Katubag sira, “Ta unu bay mabwat namen it siyuwiꞌ-suwiꞌ ya nga banar i kat seled it pamalay-balay ta? Iningkut ya kami in egen pay amaꞌ namen baw in may sulsug namen paꞌ nga beken. Ta ampang namen, magtubag kami lamang it ingkut ya. Ka ungaytu, magꞌuꞌunu maꞌrutan namen nga aaten ya nga kaꞌilangan ipaꞌadap namen it kanya si Benjamin ngaytu?”
GEN.43.8	“Amaꞌ,” maat ni Juda, “ipabayaꞌ mu nat aken si Benjamin isaꞌun kapanaw kami na, isaꞌun ega puyangten tami nga muꞌsa. 
GEN.43.9	Talagang ipirinda kuy ginawa ku isaꞌun lamang ega maꞌunu kanya. Akuy baalaꞌ it kanya. Amaꞌ, talagang ipagsanggup kuy bilug ku nga in ega na magbabayaꞌ it aken it muliꞌ situ, aku i pabekbekan mut masul seked it kaꞌnu-kaꞌnu. 
GEN.43.10	In daꞌga lamang naꞌatrasu kami na ngaytu nga banar, kayti may mga duwang suliꞌ namen nat pamari.”
GEN.43.11	“Ayta,” maat ni Israel ngayti nga amaꞌ nira. “Ta it atkayan na, ka ega nay beken nga mabwat, magayen atkaytuy buwaten mi. Kaꞌilangan tumaban kamu it magagayeng bagay nga garing situ, nga ibgay mi it magpamaalaꞌ ngayting taw. Tumaban kamu it maski dekeyeng mabanglu nga balsamo, deges, mga babangluun baw mabanglu nga panraragiꞌ, mira, baw buwat kayu nga alponsigo baw almendro. 
GEN.43.12	Baw ega teꞌngen mi nga taban it pangangalang ka kaꞌilangan iꞌuliꞌ mi naga duꞌun i mga naꞌukadan mi ngayan asat mga pirisiꞌen mi nga mga ipiyagꞌalang mi. Barang nagima-gimaan nira lamang. 
GEN.43.13	Pabayaꞌen mi nay ariꞌ mi ngaytu. Mapanaw kamu na nga paꞌuliꞌ duꞌun it taw ngayti. 
GEN.43.14	Sana ildawan kamu it Ampuꞌang Diyus nga landaw nga gunaan, isaꞌun masanguꞌan kamu nagat iting taw, nga makaꞌuliꞌ naga situt aken si Simeon baw si Benjamin ngaytu. Takaꞌ in iyan i pabetang-betang ya, nga ikaꞌilang it mga anak ku, isan paꞌ sugiden, kanya nay baalaꞌ.”
GEN.43.15	Egay beken, diyawa-dawaꞌ niray kumpur tabanen nira ngayting mga begay. Baw pirak, diyubli-dubli niray tiyaban. Pagkadawa-dawaꞌ nira, daꞌsira na nagꞌatrasu, namagpanaw na sirang paEgipto siꞌ, ka yanayti may aꞌadapen nira ngayti duꞌut ki Jose. Magbabayaꞌ nat kanira si Benjamin. 
GEN.43.16	Pagkalteg ni Jose it ki Benjamin, inaat yay sarig-sarigan ya nga magpamaalaꞌ duꞌut pamalay-balay ya, “Pabayaꞌen muy namagꞌabut ngaytu duꞌut balay. Iskat mu asat balay nga magsimpan it pangaꞌen baw pakarniꞌen mu sira it masdaꞌan ka sang kamiyan it itung mga taw i kumaꞌen mabway nga panramrag.”
GEN.43.17	Egay beken, siyunud it sarig-sarigan ngayti i taꞌeg ni Jose baw piyabayaꞌ ya sira duꞌut balay. 
GEN.43.18	Miniꞌlam siꞌ sira it piyabayaꞌ na ngayti sira duꞌut balay ni Jose. Kat nake-nakem nira, “Itu, piyabayaꞌ ta na ngaytu, siguru sabap na bayan duꞌut pirak ngayting ipiyagrugud naga duꞌut mga sakuꞌ ta it tagnaꞌ ngayang paꞌasitu ta. Siguru, biglaꞌen ta manat dumakep. Pisiꞌen i mga asno ta, bawnga uripnen tami nang muꞌsa.”
GEN.43.19	Aypaꞌ minlep sira duꞌut salakwatan ka inaat nira i sarig-sarigan ngayti ni Jose. 
GEN.43.20	“Agalen namen,” maat nira, “kagalang-galang it imu, iyan tagnaꞌ ngayang asitu namen nga namari, 
GEN.43.21	iyan duꞌun kami nat naꞌigaꞌan namen, inukad namen i mga sakuꞌ namen ngayan. Naparagan namen duꞌut seled ya i ibiyayad namen ngayat inalang nameng pangaꞌen situ. Egay kurang ya, iti nagang pirak nga ipiyagbayad namen. Waytu nagaytu, taban namen naga kayti, ipagꞌuliꞌ namen naga situt imyu. 
GEN.43.22	May pirak namen pang beken nga iꞌalang namen sit makaꞌen. Talagang ega naꞌrutan namen in siyu i nakabtang it ibiyayad namen ngayti duꞌut mga sakuꞌ namen.”
GEN.43.23	“Aaꞌ, ayaw kamut kademdem,” maat i sarig-sarigan ngayti. “Ayaw kamut iꞌlam. Siguru imyung pagsirbiyan, iyan Ampuꞌang Diyus it amaꞌ mi, kanya naga i minggay it mga pirak ngayan duꞌut sakuꞌ mi. Natanggap ku na i bayad mi it tagnaꞌ ngayang asitu mi.” Bawnga ipiyaliꞌwan ya na duꞌut kanira si Simeon ngayti.
GEN.43.24	Piyasled ya na sira nga muꞌsa duꞌut balay ni Jose ngayti. Binggayan sirat danum nga iꞌugas nirat aꞌay nira, baw piyakaꞌen i mga asno nira ngayti. 
GEN.43.25	Pagkatiwas nira, inukad na niray taban nira ngayting ibgay nira it ki Jose. Ibgay nira in mabut na kanya it kaꞌugtu ka nagnegan na nira nga sang siraan i magkaraꞌnen duꞌun.
GEN.43.26	Pagꞌabut ni Jose, ibinggay na nira i taban nira ngayti nga tiyaban na nira duꞌut seled it balay. Bawnga nanluud siꞌ sirang muꞌsa duꞌut adapan ya. 
GEN.43.27	Kiyumusta sira nga muꞌsa ni Jose bawnga iningkut ya sira nga magꞌaat, “Maꞌunu nagay ginawa it amaꞌ mi? Unu, makula-kulaꞌsi naga?”
GEN.43.28	“Kagalang-galang it imu, egen paꞌ kanya baw makula-kulaꞌsi naga it kayti paꞌ ngaytu,” maat i tubag nira. Nanluud siꞌ sirat sumaꞌup ka magbegay it galang.
GEN.43.29	Pagkalteg ni Jose it kuꞌkup ya ngayti nga si Benjamin, nga sagpun yat inaꞌ, iningkut ya sira, “Unu yanaytuy paꞌaaten mi nga ariꞌ mi nga banar?” Bawnga maat yat kanya, “Dunguꞌ, ildawan ka sana it Ampuꞌang Diyus.” 
GEN.43.30	Ta, ega magkasagkaꞌan ni Jose i raꞌe-raꞌet it nakem ya. Yamanay daꞌga kasgaw kanya, sabap it taꞌun i binilang bawnga nagkita sira magꞌariꞌ. Iyan ega na magkasagkaꞌan ya, siminled kanya duꞌut irigaꞌan ya, ka siminggaw na duꞌun.
GEN.43.31	Iyan magayen nay nakem ya, nanraꞌmus na kanya bawnga limniꞌwan, pagsagka-sagkaꞌen ya nay nakem ya. Pagkaliꞌwan ya, isingkat ya nga magtarakan na.
GEN.43.32	Tiyarakanan it ki Jose, duꞌut sangbat nga lamisaan, esa-esa yat kanya. Mga sulsug ya ngayti, duꞌut sang kalamisaanan. Mga taga Egipto nga kaꞌibaan ya, bulun siray kanira, ka pagliꞌyan nira in maꞌiba nirat kumaꞌen i mga Hebreo. 
GEN.43.33	Duꞌun it ayun it sarungaan ni Jose i mga sulsug ya ngayti nga pagꞌaꞌayusun i pangadung garing kat kiyaꞌakaꞌan sunud-sunud. Aypaꞌ it atkayti i paꞌdung ya it kanira, yay buwat nira, seye-seyeken ka naliluꞌ sirang banar. 
GEN.43.34	Duꞌut lamisaan ngayti ni Jose it kanya i pagpisiꞌan it mga pagsedaꞌ nga ipagduꞌut kanira. Limang dubli i kadakulaꞌ it pagsedaꞌ nga ipagduꞌun it ki Benjamin ngayti. Masasagya sirang mamagkaꞌen baw mamagꞌinum.
GEN.44.1	Pagkakaꞌen, ipiyagtaꞌeg ni Jose it sarig-sarigan ya nga pamtangan nat pangaꞌen i mga sakuꞌ it mga taw ngayti, pangipnuꞌun. Baw inaat ya nga parabir taiꞌen, irgud naga duꞌun i kumpur ipiyamagbayad nira. 
GEN.44.2	“Bawnga,” maat ya, “in duꞌun nat sakuꞌ it kiyaꞌpusan ngayan, ibtang mu duꞌun i iꞌimnan ku ngaytung pirak i binwat, nga uyut it kanya nga pirak nga ipiyagbayad yat kanya.” Siyunud nga muꞌsa it sarig-sarigan i kumpur ipiyagꞌaat ngaytit kanya.
GEN.44.3	Pagꞌeyag it aldaw, naꞌadlem nay sang sulsugan ngayti ka piyapanaw na sira, pati mga asno nira. 
GEN.44.4	Temed daꞌsira paꞌ nakaꞌalaid duꞌut siyudad ngayti, ipiyagtaꞌeg ni Jose it sarig-sarigan ya ngayti, nga maat ya, “Usigen muy mga taw ngayan nga gimnaring situt aten. In maꞌbutan mu na, aaten mu sira, ‘Unuka atkayan i itiyumbas mi it kagayen namen nga ipiyalteg namen it imyu? 
GEN.44.5	Iꞌimnan ya ngayang tiyakaw mi, daꞌga baꞌ iyan nagay paggamiten ya gasiꞌ in magpintuꞌ? Talagang maraꞌe-raꞌet i binwat mi ngaytu?’”
GEN.44.6	Pagkaꞌbut nga matuud it sarig-sarigan ngayti, atkayti nay inaat ya. 
GEN.44.7	Makatubag sira, maat nira, “Unuy paꞌaaten mu ngaytu? Unuka atkayay ampang mu? Yay matuud, alaid kat pikiran namen i muwat it atkayang mga bagay! 
GEN.44.8	Ka ungayan ga, namuyaan mi na nga nakaꞌbut kami na duꞌut Canaan temed ipiyagꞌuliꞌ namen naga i pirak ngayang naꞌukadan namen duꞌut mga pirisiꞌen nameng sakuꞌ. Ta unuka maat tumakaw kamit pirak u bulawan kat balay it agalen mu? 
GEN.44.9	Temed gasiꞌ kagalang-galang it imu, kayti in siyu manggid it amen i maꞌanuꞌan it paꞌaaten mu ngayang iꞌimnan, bagay it kanya imatayen, baw in siyuy maꞌped, uripnen mu nang muꞌsa.”
GEN.44.10	“Magayen nagayan,” maat i sarig-sarigan ngayti, “temed atkaytuy buwaten ta. Iyan lamang nga maꞌanuꞌan it iꞌimnan ngayan i uripnen, iyan beken liꞌwan sira.”
GEN.44.11	Ta egay beken, imbes nirang muꞌsa i mga sakuꞌ nira ngayti bawnga iniriꞌan it taiꞌ. 
GEN.44.12	Inesa-esa it sarig-sarigan ngaytit mimuyaꞌ, giyaring ya duꞌut pirisiꞌen it kiyaꞌakaꞌan, isiyareg duꞌut pirisiꞌen it kiyaꞌpusan ngayti. Unupat naparagan it iꞌimnan ngayti, duꞌut ki Benjamin. 
GEN.44.13	Ta pagkamuya nira, piyamagrasik niray pakayan nira kat kadakulat kasmek nira. Idinluꞌ nira siꞌ duꞌut mga asno nira i mga pirisiꞌen nira ngayti ka nagpaꞌuliꞌ siꞌ duꞌut siyudad.
GEN.44.14	Abutan na Juda, duꞌun pat balay si Jose. Pagkasled nira, nanluud siꞌ sira duꞌut adapan ya, nga magsusuꞌsub na sira. 
GEN.44.15	Miyampang si Jose, maat ya, “Unuytuy binwat mi ngaytung atkaytu? Siguru ega magkaꞌrutan mi nga taw nga subuk aken ngaytu, may kiyaꞌrutan nga mamimintuꞌ, aypaꞌ ega nataguꞌ it aken i binwat mi ngaytu.”
GEN.44.16	“Unu nay maꞌampang namen it imu, Agalen namen?” maat ni Juda. “Unu pay aaten namen? Magꞌuꞌunu kami makamataldeng it daꞌkami baytu timnakaw, it Ampuꞌang Diyus na i magpalbaw it kasalaꞌan namen it tagnaꞌ nga rigaen ya na? Aypaꞌ waytu kami na, Agalen namen, uripen mu nang muꞌsa, pati naꞌanuꞌan ngayan it iꞌimnan.”
GEN.44.17	Maat siꞌ ni Jose, “Ega mapakay nga buwaten ku i atkayan, ka ega yan mataldeng nga ukuman. Iyan lamang, naꞌanuꞌan ngayan it iꞌimnan i uripnen ku. Iyan beken, muliꞌ kamu naga duꞌut amaꞌ mi it egay kaꞌunuꞌan mi.”
GEN.44.18	Iyan atnakayti, nagpatpad nga banar si Juda duꞌut ki Jose baw maat ya, “Tabing galang it imu, wayni kat sagpaw it ampupuru ku, esang kagalang-galang nga mataꞌas nga subung it adiꞌ. Sana ega naga dalaꞌan muy ampangen ku ngaytu. 
GEN.44.19	Daꞌga basaꞌan, kagalang-galang nga Agalen ku, iningkut mu kami in may amaꞌ namen paꞌ baw sulsug namen nga beken? 
GEN.44.20	Katubag kami, may amaꞌ namen paꞌ takaꞌ gurang na, baw may ariꞌ namen naga nga yapaꞌ ipanganak kanya, gurang na si Amaꞌ. Nasugid namen gasiꞌ ngayan nga kuꞌkup yat kanya, patay na. Kanya manay egen. Talagang maꞌal nga maꞌal kanya it amaꞌ namen ngayti.
GEN.44.21	Ta it maat mu ngayan nga pabayaꞌen nameng pabayaꞌen kanya situ isaꞌun maltegan mu. 
GEN.44.22	Ipiyagsugid namen ngayan it imu nga makuriꞌ makablag it ki Amaꞌ i iting waꞌwaꞌ ka barang matay i magugurang ngaytit kasmek. 
GEN.44.23	Temed katubag ka ngayan it amen, basta ega mapabayaꞌ namen i ariꞌ namen ngayti, ega na mapakay nga madap kami pat imu. 
GEN.44.24	Aypaꞌ muꞌsa ngaytu, ipiyagtuturan namen duꞌut amaꞌ namen, pagkaꞌuliꞌ namen nga lagi duꞌun.
GEN.44.25	Ta, yan pagtaꞌgen kami siꞌ ni Amaꞌ nga paꞌasitu siꞌ nga mangalang it pangaꞌen, 
GEN.44.26	ipiyademdem namen it kanya nga, maat mu ngayan basaꞌan, daꞌkami na mapakay nga lumusad situt itung banwa basta ega magbabayaꞌ it amen i ariꞌ namen ngaytu. Ka maski paꞌasitu kami, basta ega magbabayaꞌ kanya, daꞌkami na tanggapen mu.
GEN.44.27	Katubag si Amaꞌ it amen, maat ya, ‘Magkaꞌrutan mi na nga paduduwa-duwa i anak it inaꞌ nira. 
GEN.44.28	Ta it kayti nga naꞌilang nay sangbat ngayti, ka talagang subung nat paꞌaaten ku, siyamay-samay nayat kumakaꞌen nga ramu-ramu, aypaꞌ ega na pagpapaꞌbutun ku nga makitaan ku paꞌ kanya. 
GEN.44.29	Ta naꞌped ngaytu, in pabayaꞌen mi paꞌ, bawnga magated kanya, talagang matay aku nat kasmek.’
GEN.44.30	Yay matuud, subung it ginawa it amaꞌ namen, kasugput it ginawa it waꞌwaꞌ ngayan. Aypaꞌ in mabut kami duꞌut kanya, baw mamuyaan ya nga ega nay magbabayaꞌ it aken nga waꞌwaꞌ ngayan, 
GEN.44.31	siguradung egay pagduwa-duwa nga matay kanya. Ka kanya, magurang nang matuud. Talagang muꞌsa, ipakusalaꞌ ya nat amen, baw talagang pagsisiguruun namen nga kasmek ya, patayan ya lamang, ega na maꞌawaꞌ kat nakem ya.
GEN.44.32	Baw beken it ipinirinda kuy ginawa ku sabap it waꞌwaꞌ ngaytu. Inaat kuy amaꞌ namen ngayti nga, ‘In ega makaꞌuliꞌ ku kanya situt imu, aku i pabekbekan mut masul seked it kaꞌnu-kaꞌnu.’ 
GEN.44.33	Aypaꞌ in beteꞌ, tabing galang it imu, in mapakay ka, aku na lamang i uripnen mu. Ega lamang it ariꞌ namen ngayan. Asi-asi pat imu nga paꞌintulutan mu naga kanya nga makabayaꞌ nagat beken ngayan nga mga sulsug ku. 
GEN.44.34	Ka talagang daꞌku makaꞌuliꞌ duꞌut ki Amaꞌ in ega magbabayaꞌ naga si Benjamin. Yay matuud, ega masagkaꞌan ku in subraꞌ nang kasmek i mabetangan it amaꞌ namen ngayti!”
GEN.45.1	Sikayti ega na nga matuud napuꞌgunan ni Jose i kat nakem ya kat adapan it mga manigsirbi ya, aypaꞌ igiyaꞌu-gaꞌuy ya na nga maat yat kanira, “Ireg ku sana, duꞌun kamu daꞌan it liꞌwan nga muꞌsa.” Iyan sira-sira manay duꞌun, nagpakilala na si Jose it mga sulsug ya ngayti. 
GEN.45.2	Kat kadakulat sugaw ya, nagnegan it mga taga Egipto ngayti nga duꞌut liꞌwan, aypaꞌ madaliꞌ nga nakaꞌbut i baritaꞌ duꞌut balay it adiꞌ ngayti.
GEN.45.3	“Aku na ngaytu baytu si Jose,” maat yat mga sulsug ya ngayti. “Unu egen paꞌ nga matuud i amaꞌ tami?” Temed daꞌsira nakariꞌe-riꞌeng ka talagang magꞌiꞌlam nga banar.
GEN.45.4	“Patpad kamung muꞌsa,” maat siꞌ ni Jose it mga sulsug ya ngayti. Ta, namagpatpad sira. Ipiyasigi na ni Jose i ampang ya. “Aku na ngaytu baytung matuud si Jose nga sulsug mi ngayan, nga ipiyaꞌalang mi it timnaban it aken situt Egipto. 
GEN.45.5	Temed ega na masmekan mi pay itiꞌen ngayti. Ega na gasiꞌ isgan mi i sadili mi sabap it binwat mi ngaytut aken, ka Ampuꞌang Diyus i nagpabetang-betang it ikiyaꞌasitu ku it itung banwa, isaꞌun lamang dakel i maribri nga ginawa. 
GEN.45.6	Duwang taꞌun pay getem ngaytu nga nakataꞌlib. Temed lima paꞌ nga taꞌun i magꞌaꞌabut, nga talagang egay mapatbasan kat mga kaꞌuꞌumaan. 
GEN.45.7	Piyauꞌna aku situ it Ampuꞌang Diyus isaꞌun ega mapuuꞌ i bangsa ta. Tiyaban ya aku situ isaꞌun maribri kamu kat kamataynen, nga dumakel nang dumakel situt banwa i mga kaꞌanakan mi. 
GEN.45.8	Aypaꞌ ega kaꞌirgan mi yan, in daꞌga Ampuꞌang Diyus i nagpataban it aken situ. Ka binwat ya aku nga manigpaꞌiguꞌ-iguꞌ it magayen kat adapan it adiꞌ baw manigpamaalaꞌ it muꞌsang pamalay-balay ya, baw manigpamegbeg it muꞌsang Egipto.
GEN.45.9	Kayti, muliꞌ kamu nga lagi duꞌut amaꞌ tami,” maat ni Jose. “Aaten mi kanya, ‘Ituy tugun it anak mu nga si Jose. Akuy binggayan it Ampuꞌang Diyus it pamaalaꞌ it muꞌsang Egipto. Mereg-ereg ka nat paꞌasini it aken. 
GEN.45.10	Duꞌun i taꞌidan mu it Gosen isaꞌun adeꞌdeng ka nat aken. Muꞌsang mga anak mu, mga apuꞌ mu, mga tupa, kambing, bakaꞌ baw mga kusas mi, ega nay ituduꞌ, tabanen nang muꞌsa. 
GEN.45.11	Ka in adeꞌdeng ka nat aken, makaꞌpet aku sit imu. Basta daꞌka paꞌasini, dakulaꞌ talagang karigaan mu, pati mga anak mu baw muꞌsa kat pamalay-balay mu. Ka yay matuud, gemtem paytu it seledat limang taꞌun.’
GEN.45.12	Ta kamung mga sulsug ku, magkaltegan mi na, baw kuꞌkup ku nga si Benjamin ngaytu, magkaltegan ya gasiꞌ nga talagang aku naytu, si Jose na baytuy magpakiꞌsugi-sugid ngaytut imyu. 
GEN.45.13	Ibaritaꞌ mi na asat amaꞌ tami i kadakulat paggalang it aken situt Egipto baw ituturan mi naga gasiꞌ i muꞌsang naltegan mi. Apu-apuraꞌen mi nga panaw it panguliꞌ mi, isaꞌun makadaliꞌ na situ si Amaꞌ.”
GEN.45.14	Magsusgaw kanya nga simnakem it ki Benjamin. Magsusgaw gasiꞌ si Benjamin nga simnakem it akaꞌ ya ngayti nga si Jose. 
GEN.45.15	Bawnga tiyeptep ni Jose it marek i mga sulsug ya ngayti it magsusgaw. Bawnga nagtuturan-tuturan na sira.
GEN.45.16	Nakaꞌbut duꞌut balay it adiꞌ ngayti i baritaꞌ nga namagꞌabut i mga sulsug ni Jose. Nasagyaan it adiꞌ baw mga katimbang ya. 
GEN.45.17	Inaat it adiꞌ ngayti si Jose, “Aaten muy mga sulsug mu ngayan nga dawa-dawaꞌen nay mga pirisiꞌen nira baw idluꞌ na duꞌun it mga ramu-ramu nira ka mapanaw nat muliꞌ duꞌut Canaan. 
GEN.45.18	Ka ireg ku, pabayaꞌen nira situt aken i amaꞌ mi baw kumpur sira nga kaꞌanakan, muꞌsa na. Begayan ku sira it magayen nga rugar nga taꞌidan nira. Suwituꞌun ku sira gasiꞌ it magayeng pangaꞌen.
GEN.45.19	Aaten mu gasiꞌ sira nga tumaban nat mga karitun nga garing situ, isaꞌun may masakayan it mga babay baw mangaꞌwaꞌ nira ka pisiꞌen na niray amaꞌ mi ka paꞌandaꞌ na situt Egipto. 
GEN.45.20	Ega na inayangen nira i mga kusas nira duꞌun nga kaꞌilangan nga matuduꞌ ka gantiyan kut magagayen nga garing situt Egipto.”
GEN.45.21	Siyunud nga muꞌsa it mga anak ngayti ni Israel i iting inaat. Binggayan na sira ni Jose it mga karitun, uyun kat inaat ngayti it adiꞌ, baw piyabalunan paꞌ sira it makaꞌen nira duꞌut pagpanawan nira. 
GEN.45.22	Kada esat kanira, binggayan ni Jose it pakayan. Temed limang dubli i pakayan nga ibinggay yat ki Benjamin baw may pirak paꞌ nga tulung gatus. 
GEN.45.23	Baw may ipiyataban gasiꞌ ni Jose duꞌut amaꞌ ya. Sang puluꞌ nga lalaki nga kaꞌasnoꞌan i piyapirisiꞌnan ya it muꞌsang magagayen nga bagay nga garing duꞌut Egipto. Sang puluꞌ gasing babay nga asno i piyapirisiꞌnan yat tirigu, tinapay baw beken pang pangaꞌen isaꞌun may mabalun it mga amaꞌ ya nga mapanaw nga paꞌaduꞌun nat Egipto ngayti. 
GEN.45.24	Ta it alistu nay muꞌsa, piyapanaw na ni Jose i mga sulsug ya ngayti. Piyabalunan ya gasiꞌ it ampang ya nga magꞌaat, “Iyan ayaw kamut daꞌe-daꞌegen asat dalan.”
GEN.45.25	Ta egay beken, namagpanaw na siray muliꞌ duꞌut Canaan, duꞌut amaꞌ nira ngayti nga si Jacob nga magꞌeꞌlat it kanira nga namari ngayti duꞌut Egipto. 
GEN.45.26	Pagꞌabut nira, itiyuturan nira nga muꞌsa duꞌun it amaꞌ nira ngayti. Maat nira, “Amaꞌ, palan egen naga si Jose! Kanya palan i manigpamaalaꞌ ngayan duꞌun it muꞌsang Egipto.” Ega nakariꞌe-riꞌeng si Jacob. Subuk ega pagpamayaꞌnen yay iting sugid. 
GEN.45.27	Temed iyan inusay na duꞌut kanya i muꞌsang tugun ni Jose baw naltegan ya nay mga karitun ngayti nga ipiyataban ni Jose nga pasakayan it kanira it paꞌandaꞌ ngayti, simnagya na i nakem ya. 
GEN.45.28	Yanay naꞌampang ni Israel, maat ya, “Pagpamayaꞌnen ku na! Egen palan i anak ku nga si Jose. Paꞌaduꞌun aku nat kanya isaꞌun makitaan ku naga kanya parabir aku matay.”
GEN.46.1	Ega na nagꞌatrasu it naꞌlay si Israel, namagpanaw na sira nga muꞌsa. Pagꞌabut nira duꞌut Beer-seba, nagbuwat kanyat ipagsamba ngayti duꞌun it Ampuꞌang Diyus it amaꞌ ya nga si Isaac.
GEN.46.2	Pagdelem, piyakisugi-sugidan kanya it Ampuꞌang Diyus nga subuk tiyagaynep ya. Miyampang, nga magꞌaat, “Jacob, Jacob!”
GEN.46.2	“Wayni aku,” maat i tubag ya.
GEN.46.3	“Aku i Ampuꞌang Diyus it amaꞌ mu,” maat ya. “Ayaw kat iꞌlam it paꞌaduꞌun it Egipto, ka duꞌun padaklen ku kamung padaklen seked it dakulaꞌ na nga bangsa. 
GEN.46.4	Ibaan ta yan kamu it paꞌaduꞌun baw ipapaꞌuliꞌ ku naga yan kamu situ. Baw in matay ka na, si Jose naga i mamaalaꞌ it panlebeng it imu.”
GEN.46.5	Namagpanaw na na Jacob garing duꞌut Beer-seba ngayti. Piyasakay nat mga anak ya si Jacob ngayti, pati mga babay nga asawa nira baw mangaꞌwaꞌ gasiꞌ duꞌut mga karitun nga ipiyataban ngaytit adiꞌ. 
GEN.46.6	Tiyaban niray muꞌsang mga ayep nira baw muꞌsang mga betang nira nga napisiꞌ duꞌut Canaan, ka pangandaꞌ na na Jacob ngayting muꞌsa duꞌut Egipto.
GEN.46.28	Piyauꞌna na ni Jacob si Juda duꞌut ki Jose ka pamunaꞌaw it dalan nga magpaꞌaduꞌut Gosen. 
GEN.46.29	Iyan nakaꞌbut na na Jacob duꞌut Gosen, ipiyaꞌasikasu nga lagi ni Jose i sarakayan ya ka naꞌaduꞌun nat amaꞌ ya ngayti. Pagkaꞌbut ya duꞌun, siyakem ya nga lagi i amaꞌ ya ngayti. Talagang naꞌlay nga singgawan ya kat kadakulat sagya ya.
GEN.46.30	Makaꞌampang si Israel ngayti, maat ya, “Kayti maski matay aku na, ka naltegan ku na nga egen ka naga palan.”
GEN.46.31	Maat ni Jose it kadakel ngayti nga namagꞌabut, “Aduꞌunun ku daꞌan i adiꞌ ngayti ka kaꞌilangan upakaten ku daꞌan kanya. Aaten ku nga miyabut na situt aken i mga sulsug ku baw muꞌsa kat pamalay-balay ni Amaꞌ nga garing duꞌut Canaan. 
GEN.46.32	Aaten ku gasiꞌ kanya nga kamu nga mga lalaki, mga manigꞌeper kamu, baw taban mi nay muꞌsang ayep mi baw mga kusas mi. 
GEN.46.33	In ipatawag kamu it adiꞌ baw ingkutun ya kamu in unuy panulus mi, 
GEN.46.34	isugid mi it kanya nga garing it dedekeyeꞌ kamu paꞌ, manigꞌeper kamu nat ayep, subung nagat mga kagiyaringanan mi. Ta, basta tubagen mi it atkayan, siguradu nga makataꞌid kamu sikaytut Gosen ngaytu.” Atkayti i inaat ya ka mga taga Egipto ngayti, pagraꞌwayen niray manigꞌeper.
GEN.47.1	Pagꞌuliꞌ ni Jose it nagpaGosen ngayti nga rimnakud it amaꞌ ya, piyabayaꞌ yay lima nga mga sulsug ya. Naꞌaduꞌun na si Jose it adiꞌ ngayti. Maat ya, “Miyabut na bayan i mga sulsug ku. Puꞌsa na sira pati si Amaꞌ, magbabayaꞌ na. Duꞌun sira nagpaꞌabut it Gosen. Uyut na nira gasiꞌ i mga ayep baw muꞌsang kusas nira ka pangandaꞌ na nira situ.” 
GEN.47.2	Limang kataawan nga sulsug ya i piniliꞌ ya nga piyabayaꞌ ya ka ipiyakilala ya nat adiꞌ ngayti.
GEN.47.3	Iningkut sira it adiꞌ, “Unuy panulus mit imyu?”
GEN.47.3	Maat i tubag nira, “Unu baꞌ, kagalang-galang it imu, manigꞌeper kami baytut ayep, subung kami nagat kagiyaringanan namen. 
GEN.47.4	Nakaꞌasitu kami naytu ka duꞌut amen, nga duꞌut Canaan, talagang masaki-sakit nga getem. Ega lamang taw, pati ramu-ramu gintem na gasiꞌ. Aypaꞌ in beteꞌ mapakay it imu, duꞌun kami na daꞌan it Gosen ngayti.”
GEN.47.5	Maat i adiꞌ ngayti it ki Jose, “Ta it kayti nga situ nay amaꞌ mu baw mga sulsug mu, 
GEN.47.6	wayan nay muꞌsang banwa nga Egipto. Ipatakenaꞌ mu sira duꞌun it piyakamagayen nga pagpasturan. Duꞌun nay pataꞌidan mut kanira it Gosen ngayti. Baw in magkaꞌrutan mu nga may siyu it kanira manggid nga talagang magkaꞌrut meper it ayep, sira naga siꞌ i pabaalaꞌen mut aken nga mga ayep.”
GEN.47.7	Piyabayaꞌ gasiꞌ ni Jose i amaꞌ ya ngayti nga si Jacob ka ipiyakilala ya it adiꞌ. Pagꞌabut ni Jacob, yapaꞌ kapagsugi-sugid sira, nakatupus si Jacob it ampang ya nga pagpaꞌildawan yay adiꞌ ngayti. 
GEN.47.8	“Pira nang taꞌun i idad mu, Apuꞌ?” maat i ingkut it adiꞌ ngayti it ki Jacob.
GEN.47.9	“Aaꞌ,” maat ni Jacob, “sang gatus baw tulung puluꞌ aku nang taꞌun. Ababaꞌ naga i kaꞌgenan ku baw talagang makuriꞌ i nalabayan ku. Kaꞌlay it akeng kaꞌgenan ngaytu, ega naga makatablaꞌ it kaꞌlay it kaꞌgenan it mga piyaꞌlay nga kagiyaringanan ku.” 
GEN.47.10	Iyan natupus nay pagsugi-sugiden nira it adiꞌ ngayti, siyaꞌup naga ni Jacob i ampang ya ngayti nga pagpaꞌildawan yay adiꞌ ngayti. Pagkatupus ya, namꞌun na kanya ka miyuliꞌ na.
GEN.47.11	Ta, ipiyatakenaꞌ ni Jose i amaꞌ ya baw mga sulsug ya ngayti duꞌun it Egipto. Ipiyasadili ya it kanira i piyakamagayen nga pagpasturan nga duꞌut Rameses, subung nat inaat ngayti it adiꞌ. 
GEN.47.12	Baw siyuwituꞌ na ni Jose it pangaꞌen i amaꞌ ya baw mga sulsug ya ngayti, sira na bang muꞌsa kat pamalay-balay it amaꞌ ya, nga pati muꞌsang mangaꞌwaꞌ nira.
GEN.47.28	Inabut si Jacob duꞌun it Egipto it sang puluꞌ may pitung taꞌun. Magꞌidad na kanya it sang gatus baw epat nga puluꞌ may pitung taꞌun. 
GEN.47.29	Iyan pagtatanudun ya nga ega na paꞌlayen kanya, ipiyatawag yay anak ya ngayti nga si Jose baw inaat ya nga, “In ireg mu naga nga ildawan mu aku, ipasirib mu daꞌan i alima mu situt paꞌa ku ka may ireg ku nga isanggup mut aken. Isanggup mu nga daꞌku ilbeng mu situt Egipto. 
GEN.47.30	In matay aku na, itiꞌmes mu naga aku duꞌut lebeng it mga kagiyaringanan ku.”
GEN.47.30	“Eeꞌ, Amaꞌ,” maat ni Jose, “masunud yan i paꞌaaten mu ngayan.”
GEN.47.31	“Ta in atkayan,” maat ni Jacob, “talagang isumpa mu situt aken.” Egay beken, isiyumpa ni Jose duꞌut amaꞌ ya. Bawnga rimnungguk na si Jacob ka nagpasalamat duꞌun it Ampuꞌang Diyus it magrarandig duꞌut irigaꞌan ya.
GEN.49.29	Piyan-gunan na ni Jacob i mga anak ya. Maat ya, “Itu, matay aku na. Kupatiꞌmes aku na duꞌut mga kagiyaringanan ku. Duꞌun nagay lebngan mi it aken it limbengan it mga kagiyaringanan ku, nga duꞌut kubkub nga duꞌut lugtaꞌ ni Efron ngayang Heteo. 
GEN.49.30	Kubkub ngayan, duꞌun it rugar nga pagpangaranat Macpela nga adeꞌdeng it lansangan it Mamre nga duꞌun nagat Canaan. Inalang nagayan ni Apuꞌ nga si Abraham duꞌut ki Efron ngayting Heteo ka binwat ya nga sadili ya nga kalelbengan. 
GEN.49.31	Sikayti i limbengan it kanya baw asawa ya nga si Sara. Duꞌun nagayan i limbengan it mga apuꞌ mi ngaytung duwa, si Isaac baw si Rebeca. Daꞌga basaꞌan duꞌun gasiꞌ i limbengan ku it ki Lea? 
GEN.49.32	Itu nga lugtaꞌ baw kubkub, naꞌalang nagaytu duꞌut mga Heteo.”
GEN.49.33	Pagkapan-gun ya it muꞌsa ngayti, nagpabuntul na kanyat pagayen-gayen duꞌut irigaꞌan ya. Langkuy biyugtuꞌan na kanyat ginawa.
GEN.50.1	Siyakem ni Jose i amaꞌ ya ngayti it magsusgaw baw piyamalkan ya. 
GEN.50.2	Bawnga isingkat ya it mga manigꞌubaꞌubat ya nga balsamuun i miyatay ngayti nga amaꞌ ya nga si Israel. Aypaꞌ biyalsamu nira i bilug it miyatay ngayti. 
GEN.50.3	Epat nga pulung aldaw i kaꞌlay it iting buwat ka iyan i kanira nga adat. Pitung puluꞌ nga delem i pinlawan it muꞌsang taga Egipto.
GEN.50.4	Pagkatupus it pulaw ngayti, inaat ni Jose i mga beken nga katimbang it adiꞌ ngayti. Maat ya, “Parigaan mit sumugid i adiꞌ ta. 
GEN.50.5	It pan-gun ni Amaꞌ parabir kanya natay, piyasumpa ya aku. Maat ya, ‘Matay aku na. Kaꞌilangan duꞌun nagay lebngan mu it aken, it ipiyagꞌareg ku nga kalelbengan nga duꞌut Canaan.’ Aypaꞌ angutun mi asan it kanya in unu, mapakay kanya nga paꞌaduꞌun aku daꞌan, ka duꞌun nagay lebngan kut ki Amaꞌ. Pagkalbeng ku, muliꞌ aku yan nga lagi situ.”
GEN.50.6	Pagkasugid duꞌut adiꞌ ngayti, inaat ya si Jose, “Unuka ega mapakay? Mapanaw ka lamang ka ilbeng mu kanya duꞌun, subung nat isiyumpa mu it kanya.”
GEN.50.7	Aypaꞌ naꞌaduꞌun nat Canaan na Jose nga nanlebeng nat amaꞌ nira ngayti. Miyayaꞌ it ki Jose ngayti nga manlebeng i muꞌsang katimbang it adiꞌ ngayti, mga matataꞌas i katengdanan nira, baw mga mabebeꞌgat nga ginuꞌu duꞌut banwa nga Egipto. 
GEN.50.8	Miyayaꞌ gasiꞌ i muꞌsa kat pamalay-balay ni Jose. Puꞌsay mga sulsug ya ngayti, muꞌsa bang kaꞌanakan it miyatay ngayti, magbabayaꞌ nga tanan. Yamanay natuduꞌ duꞌut Gosen, magꞌarigra it dedekeyeꞌ nga mangaꞌwaꞌ baw mga ayep nira. 
GEN.50.9	May mga karitun baw may magsasakay it kabayuꞌ. Talagang dakel sira nga pagtaw i napanaw.
GEN.50.10	Pagꞌabut nira duꞌut Goren Atad nga adeꞌdeng it danum it Jordan, namagrenren sira. Duꞌun kayti, singgawan nira siꞌ i miyatay ngayti nga amaꞌ na Jose it sang lingguꞌ i kaꞌlay, it ega basta-bastang surugawan. 
GEN.50.11	Pagkamuya it mga Cananeo it iti ngayting binwat, maat nira, “Masyadu palan i kasmek it mga taga Egipto ngaytu nga mamagsugaw.” Aypaꞌ ka piyangaranan i sikaytiꞌen it Abel-mizraim.
GEN.50.12	Aypaꞌ siyunud it mga anak ni Jacob i pan-gun it amaꞌ nira ngayti. 
GEN.50.13	Tiyaban nira duꞌut Canaan i miyatay ngayti nga amaꞌ nira ka duꞌun nagay limbengan, it kubkub ngayti nga duꞌut lugtaꞌ nga pagpangaranat Macpela ngayti nga adeꞌdeng it lansangan it Mamre, nga inalang ni Abraham duꞌut ki Efron nga Heteo, ka buwaten nga kalelbengan. 
GEN.50.14	Pagkalbeng nira it amaꞌ nira ngayti, nagpaꞌuliꞌ nga lagi si Jose duꞌun it Egipto, sang siraan naga it mga sulsug ya baw puꞌsa it mga mamagbabayaꞌ ngayti it nanlebeng, subung nat inaat ni Jose duꞌut adiꞌ ngayti.
GEN.50.15	Garing it pagpatay it amaꞌ nira ngayti, libeg i pikiran it mga sulsug ngayti ni Jose. Maamaatan sira, “Barang tu magꞌiseg pat aten si Jose. Barang belsen ta nat binwat ta ngayan it kanya.” 
GEN.50.16	Binwat nira, may piyapaꞌaduꞌun nira it ki Jose nga manugid it magꞌaat, “Parabir natay i amaꞌ ta, may inaat ya nga isugid asat imu, 
GEN.50.17	nga maat ya, ‘Pagꞌangutun ku bayan, Jose, nga pasinsiyaen mu naga i mga sulsug mu it karaꞌe-raꞌetan nira ngayti nga binwat nira ngayan it imu.’ Aypaꞌ,” maat siꞌ i tugun nira, “magpasanguꞌ-sanguꞌ kami nga banar it imu nga pasinsiyaen mu naga kami nga manigsirbi nagat Ampuꞌang Diyus it amaꞌ ta.” Pagkagneg ni Jose kayti, nakasgaw siꞌ kanya.
GEN.50.18	Bawnga naꞌaduꞌun nga muꞌsa it ki Jose i mga sulsug ya ngayti ka nanluud duꞌut adapan ya it magsusuꞌsub na duꞌut lugtaꞌ. Maat nira, “Kami ngaytu nga muꞌsa, mga uripen mu na.”
GEN.50.19	Temed maat ni Jose, “Ayaw kamut iꞌlam nga belsen ku kamu, adimaat Ampuꞌang Diyus aku. 
GEN.50.20	Sabagay, maraꞌe-raꞌet talaga i binwat mi ngaytut aken, temed kat pabetang-betang it Ampuꞌang Diyus, kagayenan i liꞌwan ya, ka dakel i taw nga magkaribri it puyanget. 
GEN.50.21	Aypaꞌ ayaw kamu nat iꞌlam. Akuy baalaꞌ it imyu baw mga anak mi.” Pagkagneg nira kayti it kaꞌildawan ngayti nga ampang ya, yapay gayen it nakem nira.
GEN.50.22	Naneꞌteꞌ na na Jose baw mga sulsug ya ngayti duꞌut Egipto. Inabut kanya it idad nga sang gatus baw sang pulung taꞌun. 
GEN.50.23	Naꞌbutan paꞌ si Jose it mga apuꞌ ya nga anak ni Efraim. Baw maski apuꞌ-tuꞌud ya nga anak ni Maquir nga anak it anak ya ngayti nga si Manases, nasakbut ya nagat pagkasakit.
GEN.50.24	Iyan atnakayti i kagurang ni Jose, maat yat mga sulsug ya ngayti, “Siguru daꞌku naytu paꞌlayen situt banwa. Temed maski na, ayaw kamut kasusa ka tarimaen kamu naga it Ampuꞌang Diyus, baw paꞌuliꞌen kamu naga duꞌut banwa nga isiyanggup it Ampuꞌang Diyus it mga apuꞌ ta nga si Abraham baw si Isaac, atnagay amaꞌ ta ngaytu nga si Jacob.” 
GEN.50.25	Pagkaꞌampang ya kayti, ipiyan-gun ya it mga sulsug ya i buwaten nira in matay na kanya. Maat yat kanira, “Isumpa mi situt aken nga in mabut nay timpu nga ildawan kamu nat Ampuꞌang Diyus nga makaꞌuliꞌ kamu na duꞌut Canaan, garing situt itu nga banwa, tabanen mi naga i mga tuꞌlang ku.”
GEN.50.26	Ta, natay na nga matuud si Jose. Yanayti i idad ya, sang gatus baw sang puluꞌ ngayting taꞌun. Biyalsamu i bilug ya parabir kanya ipiyagriꞌrung, uyun kat adat duꞌun it Egipto ngayti.
EXO.1.1	Itu nga muꞌsa i mga anak ni Jacob nga iba ya ngaytit nagꞌandaꞌ duꞌut Egipto, uyut i mga kaꞌanakan nira. 
EXO.1.2+EXO.1.3+EXO.1.4	Mga anak ngayti ni Jacob, si Ruben, si Simeon, si Levi, si Juda, si Isacar, si Zabulon, si Benjamin, si Dan, si Neftali, si Gad baw si Aser. 
EXO.1.5	Pitung puluꞌ sira nga muꞌsa i nagꞌandaꞌ duꞌut Egipto, puyrat ki Jose ka duꞌun kanya nang lagi.
EXO.1.6	Iyan naꞌlay na, natay na si Jose, mga sulsug ya baw mga kaꞌebay-ebayan nira. 
EXO.1.7	Temed kadakel it mga kaꞌanak-anakan ni Israel ngayti nga pagtaꞌwagen nga mga Israelita, talagang magsisigi nay pandakel nira. Banwa ngayti nga piyaꞌandaꞌan nira, magꞌalinaynay na nga matuud, ka magpandakel na sira nga banar seked it talagang dadaklan na.
EXO.1.8	Iyan naꞌlay nang naꞌlay, may nakapagꞌadiꞌ na duꞌun it Egipto ngayti nga ega pagkilalaen ya i pasar it ki Jose ngayti. 
EXO.1.9	“Ungaytu,” maat ya it mga kabanwa ya ngayti nga taga Egipto, “talagang subraꞌ nang dadaklan i mga Israelita ngaytu, nga makuriꞌ na nga mabegbegan ta. 
EXO.1.10	Kaꞌilangan ipaꞌabwatay tami i pikiran ta isaꞌun mapeꞌtek tami i pandakel nira ngaytu. Ka in beteꞌ mabut nga rumpakan tami it mga kalaban ta, barang kumampiꞌ i mga Israelita ngaytu it mga manrumpak ngayan. Daꞌga sikayan makalꞌid na sira situt Egipto ngaytu?”
EXO.1.11	Aypaꞌ miniliꞌ sira it mga taw nga maꞌiꞌiseg nga mamaalaꞌ it mga Israelita ngayti, ka ipabetang nira nat ega magayen, uripnen na baw sariyan nat pakuriꞌ. Ipiyabwat it adiꞌ ngaytit Egipto it mga Israelita i duwa nga siyudad, Pitom baw Rameses, siyudad nga lagkawan it pangaꞌen baw kamanggadan ya. 
EXO.1.12	Temed ta, maski na maat pagpakuriꞌan, magdadakel-dadakel gat meget i mga Israelita ngayti, baw magpanlekep na sira sikayting banwa. Subraꞌ na nga magꞌiꞌlam i mga taga Egipto it mga Israelita ngayti. 
EXO.1.13	Aypaꞌ ka inigpitan na nirat kamatuudan i mga Israelita nga pagpabwaten na it mabeꞌgat baw makuriꞌ na nga buwaten. 
EXO.1.14	Talagang pagpakuriꞌan na nirang banar i mga Israelita ngayti kat ipagreges nang pamwat it buwat-buwat it balay nga pagpadsenen nga lugtaꞌ. Atnagay buwaten duꞌut kaꞌuꞌumaan.
EXO.1.15	May esang aldaw nga ipiyatawag it adiꞌ ngayti i duwang kababayan, si Sifra baw si Pua, nga mga panday it mga Israelita ngayting mga Hebreo, ka inurdinan ya sira. Maat ya, 
EXO.1.16	“Kamu nga mga panday, basta mamanday kamu duꞌun it mga Hebreo, basta sumakit, lalaki, puꞌtun mi isaꞌun matay. Temed in babay, pataꞌnan mi lamang nga maꞌgen.” 
EXO.1.17	Temed sabap it may iꞌlam nira it Ampuꞌang Diyus, ega siyunud it mga panday ngayti i ipiyagꞌurdin ngaytit adiꞌ it kanira. Ega naga pagꞌimatayen nira, maski lalaki i sumakit. 
EXO.1.18	Aypaꞌ ipiyatawag siꞌ sira it adiꞌ ngayti ka iningkut ya nga magꞌaat, “Unuka ega pagꞌimatayen mi i mga lalaki nga ipagpanganak it mga Hebreo?”
EXO.1.19	Katubag i duwa ngayti, maat nira, “Iyan mga Hebreo nga babay, daꞌsira subung it mga taga Egipto nga babay. Ka makulaꞌsi sira baw marway i kanira nga panganak. Kamatuudan, abutan namen yan, simnakit na.”
EXO.1.20	Talagang ega magkapaar i pandakel it mga Israelita. Baw yay matuud, mga panday ngayti, inildawan sira it Ampuꞌang Diyus. 
EXO.1.21	Ka sabap it may iꞌlam nira ngayti it kanya, inildawan ya sira it nagmaꞌanaken sira gasit kanira.
EXO.1.22	Ta it atkayti, ipiyagꞌurdin na it adiꞌ it muꞌsang mga sinakepan ya, nga magꞌaat, “Iyan kada lalaki nga ipanganak it mga Hebreo, ibuntal mi duꞌun it danum it Nilo. Takaꞌ in babay, pataꞌnan mi lamang nga egen sira.”
EXO.2.1	Kat iting timpu may sang kaꞌasawaan nga Hebreo nga kat kuyunang mga tungtung-inapuꞌ ni Levi. 
EXO.2.2	Nanganak sira it lalaki. Pagkamuya nira it talagang magaye-gayen nga waꞌwaꞌ, egay beken, itiyaguꞌ nira it seledat tulung bulan. 
EXO.2.3	Temed iyan ega na mapakay nga itaguꞌ, binwat it babay ngayti, nagbuwat it baꞌay. Pagkaꞌman linimbug ya it paparkat bawnga ibintang ya na duꞌun i waꞌwaꞌ ngayti. Idiyuꞌlung ya duꞌut kasalaysayan nga duꞌut danum it Nilo. 
EXO.2.4	Iyan babay nga akaꞌ it waꞌwaꞌ ngayti, nga si Miriam, nagpatataguꞌ duꞌut adeꞌdeng ka magtaksiꞌ in unuy mabetangan it ariꞌ ya ngayti.
EXO.2.5	Ega naꞌlay miyabut nga mamaꞌyuꞌ duꞌut iting danum i babay nga anak it adiꞌ ngayti. Magꞌubay-ubay i mga uripen ya nga babay nga iniba ya. Sakaling naltegan it anak ngaytit adiꞌ i baꞌay ngayti nga duꞌut kasalaysayan. Aypaꞌ ka itiyaꞌeg yat sang kataawan nga uripen ya. 
EXO.2.6	Pagkakawaꞌ ya, tukaban ya, waꞌwaꞌ nga laa-lalaki nga magsugaw i betang. Ta unupat siyanguꞌan yay waꞌwaꞌ ngayti. “Siguru,” maat ya, “anak baytut esang Hebreo.”
EXO.2.7	Ta, binwat it magtataksiꞌ nga akaꞌ it waꞌwaꞌ ngayti, minlep na duꞌut anak ngaytit adiꞌ. Maat ya, “Unu, ireg mu nga tumulus aku it babay it mga Hebreo nga paduduꞌan mu it waꞌwaꞌ ngayan?”
EXO.2.8	“Eeꞌ,” maat i anak ngaytit adiꞌ, “sigi.” Egay beken, napanaw nay waꞌwaꞌ ngayting babay ka pinsiꞌ ya nay inaꞌ ya. 
EXO.2.9	Pagꞌabut nira, maat i anak ngaytit adiꞌ, “Epten mu i waꞌwaꞌ ngaytu. Tangdanan ku mana ikaw.” Aypaꞌ ka pagkakawaꞌ ya, tiyaban ya siꞌ duꞌut balay ka epten ya siꞌ. 
EXO.2.10	Iyan dakulaꞌ na, tiyaban ya na duꞌun it anak ngaytit adiꞌ. Talagang pabetang it anak ngaytit adiꞌ it waꞌwaꞌ ngayti, atnat ipiyagrasyaꞌ ya. Maat ya, “Ta it subuk nakuꞌmit ku lamang kanya duꞌun it danum, aypaꞌ si Moises i ipangaran kut kanya.”
EXO.2.11	Iyan ustuꞌ na nga lalaki si Moises, may esang aldaw nga namasyar kanya duꞌun it mga kabilug ya nga mga Hebreo. Naltegan ya i kakuriꞌan nga pagsagkaꞌen it mga kabilug ya ngayti kat mga mabebeꞌgat nga buwaten nira. May naltegan ya gasiꞌ nga esang Hebreo nga pagbalbagen it esang taga Egipto. 
EXO.2.12	Pagkalteg ya, nanigmata kanya. Ta it egay taw nga beken nga naltegan ya, buwat ya, inimatay yay taga Egipto ngayti bawnga ilimbeng ya duꞌut kaꞌigsan. 
EXO.2.13	Pagꞌeyag nagpaꞌuliꞌ naga kanya. May naltegan ya nga duwang mga Hebreo nga mamagraraꞌet. Iningkut yay nagpakiraꞌet, “Unuy siyalaꞌan mut iba mu ngaytu? Unuka pagpasakitan mu i subung mu nga Hebreo?”
EXO.2.14	“Bilaꞌ, siyuy nagpatindeg it imu nga pagbayaꞌen baw manigꞌukuman it amen? Siguru kuꞌimatayen mu gasiꞌ aku subung it binwat mu ngayan katꞌapun it taga Egipto ngayti!” maat i tubag it kanya it sang kataawan.
EXO.2.14	Miniꞌlam si Moises, pagkagneg ya kayti. “Aaꞌ, iyan palan,” kat nake-nakem ya, “nataksiꞌan naga i binwat ku ngayan it taga Egipto.”
EXO.2.15	Pagkabaritaꞌ it adiꞌ ngayti, ireg ya nga ipaꞌimatay si Moises, temed nakapalagyu kanya. Nakaꞌbut i palagyu ya duꞌun it banwa nga pagpangaranat Madian. Pagꞌabut ya duꞌun, miyadung kanya duꞌut tepad it esang tabud. 
EXO.2.16	Ega naꞌlay, miyabut i pitung kababayan nga anak ni Reuel nga esang sasirduti duꞌut Madian ngayti. Mamagpanaꞌgeb sira ka ipaꞌinum nirat mga tupa it amaꞌ nira. 
EXO.2.17	Bawnga may miyabut nga beken nga mga manigꞌeper nga mga lalaki, baw pagsariyen na nirat dinggaw i mga tupa ngayti ni Reuel. Pagkamuya ni Moises, tiyabang ya i mga babay ngayti. Bawnga tiyabangan ya gasiꞌ it paꞌinum it mga tupa ngayting pagpaꞌimnun nira.
EXO.2.18	Pagkaꞌuliꞌ it mga babay ngayti, iningkut sira it amaꞌ nira, “Unuka nakaꞌuliꞌ kamut semkad kayti?”
EXO.2.19	Katubag sira, “Nakaꞌuliꞌ kami bat semkad ka daꞌkami nadaꞌeg-daꞌeg it mga manigꞌeper. Ka may timnabang it amen nga esang taga Egipto. Tiyabangan ya paꞌ kami it sumaꞌgeb baw paꞌinum it mga tupa.”
EXO.2.20	“Ta ari na kanya?” maat i amaꞌ nira ngayti. “Unuka ega piyabayaꞌ mi situ isaꞌun makakaꞌen kanya situt aten?” Egay beken, ipiyapisiꞌ ya si Moises ngayti.
EXO.2.21	Ta napakay ni Moises nga duꞌun nat iting mga taw i tiyaꞌidan ya. Naꞌlay na, naꞌasawa ya na si Zipora, nga esang anak ni Reuel ngayti. 
EXO.2.22	Manganak si Zipora ngayti, lalaki. Pangaranan ni Moises i anak ya ngayti, si Gersom. “Ituy ipangaran ku,” maat ya, “ka dayuꞌan aku lamang situt itung banwa.”
EXO.2.23	Iyan naꞌlay nang naꞌlay, natay nay adiꞌ ngaytit Egipto. Temed sigi paꞌ nga panguripen it mga taga Egipto it mga Israelita duꞌun. Aypaꞌ talagang magpanganin-anin na sira baw magkapangabang na duꞌun it Ampuꞌang Diyus kat kadakulat kakuriꞌan nira ngayti. 
EXO.2.24	Nagnegan it Ampuꞌang Diyus i pangabang nira ngayti. Ega naga nalipatan yay isiyanggup ya ngayti duꞌun it mga kiyaꞌapuꞌ-apuꞌan nira nga si Abraham, si Isaac baw si Jacob. 
EXO.2.25	Aypaꞌ ka siyarunga ya i kabetangan it mga Israelita ngayti, ka magkasanguꞌan ya sira.
EXO.3.1	Ta it nakatakenaꞌ na si Moises duꞌut Madian, kanya na i manigꞌeper it mga tupa it punyangan ya ngayti nga si Reuel, nga esa gasiꞌ nga ngaran ya, si Jetro, nga esa kanya nga sasirduti duꞌut Madian ngayti. Kaꞌsa diyaran ya duꞌut sang bali it kapupuyangtan nga rugar. Nakaꞌbut kanya duꞌun it Horeb, nga esang bukid nga ipagpabetang nga bukid it Ampuꞌang Diyus. 
EXO.3.2	Iyan duꞌun na kanya it tiꞌngir ngayti, nagpakikita it kanya i Anghil it 
EXO.3.3	“Unuka atkayan?” maat ni Moises. “Daꞌga patpadan ku baꞌ, ka eket-eketen ku i kalililuꞌan ngaytu, nga in unuka ega magkaꞌanteng i kayu-kayu ngayan.”
EXO.3.4	Temed desa maat nga elpen na ni Moises, piyataꞌwagan kanya it Ampuꞌang Diyus, nga duꞌun na it sugu ngayti i pagseraꞌan, nga magꞌaat, “Moises, Moises!”
EXO.3.4	“Wayni aku,” katubag si Moises ngayti.
EXO.3.5	Maat it Ampuꞌang Diyus ngayti, “Ayaw kat patpad sini. Awaꞌen mu i talumpaꞌ mu ngayan, ka pagtitindegan mu ngaytu, egaytu babasta-bastaen nga lugtaꞌ ka liyampudan ku nga Ampuꞌang Diyus. 
EXO.3.6	Aku i Ampuꞌang Diyus it mga kiyaꞌapuꞌ-apuꞌan mu nga si Abraham, si Isaac baw si Jacob.” Pagkagneg ni Moises, tiyagnepan ya i rupa ya, ka magꞌiꞌlam kanya lemteg duꞌun it Ampuꞌang Diyus ngayti.
EXO.3.7	Maat paꞌ it 
EXO.3.8	Aypaꞌ nanlampud aku ka iribri ku sira kat alima it mga taga Egipto. Ipaliꞌwan ku sira duꞌun it banwa ngayti bawnga iduꞌlung ku sira duꞌun it banwa nga malayaw baw magayeng lugtaꞌ, baw bastanti i muꞌsang bagay. Ituy banwa it mga Cananeo, Heteo, Amorreo, Perezeo, Heveo baw Jebuseo. 
EXO.3.9	Ta kayti, magkagnegan ku talaga i pangabang it mga Israelita ngaytu baw egay magkataguꞌ it aken nga kakuriꞌan nga pabetang it mga taga Egipto it kanira. 
EXO.3.10	Aypaꞌ kayti, papaꞌaduꞌunun ku ikaw it adiꞌ it Egipto ngayti, ka ipaliꞌwan mu duꞌun i mga taawan ku ngayti nga mga Israelita.”
EXO.3.11	“Aa bilaꞌ!” maat i tubag ni Moises. “Ay siyu aku na nga makaꞌadap nat adiꞌ ngayti baw paliꞌwan it mga Israelita duꞌun it Egipto?”
EXO.3.12	“Yay matuud,” maat siꞌ it Ampuꞌang Diyus, “talagang daꞌka pabaya-bayaꞌan ku. Baw itu i katandaꞌ nga aku i magtaꞌeg it imu. Sikaytu nagang bukid i sambaan mi it aken in makapaliꞌwan mu na duꞌut Egipto i mga taawan ku.”
EXO.3.13	“Ta in atkayan,” maat ni Moises, “in beteꞌ aduꞌunun kuy mga Israelita baw aaten ku sira nga tiyaꞌeg akuytu it Ampuꞌang Diyus it mga kagiyaringanan tami, daꞌga mingkut sira nga in siyuy ngaran it nagtaꞌeg it aken. Unuy itubag ku?”
EXO.3.14	Maat siꞌ it Ampuꞌang Diyus, “Aku i Ampuꞌang Diyus, nga egay giyaringan, egay katupusan. Aaten mu sira nga tiyaꞌeg ka it Ampuꞌang Diyus nga egay giyaringan, egay katupusan.
EXO.3.15	Aaten mu i mga Israelita nga 
EXO.3.16	Mapanaw ka na. Pagꞌabut mu, tingpeden mu i mga ginuꞌu it mga Israelita. Iꞌaat mu it kanira nga nagpakikita aku it imu, aku nga 
EXO.3.17	Baw isiyanggup ku na nga ipaliꞌwan ku sira kat bangsa nga magpakuriꞌ it kanira. Tabanen ku sira duꞌun it malayaw nga banwa, nga magayen i lugtaꞌ baw bastanti i ipagkaꞌgen, nga banwa it mga Cananeo, Heteo, Amorreo, Perezeo, Heveo baw mga Jebuseo.
EXO.3.18	Pagnegan ka yan it mga Israelita. Bawnga pabayaꞌen mu i mga ginuꞌu ngayan it paꞌaduꞌun it adiꞌ it Egipto. Aaten mu it kanya, ‘Nagpakikita it amen i 
EXO.3.19	Temed ta, talagang magkaꞌrutan ku nga daꞌkamu yan ipalugut it adiꞌ ngayan, basta ega maregesan. 
EXO.3.20	Aypaꞌ ipamuya ku it kanya i keseg it guna ku. Padnaꞌan ku i mga taga Egipto it kalililuꞌang mga bagay. Pagkatiwas kayan, ipalugut ya nayan kamu nga magliꞌid.”
EXO.3.21	Beken paꞌ nga inaat it Ampuꞌang Diyus ngayti, “Panakman ku i mga taga Egipto nga magmaꞌatag sira isaꞌun pagpanaw mi, may mataban mi nga begay nira. 
EXO.3.22	Aypaꞌ, kaꞌilangan, muꞌsang mga babay nga Israelita, mangangut-angut kat kanya-kanyang kamalay u maski siyu nga mga babay nga katepadan nira nga taga Egipto ngaytu. Mangut it mga marerga nga rurug it bilug nga bulawan baw pirak i binwat, baw mga pakayan nga ipapakay mi it mga anak mi. Kat atkaytu nga buwat, subung nat rangpasan mi it mga kusas i mga taga Egipto.”
EXO.4.1	“Ta unu yay buwaten ku,” maat ni Moises, “in daꞌga mamayaꞌ it aken i mga Israelita, in pakiꞌambut sira nga daꞌka nagpakikita it aken?”
EXO.4.2	“Ay unu yan i pagseskelen mu ngayan?” maat it 
EXO.4.2	“Sungkud,” maat ni Moises.
EXO.4.3	“Iꞌindiꞌ mu,” maat it 
EXO.4.3	Ipiyagꞌindiꞌ nga matuud ni Moises. Magkadaꞌtun duꞌun it lugtaꞌ, magbalyung dukul! Unupat nakaꞌisnud si Moises. 
EXO.4.4	Temed maat siꞌ it 
EXO.4.5	“Atkayan na i buwaten mu isaꞌun mamayaꞌ sira nga nagpakikita aku it imu, aku nga Ampuꞌang Diyus it mga kagiyaringanan mi, nga si Abraham, si Isaac baw si Jacob,” maat siꞌ it 
EXO.4.6	“Ta ipasled mu i alima mu asat badyuꞌ mu ngayan nga patuꞌ it deꞌgan mu,” maat siꞌ it 
EXO.4.7	“Ta,” maat siꞌ it 
EXO.4.8	Inaat siꞌ it 
EXO.4.9	Takaꞌ in daꞌsira paꞌ magpamayaꞌ it imu u pagneg it imu, sumaꞌgeb ka it danum it Nilo, bawnga ilamaꞌ mu asat lugtaꞌ. Danum ngayan, magbalyu yan nga duguꞌ.”
EXO.4.10	Kaꞌampang siꞌ si Moises, maat ya, “Agalen ku, yay matuud, daꞌku baytu matalastas mampang garing pat tagnaꞌ baw maski kayti nga pagpakisugi-sugidan mu ngaytu aku. Magsurkut-surkut i pangangampangan ku ka mabeꞌgat i dilaꞌ ku mampang.”
EXO.4.11	Temed maat i tubag it 
EXO.4.12	Aypaꞌ mapanaw ka na. Tabangen ta yan ikaw isaꞌun makaꞌampang ka it magayen baw itulduꞌ ku it imu i ampangen mu.”
EXO.4.13	“Abaa, Agalen ku,” maat ni Moises ngayti, “pagꞌangut-angutun kut imu nga beteꞌ belag na i taꞌgen mu.”
EXO.4.14	Egay beken, miniseg nay 
EXO.4.15	Muꞌsa ngaytu nga ipiyagꞌaat ku it imu, iꞌusay mu nga muꞌsa duꞌut kanya, bawnga usayen ya gasiꞌ duꞌut mga kabilug mi. Tabangen ta kamu kat pagꞌampangen mi baw itulduꞌ ku it imyu in unu may unu i buwaten mi. 
EXO.4.16	Kanya i buwaten mu nga manigpakisugi-sugid it mga taw. Baw ikaw na i subuk aken, nga Ampuꞌang Diyus, nga magꞌaat it kanya in unu i aaten ya kat mga taw. 
EXO.4.17	Tabanen mu i sungkud mu ngayan ka iyan i gamiten mu in paliꞌwan ka it mga kalililuꞌang bagay.”
EXO.4.18	Miyuliꞌ na si Moises ka namꞌun duꞌut punyangan ya nga si Jetro. Pagꞌabut ya maat ya, “Amay, kupangigaꞌ aku baytut maꞌla-maꞌlay duꞌut Egipto duꞌut mga kasulsugan ku isaꞌun maꞌrutan ku in maꞌuꞌunu naga i kanirang kabetangan.” Pagkagneg ni Jetro, ega diyaꞌga ya.
EXO.4.27	Ta inaat it 
EXO.4.28	Ta, isiyugid na ni Moises it ki Aaron i muꞌsa ngayti nga inaat it 
EXO.4.29	Nagbayaꞌ na siray napanaw nga naꞌaduꞌun it Egipto, nga naniꞌmes it mga ginuꞌu it mga Israelita. 
EXO.4.30	Pagkatingped nira, muꞌsa ngayti nga inaat it 
EXO.4.31	Egay beken namayaꞌ i muꞌsa ngayting mga Israelita. Bawnga iyan naꞌrutan nira nga siyanguꞌan na sira it 
EXO.5.1	Bawnga naꞌaduꞌun na na Moises duwa ni Aaron it adiꞌ it Egipto. Pagꞌabut nira, maat nira, “Kagalang-galang nga Adiꞌ, maat it 
EXO.5.2	Temed maat i tubag it adiꞌ ngayti, “Ay siyuy 
EXO.5.3	Maat siꞌ na Moises, “Talagang nagpakikita it amen i Ampuꞌang Diyus namen nga mga Hebreo. Aypaꞌ asi-asi pat imu, ipalugut mu na kami it mapanaw. Tulung aldaw tuy panawan namen ngaytu duꞌut rugar nga kapupuyangtan ka muwat it ipagsamba duꞌun it 
EXO.5.4	Temed iyan gay itiyubag it adiꞌ ngaytit Egipto it kana Moises, duwa ni Aaron, “Ay unuka paglingaꞌgen mi i mga taw? Unuka pagsasawun mi i buwat nira? Sigi, muliꞌ kamu na duꞌut mga buwaten mi. 
EXO.5.5	Subraꞌ kamu na nga dakel nga mga Hebreo, baw pagꞌatrasuun mi nay buwat nira,” maat i paꞌugdun ya.
EXO.5.6	Aypaꞌ iti nga laging aldaw ipiyatawag it adiꞌ ngayti i mga taga Egipto ngayti nga magpamaalaꞌ baw mga kapatas nga Israelita. Pagkatingped nira, ipiyagꞌurdin ya, nga maat ya, 
EXO.5.7	“Iyan mga manigbuwat ngayan, ega na gastuꞌan mi it kuꞌut nga ipagtimplaꞌ nirat pagpadsenen nira ngayan nga lugtaꞌ nga ipagbuwat-buwat it balay. Pabayaꞌan mi sira nga sira nay mamisiꞌ it gamiten nira. 
EXO.5.8	Temed siguruun mi nga kadakel it ipagbuwat-buwat ngayti nga buwaten nira, subung naga it tagnaꞌ ngayti. Ega pakurangan it maski sangbat. Mamaggarus lamang yan sira, aypaꞌ yan mamagpamꞌun it manamba sirat Ampuꞌang Diyus nira. 
EXO.5.9	Igpitan mi it kamatuudan i pabwat it kanira isaꞌun daꞌga nay rugar nira nga kapagneg it in unu-unu ngayan nga kalukuwan nga pagsugiden.”
EXO.5.10	Pagkatupus it adiꞌ it kumpur kuꞌaaten ya, namagpanaw nay mga magpamaalaꞌ ngayting mga taga Egipto baw mga kapatas ngayti. Ipiyanugid-sugid na nira duꞌun it kadakel it mga Israelita. “Kayti,” maat nira, “atkayti siꞌ i inaat it adiꞌ, nga daꞌkamu na gastuꞌan it kuꞌut. 
EXO.5.11	Kamu nay baalaꞌ mamisiꞌ it paggamiten mi in ari may maparagan mi, temed iyan kadakel it pagpadsenen mi ngayang lugtaꞌ, subung naga it kadakel it tagnaꞌ ngayti.” 
EXO.5.12	Ta it atkayti, nanlekep-lekep nay mga Israelita ngayti it banwa nga Egipto, panulus nira lamang it dagami, nga yanay gamiten nira. 
EXO.5.13	Talagang pagꞌapuraꞌen sira nga banar it mga magpamaalaꞌ. Ipagreges it kanira nga makapadsen nagat lugtaꞌ nga kadakel, subung nagat tagnaꞌ ngayti nga paggastuꞌan paꞌ sira it kuꞌut. 
EXO.5.14	Basta magkurang i magkabwat nira, pagbalbagen it mga magpamaalaꞌ ngayti i mga kapatas ngayting mga Israelita, pagꞌaaten paꞌ nira nga, “Unuka kurang i pagbuwaten it mga taw, ka ega na subuk tagnaꞌ?”
EXO.5.15	Aypaꞌ nangablaꞌ i mga kapatas ngayti duꞌun it adiꞌ. Maat nira, “Kagalang-galang it imu, unuka pagꞌatkaytuun mu na kami? 
EXO.5.16	Unu na nga magsisigi pay pabwat it amen it pagpadsenen nga lugtaꞌ it daꞌkami na paggastuꞌan it kuꞌut? Bawnga pagbalbagen kami paꞌ, it ega naga salaꞌ namen, in daꞌga kat mga taawan mu naga.”
EXO.5.17	Katubag i adiꞌ ngayti, “Magarus kamung banar! Ega lamang kubwat kamu, aypaꞌ pagꞌingeꞌreten mi nga ipalugut ta kamu nga mapanaw ka sumamba kamut 
EXO.5.18	Ala! Muliꞌ kamu duꞌun it buwaten mi! Talagang daꞌkamu na gastuꞌan it kuꞌut, temed dapat nga kadakel it padsenen mi nga lugtaꞌ, subung naga it kadakel it pagbuwaten mi ngaytit tagnaꞌ.”
EXO.5.19	Natantuwan it mga kapatas ngayti i kakuriꞌ it kabetangan nira it inaat na ngayti sira nga buwaten nira subung nagat tagnaꞌ ngayti, ega pakurangan. 
EXO.5.20	Pagꞌuliꞌ nira nga garing ngayti duꞌun it adiꞌ, naragpangan nira si Moises baw si Aaron. Magꞌelat i duwa ngayti it kanira. 
EXO.5.21	Pagkalteg it mamagꞌuliꞌ ngayti, maat nira, “Talagang tiksaꞌen kamu it 
EXO.5.22	Ta, nanalangin siꞌ si Moises duꞌut 
EXO.5.23	Naꞌaduꞌun aku na it adiꞌ baw isiyugid kuy kumpur ipiyagꞌaat mu. Ta unupat gimnaring sikayan, subraꞌ na nga pagꞌigpitan yay mga taw ngaytu. Baw subung it ega nagay binwat mu nga tabang mu it kanira.”
EXO.6.1	Ta it atkayti, maat it 
EXO.6.2	Miyampang siꞌ i Ampuꞌang Diyus. Maat yat ki Moises, “
EXO.6.3	Nagpakikita aku it ki Abraham, ki Isaac baw ki Jacob. Ipiyagsugid ku nga aku i Ampuꞌang Diyus nga landaw nga gunaan. Temed egay ipiyalteg ku it kanira nga adat ku nga magbayaꞌ it ngaran ku nga 
EXO.6.4	Nagpakiꞌupakat aku naga it kanira nga uyut i sanggup ku nga ibgay ku it kanira i banwa nga Canaan, iyan banwa nga pagtataꞌidan nira it iting timpu it subung paꞌ sira it dumadayuꞌ duꞌun. 
EXO.6.5	Baw beken, nagnegan ku i panganin-anin it mga Israelita nga pagꞌuripnen it mga taga Egipto baw talagang ega paglilipaten ku i ipiyakiꞌupakat ku ngayti it kagiyaringanan nira.
EXO.6.6	Aypaꞌ, ituy iꞌaat mu it mga Israelita. Aaten mu nga maat ku, ‘
EXO.6.7	Epe-epetan ku kamu nga mga Israelita, ka taawan ku na kamu. Aku na i Ampuꞌang Diyus mit imyu. Talagang makilalaan mi nga aku i 
EXO.6.8	Tabanen ta kamu duꞌun it banwa nga isiyanggup ku it may sumpa it ki Abraham, ki Isaac baw ki Jacob. Talagang ibgay kuyti it imyu, imyu na nga babanwaan. Aku talaga i 
EXO.6.9	Ta muꞌsa ngayti, isiyugid ni Moises duꞌun it mga Israelita, temed daꞌsira na mamagpamayaꞌ ka nariga na sira it pagpakuriꞌan na ngayti sirang banar nga subuk ega na kaya nira.
EXO.6.10	Bawnga inaat siꞌ it 
EXO.6.11	“Paꞌaduꞌun ka siꞌ it adiꞌ ngayan it Egipto. Aaten mu nga ipalugut ya na nga mapanaw kamu nga mga Israelita nga limꞌid na situt banwa ya ngaytu.”
EXO.6.12	Pagkagneg ni Moises, “Abaa,” maat ya, “magꞌuꞌunu nayan it daꞌku na pagpagnegan it mga Israelita? Daꞌga subraꞌ na siguru i adiꞌ ngayti, beken it pangangampangan ku, magꞌengke-engkeꞌ ngaytu?”
EXO.7.1	Maat it 
EXO.7.2	Kaꞌilangan, isugid mu i muꞌsa nga iꞌaat ku it imu. Baw isugid siꞌ ni Aaron duꞌun it adiꞌ nga ipalugut ya na kamu nga mga Israelita nga limꞌid na situt Egipto. 
EXO.7.3	Temed ega payan ipalugut kamu it adiꞌ ngayan ka buwaten ku paꞌ kanya nga mategas. Yay matuud, maski dakel i buwaten ku nga kalililuꞌang bagay situt Egipto, 
EXO.7.4	temed talagang ega payan pagneg kanya it imyu. Aypaꞌ ka ipatanud ku talaga it kanira i beꞌgat it alima ku. Talagang ega basta-bastay masalapuꞌ it mga taga Egipto nga panriga ku it kanira, bawnga paliꞌwanen ku na kamu duꞌun, kamu nga mga taawan ku nga mga Israelita. 
EXO.7.5	Talagang makilalaan it mga taga Egipto nga aku i 
EXO.7.6	Muꞌsa ngayti nga inaat it 
EXO.7.7	Magꞌadu-aduꞌun ngayti sira it adiꞌ ngayti, ki Moises, idad ya walung puluꞌ na. Ki Aaron, walung puluꞌ may tulu.
EXO.7.8	Maat pay beken nga inaat it 
EXO.7.9	“Basta aaten kamu it adiꞌ nga palteg kamu it kalililuꞌang bagay nga katandaꞌ it talagang pagtaꞌgen ku kamu, aaten mu si Aaron nga ibuntal yay sungkud ya duꞌut adapan it adiꞌ ngayan. Magbalyu yan nga dukul.”
EXO.7.10	Egay beken, naꞌaduꞌun siꞌ sira it adiꞌ ngayti, uyun kat inaat ngaytit 
EXO.7.11	Ta it atkayti, ipiyapisiꞌ it adiꞌ ngayti i mga mapipikir nga may mga kepetan baw mga manigmangmang nga sakep ya. Ipiyabwat yat kanira i subung it ki Aaron ngayti. 
EXO.7.12	Ipiyamuntal nira i kanirang mga sungkud duꞌut kadaꞌtagan, namagbalyu gasing dukul nga muꞌsa. Temed piyanlen nga muꞌsa it sungkud ngayti ni Aaron nga piyabalyu ya ngayti nga dukul. 
EXO.7.13	Temed maski atkayti na, nagpategas naga i adiꞌ ngayti. Ega namayaꞌ it inaat ngayti na Moises duwa ni Aaron, subung nat inaat naga ngayti it 
EXO.7.14	Maat siꞌ it 
EXO.7.15	Ta, paꞌaduꞌun kamu siꞌ it kanya. Rakudun mi kanya duꞌut danum it Nilo, padanum yan kanya it kadedelman. Tabanen mu i sungkud mu ngayan nga nagbalyung dukul. 
EXO.7.16	Aaten mu kanya, ‘Piyaꞌasitu akut imu it 
EXO.7.17	Aypaꞌ itu siꞌ i tugun it 
EXO.7.18	Muꞌsang betang ya nga sedaꞌ, matay na, baw muyuk nay danum. Talagang ega na maꞌinum it mga taga Egipto.’”
EXO.7.19	Maat siꞌ it 
EXO.7.20	Muꞌsa ngayti nga inaat it 
EXO.7.21	Miyatay nay mga sedaꞌ baw unupat miyuyuk nay danum. Ega na magkaꞌinum it mga taga Egipto. Muꞌsang danum duꞌun it Egipto, nagbalyu nang duguꞌ.
EXO.7.22	Temed mga taawan it adiꞌ ngayti nga may mga kepetan, nasbungan niray iting binwat, aypaꞌ nagpategas pay adiꞌ ngayti. Ega nagpagneg kanya it ampang na Moises, subung nat inaat ngayti it 
EXO.7.23	In daꞌga, miyuliꞌ lamang kanya. Ega inintindi yay muꞌsa ngayti. 
EXO.7.24	Binwat it mga taga Egipto, kimnali sira duꞌut tambing it Nilo isaꞌun may masaꞌgeban nira naga, ka yanayti, ega na magkaꞌinum i duꞌut kadanuman it Nilo ngayti.
EXO.7.25	Pitu nang aldaw i timnaꞌlib garing it ipiyaꞌatkayti it 
EXO.8.1	Bawnga inaat siꞌ it 
EXO.8.2	Temed in ega paꞌ ipalugut mu, ipnuꞌun kuy muꞌsang banwa mu it baꞌak. 
EXO.8.3	Padaklen ku sira nga banar duꞌut danum it Nilo ngayti, baw reet-reet na i maningdal. Pamanwaan nira i balay mu. Talagang ega nay radang-radangan it seled it balay, paꞌirigaꞌan, baꞌak nayang muꞌsa. Atkayan naga i muꞌsang kababalayan basta taga Egipto. Masalyaan nira i mga dapugan baw mga palangganaꞌ nga papaꞌalsaan it tinapay mi. 
EXO.8.4	Pati mga bilug mi, masalyaan nira nat kakres.’”
EXO.8.5	Bawnga inaat siꞌ it 
EXO.8.6	Ta siyunud siꞌ ni Aaron i inaat ngayti. Timningdal nga matuud i mga baꞌak seked it baꞌak manang muꞌsa i Egipto. 
EXO.8.7	Temed mga may kepetan ngayti nga pagsarigan it adiꞌ, nasbungan nira nagay iting binwat, nakapatingdal naga sira it mga baꞌak.
EXO.8.8	Ta, it atkayti na, ipiyapisiꞌ it adiꞌ ngayti na Moises. Pagꞌabut, maat ya, “Ipanalangin mi duꞌun it 
EXO.8.9	Katubag si Moises it adiꞌ ngayti, “Ta ikaw na i magꞌaat. Kaꞌnu yan i ireg mu nga ipanalangin ku isaꞌun maꞌawaꞌ nay mga baꞌak ngaytu situt banwa mi baw mga babalayan mi, nga yamanay maꞌped, iyan nga duꞌut danum it Nilo?”
EXO.8.10	“Dedelem,” maat it adiꞌ ngayti.
EXO.8.10	“Ta, ikaw bayan,” maat ni Moises, “in dedelem mana, isaꞌun maꞌrutan mu nga egay makasbung it 
EXO.8.11	Magliꞌid nayay mga baꞌak ngayan kat balay mu baw duꞌut babalayan it mga taawan mu, yamanay maꞌped, duꞌut danum it Nilo.”
EXO.8.12	Ta miyuliꞌ na na Moises duwa ni Aaron. Ipiyanalangin na nira duꞌun it 
EXO.8.13	Binwat naga it 
EXO.8.14	Ipiyamagkambung nay patay ngayti nga mga baꞌak, unupat miyuyuk i sang kabanwaan. 
EXO.8.15	Temed iyan namuyaan it adiꞌ ngayti nga naꞌawaꞌ nay iting kakuriꞌan, nagpategas siꞌ kanya. Ega siꞌ nagpagneg kanya it kana Moises duwa ni Aaron, subung naga it inaat ngayti it 
EXO.8.16	Inaat siꞌ it 
EXO.8.17	Siyunud siꞌ nira i inaat ngayti. Iyan ipintat ni Aaron i alima ya nga magseskel it sungkud baw piyakpak ya nay lugtaꞌ, nagbalyu nga matuud nga neknek i muꞌsang kapu-kapu duꞌut Egipto. Taw baw ramu-ramu, pagnekneken na. 
EXO.8.18	Siyukdanan naga gasiꞌ it mga may kepetan ngayti i atkayti, temed egay kaya nira nga pabalyuun nga neknek i kapu-kapu. Talagang magkakuriꞌan i katataawan ngayti, pati mga ramu-ramu, sabap it neknek ngayti.
EXO.8.19	Ta it atkayti, inaat it mga may kepetan ngayti i adiꞌ, “Itu ngaytung kaꞌulugan, buwat ga it esang diyus nga gunaan.” Temed sigi nga pagmategas it adiꞌ ngayti. Ega naga nagpagneg, subung it inaat ngayti it 
EXO.8.20	Inaat siꞌ it 
EXO.8.21	Temed in ega paꞌ ipalugut mu, langaw siꞌ i mipnuꞌ it babanwaan mi ngaytu, sadili mu nga pamalay-balay baw kat mga taawan mu. Langawun nay mga bilug mi baw ta, pati lugtaꞌ lekpen gasiꞌ.
EXO.8.22	Temed kat aldaw ngayan, belag i pabetang ku it rugar it Gosen nga pagtataꞌidan it mga taawan ku. Egay maltegan nga maski sang batu nga langaw duꞌun, isaꞌun maꞌrutan mu nga aku nga 
EXO.8.23	Bidaꞌen ku nagay akeng taawan baw taawan mu. Buwaten ku dedelem i kalililuꞌan ngaytung bagay.’”
EXO.8.24	Ta binwat nga matuud it 
EXO.8.25	Aypaꞌ ipiyapisiꞌ siꞌ it adiꞌ ngayti si Moises baw si Aaron. Maat ya, “Sigi, sumamba kamu nat Ampuꞌang Diyus mi temed situ nagat itung banwa.”
EXO.8.26	Temed katubag si Moises, “Ega bayan mapakay nga situt Egipto i pagbuwatan namen it pagsamba namen ngaytu ka amen ngaytung pagsamba duꞌut ameng pagsirbiyan nga 
EXO.8.27	Aypaꞌ kaꞌilangan mapanaw kami seledat tulung aldaw, duꞌut rugar nga kapupuyangtan. Bawnga duꞌun i sambaan namen it 
EXO.8.28	Inaat siꞌ it adiꞌ ngayti, “Ipalugut ku na kamu nga paꞌaduꞌun it rugar nga kapupuyangtan nga manamba it 
EXO.8.29	Maat i tubag ni Moises, “Pagkaliꞌwan ku situ, manalangin aku duꞌut 
EXO.8.30	Pagkatupus kayti, nanliꞌwan na si Moises bawnga nanalangin duꞌun it 
EXO.8.31	Binwat nga matuud it 
EXO.8.32	Temed atkayti nagang atkayti, nagpategas nagay adiꞌ. Ega naga piyalugtan yay mga Israelita it mapanaw.
EXO.9.1	Inaat siꞌ it 
EXO.9.2	Temed in ega paꞌ ipalugut mu, ka iꞌimet mu paꞌ, 
EXO.9.3	aypaꞌ ipabetang-betang ku nga abutun it maꞌget nga sarut i mga ayep mi nga duꞌut pagpasturan, maski kabayuꞌ, asno, kamelyo, bakaꞌ, tupa baw kambing, uyut sira nga muꞌsa. 
EXO.9.4	Temed bidaꞌen ku naga i mga ayep mi baw ayep it mga Israelita. Egay matay nga maski sangbat it kanira nga mga ayep, in daꞌga imyu lamang. 
EXO.9.5	Aku nga 
EXO.9.6	Ta pagsunud nga aldaw, tiyuman nga matuud it 
EXO.9.7	Ipiyabaꞌnaw it adiꞌ i duꞌut mga Israelita ngayti. Ta atkayti nga matuud nga maski sangbat, egay magpatay nga kanirang mga ayep duꞌun. Temed maski atkayti nang kaꞌulugan, sigi gang pategas ya. Ega ga lamang ipagpalugut ya it mapanaw i mga Israelita ngayti.
EXO.9.8	Aypaꞌ inaat siꞌ it 
EXO.9.9	Magbaraꞌ tu nga maꞌiꞌinek nga kapu-kapu duꞌut muꞌsang Egipto, nga papuꞌnan it bageꞌan nay muꞌsang mga taw, pati mga ayep nira.”
EXO.9.10	Aypaꞌ minsiꞌ sira nga matuud it abu, bawnga nagpakikita siꞌ sira it adiꞌ ngayti. Pagꞌabut duꞌun, isiyaꞌbug na ni Moises i abu ngayti. Ta, biyageꞌan nga matuud i muꞌsang taw baw muꞌsang ayep. 
EXO.9.11	Mga may kepetan ngayti, ega na kaya niray ginawa nira it pakikita it ki Moises sabap pati sira, piyamagbageꞌan nang tanan, atnagay muꞌsang mga beken nga taga Egipto. 
EXO.9.12	Temed ta, yanayti, subung nat inaat ngayti it 
EXO.9.13	Inaat siꞌ it 
EXO.9.14	Temed in ega paꞌ ipalugut mu, magꞌindadangep nayan it talagang mabeꞌgat i ibetangan ku it imu, pati mga taawan mu baw kapuꞌsaan it mga sinakepan mu nga mga taga Egipto. Atkaytu i buwaten ku isaꞌun maꞌrutan mu nga egay maski siyu nga kasbung it aken. 
EXO.9.15	Ka in beteꞌ piyaꞌabutan ku kamu it panarut nga ipagpamatay, mapuuꞌ kamu nayan nga muꞌsa. 
EXO.9.16	Temed ega naga binwat kuy atkayti, in daꞌga ipiyatindeg ku ikaw isaꞌun lamang kat mga buwaten ku it imu, ipatantu ku i keseg it guna ku baw isaꞌun gasiꞌ lemkep it muꞌsang banwa i katanug it ngaran ku. 
EXO.9.17	Temed ipagpasigi mu pay pakikuntraꞌ mu it mga taawan ku, ka ega ipagpalugut mu nga mapanaw sira. 
EXO.9.18	Aypaꞌ dedelem nga kadedelman, paꞌuranan kuy situt Egipto, nga iyan i temdag, yilu nga subuk kadsen it batu. Talagang garing paꞌ it katagnaꞌ-tagnaꞌan, ega pay namasaan situt Egipto nga atkaytung kasesleg. 
EXO.9.19	Aypaꞌ iꞌurdin mu nga lagi nga ipaꞌlung i muꞌsang mga ayep mi. Baw mga taw, ega nay sumarit liꞌwan-liꞌwan, asan na lamang sira it seled it balay, ka egay maꞌgen basta tindagan it itung yilu.’”
EXO.9.20	Ta, yan beken nga katimbang it adiꞌ ngayti nga may pamayaꞌ baw iꞌlam it ampang ngayti it 
EXO.9.21	Temed iyan mga beken nga egay banu-banu nira it ampang ngaytit 
EXO.9.22	Bawnga pagꞌabut it uras, inaat it 
EXO.9.23	Aypaꞌ ipiyatindeg na ni Moises i alima ya nga magseskel it sungkud ya. Duldug i tubag it 
EXO.9.24	Talagang masleg i tedag it yilu, baw kilat ngayti, ega na magdelem. Yay matuud, garing paꞌ it puꞌun-puꞌun it bangsa nga Egipto, ega pay miyabut duꞌun nga atnakayting panele-seleg it yilu, yapayti. 
EXO.9.25	Talagang kat paꞌari-aring rugar nga sakep it Egipto, muꞌsang taw baw ramu-ramu nga duꞌut liꞌwan, namagpatay ka naꞌiguꞌ nat yilu ngayti nga magtedag. Talagang dakulaꞌ nga karanggaꞌan, ka yabasay maꞌiguꞌ it magtedag ngayti nga yilu, luwak, kayu, egay magpanagkaꞌ, magpatay nga muꞌsa. 
EXO.9.26	Yamanay ega pinsag it yilu, duꞌut Gosen ngayti nga pagtataꞌidan it mga Israelita.
EXO.9.27	Aypaꞌ ipiyapisiꞌ it adiꞌ ngayti si Moises baw si Aaron. “Kayti nagkasalaꞌan aku,” maat ya it kanira. “
EXO.9.28	Manalangin kamu na duꞌun it 
EXO.9.29	Tiyubag ni Moises, “Pagkaliꞌwan ku situt siyudad ngaytu, iptat ku nay mga alima ku ka manalangin na duꞌut 
EXO.9.30	Temed magkaꞌrutan ku na nga ikaw baw mga katimbang mu, ega pay galang nga may iꞌlam mi it 
EXO.9.31	Naranggaꞌ talaga i muꞌsang luwak nira nga lino baw sebada, sabap magbuwaꞌ na i sebada baw magburak na i lino. 
EXO.9.32	Temed iyan mga luwak nga tirigu baw espelta nga ega paꞌ nakabwaꞌ, ega naranggaꞌ i itiꞌen.
EXO.9.33	Ta, limniꞌwan na na Moises duꞌut adapan it adiꞌ ngayti. Pagkaliꞌwan nira duꞌut siyudad, ipintat na ni Moises i alima ya ka nanalangin duꞌut 
EXO.9.34	Pagkamuya it adiꞌ ngayti nga mindek nay muꞌsa ngayti, nagkasalaꞌan siꞌ kanya. Nagpategas siꞌ, pati mga katimbang ya. 
EXO.9.35	Aypaꞌ sabap it magpategas siꞌ i adiꞌ ngayti, ega naga piyaliꞌwan ya i mga Israelita, subung naga it ampang it 
EXO.10.1	Bawnga inaat siꞌ it 
EXO.10.2	Baw gasiꞌ isaꞌun matuturan mi it mga anak-inapuꞌ mi in magꞌuꞌunu piyakuriꞌan ku i mga taga Egipto kat mga kalililuꞌan ngaytung bagay nga kimnegdan it kanira. Baw beken, isaꞌun maꞌrutan mi nga aku, 
EXO.10.3	Aypaꞌ naꞌaduꞌun siꞌ na Moises, duwa ni Aaron, it adiꞌ ngayti. Maat i inaat nira, “Pagnegan mu i ampang it 
EXO.10.4	Temed in pategas ka paꞌ, ka ega paꞌ ipalugut mu, dedelem apan siꞌ i ipaꞌabut ku situt banwa mi ngaytu. 
EXO.10.5	Talagang ereꞌeret nga tanip. Basta simnanap, ega na magkaltegan i lugtaꞌ. Iyan mga luwak nga ega naranggaꞌ it pagtedag ngaytit yilu baw mga egenen paꞌ nga kayu, ubsun nirat kaꞌen. 
EXO.10.6	Imu nga balay baw mga balay it mga katimbang mu baw muꞌsang mga taga Egipto, mapnuꞌ talaga it mga apan ngaytu. Garing it tagnaꞌ paꞌ, ega pay nalabayan it mga kagiyaringanan mi nga subung it malabayan mi kayti.’” Pagkatupus it iting inampang, limniꞌwan na Moises duꞌut adapan it adiꞌ ngayti.
EXO.10.7	Inaat nat mga katimbang yay adiꞌ ngayti. Maat nira, “Sang unu pay kaꞌlay it kakuriꞌan tami sabap it itung taw? Ipalugut mu na nga mapanaw i mga taw ngayti ka sumamba it 
EXO.10.8	Aypaꞌ ipiyapisiꞌ it adiꞌ ngayti na Moises. “Sigi na,” maat ya, “manamba kamu nat 
EXO.10.9	Timnubag si Moises, nga maat ya, “Muꞌsa kami nagay mapanaw, mangaꞌwaꞌen, magugurang, babay, lalaki, pati mga ayep namen, sabap it magpistaꞌ kami, nga pistaꞌan namen i 
EXO.10.10	Mampang i adiꞌ ngayti, maat ya, “Ta sigi, baw sana ildawan kamu it 
EXO.10.11	Iyan lamang i papanawun, mga lalaki. Sigi na, manamba kamu nat 
EXO.10.12	Aypaꞌ, inaat siꞌ it 
EXO.10.13	Siyunud siꞌ ni Moises i inaat ngayti. Piyaꞌyep it 
EXO.10.14	Lingkep nira i muꞌsang banwa nga Egipto. Kada rugar, dakel nga dakel i apan. Garing it tagnaꞌ paꞌ seked it kaꞌnu-kaꞌnu, ega masubraꞌan i kadakel it iti nga apan. 
EXO.10.15	Magpangitem i lugtaꞌ it kadakel it apan ngayti in sumanap sira. Imbus nirat kumaꞌen i muꞌsang mga luwak duꞌut uma, baw muꞌsang mga buwat kayu. Egay maski sangbat nga daꞌun nga naꞌped duꞌut muꞌsang banwa nga Egipto.
EXO.10.16	Ta ipiyadali-daliꞌ siꞌ it adiꞌ ngaytit papisiꞌ na Moises. Pagꞌabut nira, maat ya, “Nagkasalaꞌan aku siꞌ, nga kuntraꞌ kat 
EXO.10.17	Kayti pasinsiyaen mi naga aku it sumaꞌup. Manalangin kamu duꞌun it 
EXO.10.18	Limniꞌwan na si Moises duꞌut adapan it adiꞌ ngayti bawnga nanalangin kanya duꞌut 
EXO.10.19	Ta piyaganti na it 
EXO.10.20	Temed ipiyasigi it 
EXO.10.21	Aypaꞌ inaat siꞌ it 
EXO.10.22	Siyunud ni Moises i inaat ngayti. Diminlem nga matuud i muꞌsang Egipto. Seledat tulung aldaw nagpintut nat pandele-delem. 
EXO.10.23	Daꞌgay uru-urut it sang kataawan it iba ya, aypaꞌ seledat nakatlu ngayti egay liꞌi-liꞌid nira. Temed maꞌyag i duꞌut rugar ngayting pagtataꞌidan it mga Israelita.
EXO.10.24	Ta it atkayti, ipiyapisiꞌ siꞌ it adiꞌ ngayti si Moises, ka maat ya, “Sigi na. Manamba kamu nat 
EXO.10.25	Temed maat i tubag ni Moises, “Kaꞌilangan naga nga ipalugut mu it amen, sabap kaꞌilangan may antengen nga ipagsamba namen duꞌun it 
EXO.10.26	Yay matuud, tabanen namen nagay muꞌsang mga ayep namen, egay ipaꞌped. Ka in sumamba kami, kaꞌilangan may antengen namen duꞌun it 
EXO.10.27	Temed sabap it piyapategas na ngayti it 
EXO.10.28	Egay beken, inimugaw it adiꞌ ngayti si Moises. “Sigi, liꞌwan!” maat ya. “Iyan siguruun mu nga daꞌka na madap situt aken! Ka yay matuud, kat aldaw nga pakikita ka sit aken, iyan nagang aldaw i ipatay mu!”
EXO.10.29	“Aaꞌ, masunud yay imu ngayan,” maat ni Moises ngayti. “Talagang daꞌku na pakikita it imu seked it kaꞌnu-kaꞌnu.”
EXO.11.1	Takaꞌ iyan nakaꞌaat na nga lagi it 
EXO.11.2	Aypaꞌ iꞌaat mu it mga Israelita nga, babay, lalaki, mangangut-angut na sira duꞌut mga taga Egipto nga kamalay nira. Mga bagay nga bulawan baw pirak i binwat i angutun nira.” 
EXO.11.3	Piyanakman it 
EXO.11.4	Aypaꞌ parabir gimnaring si Moises duꞌut adapan it adiꞌ ngayti, maat ya it kanya, “Itu pay ipagpasugid it 
EXO.11.5	Kada waꞌwaꞌ nga panganay kat muꞌsang Egipto, matay. Garing it anak nga panganay it adiꞌ seked it anak nga panganay it uripen nga tigalbek, pati mga uꞌuybun it ayep mi, basta panganay, matay naga. 
EXO.11.6	Talagang dakulaꞌ na nga surugawan i duꞌut muꞌsang banwa nga Egipto. Garing it tagnaꞌ paꞌ seked it kaꞌnu-kaꞌnu ega na masbungan i itung surugawan nga daꞌga pateng. 
EXO.11.7	Temed egay maski bukaw it keꞌdeng nga sumasaw it mga Israelita. Sikayan maꞌrutan mu nga may piyagbidaꞌan it pabetang it 
EXO.11.8	Paꞌugdun paꞌ ni Moises, maat ya, “Muꞌsa ngaytu nga mga katimbang mu, madap sira it aken baw manluud kat sarungaan ku, dengan it magꞌangut na sira nga magꞌaat, ‘Magliꞌid ka na, pati muꞌsang mga kabanwa mu, pabayaꞌen mu na.’ Bawnga magliꞌid aku na nga matuud!” Pagkatupus ni Moises it muꞌsa ngayti, limniꞌwan na kanya duꞌut adapan it adiꞌ ngayti. Talagang maꞌiseg na nga banar si Moises ngayti.
EXO.11.9	Maat it 
EXO.11.10	Yay matuud, binwat na Moises, duwa ni Aaron, i muꞌsa ngaytung mga kalililuꞌang buwat duꞌut adapan it adiꞌ, temed ega naga nagpalugut kanya it limiꞌwan i mga Israelita duꞌun it banwa ya, sabap it piyategas na kanya it 
EXO.12.1	Inaat it 
EXO.12.2	“Itu ngaytu nga bulan i ipabetang mi nat uꞌnang bulan it sang taꞌun. 
EXO.12.3	Isugid mi duꞌut kadakel it mga Israelita, nga itu na ngaytu i buwaten nira kat ikasang puluꞌ na nga aldaw it uꞌna ngaytung bulan. Kada lalaki, misiꞌ kanya it esang uꞌuybun nga tupa, nga sang siraan na magꞌaꞌanak i pagꞌargan kaytu. Kada sang kabalayan, sangbat nga uꞌuybun it tupa. 
EXO.12.4	Temed iyan mga pamalay-balay nga kurang i mga taw duꞌun ka ega maꞌubus niray sangbat nga tupa, kaꞌilangan magsagpu-sagpunun na lamang sira duꞌut in aring balay i kurang gasiꞌ isaꞌun sangbat ngayti, maꞌubus. Kidar-kidaren mi it magayen isaꞌun tamaꞌ i kadakel it kumaꞌen it kada uꞌuybun nga tupa. 
EXO.12.5	Mga piliꞌen mi nga ramu-ramu, kaꞌilangan mga lalaki lamang, magꞌidad it sang taꞌun, baw talagang egay maski unu nga mintiraꞌ it bilug. Mapakay nay maski tupa u kambing. 
EXO.12.6	Arigraen mi nat magayen seked it ikasang puluꞌ may epat nga aldaw it bulan ngaytu. Bawnga in magsedep nay aldaw it iti nga aldaw, imatayen na sira it kadakel it mga Israelita. 
EXO.12.7	Pagkaꞌimatay nira, buwaten it kada esa, manu it duguꞌ ka paꞌidan i ayun kat dibwat nga papasꞌanan it talaꞌep baw tukdug nga duwa nga piyakpetan it talaꞌep baw kat aꞌabriyan ya, in ari-aring balay i pagkaraꞌnenan kaytu. 
EXO.12.8	Iti naga nga delem, kaꞌilangan iyawun niray karniꞌ it uꞌuybun ngayti bawnga kaꞌnen. Beken gasiꞌ nga kaꞌnen nira, mapaꞌit nga inglay baw tinapay nga egay ipagpaꞌalsa. 
EXO.12.9	Ayaw it may kaꞌen it egenen nga karniꞌ it uꞌuybun ngaytu. Baw pangilutuꞌ, ega lepaꞌen. Kaꞌilangan uyubun mi i pangiyaw, baw egay ginisen nga bilug ya, uyut naga i kumpur seled. 
EXO.12.10	Egay ipaꞌped mi nga paꞌaldawan. In may ega maꞌubus mi it kakaꞌen, kaꞌilangan antengen mi. 
EXO.12.11	Ta, atkaytu na i kabetangan mi it magkaraꞌnen. Magpapakay kamu na nga lagi it pamamanaw nga pakayan. Magtatalumpaꞌ na baw pagseskelen nay sungkud. Dali-daliꞌen mi it kumaꞌen. Pangaran it itu nga pagkaraꞌnen, Tiyaꞌliban it 
EXO.12.12	Kat iti naga nga delem, lekpen ku na i banwa nga Egipto. Imatayen ku nay kada panganay nira, taw, ramu-ramu, baw betanganan ku na it ukuman i muꞌsang mga pagbete-beteꞌen nga diyus duꞌun it Egipto. Aku ngaytu i 
EXO.12.13	Duguꞌ ngayan nga duꞌun it mga salakwatan it balay mi, iyan i buwaten nga imandaꞌan it duꞌun kamu. Sabap in maltegan ku i duguꞌ ngayan, taꞌliban kuy taw ya sikayan it iyan nga balay. Daꞌkamu kaꞌuyut it buwaten ku ngaytu nga panriga ku it taga Egipto.
EXO.12.14	Baw iti nagang aldaw i ipagpistaꞌ mi magtungtung-magꞌinapuꞌ. Ka pistaꞌ mi ngaytu situt aken nga 
EXO.12.15	Inaat paꞌ it 
EXO.12.16	Uꞌnang aldaw it pistaꞌ ngaytu, nga yay magsunud it kiyaꞌen nay uꞌuybun it tupa ngayti, magtiꞌmes-tiꞌmes kamu nga muꞌsa nga sumamba it aken. Atkayan nagay buwaten mi kat ikapitung aldaw it pistaꞌ. Baw beken, seledat pitu ngaytung aldaw, egay pagbuwaten mi nga maski unu nga buwat, in daꞌga magsimpan lamang it pagkaꞌnen.
EXO.12.17	Pistaꞌ ngaytu it Tinapay nga Egay Ipagpaꞌalsa i pagbuwaten mi magtungtung-magꞌinapuꞌ, sabap itu ngaytu nga aldaw i ipiyaliꞌwan ku it kadakel mi asan it Egipto.”
EXO.12.21	Tiniꞌmes na ni Moises i mga ginuꞌu it mga Israelita ka inaat ya na sira. Maat ya, “Buwaten mi, mamiliꞌ kamu it mga uꞌuybun it tupa u kambing. Mapiliꞌ mi ngaytu, imatayen mi ka kaꞌnen mi nga sang anakan. Mga uꞌuybun ngaytu nga ipanalisi, ipagpistaꞌ tami it Tiyaꞌliban ngaytu it 
EXO.12.22	Baw itu pay beken nga buwaten mi, manu kamu it pungru-pungru it isopo, ka itu ngaytu, itulsuk mi duꞌut duguꞌ it inimatay mi ngaytu nga uꞌuybun nga magbebtang duꞌut karung bawnga paꞌidan mi nay ayun kat dibwat nga papasꞌanan it talaꞌep baw tukdug nga duwa nga piyakpetan it talaꞌep baw kat aꞌabriyan ya. Kaꞌilangan egay maski siyu it imyu nga manliꞌwan basta ega paꞌ maꞌyag. 
EXO.12.23	Ka in manlekep-lekep nay 
EXO.12.24	Baw mga munaꞌaw ngaytu, kaꞌilangan pagsunudun mi nga pirmi magtungtung-magꞌinapuꞌ. 
EXO.12.25	In duꞌun kamu nat banwa ngayti nga isiyanggup it 
EXO.12.26	Baw in ingkutun kamu it mga anak mi in unuka atkaytu i pagbuwaten mi, 
EXO.12.27	itubag mi it kanira nga, ‘Pagꞌimatayen ngaytu nga uꞌuybun it tupa, nga ipagpistaꞌ it Pistaꞌ it Tiyaꞌliban, ipagsamba tami it 
EXO.12.27	Pagkatupus it inaat ngayti ni Moises, nanluud nay mga Israelita ngayti ka simnamba na it 
EXO.12.28	Bawnga siyunud nira it magayen i ipiyagꞌurdin ngayti it 
EXO.12.29	Ta desang lubuk it delem, inimatay na nga matuud it 
EXO.12.30	Unupat iting delem, nasulang-sulang nay igaꞌ it adiꞌ ngayti, igaꞌ it mga katimbang ya baw muꞌsang mga taga Egipto. Talagang paꞌari-ari may maggarwak. Magkasgawan it mga taga Egipto ngayti, daꞌgay-daꞌga balay nga may miyatay.
EXO.12.31	Ta, it miyatkayti na, ipiyapisiꞌ it adiꞌ si Moises baw si Aaron it delemen paꞌ. Maat ya, “Sigi, limꞌid kamu nang mga Israelita situt banwa namen. Mapanaw kamu na kayti. Manamba kamu nat 
EXO.12.32	Tabanen mi naga i muꞌsang mga ayep mi. Sigi, mapanaw kamu na. Baw ipanalangin mi naga aku duꞌut 
EXO.12.33	Inereg-ereg nat mga taga Egipto i panaw it mga Israelita isaꞌun makalꞌid sira it madaliꞌ duꞌut Egipto ngayti. “Ka in daꞌkamu paꞌ magliꞌid,” maat nira, “mapuuꞌ kami na talaga!” 
EXO.12.34	Aypaꞌ naꞌereg-eregan it pagdawa-dawaꞌ i mga Israelita ngayti. Iyan maat buwaten nira nga tinapay, ega paꞌ naragiꞌan it ipagpaꞌalsa, baw ega paꞌ naꞌawaꞌ duꞌun it bubwatan. Biyuꞌtungan na nira it rambay ka pinirisiꞌen nat namagpanaw ngayti. 
EXO.12.35	Siyunud gasiꞌ it mga Israelita i beken nga inaat ni Moises ka miyangut sira duꞌut mga taga Egipto it mga bagay nga bulawan baw pirak i binwat, baw pakayan gasiꞌ. 
EXO.12.36	Piyagalang it 
EXO.12.37	Ta, napanaw nay mga Israelita, garing duꞌut Rameses, nakaꞌbut sira duꞌut Sucot. Talagang ega magbugtuꞌ i bulyug it mamagpanaw ngayti, ka in mga lalaki lamang i bilangen, may mga enem nga gatus nga ribu, puyray mga babay baw mangaꞌwaꞌ.
EXO.12.43	Inaat it 
EXO.12.44	Temed in may inalang mi nga mga uripen, mapakay na nga kumaꞌen sira, basta tiyuriꞌan na, ka seled nat pamalay-balay mi. 
EXO.12.45	Temed basta dayuꞌan, ega mapakay nga kumaꞌen kaytu, maski urnal mi na.
EXO.12.46	Baw kaꞌilangan nga duꞌun gat seled it balay i mapagkaraꞌnenan mi it karniꞌ ngaytu. Baw maski sang isnik, egay tabanen duꞌut liꞌwan. Mga tuꞌlang ya, egay peꞌteken mi nga maski sangbat. 
EXO.12.47	Kaꞌilangan nga pagkaraꞌnen ngaytu, buwaten it muꞌsang mga Israelita.
EXO.12.48	Takaꞌ gasiꞌ in beteꞌ may taw nga ega Israelita nga nagpakibanwa na asat imyu nga kupaꞌuyut kanya it itung pagkaraꞌnen nga Pistaꞌ ngaytu it Tiyaꞌliban, mapakay basta turiꞌ na sira nga muꞌsang mga lalaki kat seled it iyan nga pamalay-balay. Ka in turiꞌ na sira, kabilangan nira subung na it mga Israelita. Temed talagang ega mapakay i kumaꞌen kaytu basta ega turiꞌ. 
EXO.12.49	Talagang sakep tu i muꞌsa it itung urdin, maski manengteng nga Israelita u dayuꞌan nga nagpakibanwa asan it imyu.”
EXO.12.50	Ta, siyunud nga matuud it muꞌsang mga Israelita i kumpur ipiyagꞌurdin ngayti it 
EXO.12.51	Kat iti nagang aldaw, ipiyaliꞌwan it 
EXO.13.19	Mga tuꞌlang ni Jose ngaytit tagnaꞌ, taban na ni Moises it namagpanaw ngayti, sabap ipiyan-gun ni Jose nga magꞌaat, “Pagsisiguruun ku nga ildawan kamu it Ampuꞌang Diyus nga kalꞌid kamu na situ. Ta kayti, pagliꞌid mi, tabanen mi nagay mga tuꞌlang ku.”
EXO.13.20	Pagkagaring it mga Israelita ngayti duꞌut Sucot, yapaꞌ siꞌ magrenren sira ka duꞌun it Etam, nga duꞌun nat binit it rugar nga kapupuyangtan. 
EXO.13.21	Talagang sira ngayti nga mamagpanaw, pagtatarimaen it 
EXO.13.22	Duꞌun nga pirmi it uꞌnaan it mga Israelita ngayti i magtitindeg nga subung it kunum in aldawun. In delemen, ta yanayti, magtitindeg siꞌ nga subuk apuy.
EXO.14.5	Pagkasugid duꞌun it adiꞌ ngaytit Egipto nga miyalagyu na nga matuud i mga Israelita, nagbaꞌgu siꞌ i pikir ya, atnagay kat mga katimbang ya. Maamaatan sira, “Unu bay nabuwa-buwat ta ngaytu nga atkaytu nga ipiyasugu-sugut tat magliꞌid i mga Israelita? Ta yan siyu paꞌ sadaw i mga uripen ta?” 
EXO.14.6	Aypaꞌ ipiyadali-daliꞌ it adiꞌ ngayti it paꞌasikasu i sarakayan yat magpakibunuꞌ, pati kat mga sundaluꞌ ya. 
EXO.14.7	Taban yay muꞌsang natiꞌmes ya nga sarakayan it mga taga Egipto in magpakibunuꞌ, pati enem nga gatus nga piyakamagayen. Kada sang kasarakayanan, may magsasakay nga duwang kasundaluꞌan baw sang kataawan nga pagbayaꞌen nira.
EXO.14.8	Piyaꞌuliꞌnan siꞌ it 
EXO.14.9	Miyusig nagang matuud i mga taga Egipto ngayti, yanayti mga sundaluꞌ it adiꞌ nga mamagsasakay it sarakayan baw iyan mga mangangabayuꞌ. Naꞌbutan i mga Israelita ngayti nga mamagbabalay-balay duꞌut tambing it dagat, adeꞌdeng it Pi-hahirot, nga patuꞌ it Baal-zefon.
EXO.14.10	Naꞌubu-ubus i iꞌlam it mga Israelita ngayti, pagkalawag nira it mamagꞌaꞌabut ngayti nga mga taga Egipto. Nakapangabang sira duꞌun it 
EXO.14.11	Baw ta, si Moises na ngayti, tiyemek-temek nira nga magꞌaat, “Salaꞌ muytu! Unu, ega nay malbengan it amen duꞌut Egipto, aypaꞌ ka tiyaban mu na kami situt kapupuyangtan ngaytung rugar, nga sikaytu nay patayan nameng muꞌsa? Ta letganan mu kaytu! In daꞌkami paꞌ riniwak-riwak mu duꞌun it Egipto, ega atkaytuy mabetangan namen. 
EXO.14.12	Daꞌga basaꞌan inaat namen ngayan it imu duꞌut Egipto nga daꞌkami na riwak-riwaken mu? Pataꞌnan mu na lamang kaming uripen-manguripen it mga taga Egipto. Sabap magayen pay maneꞌteꞌ kami nga uripen, ega gat matay sikaytung rugar!”
EXO.14.13	Katubag si Moises it kadakel ngayti, maat ya, “Ayaw kamu bat iꞌlam. Gayen-gayenen mi i nakem mi. Elaten mi na lamang in magꞌuꞌunu i panribri it 
EXO.14.14	Iyan 
EXO.14.19	Ta, binwat it anghil nga riyumraan it Ampuꞌang Diyus nga manguꞌna it panaw it mga Israelita ngayti, nagpaꞌugad na duꞌun it talikudan nira. Pati magtitindeg ngayti nga subuk kunum, nagpaꞌugad gasiꞌ duꞌun. 
EXO.14.20	Yanayti i bilang miyarbeng duꞌut piyagtengaꞌan it mga taga Egipto baw mga Israelita. Ayun duꞌut mga taga Egipto ngayti, nagpintut it pandele-delem, beken it delem na. Temed ayun duꞌut mga Israelita ngayti, atnang pangeya-eyag ka sugu naga it kunum ngayti. Ta it atkayti, ega nakapatpad i mga taga Egipto ngayti duꞌun it mga Israelita.
EXO.14.21	Binwat ni Moises, ipiyapatuꞌ ya i sungkud duꞌut sagpaw it dagat ngayti. Naglinag nga piyaꞌyep it 
EXO.14.22	Aypaꞌ, binwat it mga Israelita ngayti, namagpandipag na. Yanayti, pagpepraan i piyanawan nira. Pabali-bali it pagpepraan ngayti, nagpadingding nay dagat.
EXO.14.23	Desang kukuꞌ-aldaw, tiyaraꞌusig siꞌ sira it mga taga Egipto. Muꞌsang mga mangangabayuꞌ it adiꞌ ngayti baw mga sundaluꞌ ya nga magsasakay it sarakayan, simnunsun na sira it pagpepraan ngayti. 
EXO.14.24	Temed ta, maglelteg nagay 
EXO.14.25	Mamagkatelnek nay mga gulung it mga pagsasakayan nira ngayti, aypaꞌ daꞌsira na magkapakseg it magꞌusig ngayti, beken it magkaꞌutlang nay beken nga mga gulung. “Bilaꞌ, paꞌuliꞌ tami na baꞌ!” maat nira. “Paꞌalaid tami situt mga Israelita ngaytu. Ka iyan bay kalaban ta ngaytu, 
EXO.14.26	Inaat siꞌ it 
EXO.14.27	Ipiyapatuꞌ siꞌ nga matuud ni Moises. Magpangyag, magꞌuliꞌnan i dagat ngayti. Magpaꞌere-eres nagay mga taga Egipto ngaytit malagyu, temed it piyaklat it 
EXO.14.28	Pagꞌuliꞌnan it dagat ngayti, nataburan nay sarakayan baw mga kabayuꞌ ngayti it adiꞌ, pati mga sundaluꞌ ya. Egay naꞌped nga maski sang kataawan.
EXO.14.29	Temed ta, mga Israelita ngayti, duꞌun na sira it sang dipag, ka yanayti i piyanawan nira, napraan duꞌut piyagtengaꞌan it nagpadingding ngayti nga dagat. 
EXO.14.30	Kat iting aldaw, ipiyagribri it 
EXO.14.31	Ta, sabap it namuyaan it mga Israelita ngayti nga keseg it guna it 
EXO.15.1	Pagkamuya nira kayti, kimnantaꞌ na Moises baw muꞌsang mga Israelita ngayti it pagbantug nira it 
EXO.15.1	“Talagang kantaꞌan kuytuy 
EXO.15.1	Mga kabayuꞌ baw mga sundaluꞌ it kalaban ya, subuk ibiyuntal ya lamang duꞌun it dagat.
EXO.15.2	Gunaan i 
EXO.15.2	Kanya naga i Ampuꞌang Diyus ku. Talagang bantugun ku kanya. Kanyay Ampuꞌang Diyus it giyaringan ku. Talagang bantugun ku i guna ya.”
EXO.15.22	Ega na naꞌlay, tiyaban na ni Moises i mga Israelita ngayti garing duꞌun it pagpangaranan ngaytit Madarag nga Dagat, naꞌaduꞌun i pamanaw nira it rugar nga kapupuyangtan nga duꞌut Shur. Tulung aldaw nay piyanawan nira, egay magkapsagan nira nga danum. 
EXO.15.23	Nakaꞌbut na sira it rugar nga pagpangaranat Mara. Ireg sugiden it iting ngaran, mapaꞌit, sabap it ereꞌeret nga paꞌit it danum duꞌun. Ega magkaꞌinum nira. 
EXO.15.24	Ta it atkayti, siyarasa it mga Israelita ngayti si Moises. Maat nira, “Ta unu naytuy imnun namen kaytu?”
EXO.15.25	Ta it atkayti, nangabang si Moises duꞌun it 
EXO.15.25	Siyukda-sukdanan sira it 
EXO.15.26	Maat ya it kanira, “In talagang tingled i nakem mi kat pagsunud mi it aken, nga buwat mi purus mataldeng kat panleteg ku, baw sunudun mi i muꞌsang mga urdin baw pabetang-betang ku, ega ipalabay ku it imyu i mga sarut nga ipiyapanaw ku duꞌun it mga taga Egipto. Aku ngaytu nga 
EXO.15.27	Sunud siꞌ nga naꞌbut nira, duꞌun it Elim. Duꞌun kayti may sang puluꞌ baw duwa nga katabudan baw pitung puluꞌ nga puꞌun i maglulwak nga palma nga magayeng pagkaꞌnen i buwaꞌ ya. Namagbalay-balay sira duꞌun kayti, duꞌun nat tepad it mga tabud ngayti.
EXO.16.1	Ega naga naꞌlay i mga Israelita duꞌut Elim ngayti, namagpanaw siꞌ. Ikasang puluꞌ may lima na nga aldaw it ikadwang bulan garing it pagliꞌid nira duꞌut Egipto, nakaꞌbut sira duꞌut kapupuyangtan nga rugar nga pagpangaranat Sin, nga duꞌut piyagtengaꞌan it Elim baw Sinai. 
EXO.16.2	Sikayti it kapupuyangtan nga rugar, siyarasa siꞌ it mga Israelita ngayti na Moises, duwa ni Aaron. 
EXO.16.3	Magꞌaat siꞌ nira, “Magayen paꞌ talaga in inimatay kami na lamang it 
EXO.16.4	Aypaꞌ ka maat siꞌ it 
EXO.16.5	Ikaꞌnem nga aldaw it kada lingguꞌ, dubliyen nira i pagkuꞌmiten nira, ega lamang subuk pagkuꞌmiten nirat kaꞌlay, bawnga simpanen nira parabir idawaꞌ.”
EXO.16.6	Pagkatupus it pakisugi-sugid ngayti it 
EXO.16.7	Bawnga dedelem nga kadedelman maltegan mi i kabantugan ya, ka nagnegan yay ipagpakusalaꞌ mi ngaytut kanya. Paꞌaaten namen sabap, kada pakusalaꞌ kamu, kanya i pagkuntraꞌen mi, ega kami.” 
EXO.16.8	Maat pay beken nga inaat ni Moises, “
EXO.16.9	Maat ni Moises it ki Aaron, “Aaten mu i kadakel ngaytu nga kaꞌilangan madap sira it 
EXO.16.10	Egay beken, tiningped ni Aaron i kadakel. Magꞌampang paꞌ kanya, namaglawag sira nga muꞌsa duꞌut rugar ngayti nga kapupuyangtan. Sakaling naltegan nira duꞌut kunum i magsilaw na nga kabantugan it 
EXO.16.11	Maat siꞌ it 
EXO.16.12	“Nagnegan ku i pakusalaꞌ it mga Israelita. Aaten mu sira nga, mabway nga apu-apun na, begayan ku sira it pagsedaꞌ. Meyag, pangaꞌen siꞌ i ibgay ku it kanira. Pagustuꞌ sira it kaꞌen. Sikayan maꞌrutan nira nga aku i 
EXO.16.13	Desang matuud nga apu-apun na, reet-reet i miyabut nga puguꞌ. Talagang matanip i namagsanap duꞌun it pagbabalay-balayan nira ngayti. Pagꞌeyag siꞌ, ereꞌeret nga manamug nga maglilibut it mga bala-balay nira ngayti. 
EXO.16.14	Magtuꞌug i namug ngayti, letganan nira i sagpaw it lugtaꞌ, may magdadaꞌtun nga maninipis nga bagay nga subuk siyanglag. 
EXO.16.15	Ega naꞌrutan nira in unuyti. Ingku-ingkutun nay buwat nira. “Bilaꞌ, unu bayan?” maat nira.
EXO.16.15	Maat ni Moises it kanira, “Yanay pangaꞌen nga begay it 
EXO.16.16	“Takaꞌ pagnegan mi daꞌan i urdin ya pasar it iyan ngayan,” maat ni Moises. “Kada esa it imyu, misiꞌ lamang it tama-tamaꞌ ya baw mga kaꞌibaan ya duꞌut kanyang bala-balay, mga tagtetengat alupan i patuꞌ it sang kataawan.”
EXO.16.17	Ta egay beken, siyunud nat mga Israelita i inaat ngayti. May nanguꞌmit it dakulaꞌ, may ega. 
EXO.16.18	Temed pagꞌalup nira it pinsiꞌ nira ngayti, iyan dakulaꞌ ngayti nga pinsiꞌ, ega simnubraꞌ. Iti, ega ngayti, ega gasiꞌ kimnurang. Talagang tama-tamaꞌ it kanira i napisiꞌ nira ngayti.
EXO.16.19	Maat ni Moises it kanira, “Iyan ayaw kamu it paꞌped it areg mi it dedelem.” 
EXO.16.20	Temed iyan beken, ega namayaꞌ it ki Moises ka may ipiyaꞌped nira naga. Takaꞌ pagꞌeyag, inlud i ipiyaꞌped nira ngayti baw miyauꞌ na. Aypaꞌ ka miniseg si Moises it kanira.
EXO.16.21	Ta garing sikayti, meyag-meyag, pagkuꞌmiten nira, pateng lamang nga maꞌubus nira. Kada abwatay nay aldaw, matunaw nay mga iti ngayti nga duꞌun pat lugtaꞌ. 
EXO.16.22	Iyan ikaꞌnem na nga aldaw, ta piyasubraꞌan na it kada esa i pinsiꞌ nira. Tagasang alup nay patuꞌ it sang kataawan. Naꞌaduꞌun it ki Moises i mga ginuꞌu it mga Israelita ngayti ka isiyugid i iti ngayti. 
EXO.16.23	Ipiyaꞌyag ni Moises it kanira, nga maat ya, “Ituy ipiyagꞌurdin it 
EXO.16.24	Ta subung nat inaat ngayti ni Moises, may ipiyaꞌped na nira nga areg nirat meyag. Ipiyaꞌped nira ngayti, ega rimnanggaꞌ baw ega inlud. 
EXO.16.25	Maat siꞌ ni Moises it kanira, “Iyan nay kaꞌnen mi kayti, sabap kayti, Aldaw it Kapaꞌnaan nga ipagpabetang it 
EXO.16.26	Seledat enem nga aldaw, meyag-meyag manguꞌmit kamu. Temed pagꞌikapitung aldaw, nga Aldaw it Kapaꞌnaan, ta ega nay makuꞌmit mi.”
EXO.16.27	Temed may ega naga namayaꞌ. Ka maski ikapitu na ngayting aldaw, namagpanaw naga sira nga manguꞌmit, temed ta, egay nakuꞌmit nira nga maski unu. 
EXO.16.28	Ta it atkayti siꞌ, maat siꞌ it 
EXO.16.29	Dedemdemen mi nga aku nga 
EXO.16.30	Ta garing sikayti daꞌsira na mamagbuwat it buwaten nira basta ikapitu na nga aldaw.
EXO.16.31	Manna
EXO.16.32	Maat siꞌ ni Moises it kanira, “Itu siꞌ i ipiyagꞌurdin it 
EXO.16.33	Aypaꞌ maat ni Moises it ki Aaron, “Manu ka it guri-guriꞌ baw betangan mu it mga tengat alupan nga manna. Idaꞌtun mu na duꞌut adapan it 
EXO.16.34	Egay beken, siyunud ni Aaron i inaat ngaytit 
EXO.16.35	Manna na ngayti i pangaꞌen it mga Israelita seledat epat nga pulung taꞌun, seked it nakaꞌbut na sira duꞌut Canaan.
EXO.17.1	Gimnaring siꞌ i mga Israelita ngayti duꞌut rugar ngayti nga kapupuyangtan nga pagpangaranat Sin. Kayaꞌmat-kayaꞌmat lamang i panaw nira, uyun kat in sang unuy kaꞌalaid it panawan nira nga ipagꞌurdin it 
EXO.17.2	Ta, unupat inisgan na nira si Moises. Maat nira, “Sigi, begayan mu kami it danum nga maꞌinum namen!”
EXO.17.2	“Unuy magkaꞌisgan mi it aken?” maat ni Moises. “Unuka pagsukda-sukdanan mi i 
EXO.17.3	Temed talagang kuꞌinum nang kuꞌinum i mga Israelita, aypaꞌ ka biyanta na nira si Moises. Maat nira, “Unuka piyaliꞌwan mu kami duꞌut Egipto? Yay matuud, isaꞌun lamang matay kaming muꞌsa it kuꞌinum, pati mga anak namen baw mga ayep!”
EXO.17.4	Aypaꞌ ka nangabang siꞌ si Moises duꞌun it 
EXO.17.5	Maat i tubag it 
EXO.17.6	Elaten ta kamu duꞌun it dakulang batu nga duꞌut Horeb. Pagꞌabut mi, bangkalen mu it sungkud mu i batu ngayan. Tumumbud yan i danum nga maꞌinum mi nga muꞌsa.” Ta, atkayti nga matuud i binwat ni Moises, nga pagleltegan it mga ginuꞌu ngaytit mga Israelita. 
EXO.17.7	Napangaranan i sikayting rugar it Masa baw Meriba, sabap nagpakidaꞌeg i mga Israelita duꞌun kayti, baw subuk siyukda-sukdanan niray 
EXO.17.8	Iyan duꞌun paꞌ i mga Israelita it Refidim ngayti, riyumpakan sira it mga Amalecita. 
EXO.17.9	Aypaꞌ singkat ni Moises si Josue nga bilang pagsarig-sarigan ya. Maat ya, “Miliꞌ ka kat mga kaꞌibaan ta ngaytu nga ibaen mu it pakibunuꞌ it mga Amalecita ngaytu. Aken, dedelem timindeg aku duꞌut sagpaw it mungsuꞌ ngayti it pagseskelen kuy sungkud ku nga ipiyagꞌaat it Ampuꞌang Diyus nga tabanen ku.”
EXO.17.10	Siyunud ni Josue i inaat ngayti ni Moises. Diyarugpaꞌ na nira i mga Amalecita ngayti. Ki Moises ngayti, nga iba ya si Aaron baw sang kataawan nga pagpangaranat ki Hur, naꞌaduꞌun nat sagpaw it mungsuꞌ ngayti. 
EXO.17.11	Ta, basta magtitindeg i mga alima ni Moises, magpandaꞌeg i mga Israelita, takaꞌ in magkapaꞌababaꞌ ya, ta mga Amalecita i magpandaꞌeg. 
EXO.17.12	Temed paribasay kimnaꞌlay, kinter na si Moises. Aypaꞌ binwat na Aaron, duwa ni Hur, miyanu sira it batu ka piyaꞌdungan it ki Moises. Bawnga singkel nira i mga alima ni Moises ngayti nga magtitindeg isaꞌun ega makapasalu ya. Seked it simindep i aldaw i seskel nira. 
EXO.17.13	Ta egay beken, nandaꞌeg na Josue, diyaꞌeg niray mga Amalecita ngayti.
EXO.17.14	Bawnga maat siꞌ it 
EXO.17.15	Duꞌun kayti, nagbuwat si Moises it papangantengan it ipagsamba. Piyangaranan ya it “
EXO.17.16	Ka maat ya it mga kaꞌibaan ya ngayti, “May ipiyatindeg nga alima ayun duꞌun it 
EXO.18.1	Ta si Jetro ngayti nga sasirduti duꞌun it Madian baw punyangan ni Moises, nabaritaꞌan ya i mga binwat ngayti it 
EXO.18.2	Si Jetro siꞌ i magꞌasikasu it ki Zipora ngayti nga asawa ni Moises, pati mga anak nira, garing it piyaꞌuliꞌ sira ni Moises duꞌut Madian. 
EXO.18.3	Ngaran it akaꞌ nga anak nira, si Gersom, ka yanayti, maat ni Moises it pagsakit, “Dayuꞌan aku lamang situt itung banwa.” 
EXO.18.4	Si Eliezer i ngaran it ariꞌ, ka maat siꞌ ni Moises, “Pagtabangen aku nga banar it Ampuꞌang Diyus it giyaringan ku. Ipiyagribri ya aku kat tarep basiꞌ it adiꞌ it Egipto.”
EXO.18.5	Pagkabaritaꞌ ni Jetro it muꞌsa ngayti, napikir ya nga pakikita. Pagpanaw ya, piyabayaꞌ yay anak ya ngayti nga asawa ni Moises baw apuꞌ ya ngayting duwa, ka naꞌaduꞌun sira it pamaglalangsanan ngayti na Moises duꞌut rugar nga kapupuyangtan, nga duꞌun ngayti it ipagpabetang nga bukid it Ampuꞌang Diyus. 
EXO.18.6	Pagꞌabut nira duꞌun, piyasugidan ya si Moises nga magꞌaꞌabut sira, sang siraan it asawa ngayti ni Moises baw anak nirang duwa.
EXO.18.7	Pagkaꞌrut ni Moises, siyusmu ya sira. Nanluud kanya duꞌun it sarungaan it punyangan ya baw namalek paꞌ. Nagkumustaan na sira, bawnga piyabayaꞌ ya na sira duꞌut kanya nga bala-balay. 
EXO.18.8	Itiyuturan nga muꞌsa ni Moises i muꞌsang binwat it 
EXO.18.9	Nasagyaan ni Jetro i mga kagayenan ngayti nga binwat it 
EXO.18.10	Maat ni Jetro, “Talagang bantugun i 
EXO.18.11	Natantuwan ku kayti nga 
EXO.18.12	Bawnga nagbuwat si Jetro it ipagsamba nga pagꞌantengen, baw beken nga mga panalisi baw pasalamat nga ipagsamba ya it Ampuꞌang Diyus. Naꞌaduꞌun it kanira si Aaron baw mga ginuꞌu ngayti it mga Israelita. Sang siraan nat punyangan ngayti ni Moises i namagkaraꞌnen it pistaꞌ nga pasalamat duꞌun it Ampuꞌang Diyus.
EXO.18.13	Pagkadedelman, siyarunga siꞌ ni Moises i buwaten ya nga pangayus it mga katataawan nga may aꞌayusun. Inabut kanya it delem sabap dakel nga taw i inayus ya. 
EXO.18.14	Namuya-namuyaan nga banar ni Jetro i kadakulat pagbuwaten ngayti ni Moises. Aypaꞌ ka miyampang kanya nga magꞌaat, “Makuriꞌ yang buwat i imu ngayan. Ka esa-esa muy magꞌayus it mga taw ngayang may barisukaran, aypaꞌ kadakel ngaytu nga magꞌeꞌlat situt adapan mu, magꞌapun i elat nira it pagꞌayus mu.”
EXO.18.15	“Ta, unuy mabwat ku,” maat i tubag ni Moises, “it magpandangep sira situt aken isaꞌun maꞌrutan nira i kaꞌirgan it Ampuꞌang Diyus? 
EXO.18.16	Kada yan may mga taw nga may barisukaran, mamagpandangep yan sira situt aken. Ta in nakapagꞌusay na sirang duwa, ukumanan ku na. Iꞌaat ku nat kanira in siyu i tamaꞌ baw beken paꞌ, ipaꞌyag ku gasiꞌ it kanira i mga urdin it Ampuꞌang Diyus.”
EXO.18.17	Maat siꞌ ni Jetro ngayti, “Magayen siguru, ega naga atkayan i buwaten mu. 
EXO.18.18	Subuk pagpakuriꞌan mu na nga banar i bilug mu, atnaga i mga taw. Dakulaꞌ talaga nga buwaten muy iyan ngayan, subuk ega na kaya mu in esa-esa mu na lamang. 
EXO.18.19	Pagnegan muy napikir ku ngaytu, baw pagsisiguruun ku nga tabangen ka it Ampuꞌang Diyus. Kayti magayen tuy buwat mu ngaytu nga ikaw i manigꞌadap it Ampuꞌang Diyus sabap it kanira, ka ikaw i manigsugid duꞌut kanya it piyagbarisukaran nira. 
EXO.18.20	Ikaw i manigtulduꞌ it kanira it muꞌsang mga ipiyagꞌurdin it Ampuꞌang Diyus baw in maꞌunuy pangaꞌgenan nga pagsagyaan ya. Ikaw gasiꞌ i manigpaꞌyag it kanira it in unuy magagayeng buwaten nira. 
EXO.18.21	Temed buwaten mu gasiꞌ, miliꞌ ka it mga taw nga bilang makatimbang it imu, mga magagayeng adat it taw nga may kakayaan, baw paggalangen nira it may iꞌlam i Ampuꞌang Diyus. Kaꞌilangan magkasarigan sira baw ega kaꞌman begayan it pabur. Rumraan mu sira nga manigpamaalaꞌ, nga may magpamaalaꞌ it rinibu, ginatus, taglilimang puluꞌ baw tagasang puluꞌ. 
EXO.18.22	Sira na ngaytu i mga manigꞌayus baw manigꞌukuman kat dedekeyeꞌ lamang nga urupakaten. Iyan lamang, dadakulang bagay i tabanen nira situt imu. Sikayan daꞌka nayan masyadung makuriꞌan, sabap magkatabang-tabangan ka nat buwaten mu ngayan. 
EXO.18.23	In beteꞌ atkaytuy buwaten mu, nga uyun siguru kat kaꞌirgan it Ampuꞌang Diyus, daꞌka nayan masyadung magkakuriꞌan baw kat mga unu-unung bagay nga urupakaten, madali-daliꞌ maꞌayus.”
EXO.18.24	Piyagnegan ni Moises it magayen i inampang it punyangan ya ngayti, baw siyunud yay muꞌsa ngayting inaat. 
EXO.18.25	Miniliꞌ na kanya it mga lalaki nga Israelita nga magagayen i adat baw may kakayaan, baw riyumraan ya na nga manigpamaalaꞌ it mga katataawan ngayti. Ta yanayti, may kat rinibu, ginatus, taglilimang puluꞌ baw tagasang puluꞌ. 
EXO.18.26	Sira na ngayti i pirmi nga manigꞌayus it katataawan ngayti. Yanayan lamang i pagtabanen nira duꞌut ki Moises, dadakulaꞌ nga bagay. Takaꞌ in dedekeyeꞌ lamang nga aꞌayusun, sira nay baalaꞌ.
EXO.18.27	Ega naga naꞌlay si Jetro duꞌun, namꞌun na kanya duꞌut ki Moises ka miyuliꞌ na duꞌut kanyang banwa.
EXO.19.1	Iyan ikatlu nang bulan garing it liminꞌid i mga Israelita duꞌut Egipto, nakaꞌbut sira duꞌun it rugar nga kapupuyangtan nga duꞌut Sinai. 
EXO.19.2	Sabap pagpanaw nira siꞌ, nga garing duꞌun it Refidim ngayti, naꞌaduꞌun na sira it rugar nga kapupuyangtan nga duꞌut Sinai. Piyagbalay-balayan nira, duꞌun nat adeꞌdeng it siyangkedan it bukid.
EXO.19.3	Pagkapagbalay-balay nira, timnungul si Moises duꞌut Bukid ngaytit Sinai ka pakisugi-sugid kanya it Ampuꞌang Diyus. Timnaꞌwag i 
EXO.19.4	Aaten mu nga, ‘Maat it 
EXO.19.5	Kayti in sunudun mi ga aku baw ega ranggaꞌen mi i ipagpakiꞌupakat ku it imyu, kararasan ku na kamu nga mga taw nga piniliꞌ ku. Sabagay aken talaga i muꞌsang bangsat taw, temed kamu, ipapinpin ku. 
EXO.19.6	Buwaten ta kamu nga muꞌsa nga subuk sasirduti nga magsirbi it aken. Buwaten ta kamu nga bangsa nga ega basta-basta ka ipiyasiguru kamu nga aken na.’ Itu i iꞌaat mu it mga Israelita.”
EXO.19.7	Aypaꞌ nanadsad na si Moises, bawnga binwat ya, tiningped yay muꞌsang mga ginuꞌu it mga Israelita. Pagkatingped, ipiyagsugid ya it kanira i muꞌsa ngayti nga ipiyagꞌurdin it 
EXO.19.8	Kadakel ngayti, esa-esay tubag nira nga magꞌaat, “Talagang sunudun namen i muꞌsa nga ipagꞌurdin it 
EXO.19.9	Maat siꞌ it 
EXO.19.9	Bawnga nakasugid na ni Moises duꞌut 
EXO.19.10	Maat paꞌ it 
EXO.19.11	Pagꞌikatlung aldaw, kaꞌilangan nga alistu na sira nga muꞌsa, sabap aku nga 
EXO.19.12	Aypaꞌ bangtalan muy linibut it bukid ngaytu baw iꞌaat mu it kanira nga egay kasalya tumungul, u maski tegday, egay temegday duꞌut seled it bangtal ngaytu. Siyu-siyu i pasaꞌli, egay pagduwa-duwa nga imatayen kanya. 
EXO.19.13	Iꞌimatay it kanya, panaꞌ u in daꞌga batu, ka panyaꞌ i may tumapal it kanya. Egaytuy piniliꞌan, taw u ramu-ramu, basta kasalya, ega egnen. Temed basta nagnegan mi na i padayuyung it taburi, magtiꞌmes nay kadakel situt siyangkedan it bukid ngaytu.”
EXO.19.14	Nanadsad siꞌ si Moises duꞌut bukid ngayti ka sugidan ya nay kadakel nga magꞌali-alistu sira. Manlimpiyuꞌ it magayen ka madap sira it Ampuꞌang Diyus. Pati pakayan, panalpukan it kadakel. 
EXO.19.15	Maat ni Moises it kanira, “Kaꞌilangan, pagꞌikatlu, itsu kamu na. Ayaw kamu it panriꞌe-riꞌeng it asawa mi.”
EXO.19.16	Pagꞌikatlung eyag, magpanduldug nay duꞌut bukid ngayti baw magꞌaluꞌalug sabaten nay kilat. Bukid ngayti, pagbubuꞌtungan na it maꞌpal na nga kunum. Ega naꞌlay nagnegan niray tingeg it taburi nga piyadayuyung it diyadakulaꞌ. Muꞌsat mga taw ngayti, namagyegyeg nat iꞌlam. 
EXO.19.17	Diyaran na ni Moises i kadakel ngaytit taw it naꞌaduꞌun it tiꞌngir it bukid ngayti ka madap na sira it Ampuꞌang Diyus. 
EXO.19.18	Talagang Bukid ngaytit Sinai, pagbubuꞌtungan nat tabuk ka limnampud nay 
EXO.19.19	Magdadakulaꞌ-magdadakulaꞌ i tingeg it taburi ngayti. Miyampang si Moises, tiyubag kanya nga lagi it Ampuꞌang Diyus kat pamsar it duldug.
EXO.20.1	Atkaytu na i inaat it Ampuꞌang Diyus duꞌun it kadakel ngayti. 
EXO.20.2	“Aku i 
EXO.20.3	Kuydaw ka
EXO.20.4	Kuydaw ka it buwat it ladawan nga sambaen mu nga subung it ladawan it maski unu nga kat langit, kat banwa baw kat danum.
EXO.20.5	Kuydaw mu masalyaan it panluudan nga sambaen i mga iyan ngayan, ka aku nga 
EXO.20.6	Temed seked it maski rinibu nga tungtung-inapuꞌ, ildawan ku sira nga magkayli it aken baw sumunud it mga urdin ku.
EXO.20.7	Kuydaw mu masalyaan it sumangpit i ngaran ku kat egay kapulusan u galang. Sabap aku nga 
EXO.20.8	Ega lipatan mu nga ibagiꞌ mu it aken i Aldaw it Kapaꞌnaan. 
EXO.20.9	Seked lamang it enem nga aldaw i buwatan mu it mga buwaten mu. 
EXO.20.10	Ikapitung aldaw, Aldaw na it Kapaꞌnaan. Ibagiꞌ mu na it aken nga 
EXO.20.11	Sabap seledat enem nga aldaw, kiyumplitu ku i mga kugunaen ku nga langit, banwa, dagat baw muꞌsang betang nira. Pagꞌabut it ikapitu ngaytu nga aldaw, ega nay binwat ku ka nakumplitu nay muꞌsa. Aypaꞌ ka ipiyablag ku na i itung aldaw, ka ipagpabetang ku nga ega basta-bastang aldaw.
EXO.20.12	Galangen mu i amaꞌ baw inaꞌ mu, isaꞌun paꞌlayen ka duꞌun it banwa nga ibgay ku it imyu.
EXO.20.13	Kuydaw ka it pangimatay it masigkataw mu.
EXO.20.14	Kuydaw ka it pamakun duꞌun it ega asawa mu.
EXO.20.15	Kuydaw ka it panakaw.
EXO.20.16	Kuydaw ka it panistugu it egay matuud kuntraꞌ kat maꞌiba mu.
EXO.20.17	Kuydaw ka it kaꞌirak. Ega irakan mu i pamalay-balay it masigkataw mu. Ega irakan mu i asawa ya, mga uripen ya, mga ayep ya, u maski unu nga kusas ya.”
EXO.20.18	Namagyegyeg it iꞌlam i mga Israelita ngayti, pagkagneg nira it pamsar it duldug ngayti baw tingeg ngaytit taburi, baw pagkalteg it kilat, pati tabuk ngayti duꞌun it bukid. Timnitindeg na lamang sira duꞌut pagtitindegan nira ngayti nga duꞌut ala-alaid. 
EXO.20.19	Baw inupakat nira si Moises, nga maat nira, “Ikaw na i mampang, pagneg kami yan. Ega na Ampuꞌang Diyus ngayan, ka barang matay kami!”
EXO.20.20	“Aaꞌ,” maat ni Moises it kanira, “ayaw kamut aliꞌ. Sukda-sukdan ya lamang bayan it imyu. Ireg ya lamang nga galangen mi kanya it may iꞌlam isaꞌun ega na muwat kamu it kasalaꞌan.”
EXO.20.21	Temed magꞌaliꞌ paꞌ i mga taw ngayti, duꞌun na lamang sira it ala-alaid ngayti. Si Moises na lamang ngayti i nagpatpad duꞌut kunum ngayti nga maꞌpal nga duꞌun i Ampuꞌang Diyus.
EXO.24.1	Maat siꞌ it 
EXO.24.2	Temed ikaw, melep ka sinit aken it esa-esa mu. Iyan mga kaꞌibaan mu ngayan, baw kadakel it mga Israelita, talagang ega mapakay nga tumungul sira.”
EXO.24.3	Pagkatupus it muꞌsa nga kusugiden ngayti it 
EXO.24.4	Bawnga isiyurat ni Moises i muꞌsa ngayti nga inaat it 
EXO.24.4	Pagꞌeyag siꞌ it aldaw nga kadedelman pang banar, nagbuwat si Moises it papangantengan duꞌut siyangkedan it bukid ngayti. Bawnga nagpatindeg kanya it sang puluꞌ may duwang batu i batu. Piyapatu-patuꞌan ya, sang puluꞌ may duwang kuyunan nga mga tungtung-inapuꞌ ni Jacob. 
EXO.24.5	Pagkaꞌman ya, may mga singkat ya nga mangaꞌwaꞌen nga lalaki nga Israelita nga muwat it pagꞌantengen nga ipagsamba duꞌun it 
EXO.24.6	Binwat ni Moises, biyagiꞌ yay duguꞌ it inimatay ngayti nga ramu-ramu. Sang bagiꞌ, ibintang ya duꞌut karung. Sang bagiꞌ, ibiyuꞌbuꞌ ya na duꞌun it papangantengan ngayti. 
EXO.24.7	Bawnga pinsiꞌ ya i siyuratan ya it pakiꞌupakat it 
EXO.24.8	Aypaꞌ pinsiꞌ na ni Moises i duguꞌ ngayti duꞌut karung, ka ipiniꞌtik ya na nga ayun duꞌut mga taw ngayti. Maat ya, “Itu, duguꞌ ngaytu, i magpapaꞌgen it pakiꞌupakat ngaytu it 
EXO.24.12	Inaat siꞌ it 
EXO.24.13	Aypaꞌ napanaw siꞌ si Moises, duwa ni Josue nga katabang ya, naꞌaduꞌun siꞌ it bukid ngaytit Ampuꞌang Diyus ka tumungul siꞌ si Moises. 
EXO.24.14	Inaat yay mga ginuꞌu, “Melat kamu lamang situ seked it kaꞌuliꞌ kami. Si Aaron baw si Hur ngaytu, sira nay baalaꞌ nga manigꞌayus mi, in beteꞌ may kaꞌilangan nga ayusun.”
EXO.24.15	Timnungul na si Moises duꞌut Bukid it Sinai nga pagbubuꞌtungun siꞌ it kunum i siyagpawan ya. 
EXO.24.16	Bawnga nagpasalu duꞌut Bukid ngaytit Sinai i magsingkar nga kabantugan it 
EXO.24.17	Kat panleteg it mga taw, subung it magdidigalang nga apuy duꞌut siyagpawan ngayti i magsingkar ngayti nga kabantugan it 
EXO.24.18	Pagtungul ni Moises, siyakep na kanya it kunum ngayti. Epat nga pulung aldaw baw delem i kaꞌlay ya duꞌun.
EXO.25.1	Inaat siꞌ it 
EXO.25.2	Maat ya, “Itu siꞌ i iꞌaat mu it mga Israelita. Aaten mu sira nga megay sira it kumpur kat nakem nira nga ireg nira nga ibgay it aken. Ikaw naga i tumanggap. 
EXO.25.3	Itu may itu i mga ibgay nira, bulawan, pirak, tumbaga, 
EXO.25.4	benang nga maluꞌnaw, indilibelen baw madarag, pirmira nga abel, bulbul it kambing nga pagbubwaten na, 
EXO.25.5	anit it lalaki nga tupa nga liyuuꞌ it madarag, baw iyan pirmirang kulit it ramu-ramu kat dagat, baw tablaꞌ it akasya, 
EXO.25.6	lana nga magkatidaw, babangluun nga ipagragiꞌ it lana nga ipagpaꞌid baw iyan mabanglu nga ipagragiꞌ duꞌun it kamangyan. 
EXO.25.7	Beken paꞌ nga ibgay nira, mga marerga nga pagminaꞌen nga batu nga subung it kornalina baw mga beken, nga ipagtakin asat mga piyakabadyuꞌ it sasirduti nga pagpangaranat efod baw pektoral.
EXO.25.8	Pabwaten mu sira it magkapuru-purun nga balay. Balay ngaytu, talagang ega basta-basta, ka subuk iyan nay taꞌidan ku isaꞌun kaꞌiba-iba mi na aku nga pirmi. 
EXO.25.9	Kaꞌilangan, pamwat mi it balay ngayan baw muꞌsang kagamitan nga iduꞌun, isunud mu it pabetang-betang nga iꞌaat ku na it imu kayti.”
EXO.25.10	“Muwat kamu it esang kaban nga akasya i buwaten. Duwang parasikwan baw tengaꞌ i kaꞌabwat ya, sang parasikwan baw tengaꞌ i kalayaw, atnaga i katagbaw ya. 
EXO.25.11	Paliꞌwan, paseled ya, lulupan mi it pirmirang bulawan, bawnga pakeꞌpelan mi it bulawan naga i ayun kat baꞌbaꞌ ya nga bilang panggagal it kaban ngaytu. 
EXO.25.12	Maglekeg kamu it epat nga batu nga bulawan nagay lekgen. Bawnga pabali-bali, nga kada kantu ya nga ayun kat salu, takinan mi nga piyakatalinga ya. 
EXO.25.13	Muwat kamu gasiꞌ it lampung nga papasaꞌnan mi it kaban ngaytu, akasya i buwaten mi baw lulupan mi naga it bulawan i pararampus. 
EXO.25.14	Bawnga in maꞌman mi na i papasaꞌnan ngaytu, iruꞌuk mi na asan it piyakatalinga nga pabali-bali it kaban ngaytu, nga kat kada kantu ya. 
EXO.25.15	Ega na awa-awaꞌen mi i papasaꞌnan ngaytu, iꞌunay mi na. 
EXO.25.16	Bawnga iyan duwang dapiꞌpis nga batu nga ibgay ku it imu nga pagsusuratan it mga urdin, ibtang mu asat kaban ngaytu ka katandaꞌ it pakiꞌupakat ku ngaytu it imyu.
EXO.25.17	Buwatan mi it saꞌeb i kaban ngaytu, nga duwang parasikwan baw tengaꞌ i kaꞌabwat ya, sang parasikwan baw tengaꞌ i kalayaw. Pirmirang bulawan i buwaten. Itu ngaytu i pagpangaranan it Magkaꞌangutan it Ildaw nga Kapasinsiyaan. 
EXO.25.18	Maglimbang it kiyaꞌpusan it saꞌeb ngaytu may kerubin. Bulawan nagay buwaten. 
EXO.25.19	Pamwat mi, randunun mi na i mga kerubin ngaytu baw saꞌeb nga Magkaꞌangutan it Ildaw nga Kapasinsiyaan isaꞌun esa-esa lamang sira. 
EXO.25.20	Nagsarunga i pamwat mu it kerubin ngaytu, surubung nga magꞌuꞌungaw duꞌut Magkaꞌangutan it Ildaw nga Kapasinsiyaan. Iyan mga elad nira, magkekrab, temed nagtumu nga pagꞌuꞌlungan i Magkaꞌangutan it Ildaw nga Kapasinsiyaan. 
EXO.25.21	In naꞌman na, iꞌasan mu it sagpaw it kaban ngaytu nga betangan mu nat ibgay ku it imu nga duwa ngayan nga dapiꞌpis nga batu nga pagsusuratan it mga urdin ku. 
EXO.25.22	Ta, duꞌun ku ikaw kitaen it Magkaꞌangutan ngaytut Ildaw nga Kapasinsiyaan kat piyagtengaꞌan it duwa ngaytung kerubin. Duꞌun ku ibgay it imu i muꞌsang mga urdin ku it mga Israelita.”
EXO.26.1	Maat paꞌ it Ampuꞌang Diyus, “Buwaten mi gasiꞌ i Tabirnakulu, nga yay bilang balay ku nga magkapuru-purun. Bali it sang puluꞌ nga kakurtinaꞌan i makadingding. Pamwat mi it mga kurtinaꞌ ngaytu, maꞌiꞌinek nga panrara it pirmirang abel i gamiten, nga may uyut nga benang nga maluꞌnaw, indilibelen baw madarag gasiꞌ. Paburdaꞌan mu it mamagkaꞌrut murdaꞌ. Iburdaꞌ nira, ladawan it kerubin. 
EXO.26.14	Duwa i buwaten mi nga bilang atep it balay ngaytu. Iyan sangbat, anit it lalaki nga tupa nga liyuuꞌ it madarag. Sangbat, pirmirang kulit it ramu-ramu kat dagat i buwaten, nga iyan i ayun kat liꞌwan.
EXO.26.30	Atkaytu nay pamatindeg mi it Tabirnakulu ngaytu nga ibayaꞌ mu nga banar it kumpur pabetang-betang ngaytu nga ipagꞌaat ku it imu kayti situt bukid ngaytu.
EXO.26.31	Muwat kamu naga it sang kakurtinaꞌan nga maꞌiꞌinek naga nga panrara it pirmirang abel i gamiten. Palangan naga it benang nga maluꞌnaw, indilibelen baw madarag. Asat kurtinaꞌ ngaytu, paburdaꞌan mu it mamagkaꞌrut murdaꞌ it mga ladawan it kerubin. 
EXO.26.32	Pagkabitan it kurtinaꞌ ngaytu, epat nga batu nga piyakaꞌarigi nga akasya i binwat, nga liyulupan it bulawan. Kaꞌilangan, mga piyakaꞌarigi ngayti, magꞌuꞌulbud duꞌut uꞌulbudan nga pirak i binwat. Mga kakabitan gasiꞌ, kaꞌilangan bulawan naga i binwat. 
EXO.26.33	Ikabit mi i kurtinaꞌ ngaytu duꞌut mga kakabitan nga duꞌut patuꞌ it piyakaꞌatep it Tabirnakulu ngaytu. Bawnga iꞌasan nat lingeb it kurtinaꞌ ngaytu i Kaban ngaytit Pakiꞌupakat. Kurtinaꞌ na ngaytu i magiꞌ it duwa ngaytu nga kaseledan, nga esa i seled nga pagtaꞌwagen it Ega Basta-bastang Seled. Iyan esa, Subraꞌ Na nga Ega Na Babasta-bastaeng Seled. 
EXO.26.34	Bawnga duꞌut piyakamataꞌas ngaytu nga seled, saꞌban nay kaban it ega basta-bastang saꞌeb ya nga pagpangaranat Magkaꞌangutan it Ildaw nga Kapasinsiyaan.”
EXO.27.1	“Itu gasiꞌ i buwaten mi, papangantengan nga kayu nga akasya nagay buwaten. Tulung parasikwan i katagbaw ya. Limang parasikwan i kaꞌabwat, atnagay kalayaw. 
EXO.27.2	Asat sagpaw it mga kantu ya buwaten i subuk tanduk. Randun i pamwat. Bawnga lulupan i muꞌsa it tumbaga. 
EXO.27.3	Magbuwat kamu gasiꞌ it mga kagamitan it papangantengan ngaytu, purus tumbaga i buwaten, nga subuk berebtangan it abu, mga pala, mga karung, mga subuk sarapang baw pugun. 
EXO.27.6	Muwat kamu it mga papasaꞌnan nga lampung. Akasya nagay buwaten baw lulupan mi tu it tumbaga. 
EXO.27.7	Iruꞌuk mi i mga lampung ngaytu asat ipiyatalinga mi nga asat mga kantu it papangantengan ngaytu ka yay papasaꞌnan ya. 
EXO.27.8	Pamwat mi it papangantengan ngaytu, buwas i seled ya, baw buwaten, tablaꞌ nga akasya naga, subung naga it pabetang-betang nga ipagꞌaat ku it imu kayti situt bukid ngaytu.”
EXO.27.20	“Iꞌurdin mu it mga Israelita nga tumaban sira asat imu it pirmirang lana it buwat olibo isaꞌun delem-delem maglinag it susgu i mga tidaw duꞌut Tabirnakulu. 
EXO.27.21	Puwistuꞌ it mga tidaw ngaytu, duꞌun it sangbat ngayan nga seled nga ayun kat liꞌwan it kurtinaꞌ ngayan nga magbabagiꞌ it seled, temed patuꞌ naga it paglilingben nga Kaban it Pakiꞌupakat. Si Aaron baw mga anak ya nga lalaki i magꞌarigra it mga tidaw ngaytu. Kada apu-apun, pagketan na, baw parngen mana in aldaw. Kaꞌilangan, maglinag it susgu duꞌut adapan it 
EXO.28.1	“Ipatawag mu si Aaron nga sulsug mu baw mga anak ya nga lalaki nga si Nadab, si Abiu, si Eleazar baw si Itamar. Ipapinpin mu sira duꞌut beken nga mga Israelita ka sira, mga sasirduti na nga magsirbi it aken. 
EXO.28.2	Pataiꞌan mu si Aaron it ega basta-bastang pakayan nga bagay it katengdanan ya, isaꞌun galangen it mga taw baw ipabetang nira kanya it mataꞌas. 
EXO.28.3	Taꞌgen mu i mga manigtaiꞌ nga binggayan kut itu nga kiyaꞌrutan, nga buwatan nira si Aaron it ega basta-basta ngaytu nga pakayan nga imandaꞌan it ipiyasiguru kanya kat katengdanan ya nga sasirduti nga magsirbi it aken.”
EXO.30.7	Maat pay beken nga ipiyagꞌurdin it 
EXO.30.8	Atkayan nagay buwaten ya in delem na, pagpagket it mga tidaw, manteng siꞌ it kamangyan. Kaꞌilangan nga aldaw-aldaw seked it magtungtung-magꞌinapuꞌ, atkaytu nay pagbuwaten nga may antengen nga kamangyan duꞌun it adapan it 
EXO.30.9	Ayaw kamut anteng duꞌun it itung papangantengan it kamangyan nga belag kat ipiyagꞌaat ku. Ega antengan mi it belag nga bagay in daꞌga kamangyan lamang. 
EXO.30.10	Kaꞌsa it sang taꞌun, in buwaten ni Aaron i buwat nga ipagꞌangut it kapasinsiyaan it kasalaꞌan it muꞌsang mga Israelita, paꞌidan ya i pati epat nga tanduk it papangantengan ngaytut kamangyan, nga paꞌidan ya it duguꞌ it isiyalisi ngayan nga ramu-ramu.
EXO.31.18	Pagkatupus it 
EXO.32.1	Temed ta, it nakakaꞌlay si Moises duꞌut siyagpawan it bukid ngayti, binwat it mga Israelita, naꞌaduꞌun sira it ki Aaron, ka maat nira, “Muwat ka it mga ladawan it Ampuꞌang Diyus nga manguꞌna it aten nga ganti ni Moises, ka egaytu magkaꞌrutan tami in naꞌunu naytu si Moises ngaytu nga nagpaliꞌwan ngaytut aten duꞌut Egipto.”
EXO.32.2	“Ta in atkayan,” maat ni Aaron, “awaꞌen mi i mga bulawan nga aritis nga pagꞌaꞌaritisen it mga asawa mi baw mga anak mi, bawnga panabanen mi situt aken.” 
EXO.32.3	Ta, atkayti nga matuud i binwat nira. 
EXO.32.4	Pagkatanggap ni Aaron, binwat ya, tiyunaw ya na. Pagkatunaw, itinggis ya na duꞌun it urnuwan. Binwat ya nga ipiyasbung it uꞌuybun it bakaꞌ, bawnga piyalinuꞌ ya. Iyan nagayen-gayen ya na, maamaatan i kadakel ngayti, “Ta, waytu na i ladawan it Ampuꞌang Diyus tami, nga nagpaliꞌwan it aten duꞌut Egipto.”
EXO.32.5	Pagkamuya ni Aaron nga nasagyaan it kadakel i binwat ya ngayti, nagbuwat kanya it papangantengan duꞌun it sarungaan it bakaꞌ ngayti. Bawnga inaat ya i kadakel, “Dedelem pistaꞌan tami i 
EXO.32.6	Aypaꞌ pagꞌeyag nagbuwat na sira it panalisi nga pagꞌantengen baw beken gasiꞌ nga ipagsamba nga subuk mga pasalamat. Pagkabwat nira, iyan nay buwat nira, nagkaraꞌnen-karaꞌnen baw namagꞌinum-inum, langkuy it nagkasagyaan sira it maraꞌway nga pagkasagyaan.
EXO.32.7	Ta, it atkayti na, maat it 
EXO.32.8	Piyaswayan nira nga lagi i mga urdin ku. Minwat na sira it ipiyasbung it uꞌuybun it bakaꞌ nga bulawan i binwat. Iyan na i pagsambaen nira kayti baw pagꞌantengan it panalisi nga ipagsamba. Ka maat nira, ‘Waytu na i ladawan it Ampuꞌang Diyus tami nga nagpaliꞌwan it aten duꞌut Egipto.’
EXO.32.9	Kayti urut ku nay adat it mga taw ngayan baw kapiyasngel nira. 
EXO.32.10	Aypaꞌ kayti, pataꞌnan mu aku ka magsikrab nay iseg kut kanira. Puuꞌun ku na sira bawnga buwaten ku nga ikaw mana i panggaringan it dakulaꞌ nga bangsa.”
EXO.32.11	Temed nagpasanguꞌ-sanguꞌ si Moises duꞌun it Ampuꞌang Diyus ya. “
EXO.32.12	Ka in puuꞌun mu na sira, unu na lamang i aaten it mga taga Egipto? Daꞌga aaten nira nga, ‘Palan may antap it nakem it Ampuꞌang Diyus nga ega magayen. Ipiyaliꞌwan ya palan i mga Israelita situt banwa ta ka kupuuꞌun ya sira duꞌut kabubukidan.’ Pagꞌangutun ku nga ega naga ipatabus-tabus muy iseg mut kanira baw pagpikiren mu ngaytu nga ikaꞌilang it kanira. 
EXO.32.13	Demdemen mu naga i mga manigsirbi mu nga si Abraham, si Isaac baw si Jacob. Ka isiyanggup mu it kanira nga mga tungtung-inapuꞌ nira, padaklen mu nga subung it kadakel it mga bituꞌun duꞌut langit, baw seked it magtungtung-magꞌinapuꞌ makanira i kapuꞌsaan it banwa nga isiyanggup mu it kanira.” 
EXO.32.14	Ta ega naga ipiyatubus it 
EXO.32.15	Pagkatiwas it sugi-sugid nira ngayti, nanadsad na si Moises, taban ya na i duwa ngayting dapiꞌpis nga batu nga pagsusuratan maglimbang it mga urdin ngayti it Ampuꞌang Diyus. 
EXO.32.16	Ampuꞌang Diyus mismu i nagbuwat it mga batu ngayti baw nagsurat kayti.
EXO.32.17	Desang magpanadsad na na Moises, nagnegan ni Josue i kukurisang it mga taw. Maat ya it ki Moises, “Subung it may gira na duꞌut mga kaꞌibaan ta!”
EXO.32.18	Temed maat i tubag ni Moises, “Magkagnegan ku ngayan nga kukurisang nira, ega bayan kurisang it nandaꞌeg u diyaꞌeg, in daꞌga karantaꞌan.”
EXO.32.19	Magdarapaꞌ sira duꞌut pagbabalay-balayan nira ngayti, magkaltegan ni Moises i binwat ngayti nga ipiyasbung it bakaꞌ baw mga taw ngayting sumayad-sayadan i mamagbayliꞌ. Pagkalteg ya kayti, simnikrab i iseg ya. Egay beken, ipiyagwaꞌsag ya duꞌut riyengkadan it bukid ngayti i mga dapiꞌpis ngayting batu, unupat naremek-remek. 
EXO.32.20	Inanu yay baka-bakaꞌ ngayti nga binwat ka inanteng ya, bawnga ininek. Iliyamaꞌ yay purbus ngayti duꞌut danum bawnga ipiyaꞌinum ya it mga Israelita.
EXO.32.21	Bawnga siyarunga ya si Aaron ngayti. Maat ya, “Munut mga taw ngaytu ka siyumbayaꞌ mu? Daꞌga ipiyakursud mu na sira it mabeꞌgat ngaytu nga kasalaꞌan?”
EXO.32.22	Katubag si Aaron, maat ya, “Ayaw ka daꞌat iseg it aken, Agalen ku, ka urut mu nay adat it itung mga taw. Talagang marway sira muwat it karaꞌe-raꞌetan. 
EXO.32.23	Ka maat nira it aken, ‘Muwat ka it mga ladawan it Ampuꞌang Diyus nga manguꞌnat aten nga ganti ni Moises, ka egaytu magkaꞌrutan tami in naꞌunu naytu si Moises ngaytu nga nagpaliꞌwan ngaytut aten duꞌut Egipto.’ 
EXO.32.24	Aypaꞌ ka maat kut kanira nga in siyu may siyu i may bulawan nga rurug it bilug, awaꞌen na ka tabanen situt aken. Ta pagkatanggap ku, itiyalpak ku duꞌut apuy, baraꞌan ya, yanayan, subung ngayat baka-bakaꞌ.”
EXO.32.25	Namuyaan ni Moises nga, mga taw ngayti, talagang pagsariyen na nira it sumbayaꞌ i muꞌsang mararaꞌway nga kaꞌirgan nira, beken it piyalugtan na ngayti ni Aaron, ega piyaar ya, aypaꞌ sudi-sudiyen naytu sira it mga bangsa nga kalaban nira. 
EXO.32.26	Aypaꞌ binwat ni Moises, timnindeg kanya duꞌut salakwaten it pagbabalay-balayan nira ngayti baw nanggesang-gesang, nga maat ya, “Melep sinit aken i muꞌsa nga kampiꞌ paꞌ it 
EXO.32.27	Bawnga maat ya it mga minlep ngayti nga mga Levita, “Ituy ipagꞌaat it 
EXO.32.28	Piyamayaꞌ it mga Levita i ipagtaꞌeg ngayti ni Moises. Mga tulung ribu nga kataawan i napatay nirat iting aldaw. 
EXO.32.29	“Ta kayti,” maat ni Moises, “ipiyapinpin kamu na kat beken nga taw ka ipiyasiguru na nga manigsirbi kamu na it 
EXO.32.30	Pagkadedelman, maat siꞌ ni Moises it mga Israelita, “Talagang dakulaꞌ na i nabwat mi ngaytu nga kasalaꞌan. Tumungul aku siꞌ duꞌut bukid ngayti ka pakikita aku siꞌ it 
EXO.32.31	Egay beken nanungul siꞌ si Moises duꞌut bukid ngayti. Pagꞌabut ya duꞌun it 
EXO.32.32	Temed kayti pagꞌangut-angutun ku nga in mapakay naga, pasinsiyaen mu naga sira. In ega na mapasinsiya mu, ta buraen mu na lamang i ngaran ku asat pagsuratan mu it mga ngaran it mga taawan mu nga pagꞌildawan mu.”
EXO.32.33	Katubag i 
EXO.32.34	Kayti panguꞌnaan mu naga sira duꞌut rugar nga ipiyagꞌaat ku it imu. Kat uꞌnaan mi nagayan i anghil ku. Temed mabut yan i aldaw nga rigaen kuy mga Israelita ngaytu sabap it kasalaꞌan nira.”
EXO.32.35	Ta miyabut nga matuud i panriga ngayti, ka piyasarut it 
EXO.33.1	Inaat siꞌ it 
EXO.33.2	Papanguꞌnaan ku kamu it esang anghil, nga kanya i mimugaw it mga taw duꞌut abutun mi ngayti, mga Cananeo, mga Amorreo, mga Heteo, mga Perezeo, mga Heveo baw mga Jebuseo, nga taga duꞌun. 
EXO.33.3	Paꞌaduꞌun kamu na it banwa ngayti nga sakyan i muꞌsa. Takaꞌ daꞌku nayan mangiba it imyu, ka mga lamwat kamu. Barang simikrab pay iseg ku it imyu, mapuuꞌ ku paꞌ kamu duꞌun it pagpanawan mi!”
EXO.33.4	Pagkagneg it mga Israelita it iti nga inaat, namagkapanrurunggukan sira ka nasmek sirang banar. Daꞌsira na magpanrurug it bilug nira. 
EXO.33.5	Atkayti i binwat nira sabap it inaat it 
EXO.33.6	Aypaꞌ egay beken, duꞌut Bukid ngaytit Sinai,
EXO.33.7	Naꞌugaliꞌ na ni Moises nga kada magbalay-balay sirat maꞌla-maꞌlay, pagpakabratan yat esang bala-balay nga magkapuru-purun, nga pagpangaranan yat Balay nga Papagsugi-sugidan. Pagpakabratan ya, duꞌun it ala-alaid nira. Duꞌun na kayti i papaꞌaduꞌunan it maski siyu nga may kuꞌaaten u kuꞌingkutun duꞌun it 
EXO.33.8	Ta, kada paꞌaduꞌun si Moises ka semled duꞌun, muꞌsang mga Israelita ngayti, mamagtindeg sira duꞌut salakwatan it mga bala-balay nira, paglalawagen nira si Moises seked it makasled. 
EXO.33.9	Basta yan duꞌun nat seled si Moises, magpasalu yan duꞌun manggid it salakwatan it Balay ngayti nga Papagsugi-sugidan i kunum ngayti nga subung it panindeg it arigi. Sikayti nay pagpakisugi-sugidan it 
EXO.33.10	Basta maltegan nat mga Israelita nga duꞌun nat salakwatan it Balay ngayting Papagsugi-sugidan i kunum ngayti, timindeg sira duꞌut salakwatan it mga bala-balay nira ngayti, ka sumamba it 
EXO.33.11	Baw yay matuud, pakisugi-sugid ngaytit 
EXO.33.12	Pagpakisugi-sugid siꞌ ni Moises duꞌun it 
EXO.33.13	Kayti, in matuud nga pagsagyaan mu aku, sana ipatantu mu it aken i mga pabetang-betang mu, isaꞌun maꞌrutan ku, isaꞌun magsisigi nga pagsagyaan mu aku. Dedemdemen mu gasiꞌ nga mga Israelita ngaytu, piniliꞌ mu nga taawan mu.”
EXO.33.14	Maat i tubag it 
EXO.33.15	“Magayen yan,” maat ni Moises, “ka in daꞌkami naga bayaꞌen mu, ta magayen daꞌkami na lamang palꞌiden mu sikaytu. 
EXO.33.16	Sabap in tananan mu na kami, magꞌuꞌunu maꞌrutan it beken nga mga bangsa nga pagsagyaan mu aku baw mga taawan mu ngaytu? Takaꞌ in pagbaya-bayaꞌen mu naga kami, talagang maꞌyag nga ipiyapinpin mu na kami nga mga taawan mu.”
EXO.33.17	“Ta, buwaten ku nayan i kaꞌirgan mu ngayan,” maat it 
EXO.33.18	Maat siꞌ ni Moises, “Unu yan, mapakay ku nga maltegan i kabantugan mu?”
EXO.33.19	“Ta in atkayan,” maat it 
EXO.33.20	Temed ega mapakay nga maltegan mu i rupa ku, sabap siguradung egay maꞌgen nga makalteg kayan.
EXO.33.21	Ta sinit tepad ku ngayni, may matindegan mu nga batu. 
EXO.33.22	Pagsarimbay it kabantugan ku ngaytu, pasleden ku ikaw kat esang kinleꞌed ya. Bawnga tagnepan ku ikaw it pala-palad ku seked it kataꞌlib aku. 
EXO.33.23	Pagkataꞌlib ku, awaꞌen ku nay pala-palad ku, isaꞌun maltegan mu i ayun it buktut ku, temed in rupa ku, ta ega.” Iti na i tubag it 
EXO.34.1	Maat siꞌ it 
EXO.34.2	Mangayus-ayus ka na, ka dedelem nga kadedelman, tumungul ka siꞌ duꞌun it Bukid it Sinai ngaytu. Madap ka siꞌ it aken duꞌun it siyagpawan it bukid ngaytu. 
EXO.34.3	Ayaw ka it pabayaꞌ it maski siyu, baw ayaw it may sumalya mapanaw duꞌut paꞌari-aring rugar kat bukid ngaytu. Maski mga ayep mi, ega pataꞌnan mi nga makapangaꞌen duꞌun it maski siyangkedan ya.”
EXO.34.4	Ta, subung nat inaat ngayti it 
EXO.34.5	Limnampud i 
EXO.34.6	Simnarimbay i 
EXO.34.7	Ipagpasigi kuy ildaw ku seked it maski rinibu na nga tungtung-inapuꞌ, baw magsisigi nga pagpasinsiyaen ku i mga karaꞌe-raꞌetan baw kasalaꞌan nga magkabwat nira. Temed iyan mga magkayli it kasalaꞌan, rigaen ku naga pati mga anak nira seked it ikaꞌpat nga tungtung-inapuꞌ.”
EXO.34.8	Nanluud nga lagi si Moises baw siyamba ya i 
EXO.34.9	Bawnga miyampang kanya nga magꞌaat, “Agalen ku, in talagang pagsagyaan mu aku, ipagpasanguꞌ-sanguꞌ ku nga bayaꞌen mu kami, maski atkayan na nga kadsen it ulu it itung mga taw. Pasinsiyaen mu naga kami it mga karaꞌe-raꞌetan baw kasalaꞌan namen baw ipabetang mu kami nga mga piniliꞌ mu nga taawan.”
EXO.34.10	Maat siꞌ it 
EXO.34.11	Ta kamu, kaꞌilangan sunudun mi i mga urdin ku ngaytu. Imugawun ku i mga Amorreo, mga Cananeo, mga Heteo, mga Perezeo, mga Heveo baw mga Jebuseo duꞌut aduꞌunan mi ngayti. 
EXO.34.12	Ayaw kamu it pakiꞌupakat it upakat nga pagꞌamigus kat mga taw ngaytu duꞌut abutan mi, ka in buwaten mi yan, duꞌun kamu na masigapul. 
EXO.34.13	In daꞌga, iyan i buwaten mi, panranggaꞌen mi i mga papangantengan nirat ipagsamba, panremken mi i mga ipiyatindeg nira nga pagsambaen nga batu baw ipamagbaꞌ mi i mga piyakaꞌarigi nira nga ladawan it pagbete-beteꞌen nga diyus nira nga si Ashera. 
EXO.34.14	Ayaw kamu it samba it maski siyu u maski unu, magpuyra it aken. Sabap aku nga 
EXO.34.15	Iyan ayaw kamut pakiꞌamigus it mga datiyan nga taga duꞌun, ka madaran nira kamu it kumaꞌen it mga ipiyagsalisi nira in magsamba sira it pagbete-beteꞌen nira nga mga diyus. 
EXO.34.16	Baw gasiꞌ, in pakiꞌamigus kamu na, simpri makaꞌasawa nay mga anak mi nga lalaki it mga babay nira duꞌun. Ta baraꞌan kayan, mataban na sirat pakisamba in magsamba sira it pagbete-beteꞌen nirang mga diyus.”
EXO.34.27	Pagkatupus it 
EXO.34.28	Kaꞌlay ni Moises duꞌut adapan it 
EXO.34.29	Garing duꞌun it siyagpawan it Bukid ngaytit Sinai nanadsad si Moises nga taban ya i duwa ngayti nga dapiꞌpis nga batu nga pagsusuratan it mga urdin ngayti it 
EXO.34.30	Pagkalteg ni Aaron kayti, baw kadakel ngaytit mga Israelita, miniꞌlam na sira nga patpad. 
EXO.34.31	Aypaꞌ ka piyataꞌwagan sira ni Moises. Minlep duꞌut kanya si Aaron baw mga ginuꞌu it mga Israelita ngayti ka namagsugi-sugid sira. 
EXO.34.32	Iyan natupus nay pagsugi-sugiden nira, minlep duꞌut kanira i muꞌsang mga Israelita ngayti, bawnga ipiyagsugid na ni Moises it kanira i muꞌsang mga urdin ngayti nga ipiyaꞌrut it kanya it 
EXO.34.33	Pagkasugid ya it muꞌsa ngayti, piyayumyuman ya i rupa ya. 
EXO.34.34	Ta, kada madap si Moises nga pakisugi-sugid it 
EXO.34.35	Ta, maltegan siꞌ yan it mga taw ngayti nga magsinggat siꞌ i rupa ya. Ta, it atkayti, payumyuman ya siꞌ it sumaꞌup seked it saꞌup siꞌ nga madap kanya nga pakisugi-sugid siꞌ it 
EXO.35.4	Inaat siꞌ ni Moises i kadakel it mga Israelita ngayti. Maat ya, “Itu siꞌ i ipiyagꞌurdin it 
EXO.35.5	In siyu i magꞌireg megay duꞌun it 
EXO.35.6	benang nga maluꞌnaw, indilibelen baw madarag, pirmira nga abel, bulbul it kambing nga pagbubwaten na, 
EXO.35.7	anit it tupa nga lalaki nga liyuuꞌ it madarag, baw iyan pirmira nga kulit it ramu-ramu kat dagat, baw tablaꞌ nga akasya. 
EXO.35.8	Mapakay gasiꞌ nga ibgay mi i lana nga magkatidaw, babangluun nga ipagragiꞌ it lana nga ipagpaꞌid, baw iyan mabanglu nga ipagragiꞌ duꞌun it kamangyan. 
EXO.35.9	Beken paꞌ nga ibgay mi, mga marerga nga pagminaꞌen nga batu nga subung it kornalina baw mga beken, nga ipagtakin duꞌut mga piyakabadyuꞌ it sasirduti nga pagpangaranat efod baw pektoral.
EXO.35.10	Tiꞌmesen mi i muꞌsang makakaꞌrut muwat it atkaytung buwat, kumpur ipiyagꞌurdin ngaytut 
EXO.35.11	Ka sira i pabwaten it Tabirnakulu ngaytu baw muꞌsang kagamitan duꞌun. Itu may itu ngaytu i buwaten nira.
EXO.35.11	Balay ngaytu nga magkapuru-purun, mga piyakaꞌatep ya, mga buwat-buwat kat dibwat, mga kakabitan baw pakpetan it kanira, mga piyakaꞌarigi ya baw mga uꞌulbudan it arigi ngaytu.
EXO.35.12	Kaban ngaytut Pakiꞌupakat baw mga papasaꞌnan ya.
EXO.35.12	Saꞌeb ya nga pagpangaranat Magkaꞌangutan it Ildaw nga Kapasinsiyaan baw kurtinaꞌ nga ilingeb it Kaban ngaytu.
EXO.35.13	Lamisaan nga dadaꞌtunan it tinapay nga ipasalamat duꞌun it Ampuꞌang Diyus, mga papasaꞌnan it lamisaan ngaytu baw muꞌsang kagamitan ya.
EXO.35.14	Tidaw nga nagsanga-sangaen, mga kagamitan ya baw lana nga ipagbetang it titidawan ngaytu.
EXO.35.15	Papangantengan it kamangyan baw papasaꞌnan ya.
EXO.35.15	Lana nga ipagpaꞌid baw kamangyan gasiꞌ.
EXO.35.15	Kurtinaꞌ nga ikurtinaꞌ it salakwatan it Tabirnakulu.
EXO.35.16	Tumbaga ngayang papangantengan, pati daꞌta-daꞌtag ya nga tumbaga naga, mga papasaꞌnan baw beken pang kagamitan nga kaꞌuyutan it papangantengan ngaytu.
EXO.35.16	Papangugasan nga palangganaꞌ nga tumbaga baw magtitindeg nga dadaꞌtunan ya.
EXO.35.17	Mga kurtinaꞌ nga ikaliputput it Tabirnakulu ngaytu baw kurtinaꞌ nga piyakatalaꞌep ya, mga piyakaꞌarigi nga pagkabitan it pakpetan it mga kurtinaꞌ ngaytu, pati mga uꞌulbudan it mga piyakaꞌarigi ngaytu.
EXO.35.18	Mga ipagrugsuk nga pakpetan it lubid nga ipagtaꞌgen it Tabirnakulu baw magkakaliputput ngaytung mga kurtinaꞌ.
EXO.35.19	Pati mga ega basta-bastang pakayan ni Aaron baw mga anak ya nga yay pagpakayen nira in magseled sira duꞌun it Tabirnakulu nga magsirbi it aken kat katengdanan nira nga pagkasasirduti.”
EXO.39.32	Ta, naꞌman nat mga Israelita i pagbuwaten nira nga Tabirnakulu. Kumpur inaat it 
EXO.39.33	Pagkaꞌman nira, ipiyalteg na nirat ki Moises i muꞌsa ngayti, Tabirnakulu ngayti baw muꞌsang kagamitan ya nga gamit duꞌun. 
EXO.39.43	Muꞌsa ngayti, inimuyaꞌ ni Moises it magayen bawnga miyampang kanyat ampang nga paꞌildaw kat bilug it mga taw ngayti, ka namuyaan ya nga nasunud nga muꞌsa i kumpur ipiyagꞌurdin it 
EXO.40.1	Maat siꞌ it 
EXO.40.2	“Kat intrada it uꞌnang bulan, ipatindeg mu na i Tabirnakulu ngaytu, nga itu nay papagsugi-sugidan nga balay. 
EXO.40.3	Iduꞌun mu it seled ya i Kaban ngaytut Pakiꞌupakat bawnga lingben mu it kurtinaꞌ ngayan. 
EXO.40.4	Ipasled mu i lamisaan baw gayen-gayenen mu nga pandaꞌtun it kumpur inaat ku nga idaꞌtun mu asan it sagpaw ya. Ipasled mu gasiꞌ i titidawan baw ayusun mu i mga tidaw nga buwat-buwat ya. 
EXO.40.5	Iyan bulawan nga papangantengan it kamangyan, asan i betangan mut patuꞌ it paglilingben ngayan nga Kaban it Pakiꞌupakat. Bawnga kurtinaꞌan mu nay salakwatan it Tabirnakulu ngaytu.”
EXO.40.6	Ipiyasigi it 
EXO.40.7	Ibtang mu gasiꞌ kat piyagtengaꞌan it papangantengan ngaytut ipagsamba baw Tabirnakulu i palangganaꞌ baw betangan mut danum. 
EXO.40.8	Pagkaꞌman mu, kaliputputun mu nat mga kurtinaꞌ baw ikabit mu nay kurtinaꞌ it salakwatan ya.
EXO.40.9	Bawnga pisiꞌen mu i lana nga ipagpaꞌid, ka paꞌidan mu i Tabirnakulu ngaytu, pati muꞌsang mga buwat-buwat baw kagamitan ya. Atkaytu i buwaten mu isaꞌun, muꞌsa ngaytu, ega na babasta-bastaen, in daꞌga ipiyasiguru nga kat 
EXO.40.10	Bawnga isunud mu nga paꞌidan i papangantengan ngaytut ipagsamba baw mga kagamitan ya, isaꞌun magꞌega basta-basta nga banar. 
EXO.40.11	Paꞌidan mu gasiꞌ it lana ngaytu i palangganaꞌ baw magtitindeg nga dadaꞌtunan ya, isaꞌun ega gasiꞌ basta-basta, in daꞌga ipiyasiguru nga kat 
EXO.40.12	Si Aaron baw mga anak ya nga lalaki, tabanen mu sira asat salakwatan it Tabirnakulu, bawnga panlimpiyuꞌun mu sirat danum duꞌun. 
EXO.40.13	In nalimpiyuꞌ mu na, isꞌul mu nat ki Aaron i ega ngayan basta-basta nga pakayan ya baw paturuꞌan mu gasiꞌ kanya it lana. Kat atkaytu nga buwat mu it kanya, ipasiguru mu kanya nga sasirduti nga magsirbi it aken. 
EXO.40.14	Papaꞌadeꞌdengen mu gasiꞌ i mga anak ya. Papakayan mu gasiꞌ. 
EXO.40.15	Baw paturuꞌan mu gasiꞌ sirat lana, nga subung it binwat mu it amaꞌ nira, isaꞌun makasirbi gasiꞌ sirat aken kat katengdanan naga nga sasirduti. Ta sabap it paturuꞌan mu sirat lana, maneꞌteꞌ i pagkasasirduti nira, subliyen naga it anak-inapuꞌ nira.” 
EXO.40.16	Ta, binwat ni Moises i muꞌsa ngayti nga kumpur ipiyagꞌurdin ngaytit 
EXO.40.17	Egay beken, Tabirnakulu ngayti, ipiyatindeg nira it intrada it uꞌnang bulan it ikadwang taꞌun garing it pagkalꞌid nira ngayti duꞌut Egipto.
EXO.40.34	Pagkaꞌman it Tabirnakulu ngayti, siyakep na it kunum ngayti nga magpanguꞌna it panaw nira. Talagang napnuꞌ na it magsilaw na nga kabantugan it 
EXO.40.35	Ega paꞌ magkasled si Moises sabap it kunum ngayti nga magbubuꞌtung it Tabirnakulu baw yanayti, napnuꞌ na ngaytit kabantugan it 
EXO.40.36	Ta garing kayti, panaw it mga Israelita ngayti, magpanaw ga sirang magpadibwat i kunum ngayti nga subuk magtitindeg duꞌut sagpaw it Tabirnakulu. 
EXO.40.37	In ega magpadibwat i kunum ngayti, ta ega mamagpanaw sira. Pagꞌelaten nira nga pirmi i kunum ngayti nga padibwat bawnga mapanaw sira. 
EXO.40.38	Yay matuud, kaꞌlay it panaw it mga Israelita ngayti, kat mata nira nga muꞌsa i kunum ngaytit 
LEV.10.1	May esang aldaw nga, duwang anak ni Aaron nga si Nadab baw si Abiu, binwat nira, minsiꞌ it mga berebtangan it apuy, inapuyan nira bawnga miyanteng it kamangyan duꞌut adapan it 
LEV.10.2	Aypaꞌ may ipiyadiklap it 
LEV.10.3	Inaat ni Moises si Aaron, “Itu i kaꞌulugan it inaat ngayan it 
LEV.10.3	‘Dapat aku nga kilalaen nga mabantug baw ega babasta-bastaen it muꞌsa nga magpatpad situt aken. Dapat aku nga galangen it kadakel it taw.’”
LEV.10.3	Ega nakariꞌe-riꞌeng si Aaron.
LEV.10.4	Aypaꞌ binwat ni Moises, ipiyatawag ya si Misael baw si Elzafan, nga mga anak ni Uziel nga amayan ni Aaron. Pagꞌabut nira, maat ya it kanira, “Daliꞌ mi na. Awaꞌen mi situt ega ngaytu basta-bastang rugar i mga miyatay ngaytung mga kamanaken mi. Tabanen mi duꞌut liꞌwan it pagbabalay-balayan ta ngaytu.” 
LEV.10.5	Egay beken, siyunud nira i inaat ngayti ni Moises. Ipiyaliꞌwan i mga miyatay nga mamagpapakay naga it pakayan nira nga pakayan it sasirduti.
LEV.16.1	Pagpatay it duwa ngayting anak ni Aaron nga inimatay it 
LEV.16.29	Maat ya, “Ipagꞌurdin ku ngaytu, kaꞌilangan nga sunudun mi seked it magtungtung-magꞌinapuꞌ. Taꞌun-taꞌun, kat ikasang pulung aldaw it ikapitung bulan, kaꞌilangan magpuwasa kamu. Baw egay maski esa it imyu nga muwat it buwaten ya, mga kabilug mi baw maski mga dayuꞌan nga asan nat banwa mi. 
LEV.16.30	Sabap kat iyan nga aldaw, buwaten it sasirduti i ipagꞌangut it kapasinsiyaan isaꞌun mabwat kamu nga limpiyuꞌ kat panleteg ku, aku nga 
LEV.16.31	Kaꞌilangan, pagkilalaen mi nga ega basta-bastang Aldaw it Kapaꞌnaan i aldaw ngaytu, baw talagang magpuwasa kamu nga muꞌsa. Dapat nga sunudun i urdin ngaytu seked it magtungtung-magꞌinapuꞌ. 
LEV.16.32	Kanya nga ipatindeg baw ipasiguru nga Piyakamataꞌas nga Sasirduti, nga katengdanan ngaytu subliyen ya duꞌun it amaꞌ ya, kanya i muwat it ipagꞌangut ngaytu duꞌun it 
LEV.16.33	Muwat kanya it ipagꞌangut it ipabetang ku na nga mapakay nga pagsirbiyan it aken i seled ngayti it Tabirnakulu nga pagpangaranan it Subraꞌ Na nga Ega Na Babasta-bastaeng Seled. Atkayan nagay buwaten ya kat Balay nga Papagsugi-sugidan baw kat papangantengan. Buwaten ya gasiꞌ i ipagꞌangut it kapasinsiyaan it mga kasalaꞌan it mga sasirduti baw kapuꞌsaan it mga taw kat bangsa mi ngaytu.
LEV.16.34	Itu ngaytung urdin i dapat nga pagsunudun mi seked it magtungtung-magꞌinapuꞌ, urdin ngaytu nga taꞌun-taꞌun pagbuwaten i ipagꞌangut it kapasinsiyaan it muꞌsang mga kasalaꞌan it mga Israelita.”
LEV.16.34	Ta, talagang ipiyapanaw ni Moises i muꞌsa ngayti nga ipiyagꞌurdin it 
NUM.13.1	Pagꞌabut it mga Israelita duꞌun it rugar nga kapupuyangtan nga pagpangaranat Paran, inaat siꞌ it 
NUM.13.2	Maat ya, “Piliꞌen mu i papanawun mu nga mga ginuꞌu. Kada kuyunan nga mga tungtung-inapuꞌ it mga anak ni Israel, sang kataawan i piliꞌen. Ka pasundaan muy Canaan, nga banwa ngayan nga ibgay ku it imyu.” 
NUM.13.3	Atkayti nga matuud i binwat ni Moises.
NUM.13.17	Parabir napanaw i mga sunda ngayti, tinggunan sira ni Moises, nga magꞌaat, “Duꞌut Negeb i pamanaw mi, bawnga paꞌaduꞌun kamut mamungsuꞌun. 
NUM.13.18	Tili-tiliyen mit magayen i rugar ngayan. Leteg-letegan mi in makekseg u malulubay i mga taw ya, baw in dadaklan u ega. 
NUM.13.19	Leteg-letegan mi gasiꞌ in maꞌunu nga kalasit rugar, in magayen u daꞌga i lugtaꞌ ya, baw in maꞌuꞌunu i mga kababalayan ya, in may mapapaꞌgen nga kutaꞌ it mga siyudad ya u ega. 
NUM.13.20	Leteg-letegan mi gasiꞌ in magagayen u daꞌga i mga parangumaen ya, baw in unu makayuun baw daꞌga. Baw sana, pagꞌuliꞌ mi, tumaban kamut maski pira na lamang nga mga buwaꞌ it kayu duꞌun.” Iting timpu pabubwaꞌ it ubas.
NUM.13.21	Ta, pagꞌabut it mga piyapanaw ngayti duꞌut Canaan, liyeteg-letegan nira nay banwa ngayti, garing duꞌun it rugar nga kapupuyangtan nga duꞌut Zin seked duꞌun it Rehob nga adeꞌdeng duꞌut Hamat. 
NUM.13.23	Pagꞌabut nira duꞌun it mintang it Escol, minsiꞌ sira it sang parungpung i buwaꞌ it ubas, kiyantuwang na it duwang kataawan. May napisiꞌ nira gasiꞌ nga buwaꞌ it granada baw igos. 
NUM.13.24	Piyangaranan niray iting rugar it Escol,
NUM.13.25	Epat nga puluꞌ nga aldaw i kaꞌlay it mga sunda ngayti bawnga miyuliꞌ sira.
NUM.13.26	Pagꞌabut it mga piyasunda ngayti, miyadap sirat ki Moises, si Aaron baw kadakel ngaytit kaꞌibaan nira nga mga Israelita nga duꞌun pat Cades, nga sakep it Paran. Itiyuturan nira nga muꞌsa duꞌut kadakel ngayti i kumpur naltegan nira, baw ipiyalteg na niray buwaꞌ it mga luwak baw kayu ngayti nga taban nira. 
NUM.13.27	Maat i tuturan nira, “Talagang inabut namen i banwa ngayting piyasundaan mit amen. Magayen talaga i iting banwa. Sakyan i muꞌsang bagay duꞌun. Kamatuudan, ungaytu gay kagagayen it buwaꞌ ngaytu nga duꞌun naytuy garing. 
NUM.13.28	Temed makekseg i mga taw ya duꞌun. Dadakulaꞌ na nga siyudad baw mapapaꞌgen i mga kutaꞌ ya. Baw ta dungag ya paꞌ, may naltegan namen duꞌun nga mga tungtung-inapuꞌ ni Anac!
NUM.13.29	Sakep it mga Amalecita i Negeb. Kat rugar nga mamungsuꞌun, yay taw ya duꞌun, mga Heteo, mga Jebuseo baw mga Amorreo. Duꞌut tambing it dagat baw kadanuman it Jordan, rugar it mga Cananeo it kanira.”
NUM.13.30	Pagkatupus it tuturan nira, maat i esang sunda nga pagpangaranat ki Caleb, “Medek kamu daꞌat tingeg. Pagneg kamu. Unuka matrasu tami paꞌ ka ega paꞌ sakpen tami i banwa ngayti? Siguradu yan nga daꞌgen tami sira.”
NUM.13.31	Katubag i kaꞌibaan ya ngaytit simnunda, “Ega bayan kaya ta, ka subraꞌ sirang makekseg, subraꞌ paꞌ it aten.” 
NUM.13.32	Ta unupat ega na magayen i ipagpanugid-sugid it beken ngayting sunda, ka maat nira, “Siyundaan namen ngayting banwa, talagang kaꞌiꞌilang baw kasasarut. Baw dadakulaꞌ bay mga taw ya duꞌun. 
NUM.13.33	Iyan beken, bilaꞌ, atnat laꞌu-laꞌun ka mga Nefilim, nga mga tungtung-inapuꞌ ni Anac. Pane-panemdem namen, subung kami na lamang it mga paya-payaꞌtung. Siguru barang atkayan gasiꞌ i panemdem nirat amen.”
NUM.14.1	Egay beken, nasmek i kadakel ngaytit mga Israelita. Naglinag sirat garwak. 
NUM.14.2	Biyasul na nira si Moises baw si Aaron. Maat nira, “Magayen pay natay ta na duꞌut Egipto u situt pagpanawan ta ngaytung rugar nga kapupuyangtan! 
NUM.14.3	Unuka maka papaꞌaduꞌunun tami gasit 
NUM.14.4	Ta unupat nagrunding-rundingen siꞌ sira nga miliꞌ it esang pagbayaꞌen nga manguꞌna it kanira it paꞌuliꞌ ngayti.
NUM.14.5	Namagkeleb na Moises duwa ni Aaron, nga pagleltegan it kadakel ngayti, ka nangabang duꞌun it 
NUM.14.6	Kana Josue, duwa ni Caleb, nga uyut sira it mga sunda ngayti, piyamagrasik niray pakayan nira ka nasmekan niray buwat it mga kaꞌibaan nira ngayti. 
NUM.14.7	Maat nira it kadakel ngayti nga mga Israelita, “Talagang subraꞌ nga magayen i banwa nga siyundaan namen. 
NUM.14.8	In talagang pagsagyaan tami it 
NUM.14.9	Ega kalabanen mi i 
NUM.14.10	Temed pagkubuntalan ga sirat batu it kadakel ngayti.
NUM.14.26	Iyan atnakayti, maat it 
NUM.14.27	“Talagang maraꞌe-raꞌet i adat it iyang mga taw. Seked kayti talagang sigi-sigi pang basul nira it aken. Kaꞌnu paꞌ bayan i ipdek nira? 
NUM.14.28	Aypaꞌ aaten mi sira nga ituy ipagꞌaat ku it kanira. ‘Iyan talagay matuud, buwaten ku it imyu i nagnegan ku ngayan nga pagrundingen mi. 
NUM.14.29	Situ nat rugar ngaytung kapupuyangtan i patayan mi, muꞌsa nga nasinsus nga garing kat idad nga duwang puluꞌ nga taꞌun padibwat. Kumpur magpamasul it aken. 
NUM.14.30	Egay maski esa nga makaꞌbut duꞌun it banwa ngayan nga isiyanggup ku, magpuyra it kana Caleb nga anak ni Jefone baw si Josue nga anak ni Nun. 
NUM.14.31	Temed mga anak mi ngayan nga inaat mi nga dakepanen it mga kalaban mi, sira i tabanen ku duꞌun. Sira lamang i makapamanwa duꞌut banwa ngayan nga pagdaꞌgaen mi. 
NUM.14.32	Temed kamu, matay kamuy imyu situt rugar ngaytung kapupuyangtan. 
NUM.14.33	Iyan mga anak mi, magluꞌug-luꞌug it seledat epat nga pulung taꞌun, seked it matay kamu na nga muꞌsa. Paliꞌ mi naga i karigaan nira ngaytu ka daꞌkamu na naneꞌteꞌ it aken. 
NUM.14.34	Kat epat nga pulung aldaw nga kaꞌlay it mga simnunda duꞌut rugar ngayting piyasundaan mi, pablesan kuytu it epat nga puluꞌ nga taꞌun it pakuriꞌ it imyu. Ituy tumbas it kasalaꞌan mi, isaꞌun matanudan mi nga banar i iseg ku it imyu.’ 
NUM.14.35	Aku nga 
NUM.20.1	Kat uꞌnang bulan it ikaꞌpat nga pulung taꞌun it panaw nira, nakaꞌbut i mga Israelita ngayti duꞌut rugar nga kapupuyangtan nga duꞌut Zin. Duꞌun sit Cades i piyagbalay-balayan nira. Miyatay duꞌun kayti si Miriam nga sulsug nga babay ni Moises. Duꞌun nay limbengan it kanya.
NUM.20.2	Ta it egay dadanum duꞌun kayti, unupat biyasul siꞌ it mga taw na Moises, duwa ni Aaron. 
NUM.20.3	Maat nira, “Magayen pay natay kami na, nga iba it mga kabilug namen ngayting beken nga naꞌulug kat panriga it 
NUM.20.4	Unuka tiyaban-taban mi kami nga mga taawan it 
NUM.20.5	Unuka piyaliꞌwan mi kami duꞌut Egipto bawnga giyuyu-guyud kami situt itung raꞌe-raꞌet it rugar nga maski unu mana, egay magkakaꞌen? Ka ungaytu, egay tirigu, egay buwat kayu, danum bang masked daꞌga!”
NUM.20.6	Tiyananan na Moises duwa ni Aaron i mga taw ngayti nga natingped. Naꞌaduꞌun sira it Tabirnakulu ngayti baw namagkeleb duꞌun it salakwatan ya. Sakaling naltegan nira siꞌ i magsilaw nga kabantugan it 
NUM.20.7	Maat it 
NUM.20.8	“Tabanen muy sungkud nga magbebtang situt Tabirnakulu. Pabayaꞌen mi ni Aaron i kapuꞌsaan it mga kaꞌibaan mi ngayan. Paꞌaduꞌun kamu it sarungaan it dakulaꞌ ngayti nga batu. Pagꞌabut mi duꞌun, pakisugidan muy batu ngayan it pagdedngegen it kadakel. May danum yan nga manliꞌwan, danum mi nga muꞌsa baw kat mga ayep mi.”
NUM.20.9	Egay beken, pinsiꞌ ni Moises i sungkud ngayti nga duꞌut Tabirnakulu, subung nat inaat it 
NUM.20.10	Bawnga tiningped na Moises duwa ni Aaron i kadakel ngayti duꞌun it sarungaan it batu ngayting dakulaꞌ. Pagkatingped, maat ni Moises, “Pagneg kamu, mga makusked. Unu, kaꞌilangan nga paliꞌwan kamit danum situt batu ngaytu?” 
NUM.20.11	Pagkaꞌampang ni Moises kayti, biyangkal ya nay batu ngayti it duwang bangkal it sungkud ngayti. Ta, egay beken, miyugasꞌas i danum. Nakaꞌinum i katataawan ngayti, pati mga ayep nira.
NUM.20.12	Temed maat it 
NUM.20.13	Meriba i ipiyangaran it danum ngayti ka yanayti, nagpakusalaꞌ it 
NUM.20.23	Desang duꞌun na sirat Bukid it Hor, duꞌut seked it rugar nga pagpangaranat Edom, inaat it 
NUM.20.24	Maat ya, “Ega makasled si Aaron duꞌut rugar nga ibgay ku it mga Israelita. Matay na kanya sabap ega siyunud mi i inaat ku it imyu duꞌun it Meriba. 
NUM.20.25	Aypaꞌ kanya baw anak ya nga si Eleazar, pabayaꞌen mu it tumungul duꞌun it Bukid ngaytit Hor. 
NUM.20.26	Pagꞌabut mi duꞌun it siyagpawan, lebasen mu i pakayan ya nga pakayan it pagkasasirduti ya bawnga ipapakay mu it ki Eleazar nga sumubli it kanya. Duꞌun nayan i patayan ni Aaron.”
NUM.20.27	Siyunud ni Moises i inaat ngaytit 
NUM.20.28	Pagꞌabut duꞌut siyagpawan it bukid ngayti, inawaꞌ ya nay pakayan ngayti ni Aaron bawnga ipiyapakay yat ki Eleazar. Natay na nga matuud si Aaron duꞌun kayti. Kana Moises duwa ni Eleazar, namagpanadsad nay miyuliꞌ. 
NUM.20.29	Pagkaꞌrut it kadakel ngayti it natay na si Aaron, nagpulaw sirat tulung puluꞌ nga aldaw.
NUM.21.4	Garing duꞌun it Bukid ngaytit Hor, pagpanaw siꞌ it mga Israelita ngayti, namagsunsun siꞌ sirat dalan nga magpaꞌaduꞌut esang sanga it pagpangaranat Madarag nga Dagat, isaꞌun lamang maribayan i banwa nga Edom. Ta it nagpaꞌatkayti i panaw nira, naꞌyawan sirat paliꞌut-liꞌut. 
NUM.21.5	Miyampang na sirat kuntraꞌ it Ampuꞌang Diyus. Biyasul nira gasiꞌ si Moises, nga maat nira, “Unu baꞌ, piyapalꞌid mu kami duꞌut Egipto isaꞌun lamang maꞌimatay situt rugar ngaytung kapupuyangtan? Ka ungaytu, egay pangaꞌen namen nga singkadan baw egay dadanum. Naꞌyawan kami nat manna ngaytung egay kuwintaꞌ nga pangaꞌen!”
NUM.21.6	Egay beken, piyaꞌabutan sirat 
NUM.21.7	Ta it atkayti, nandangep siꞌ sira duꞌun it ki Moises. Maat nira, “Talagang nagkasalaꞌan kami siꞌ kat inampang namen nga kuntraꞌ it 
NUM.21.8	Maat i tubag it 
NUM.21.9	Aypaꞌ binwat nga matuud ni Moises i itiꞌen ngayti. Garing sikayti, kada matundaꞌ it dalitan ngayting dukul, basta timingaraꞌ lamang duꞌut tumbaga ngayting dukul, ega nga matuud magpatay, maꞌgen naga.
DEU.1.1	Kapuꞌsaan it mga Israelita ngayti, piyan-gunan na sira ni Moises, iyan duꞌun na sirat rugar nga kapupuyangtan nga duꞌut lebatan nga ayun it danum it Jordan.
DEU.5.32	Maat ni Moises, “Iyan sunudun mit magayen i kumpur ipiyagꞌurdin it imyu it 
DEU.5.33	Mangaꞌgenan kamu uyun duꞌun it mga urdin ya, isaꞌun magmagayen i kabetangan mi baw makaꞌistar kamu it maꞌlay duꞌut banwa ngayan nga sakpen baw taꞌidan mi.”
DEU.6.1	Maat paꞌ ni Moises, “Itu may itu i mga urdin baw pabetang-betang nga ipiyaskel it aken it 
DEU.6.2	Ipagtulduꞌ kuytut imyu isaꞌun, kamu baw mga kaꞌanak-anakan mi, mintras egen kamu galangen mi nga pirmi i 
DEU.6.3	Aypaꞌ kamu nga mga Israelita, pagneg kamu. Kaꞌilangan, idawaꞌ mit magayen kat ulu mi i mga itu ngaytu baw sunudun mi it magayen. Sikayan magmagayen yan i kabetangan mi baw dumakulaꞌ i bangsa mi duꞌun it banwa ngayan nga isiyanggup it imyu it 
DEU.6.4	Pagneg kamu it magayen, bangsa nga Israel. Iyan 
DEU.6.5	Kaꞌilangan maꞌalen mu
DEU.6.6	Baw mga urdin ya ngaytu, idawa-dawaꞌ mut magayen asat ulu mu. 
DEU.6.7	Paꞌresan muytut tumulduꞌ kat mga anak mu baw pirmi mu nga pagdedemdemen baw pagsangpiten kat muꞌsang pagbuwaten mu u maski ari ka, nga kat dalan, duꞌun it seled it pamalay-balay, parabir migaꞌ baw pagkasulag. 
DEU.6.8	Subuk ibegkes mu kat mga alima mu baw kat sarungaan it mata mu isaꞌun ega magkalipatan mu. 
DEU.6.9	Baw isurat mu duꞌut palibut it mga talaꞌep duꞌut balay isaꞌun, semled, limiꞌwan, mademdeman mu.”
DEU.10.12	Maat siꞌ ni Moises, “Bangsa nga Israel, itu i kaꞌirgan it 
DEU.10.13	Baw sunudun mu i muꞌsang mga urdin baw pabetang-betang it 
DEU.10.14	Kamu nga mga Israelita, panawun it pikiran mi nga langit, banwa, baw muꞌsang betang nira, kat 
DEU.10.15	Temed kiyayliyan baw miyaꞌal ya i mga kagiyaringanan mi. Baw kamu nga mga tungtung-inapuꞌ nira, piniliꞌ ya kat tengaꞌ it kadaklan it bangsa. 
DEU.10.16	Aypaꞌ kayti, kaꞌilangan nga talagang masunud kamu it kanya. Indiꞌan mi nay adat mi ngayan nga kabalisuꞌut baw kapiyasngel. 
DEU.10.17	Sabap 
DEU.10.18	Ipagbegay yay kataldengan kat mga ilu-ilu baw mga balu. Sakep nagat kararas ya i mga nandayuꞌ situt aten baw pagbegayan ya naga it pangangaꞌilangan nira. 
DEU.10.19	Aypaꞌ kamu gasiꞌ, rarasan mi i mga dayuꞌan situt imyu, sabap dayuꞌan kamu nagay imyu, iyan duꞌun kamu pat Egipto. 
DEU.10.20	Ta, siguruun mi nga galangen mi it may iꞌlam i 
DEU.10.21	Kanya lamang i talagang bantugun mi. Kanya i Ampuꞌang Diyus mi. Kanya lamang i minwat it muꞌsa ngayti nga kalililuꞌang bagay nga nagpasar kat mata mi. 
DEU.10.22	Pitung puluꞌ lamang i mga kagiyaringanan tami, pagpaꞌaduꞌun nirat Egipto, temed kayti piyadakel kamu nat 
DEU.17.14	Maat siꞌ ni Moises, “Pagꞌabut mi duꞌun it banwa ngayan nga ipagbegay it 
DEU.17.15	Ta in atkayan, siguruun mi nga iyan lamang i ipaꞌdung mi nga adiꞌ mi, kanya nga piniliꞌ naga it 
DEU.18.9	Inaat ni Moises nga beken, “In duꞌun kamu na it banwa ngayan nga ipagbegay it 
DEU.18.10	Kuydaw mi guruun i buwat nira nga pagbuwateng salisi nga pagꞌantengen i anak nira. Ayaw kamut panlebes u guru it maski unu nga kepetan nira nga subuk pamimintuꞌ, imaraꞌan, baw kiyaꞌrutan it mga katungkulan 
DEU.18.11	baw manigmangmang. Talagang ayaw kamut panaꞌwag it maski unu nga kalasit diwata. 
DEU.18.12	In siyu i magbuwat it atkaytu nga mga bagay, talagang pagraꞌwayen kanya nga banar it 
DEU.18.13	Temed kamu, kaꞌilangan masunud kamu it 
DEU.18.14	Maat siꞌ ni Moises, “Iyan datiyan nga mga taw duꞌun it sakpen mi ngayang banwa, egay beken nga kanirang pagdangpan baw aꞌaba-abangen, itu nga mga may kepetan nga subuk mga katungkulan baw mamimintuꞌ. Temed kamu, bawal nga bawal it 
DEU.18.15	Ka may ipatindeg it 
DEU.18.16	Daꞌga basaꞌan, yay inangut mi duꞌun it 
DEU.18.17	Ta inaat it 
DEU.18.18	May ipatindeg ku kat mga kabilug nira nga esang prupitaꞌ nga subung nagat imu. Ipanakem ku it kanya i ipagpaꞌampang ku it kanya. Bawnga kumpur ipagꞌurdin ku, isugid yat imyu.’ 
DEU.18.19	Inaat ya pat aken, ‘Siyu-siyuy ega pagneg it mga ampang ku nga ipagsugid nat prupitaꞌ ku ngaytu, aku ngaytu nga Ampuꞌang Diyus i mukuman it taw ngayan. 
DEU.18.20	Temed in beteꞌ may prupitaꞌ
DEU.18.21	Ta barang rundingen mi, in magꞌuꞌunu maꞌrutan mi nga 
DEU.18.22	Ta maꞌrutan mi naga yan sabap, in ega magmatuud i inaat it esang prupitaꞌ kat ngaran it 
DEU.31.1	Ipiyasigi paꞌ ni Moises i muꞌsa ngayti nga ipagꞌaat yat mga Israelita. 
DEU.31.2	Maat pay beken nga inaat ya, “Gurang aku naytu. Sang gatus baw duwang puluꞌ nang taꞌun i idad ku. Ega na mapakay nga aku i pagbayaꞌen mi. Beken it inaat it aken it 
DEU.31.3	Kanya na mismu, 
DEU.31.4	Buwaten ya nga subung it binwat ya duꞌun it mga adiꞌ it mga Amorreo nga si Sehon baw si Og baw kat mga pagsasakpan nira nga talagang piyuuꞌ ya. 
DEU.31.5	Talagang ipadaꞌeg ya sira it imyu, baw kaꞌilangan nga buwaten mit kanira i kumpur ipiyagꞌaat kut imyu. 
DEU.31.6	Magpakalalaki kamu nga daꞌkamu gugumir-gumiren. Ayaw kamut pagulat. Ayaw kamut iꞌlam it kanira, ka iba mi nga pirmi i 
DEU.31.7	Bawnga ipiyapisiꞌ na ni Moises si Josue. Kat adapan it muꞌsa ngayting mga Israelita, maat i inampang ni Moises, “Josue, magpakalalaki ka nga daꞌka gugumir-gumiren, sabap ikaw na i manguꞌna it mga kabilug ta ngaytu, kat pagsakep it banwa ngayan nga isiyanggup it 
DEU.31.8	 mismu i magpanguꞌna it imu, baw talagang pagtatarimaen ya ikaw nga pirmi. Daꞌka pablagan u tananan ya. Aypaꞌ ayaw ka it iꞌlam baw panlubay.”
DEU.34.1	Garing duꞌun it daranasan it Moab, nanungul si Moises duꞌun it Bukid it Nebo, nga miyalabag nga bagiꞌ it Bukid it Pisga, nga kat lebatan nga ayun it siyudad it Jerico. Duꞌun it siyagpawan ngayti, ipiyalteg it 
DEU.34.2	Kapuꞌsaan it Neftali, rugar it Efraim baw Manases, kapuꞌsaang rugar it Juda seked it dagat nga duꞌut sedpan, 
DEU.34.3	rugar it Negeb baw muꞌsang daranasan nga garing duꞌut Zoar seked duꞌut Jerico, nga Siyudad it mga Palma. 
DEU.34.4	Inaat kanyat 
DEU.34.5	Ta, si Moises ngayti nga manigsirbi it 
DEU.34.6	Ilimbeng kanya it Ampuꞌang Diyus duꞌun it daranasan it Moab, nga patuꞌ it Bet-peor. Temed seked kayti egay magkaꞌrut in ariyen talaga nga rugar i lebeng ya ngayti. 
DEU.34.7	Sang gatus baw duwang pulung taꞌun i idad ya ngaytit natay, temed ega limnabu-labu i mata ya baw ega gasiꞌ rimnupuk kanya. 
DEU.34.8	Tulung puluꞌ nga aldaw i kaꞌlay it pulaw it mga Israelita, nga pagsugawan nira si Moises ngayti, duꞌun it daranasan ngaytit Moab.
DEU.34.9	Ta si Josue ngayti nga anak ni Nun, talagang masepsep nga taw baw kaya ya nga mamaalaꞌ, sabap tiyapal naga kanya ni Moises, nga tandaꞌ it kanya nay sumubli. Aypaꞌ siyunud naga kanya it mga Israelita. Pagbuwaten nira i muꞌsang ipiyagꞌurdin it 
JOS.1.1	Iyan ega nay si Moises ngayti nga manigsirbi it 
JOS.1.2	“Kayti,” maat it 
JOS.1.3	Ka subung nat isiyanggup ku it ki Moises, talagang ibgay ku i kapuꞌsaan it banwa ngayan nga abutun mi. 
JOS.1.4	Itu may itu i seked it banwa nga ibgay ku ngayan it imyu. Ayun kat nurti, Bukid it Libano. Ayun kat sur, iyan rugar nga kapupuyangtan. Ta, kat lebatan nga ayun, dakulang kadanuman it Eufrates, baw kat sedpan nga ayun, gumaring duꞌun it rugar it mga Heteo mabut duꞌun it pagpangaranan it Dagat Mediteraneo. 
JOS.1.5	Daꞌka yan daꞌgen it maski siyu mintras egen ka, ka in magꞌuꞌunu tiyarima ku si Moises, atkayan naga i buwaten ku it imu. Talagang daꞌka pabaya-bayaꞌan ku u tananan.
JOS.1.6	Siguruun mu nga daꞌka gugumir-gumiren, magpakalalaki kang banar, ka ikaw siꞌ i manguꞌna it mga kadakel ngaytu it sakpen i banwa ngaytu nga ibgay kut imyu subung nat isiyanggup ku it mga kiyaꞌapuꞌ-apuꞌan mi. 
JOS.1.7	Temed ta, yanayan, kaꞌilangan nga daꞌka gugumir-gumiren, magpakalalaki kang banar. Baw magꞌintur ka nga sunudun mut magayen i muꞌsang mga urdin ku ngayan nga ipiyaꞌyag baw ipiyakpet it imyu ni Moises nga manigsirbi ku. Ega mu pasyangan i kumpur mga inaat duꞌun, ka in mabwat mu gay atkaytu, siguradung purus magayen i lapusan it kumpur buwaten mu. 
JOS.1.8	Ega mu lipa-lipaten, pagbasaen mu nga pirmi baw ipagpademdem duꞌun it kadakel i magsusurat na ngaytu nga mga urdin ku. Kaꞌilangan, iyan i pagpipikiren mu it delem-aldaw, isaꞌun masunud mut magayen i kumpur magbebtang duꞌun, ka in atkayan, siguradu yan nga manggayen i pangaꞌgenan mu baw magayen i lapusan it muꞌsang buwaten mu. 
JOS.1.9	Kaꞌilangan dedemdemen mu nga pirmi i kumpur ipiyagsasar ku ngaytut imu nga daꞌka gugumir-gumiren, magpakalalaki kang banar. Daꞌka magmaiꞌlam baw ayaw kat alang-alang, ka aku nga 
JOS.1.10	Egay beken, singkat ni Josue i mga pagbayaꞌen it kadakel ngayting mga Israelita. 
JOS.1.11	Maat ya, “Kaꞌilangan taritiden mi i muꞌsang mga kaꞌibaan ta ngaytu. Iꞌaat mi it kanira nga magꞌitsu nga lagi it pangaꞌen, ka katlu kayti mandipag tami na it danum ngaytut Jordan ka sakpen tami nay banwa nga ipagbegay ngayat aten it 
JOS.2.1	Iyan duꞌun sira magbabalay-balay it Sitim, may duwang kataawan nga piyasunda ni Josue. Tinggunan ya nga magꞌaat, “Paꞌaduꞌun kamu it Jerico. Tili-tiliyen mit magayen i siyudad ngayan baw parangumaen ya.” Egay beken, namagpanaw nay piyamagtaꞌeg ngayti, namagpaJerico na. Pagkaꞌbut nira duꞌun, iyan delem na, maꞌapyatan nirang balay nga igaꞌan nira, balay it esang babay nga ipagpanulus yay bilug ya, si Rahab i ngaran.
JOS.2.2	Temed nakaꞌbut duꞌut adiꞌ it Jerico ngayti i baritaꞌ nga may siminled duꞌut siyudad nira ngayti nga mga Israelita it iting delem nga magsunda it rugar nira ngayti. 
JOS.2.3	Aypaꞌ may piyapaꞌaduꞌun it adiꞌ ngayti it ki Rahab ka aaten kanya nga, “Ipaliꞌwan mu i mga taw ngayan nga paꞌaateng nagpaꞌabut asat imu. Mga sunda yan i iyang mga taw. Ega yay beken nga pagꞌengden nira, magpanili-tili it rugar ta ngaytu.”
JOS.2.4	Temed duwa ngayti, itiyaguꞌ nga lagi ni Rahab. “Aaꞌ, may miyabut bayang matuud situ nga duwang kataawan nga ega kilala ku nga mga taw,” maat ni Rahab. “Ega maka bayan naꞌingkut ku in taga ari sira. 
JOS.2.5	Beken it tama-tamaꞌ nga timindag nay delem nga paniniradu nat puwirtaꞌan it siyudad, namagpanaw siꞌ sira. Salaꞌ maka gasiꞌ, daꞌga sayan iningkut ku in ari talagay abut nira. Temed siguru in usigen mi, maꞌbutan mi naga sira.” 
JOS.2.6	Temed yay matuud, itiyaguꞌ nga lagi ni Rahab i duwa ngayti duꞌun it mapatag nga atep it balay ya bawnga tiyambun-tambunan ya it pagpatꞌugun ya duꞌun nga bauk. 
JOS.2.7	Pagkagneg it mga taawan ngaytit adiꞌ, daꞌsira na nagꞌatrasu, namagpanaw na nga musig it duwa ngayting mga sunda ayun duꞌun it dipagan it Jordan. Pagkaliꞌwan it mga mamagꞌusig ngayti, isiniradu na i puwirtaꞌan it siyudad ngayti.
JOS.2.8	Daꞌgay nabaraꞌan nga igaꞌ it duwa ngayting sunda, ka magkagaring i mga magpandakep ngaytit kanira, magꞌapyat si Rahab duꞌun it atep ka may ipakiꞌupakat ya. 
JOS.2.9	Inupakat ya sira nga magꞌaat, “Itu magkaꞌrutan ku nga ipiyagbegay nat imyu it 
JOS.2.10	Sabap nabaritaꞌan namen in magꞌuꞌunu piyapra it 
JOS.2.11	Dakulang keber-keber it seled namen pagkabaritaꞌ namen kaytu. Talagang magꞌiꞌlam kami it imyu sabap 
JOS.2.12	Ta kayti, ipagpakiꞌupakat kut imyu nga beteꞌ isanggup mi kat ngaran it 
JOS.2.13	Pagꞌangutun ku nga iribri mi si Amaꞌ, si Inaꞌ, mga kasulsugan ku baw muꞌsang mga kaꞌanakan nira. Daꞌkami ipaꞌuyut mit mimatay.”
JOS.2.14	Katubag i duwa ngayting mga sunda, maat nira, “Mapakay nga imatayen kami it 
JOS.2.15	Ta, paribasay magdidiꞌkit nga banar duꞌut kutaꞌ it Jerico ngayti i balay ni Rahab it kanya, egay beken, itiyuꞌnay ya duꞌun it lalawagan i duwa ngayting sunda, isaꞌun makaliꞌwan naga duꞌut siyudad ngayti. 
JOS.2.16	Temed parabir piyapanaw ya sira, maat yat kanira, “Iyan pamanaw mi, paꞌaduꞌun kamu daꞌan it mamungsuꞌun ngayti isaꞌun daꞌkamu maragpangan it mga kudakep ngayan it imyu. Patataguꞌ kamu daꞌan duꞌun it seledat tulung aldaw. In nakaꞌuliꞌ na situt siyudad i mga nakagaring na ngayti nga musig it imyu, baw mana nga dumayun nay panaw mit muliꞌ.”
JOS.2.17	Maat gasiꞌ it duwa ngayti, “Talagang tumanen namen yan i isiyanggup namen ngayat imu, temed kaꞌilangan buwaten mu i atkaytu. 
JOS.2.18	Pagpaꞌuliꞌ namen situ nga sakpen namen nay itung siyudad, iꞌanu muy madarag ngaytung lubid asat lalawagan ngayang palampudan mut amen kayti, ka yay imandaꞌan, baw tingpeden mu situt balay mu i muꞌsang mga kaduguꞌan mu pati mga kaꞌanakan nira. 
JOS.2.19	Iyan manliꞌwan nga garing situt balay mu ngaytu, in maꞌimatay, ega nay panubagan namen kayan. Temed iyan i panubagan namen, in may maꞌimatay nga situt seled it balay mu ngaytu. 
JOS.2.20	Temed basta ipanugid-sugid muytu i pasar it amen ngaytu, ega na inawaren muy ipiyasanggup mu ngaytu it amen.”
JOS.2.21	Katubag si Rahab, “Ta eeꞌ. Unu pay pasubraꞌ kayang gayen it upakat?” Bawnga itiyuꞌnay ya nay duwa ngayti duꞌut liꞌwan. Baw siyunud ni Rahab i ipiyagꞌaat ngaytit kanya nga buwateng imandaꞌan duꞌun it lalawagan i madarag ngayting lubid.
JOS.2.22	Naꞌaduꞌun daꞌan nga matuud it mamungsuꞌun i mga sunda ngayti, bawnga nagpatataguꞌ na sira duꞌun ka siging tulus it kanira it mga kudakep ngayti. Nagtaꞌlib i tulung aldaw, miyuliꞌ na duꞌut siyudad i mga kudakep ngayti, ka daꞌnay magkaparagan nira. 
JOS.2.23	Nanadsad nay duwa ngayting mga sunda, yapay kadiritsu it uliꞌ nira. Miyuliꞌ na sira duꞌut ki Josue ngayting duꞌut sang dipag it Jordan. Pagꞌabut, itiyuturan nira nga muꞌsa duꞌun it ki Josue i biyaraꞌan it panaw nira ngayti. 
JOS.2.24	Maat nira, “Talagang matuud nga ibinggay nat aten it 
JOS.3.1	Madelem-delem paꞌ, nasulag na si Josue baw muꞌsa ngayting mga Israelita. Gimnaring siꞌ sira duꞌut Sitim ngayti, naꞌaduꞌun na sirat kadanuman it Jordan. Pagkaꞌbut nira, ega dayun-dayun sirang dimnipag. Nagrenren sira daꞌan duꞌut tambing ya. 
JOS.3.2	Nagtaꞌlib i tulung aldaw nanlekep-lekep i mga pagbayaꞌen nira it mga kababala-balayan it kadakel ngayti. 
JOS.3.3	Siyugidan niray kadakel ngayti nga magꞌaat, “Iyan basta maltegan mi nga pinirisiꞌen it mga sasirduti tami nga Levita i Kaban it Pakiꞌupakat it 
JOS.3.4	Maꞌrutan ta nayan asat kanira in ari panawan tami, sabap egay maski siyu it aten nga nakapanaw it itung pagpanawan. Temed ayaw kamut pataked it magpipirisiꞌen ngayan it Kaban it Pakiꞌupakat. Pauꞌnaen mi sira it subrat tengaꞌ it sang kilumitru.”
JOS.3.5	Inaat ni Josue i kadakel ngayti, “Kaꞌilangan ipasiguru mi nay sadili mi duꞌun it 
JOS.3.6	Pagꞌaldaw siꞌ, singkat na ni Josue i mga sasirduti. “Pirisiꞌnen mi na i Kaban it Pakiꞌupakat baw muꞌna kamu na kat kadakel ngaytu.” Egay beken, siyunud nira i inaat ngaytit kanira.
JOS.3.15	Ta, kat iting timpu, panagulyud na. Dakulaꞌ nga luyud it Jordan ngayti. Temed maski atkayti, pagkaꞌbut it mga sasirduti nga magpipirisiꞌen it Kaban ngaytit Pakiꞌupakat, magtegday i aꞌay nirang sang bali ka lumaꞌap na, 
JOS.3.16	sakaling mindek i burus. Subuk may nakaꞌarbeng duꞌut dayaꞌ nga duꞌun it patuꞌ it lansangan it Adam nga duꞌun it tepad it lansangan it Sartan. Takaꞌ iyan danum nga kat laud nga ayun it subuk naꞌarbeng ngayti, sigi-sigi nagang burus ayun duꞌun it pagpangaranan ngaytit Patay nga Dagat nga duꞌut Araba seked it napra. Iyan napra na, nandipag nay mga Israelita ngayti. Adeꞌdeng na duꞌut Jerico i dinipagan nira. 
JOS.3.17	Mga sasirduti ngayti nga mamagpipirisiꞌen it Kaban ngaytit Pakiꞌupakat, binwat nira, namagtindeg lamang sira duꞌun it tengaꞌ it pagpepraan ngayti mintras mamagpandipag i muꞌsang mga kaꞌibaan nira nga Israelita.
JOS.4.1	Iyan nakadipag nang muꞌsa i kadaklan ngayti, inaat it 
JOS.4.2	“Miliꞌ ka it sang puluꞌ may duwang kalalakiyan, nga sang kataawan kat kada sang kuyunan nga mga tungtung-inapuꞌ ni Israel. 
JOS.4.3	Papisiꞌen mu sira it taga sangbat nga batu duꞌun it tengaꞌ ngayti nga pamagtitindegan it mga sasirduti. Pirisiꞌnen nira seked duꞌun it pagbalay-balayan mi it mabway ngayang delem.”
JOS.4.4	Ta, tiningped na ni Josue i piniliꞌ ya nga sang puluꞌ may duwa nga kalalakiyan, 
JOS.4.5	bawnga inaat ya, “Paꞌuliꞌ kamu daꞌan duꞌun it pamagtitindegan ngaytit mga sasirduti ka kumuꞌmit kamu it taga sangbat it imyuy batu, ka papatu-patuꞌan mi i sang puluꞌ may duwa nga kuyunan tami nga mga tungtung-inapuꞌ ni Israel. 
JOS.4.6	Buwaten tami tuy mga batu ngaytu nga piyakaꞌarandeman it nagpasar ngaytu kat mata mi kayti nga binwat it 
JOS.4.7	Ituturan mi nga naꞌarbeng i burus it danum baw napra i duꞌut tenga-tengaꞌ it danum it Jordan, iyan idinipag i Kaban it Pakiꞌupakat it 
JOS.4.8	Egay beken, siyunud it sang puluꞌ ngayti may duwa i itiyaꞌeg ngaytit kanira ni Josue. Uyun it ipiyagꞌaat ngaytit 
JOS.4.9	bawnga idiyaꞌtun nira duꞌun. Ipiyagruknu-ruknuꞌun ni Josue i sang puluꞌ may duwa ngayting batu nga ipiyapisiꞌ ya ngayti duꞌun it piyamagtindegan it mga sasirduti nga magpipirisiꞌen it Kaban ngaytit Pakiꞌupakat.
JOS.4.10	Duꞌun lamang mamagtitindeg i mga sasirduti ngayti it tengat napraan ngayti nga sang peꞌtek nga danum it Jordan, seked it nabwat nga muꞌsa i kumpur ipiyagꞌaat ngaytit 
JOS.4.11	Iyan nakadipag nay muꞌsa, yapay dipag it mamagpipirisiꞌen ngayti it Kaban it Pakiꞌupakat. Pagkalankan sit panaw nira, sira nagay kat uꞌnaan it kadaklan ngayti. 
JOS.4.12	Iyan i magdadasun it kanirang banar, mga lalaki nga kat mga kuyunang mga tungtung-inapuꞌ ni Ruben, ni Gad baw sang lubuk nga kuyunang mga tungtung-inapuꞌ ni Manases. Rangkap sira it basiꞌ ka tumabang it pakibunuꞌ uyun duꞌun it isingkat naga ni Moises.
JOS.4.13	May epat nga pulung ribu i kadakel it mga lalaki ngayti nga rangkap it basiꞌ nga napanaw nga nandipag kat adapan it 
JOS.4.14	Kat iting aldaw binwat it 
JOS.4.15	Iyan duꞌun pay mga sasirduti it pagtitindegan nira ngayti, ipiyagꞌaat siꞌ it 
JOS.4.16	“Aaten mu nay mga sasirduti ngayting magpipirisiꞌen it Kaban it Pakiꞌupakat nga dimipag na siray kanira.” 
JOS.4.17	Egay beken, siyunud ni Josue i ipiyagꞌaat ngaytit kanya it 
JOS.4.18	Desang nakatingdal i mga sasirduti ngayti, magbubunakur siꞌ i burus. Nagꞌuliꞌnan siꞌ i kaꞌararem ya nga nanlapayan ngayti.
JOS.4.19	Pagpandipagan ngayti it mga Israelita duꞌut danum it Jordan ngayti, ikasang puluꞌ nga aldaw it uꞌnang bulan it taꞌun. Duꞌut Gilgal nga kat lebatan nga ayun it Jerico i piyamagpakabratan nirat mga bala-balay nira. 
JOS.4.20	Duꞌun na kayti ipiyaruknuꞌ-ruknuꞌ ni Josue i sang puluꞌ may duwa ngayting batu nga ipiyapisiꞌ ya ngayti duꞌut Jordan. 
JOS.4.21	Pagkaꞌman maat ya it kadakel ngayting mga Israelita, “Kamu nga mga giyaringan, in ingkutun kamu it mga anak mi in unuy kasasiyan it itu ngaytung mga batu, 
JOS.4.22	egay beken nga ituturan mit kanira, in daꞌga aaten mi, ‘Pagpepraan i piyanawan it bangsa nga Israel, pagpandipag it danum it Jordan.’ 
JOS.4.23	Sabap kat adapan mi, piyapraan it 
JOS.4.24	Binwat yay atkaytu isaꞌun makilalaan it muꞌsang mga bangsa i keseg it guna it 
JOS.5.10	Iyan duꞌun paꞌ ngayti it Gilgal nga duꞌun it daranasan it Jerico i mga Israelita ngayti, binwat nira siꞌ i Pistaꞌ it Tiyaꞌliban it ikasang puluꞌ may epat nga aldaw it uꞌna ngayting bulan. 
JOS.5.11	Pagkatiwas it pistaꞌ ngayti, pagꞌaldaw siꞌ, kimnaꞌen na sira it mga pangaꞌen nga napisiꞌ na nira duꞌun kayti, siyanglag nga tirigu baw tinapay nga egay ipagpaꞌalsa. 
JOS.5.12	Desang nakakaꞌen na sirat pangaꞌen nga magkapisiꞌ duꞌut iting banwa, mindek nay abut it manna
JOS.6.1	Ta, paribasay urut nat taga Jerico ngayti nga nakadipag nay mga Israelita, ipiyamagsiradu nira i kumpur puwirtaꞌan it siyudad ngayti. Egay makaliꞌwan u makasled nga maski siyu.
JOS.6.2	Temed maat it 
JOS.6.3	Kayti buwaten mu, ikaw baw muꞌsang mga sundaluꞌ mu, limibut it Jerico it derengan i panaw. Buwaten mi tu it kaꞌsa it sang aldaw, seledan it enem nga aldaw. 
JOS.6.4	Pitu nga kasasirdutiyan i pauꞌnaen mu kat Kaban it Pakiꞌupakat, nga teptep sirat taban nga taburi nga tanduk it tudu nga tupa i binwat. Kat ikapitung aldaw kapitu mi libutun i siyudad ngayan nga pagꞌeypan nat mga sasirduti i taba-taban nira ngayan nga taburi. 
JOS.6.5	Bawnga pagkagneg mit ipadayuyung na nira it kaꞌsa nga dadakulaꞌen na, mangurisang kamu nga muꞌsa it pagꞌubsu-ubsun i gaꞌmaran mi. Dengan kayan, mamlad nayan i kutaꞌ. Ega nay seꞌanan mi nga muꞌsa it semled asat siyudad ngayan.”
JOS.6.6	Egay beken piyapaꞌaduꞌun ni Josue it kanya i mga sasirduti ngayti bawnga inaat ya sira. “Pirisiꞌnen mi siꞌ i Kaban it Pakiꞌupakat it 
JOS.6.7	Bawnga inaat yay kadakel it mga taawan ya ngayti, “Mapanaw kamu na. Limibut kamu it siyudad ngayan. Pauꞌnaen mi kat Kaban it 
JOS.6.8	Aypaꞌ subung nat inaat ngayti ni Josue, namagꞌuꞌna na kat uꞌnaan it Kaban it Pakiꞌupakat i pitu ngayting kasasirdutiyan nga may taba-taban nga taburi, siging eyep nirat mamagpanaw ngayti. 
JOS.6.9	Kat uꞌnaan it mga sasirduti ngayti i mga rangkap ngaytit basiꞌ nga tigauꞌna, baw kat giyaringan it Kaban ngaytit Pakiꞌupakat i mga rangkap it basiꞌ nga pangsauryan. Egay patpat it eyep it taburi ngayti. 
JOS.6.10	Temed maat ni Josue it kadakel ngayti, “Iyan ayaw kamut pangurisang u ampang nga masked. Egay mampang seked it ega sinyasan ku kamu. Temed in may sinyas ku na, mangurisang nay kadakel.” 
JOS.6.11	Kat inaat ni Josue ngayti, ilinibut nirat siyudad ngayti it kaꞌsa i Kaban ngaytit Pakiꞌupakat it 
JOS.6.12	Pagꞌeyag siꞌ, nasulag it semkad si Josue. Pinirisiꞌen siꞌ it mga sasirduti i Kaban ngaytit Pakiꞌupakat. 
JOS.6.13	Duꞌun sit uꞌnaan i pitu ngayting kasasirdutiyan nga egay patpat nirat eyep it taburi ngayting taba-taban nira. Duꞌun nagat uꞌnaan it pitu ngayting kasasirdutiyan i mga tigauꞌna nga rangkap it basiꞌ. Mga pangsauryan ngayti, duꞌun naga sira it giyaringan manggid it Kaban ngaytit Pakiꞌupakat. Sigi-siging patingeg it pagꞌeypan ngayti. 
JOS.6.14	Linibut nira sit kaꞌsa i siyudad ngayti it ikadwa ngayting aldaw. Pagkalibut nira, namagꞌuliꞌ siꞌ sira duꞌun it mga bala-balay nira ngayti. Atkayti nay binwat nirat aldaw-aldaw seledan it enem nga aldaw.
JOS.6.15	Kat ikapitung aldaw, kukuꞌ-aldaw paꞌ namagbangun na sira bawnga linibut na nirat pitung libut i siyudad ngayti. Iti na ngayting aldaw inayaw nira nay pitung libut. 
JOS.6.16	Iyan ikapitu nang libut nira, ipiyadayuyung nat kaꞌsa it diyadakulaꞌ it mga sasirduti ngayti. Simninyas na si Josue, dengan it sekat ya nga, “Sigi! Mangurisang nay kadakel! Ka ibinggay nat imyu it 
JOS.6.17	Kaꞌilangan, kapuꞌsaan it siyudad baw muꞌsa nga maparagan duꞌun antengen, ka ipasiguru nga kat 
JOS.6.18	Iyan kuydaw kamut pisiꞌ it maski unung bagay duꞌun it seled ka talagang panyaꞌ. Basta misiꞌ kamu it maski unu, ikaꞌilang mi nayan, baw iyan i pasiꞌan-siꞌanan it talagang makuriꞌan i muꞌsang bangsa ta ngaytu nga Israel. 
JOS.6.19	Temed muꞌsa nga bagay nga bulawan, pirak, tumbaga u basiꞌ i binwat, ipasiguru nga kat 
JOS.6.20	Ta, egay beken, iyan ipiyadayuyung nat mga sasirduti it diyadakulaꞌ na, pagkagneg it kadakel ngayti, namagpangurisang na sira. Ta sakaling miyamlad nga muꞌsa i kutaꞌ ngayti it siyudad. Talagang magꞌaꞌamlad na. Aypaꞌ nagsigseled nat dumali-daliꞌ i kadakel, nakasled sirat egay seꞌan-seꞌan. Diyaꞌeg nira nga matuud i siyudad ngayti. 
JOS.6.21	Piyangimatay nira i muꞌsang mga taw duꞌun it siyudad ngayti, babay, lalaki, gurang, mangaꞌwaꞌ, pati mga ayep, egay ipiyaꞌped nira, ka yanayti, panyaꞌ.
JOS.6.22	Maat ni Josue it duwa ngayti nga piyasunda ya, “Paꞌaduꞌun kamu na it balay it babay ngayang napaꞌabutan mi. Ipaliꞌwan mi kanya baw muꞌsang mga kabilug ya subung nat isiyanggup mi ngayat kanya.” 
JOS.6.23	Aypaꞌ naꞌaduꞌun na sira ka ipiyaliꞌwan nira na si Rahab, mga giyaringan ya baw muꞌsang mga kasulsugan baw mga kabilug ni Rahab ngayti. Bawnga piyabayaꞌ sirang muꞌsa duꞌun it adeꞌdeng it pamagbabalay-balayan ngaytit mga Israelita, takaꞌ daꞌsira nakapasagpun nga lagi.
JOS.6.24	Siyuriban nira i siyudad ngayti baw inanteng i muꞌsa nga betang ya duꞌun. Yamanay ipiyaꞌped, mga bagay nga bulawan, pirak, tumbaga baw basiꞌ i binwat. Mga iti ngayti, idiyawaꞌ nira duꞌut pagpangaranan nirat darawaꞌan it manggad it 
JOS.7.1	Temed ega piyamayaꞌ it Israel i ipiyagꞌurdin ngaytit 
JOS.7.2	Ta, binwat siꞌ ni Josue, may piyapanaw ya nga sumunda it siyudad it Hai, nga kat lebatang ayun it Betel nga adeꞌdeng duꞌun it Bet-aven.
JOS.7.3	Pagkaꞌuliꞌ nira, maat nirat ki Josue ngayti, “Ega na kaꞌilangan nga paꞌaduꞌun paꞌ nga muꞌsa. Siguru duwa u tulung ribu nga kataawan i pasulungun mu duꞌut siyudad ngaytit Hai, tamaꞌ na. Ega riga-rigaen nga muꞌsa ka ega naga dadaklan i taw ya duꞌut iting siyudad.” 
JOS.7.4	Aypaꞌ tulung ribu lamang i mga Israelita ngayti nga simnulung duꞌut Hai. Temed ta, egay nabwat nira. Talagang diyaꞌeg sirat mga taga Hai ngayti. 
JOS.7.5	Tiyaraꞌusig sira garing duꞌun it puwirtaꞌan it siyudad ngayti miyabut duꞌun it pagripkan it batu nga pagpangaranan it Silyar. Lamang namagꞌatras i mga Israelita ngayti, tulung puluꞌ baw enem i nagnis it kanira nga napatay iyan magpanadsad na sira. Aypaꞌ ka talagang piyamagtalawan na sira.
JOS.7.6	Piyanrarasik ni Josue i pakayan ya kat kadakulat kasmek yat nabetangan nira ngayti. Binwat ya, kiminleb kanya duꞌun it sarungaan it Kaban ngaytit Pakiꞌupakat it 
JOS.7.7	Miyampang si Josue nga magꞌaat, “
JOS.7.8	Unu nay buwaten ku kayni it miyatras na ngaytu kat mga kalaban nira i mga Israelita ngaytu? 
JOS.7.9	Pagkabaritaꞌ kaytu it mga Cananeo baw beken nga mga taw nga taga sinit ining banwa, daꞌga buwaten nira, pagtarabangan nira na kamit muuꞌ sinit sinirungat langit? Unu nay buwaten mu kayan nga isaꞌun makapatindeg nagay mabantug nga ngaran mu?”
JOS.7.10	Tumubag i 
JOS.7.11	Yay matuud, talagang nagkasalaꞌan tuy bangsa ngaytu nga Israel. Ega siyunud niray ipiyagꞌurdin kut kanira. Minsiꞌ sirat ipiyagꞌaat ku nga panyaꞌ, bilang tiyakaw nira, bawnga idiyawaꞌ na nga uyut it mga betang nirang lagi, isaꞌun ega na mabisik-bisikan. 
JOS.7.12	Aypaꞌ ka ega kaya nira nga dumarugpaꞌ it mga kalaban nira, nga yan i ipagpalagyu nira. Ka yay ukuman ku, marway na daꞌgen sira. Talagang ega nayan tabangen ku kamu basta ega ipalbaw baw antengen mi i kumpur asan it imyu nga ipiyagꞌaat ku nga panyaꞌ.
JOS.7.13	Sigi, timindeg ka na, ka aaten muy kadakel nga ipasiguru nira i sadili nira duꞌun it aken, ka madap sirat aken dedelem. Sabap ituytu i ipagsugid kut kanira kayti, aku nga 
JOS.7.14	Aypaꞌ dedelem kaꞌilangang madap kamut aken, kada sang kuyunang mga tungtung-inapuꞌ ni Israel. Iyan kuyunan nga itulduꞌ kut imu, buwaten mu, ipapinpin muy kada sang kaꞌanak-anakan. Bawnga iyan kaꞌanak-anakan nga itulduꞌ ku, ipapinpin i mga sang anakan. Bawnga atkayan naga seked it mataw nay taw. 
JOS.7.15	Iyan maꞌanuꞌat mga bagay ngaytu nga panyaꞌ, kaꞌilangan nga antengen. Egay ipaꞌped, puꞌsa sirang sang anakan, pati mga karbet nira. Ka ega ipiyagalang ya i pakiꞌupakat it 
JOS.7.16	Pagꞌeyag it aldaw nasulag it semkad si Josue bawnga piyapagtalingbes yat madap it kanya i muꞌsang mga Israelita ngayti kat kanya-kanyang kuyunan. Matukasiꞌan, kuyunang mga tungtung-inapuꞌ ni Juda. 
JOS.7.17	Tiyaꞌwag i kumpur tungtung-inapuꞌ ni Juda, lumbaw kat pintuꞌan, kaꞌanak-anakan ni Zera. Tiyaꞌwag i kaꞌanak-anakan ngayti ni Zera, matukasiꞌan, kaꞌanakan ni Zoldi. 
JOS.7.18	Egay beken, tiyaꞌwag i kaꞌanakan ni Zoldi ngayti, malbawan si Acan ngayti nga anak ni Carmi, apuꞌ ngayti ni Zoldi nga anak ni Zera.
JOS.7.19	Pagkaꞌanu kayti inaat ni Josue si Acan ngayti, “Dunguꞌ, kayti kat adapan ka it 
JOS.7.20	Katubag si Acan, “Talagang nagkasalaꞌan akung matuud duꞌun it 
JOS.7.21	Sabap kat mga bagay nga narangpas ku duꞌun it Jerico nga maat antengen, may naltegan ku nga talagang piyakamagayeng gulamen nga garing duꞌun it Babilonia. Baw may walung kilu i pirak baw sang turung i bulawan nga siguru adeꞌdeng it duwang kilu i beꞌgat ya. Pinsiꞌ kuy mga iti ngayti bawnga ilimbeng ku na duꞌun it pagbabala-balayan ku ngayti. Ipiyabuliꞌ ku i pirak ngayti.”
JOS.7.22	Pagkagneg ni Josue kayti, may piyapalagyu ya nga paꞌaduꞌut bala-balay ngayti ni Acan. Maglelbeng nga matuud duꞌun i gulamen baw bulawan ngayti baw duꞌut buliꞌ nga matuud i pirak. 
JOS.7.23	Tiyaban nirang muꞌsa duꞌut ki Josue nga magꞌelat, sang siraan it kaꞌibaan nira ngayting mga Israelita. Ipiyarada niray muꞌsa ngayti nga bilang ipiyagꞌintergaꞌ duꞌun it 
JOS.7.24	Bawnga tiyaban ni Josue baw kadakel ngayti si Acan, uyut i pirak, gulamen baw bulawan ngayti nga sang turung. Duꞌun it kelnaꞌ nga pagpangaranan it Kelnaꞌ it Kakuriꞌan i tiyabanan. Talagang egay ipiyaꞌped kat pamalay-balay ya, ka asawa ya, mga anak nira, muꞌsang mga ayep nira, bakaꞌ, kabayuꞌ nga asno, tupa, muꞌsang mga karbet nira, pati balay nira ngayti nga magkapuru-purun, ipiyaꞌuyut nga muꞌsa. 
JOS.7.25	Mampang si Josue ngayti, maat ya, “Iyan palan, piyakuriꞌan mu kami. Aypaꞌ kayti ikaw siꞌ i pakuriꞌan it 
JOS.7.26	Pagkatiwas kiyanturan nirat batu, nga duꞌun paꞌ it seked kayti i mga iting batu. Yapay miyulibas i ereꞌeret nga iseg it 
JOS.8.1	Maat siꞌ it 
JOS.8.2	In magꞌuꞌunuy binwat mi it Jerico, yanagay buwaten mi duꞌut Hai, takaꞌ mapakay kamu nang misiꞌ it rangpasen mi, mga ayep nira baw mga kusas nira. Magrigen-rigen kamu na. Takaꞌ pakibunuꞌ mi, kaꞌilangan aꞌakal. Patataguꞌ i beken kat talikudan nga ayun it siyudad nira, bawnga iyan beken, yanay bilang patiya-tiyaꞌ.”
JOS.8.3	Egay beken, inasikasu ni Josue i muꞌsang mga taawan ya ka rumpakan nira siꞌ i Hai.
JOS.8.3	(Pagkalte-kalteg it mga sundaluꞌ it Hai it mga Israelita siꞌ ngayti, diyaliꞌan nira nga lagi ka pakibunuꞌan siꞌ. Nagbeteꞌ-beteꞌ i mga Israelita nga mamagꞌatras naga sira. Tanud it taga Hai, pagdaꞌgen siꞌ sira, aypaꞌ ka siging usig nira. Iyan alaid nay mamagꞌusig ngayti, namusut-busut i mga mamagpatataguꞌ ngayti nga mga taawan ni Josue. Siyuriban nira nay siyudad ngayti. Pagkalawag na Josue it may magtindeg nang tabuk, siyarunga na niray mamagꞌusig ngaytit kanira, ka yapay pakibunuꞌ nira.)
JOS.8.24	Napatay it mga Israelita i muꞌsa nga mga sundaluꞌ it Hai ngayti nga miyusig it kanira. Bawnga sinled nira nay siyudad, piyangimatay nira i muꞌsa nga natuduꞌ duꞌun. 
JOS.8.25	Kat iti nga aldaw talagang piyuuꞌ nira i muꞌsang taw duꞌut Hai ngayti. Sang puluꞌ may duwang ribu i naꞌimatay nira. 
JOS.8.26	Sigi pang tutulduꞌ ni Josue it besak ya duꞌun it Hai ngayti seked it naꞌimatay na nirang muꞌsa i kumpur taw duꞌun. 
JOS.8.27	Bawnga riyangpasan na it mga Israelita i diyaꞌeg nira ngayti nga siyudad, mga ayep baw mga kusas, uyun kat ipiyagꞌaat ngaytit 
JOS.8.28	Pagkapanrangpas nira, siyuriban ni Josue i Hai ngayti, baw piyataꞌnan lamang it ega nay mayaspayas seked it kaꞌnu-kaꞌnu, subung nat magkaltegan it kayti ngaytu. 
JOS.8.29	Ipiyagantung yay adiꞌ baw piyataꞌnan lamang i bilug ya duꞌut giyantungan ngaytit kanyang kayu seked it diminlem. Pagkasdep it aldaw, bawnga inawaꞌ i miyatay ngayti ka ibiyuntal na duꞌun it puwirtaꞌan it siyudad. Piyakanturan ni Josue it dakulaꞌ nang kantur it batu nga magkaltegan paꞌ duꞌun it seked kayti.
JOS.8.30	Pagkatiwas it muꞌsa ngayti, nagpatindeg si Josue it papangantengan duꞌun it Bukid it Ebal ka sambaen nira i 
JOS.8.31	Mga batu nga ega lininuꞌ it panlilinuꞌ nga mga basiꞌ i giyamit ya duꞌun it binwat ngayting papangantengan, subung nat ipiyan-gun ni Moises ngayting manigsirbi it 
JOS.9.3	Ta it atkayti, pagkabaritaꞌ it mga Heveo nga taga Gabaon it binwat ngayti ni Josue duꞌun it Jerico baw Hai, 
JOS.9.4	minikir sira it in unuy buwaten nira nga ikaluku nirat ki Josue. Binwat nira, miyanut lagi-lagi nang banar nga papagbalunan nga sakuꞌ bawnga ipiyapirisiꞌen nirat mga kabayuꞌ nira nga asno. Beken nga pinirisiꞌen nira, dadanuman nga kulit nga matambelen na. 
JOS.9.5	Nagtalumpaꞌ sira it mga lagi-lagi na baw malusutun na baw nagpakay sira it mga marasiken na. Nanggantil na baw pagꞌalamagen na i biyalun nira nga mga tinapay. 
JOS.9.6	Namagpanaw sira nga paꞌaduꞌun it kana Josue nga duꞌut pamagbabalay-balayan nira ngayti nga duꞌut Gilgal. Pagꞌabut nira duꞌun, siyugi-sugid nira si Josue baw mga kaꞌibaan ya ngayti nga pagbayaꞌen it mga Israelita. Maat nira, “Kami ngaytu, alaid nga banwa i giyaringan namen ngaytu, ka napikir namen nga muꞌsa duꞌut ameng banwa, pakiꞌamigus it imyu.”
JOS.9.7	Temed katubag i mga pagbayaꞌen ngaytit mga Israelita, “Daꞌkami bayan pakiꞌamigus it imyu ka barang taga situ kamu naga.”
JOS.9.8	Nagpasanguꞌ-sanguꞌ sirat ki Josue nga maat nira, “Talagang matuud nga mga manigsirbi mi kami.”
JOS.9.8	Iningkut sira ni Josue, “Ay siyu kamu baytung matuud? Ari talagay giyaringan mi kaytu?”
JOS.9.9	Magꞌaat i usay nira nga tubag nirat ki Josue ngayti, “Talagang garing kami baytu duꞌun it alaid nga banwa. Naꞌasitu kamit imyu sabap it nabaritaꞌan namen i pasar it 
JOS.9.10	Naꞌrutan namen gasiꞌ i binwat ya kat duwang adiꞌ nga Amorreo nga kat lebatan nga ayun it Jordan, ki Sehon nga adiꞌ it Hesbon baw ki Og nga adiꞌ it Basan nga takenaꞌ ya, duꞌun it Astarot. 
JOS.9.11	Aypaꞌ ka piyaꞌasitu kami it mga magu-magurang baw mga kabanwa namen. Paggaring namen duꞌut amen, ega tiyeꞌe-teꞌeng namen nga pagbalun ka isaꞌun kaꞌbut kami situ, isaꞌun masugid namen it imyu nga talagang matuud nga kami, mga manigsirbi mi. Sana mapakay gasit imyu nga magꞌupa-upakaten tami it magayen. 
JOS.9.12	Ka letganan mi na lamang i naꞌpedan nga balun namen ngaytu nga tinapay. Baꞌguytung nabilwat paggaring namen duꞌut amen temed kayti ungaytu na, nandedesenan nat atna baw pagꞌalamagen na. 
JOS.9.13	Ta mga kulit gasiꞌ ngaytu nga dadanuman, baraꞌgu paytu it paggaring namen duꞌut amen. Ta ungayan na, ranggaꞌ na baw matambelen na. Ta pakayan namen ngaytu, ungaytu na, marasiken na, baw talumpaꞌ namen ngaytu, ungaytu na, malusut-lusutun na it kaꞌalaid it piyanawan.”
JOS.9.14	Siyukdanan it mga pagbayaꞌen ngaytit mga Israelita i pangaꞌen ngayting balun it mga taw ngayti. Temed ta, daꞌsira nagpamunaꞌaw duꞌun it 
JOS.9.15	Aypaꞌ nagpakiꞌamigus nat kanira si Josue baw simnanggup nga daꞌsira imatayen. Simnanggup gasiꞌ i mga pagbayaꞌen it mga Israelita ngayti.
JOS.9.16	Tulung aldaw i nagtaꞌlib nga pagꞌubus-ubusun nirat upa-upakaten nira ngayti, naꞌrutan nat mga Israelita nga palan ega taga alaid nga banwa i iting mga taw. Taga duꞌun naga palan it iting banwa.
JOS.9.22	Pagkaꞌrut ni Josue, ipiyatawag ya i mga taga Gabaon ngayti. Pagꞌabut nira maat ya it kanira, “Unuka atkayan i binwat mi nga inambutan mi kami, nga maat mi taga alaid kamu nga banwa? Ari palan it taga situ kamu naga!”
JOS.9.24	Katubag i mga taga Gabaon ngayti, maat nira, “Ta, binwat namen bay atkayan ka talagang natantuwan namen nga, iyan Ampuꞌang Diyus mi, ipiyagꞌurdin ya it manigsirbi ya nga si Moises nga bagiꞌ-bagiꞌen ya it imyu i itu nga banwa. Baw ega desang bagiꞌ-bagiꞌen, puuꞌun paꞌ i muꞌsa nga mga datiyan nga taga situ. Ta, it kayti nga situ kamu na, talagang magꞌiꞌlam kami nga banar, ka barang pati kami, puuꞌun mi gasiꞌ. 
JOS.9.25	Ta kayti, kagalang-galang it imyu, kamu na bayan i magpikir in may sanguꞌ mi nagat amen ngaytu. Ega naytuy pagꞌaaten namen daꞌga, ka kami ngaytu, kat pamegbeg mi na.”
JOS.9.27	Ta, it atkayti, ega naga maat binwat it mga Israelita i mga taga Gabaon ngayti it maraꞌe-raꞌet, takaꞌ inuripen na nira. Manigpangayu na baw manigpanaꞌgeb na it paggamiten it mga Israelita in magsamba duꞌun it papangantengan it 
JOS.10.1	Nabaritaꞌan it adiꞌ nga si Adonizedec nga adiꞌ it Jerusalem nga diyaꞌeg baw siyuriban na ni Josue i siyudad it Hai. Nabaritaꞌan ya gasiꞌ i binwat ni Josue it adiꞌ baw muꞌsang taw nga taga Hai nga subung nagat binwat ya it adiꞌ duꞌut Jerico baw mga taw duꞌun. Naꞌrutan ya paꞌ gasiꞌ i binwat it mga taga Gabaon nga nagpakiꞌamigus baw mamagsasagpun nay beken duꞌun it mga Israelita ngayti. 
JOS.10.2	Masyadu nang iꞌlam it mga taga Jerusalem ngayti ka Gabaon ngayti, dakulaꞌ nga siyudad, nga esa it piyakadakulaꞌ nga siyudad nga may sadiling adiꞌ, subraꞌ pang dakulaꞌ it siyudad it Hai, baw mga ega babasta-bastaen i mga sundaluꞌ ya duꞌun.
JOS.10.3	Aypaꞌ binwat it adiꞌ ngayti nga si Adonizedec, may piyapanaw ya nga naꞌaduꞌun it adiꞌ it Hebron nga si Hoham, duꞌut adiꞌ it Jarmut nga si Piream, duꞌut ki Jafia nga adiꞌ it Laquis baw duꞌun it ki Debir nga adiꞌ it Eglon. 
JOS.10.4	Maat i ipiyataban yang ampang duꞌun, “Kaꞌilangan namen talaga i tabang mi. Rumpakan tami i Gabaon sabap mga taw ya duꞌun, nagpakiꞌamigus nat kana Josue nga mga Israelita.”
JOS.10.5	Aypaꞌ nagꞌurunyun i lima ngayti nga mga adiꞌ it mga Amorreo. Kiyulung niray Gabaon ngayti bawnga piyakibunuꞌan na.
JOS.10.6	Ta it atkayti na, piyasugidan it taga Gabaon ngayti si Josue ngayting maglalangsan duꞌun it Gilgal, nga magꞌaat, “Ega naga beteꞌ pabayaꞌan mu kami nga kaꞌildaw-ildaw nga mga manigsirbi mu. Dumaliꞌ kamu sana it paꞌasinit amen ka tabangen kami naga. Iribri mi naga kami. Inugup kami na bayni it muꞌsang mga adiꞌ it mga Amorreo nga mga taga duꞌun it kamumungsuꞌan.”
JOS.10.7	Ta, egay beken, napanaw na na Josue garing duꞌut Gilgal ngayti ka tumabang, sang siraan it muꞌsang mga taawan ya nga uba-ubas na it pagbunuꞌ. 
JOS.10.8	Maat it 
JOS.10.9	Napanaw na Josue it iti nga laging delem. Naglinag sirat panaw. Garing duꞌut Gilgal ngayti, inabutan nirang ega nakaꞌalistu i mga miyugup ngayti. 
JOS.10.10	Binwat it 
JOS.10.11	Mintras magpalagyu i pagtataraꞌusigen ngayti it mga Israelita, piyaꞌuranan sira it 
JOS.10.12	Kat iting aldaw nga piyapandaꞌeg it 
JOS.10.13	Egay beken, timneꞌyeng nga matuud i aldaw, ega magliꞌi-liꞌid. Atnaga i bulan, seked it diyaꞌeg it mga Israelita i mga kalaban nira ngayti. Magsusurat tuy itung kaꞌulugan duꞌun it kasuratan ni Jaser. Timneꞌyeng i aldaw duꞌun it pagꞌaꞌanuꞌan ya, ega siminde-sindep. Aypaꞌ balit duwang aldaw i iting aldaw. 
JOS.10.14	Talagang garing it tagnaꞌ pay banwa, ega pay nagꞌabut nga atkayting aldaw, baw seked kayti ega pay nagꞌabut nga atkayti gasiꞌ, nga subung ngaytut simnunud it taw i 
JOS.10.40	Garing it iting timpu diyaꞌeg ni Josue i muꞌsang rugar nga kat sur nga ayun, mga rugar nga duꞌun it kabubukidan, rugar nga Negeb, mga taga daranasan baw mga taga kamumungsuꞌan. Piyangimatay na Josue i mga adiꞌ duꞌun it iti nga mga rugar baw piyuuꞌ nira i muꞌsang sinakepan it mga adiꞌ ngayti, uyun duꞌun it ipiyagꞌurdin it 
JOS.10.41	Talagang diyaꞌeg na Josue i muꞌsa garing duꞌun it Cades-Barnea seked duꞌun it Gaza, baw muꞌsang rugar nga Gosen seked duꞌun it Gabaon nga ayun duꞌun it nurti. 
JOS.10.42	Diyaꞌeg nira i muꞌsa ngayting mga adiꞌ baw mga kaꞌadiꞌan nira ngayti it kaꞌsa lamang nga panrumpak. Nabwat niray atkayti sabap, 
JOS.11.23	Talagang siyakep na Josue i muꞌsa ngayti nga banwa it Canaan, subung nat ipiyagꞌaat nagat 
JOS.23.1	Naꞌlay talaga nga timpu garing it ipiyasakep it 
JOS.23.2	Ta, it atkayti na kanya, tiningped ya i muꞌsang mga may katengdanan duꞌun it mga Israelita, mga ginuꞌu, mga pagbayaꞌen it kada kuyunan, baw mga manigpamaalaꞌ it kada kanya-kanyang kabagiꞌan nga rugar. Iyan natingped na maat ya it kanira, “Kayti, matuud nga gurang aku naytu. 
JOS.23.3	Talagang nagpasar kat mata mi i muꞌsang ipiyaꞌabut it 
JOS.23.14	Talagang daꞌku naytu paꞌlayen. Temed, kamu ngaytu nga muꞌsa, daꞌga baꞌ magkapamatuud talaga it nakem mi nga tiyuman nat 
JOS.23.15	Temed, yay matuud, in magꞌuꞌunu tiyuman ya i muꞌsang kagayenan nga isiyanggup yat imyu, atkayan naga, siguradu nga tumanen ya i muꞌsang panriga nga isiyanggup ya gasit imyu seked it talagang mapuuꞌ ya kamung muꞌsa situt banwa ngaytu. 
JOS.23.16	Eeꞌ baꞌ, basta ega sunudun mi i pakiꞌupakat it imyu it 
JOS.24.1	Bawnga ipiyatawag siꞌ ni Josue nga matingped duꞌun it Siquem i muꞌsa ngayting mga ginuꞌu baw pagbayaꞌen it muꞌsang mga kuyunang mga tungtung-inapuꞌ ni Israel. Pagkatingped, miyadap sira nga muꞌsa duꞌun it Ampuꞌang Diyus.
JOS.24.2	Maat ni Josue ngayti it kanira nga muꞌsa, “Atkayti-atkayti i ipagpasugid it 
JOS.24.3	Temed tiyaban ku si Abraham ngayti garing duꞌun it iting rugar baw piyapanaw ku kanya it pagtatarimaen ku duꞌut kalayawan it Canaan. Baw talagang inildawan ku kanya it dakel nga banar nga inapuꞌ. Sabap kat ildaw ku, nanganak sirat ki Isaac. 
JOS.24.4	Bawnga yay anak na Isaac, si Esau baw si Jacob. Ibinggay ku it ki Esau i mamungsuꞌun nga Seir nga iyan i kanyang kabagiꞌan. Temed si Jacob baw mga anak ya, naꞌaduꞌun sirat Egipto.
JOS.24.5	Miyabut i timpu nga tiyaꞌeg ku si Moises baw si Aaron baw kat mga ipiyabwat ku nga mga kalililuꞌang bagay, piyakuriꞌan kut ega teꞌe-teꞌeng nga pakuriꞌ i mga taga Egipto. Baw ipiyaliꞌwan ku i bangsa mi duꞌun. 
JOS.24.6	Pagkapaliꞌwan ku it mga kagiyaringanan mi duꞌun it Egipto, bawnga nakaꞌbut sira duꞌun it Madarag nga Dagat. Tiyundug naga sira it mga taga Egipto nga magsasakay it sarakayan it magpakibunuꞌ, seked duꞌun it dagat ngayti. 
JOS.24.7	Binwat it kagiyaringanan mi ngayti, nangabang sira situt aken, bawnga ipiyabalantang ku i madlem duꞌun it piyagtengaꞌan nirat mga taga Egipto ngayti. Piyataburan kuy mga taga Egipto it dagat nga ipiyadalingding ku. Nataburan sirang muꞌsa. Nataksiꞌan mi naga i binwat ku ngayti it mga taga Egipto, bawnga naꞌlay i taꞌid-taꞌid mi kat rugar nga kapupuyangtan.
JOS.24.8	Bawnga miyabut i timpu nga tiyaban ku kamu kat banwa it mga Amorreo, kat lebatang ayun it Jordan. Piyakibunuꞌan nira kamu temed piyapandaꞌeg ku kamu it kanira. Piyuuꞌ ku sira bawnga nasakep mi na i banwa nira. 
JOS.24.9	Liyabanan kamu it adiꞌ it Moab nga si Balac nga anak ni Zipor baw tiyawag ya si Baalam nga anak ni Beor isaꞌun sumpaan ya kamu. 
JOS.24.10	Temed ega siyambungan ku si Baalam ngayti, in daꞌga iyan i binwat ya, piyaꞌildawan ya ga kamu. Ta, ipiyagribri ku kamu kat alima ni Balac.
JOS.24.11	Bawnga nandipag kamu it kadanuman it Jordan, baw nakaꞌbut kamu duꞌun it Jerico. Piyakibunuꞌan kamu it taga Jerico baw mga Amorreo, mga Perezeo, mga Cananeo, mga Heteo, mga Gergeseo, mga Heveo baw mga Jebuseo, temed piyapandaꞌeg ku kamu it kanirang muꞌsa. 
JOS.24.12	Ka may binwat ku nga subuk piyapugdakan ku sira it tabuꞌwan, pati duwa ngayting mga adiꞌ it mga Amorreo. Subuk inimugaw ku sirang muꞌsa nga pagꞌabutun mi. Aypaꞌ ega sabap it pakibunuꞌ mi ngayti i ikiyadaꞌeg it kanira in daꞌga iti nga panabang ku ngaytit imyu. 
JOS.24.13	Binggayan ku kamu it banwa nga ega kamuy nagpakariga. Piyataꞌid ku kamu kat mga lansangan nga ega kamu i nagpatindeg. Magkaꞌen kamu kayti it buwaꞌ it ubas baw olibo nga garing kat mga puꞌun nga ega kamuy liminwak,’ maat it 
JOS.24.14	Aypaꞌ kayti ngaytu, kaꞌilangan galangen mi it may iꞌlam i 
JOS.24.15	Sana ega gantiyan mi i 
JOS.24.16	Katubag i kadakel ngayti, “Talagang egay kat nakem namen nga indiꞌan namen i 
JOS.24.17	Sabap 
JOS.24.18	Ta unuka maat pabeken-beken kami it maꞌyag kat mata nameng kadakel nga talagang Ampuꞌang Diyus i nagꞌimugaw it muꞌsa nga mga bangsa nga inabut tami, pati mga Amorreo, kumpur datiyan nga mga taga situt itung banwa? Aypaꞌ kami, talagang Ampuꞌang Diyus naga i amen nga sirbiyan.”
JOS.24.28	Pagkatupus it iti nga piyatawagan ni Josue, piyaꞌuliꞌ ya na i mga Israelita ngayti duꞌun it kanya-kanyang kabagiꞌan nga pagtataꞌidan.
JOS.24.29	Garing it iting aldaw, ega na piyaꞌlay i anak ngayti ni Nun nga si Josue nga manigsirbi it 
JOS.24.30	Pagpatay ya, duꞌun nat kanya ngayting kabagiꞌan nga lugtaꞌ i limbengan it kanya nga duꞌun it Timnat-sera ngayti nga duꞌut mamungsuꞌun nga duꞌun it Efraim, nga kat nurti nga ayun it Bukid it Gaas. 
JOS.24.31	Naneꞌteꞌ nga matuud i pagsirbi it mga Israelita it 
JDG.1.19	Talagang pagtabangen it 
JDG.1.20	Iyan siyudad it Hebron, ibiyagiꞌ nirat ki Caleb, uyun duꞌun it inaat naga ni Moises it tagnaꞌ. Aypaꞌ naꞌaduꞌun na Caleb ngayti ka duꞌun na i kanirang taꞌidan. Diyaꞌeg baw inimugaw nira i datiyan nga taga duꞌun nga tulung kataawan nga anak ni Anac. 
JDG.1.21	Temed iyan kuyunang mga tungtung-inapuꞌ ni Benjamin, ega nakaꞌimugaw sira it mga Jebuseo nga magtataꞌid duꞌun it siyudad it Jerusalem. Aypaꞌ sang siraan nagay magtataꞌid duꞌun seked it kayti ngaytung timpu.
JDG.1.27	Mga tungtung-inapuꞌ ni Manases, ega gasiꞌ naꞌimugaw nira i mga taw duꞌun it mga siyudad it Bet-sean, Taanac, Dor, Ibleam, Meguido, baw kat mga lansangan nga kat linibut it mga siyudad ngayti. Ka talagang ega maat magpaꞌimugaw i iting mga taw duꞌun it mga rugar nira ngayti. 
JDG.1.28	Iyan kiminseg nay mga Israelita, binwat na niray datiyan ngayting mga taga Canaan nga mga uripen na nira. Ega talaga napuꞌsa nirat kaꞌimugaw i iting mga taw. 
JDG.1.29	Atkayti nagay kat kuyunang mga tungtung-inapuꞌ ni Efraim. Ega naꞌimugaw niray mga Cananeo nga duꞌun it siyudad it Gezer. Aypaꞌ sang siraan naga i duꞌun.
JDG.1.30	Mga tungtung-inapuꞌ ni Zabulon, ega naꞌimugaw nira i mga Cananeo nga taga siyudad it Kitron baw Nahalol. Aypaꞌ biyaraꞌan, nagsagpu-sagpunun na sira it iting mga taw. Temed inuripen niray mga Cananeo ngayti duꞌun. 
JDG.1.31	Iyan kuyunang mga tungtung-inapuꞌ ni Aser, atkayti naga, ka ega naꞌimugaw nira i mga taw duꞌun it mga siyudad it Acco, Sidon, Ahlab, Aczib, Helba, Afec, baw Rehob. 
JDG.1.32	Aypaꞌ ka sang siraan nagat iting mga Cananeo i timnaꞌid duꞌun it kanira ngayting kabagiꞌan nga taꞌidan duꞌun it Canaan ngayti. 
JDG.1.33	Mga tungtung-inapuꞌ ni Neftali, ega gasiꞌ naꞌimugaw nira i mga taga Bet-semes baw Bet-anat. Aypaꞌ ka nagsagpu-sagpunun na sira it iting mga taw. Temed inuripen it mga tungtung-inapuꞌ ngayti ni Neftali i mga Cananeo ngayti. 
JDG.1.34	Duꞌun it kat kuyunan nga mga tungtung-inapuꞌ ni Dan nga kabagiꞌan, ega naꞌunu-unu nira i mga Amorreo nga taga duꞌun nga lagi. Maꞌunu daꞌgen nira isan yan idiyedeg ga sira duꞌun it kabubukidan. Talagang maski manlampud duꞌun it daranasan, daꞌsira pagpalugtan it mga Amorreo ngayti. Aypaꞌ nagbaraꞌ na sira nga bukidnen.
JDG.2.1	Esang aldaw, iyan Anghil
JDG.2.2	Baw ipiyagsasar ku ngaytit imyu nga kuydaw kamu it pakiꞌupakat it mga taga Canaan ngaytu. Daꞌga baꞌ ipiyagꞌurdin ku nga panranggaꞌen mi i mga papangantengan nga pagꞌantengan nirat mga ipagsamba duꞌut mga pagbete-beteꞌen nga diyus nira? Temed ta, ega siyunud mi i inaat ku ngayti. Unuka atkayan nga daꞌku piyamayaꞌ mi? 
JDG.2.3	Aypaꞌ kayti, subung nagat inaat ku, ega na tabangen ku kamu it mimugaw it mga taga Canaan ngaytu. Garing kayti, kabilangan nira, mga dugi nga magtetdek it palinimbang nga kilid mi. Baw sigapul naga it imyu i mga pagbete-beteꞌen nga diyus nira.”
JDG.2.4	Pagkagneg it mga Israelita it inaat ngaytit Anghil it 
JDG.2.5	Aypaꞌ ka piyangaranan niray iting rugar it Boquim.
JDG.2.7	Ta, mintras egen si Josue baw mga pagbayaꞌen nga nakamuya nga banar it mga mabantug nga binwat it 
JDG.2.10	Temed pagpatay ni Josue baw mga kaꞌebay-ebayan ya, yamanay naꞌped, mga baꞌgu manang taw nga ega nay pagkilala nirat 
JDG.2.11	Unupat mga Israelita ngayti, minwat nat karaꞌe-raꞌetan kat panleteg it 
JDG.2.12	Inindiꞌan na niray 
JDG.2.13	Ka yanayti, inindiꞌan na nira i 
JDG.2.14	Aypaꞌ kat kadakulat iseg it 
JDG.2.15	Kamatuudan, kada yan pakibunuꞌ sira, ipagpadaꞌeg sira it 
JDG.2.16	Temed ega naga binibas it 
JDG.2.17	Temed ta, ega naga pagpagnegan nira i mga pagbayaꞌen nira ngayti, ka inindiꞌan nira naga i 
JDG.2.18	Kada pagbayaꞌen nga pagrumraan it 
JDG.2.19	Temed basta yan natay i pagbayaꞌen nira ngayti, buwaten it mga Israelita, paꞌuliꞌan nira siꞌ i pagsambaen nira ngayti nga pagbete-beteꞌen nga mga diyus. Subraꞌ paꞌ it karaꞌe-raꞌetan it mga kagiyaringanan nira i kanira nga mga pagbuwaten. Talagang namagpategas sira nga ega indiꞌan nira i karaꞌe-raꞌetan nira ngayti.
JDG.2.20	Ta it atkayti, subrang miniseg i 
JDG.2.21	Aypaꞌ ega na palꞌiden ku i mga naꞌped ngaytung mga Cananeo kat banwa ngaytung ipiyapusakaꞌ ni Josue it kanira. 
JDG.2.22	Ka sira ngaytu, gamiten ku nga sukda-sukdan it in unu, sumunud nagay mga Israelita ngaytu it mga urdin ku nga subung it mga kagiyaringanan nira.” 
JDG.2.23	Ka mga taw ngayting dati nga taga duꞌun, may naꞌped naga kat pabetang-betang it 
JDG.4.1	Pagpatay ni Aod nga esa nga riyumraan it 
JDG.4.2	Aypaꞌ ka piyataꞌnan lamang sira it 
JDG.4.3	Si Jabin ngayti, siyam nga gatus i gamit ya nga sarakayan it magpakibunuꞌ nga basiꞌ i binwat. Seledat duwang puluꞌ nga taꞌun talagang paggipiten yay mga Israelita ngayti. Aypaꞌ ka nangabang siꞌ sira duꞌun it 
JDG.4.4	Kat iting timpu, iyan siꞌ i pagbayaꞌen it bangsa ngayti nga Israel, esang babay nga prupitaꞌ nga pagpangaranan it ki Debora, nga asawa ni Lapidot. 
JDG.4.5	Naꞌugaliꞌ ya na nga pirmi nga duꞌun magꞌaꞌdung it siꞌrung it kayu nga pagpangaranan it Kayu ni Debora nga duꞌun it mamungsuꞌun ngayti nga duꞌut Efraim, nga duꞌun it piyagtengaꞌan it Rama baw Betel. Sikayti kanya pagꞌaduꞌunun it mga taw nga may ipagpaꞌayus nga piyagbarisukaran. 
JDG.4.6	May esang aldaw nga ipiyatawag ya si Barac nga anak ni Abinoam nga taga Cades-Neftali. Pagꞌabut ya, maat ni Debora ngayti, “Pagsekaten ka it 
JDG.4.7	Pakibunuꞌan mi duꞌun it kadanuman it Cison i piyakapagbayaꞌen it sundaluꞌ ni Jabin nga si Sisara baw mga taawan ya. Subuk dalundunun yan siray paꞌasan baw siguradu yan nga ipadaꞌeg sirat 
JDG.4.8	Katubag si Barac ngayti, maat ya, “Mapanaw aku ga bayan in magbabayaꞌ ka naga. Temed in ega, ta, daꞌku bayan paꞌaduꞌun.”
JDG.4.9	“Ta in atkayan,” maat ni Debora ngayti, “mayaꞌ aku naga. Temed ega nayan i tanggapen mu kat mga taw nga dayaw it imu sabap ega nayan ikaw i gamiten it 
JDG.4.10	Nagpapanaw si Barac it pamaꞌrut-paꞌrut kat mga kuyunang mga tungtung-inapuꞌ ni Neftali baw ni Zabulon. Nagsigꞌabut duꞌun it kanya nga duꞌun it Cades i sang puluꞌ ngayting ribu. Namagpanaw na sira pati si Debora ngayti.
JDG.4.12	May nakasugid duꞌun it ki Sisara nga, si Barac, duꞌun it Bukid it Tabor. 
JDG.4.13	Pagkaꞌrut ni Sisara kayti, tiningped ya i siyam nga gatus nga sarakayan it magpakibunuꞌ baw muꞌsang mga sundaluꞌ ya. Gimnaring sira duꞌun it Haroset, naꞌaduꞌun na sira it kadanuman ngaytit Cison.
JDG.4.14	Bawnga maat ni Debora it ki Barac, “Sigi! Darugpaꞌen mu na sira ka itung aldaw ipiyasiguru it 
JDG.4.15	Iyan diyarugpaꞌ na na Barac, piyadaraꞌdaꞌan it 
JDG.4.16	Tiyaraꞌusig na Barac i mga ipiyapalagyu nga sarakayan it magpakibunuꞌ seked duꞌun it Haroset. Napatay nira i muꞌsang mga sundaluꞌ ni Sisara ngayti. Ega nay naꞌped nga maski sang kataawan.
JDG.6.1	Temed nangindiꞌ siꞌ it 
JDG.6.2	Talagang egay magkabwat it mga Israelita kat mga Madianita ngayti nga magꞌapis it kanira. Ta it atkayti, mamagpatataguꞌ na sira. May duꞌun it mga kubkub nga duꞌut kabubukidan. Iyan beken, duꞌun it in ari makuriꞌ sira maparagan. 
JDG.6.3	Kada yan nakalwak na i mga Israelita ngayti it mga lulwaken nira, sulungun sira siꞌ it mga Madianita baw mga Amalecita baw beken paꞌ nga mga taw nga taga duꞌun it lebatan nga ayun. 
JDG.6.4	Magmalen-malen nayan sira duꞌun ka sariyen nira nat panranggaꞌ i kumpur mga luwak. Paglekep-lekepen nira i kumpur kaꞌuꞌumaan it mga Israelita ngayti, pasked sirang duꞌun it Gaza. Talagang egay ipagpaꞌped nira nga kumpur magkaparagan nirang kaꞌgenan it mga Israelita ngayti, luwak, pati mga ayep. 
JDG.6.5	Talagang pugdak-pugdak i abut it mga Madianita ngayti. Uyut niray mga magkapuru-purun nga bala-balay nira. Tundan nira gasiꞌ i kumpur mga ayep nira. Talagang ega mabilang i kadakel it taw baw mga pagsakayan nirang ramu-ramu nga kamelyo. Dakulaꞌ talagay panranggaꞌ nirat banwa ngayti. 
JDG.6.6	Talagang egay magkabwat it mga Israelita ngayti. Mamagkagipit na nga banar. Aypaꞌ nagpasanguꞌ-sanguꞌ na sira duꞌun it 
JDG.6.7	Pagkagneg it 
JDG.6.8	may piyaprupitaꞌ ya siꞌ nga simnugid it ampang ya nga magꞌaat, “Ituy ampang it 
JDG.6.9	Eeꞌ baꞌ, ipiyagribri ku kamu kat pakuriꞌ it mga taga Egipto baw kat muꞌsang mga kalaban mi nga beken. Inimugaw ku sira bawnga ipiyagbegay ku nat imyu i babanwaan nira. 
JDG.6.10	Inaat ku ngayan it imyu, ‘Aku i 
JDG.6.11	Ta kat iting timpu, duꞌun nat Ofra nga sakep ni Joas nga kat kaꞌanak-anakan ni Abiezer, limnampud i Anghil it 
JDG.6.12	Pagpakikita it Anghil ngaytit 
JDG.6.13	Katubag si Gedeon, maat ya, “Ta, in pagtatarimaen kami nagang matuud it 
JDG.6.14	Inaat kanya it 
JDG.6.15	Maat siꞌ ni Gedeon ngayti, “Agalen, magꞌuꞌunu iribri ku i mga Israelita, it amen nang kaꞌanak-anakan i piyakadekeyeꞌ kat kuyunang mga tungtung-inapuꞌ ni Manases, baw aku na ngaytu i piyakatimawaꞌ kat seled it pamalay-balay namen?”
JDG.6.16	Mampang siꞌ i 
JDG.6.17	Katubag siꞌ si Gedeon ngayti, maat ya siꞌ, “In talagang pagsagyaan mu aku, paltegan mu aku it esang tandaꞌanan nga ikaw i magtaꞌeg it aken. 
JDG.6.18	In mapakay ayaw ka daꞌat liꞌid ka tarakanan ku ikaw it pangaꞌen nga panggalang kut imu.”
JDG.6.18	“Eeꞌ, melat akut paꞌaaten mu ngayan,” maat it 
JDG.6.19	Napanaw na si Gedeon, nagꞌimatay kanya it uꞌuybun it kambing bawnga inilutuꞌ ya. Sang iꞌilutuꞌan gasiꞌ i arina nga inilutuꞌ ya nga egay ipagpaꞌalsa. Pagkalutuꞌ, ibintang ya na duꞌut baꞌay, baw sabaw, ibintang ya duꞌun it sang kakurunan. Ipiyaꞌadap ya na duꞌun it Anghil ngaytit 
JDG.6.20	Inaat kanya it Anghil ngaytit 
JDG.6.21	Bawnga binwat it Anghil ngaytit 
JDG.6.22	Sikayti natantuwan ni Gedeon nga Anghil nga matuud it 
JDG.6.23	Temed inaat kanya it 
JDG.6.24	Aypaꞌ binwat ni Gedeon, nagbuwat kanya duꞌun kayti it papangantengan it ipagsamba duꞌun it 
JDG.6.25	Pagdelem inaat siꞌ it 
JDG.6.26	Bawnga muwat ka it papangantengan it ipagsamba it aken nga 
JDG.6.27	Pagkagneg ni Gedeon, piyabayaꞌ ya i sang puluꞌ nga kataawan nga mga manigsirbi ya. Binwat nira i kumpur ipiyagꞌaat ngaytit kanya. Delemen i pagbuwat nira kayti ka magꞌiꞌlam si Gedeon it mga giyaringan ya baw mga kaꞌibaan nira duꞌut lansangan nira ngayti.
JDG.6.28	Ta, sulagan it kadakel ngaytit aldaw na, ranggaꞌ na i papangantengan it ipagsamba it ki Baal. Piyukan paꞌ i piyakaꞌarigi nga ladawan ni Astarot nga duꞌun it umid ya. Yanayti magsusundur na it pagꞌantengen ngayting tudu nga duꞌut baꞌgu ngayting papangantengan nga yamanayti duꞌun.
JDG.6.29	Yay nabwat niray ingku-ingkutun. “Siyu bayan,” maat nira, “i nagꞌula-ula kayan?” Piyaruri nirat magayen, maꞌanuꞌan nira si Gedeon nga anak ni Joas i minwat kayti.
JDG.6.30	Egay beken, inaduꞌun nira si Joas. Pagꞌabut nira maat nira, “Ipaliꞌwan mu sinit amen i anak mu nga si Gedeon ka imatayen namen, ka riyanggaꞌ ya i papagsambaan it ki Baal baw piyukan ya pay piyakaꞌarigi nga ladawan ni Astarot nga kaꞌumid ya.”
JDG.6.31	Temed katubag si Joas ngayti, “Unuytu, ipamles mi na si Baal? Unuka kamu nay magpanindeg it ki Baal? Yay matuud, siyu-siyuy mamles sabap it ki Baal, kaꞌilangan nga imatayen, ega paꞌbutat aldaw. Ka in talagang diyus kanya, kaya ya nagang panindegan i sadili ya, tutal kanya nga papangantengan i riyanggaꞌ ngayan.” 
JDG.6.32	Aypaꞌ garing sikayti, si Jerobaal nay panaꞌwag nirat ki Gedeon ngayti sabap it inaat ngayti ni Joas nga, “Pataꞌnan mi nga belsen kanya ni Baal, tutal papangantengan nat ipagsamba it ki Baal i riyanggaꞌ ya ngayan.”
JDG.6.33	Ta, miyabut siꞌ nga iyan mga Madianita ngayti, mga Amalecita baw beken paꞌ ngayting mga taw nga mamagbabanwa duꞌut lebatan nga ayun, nagluyu-luyugan na nga nandipag it danum it Jordan bawnga nagkampu sira duꞌun it daranasan it Jezreel. 
JDG.6.34	Ta it atkayti siꞌ, piyasaruman na si Gedeon it Espiritu Santo it 
JDG.6.35	May piyapanaw ya gasiꞌ nga lekpen nira i mga kuyunang mga tungtung-inapuꞌ ni Manases, ni Aser, ni Zabulon baw ki Neftali. Ega dimnaꞌga i inabut ngaytit patugun ni Gedeon. Talagang urunyun sira nga naꞌaduꞌun it ki Gedeon ngayti.
JDG.6.36	Miyampang si Gedeon nga pakisugid ya it Ampuꞌang Diyus. Maat ya, “In aku ngayning matuud, nga subuk ipiyagꞌaat mu, i gamiten mu nga manribri it bangsa namen ngayning Israel, may pagꞌangutun kut imu. 
JDG.6.37	Kayti mamlad aku it inimukluꞌ ngayning bulbul it tupa sinit papanggiꞌkan ngaynit tirigu. In mateꞌe-teꞌeng gang itu lamang i maꞌemeg it namug, iyan palibut ya matapugpug it katꞌug, talagang duꞌun ku maꞌrutan nga aku talaga i gamiten mu nga rimibri it bangsa namen ngayni.” 
JDG.6.38	Ta, binwat nga matuud ni Gedeon i atkayti. Pagꞌeyag, biyaꞌnaw yay ipiyagꞌamlad ya ngayti nga bulbul duꞌun it papanggiꞌkan. Pagpesel ya, napnuꞌ i esay karung.
JDG.6.39	Maat siꞌ ni Gedeon duꞌun it Ampuꞌang Diyus, “Beteꞌ daꞌku naga isgan mu it kiyaꞌpusan ngaytung angutun ku. Iyan siꞌ i ireg ku, tuꞌug nga tuꞌug i bulbul ngayni, takaꞌ lugtaꞌ sinit linibut ya, emeg it namug.” 
JDG.6.40	Pagdelem, inatkayti nga matuud it Ampuꞌang Diyus. Tuꞌug i bulbul ngayti takaꞌ emeg it namug i duꞌut linibut ya nga lugtaꞌ.
JDG.7.1	Pagkadedelman naꞌadle-adlem it mapanaw si Jerobaal, nga si Gedeon na ngayti, baw muꞌsang mga taawan ya. Duꞌun i piyagkampuwan nira it Tumbud it Harod. Iyan mga Madianita ngayti, duꞌut nurti nira nga ayun, duꞌun it daranasan, nga adeꞌdeng it Mungsuꞌ it More.
JDG.7.2	Maat it 
JDG.7.3	Aypaꞌ aaten mu sira nga, iyan alab-alaben, mapakay naga nga muliꞌ.” Pagꞌaat ni Gedeon ngayti, miyuliꞌ i duwang puluꞌ may duwa nga ribu. Yamanay naꞌped, sang puluꞌ nga ribu.
JDG.7.4	Temed inaat siꞌ it 
JDG.7.5	Atkayti nga matuud i binwat ni Gedeon. Pagꞌabut nira duꞌut sapaꞌ ngayti, maat it 
JDG.7.6	Ta, yan mininum it siyaklut it pala-palad i danum, tulung gatus lamang. Iyan beken, limningkuꞌud i mininum.
JDG.7.7	Maat siꞌ it 
JDG.7.8	Ta atkayti nga matuud, piyaꞌuliꞌ ni Gedeon i kumpur mga ega naga ngayti mapakay. Yamanayti, tulung gatus ngayti, i naꞌped, nga siray piyamgayan yat mga gamit baw taburi nga inaydan ya duꞌun it piyaꞌuliꞌ ya ngayti. Iyan kampu it mga Madianita, magkaꞌungawan na nira duꞌut daranasan.
JDG.7.9	Pagdelem, inaat siꞌ si Gedeon it 
JDG.7.10	Temed in alab-alaben ka paꞌ, pabayaꞌen muy sarig-sarigan mu ngayan nga si Pura ka aduꞌunun mu sirat patagu-taguꞌ. 
JDG.7.11	Siguradu yan nga kemseg nay nakem mu, pagkagneg mu it pamagrundingen nira.” Ta, daꞌnay parbitik na Gedeon duwa ni Pura it namagpanaw nga naꞌaduꞌun it binit it kampu it mga Madianita ngayti. 
JDG.7.12	Mga Madianita ngayti, pati mga Amalecita baw beken ngayting mga taw nga magbabanwa duꞌun it lebatan nga ayun, talagang magꞌalinaynay na sira duꞌut daranasan ngayti. Daꞌna magkabilang i kadakel it mga kamelyo nira ka subung nat igis i kadakel.
JDG.7.13	Pagkapaꞌadeꞌdeng na Gedeon, may nagnegan nira nga mamagrunding. Maat it sang kataawan, “May tiyagaynep ku baꞌ, maat magleteg akut esang tinapay nga magbaliling. Maat nabalilingan nay kampu tami ngaytu, baw napsag i esang balay. Unupat gimimbaꞌ nay naꞌiguꞌ ya ngayti.”
JDG.7.14	“Aaꞌ,” maat it sang kataawan ngayti, “iyan ega nayay belag, tarem nayat basiꞌ it Israelita ngayang si Gedeon nga anak ni Joas. Kita ngaytu nga mga Madianita, pati kadakel ngaytu nga kaꞌibaan ta, siguradung daꞌgen nira ka tabangen kanya it Ampuꞌang Diyus.”
JDG.7.15	Pagkagneg ni Gedeon kayti, nanluud kanya ka biyantug yay Ampuꞌang Diyus. Bawnga miyuliꞌ na sira ni Pura ngayti duꞌut kanirang kampu. Pagꞌabut, siyulag yay beken ngayti nga mga kaꞌibaan nira, nga inaat ya, “Magꞌali-alistu kamu na, ka siguradung ipadaꞌeg it 
JDG.7.16	Tinlung bagiꞌ ni Gedeon i mga taawan ya ngayti. Kada esa binggayan ya it taburi baw tukur nga pagsasakruban pat guriꞌ i sugu ya.
JDG.7.17	Maat ya it kanira, “Iyan in adeꞌdeng tami na asat kampu nira, yay lelteg mi, in unuy buwaten ku, ka yanagay imyung buwaten. 
JDG.7.18	Basta nagnegan mi nga inyepan namen nay ameng taburi, eypan mi na gasiꞌ i imyu baw igaꞌuy mi nga aaten mi, ‘Kat 
JDG.7.19	Maglubu-lubuk nat delem, yapay kapagsubli it mga guwardiya it mga Madianita ngayti, nakapatpad na na Gedeon duꞌut kampu it mga Madianita ngayti. Inyepan na niray mga taburi nira ngayti baw pinsaꞌ na niray guriꞌ ngayting sakrub ngaytit mga tukur nira. 
JDG.7.20	Derengan i pesaꞌ it tulu ngayting bagiꞌ nga taawan ni Gedeon bawnga inyepan na niray taban nira ngayting mga taburi. Pagseskelen it gibang i tidaw ngayti, taburi ngayti sekel it iwanan nira, mintras ipaggaꞌuy nira nga magꞌaat, “Kat 
JDG.7.21	Egay magliꞌi-liꞌid nga maski esa duꞌut mga pagtitindegan nira nga duꞌut linibut it kampu ngayti. Temed ta, yan duꞌut kampu ngayti, aribugar na sira baw atnat giyaw-giyaw ka mamagꞌiꞌlam na.
JDG.7.22	Sigi-siging eyep it tulung gatus ngayting kataawan it mga taburi nira ngayti, binwat it 
JDG.7.23	Piyadaliꞌan ni Gedeon it pasugid i mga kuyunang mga tungtung-inapuꞌ ni Neftali, ni Aser baw ki Manases ka ipiyagpaꞌusig yay mga Madianita ngayting namagpalagyu. 
JDG.7.24	Piyapanawan gasiꞌ ni Gedeon i kuyunan nga mga tungtung-inapuꞌ ni Efraim ka apaꞌan i duꞌun it didipagan it danum it Jordan seked duꞌun it sapaꞌ it Bet-bara. Siyunud it taga Efraim i ipiyagꞌurdin ngaytit kanira. 
JDG.7.25	Inapaꞌan nira baw tiyaraꞌusig i mga Madianita ngayti. Nadakep baw inimatay nira i duwa nga mga pagbayaꞌen nga si Oreb baw si Zeeb.
JDG.10.6	Subung nat kaꞌlay ngayting adat nira, karaꞌe-raꞌetan kat panleteg it 
JDG.10.7	Aypaꞌ ka miniseg siꞌ it kanira i 
JDG.10.8	May esang taꞌun nga talagang piyakuriꞌan na sira nga banar it mga Ammonita ngayti. Baw garing sikayti, seledan it sang puluꞌ may walung taꞌun piyakuriꞌan sirat mga Ammonita ngayti duꞌun it rugar it Galaad kat lebatan nga ayun it kadanuman it Jordan. 
JDG.10.9	Siyulung gasiꞌ it mga Ammonita ngayti i duꞌut sang dipag it Jordan nga mga kuyunang mga tungtung-inapuꞌ ni Juda, ni Benjamin baw ki Efraim. Dakulaꞌ sing kagipitan it mga Israelita ngayti. 
JDG.10.10	Iyan atkayti siꞌ, nangabang siꞌ duꞌut 
JDG.11.1	Ta kat iting timpu may esang taw nga pagpangaranan it ki Jefte nga taga Galaad. Ega babasta-bastaen kanya nga mamumunuꞌ. Ngaran it amaꞌ ya, sulun it rugar nira ngayti. Inaꞌ ya babay nga ipagpanulus yay bilug ya. 
JDG.11.2	May beken nagang mga anak ni Galaad ngayti duꞌun it talagang asawa ya. Pagsigdadakulaꞌ nira, inimugaw na nira si Jefte. Maat nira, “Egay maski unu nga imung masubli nga keseg it amaꞌ tami, sabap it ikaw ngaytu, anak ka duꞌun it belag nga babay.” 
JDG.11.3	Egay beken, liminꞌid na si Jefte. Duꞌun nay tiyaꞌidan ya it rugar it Tob. Iyan duꞌun na kanya, nangumbinyu na kanya it mga kaꞌibaan ya, mga taw gasiꞌ nga mga bibinsiren. Namagsagpu-sagpunun na sira.
JDG.11.4	Nagpanaw it naꞌlay nga timpu, piyakibunuꞌan siꞌ it mga Ammonita i mga Israelita. 
JDG.11.5	Egay beken, mga ginuꞌu duꞌut Galaad, inaduꞌun nira si Jefte ngayti nga duꞌun it Tob. 
JDG.11.6	Pagꞌabut nira duꞌut ki Jefte, maat nirat kanya, “Asi-asi pat imu, sana baytu, ireg namen nga ikaw i pagbayaꞌen namen it pakibunuꞌ it mga Ammonita ngaytu.”
JDG.11.7	Katubag si Jefte ngayti, maat ya, “Daꞌga baꞌ, pagraꞌwayen mi aku, aypaꞌ piyalꞌid mi aku duꞌut Galaad? Ta unuka kayti nga may kakuriꞌan mi na, situ kamut aken it siꞌngi-siꞌngil?”
JDG.11.8	“Abaa, ikaw bay diyangep namen ka ireg namen ikaw i manguꞌna it pakibunuꞌ it mga Ammonita ngaytu. Bawnga ikaw i ipatindeg namen nga pagbayaꞌen duꞌun it Galaad.”
JDG.11.9	Maat siꞌ ni Jefte ngayti, “Ta in atkayan nga maat mi, panguꞌnaan ku kamu it pakibunuꞌ it kanira, ta kayti in beteꞌ iꞌildaw it 
JDG.11.10	“Aaꞌ, eeꞌ, talaga,” maat i tubag nira, “ikaw nay buwaten namen nga pagbayaꞌen. Talagang pagdedngegen kami tu it 
JDG.11.11	Egay beken, miyayaꞌ na si Jefte ngayti duꞌut Galaad. Pagꞌabut, naꞌaduꞌun daꞌan sirat Mizpa nga pagsambaan nira. Kat adapan it 
JDG.11.32	Piyakibunuꞌan na na Jefte ngayti i mga Ammonita, baw piyapandaꞌeg sira it 
JDG.11.33	Talagang diyaꞌeg nira i mga kalaban nira ngayti nga mga Ammonita baw siyakep paꞌ ni Jefte i duwang puluꞌ nga kalansanganan nga garing duꞌun it Aroer miyabut duꞌun it Minit, baw maski duꞌun na it Abel-queramim. Ta, garing it naꞌatkayti ngayti, ega na kiminseg i mga Ammonita ngayti, ka talagang piyaꞌampuꞌ na.
JDG.13.1	Iyan namagpangindiꞌ siꞌ it 
JDG.13.2	Kat iting timpu, duꞌun it lansangan it Zora may esang lalaki nga pagpangaranan it ki Manoa, kat kuyunang mga tungtung-inapuꞌ ni Dan. Ega magpanganak i asawa ya. 
JDG.13.3	Kaꞌsa nagpakikita it babay ngayti i Anghil it 
JDG.13.4	Aypaꞌ garing kayti, maski sukdan, ayaw kat sukdan it maski unu nga kalasit irimnun nga kalalangu, baw ayaw kat kaꞌen it mga pagbawalen ngayang pangaꞌen. 
JDG.13.5	In ipanganak mu na kanya, ega mu buꞌlu-buꞌlugan sabap garing paꞌ it pagsakit ya, ipiyasiguru na kanya nga kat Ampuꞌang Diyus. Kanya i puꞌun-puꞌun it manribri it mga Israelita kat pagsakep it mga Filisteo ngaytu.”
JDG.13.24	Ta, miyabut i aldaw nga nanganak nay asawa ngayti ni Manoa, lalaki i simnakit. Piyangaranan ya it ki Samson. Dimnakulaꞌ i waꞌwaꞌ ngayti nga pasiging pagtatarimaen it 
JDG.13.25	Sumang kaꞌanu nga mamasyar si Samson duꞌut kampu it mga sundaluꞌ nga kat kuyunan nagang mga tungtung-inapuꞌ ni Dan, nga duꞌun it piyagtengaꞌan it Zora baw Estaol, subuk pagpaꞌisgen kanya it Espiritu Santo it 
JDG.14.1	Kaꞌsa naꞌaduꞌun si Samson it Timna. May naltegan ya duꞌun nga esang umbay nga babay it Filisteo. 
JDG.14.2	Pagkaꞌuliꞌ ya, isiyugid ya duꞌut mga giyaringan ya, “May naltegan ku baꞌ duꞌut Timna nga umbay paꞌ nga babay. Kuꞌasawaen ku bayting banar. Iꞌalyug mi na aku duꞌun.”
JDG.14.3	“Unuka duꞌun pay ireg mu nga pangasawaan it mga kadugu-duguꞌan it mga taw ngayting Filisteo nga ega seled kat urdin nga pagturiꞌ? Unu, ega nay mapiliꞌ mu nga asawaen situt aten nga kadugu-duguꞌan u mga kabanwa ta ngaytu?” maat i tubag it mga giyaringan ya ngayti.
JDG.14.3	Katubag si Samson, maat ya, “Basta iti ireg ku nga asawaen.”
JDG.14.4	Egaytu naꞌrutan it mga giyaringan ya ngayti nga, kubwaten ya ngayti, ipiyanakem it kanya it 
JDG.14.5	Miyayaꞌ naga si Samson it mga amaꞌ ya nga naꞌaduꞌun nat Timna ka mangalyug na. Duꞌun it dalan ngayti, may magkapsagan nga kalulwakan it ubas parabir makaꞌbut it lansangan. Pagpaski ya duꞌun kayti, sakaling ininggeran kanya it esang leon. 
JDG.14.6	Temed piyakseg kanya it Espiritu Santo it 
JDG.14.7	Tiyuyuꞌ nga matuud ni Samson i babay ngayti ka piyakisugidan ya. Talagang siyagyaan yay iting babay.
JDG.14.8	Nagtaꞌlib i may pirang aldaw, piyaꞌuliꞌan ya siꞌ ka asawaen ya na i babay ngayti. Pagkapatuꞌ ya duꞌun it inimatayan ya ngaytit leon, nagpaski siꞌ ka napikir ya nga letganan ya daꞌan. Abutan ya, dingketan nat nigwan i seled it leon ngayti nga inimatay ya. 
JDG.14.9	Minsiꞌ kanyat sang dalag nga biyaꞌil ka pagkaꞌnen ya nat magpanaw. Tiyabanan ya pat deges ngayti i mga amaꞌ ya, baw namagkaꞌen sira gasiꞌ. Temed ega naꞌrutan nira in ari garing. Ega naga isiyugid ni Samson nga duꞌun i liyaꞌutan ya it bilug it leon ngayti nga inimatay ya.
JDG.14.10	Pagꞌabut na Samson, miyalyug nay amaꞌ ya ngayti. Nakapitu i inayaw ni Samson it buwat it pagkasagyaan duꞌut balay it asawaen ya, ka iti, adat nira basta mangasawa nay mga lalaki. 
JDG.14.11	Pagkaꞌrut it mga Filisteo ngayti, piyaparagiꞌan nirat tulung puluꞌ nga kataawan nga mga mangaꞌwaꞌeng mga lalaki.
JDG.14.12	Napikir ni Samson nga igman ya sira. Maat ya, “Esa-esa ga, magꞌigem aku. Kayti in mapintuꞌ mi it seledan it pitung aldaw ngaytu nga pagkasagyaan tami, begayan ku kamu it tulung puluꞌ nga kabadyuꞌan nga pirmira nga abel baw tulung puluꞌ naga nga ega babasta-bastaeng pakayan. 
JDG.14.13	Temed in ega mapintuꞌ mi, aku i begayan mi it tulung puluꞌ ngaytung kabadyuꞌan baw tulung puluꞌ ngaytung pakayan.”
JDG.14.13	Maamaatan sira, “Sigi, pakay kami nayang muꞌsa. Magꞌigem ka na.”
JDG.14.14	Egay beken, nagꞌigem na si Samson. Maat i inigem ya, “Garing duꞌun it kumakaꞌen, limniꞌwan i pangaꞌen. Baw garing duꞌun it mapuwirsa, mataꞌmis i limniꞌwan.” Seked tulung aldaw ega paꞌ napintuꞌ niray igem ngayti.
JDG.14.15	Iyan ikaꞌpat nang aldaw, isiyugid nira duꞌun it pagꞌasawaen ngayti ni Samson, “Sigi,” maat nira, “buwatan mu yan it rimidyuꞌ nga maꞌrutan namen i pagpintuꞌun it igem ngayan ni Samson. Basta ega mu yan buwatan, uyubun namen yan ikaw ka suriban namen i balay ngaytu. Ka iyan palan i inimbitaran mit amen, isaꞌun lamang mapakuriꞌan kami.”
JDG.14.16	Egay beken, naꞌaduꞌun it ki Samson i babay ngayti. Magluwa-luwaꞌ i miyampang, nga magꞌaat, “Ega talaga pagmaꞌalen mu aku. Magꞌigem ka duꞌut mga kabilug ku takaꞌ ega isiyugid mut aken i pagpintuꞌun.”
JDG.14.16	Katubag si Samson, maat ya, “Maski mga giyaringan ku, ega siyugidan ku, ikaw paꞌ!” 
JDG.14.17	Sigi nang pasuga-sugaw baw paꞌaluk-aluk it babay ngayti duꞌut ki Samson it seledan it pitung aldaw ngayti nga pagkasagyaan nira. Aypaꞌ ka iyan ikapitu nang aldaw, nakasugid na ni Samson i pagpintuꞌun it inigem ya ngayti, sabap it sigi-sigi na ngayti nga ingeꞌret it babay ngayti. Ta it isiyugid na ni Samson i pagpintuꞌun, dayun it isiyugid it babay ngayti duꞌut mga kabilug ya ngayti.
JDG.14.18	Egay beken, parabir simindep i aldaw it ikapitu na ngayti nga aldaw, naꞌaduꞌun nay mga taga Timna ngayti it ki Samson. Maat nira, “Unu, may kasubraꞌ paꞌ bat taꞌmis it deges it nigwan? Baw unu, may kasubraꞌ paꞌ it keseg baw kaꞌiseg it leon?”
JDG.14.18	Maat ni Samson, “In daꞌga ininu-inu mi i pagꞌasawaen ku ngayan, ega bayan mapintuꞌ mi i igem ku ngayan.”
JDG.14.19	Bawnga piyakseg nang banar si Samson ngayti it Espiritu Santo it 
JDG.14.20	Temed babay ngayti nga inasawa ya, ipiyatindak nat punyangan ya duꞌun it naꞌiba-iba ni Samson it pagkaraꞌnen nira ngayti nga piyagsaduwan.
JDG.15.1	Ega naꞌlay, miyabut na i timpu nga pakakayeg. Inaduꞌun ni Samson i asawa ya ngayti ka mangulid na kanya. May taban ni Samson ngayti nga uꞌuybun it kambing nga iꞌabut ya. Temed ega na pagpaꞌapyaten kanya it punyangan ya nga lalaki.
JDG.15.2	Ka maat i punyangan ya ngayti, “Tanud ku bayan ega na asituun muy asawa mu ka pagꞌisgan mu na. Aypaꞌ piyaꞌasawaan ku na kanya it iba-iba mu ngayan. Kayti in ireg mu, iyan siꞌ i asawaen mu, ariꞌ ya. Waꞌwaꞌ pay bilug baw magayen pat akaꞌ ya.”
JDG.15.3	Katubag si Samson, “Kayti kat binwat mi ngayan nga atkayan, daꞌku nayan mabasul mi in unu-unuy buwaten kut imyu nga mga Filisteo.” 
JDG.15.4	Dimnali-daliꞌ na si Samson ngaytit mapanaw. Binwat ya, nandakep kanya it tulung gatus nga mga bunglun, riyakin-rakin yay ikug it tagduwa-duwa bawnga tiyakinan ya it tukur. 
JDG.15.5	Pagkabwat yat atkayti, piyamagpagketan ya na i itiyakin ya ngayti nga mga tukur bawnga piyalpasan ya na duꞌun it katiriguwan i mga bunglun ngayti. Biyaraꞌan, singguwan i katiriguwan ngayti, egay napꞌed, magtitindeg paꞌ baw iyan nga nakayeg na, naꞌanteng nga muꞌsa. Diniklap baw naꞌanteng na gasiꞌ i mga luwak nga olibo.
JDG.15.6	Ta it atkayti na ngayti, siging ingku-ingkutun it mga Filisteo in siyuy nagꞌula-ula it atkayti, maꞌrutan nira si Samson. Naꞌrutan nira gasiꞌ nga binwat ni Samson i atkayti sabap it asawa ya nga ipiyaꞌasawa it mga punyangan ya it naꞌiba-iba ni Samson it pagsadu nira ngayti. Egay beken, inaduꞌun nira i babay ngayti ka inuyub na duꞌut apuy, pati amaꞌ ya ngayti. Ta kat iti nga binwat nira, miniseg nang banar si Samson. 
JDG.15.7	Maat ni Samson ngayti, “Sabap it itu nga binwat mit aken, talagang daꞌku medek basta daꞌku makables it imyu.” 
JDG.15.8	Pagkaꞌampang ya kayti, egay beken, riyusuban ya na sira. Dakel talagay napatay ya. Bawnga nagliꞌid kanya duꞌun. Duꞌun i inistar-istaran ya it kubkub it Etam.
JDG.15.9	Ta it atkayti, binwat it mga Filisteo, siyulung nira i rugar it kuyunan nga mga tungtung-inapuꞌ ni Juda. Namagkampu sira duꞌun it adeꞌdeng it lansangan it Lehi. 
JDG.15.10	Pagkaꞌrut it mga taga Juda ngayti, piyaꞌurum-uruman nirat mingkut i mga Filisteo ngayti. Maat nira, “Unuka pagꞌatkaytuun mi kami nga pagrumpakan?”
JDG.15.10	Katubag i mga Filisteo, “Isaꞌun madakep namen si Samson, baw mables namen kanya sabap it binwat ya ngaytit amen nga karanggaꞌan.” 
JDG.15.11	Aypaꞌ binwat it tulung ribu nga kalalakiyan nga taga Juda, naꞌaduꞌun sirat kubkub ngaytit Etam. Pagꞌabut nira, iningkut nira si Samson. “Unu,” maat nira, “ega magkaꞌrutan mu nga sinakepan tami it mga Filisteo? Unuka atkaytuy binwat mut kanira? Ta kayti letganan muytu, pati kami magkaꞌuyu-uyut na.”
JDG.15.11	“Beles ku bayan it kanira it binwat nira gasit aken,” maat ni Samson ngayti.
JDG.15.12	Maat siꞌ nira, “Inasitu namen it imu, bayukun namen ikaw ka ipaꞌalima duꞌut mga Filisteo.”
JDG.15.12	“Mapakay bayan,” maat ni Samson, “basta isanggup mi nga daꞌku lamang imatayen mi.”
JDG.15.13	“Aaꞌ,” maat nira, “ega bayan imatayen namen ikaw. Takaꞌ bayukun namen yan ikaw nga ipaꞌalima duꞌut mga Filisteo.” Ta egay beken, biyayuk na nira si Samson ngayti it duwa nga baraꞌgung lubid.
JDG.15.14	Pagꞌabut nira duꞌun it Lehi, siyusmu sira it mamagkukurisang it sagya nga mga Filisteo. Temed si Samson ngayti, piyakseg siꞌ it Espiritu Santo it 
JDG.15.15	Bawnga pagpanigmata ya, may naltegan ya nga baꞌgung tuꞌlang nga seꞌang it natay nga kabayuꞌ nga asno. Kiyuꞌmit yay iti ngayti ka yanayti i ipiyangimatay ya it sang ribu i kadakel it mga Filisteo.
JDG.15.16	Pagkatiwas kayti nagkantaꞌ si Samson nga magꞌaat,
JDG.15.16	“Kat seꞌang lamang it asno, nangantur i patay nga mga taw.
JDG.15.16	Kat seꞌang lamang it asno, sang ribu i napatay ku.”
JDG.15.17	Bawnga ibiyuntal ya nay seꞌang ngayti. Sikayting rugar, piyangaranan it Mungsuꞌ it Seꞌang.
JDG.15.18	Temed pagkatiwas it muꞌsa ngayti, nakabatiꞌ na si Samson ngaytit ereꞌeret nang kuꞌinum ya. Aypaꞌ nangabang kanya duꞌut 
JDG.15.19	Pagkaꞌampang ya kayti, sakaling may timnumbud nga danum duꞌut Lehi ngayti nga piyatumbud it Ampuꞌang Diyus, aypaꞌ nakaꞌinum si Samson ngayti. Pagkaꞌinum ya, nagꞌuliꞌnan siꞌ i keseg ya. Sikayti, piyangaranan niray iting tumbud it Tumbud it Timnaꞌwag duꞌun it Ampuꞌang Diyus. Duꞌun paytu it seked kayti.
JDG.15.20	Seledat duwang pulung taꞌun, kiyampiꞌan ni Samson i mga Israelita nga sakep it mga Filisteo i banwa nga kanirang pagtataꞌidan.
JDG.16.1	Kaꞌsa naꞌaduꞌun si Samson it Gaza. May nakilala ya duꞌun nga esang babay nga ipagpanulus yay bilug ya. Duꞌun na kayti i inigaꞌan ya. 
JDG.16.2	Naringid-ringidan it mga Filisteo nga duꞌun kanya, aypaꞌ binwat nira, liniputan niray iting balay, baw may tumandaꞌ it maglinag duꞌun it puwirtaꞌan it siyudad ngayti. Pinikir nira nga aldaw manay iꞌimatay nirat ki Samson.
JDG.16.3	Temed iyan lubuk nat delem, nagbangun na si Samson bawnga naꞌaduꞌun it puwirtaꞌan ngayti. Pagꞌabut ya, pagrangkas yat talaꞌep ngayti. Uyut-uyut nagay arigi baw papasꞌan it piyasaꞌan ya. Yapaꞌ ituduꞌ ya ka duꞌun it sagpaw it bulud nga ayun duꞌun it Hebron.
JDG.16.4	Ta, may duꞌun it daranasan it Sorec nga esang babay nga pagpangaranan it ki Delila. Nalilengan it nakem ni Samson i iting babay. 
JDG.16.5	Ta it atkayti, inaduꞌun i babay ngayti it limang kataawan nga siray mga piyakamataꞌas nga pagbayaꞌen it mga Filisteo. Maat nira, “Buwatan mut rimidyuꞌ nga maꞌrutan i ipagkeseg ya ngayan isaꞌun madakep baw mapamilayan namen kanya. Basta mabwat muytu, begayan ka it kada esat amen it pirak nga tagasang puluꞌ may tulu nga kilu.”
JDG.16.6	Aypaꞌ pagꞌaduꞌun siꞌ ni Samson it kanya, iningkut ya na. Maat ya, “Ari bayan i garing it ipagkeseg mu ngayan? In beteꞌ saka-sakaliꞌ nga may dumakep it imu, unuy kaꞌilangan nga buwaten isaꞌun daꞌka na makalaban?”
JDG.16.7	Katubag si Samson, maat ya, “Basta bayukun aku lamang it pitung naay i baꞌgung ipagbanting it panaꞌ, daꞌku na makapilwas.”
JDG.16.8	Isiyugid ni Delila duꞌun it mga pagbayaꞌen ngayti it mga Filisteo. Aypaꞌ binggayan nira kanya it pitung naay i baꞌgung ipagbanting ngayti nga ibayuk yat ki Samson. 
JDG.16.9	Iyan beken nga mga Filisteo duꞌut sang kaseledan mamagꞌeꞌlat na. Pagkabayuk ni Delila ngayti it ki Samson, gimnaꞌuy na kanya nga magꞌaat, “Samson, may magꞌaꞌabut nga mga Filisteo!” Biyugtuꞌ-bugtuꞌ ni Samson i magbabayuk ngaytit kanya nga ipagbanting it subung lamang it marapta-rapta na nga lubid. Ta, ega naga naꞌrutan nira in unuy ipagkeseg ni Samson ngayti.
JDG.16.10	Ta it atkayti, maat ni Delila ngayti, “Palan desang pagꞌintirmisen mu aku. Magayen ku ega desang ambutan mu aku. Isugid muy matuud in unu talagay ibayuk it imu nga daꞌka na makapilwas.”
JDG.16.11	Aypaꞌ maat siꞌ ni Samson ngayti, “Basta bayukun aku it lubid nga ega paꞌ nagamit, daꞌku nayan makapilwas.”
JDG.16.12	Egay beken, minsiꞌ si Delila ngayti it baꞌgung lubid bawnga biyayuk ya si Samson, it duꞌun nagat sang kaseledan ngayti i mga Filisteo. Pagkabayuk ya, gimnaꞌuy siꞌ kanya nga magꞌaat, “Samson, may magꞌaꞌabut nga mga Filisteo!” Biyugtuꞌ-bugtuꞌ siꞌ ni Samson i magbabayuk ngaytit kanya it subung lamang it miyugtuꞌ it bena-benang.
JDG.16.13	Aypaꞌ maat siꞌ ni Delila ngayti, “Talagang pagꞌambutan mu lamang palan aku ka seked kayti ega paꞌ ipagsugid muy matuud nga in magꞌuꞌunuy pamayuk it imu nga daꞌka na talaga makapilwas.”
JDG.16.13	Maat siꞌ ni Samson ngayti, “Basta irara muy mga buꞌuk ku ngaytu asat pagraraan mu ngayan bawnga gipiten mut maꞌinggit, siguradung daꞌku nayan makapilwas.”
JDG.16.14	Egay beken piyaꞌigaꞌ siꞌ ni Delila si Samson ngayti bawnga binwat yay paꞌaaten ngayti. Baw gimnaꞌuy siꞌ kanya nga magꞌaat, “Samson, may magꞌaꞌabut nga mga Filisteo!” Dali-daliꞌ kanyang nasulag baw inilwas ya nga riyantuꞌ i buꞌuk ya duꞌun it riyaraan ngayti.
JDG.16.15	Egay beken maat siꞌ ni Delila ngayti, “Yaga bay aken it maat mu pagmaꞌalen mu akung banar. Iyan palan egay kamatuudan ka ungaytu, katlu mu na aku ambutan. Unuka ega ipagkasugid mut aken in unu talagay pagpanggaringan it ipagkeseg mu ngayan?” 
JDG.16.16	Aldaw-aldaw iti nang iti pagꞌingeꞌreten ya seked naskedan na si Samson ngayti.
JDG.16.17	Aypaꞌ ka isiyugid ya nay kamatuudan. Maat ya, “Yay matuud, garing it sapagwaꞌwaꞌ ku inambuꞌ aku nang lagi it Ampuꞌang Diyus. Aypaꞌ maski kaꞌsa, ega nadiꞌkitan it pamumuꞌlug i buꞌuk ku ngaytu. Ka basta napeꞌtekan i buꞌuk ku ngaytu, lumubay aku nayan nga subung nagat beken ngaytung mga taw.”
JDG.16.18	Natantuwan ni Delila nga magsugid nat kamatuudan si Samson ngayti, aypaꞌ may piyapaꞌaduꞌun ya it mga pagbayaꞌen ngaytit mga Filisteo. Piyasugidan ya nga isiyugid na ni Samson i kamatuudan, aypaꞌ mapakay na sira nga paꞌuliꞌ siꞌ duꞌut Sorec ngayti. Nagpaꞌuliꞌ sing matuud duꞌun i mga pagbayaꞌen ngayti nga taban na i pirak ngayti nga ibgay it ki Delila. 
JDG.16.19	Binwat siꞌ ni Delila ngayti, piyaꞌigaꞌ ya si Samson nga magꞌuꞌulun duꞌun it paꞌa ya. Iyan maꞌlek na, miyanu kanyat sang kataawan ka piyabuꞌlugan ya na si Samson ngayti isaꞌun magꞌapus nay keseg ya. Ta nagꞌapus nang matuud i keseg ya ngayti ka tiyananan na kanyat 
JDG.16.20	Pagkabuꞌlug, gimnaꞌuy siꞌ si Delila, nga magꞌaat, “Samson, masulag ka na! May magꞌaꞌabut nga mga Filisteo!” Ta, nasulag na si Samson baw tanu-tanud yaytu, subung naga it mga tagnaꞌ ngayti, nga maski unu-unuꞌun kanya, ega magkaꞌaydan. Egaytuy uru-urut ya nga tiyananan na kanya it 
JDG.16.21	Egay beken, diyakep na kanya it mga Filisteo ngayti bawnga linwat i mga mata ya. Bawnga tiyaban na nira duꞌun it Gaza, singgetan nira it kadina nga tumbaga baw pagpabwaten kanya nga manigꞌebeg it dakulang batu nga gilingan nga duꞌun it pirisuwan ngayti. 
JDG.16.22	Temed duꞌut pirisuwan ngayti, magꞌabwat-magꞌabwat siꞌ i buꞌuk ya ngayti.
JDG.16.23	Ta kaꞌsang aldaw, namagtingped i mga pagbayaꞌen it mga Filisteo ka muwat it dakulang pasalamat duꞌun it pagbete-beteꞌen nga diyus nira nga si Dagon baw magkasagyaan sira. Mamagkantaꞌ sira nga magꞌaat, “Piyapandaꞌeg tami it diyus ta kat kalaban tami nga si Samson.”
JDG.16.24	Dakel gasing mga taw i nagpakiragiꞌ duꞌun. Iyan naltegan nira si Samson, namagkantaꞌ gasiꞌ sira nga magꞌaat, “Ipiyagꞌildaw it aten nga diyus nga mandaꞌeg tami kat taw ngaytu nga magpandaꞌeg it aten baw nakabwat it dakulaꞌ nga karanggaꞌan kat banwa tami ngaytu, baw nakaꞌimatay it dakel nang kabilug tami.”
JDG.16.25	Kat kadakulaꞌ it kasagyaan nira, napikir nira nga kalabtaꞌen si Samson ngayti. Ipiyaliꞌwan nira kanya duꞌun it pirisuwan ka piyakalabtaꞌ nga bilang pasagya it kanira. Bawnga piyatindeg kanya duꞌun it piyagtengaꞌan it duwang dadakulaꞌ nga arigi.
JDG.16.26	Iyan atnakayti, inaat ni Samson i taraꞌgen nga magdundun it kanya, “Ipaskel mut aken i mga arigi nga piyakapakseg it balay ngaytu ka kuparandig aku.” 
JDG.16.27	Kadakulat balay ngayti, sageksek it taw, babay, lalaki. Duꞌun nagat seled i mga pagbayaꞌen it mga Filisteo ngayti. Iyan beken, duꞌun it mapatag nga atep, babay, lalaki na, tulung ribuy kadakel nira. Masasagya sirang mamagleteg it ki Samson ngayting pagpakalabtaꞌen nira.
JDG.16.28	Ta it atkayti na, binwat ni Samson, nanalangin kanya nga magꞌaat, “
JDG.16.29	Pagkapanalangin ya, itiyukuꞌ yay mga alima ya duꞌut arigi ngayting duwa nga iti nay piyakapakseg it muꞌsang kabalayan. 
JDG.16.30	Bawnga miyampang kanya nga magꞌaat, “Mga Filisteo, sang tamiyan nagay matay kayti!” Subuk tiningped ya i keseg it bilug ya bawnga isiyuꞌmud yay mga arigi ngayti. Egay beken, simnuꞌrub i balay ngayti nga nasuꞌruban nay mga pagbayaꞌen it mga Filisteo baw kadakel ngayti nga kumpur duꞌun. Aypaꞌ kadakel it naꞌimatay yat iting uras nga tangday ya, subraꞌ pang dakel it kaꞌlay ngayti nga napatay ya.
JDG.16.31	Pinsiꞌ naga si Samson ngayti it mga sulsug ya baw beken nga kaduguꞌan ya, ka duꞌun nagay limbengan it lebeng it amaꞌ ya ngayti nga si Manoa, duꞌun it piyagtengaꞌan it Zora baw Estaol. Duwang puluꞌ nga taꞌun i kaꞌlay it kakampiꞌ ni Samson it mga Israelita.
1SA.1.1	Duꞌun it esang mamungsuꞌun nga rugar nga pagpangaranan it Ramataim-zofim nga duꞌun it Efraim, may magtataꞌid duꞌun nga esang lalaki nga pagpangaranan it ki Elcana. Amaꞌ ya si Jeroham, apuꞌ ya si Eliu nga anak ni Tohu. Nanganak it ki Tohu ngayti, si Zuf nga Efrateo. 
1SA.1.2	Duway i asawa ni Elcana ngayti, si Ana baw si Penina i mga ngaran. Magpanganak si Penina ngaytit kanya, temed ki Ana ega.
1SA.1.3	Kada taꞌun magpaꞌaduꞌun si Elcana it Silo ka duꞌun i papagsambaan nirat 
1SA.1.4	Iyan nagꞌimatay na kanyat ramu-ramu nga ipagsamba, may pagkaꞌnen naga. Pagbagiꞌ-bagiꞌ yan ni Elcana, pagteptepen yat pamgay si Penina baw muꞌsang mga anak ya, babay, lalaki. 
1SA.1.5	Temed ki Ana ngayti, duwang dubli i kanyang magkatanggap nga bagiꞌ sabap it subrang pagmaꞌalen ni Elcana si Ana ngayti maski ega paꞌ inildawan kanyat 
1SA.1.6	Ta sabap it atkayti ngayti nga ega kanya magpanganak, pirmi kanya nga pagtibabaꞌen it duway ya ngayti nga si Penina. 
1SA.1.7	Atkayti nang atkayti i buwat ni Penina it duway ya ngayti it taꞌun-taꞌun, kada paꞌaduꞌun sirat balay nga papagsambaan nirat 
1SA.1.8	Kada yan mamuyaan ni Elcana, ingkutun ya, “Ana, unu siꞌ i magkasgawan mu? Maski kaꞌen daꞌka na magkakaꞌen. Unu bayan ka atkayan ka? Unu, ega subrang pagsagyaan muy pagmaꞌal kut imu, subraꞌ pat kasagyaan mu in nanganak kat sang puluꞌ i lalaki?”
1SA.1.9	Iyan kaꞌsa nga duꞌun siꞌ sirat Silo ngayti, pagkakaꞌen nira, timnindeg si Ana dayun it napanaw, ka manalangin kanya duꞌun it balay nga papagsambaan nira ngayti it 
1SA.1.10	Atnat magkalme-kalmes si Ana ngayti nga magpanalangin duꞌun it 
1SA.1.11	Maat i panalangin ya, “
1SA.1.12	Kaꞌlay ngaytit magpanalangin si Ana, sigi nga sesyek ni Eli. 
1SA.1.13	Magkimuꞌ-kimuꞌ i baꞌbaꞌ ni Ana temed egay magkagnegan nga pagꞌampangen ya. Ka panalangin ni Ana ngayti, kat nake-nakem ya lamang. Ta, tandes tu ni Eli, maglangu. 
1SA.1.14	Aypaꞌ inlep ya bawnga inaat, “Tamaꞌ na daꞌan yan. Muliꞌ ka na ka migaꞌ isaꞌun masmasan kat langu mu ngayan.”
1SA.1.15	“Tabing galang it imu, daꞌku baytu maglangu,” maat i tubag ni Ana ngayti, “ka iyan bay matuud, ega bay naꞌinum ku nga irimnun kayti. Takaꞌ magpaꞌildaw-ildaw aku baytu duꞌut 
1SA.1.16	Tabing galang it imu, Agalen ku, ega naga ipabetang mu aku nga esang babay nga maraꞌway i adat. Ipagdangep kuytu duꞌun it 
1SA.1.17	Pagkaꞌrut ni Eli kayti, maat ya, “Ta in atkayan palan, pasagyaen mu nay nakem mut muliꞌ. Sana ibgay it Ampuꞌang Diyus tami nga mga Israelita i pagꞌangutun mu ngayan.”
1SA.1.18	Kaꞌampang si Ana, maat ya, “In maat atnakayan, agalen ku, aku manay daꞌgay tumbas in wayti na nga magmatuud i inaat mu ngayan.” Ta, masagya na si Ana ngayti. Nakakaꞌen na kanyat magayen.
1SA.1.19	Pagkadedelman, inadle-adlem nira nga banar i pagsamba nirat 
1SA.1.20	Pagkaꞌbut it pananakit nat beteng, sumakit lalaki. Pangaranan ya, si Samuel, ka maat ya, “Ildaw tut aken nga inangut ku duꞌun it 
1SA.1.21	Pagsaylu sit taꞌun, naꞌaduꞌun siꞌ na Elcana it Silo, ka sumamba siꞌ sirat 
1SA.1.22	Temed ega miyayaꞌ si Ana. “Esa-esa ga,” maat ni Ana it asawa nira ngayti nga si Elcana, “daꞌku daꞌay aken kabayaꞌ kayti. Asan manay ibayaꞌ ku in medek nay waꞌwaꞌ ngaytut duduꞌ. Ka in ega na magduduꞌ kanya, talagang ibgay ku na kanya duꞌut 
1SA.1.23	“Ta in atkayan,” maat ni Elcana, “in unuy pagpikiren mu nga magayen, iyan i buwaten mu. Daꞌga in atkayan, mayaꞌ ka mana in medek nay waꞌwaꞌ ngaytut duduꞌ. Sana tabangen ka it 
1SA.1.24	Iyan daku-dakulaꞌ na si Samuel nga ega na magduduꞌ baw magkablag na, idiyuꞌlung nang matuud na Ana duꞌun it balay ngayti nga papagsambaan nga duꞌun ngaytit Silo. Timnaban sirat sangbat i tudu nga bakaꞌ nga tulung taꞌun pay idad, subrat sang tamping i arina baw sang dadanuman i irimnun. 
1SA.1.25	Iyan naꞌimatay baw nabwat nira na nga pasalamat i taban nira ngayting bakaꞌ, idiyuꞌlung nira na duꞌut sasirduti ngayti nga si Eli i waꞌwaꞌ ngayti. 
1SA.1.26	Pagꞌabut nira, maat ni Ana, “Agalen ku, in magkademdeman mu nagay tagnaꞌ ngayan baw magkakilalaan mu naga aku, aku na ngaytu i babay ngayang magtitindeg asat tepad mu nga magpanalangin duꞌun it 
1SA.1.27	Iyan basaꞌan i ipagpanalangin ku duꞌun it kanya nga ildawan ya aku it anak. Ta kayti, waꞌwaꞌ na ngaytu i ipiyagꞌildaw yat aken. 
1SA.1.28	Aypaꞌ kayti, uyun kat isiyanggup ku, subuk ipagbegay ku naytu kanya duꞌun it 
1SA.2.11	Aypaꞌ iyan natiwas nay muꞌsa ngayting pagꞌengden nira, miyuliꞌ na na Elcana, temed ki Samuel, ega na piyabayaꞌ nira ka yanayti magsirbi na duꞌun it 
1SA.2.18	Nagpasigi na si Samuel ngaytit pagsirbi ya it 
1SA.2.19	Kada taꞌun nga magpaꞌaduꞌut Silo ngayti i mga giyaringan ya ka magsamba it 
1SA.2.20	Na Elcana ngayti duwa sirat asawa ya ngayti nga si Ana, pirmi nga pagpatdekan ni Eli it ampang nga paꞌildaw nga magꞌaat, “Sana ildawan kamu it 
1SA.2.21	Nagmatuud nagay inaat ngayti ni Eli it kanira. Inildawan naga sira it 
1SA.3.1	Kat pamaalaꞌ ni Eli nagpasigi nga nagsirbi si Samuel it 
1SA.3.2	Malabu-labu nat iting timpu i mata ni Eli. Ega na maꞌyag i panleteg ya.
1SA.3.2	Kaꞌsang delem, magꞌigaꞌ na si Eli duꞌut kanyang pagꞌigaꞌan. 
1SA.3.3	Si Samuel ngayti, magꞌigaꞌ na gasiꞌ. Kanyang pagꞌigaꞌan, ayun duꞌun it Kaban it Pakiꞌupakat ka yanayti duꞌun na ngayti kanya it Balay ngayti nga Papagsambaan. Ta, it delemen paꞌ, nga siging susgu it tidaw duꞌut patuꞌ it Kaban ngaytit Pakiꞌupakat, 
1SA.3.4	tiyaꞌwagan kanya it 
1SA.3.4	“Wayni aku,” maat i tubag ni Samuel. 
1SA.3.5	Pagbangun ya, magpapalagyuy naꞌaduꞌun it ki Eli. Pagꞌabut ya maat ya, “Waytu aku na baytu. Unuy ipagtaꞌwag mu?”
1SA.3.5	Katubag si Eli, “Ega bayan pagtaꞌwagan ku ikaw, anak. Migaꞌ ka na.” Miyuliꞌ siꞌ si Samuel duꞌut pagꞌigaꞌan ya ngayti ka minigaꞌ siꞌ.
1SA.3.6	Tiyaꞌwagan siꞌ kanyat sumaꞌup it 
1SA.3.6	Maat siꞌ i tubag ni Eli, “Ega bayan pagtaꞌwagan ku ikaw, anak. Ayaw kat pasasaw it igaꞌ mu.”
1SA.3.7	Atkayti ka ega paꞌ kilala ni Samuel i gaꞌmaran it 
1SA.3.8	Tulung bisis i taꞌwag it ki Samuel ngayti. Yanayti kada taꞌwagan, pagbangun ya, diri-diritsu kanya duꞌun it ki Eli. Pagꞌabut yat ikatlu ngayting aduꞌun ya, maat ya, “Waytu aku. Subung bat pagtaꞌwagan mu aku.”
1SA.3.8	Sikayti napikir ni Eli nga magtaꞌwag it ki Samuel ngayti, egay belag, 
1SA.3.9	Aypaꞌ maat ya, “Pabuntul ka lamang duꞌun. In may magnegan mu siꞌ nga magtaꞌwag it imu, aaten mu nga, ‘In unuy kuꞌaaten mut aken, 
1SA.3.10	Nagpaꞌadeꞌdeng nay 
1SA.3.11	Maat i inampang it 
1SA.3.12	Pagꞌabut it iyang aldaw, tumanen kuy muꞌsang inaat ku nga kuntraꞌ kat pamalay-balay ni Eli. 
1SA.3.13	Isiyugid ku nat kanya nga ega magkatupu-tupus i panriga ku basta kaduguꞌan ya naga, sabap piyataꞌnan ya lamang i karaꞌe-raꞌetan nga pagbuwaten it mga anak ya, ka ega pagsupilen ya. 
1SA.3.14	Aypaꞌ ka isiyumpa ku nga ega na maꞌawaꞌ it maski unu nga panalisi i karaꞌe-raꞌetan ngaytu nga binwat it mga anak ni Eli ngaytu.”
1SA.3.15	Pagkatupus it ampang ngaytit 
1SA.3.16	Takaꞌ tiyaꞌwagan kanya ni Eli. Maat ya, “Samuel, Anak.”
1SA.3.16	“Unu?” maat ni Samuel.
1SA.3.17	Maat ni Eli, “Ega itaguꞌ mut aken i kumpur inaat it Ampuꞌang Diyus it imu. Sana dakulay ipabetang yat imu nga karigaan basta itaguꞌ mu nga ega mu ituturan. Ta, unuy ipiyagꞌaat yat imu?” 
1SA.3.18	Ta egay beken, itiyuturan na ni Samuel, ipiyuꞌsa yat tumuturan. Egay itiyaguꞌ ya. Pagkatupus it tuturan ya kaꞌampang si Eli, maat ya, “Ta it kanya i 
1SA.3.19	Magdakulaꞌ-magdakulaꞌ si Samuel, magsisiging pagtatarimaen kanya it 
1SA.3.20	Aypaꞌ kinilala kanya it muꞌsang mga Israelita garing duꞌun it Dan seked duꞌun it Beer-seba nga si Samuel ngayti, matuud nga prupitaꞌ it 
1SA.3.21	Pasigi nga magpakisugid i 
1SA.7.15	Si Samuel ngayti, magsisigi nga magpamaalaꞌ kanya it mga Israelita mintras egen kanya. 
1SA.7.16	Lingdan-lingdan lamang i buwat yat taꞌun-taꞌun, magꞌadu-aduꞌut Betel, duꞌut Gilgal baw duꞌut Mizpa, magsarunga it buwaten ya ngayting manigꞌukuman. 
1SA.7.17	Pagkatiwas, muliꞌ siꞌ duꞌut Rama ka duꞌun i takenaꞌ ya, baw ipasigi ya duꞌun i pamaalaꞌ yat mga Israelita ngayti. Baw nagbuwat kanya duꞌun it Rama ngayti it papangantengan it ipagsamba duꞌun it 
1SA.8.1	Iyan gurang na si Samuel ngayti, ipiyatindeg yay mga anak ya nga mga manigꞌukuman it bangsa nira ngayti nga Israel. 
1SA.8.2	Panganay nga anak ya si Joel, sumunud si Abias. Duwa sira ngayti i mga manigꞌukuman duꞌun it Beer-seba. 
1SA.8.3	Temed ta, piyasyangan nira i adat it amaꞌ nira ngayti. Malupig siray kanira, baw magtanggap sirat ipagbegay nga pabur, baw ega kataldengan i ipagpapanaw nirat kanira.
1SA.8.4	Ta it atkayti, binwat it mga magu-magugurang nga mga Israelita ngayti, namagtiꞌme-tiꞌmesen, ka naꞌaduꞌun sirat ki Samuel nga duꞌun ngaytit Rama. 
1SA.8.5	Pagꞌabut, maat nira, “Kayti, magurang ka naytu. Ta unu nay baraꞌan namen it mga anak mu ngaytu, piyasyangan na niray adat mut imu? Ta kayti, sana piliꞌan mu kami it esang magꞌadiꞌ it amen baw kanya na i mamaalaꞌ nga subung it beken ngaytung mga bangsa.”
1SA.8.6	Ega magkapakay si Samuel it iti ngayting sugi-sugid it mga taw ngayti. Aypaꞌ egay beken nga binwat ya, nanalangin kanya duꞌun it 
1SA.8.7	Tiyubag kanya it 
1SA.8.8	Ka pagbuwaten nira ngaytut imu kayti, pagbuwaten nira naytut aken garing it pagpaliꞌwan kut kanira duꞌun it Egipto. Talagang katꞌesa pang lagi inindiꞌan nira na aku. Simnamba na sirat mga pagbete-beteꞌen nga diyus.”
1SA.9.1	Kat kuyunang mga tungtung-inapuꞌ ni Benjamin may esang mabantug nga taw, si Cis i ngaran ya, anak kanya ni Abiel baw apuꞌ ni Zeor nga anak ni Becorat baw apuꞌ ni Afia. 
1SA.9.2	May anak ya nga pagpangaranan it ki Saul. Nanginubusan nay panlalaki ya, kanaꞌkan baw malawas paꞌ it muꞌsang mga Israelita, ka paꞌabaga ya lamang sira.
1SA.9.2	(Si Saul ngayti, tiyaꞌeg it amaꞌ ya nga tulusun yay beken nga kabayuꞌ nira nga asno nga nateꞌag-teꞌag. Nakapaꞌatibegbeg i panaw ya ngayti, duꞌun it lansangan it Rama nga pagtataꞌidan ni Samuel.)
1SA.9.15	Sumunud pang aldaw bawnga mabut si Saul duꞌut Rama, may ipiyaꞌrut it 
1SA.9.16	“Dedelem nga atkaytuy uras, may ipaꞌasitu kut imu nga esang taw kat kuyunang mga tungtung-inapuꞌ ni Benjamin. Paturuꞌan muy ulu ya it lana ka ipasiguru mu nga adiꞌ na it mga taawan ku nga mga Israelita. Kanya na i rimibri it mga Israelita kat mga kalaban nira nga mga Filisteo, ka magkasanguꞌ aku nat magkaltegan ku nga kakuriꞌan it mga piniliꞌ ku ngaytung mga taw.”
1SA.9.17	Pagꞌabut ni Saul, maat it 
1SA.10.1	Ta, pinsiꞌ ni Samuel i pagbebtangan yat lana bawnga piyaturuꞌan yay ulu ni Saul ngayti. Pagkatiwas inarkan ya bawnga inaat ya, “Piyapaturuꞌan it 
1SA.13.1	Nagtaꞌlib i pirang taꞌun nga adiꞌ na si Saul ngayti duꞌut Israel, 
1SA.13.2	tiningped yay makukulaꞌsi pang mga lalaki ka pamiliꞌan yat sundaluꞌun ya. Tulung ribuy kadakel it napiliꞌ ya. Piyabayaꞌ yat naꞌaduꞌut Micmas i duwang ribu, limnangbus sira duꞌut mamungsuꞌun nga duꞌut Betel. Iyan sang ribu, ipiyabayaꞌ yat anak ya nga si Jonatan nga naꞌaduꞌut Gabaa nga sakep it Benjamin. Iyan ega napiliꞌ ya, piyaꞌuliꞌ ya naga duꞌut kanya-kanyang balay.
1SA.13.3	Ta, riyumpakan baw diyaꞌeg ni Jonatan ngayti i pagkakampuwan it mga Filisteo nga duꞌut Gabaa ngayti. Nabaritaꞌ-baritaꞌ tu duꞌut kababanwaan it mga Filisteo. Ipagpamaritaꞌ-baritaꞌ na gasiꞌ ni Saul kat muꞌsang mga Israelita baw pagtaꞌwagen yay kadakel nga tumabang it pakibunuꞌ it mga Filisteo ngayti. 
1SA.13.4	Pagkaꞌrut it mga Israelita it nasakep na ni Saul i sang kakampuwan nga mga Filisteo, baw naꞌrutan nira gasiꞌ nga pagꞌisgan na sirat mga iti ngayti, nagꞌurunyun na sira nga paꞌaduꞌun it ki Saul duꞌut Gilgal ka tumabang nat pakibunuꞌ.
1SA.13.5	Namagtingped na gasiꞌ i mga Filisteo ngayti nga lumaban naga sirat mga Israelita. Sarakayan ga nirat magpakibunuꞌ, tulung ribu, baw enem nga ribu i kadakel it mangangabayuꞌ. Ta magpanaw lamang nga sundaluꞌ, subung nat igis duꞌut baybayan i kadakel, ega na mabilang. Duꞌun nay piyagkampuwan nirat Micmas nga duꞌut lebatan nga ayun it Bet-aven. 
1SA.13.6	Namuyaan it mga Israelita i nadulaꞌdugan nira ngayting kakuriꞌan ka masepetan na sira duꞌun kayti, aypaꞌ ka nanganya-kanya na sirat piyatataguꞌan. May nagpatataguꞌ duꞌun it kubkub, duꞌut mga bulauꞌ, duꞌut mga kali, baw duꞌun nat dadakulaꞌ nga mga batu. Duꞌun nay beken it matanip nga kadidikutan. 
1SA.13.7	Iyan beken nandipag na duꞌut Jordan, naꞌaduꞌun nat Gad baw Galaad.
1SA.13.7	Temed si Saul baw beken nagang sundaluꞌ ya, timnaꞌar naga sira duꞌut Gilgal. Pagsagkaꞌen na lamang it mga kaꞌibaan ngayti ni Saul i yegyeg nirat iꞌlam. 
1SA.13.8	Pitung aldaw i kaꞌlay yat eꞌlat, uyun it inaat it kanya ni Samuel. Bawnga, iyan naꞌbut nay ikapitu ngayti, naꞌatrasu pay pangabut ni Samuel ngayti. Aypaꞌ ka magtekas-magtekas i mga kaꞌibaan ni Saul ngayti. 
1SA.13.9	Aypaꞌ binwat ni Saul, isingkat ya nga tabanen duꞌut kanya i mga ramu-ramu nga antengen nga ipagsamba duꞌun it 
1SA.13.10	Iguꞌ nga magkatiwas yay buwat ya ngayti, magꞌabut si Samuel. Siyusmu kanya ni Saul ka kiyumusta.
1SA.13.11	Iningkut kanya ni Samuel nga magꞌaat, “Unuka binwat muy atkayan?”
1SA.13.11	Katubag si Saul, maat ya, “Binwat ku na baꞌ ka mga kaꞌibaan ku, magkayaꞌmat nat tumanan it aken. Ka adeꞌdeng na situt amen i mga Filisteo, duꞌun nat Micmas. Beken it aldaw na nga upakat ta nga ibwat, tanud ku daꞌka na mabut. 
1SA.13.12	Ta it magregen aku nat sulungun kami nat mga Filisteo situt Gilgal ngaytu it ega paꞌ nakabwat it pagꞌantengen nga ipagsamba duꞌut 
1SA.13.13	Maat ni Samuel it ki Saul, “Talagang dakulaꞌ nga kasalaꞌan i binwat mu ngayan ka ega imu nga buwaten yan. In siyunud mu lamang i ipiyagꞌaat ngayat imu it 
1SA.13.14	Temed ta, sabap it binwat muy atkaytu ngaytu, ega nayan maneꞌteꞌ i pagkaꞌadiꞌ mu. May beken na nga napiliꞌ it 
1SA.15.1	Kaꞌsa maat ni Samuel it ki Saul, “Daꞌga basaꞌan itiyaꞌeg it aken it 
1SA.15.2	Ituy ipagpaꞌaat yat aken. Maat ya, ‘Talagang pakuriꞌan ku i mga Amalecita sabap it piyakibunuꞌan nira i mga taawan ku ngaytu nga mga Israelita, iyan magpanaw paꞌ sira nga garing duꞌut Egipto. 
1SA.15.3	Aypaꞌ kayti rumpakan mu i mga Amalecita. Puuꞌun mu sirang muꞌsa. Panranggaꞌen muy muꞌsang mga kusas nira, egay sanguꞌan nga maski unu. Imatayen mu sirang muꞌsa, babay, lalaki, gumaring kat gurang nang gurang, sareg it paduduꞌun. Pangimatayen mu gasiꞌ i muꞌsa nga mga ayep nira, mga bakaꞌ, tupa, kamelyo, mga kabayuꞌ nga asno. Abaa, muꞌsa bang ayep egay ipaꞌped.’”
1SA.15.4	Egay beken, tiningped ni Saul duꞌut Telaim i sundaluꞌ it Israel. Bilangen yay muꞌsa ngayting mga sundaluꞌ, duwang gatus nga ribu. Puyray sang puluꞌ nga ribu nga ginmaring duꞌut Juda. 
1SA.15.5	Piyanguꞌnaan yay kadakel ngayti, naꞌaduꞌun na sirat siyudad it Amalec. Nagrenren sira duꞌut esang mintang nga adeꞌdeng na duꞌut siyudad ngayti ka mapaꞌ na sira duꞌun. 
1SA.15.6	Temed piyapaꞌaduꞌunan daꞌan ni Saul i mga Cineo nga magraragit mga Amalecita duꞌut iting siyudad, ka ipiyaꞌaat ya nga limꞌid siray kanira duꞌun. Inaat sira nga, “Pablag nat mga Amalecita isaꞌun daꞌkamu makaꞌuyut it kanira, sabap piyaltegan mi kami it magayeng adat iyan magpanaw kami paꞌ ngayan nga garing duꞌut Egipto.” Pagkaꞌru-kaꞌrut it mga Cineo ngayti, dimnali-daliꞌ na sirat limꞌid.
1SA.15.7	Pagkalꞌid it mga Cineo ngayti, ta yapay siyulung na niray mga Amalecita. Piyakibunuꞌan niray mga Amalecita ngayti garing duꞌun it Avila miyabut duꞌun it Sur, kat lebatang ayun it Egipto. 
1SA.15.8	Piyangimatay niray muꞌsang mga Amalecita ngayti temed adiꞌ nira nga si Agag, diyakepan nira lamang. 
1SA.15.9	Ega gasiꞌ inimatay nira i magagayeng mga bakaꞌ, tupa baw beken nga matatabaꞌ nga ayep duꞌun. Iyan lamang i piyangimatay nira, iyan nga ega nay maꞌargan.
1SA.15.10	Ta it atkayti, maat siꞌ it 
1SA.15.11	“Sayang na lamang i pagpiliꞌ ku it ki Saul nga magꞌadiꞌ, sabap tiyalikudan ya naga aku. Ega siyunud yay mga ipiyagꞌaat kut kanya.” Pagkagneg ni Samuel kayti, nasmek kanya nga banar. Naglinag naga kanya nga magpasanguꞌ-sanguꞌ duꞌun it 
1SA.15.12	Pagkadedelman, miyadle-adlem si Samuel nga kimita it ki Saul. Takaꞌ daꞌsira nagparag nga lagi sabap naꞌaduꞌun si Saul it Carmelo ka magbuwat kanya duꞌun it sadili yang piyakaꞌarandeman nga kabantugan. In maꞌman na, lumangbus kanya duꞌun it Gilgal.
1SA.15.13	Tiyundug ni Samuel si Saul ngayti. Pagkalteg ni Saul it ki Samuel, kiyumusta yang lagi bawnga maat ya, “Siyunud kung muꞌsa i inaat it 
1SA.15.14	Temed maat ni Samuel, “Ta, in siyunud mu, unuka may magkagnegan ku nga tingeg it mga tupa baw ngaaꞌ it mga bakaꞌ?”
1SA.15.15	Maat i tubag ni Saul, “Mga rangpasan nira yan duꞌut mga Amalecita, ka buwat it mga taawan ku, pinsiꞌ i kumpur magagayeng mga tupa baw mga bakaꞌ ka buwateng isamba duꞌun it 
1SA.15.16	Maat ni Samuel ngayti, “Pagnegan mu i ipiyagꞌaat it 
1SA.15.16	“Unu makay inaat ya?” maat ni Saul.
1SA.15.17	Maat ni Samuel, “Iyan tagnaꞌ, ikaw mismu i nagpakilala nga timawaꞌ ka. Kayti ikaw nay ulu-ulu it mga Israelita, sabap piniliꞌ ka na it 
1SA.15.18	Inurdinan ka nga sulungun mu i mga Amalecita nga maraꞌe-raꞌet i adat kat panleteg it 
1SA.15.19	Ta unuka liyaban muy urdin it 
1SA.15.20	Katubag si Saul, maat ya, “Siyunud ku nagay 
1SA.15.21	Sabagay piniliꞌ it mga taawan ku i piyakamagayen nga mga tupa baw mga bakaꞌ, ega ipiyaꞌuyut nirat mimatay it beken ngayting piyangimatay nira. Temed binwat niray atkayan ka tabanen nira duꞌun it Gilgal, ka buwaten nga isamba duꞌun it Ampuꞌang Diyus mu.”
1SA.15.22	Temed maat siꞌ ni Samuel ngayti, “Unuy pikir mu, unuy subrang magkaꞌirgan it 
1SA.15.23	Ka paglaban ngaytut kanya, ega nagay piyagbelagan it karaꞌe-raꞌet it magpanaꞌwag it mga maraꞌe-raꞌet. Baw iyan adat nga mapiyasubraꞌ-subraꞌ, subung naga it buwat nga magsamba it pagbete-beteꞌen nga diyus. Ta it ega piyamayaꞌ mu i 
1SA.15.24	Pagkagneg ni Saul kayti, maat ya, “Matuud na. Nagkasalaꞌan aku na. Ka ega nga matuud siyunud ku i ipiyagꞌurdin it 
1SA.15.25	Kayti pagꞌangutun ku nagay kaꞌildawan mu nga pasinsiyaen mu naga aku baw ibaan mu naga aku it manamba duꞌun it 
1SA.15.26	Katubag si Samuel, “Ega na mapakay nga maꞌibaan ku paꞌ ikaw it manamba ka ega na siyunud mu i urdin it 
1SA.15.27	Nanalikud na si Samuel ka mapanaw na. Temed piyamgutan ni Saul i sagyaden it pakayan ni Samuel ngayti, unupat narasik nat napeꞌtek nga lagi. 
1SA.15.28	Pagkaꞌanu kayti mampang si Samuel, maat ya, “Atkayan kayti i binwat it 
1SA.15.29	Ka mabantug ngaytu nga 
1SA.15.30	Kaꞌampang siꞌ si Saul, maat ya, “Talagang nagkasalaꞌan aku na baytung matuud, temed asi-asi pat imu, ireg ku kayti ngaytu, begayan aku nagat maski dekeyeꞌ mana nga paggalang kat adapan it mga ginuꞌu baw kadakel it mga Israelita. Bayaꞌen mu naga aku nga muliꞌ nga sumamba it 
1SA.15.31	Aypaꞌ inibaan naga ni Samuel si Saul ngayti nga simnamba it 
1SA.15.32	Bawnga maat ni Samuel, “Tabanen mi situt aken si Agag ngayan nga adiꞌ it mga Amalecita.” Makinday na si Agag ngayti nga madap it ki Samuel, sabap kat nakem ya, “Siguru ega naga imatayen aku.” 
1SA.15.33	Pagꞌabut mampang si Samuel, maat ya, “Kayti in magꞌuꞌunu mu inimatay i dakel nga pagtaw, atkayan ka naga imatayen kayti.” Unupat kiyeleng-keleng na ni Samuel si Agag ngayti duꞌun it sarungaan it papangantengan it ipagsamba duꞌut 
1SA.15.34	Pagkatiwas kayti, miyuliꞌ siꞌ si Samuel duꞌut Rama, ki Saul ngayting inuliꞌan duꞌut Gabaa. 
1SA.15.35	Gimnaring sikayti, ega na magpakikita si Samuel it ki Saul, ka nasmekan ya nagay atkayting mga kaꞌulugan. Kat 
1SA.16.1	Naꞌlay nga kasmek ni Samuel it iti ngayti. Ta it atkayti, maat it 
1SA.16.2	Katubag si Samuel, maat ya, “Magꞌuꞌunu yan i ikaꞌaduꞌun ku, it siguradu yan nga imatayen aku ni Saul in maꞌrutan yay inaduꞌun ku?”
1SA.16.2	Maat it 
1SA.16.3	Pagꞌabut mu duꞌun imbitaren mu si Jesse. Bawnga itulduꞌ kut imu in unuy buwaten mu baw in siyuy paturuꞌan mut lana.”
1SA.16.4	Egay beken, siyunud ni Samuel i taꞌeg ngaytit 
1SA.16.5	“Aaꞌ, eeꞌ,” maat i tubag ni Samuel, “naꞌasitu aku ka magꞌanteng it ipagsamba duꞌun it 
1SA.16.6	Iyan miyabut na na Jesse baw mga anak ya, naltegan ni Samuel si Eliab nga panganay ni Jesse. Liniling ya it magayen, kat nake-nakem ya, “Siguru yanaytuy piniliꞌ it 
1SA.16.7	Temed maat it 
1SA.16.8	Pagkataꞌlib ni Eliab ngayti, si Abinadab siꞌ i tiyaꞌwagan ni Jesse, ka yan siꞌ i piyasarimbay duꞌut sarungaan ni Samuel. Temed nangeyeng-keyeng si Samuel, baw maat ya, “Ega gasiꞌ kanya i piniliꞌ it 
1SA.16.9	Sunud siꞌ nga tiyaꞌwagan ni Jesse si Samma, temed atkayti nagay inaat ni Samuel nga ega iti i piniliꞌ it 
1SA.16.10	Napuꞌsa ni Jesse it tumaꞌwag i pitung kataawan nga mga anak ya, temed egay piniliꞌ it 
1SA.16.11	Pagkateptep it pitu ngayti, miningkut si Samuel it ki Jesse, maat ya, “Unu, ega nay anak mi nga beken? Unu, sira na lamang ngayan nga muꞌsa?”
1SA.16.11	“May sangbat paꞌ bayang anak namen, si David, nga yanay kiyaꞌpusan,” maat ni Jesse ngayti. “Duꞌun kanya magꞌeper it mga tupa namen.”
1SA.16.11	Maat ni Samuel, “Magayen ipapisiꞌ mu. Ega daꞌan buwaten tami i ipagsamba ngaytu nga pagꞌantengen basta ega paꞌ miyabut kanya.”
1SA.16.12	Egay beken, pinsiꞌ i iting anak na Jesse. Kanaꞌkan kanya, magayeng pamimilugan, pasalu-padibwat magayen nga pagletganan. Maat it 
1SA.16.13	Aypaꞌ kinwat ni Samuel i pagbebtangan ngaytit lana, bawnga piyaturuꞌan ya nay ulu ni David ngayti kat adapan it mga sulsug ya ngayting muꞌsa. Garing sikayti pagsasaruman nang pirmi si David it Espiritu Santo it 
1SA.16.14	Tiyananan na si Saul it Espiritu Santo it 
1SA.16.15	Inaat si Saul it mga manigsirbi ya, “Subuk pagpataꞌnan ka nat 
1SA.16.16	In ireg mu, tulusan namen ikaw it esang makaꞌrut tumugtug it turugtugun. Bawnga in rangtan ka siꞌ it pabetang ngaytut imu it Ampuꞌang Diyus, patugtugun mu na kanya, isaꞌun malinga-lingay nakem mu.”
1SA.16.17	“Eeꞌ,” maat ni Saul, “magayen in atkayan. Sigi, tumulus kamu na.”
1SA.16.18	May esa kat taawan ya nga mangaꞌwaꞌen paꞌ nga nakasugid nga magꞌaat, “Si Jesse nga taga Betlehem, may esa nga anak ya nga talagang magkaꞌrut tumugtug, baw maꞌiseg kanyang taw nga ega lilipi-lipiyen. Makaꞌrut mampang baw kanaꞌkan nga lalaki. Temed subrat muꞌsa, duꞌut kanya nga pirmi i 
1SA.16.19	Egay beken, may piyapanaw ni Saul nga naꞌaduꞌut ki Jesse nga tinggunan ya nga magꞌaat, “Papaꞌasiniyen mut aken i anak mu nga si David nga manigꞌeper ngayan it tupa mi.” 
1SA.16.20	Ega diyaꞌga ni Jesse i tugun ngayti ni Saul. Piyapanaw ya na si David. Piyataban ya paꞌ kanyat irimnun nga punuꞌ i pagbebtangan, esay uꞌuybun it kambing baw sang kakabayuꞌan i nanindeg it tinapay nga iꞌabut it ki Saul.
1SA.16.21	Pagꞌabut ya duꞌun, simnirbi na si David it ki Saul, baw talagang siyagyaan ni Saul si David ngayti. Binwat kanya nga esa it mga manigtaban it ipagpakibunuꞌ ya. 
1SA.16.22	Piyasugidan ni Saul si Jesse nga magꞌaat, “Pataꞌnan mu na sinit aken si David ngayni ka kasasagyaan ku na kanya.”
1SA.16.23	Kada yan rangtan si Saul, pagtugtugan kanya ni David it turugtugun ngayting alpa. Ta in atkayti subuk magkalinga-linga si Saul, magliꞌid nga lagi i maraꞌe-raꞌet ngayti nga ipagpaꞌabut duꞌun it kanya it 
1SA.17.1	Ta, kat iting timpu, mga Filisteo ngayti nga kalaban nira, nagtiringpeden siꞌ sira duꞌun it Soco nga sakep it Juda ka pakibunuꞌ siꞌ sira it mga Israelita. Duꞌun it Efes-dammim i piyagkampuwan nira, nga piyagtengaꞌan it Soco baw Azeca. 
1SA.17.2	Si Saul baw mga sundaluꞌ ya ngayti, duꞌun i kanira nga piyagkampuwan it daranasan it Ela, nga kaꞌantupag nagat mga Filisteo ngayti. 
1SA.17.3	Nagꞌantupag naga i nagkakuntraꞌ ngayti. Mga Filisteo duꞌut sang kabuludan, mga Israelita duꞌut sang kabuludan gasiꞌ. Yanay piyagtengaꞌan nira, mintang.
1SA.17.4	May sang kataawan duꞌut mga Filisteo ngayti nga bantug nga mamumunuꞌ ka maꞌiseg nga banar. Taga Gat kanya, ngaran ya si Goliat. Atnat laꞌu-laꞌun i iting taw ka kalawas ya, subrat sang tindeg baw tengaꞌ. 
1SA.17.5	Tumbaga i katupung ya, subung naga i kanukal it bilug ya nga kabeꞌgat, magtimbang nat subrat limang puluꞌ baw pitung kilu. 
1SA.17.6	Tumbaga naga gasiꞌ i magluulup it mga kapusuꞌan ya, subung naga i pagsasambanen ya nga besa-besak nga duꞌun it talikudan ya. 
1SA.17.7	Ta, yan tarem it besak ya nga dakulaꞌ, magtimbang nat pitung kilu, baw atnang kadakulaꞌ it bugtung ya. Duꞌut uꞌnaan ya i manigtaban it taming ya.
1SA.17.8	Buwat yan ni Goliat ngayti, gaꞌuyan ya nay mga Israelita. Maat i ipaggaꞌuy ya, “Unuka kaꞌilangan pang muꞌsa tami pay magbunuꞌ, tutal aku ngayni, Filisteo nga matuud, kamu ngayan, taawan naga ni Saul. Aypaꞌ miliꞌ kamu na lamang asan it ipalaban mit aken it batunggalan. 
1SA.17.9	Kayti in daꞌgen ya aku, uripnen mi na kami nga muꞌsa. Temed in kanyay daꞌgen ku, ta kamung muꞌsay uripnen namen. 
1SA.17.10	Pagꞌayaten ta kamu nga mga Israelita, sigi miliꞌ kamu na asan it ipalaban mit aken!” 
1SA.17.11	Pagkagneg kayti ni Saul baw mga sundaluꞌ ya ngayti, namagkeber-keber i mga seled nirat iꞌlam.
1SA.17.12	Kat iting timpu marupuk na si Jesse ngayting taga Betlehem ka magurang na. Walu ngayting anak ya nga mga lalaki, si David na ngayti i kiyaꞌpusan. 
1SA.17.13	Tulu ngayting mga akaꞌ nga anak ni Jesse nga si Eliab, si Abinadab baw si Samma, kaꞌuyutan it mga sundaluꞌ ni Saul duꞌun it pagbunuꞌan ngayti. 
1SA.17.14	Talagang duꞌun nay tulu ngayti ka yanayti, kaꞌuyutan nat mga sundaluꞌ ni Saul nga magpakibunuꞌ. 
1SA.17.15	Temed ki David ngayti, egay teꞌyeng ya, maduꞌun, masini, duꞌut kana Saul ngayti baw sing muliꞌ duꞌut Betlehem ka yanayti manigꞌeper kanyat mga tupa nira.
1SA.17.16	Epat nang pulung aldaw i kaꞌlay it inayatan ni Goliat it mga Israelita ngayti it meyag-mapun.
1SA.17.17	May esang aldaw nga tiyaꞌeg ni Jesse si David. Maat ya, “Anak, iduꞌlung mu duꞌut mga akaꞌ mu nga duꞌut kampu i siyanglag ngaytung tirigu baw sang puluꞌ ngaytung batu nga tinapay. 
1SA.17.18	Itu, sang puluꞌ ngaytung kakisuwan, ibgay mu asat piyakapagbayaꞌen nira. Baꞌnawun muy kabetangan it mga akaꞌ mu, baw ireg ku, maski unu mana nga garing duꞌut kanira, may taban mut mabut, pamatuud nga ega makay kaꞌanuꞌan nira.” 
1SA.17.19	Ka yanayti, tulu ngayting anak ni Jesse, duꞌun nat kana Saul ngayti nga mamagkakampu duꞌun it daranasan it Ela ka magpakibunuꞌ ngaytit mga Filisteo.
1SA.17.20	Aypaꞌ pagkadedelman, madlem paꞌ nagbangun na si David. Ipiyagsanaꞌ yat beken nga manigꞌeper i mga tupa ngayting pagꞌeperan ya, bawnga napanaw nat naꞌaduꞌun it pagbunuꞌan ngayti. Taban ya nay mga pangaꞌen ngayti nga ipagpaduꞌlung it amaꞌ yat kanya. Ta, iguꞌ nga miyabut kanya duꞌun, magpapanaw siꞌ i mga sundaluꞌ ngayti. Ipaggaꞌu-gaꞌuy na nira i pagꞌampa-ampangen nira in magpakibunuꞌ. 
1SA.17.21	Magpupuwistuꞌ nat magayen i mga Israelita ngayting mga sundaluꞌ, subung naga i mga Filisteo. Magꞌaꞌalistu na sirat magbunuꞌ. 
1SA.17.22	Binwat ni David, ipiyagꞌintergaꞌ ya duꞌut magpamaalaꞌ it muꞌsang kagamitan i taban ya ngayti, ka timnundug kanya, ka pakikita it mga akaꞌ ya ngayti. 
1SA.17.23	Pagꞌabut ya duꞌut piyanundugan ya ngayti, desang magsugi-sugid na sira, timnindeg siꞌ si Goliat ngayti nga taga Gat duꞌut uꞌnaan it mga kaꞌibaan ya ngayting mga Filisteo baw gimnaꞌuy siꞌ. Siyaꞌup ya siꞌ i ayat ya ngaytit mga Israelita. Nagnegan ni David i pangayat ngayti. 
1SA.17.24	Pagkalteg sit mga Israelita ngayti it ki Goliat, nagsigpalagyu siꞌ sira ka ereꞌeret nang iꞌlam nira.
1SA.17.25	Maamaatan sira, “Bilaꞌ, wayan siꞌ bayan i magꞌayat ngayan it aten it aldaw-aldaw. Siyu-siyu bayan kunuy makapatay kayan, may dakulang tumbas it adiꞌ ta. Begayan yat kamanggadan baw papaꞌasawaen ya paꞌ it anak ya nga babay. Baw muꞌsang kaꞌanak-anakan it amaꞌ ya, ega na uyut it mga ipiyagꞌurdin nga berebgayan.”
1SA.17.26	Pagkagneg ni David kayti, miningkut kanya duꞌut mga pagtetpaden ya. Maat ya, “Unu kunuꞌ nga matuud i buwaten it adiꞌ kat siyu-siyu nga makapatay it iyang Filisteo isaꞌun maꞌawaꞌ situt Israel i kaꞌeꞌyaꞌan ngaytu? Siyu na kanya nga taw nga magꞌayat it mga sundaluꞌ it Ampuꞌang Diyus nga Egen?”
1SA.17.27	“Ta subung na bayat nagnegan mu ngayan, atkayan nay buwaten it adiꞌ kat siyu-siyu nga makapatay it iyang Filisteo,” maat i tubag it mga kasugi-sugid ya ngayti.
1SA.17.28	Nagnegan palan ni Eliab, nga akaꞌ ngayti ni David, i pagrundingen nira ngayti. Unupat diyalaꞌan ya si David ngayti, nga maat ya, “In daꞌga kaꞌengel-engel mu, unuy pagꞌengde-engden mu situ? Pira manang batu i tupa tami, pagtanan-tananan mu paꞌ. Subra-subraꞌan ka nang banar nga waꞌwaꞌ, munugat ireg mu situ ka lamang maglalanggang it pagbunuꞌan ngaytu!”
1SA.17.29	Katubag si David, “Ay unuy pagbuwaten ku nga kamaliꞌ it magꞌingkut aku lamang?” 
1SA.17.30	Tiyalikudan ya si Eliab ngayting magdalaꞌ. Beken siꞌ i iningkut yat pagꞌingkutun ya ngayti. Atkayti nagay itiyubag it kanya, uꞌna ngayti. 
1SA.17.31	Nasugid duꞌut ki Saul i mga inaat ngayti ni David. Pagkasugid, ipiyapisiꞌ ni Saul si David ngayti.
1SA.17.32	Pagꞌabut ni David duꞌut ki Saul kaꞌampang kanya, nga maat ya, “Kagalang-galang nga Adiꞌ, ega naga yan maranggaꞌan tami it nakem sabap lamang it iyan ngayan nga Filisteo. Aku i lumaban it kanya.”
1SA.17.33	Katubag si Saul, “Ayaw kat paꞌuruꞌ-uruꞌ, ega bayan kaya muy Filisteo ngayan. Ka magtatangag ka pat uyatengen. Ta kanya ngayan, bantug na nga mamumunuꞌ.”
1SA.17.34	Temed atgat magbulsut nga tinaꞌi si David. Maat ya, “Aku baꞌ i manigꞌeper it mga tupa namen. Basta yan may esa it pagꞌeperan ku ngayti nga masepetan it leon u oso, 
1SA.17.35	maski yan ipalagyu na nira, pagꞌusigen ku, ka pagꞌagawun ku naga i tupa nga natkeb nira. Ta basta yan siyarunga nira aku, seꞌang nirang lagi i pagꞌinggapen kut semkel, iꞌindiꞌ ku manang patay na. 
1SA.17.36	Talagang may napatay ku nang matuud nga mga leon baw oso. Siguraduytu nga mapatay ku gasiꞌ i Filisteo ngayan, ka pagtegelen ya na ngaytut tibabaꞌ i mga sundaluꞌ it Ampuꞌang Diyus nga Egen.” 
1SA.17.37	Maat pay beken nga inaat ni David, “Iyan 
1SA.17.37	Aypaꞌ miyaat na lamang si Saul, “Ta in atkayan, labanan mu na kanya. Sana tatarimaen ka it 
1SA.17.38	Ta egay beken, ipiyapakay yat ki David i pakayan yat magpakibunuꞌ, katupung baw kanukal nga tumbaga. 
1SA.17.39	Bawnga siyaꞌbit ni David i basiꞌ ni Saul bawnga simnukdan kanyat mapanaw. Temed maski lakad makuriꞌ kanya kalakad, sabap it ega ubas yay iti ngayting mga pakayan. Ta it atkayti, maat yat ki Saul, “Pasinsiya na lamang, ega na bayan gamiten ku i mga itu ngaytu.” Inawaꞌ ya nay piyakay ya ngayti baw siyaꞌbit ya ngayti. 
1SA.17.40	Pagkaꞌawaꞌ ya, kiyuꞌmit ya nay pagsungku-sungkudun ya, bawnga nanguꞌmit kanya duꞌut sapaꞌ it limang batuy batu nga mapupuyu-puyuꞌtung baw malinuꞌ. Ibintang ya duꞌun it puyuꞌ-puyuꞌ ya nga gamit it manigꞌeper it tupa, bawnga napanaw na nga dumarugpaꞌ it ki Goliat ngayti. Sekel ya na i subuk tiradur ya.
1SA.17.41	Ki Goliat ngayti, magpanaw na gasiꞌ nga magsusmu it ki David. Maggigiyaringan lamang kanya kat manigtaban ngaytit taming ya. 
1SA.17.42	Pagleteg ni Goliat, iyan naltegan ya nga si David ngayti, lugmas, egay unu-unu, talagang tinibabaꞌ ya ka waꞌwaꞌ, kanaꞌkan na lamang. 
1SA.17.43	Baw iningkut yat taꞌis-taꞌis nga ingkut nga magꞌaat, “Unuy tanud mu? Unu, keꞌdeng i labanen mu ka sungkud lamang i sekel mu?” Bawnga ipiyagsamayaꞌ ni Goliat duꞌut kanirang mga pagtaꞌwagan si David ngayti. 
1SA.17.44	Maat pay beken nga inampang ni Goliat ngayti, “Dumaliꞌ ka na sini, isaꞌun makapakaꞌen ku ikaw it mga manu-manuk baw mga ramu-ramu.”
1SA.17.45	Pagtubag ni David, maat ya, “Karis, besak baw besa-besak i taban mut imu, temed aku, labanen ku ikaw kat ngaran it 
1SA.17.46	Ibgay ya ikaw it aken kayti. Punggutun ku i ulu mu, bawnga sang kamuwan it mga kaꞌibaan mu ngayan i ipakaꞌen ku it mga manu-manuk baw mga ramu-ramu. Sikayan maꞌrutan it muꞌsang banwa nga may gunaan nga magkampiꞌ it Israel, nga egay belag, Ampuꞌang Diyus. 
1SA.17.47	Baw muꞌsa ngaytung taw situ kayti, matantuwan nira nga talagang Manriribri i 
1SA.17.48	Sigi-siging elep ni Goliat ngayti, magpapalagyu si David nga magsusmut kanya. 
1SA.17.49	Maglalaꞌut i sang baling alima ya duꞌut puyuꞌ-puyuꞌ ya ngayti ka magkuwat it batu. Tiniradur ya si Goliat ngayti, peges i naꞌiguꞌ. Limimbeng i batu ngayti, unupat magkekleb si Goliat ngayting gimimbaꞌ.
1SA.17.50	Diyaꞌeg ni David si Goliat it tiradur lamang, napatay ya it maski egay kanyang babasiꞌ. 
1SA.17.51	Magpapalagyu si David nga minlep it ki Goliat ngayting gimimbaꞌ. Pagꞌabut ya, biyarut yay pagsasaꞌbiten naga ni Goliat ngayti nga karis ya, bawnga piyunggutan yat ulu.
1SA.17.51	Pagkalteg it mga Filisteo it napatay nay kasarigan nira ngayti, nagsigpalagyu na sira. 
1SA.17.52	Subuk giyaw-giyaw i mga Israelita nga mamagaꞌuy. Tiyaraꞌusig niray mga Filisteo ngayti, ipiyasked duꞌut Gat nga duꞌun nat pagseldan duꞌun it Ecron. Nagꞌaru-arubangtayen nay mga miyatay nga mga Filisteo, gimnaring duꞌun it Saaraim miyabut duꞌun it Gat seked duꞌun nat Ecron ngayti. 
1SA.17.53	Pagkaꞌuliꞌ it mga Israelita ngayting timnaraꞌusig it mga Filisteo, iyan siꞌ i binwat nira, riyangpasan niray kampu it mga Filisteo ngayti ka piyamisiꞌ niray kumpur magkaꞌirgan nira. 
1SA.17.54	Tiyaban ni David duꞌut Jerusalem i ulu ni Goliat ngayti, temed iyan mga basiꞌ ni Goliat, taban ya nat miyuliꞌ.
1SA.17.55	Pagleltegan ni Saul si David ngayting magꞌelep it ki Goliat, iningkut yay piyakapagbayaꞌen it sundaluꞌ ya. Maat ya, “Abner, siyu talaga nga mga taw i giyaringan it iyang waꞌwaꞌ?”
1SA.17.55	“Kagalang-galang nga Adiꞌ,” maat i tubag ni Abner ngayti, “ega bayan magkaꞌrutan ku.”
1SA.17.56	“Magayen siguru,” maat i adiꞌ ngayti, “pateke-tekeꞌan muy pasar it mga giyaringan ya.”
1SA.17.57	Aypaꞌ pagꞌuliꞌ ni David it nakaꞌimatay na ngaytit ki Goliat, siyusmu kanya ni Abner. Inibaan kanya it naꞌaduꞌun it ki Saul, taba-taban ya pay ulu ni Goliat ngayti.
1SA.17.58	Iningkut kanya ni Saul, nga magꞌaat, “Kasiyu ka baytung anak, Dunguꞌ?”
1SA.17.58	“Aaꞌ,” maat ni David ngayti, “anak aku baytu ni Jesse nga taga Betlehem.”
1SA.18.1	Natupus nay sugi-sugid na Saul duwa ni David. Ta garing kayti, talagang pagmaꞌalen si David ni Jonatan nga anak ni Saul ngayti nga adiꞌ. Yay matuud, raras yat ki David ngayti, subung nagat raras yat sadili ya nga bilug. 
1SA.18.2	Baw garing gasiꞌ sikayti, ega na piyaꞌuliꞌ ni Saul si David. 
1SA.18.3	Sabap it talagang matuud i pagmaꞌal ni Jonatan it ki David ngayti, isiyanggup ya nga magꞌiba-iba sirang matuud it egay katupusan nga pagꞌiba-iba. 
1SA.18.4	Keseg it sanggup ya ngayti, ibinggay ya nat ki David i pati pagpapakayen ya, gulamen ya baw beken paꞌ, baw mga paggamiten it magpakibunuꞌ, pati karis ya, panaꞌ ya baw sinturun ya. Ibinggay ya nang tanan.
1SA.18.5	Talagang magpandaꞌeg si David ngayti, maski ari parumpakan ni Saul. Ta it atkayti, egay beken, binwat na kanya ni Saul ngayti nga esang pagbayaꞌen nat mga sundaluꞌ ya. Nasagyaan it muꞌsang Israelita i pagtaꞌas it katengdanan ni David ngayti. May katengdanan it ega, talagang masasagya sira. Pati mga taawan duꞌun it pamalay-balay it adiꞌ ngayti, masagya gasiꞌ.
1SA.18.6	Ta pagkapatay ni David it ki Goliat, baw pagkatiwas nat pakibunuꞌ nirat mga Filisteo, miyuliꞌ nay adiꞌ ngayti nga si Saul baw mga sundaluꞌ ya duꞌut babalayan nira. Kat panguliꞌ nira ngayti, kada yan pesagen nira nga lansangan, susmuun sirat mga mamagkakantaꞌ-kantaꞌ nga may turugtugun baw mamagbabayliꞌ-bayliꞌ nga mga kabababayan nga taga duꞌun. 
1SA.18.7	Magꞌaat i pagkantaꞌ-kantaꞌen nira, “Ribu-ribu i napatay it adiꞌ nga si Saul, iyan ki David nga napatay, piyuluꞌ-puluꞌ nga ribu.”
1SA.18.8	Pagkagneg ni Saul kayti, miniseg kanya ka ereꞌeret nga kaꞌinggit ya. “Ta yan palan in pagpuluꞌ-puluꞌun na ngayan nirang ribu i ki David nga napatay, aken desang ribu-ribu, daꞌga in atkayan palan, yamanay kurang, si David na ngaytuy kilalaen nirang adiꞌ.” 
1SA.18.9	Unupat gimnaring duꞌun kayti, kat kadakulat inggit ya, belag nay panenyekan ya it ki David.
1SA.18.10	Pagꞌeyag siꞌ, riyangtan siꞌ si Saul it magpapulpug ngayti nga maraꞌe-raꞌet nga ipagpaꞌabut it 
1SA.18.11	Unupat kadwa bakalen ya si David, ka kuꞌimatayen ya. Gayen lamang nalyasan naga ni David.
1SA.18.12	Magꞌiꞌlam si Saul it ki David ngayti ka natantuwan ya nga ega na kanya i pagtatarimaen it 
1SA.18.13	Aypaꞌ ka isaꞌun lamang kapaꞌalaid duꞌun it kanya, binwat ya si David nga pagbayaꞌen it sang ribu nga mga sundaluꞌ. Pagpanguꞌnaan ni David i sang ribu ngayti it magpakibunuꞌ. 
1SA.18.14	Baw yay matuud, maski ari-ari pakibunuꞌan na David, magpandaꞌeg sira, sabap it talagang pagtatarimaen kanyang pirmi it 
1SA.18.15	Ta sabap it atkayti na ngayti, subuk timnalaluꞌ i iꞌlam ni Saul it ki David ngayti. 
1SA.18.16	Takaꞌ kat mga taw, puꞌsang mga taga Israel, nga ega lamang mga kaduguꞌ ya nga taga Juda, subrang pagmaꞌalen nira si David ngayti, sabap duꞌut mga pandaꞌeg ya kat maski siyu nga mga kakuntraꞌ nira.
1SA.18.17	Iyan atkayti na ngayti, maat ni Saul it ki David, “Ipaꞌasawa kut imu i anak ku nga akaꞌ nga si Merab in magsirbi ka it magayen situt aken baw sariyan mut pakibunuꞌ i bangsat taw nga magpakikuntraꞌ it 
1SA.19.8	Saꞌup sing nagburunuꞌan i mga Israelita baw mga Filisteo, riyumpak siꞌ ni David baw mga taawan ya ngaytit kanya i mga Filisteo ngayti. Nandaꞌeg siꞌ na David. Yagay ega naꞌimatay nira, iyan namagkapalagyu.
1SA.19.9	Kaꞌsa siꞌ, riyangtan sit maraꞌe-raꞌet nga ipagpaꞌabut it 
1SA.19.10	Sakaling biyakal siꞌ kanya ni Saul, takaꞌ nalyasan ya naga gasiꞌ. Besak ngayti, timindek duꞌun it dingding. Aypaꞌ iti nagang delem, miyalagyu na si David, ka magpaliped-liped na.
1SA.23.14	Gimnaring it iting timpu, seked naꞌlay nang naꞌlay, sigi gang tiꞌes ni Saul it ki David. Kamatuudan, mintras egen kanya, ega pagpepdekan yat tumulus. Temed ta, paribasay ega ipagꞌintulut it Ampuꞌang Diyus, ega magkaparagan ya. Si David ngayti, binwat ya nga pagpatataguꞌan ya, duꞌut rugar nga maraꞌang i babalayan baw mabuludun nga duꞌut Zif. 
1SA.23.15	Talagang ega magpepdek it keber-keber i seled ni David ka urut ya nga pagtiꞌsen nga banar kanya ni Saul. 
1SA.23.16	Iyan kaꞌsa nga duꞌun kanyat Hores nga duꞌun nagat rugar ngaytit Zif, inaduꞌun kanya ni Jonatan nga anak ngayti ni Saul. Piyakseg yay nakem ni David kat pamayaꞌ ya it Ampuꞌang Diyus. 
1SA.23.17	Maat i inaat yat kanya, “David, ayaw kat iꞌlam. Daꞌka yan maꞌimatay ni Amaꞌ. Ikaw yan i magꞌadiꞌ situt Israel. Pangadwa mana nga katengdanan i aken. Urut naytu ni Amaꞌ i itung mga bagay.” 
1SA.23.18	Piyapaꞌgen nira siꞌ i upakat nga pagꞌiba-iba nira ngayti, nga pagdedngegen it 
1SA.24.1	Kaꞌsa, pagkaꞌuliꞌ ni Saul garing miyusig it mga Filisteo, may simnugid duꞌut kanya nga, si David, duꞌun it rugar nga kapupuyangtan nga duꞌun it En-gedi. 
1SA.24.2	Pagkaꞌrut ya, miniliꞌ kanya it tulung ribu i mga ega babasta-bastaen nga sundaluꞌ ya. Iti i piyabayaꞌ ya it tumulus it ki David duꞌun it bukid nga pagpangaranan it Bukid it Mga Maklag nga Kambing.
1SA.24.3	Napsag it panaw nira i esang kubkub nga duꞌun it esang pagkurungan it mga tupa nga duꞌun it umid it dalan. Siminled si Saul duꞌun ka magrara i tinaꞌi ya. Egay uru-urut ya nga, palan, duꞌun it seled it iting kubkub na David namagpatataguꞌ. 
1SA.24.4	Inaat si David it mga taawan ya, “Siguru katumanan na baytu it inampang ngayan it 
1SA.24.5	Temed pagkabwat ya kayti, timimbaw kat nakem ya nga ega magayen i binwat ya ka subung nat tinibabaꞌ ya i adiꞌ ngayti. 
1SA.24.6	Aypaꞌ ka maat ni David it mga taawan ya, “Talagang ega yan kaꞌirgan it 
1SA.24.7	Ta, kat iting inampang ya nasabatan naga ni David i mga kaꞌibaan ya ngayti nga kuꞌimatay it ki Saul. Aypaꞌ piyataꞌnan nira lamang nga napanaw si Saul ngayti.
1SA.26.1	Iyan duꞌun si Saul it Gabaa may miyabut duꞌut kanya nga mga Zifeo. Isiyugid nira nga duꞌun si David magpatataguꞌ it bulud it Haquila, nga kat lebatang ayun it Jesimon. 
1SA.26.2	Pagkaꞌrut ni Saul, napanaw nga lagi kanya. Tulung ribu i mga ega babasta-bastaen nga mga sundaluꞌ ya nga piyabayaꞌ ya, ka tulusun nira si David ngayti.
1SA.26.3	Nagkampu sira duꞌun it umid it dalan nga duꞌun it bulud ngayti it Haquila. Na David ngayti, duꞌun sira it kapupuyangtan nga rugar. Pagkabaritaꞌ ni David it pagtulusun siꞌ kanya ni Saul, 
1SA.26.4	may piyapanaw ya nga magbaklay-baklay. Pagkaꞌuliꞌ it mga piyapanaw ya ngayti, naꞌrutan ya nga talagang pagtulusun kanya nga matuud ni Saul.
1SA.26.5	Pagkaꞌrut ni David, napanaw kanya nga naꞌaduꞌun it pagkakampuwan na Saul ngayti. Timnaksiꞌ kanya, mamuyaan ya, paglilibutun si Saul it mga sundaluꞌ ya, baw pagꞌigaꞌan ni Saul ngayti, duꞌun it ulid it piyakapagbayaꞌen it sundaluꞌ ya nga si Abner, nga anak ni Ner.
1SA.26.6	Inupakat ni David i esang Heteo nga si Abimelec baw si Abisai, nga sulsug ni Joab nga anak ni Sarvia. Maat ya it kanira, “Siyuy mayaꞌ it aken duꞌun it kampu na Saul?”
1SA.26.6	“Aken, mayaꞌ aku,” maat ni Abisai.
1SA.26.7	Pagdelem daꞌnay parbitik na David, duwa ni Abisai, it siminled duꞌun it kampu na Saul ngayti. Abutan nira, duꞌun naga si Saul magꞌigaꞌ, nga paglilibutun it mga sundaluꞌ ya, baw duꞌun kanya nagat ulid ni Abner. Magrurugsuk i besak ni Saul duꞌun it uluwan ya. 
1SA.26.8	Maat ni Abisai ngayti it ki David, “Talagang ipiyagꞌildaw na it Ampuꞌang Diyus it imu i kalaban mu ngaytu. Unu, ireg mu nga tursadan ku na kanya it besak? Talagang kaꞌsa lamang tu, ega naytuy saꞌupun.”
1SA.26.9	Temed katubag si David, “Ayaw! Ega buwaten mu yan. Dakulaꞌ talaga nga kasalaꞌan i mimatay it taw nga ipiyatindeg it 
1SA.26.10	Talagang pagsisiguruun ku nga 
1SA.26.11	Talagang ega yan kaꞌirgan it 
1SA.26.12	Egay beken, pinsiꞌ ni David i besak ngayti nga magrurugsuk duꞌun it uluwan ni Saul baw dadanuman ngayti, bawnga napanaw na sira. Maski sang kataawan, egay nasulag it kadakel nira ngayti, ka piyaꞌlek it 
1SA.31.1	Iyan riyumpakan siꞌ it mga Filisteo ngayti i mga Israelita duꞌun it bukid it Gilboa, dakel i napatay nga mga Israelita. Iyan beken, nagsigpalagyu na. 
1SA.31.2	Tiniꞌes it mga Filisteo si Saul ngayti baw mga anak ya. Naꞌimatay niray tulu ngayting anak ni Saul nga si Jonatan na ngayti, si Abinadab baw si Melquisua. 
1SA.31.3	Si Saul ngayti baw manigtaban it ipagpakibunuꞌ ya, nasepetan it mga Filisteo nga mga mamamanaꞌ. Nabungadan si Saul it ega teꞌe-teꞌeng nga bungad.
1SA.31.4	Egay beken, inaat ni Saul i manigtaban ngaytit ipagpakibunuꞌ ya, “Sigi lumsanen mu na aku, ka ega ireg kung egen aku paꞌ i madakep it maraꞌway ngayting mga Filisteo, ka barang kalabtaꞌen nira paꞌ aku.” Temed ega simnaꞌa-saꞌang i pagsekaten ya ngayti ka dakulaꞌ nagay iꞌlam yat mimatay it adiꞌ ngayti. Pagkamuya ni Saul kayti, pagbarut yat basiꞌ ya ka tiyumbur ya nay bilug ya. 
1SA.31.5	Pagkalteg it manigtaban ya ngayti, atkayti nagay binwat ya nga nangeget na gasiꞌ. 
1SA.31.6	Aypaꞌ kat iting aldaw natay si Saul, tulu ngayti nga mga anak ya, pati manigtaban ngaytit ipagpakibunuꞌ ya. Baw ta yanayti, dakel i mga taawan nira nga napatay.
1SA.31.7	Mga Israelita nga magtataꞌid duꞌun it saꞌli it pagbunuꞌan ngayti baw duꞌut daranasan it Jordan, pagkamuya nira nga miyatras nay mga sundaluꞌ ngayting mga Israelita baw napatay na si Saul baw tulu ngayting mga anak ya, egay beken nagsigpalagyu na gasiꞌ sirat kanira. Tiyananan nira nay mga lansangan nira. Ta unupat piyasubliyan nat mga Filisteo ngayti ka tiyaꞌidan na nira.
2SA.2.1	Iyan nakataꞌlib nay iting mga kaꞌulugan, subuk namꞌun si David duꞌun it 
2SA.2.1	Maat i tubag it 
2SA.2.1	Mampang siꞌ si David, maat ya, “Ariyen yan i abutun ku nga lansangan?”
2SA.2.1	“Duꞌut lansangan it Hebron,” maat siꞌ i tubag it 
2SA.2.2	Ta it atkayti, nagrikan-rikan na na David ka namagpanaw na, uyut yay duwang asawa ya nga esa, taga Jezreel nga si Ahinoam i ngaran, baw esa si Abigail, siyubli ya na ngayting nabaluwan nga asawa ni Nabal nga taga Carmelo. 
2SA.2.3	Tundan naga ni David i muꞌsang mga taawan ya, pati mga asawa baw mga anak nira. Duꞌun nat Hebron baw mga baryu nga kat linibut ya i tiyaꞌidan nirang muꞌsa. 
2SA.2.4	Iyan duꞌun na na David it Hebron, nagsigꞌabut duꞌun i mga taga Juda. Pagkatiꞌmes nira, piyaturuꞌan nirat lana i ulu ni David ka papagꞌadiꞌen nira na duꞌut Juda ngayti.
2SA.3.1	Temed ega tiyanggap si David it mga kaꞌanak-anakan it tagnaꞌ ngayting adiꞌ nga si Saul. Piyakibunuꞌan nira ga. Kimnaꞌlay talaga i pagraraꞌet nira it pamalay-balay ni David. Temed magkeseg-magkeseg i pamalay-balay ni David. Iyan kat pamalay-balay ni Saul, maglubay-maglubay.
2SA.5.1	Pagtaꞌlib it pitung taꞌun, nagꞌupa-upakaten i beken ngayting mga kuyunang mga tungtung-inapuꞌ ni Israel nga paꞌaduꞌun sirat Hebron ka pakikita it ki David. Pagꞌabut nira duꞌun, maat nirat ki David ngayti, “Kami ngaytu, ega naga baytu mga puyra mu nga taw. Sang kaduguꞌan ta nagaytu. 
2SA.5.2	Ka daꞌga basaꞌan, iyan si Saul paꞌ ngayan i adiꞌ tami, ikaw ngayan i nanguꞌna it mga sundaluꞌ it Israel in magpakibunuꞌ? Daꞌga baꞌ isiyanggup it 
2SA.5.3	Aypaꞌ pagkatingped it muꞌsang mga ginuꞌu it Israel duꞌun it Hebron, nagꞌurupakaten sira kat adapan it 
2SA.5.4	Tulung puluꞌ nang taꞌun i idad ni David pagꞌadung ya ngaytit pagkaꞌadiꞌ. Nagꞌadiꞌ kanya it mga epat nga pulung taꞌun. 
2SA.5.5	Ka duꞌut Hebron ngayti, nagꞌadiꞌ kanya it pitung taꞌun baw enem nga bulan kat rugar it Juda, baw duꞌut Jerusalem nagꞌadiꞌ kanyat tulung puluꞌ may tulung taꞌun kat muꞌsang Israel pati Juda naga.
2SA.5.6	Iyan adiꞌ na ngayti kanya, piyanguꞌnaan yay mga sundaluꞌ ya it nanrumpak it mga Jebuseo nga duꞌun it Sion, nga sang bagiꞌ it siyudad it Jerusalem nga pagkukutaꞌen it sadili ya.
2SA.5.7	Temed ta, diyaꞌeg naga sira ni David. Siyakep ya nay Sion ngayti. Iti na ngayti i tiyaꞌwag nga Siyudad ni David.
2SA.5.9	Duꞌun nay tiyaꞌidan ni David it pagkukutaꞌen ngayti nga Sion. Tiyaꞌwag na nga Siyudad ni David. Piyadungagan na ni David i kutaꞌ ngayti baw piyalayaw ya nay siyudad, garing duꞌut siyudad ngayting lagi isaꞌun uyut na gasiꞌ i Millo nga liꞌwan it kutaꞌ nga lagi. 
2SA.5.10	Magdungag-magdungag i kabantugan ni David sabap it pagtatarimaen kanya nga pirmi it 
2SA.5.17	Pagkabaritaꞌ it mga Filisteo, nga adiꞌ na si David it muꞌsang bangsa nga Israel, ega na desang duꞌut Juda, binwat nira, tiningped nira i muꞌsang mga sundaluꞌ nira ka rumpakan nira kanya. Temed nabaritaꞌan naga ni David. Aypaꞌ binwat ya, naꞌaduꞌun kanya it pagkukutaꞌen. 
2SA.5.18	Pagꞌabut it mga Filisteo ngayti, nagkampu sira duꞌun it daranasan it Refaim. 
2SA.5.19	Binwat ni David ngayti, nanalangin kanya nga pamꞌun ya duꞌun it 
2SA.5.19	Maat i tubag it 
2SA.5.20	Egay beken, piyakibunuꞌan na ni David. Diyaꞌeg yang matuud i mga Filisteo ngayti duꞌun it Baal-perazim. Magꞌaat ni David, “Talagang diyaredes it 
2SA.5.21	Natutuduꞌ i taban it mga Filisteo ngayti nga mga tiyaw-taw nga ladawan it mga pagbete-beteꞌen nga mga diyus nira. Binwat na David, pinsiꞌ niray mga iti ngayti.
2SA.5.22	Temed ta, lamang diyaꞌeg i mga Filisteo ngayti, namagpaꞌuliꞌ naga. Duꞌun nagat daranasan it Refaim ngayti i piyagkampuwan nira. 
2SA.5.23	Binwat ni David, nanalangin naga kanya nga pamꞌun ya duꞌun it 
2SA.5.24	Bawnga melat ka it may magnegan mu nga subuk dulineg it tegday it taw asat ugbus it kakakayuwan ngayan. Pagkagneg mu, daliꞌan mi na sirat dumarmuk, sabap aku naga yan nga 
2SA.5.25	Piyamayaꞌ ni David i ipiyagꞌurdin ngaytit kanya it 
2SA.6.1	Pagkatiwas kayti, tiniꞌmes ni David i tulung puluꞌ nga ribu nga mga piliꞌ nga mga lalaki nga taga Israel. 
2SA.6.2	Piyanguꞌnaan yay muꞌsang mga miyayat kanya, naꞌaduꞌun sira it Baale-juda sabap pisiꞌen na nira i Kaban ngaytit Pakiꞌupakat. Kaban ngayti, magpademdem it ega basta-bastang kabantugan it 
2SA.6.3	Pinsiꞌ na nira i Kaban ngayti duꞌut balay ni Abinadab nga duꞌun it bulud. Ikiyargaꞌ na nira duꞌun it baꞌgu nga karitun. Pagꞌaꞌagbayen naga it duwang anak ni Abinadab nga si Uza baw si Ahio. 
2SA.6.4	Si Ahio, duꞌun it uꞌnaan it Kaban ngaytit Pakiꞌupakat. 
2SA.6.5	Adiꞌ ngayti nga si David baw mga kaꞌibaan ya ngayti, mamagbabayliꞌ-bayliꞌ sirat sagya. Mamagkakantaꞌ paꞌ sira nga pagsasabayen it tugtug it mga turugtugun nga alpa baw beken pang pagpatinggen nira.
2SA.6.6	Iyan adeꞌdeng na sira duꞌut papanggiꞌkan ni Nacon, namagkakulyas i mga bakaꞌ ngayti nga magguguyud it karitun. Binwat ni Uza ngayti, kimpetan ya i Kaban ngaytit Pakiꞌupakat isaꞌun ega maꞌulug. 
2SA.6.7	Kat iting binwat nga tiyapal yay Kaban ngayti, miniseg i 
2SA.6.8	Riyaꞌe-raꞌetang banar it nakem ni David i nabetangan ngayti ni Uza nga pabetang it 
2SA.6.9	Ta sabap it iti ngayting kaꞌulugan, miniꞌlam si David it 
2SA.6.10	Egay beken, ega na piyangaasan ya nga tabanen duꞌut siyudad ya, aypaꞌ ka binwat ya, ipiyatuluy na nira duꞌun it balay ni Obed-edom nga taga Gat. 
2SA.6.11	Seledat tulung bulan duꞌun paꞌ i Kaban ngaytit Pakiꞌupakat. Inildawan nga banar it 
2SA.6.12	May nakabaritaꞌ duꞌut adiꞌ ngayti nga si David nga inildawan nga banar it 
2SA.7.1	Nakatiꞌen-tiꞌen na si David kat balay ya nga balay it adiꞌ. Baw sabap it tabang it 
2SA.7.2	Ta it atkayti, ipiyatawag ya i prupitaꞌ nga si Natan. Siyugi-sugid ya nga magꞌaat, “Kayti magkaltegan mu nga pagtataꞌidan ku, mabakas na nga pamalay-balay ka buwat-buwat ya purus tablaꞌ nga sedro. Temed iyan Kaban it Pakiꞌupakat it Ampuꞌang Diyus, duꞌun lamang it magkapuru-purun nga bala-balay.”
2SA.7.3	Katubag si Natan ngayti, maat ya, “Magayen yan i magkapikir mu ngayan nga kubwaten mu. Ipatabus mu lamang sabap magkaꞌrutan ku nga pagpanguꞌnaan ka nga pirmi it 
2SA.7.3	(Maski napikir ni David nga yay kubwaten ya, ega natabus ya ka may ampang it Ampuꞌang Diyus nga miyabut duꞌun it prupitaꞌ ngayting si Natan nga magꞌaat, “Aduꞌunun mu si David. Aaten mu nga ega kanya i kapatindeg it balay ku ngaytu. Ipatindeg manaytu it esang anak ya nga sumubli it kanya.”
2SA.7.3	Natuman tu kat timpu ni Solomon. Papagsambaan ngayting ipiyatindeg nira, piyangaranan nirat Templo.)
2SA.11.1	Pagsaylu sit taꞌun, iyan timpu siꞌ nga magayeng ipagpakibunuꞌ, piyasulung siꞌ ni David i muꞌsang sundaluꞌ it Israel. Piyakapagbayaꞌen nga si Joab i magpanguꞌnaan. Dakel i piyangimatay nira nga mga Ammonita bawnga kiyulung nira i Rabba nga puꞌun nga siyudad it mga Ammonita ngayti. Temed si David ngayti, duꞌun nagat Jerusalem, ega miyayat kanira.
2SA.11.2	Kaꞌsang apun, minigaꞌ si David. Pagkasulag ya it apu-apun na, miyapyat duꞌut mapatag nga atep it mabakas ngayting balay ya. Ta it duꞌun na kanya magpanaw-panaw, may nalawag ya nga magpamaꞌyuꞌ nga babay nga masyadung kadaraga.
2SA.11.3	Ipiyapariksaꞌ ya in siyuyti nga babay. Nasugid duꞌut kanya nga anak kanya ni Eliam, si Bat-seba i ngaran. Pagꞌaꞌasawaen it Heteo nga si Urias i ngaran. 
2SA.11.4	Ta, ipiyapisiꞌ ni David si Bat-seba ngayti nga yapay katiwas ya it adat nira nga paglimpiyuꞌ in pagduguꞌun. Inulid kanya ni David bawnga piyaꞌuliꞌ naga. 
2SA.11.5	Ta, sabap it iti nga kaꞌulugan nagdarugmatiꞌ si Bat-seba. Ipiyasugid ya duꞌut ki David nga piyagsipatan kanya. 
2SA.11.6	Pagkaꞌrut ni David, may piyapanaw ya duꞌut piyakapagbayaꞌen ngaytit sundaluꞌ ya nga si Joab. Tinggunan ya nga paꞌuliꞌen daꞌan duꞌut Jerusalem si Urias. 
2SA.11.7	Pagꞌabut ni Urias, iningkut kanya ni David nga magꞌaat, “Kumusta naga si Joab baw kadaklan it mga sundaluꞌ ta? Talaꞌga?” Maat ya pang beken, “Unuy pagbara-baraꞌan it pakibunuꞌ mi duꞌun?” 
2SA.11.8	Bawnga inaat ya si Urias ngayti, “Magayen,” maat ya, “muliꞌ ka daꞌan duꞌut imyu isaꞌun kapaꞌna ka, ka alaid ti i giyaringan mu ngayti.” Aypaꞌ napanaw na si Urias ngayti. Binggayan paꞌ it adiꞌ ngayti si Urias it pangaꞌen nga iꞌabut ya duꞌut balay. 
2SA.11.9	Temed ega limnangbus si Urias duꞌut balay nira. Duꞌun i inigaꞌan ya it puwirtaꞌan it mabakas ngayting balay it adiꞌ, nagpakiꞌigaꞌ na duꞌut mga guwardiya it puwirtaꞌan.
2SA.11.10	Pagkaꞌrut ni David it ega limnangbus si Urias, maat yat kanya, “Unu, daꞌka pagꞌildawun it yapay abut mu it garing ka ngaytu duꞌut alaid? Unuka daꞌka limnangbus duꞌut imyu?”
2SA.11.11	Maat i tubag ni Urias, “Iyan Kaban it Pakiꞌupakat it 
2SA.11.12	Maat siꞌ ni David it ki Urias ngayti, “Magayen siguru situ ka daꞌat kayting aldaw. Dedelem mana i igaring mu.” Aypaꞌ duꞌun paꞌ it Jerusalem si Urias it iting aldaw. 
2SA.11.13	Inimbitar ni David si Urias it pakikaraꞌnen duꞌut kanira. Piyalanguwan ni David si Urias ngayti, takaꞌ ega naga limnangbus si Urias duꞌut kanira it pagdelem. Duꞌun nagay inigaꞌan ya it mga guwardiya ngayti.
2SA.11.14	Pagꞌeyag it aldaw, simnurat si David duꞌun it ki Joab, ipiyataban ya nat ki Urias ngayti. 
2SA.11.15	Maat i duꞌun it surat ya, “Isara mu si Urias kat mga maꞌiꞌiseg nga mga kalaban mi. Pagkaꞌanu kayan paꞌatrasen muy beken, pataꞌnan mu nga mapatay kanya.”
2SA.11.16	Pagkabasa ni Joab it surat ngayti, nagbaklay-baklay kanya duꞌut pagkukulungun nira ngayti nga siyudad. Pagkamuya ya in ariyen manggid i may maꞌiꞌiseg nga mga kalaban nira, duꞌun nay piyatarbukan yat ki Urias. 
2SA.11.17	Pagpanliꞌwan it mga kalaban nira nga garing duꞌut siyudad ngayti, diyarugpaꞌ niray mga taawan ngayti ni Joab. May napatay nirang mga sundaluꞌ ni David, uyut na si Urias.
2SA.11.26	Pagkabaritaꞌ ni Bat-seba it napatay nay asawa ya ngayti, pinlawan ya naga. 
2SA.11.27	Iyan naꞌayaw nay pulaw ngayti, ipiyapisiꞌ na kanya ni David ka nagꞌasawa na sira. Sumakit i pagbebtengen ngaytu ni Bat-seba, lalaki. Temed talagang riyaꞌwayan nga banar it 
2SA.12.1	Aypaꞌ tiyaꞌeg it 
2SA.12.2	Matupaen baw mabakaꞌen nga banar i manggaden ngayti. 
2SA.12.3	Iyan miskin ngayti, pasasangba-sangbat i babay nga uybu-uybun it tupa i kanya. Impet ya it subung nagat pagꞌepet yat mga anak ya, pagkapu-kapuꞌputun ya nga ipagpasbung ya nat anak ya. Pagsaduun yat pangaꞌen baw pagsakpen yat danum nga pagꞌimnun ya.
2SA.12.4	Kaꞌsa may bisitaꞌ nga miyabut duꞌun it manggaden ngayti. Ta, it ega ireg ya nga kat sadili ya nga mga tupa i pisiꞌan it karniꞌen, iti na, kat miskin ngayti, i pinsiꞌ ya nga inimatay nga ipiyasdaꞌ ya it miyabut ngayti duꞌut kanya.”
2SA.12.5	Pagkagneg kayti ni David nakawarak-warak it iseg. Maat ya, “Pagdedngegen ta it 
2SA.12.6	Baw kaꞌilangan pabayadan it kanya it epat nga dubli i binwat ya ngaytu, sabap ega siyanguꞌan yay miskin ngayti.”
2SA.12.7	Iriyapar na ni Natan it ki David ngayti, maat ya, “Ikaw na ngaytu bay paꞌaaten ngayting manggaden. Ta kayti, iyan 
2SA.12.8	Ibinggay ku paꞌ it imu i pamalay-balay baw mga asawa it agalen mu nga si Saul, pati kaꞌadiꞌan gasiꞌ it Israel baw Juda. Ta in kurang payan, may subraꞌ paꞌ sikayan nga makabgay ku. 
2SA.12.9	Ta unuka biyalalaꞌan mu na i ampang ku, aku nga 
2SA.12.10	Ta it binwat muy atkaytung kaꞌulugan, nga biyalalaꞌan mu na aku nga 
2SA.12.11	Maat pay beken nga inaat it 
2SA.12.12	Binwat muytu kat lingeb, muyagan nga rigaen ku ikaw. Maltegan tu it kapuꞌsaan it bangsa ngaytu nga Israel.’”
2SA.12.13	Pagkagneg ni David kayti, maat ya it ki Natan ngayti, “Matuud na bayan nga nagkasalaꞌan aku duꞌun it 
2SA.12.13	Katubag i prupitaꞌ ngayti, “Ta it inamin mu nagay kasalaꞌan mu, pasinsiyaen ya naga yan ikaw. Daꞌka naga yan matay. 
2SA.12.14	Takaꞌ sabap it binwat mu ngaytu, masudi-sudi naytuy 
2SA.12.15	Bawnga miyuliꞌ na si Natan. Tiyuman nga matuud it 
2SA.12.16	Binwat ni David, nagpasanguꞌ-sanguꞌ duꞌun it Ampuꞌang Diyus nga pagayenen i waꞌwaꞌ ngayti nga magsarut. Nagpuwasa kanya baw delem-delem maglinag i bubuntul ya duꞌut kadaꞌtagan it magparadak na lamang. 
2SA.12.17	Inaduꞌun kanya it mga sarig-sarigan nga kat seled it pamalay-balay ya ngayti, inaluꞌaluk kanya nga ega naga pabuntul duꞌut kadaꞌtagan ngayti, temed ega magkaꞌunu-unu nira. Maski pangaꞌen ega magsukdan.
2SA.12.18	Pagꞌikapitu nga aldaw, natay na i waꞌwaꞌ ngayti. Egay magkaꞌurum sumugid duꞌut ki David ngayti, ka pagpipikiren nirang, “In ega magkaꞌaluꞌaluk kanyat egen pay waꞌwaꞌ, simpri subraꞌ nang tumalaluꞌ yan it natay na. Barang muwat paꞌ kanya it ega magayen.”
2SA.12.19	Ta it namuyaan ni David nga mamagyeꞌye-yeꞌyepen i mga taawan ya, timindag kat nakem ya nga natay na i waꞌwaꞌ ngayti. Aypaꞌ miningkut kanya, “Unu,” maat ya, “natay na i waꞌwaꞌ?”
2SA.12.19	“Eeꞌ, Agalen namen, miyatay na.”
2SA.12.20	Pagkagneg ni David, timnindeg na kanya, langkuy namaꞌyuꞌ baw nagpakay siꞌ it magayen. Siminled kanya duꞌut papagsambaan nirat 
2SA.12.21	Iningkut kanya it mga taawan ya ngayti, “Agalen namen,” maat nira, “unu baytuy buwat mu ngaytung atkaytu? Ka iyan egen paꞌ ngayan i waꞌwaꞌ, nagpuwasa ka baw pagsugawan mu kanya. Ta kayti nga patay na kanya, nanlimpiyuꞌ ka na baw kimnaꞌen ka na gasiꞌ.”
2SA.12.22	Katubag si David, maat ya, “Iyan magsarut paꞌ i waꞌwaꞌ, nagpuwasa aku baw magtegel it sugaw ka napikir ku, barang-barang sanguꞌan aku naga it 
2SA.12.23	Ta it kayti nga patay na kanya, unuka magpuwasa aku paꞌ? Unu, makapaꞌuliꞌ ku paꞌ asat kanya i ginawa ya? Urut ku nga mga kaꞌnu-kaꞌnung timpu makatundug aku nagayat kanya, temed maski unu-unuꞌun ku paꞌ, ega nayan kaꞌuliꞌ kanya situt aken.”
2SA.12.24	Biyanga-bangay na ni David si Bat-seba baw nagꞌulid siꞌ sira. Nagdarugmatiꞌ siꞌ i asawa ya ngayti. Sumakit, lalaki. Si Solomon i ipiyangaran nira. Miyaꞌal it 
1KI.2.1	Iyan pagtatanudun ni David nga ega na paꞌlayen kanya, maat ya it anak ya ngayti nga si Solomon, 
1KI.2.2	“Subuk adeꞌdeng naytu i kapaladan ku. Magayen pakagayen-gayen ka baw pakalalaki ka. 
1KI.2.3	Sunudun mu nga pirmi i muꞌsang ipiyagꞌurdin it 
1KI.2.4	Baw pagsisiguruun ku gasiꞌ nga tumanen it 
1KI.2.10	Naꞌbut na nga matuud i kapaladan it adiꞌ ngayti nga si David. Limbengan it kanya, duꞌun nat Siyudad ni David ngayti. 
1KI.2.11	Epat nga pulung taꞌun nga muꞌsa i kaꞌlay it pagꞌadiꞌ ya, ka pitung taꞌun i pagꞌadiꞌ ya duꞌut Hebron baw tulung puluꞌ may tulung taꞌun i duꞌun nat Jerusalem. 
1KI.2.12	Egay beken, si Solomon siꞌ ngayti i nagꞌadiꞌ, ka simnubli na kanya it pagkaꞌadiꞌ it amaꞌ ya. Madali-daliꞌ nakatiꞌen-tiꞌen i pagkaꞌadiꞌ ya ngayti.
1KI.3.1	Nagkakampiꞌ na na Solomon baw adiꞌ it Egipto iyan inasawa ya i anak it adiꞌ ngayti it Egipto. Tiyaban na ni Solomon i babay ngayti duꞌun it Siyudad ni David ngayti. Duꞌun nay piyataꞌidan ya, mintras ega paꞌ naꞌman i kanyang mabakas nga balay baw balay nga papagsambaan nira it 
1KI.3.2	Iyan mga Israelita, pagꞌantengan nirat mga ipagsamba nira, duꞌun lamang it mga papangantengan nga binwat nira duꞌun it mga kamumungsuꞌan, sabap kat iting timpu ega pay ipiyatindeg nga Templo nga Papagsambaang Balay it 
1KI.3.3	Talagang dakulaꞌ nga pagmaꞌal ni Solomon it 
1KI.3.5	Iti nagang delem nga duꞌun paꞌ kanya it Gabaon ngayti, nagpatagaynep it kanya i 
1KI.3.6	Katubag si Solomon, maat ya, “Inildawan mu nga banar baw siyanguꞌan it kamatuudan i amaꞌ ku nga si David sabap it naneꞌteꞌ gasiꞌ i kanyang pagsirbi it imu, masunud kanya nga banar baw mataldeng kat panleteg mu. Ta kayti ipiyasigi mu naga i ildaw mu it kanya, kayti nga piyapagꞌadiꞌ mu naga nga sumubli it kanya i sang kataawan nga anak ya.
1KI.3.7	Kayti, 
1KI.3.8	Ipiyatindeg mu aku nga mamaalaꞌ kat mga taw ngaytu nga piniliꞌ mu, kat mga taw ngaytu nga ega na magkapuurat kabilang i kadakel. 
1KI.3.9	Sana pagꞌangutun ku nga pabastantiyan mu aku it kasepsep isaꞌun kapagꞌadiꞌ akut magayen kat mga taawan mu ngaytu, baw isaꞌun magkakilalaan ku i mataldeng baw maraꞌe-raꞌet. Sabap siyuy makakaya it magꞌadiꞌ kat mga taw ngaytu nga piniliꞌ mu nga ereꞌeret na ngaytu nga kadakel?”
1KI.3.10	Ta, ikiyasagya it Ampuꞌang Diyus i pagꞌangutun ngayti ni Solomon. 
1KI.3.11	Aypaꞌ ka maat i tubag it kanya it Ampuꞌang Diyus, “Ta it atkayan nga ega yay inangut mu, paꞌlayen ka situt banwa, u begayan it kamanggadan, u pandaꞌeg mut mga kalaban mu, in daꞌga iyan i inangut mu, pagkamasepsep baw kakayaan nga mangukuman, 
1KI.3.12	kayti ibgay kuytut imu i pagꞌangutun mu ngaytu. Begayan ku ikaw it talagang ega basta-bastang kasepsep nga maski mga taw paꞌ ngayti it tagnaꞌ u mga taw paꞌ nga sumunud it imu, egay makasbung. 
1KI.3.13	Baw begayan ku naga ikaw it iyan mga bagay nga ega inangut mu nga subung it kamanggadan baw kabantugan nga ega gasiꞌ masbungan it maski siyu pang adiꞌ nga kadengan mu. 
1KI.3.14	Basta mangaꞌgenan ka ga it uyun kat kaꞌirgan ku, baw sunudun mu gat magayen i mga urdin ku baw in unu-unu nga mga taꞌeg ku, nga subung naga it pagsunud it amaꞌ mu nga si David, talagang ildawan ku naga ikaw nga paꞌlayen ka naga situt banwa.”
1KI.3.15	Sikayti nasulag na si Solomon. Pagkasulag ya, natantuwan ya nga piyakisugi-sugidan kanya it Ampuꞌang Diyus duꞌun it tiyagaynep ya ngayti. Pagkaꞌuliꞌ ya duꞌun it Jerusalem, naꞌaduꞌun kanya it sarungaan it Kaban ngaytit Pakiꞌupakat ka nagbuwat kanya it ipagsamba nga pagꞌantengen baw pasalamat nga pagsamba nga may pagꞌantengen gasiꞌ. Bawnga nagpasimpan kanya it dakulaꞌ nga pagkaraꞌnen ka piyasagya ya i muꞌsang mga taawan ya.
1KI.3.16	Ega naꞌlay may naꞌaduꞌun it adiꞌ ngayti nga si Solomon nga duwang kababayan nga panulus niray bilug nira. 
1KI.3.17	Pagꞌabut nira maat it sang kataawan, “Agalen ku, aku baw itu nga babay, sang kabala-balayan kami lamang. Kayti nanganak aku it aken, lalaki i anak ku. 
1KI.3.18	Pagꞌikatlung aldaw nanganak gasiꞌ it kanya, nagsubung kami na nga may anak. Yanayti, duwa-duwa kami lamang duꞌut iti nga balay, egay iꞌiba namen nga maski siyu.
1KI.3.19	Iyan kaꞌsang delem natay i anak it itu nga babay ka siguru napuꞌut. 
1KI.3.20	Ta kayti, binwat ya it ararem paꞌ ngayay delem, pagbangu-bangun ya, pinsiꞌ yay aken ngaytung anak bawnga igiyanti ya i kanya ngaytung anak nga patay na duꞌun it ulid ku. 
1KI.3.21	Pagbangun kut nangyag na, maat paduduꞌun kuy anak ku ngaytu, mamuyaan ku, unu pay paduduꞌun it palan miyatay mana. Pagꞌimuyaꞌ kut magayen, maꞌanuꞌan ku ega anak kuyti i itiꞌen.”
1KI.3.22	Kaꞌampang i sang kataawan ngayting babay, maat ya, “Bilaꞌ, ambut mu! Ega yan matuud i pagꞌaaten mu ngayan. Aken baytung anak i egenen ngaytu. Iyan miyatay ngayti, iyan i imu.”
1KI.3.22	“Bilaꞌ ega,” maat i uꞌna ngayting miyampang, “miyatay ngayti i imung anak. Aken yan i egenen ngayan.” Iti nang iti i pagdadaꞌgan nirang duwa duꞌut adapan it adiꞌ ngayti.
1KI.3.23	Mampang si Solomon, maat ya it sang kataawan ngayti, “Kayti maat mu, iyan egen ngaytu nga waꞌwaꞌ, anak mu. Iyan miyatay na ngayti, iyan i kat iba mu ngaytu. Ta imu gasiꞌ ngaytu, maat mu, talagang imu i egen ngaytung waꞌwaꞌ. Iti, miyatay ngayti, i kanya. Ta kayti, ari matuud?”
1KI.3.24	Ta, egay beken, singkat ni Solomon i sang kataawan nga taawan ya. Maat ya, “Pisiꞌan mu aku it karis.” Namisiꞌ i tiyaꞌeg ngayti baw tiyaban ya duꞌut ki Solomon. 
1KI.3.25	“Kayti,” maat i adiꞌ ngayti, “begsangen i waꞌwaꞌ ngaytu nga egenen ka managasang begsang kamu nga duwa.”
1KI.3.26	Pagkagneg it matuud ngayti nga tagꞌanak, kimneber-keber i seled ya. Magsusgaw kanya nga miyampang, maat ya, “Kagalang-galang nga Adiꞌ, in atkayan na lamang, kanya na i begayan mut waꞌwaꞌ ngayan. Ega lamang it begsangen ngayan.”
1KI.3.26	“Ega,” maat i sang kataawan ngayti, “sigi, begsangen na lamang.”
1KI.3.27	Iyan atkayti na, mampang siꞌ si Solomon ngayti. “Ta in atkayan, ega na begsangen i waꞌwaꞌ ngayan ka ibgay asat uꞌna ngayang miyampang nga babay, ka iyan nga matuud i inaꞌ it waꞌwaꞌ ngayan.”
1KI.3.28	Nabaritaꞌan it muꞌsang mga Israelita i ibiyetangan ngaytit adiꞌ nira nga ukuman. Egay beken, paggalangen nira kanya it kamatuudan, ka natantuwan nira nga binggayan kanyat Ampuꞌang Diyus it ega basta-bastang kasepsep kat pangukuman nga kataldengan.
1KI.9.1	Iyan nakapabwat na ni Solomon i Templo ngayti nga papagsambaang balay it 
1KI.9.2	nagpatagaynep siꞌ it kanya i 
1KI.9.3	Magpaꞌa-paꞌaat i inaat it kanya, “Kayti ibinggay ku nat imu i muꞌsa nga pagꞌangutun mu nga ipagpanalangin mu. Ipiyasiguru ku naytu nga ega basta-basta i balay ngaytu nga papagsambaan mit aken. Maneꞌteꞌ situ i ngaran ku seked it kaꞌnu-kaꞌnu. Talagang tatarimaen ku baw rarasan ku i itung balay it egay katupusan.
1KI.9.4	Baw ikaw gasiꞌ, basta maneꞌteꞌ nga kamatuudan i pagsirbi mut aken, subung naga it amaꞌ mu nga si David, baw basta buwaten mu i muꞌsa nga ipagpabwat kut imu baw sunudun mu i in unu nga urdin ku baw kaꞌirgan ku, 
1KI.9.5	talagang ipasiguru ku nga seked it magtungtung-magꞌinapuꞌ maneꞌteꞌ talaga i pagkaꞌadiꞌ mi situt bangsa ngaytu nga Israel, uyun kat isiyanggup ku ngayan it amaꞌ mu nga si David.
1KI.9.6	Temed in mangindiꞌ ka it aken, u mangindiꞌ i mga anak mu, nga ega sumunud it kumpur mga urdin ku ka sumamba baw simirbi kamu na it bela-belag nga ega na aku, 
1KI.9.7	siguradu nga palꞌiden ku i bangsa ngaytu nga Israel situt banwa ngaytu nga ibinggay kut kanira, baw tananan ku na i balay ngaytu nga papagsambaan it aken. Eeꞌ baꞌ, Templo ngaytu nga ipiyasiguru ku nga ega basta-basta baw inaat ku ngaytu nga maneꞌteꞌ i ngaran ku it egay katupusan. Baw ta, mga Israelita ngaytu, magbaraꞌ na nga susudi-sudiyen mana it beken nga mga bangsa. 
1KI.9.8	Ipasuꞌrub na i Templo ngaytu. Ta siyu-siyu yan nga makapsag nga makalteg, makapanaꞌgey. Yanayan lamang, yan i maꞌampang nira, maat yan nira, ‘Unuka atkayan i binwat it 
1KI.9.9	Ta, tubagen sira nga magꞌaat, ‘Sabap it nangindiꞌ sirat 
1KI.11.1	Temed ta, dakel na nga mga babay nga taga belag nga bangsa i naꞌirgan ni Solomon ngayti nga inasawa ya. Puyra pat anak ngayti it adiꞌ it Egipto, nangasawa kanya it mga babay nga taga Moab, taga Edom, bawnga babay it mga Sidonio baw mga Heteo. 
1KI.11.2	Binwat ya ngayting atkayti, liyungpas yay ibiyenge-bengel it 
1KI.11.3	Pitung gatus nga kababayan i asawa ni Solomon nga mga duguꞌ it adiꞌ. Tulung gatus i inasa-asawa ya nga mga uripen. 
1KI.11.4	Ta, yan magurang na si Solomon, narundingan na kanya it mga asawa ya ngayti nga sumamba na it mga pagbete-beteꞌen nga diyus nga kanirang pagsambaen. Aypaꞌ ega naneꞌteꞌ nga tingled i nakem ya kat pagsirbi ya it 
1KI.11.5	Simnamba na kanya it pagbete-beteꞌen nga diyus it mga Sidonio nga si Astarot, baw simnamba na gasiꞌ it ki Nicom, maraꞌway nga pagsambaen it mga Ammonita. 
1KI.11.6	Talagang minwat na si Solomon it karaꞌe-raꞌetan kat panleteg it 
1KI.11.7	Nagpatindeg si Solomon ngayti it mga papagsambaan duꞌun it mungsuꞌ nga kat lebatan manggid nga ayun it Jerusalem. Esa, papagsambaan it ki Cemos, iyan maraꞌway nga pagbete-beteꞌen nga diyus it mga Moabita. Esa gasiꞌ, papagsambaan it ki Moloc, iyan maraꞌway nga pagbete-beteꞌen nga diyus it mga Ammonita. 
1KI.11.8	Piyabwatan ya it kanya-kanyang kaꞌadatan i mga pagbete-beteꞌen nga diyus it kumpur inasawa ya ngayti nga ega kat bangsa ya. Duꞌun na kayti i papangantengan nira it kamangyan baw pagbuwatan nira it mga salisi duꞌut mga diyus nira.
1KI.11.9	Talagang miniseg i 
1KI.11.10	baw ibiyenge-bengel it kanya nga ega sumalya sumamba it mga pagbete-beteꞌen nga mga diyus. Temed ta, ega naneꞌteꞌ i pagsunud ni Solomon it mga inaat ngayti it 
1KI.11.11	Aypaꞌ ka inaat kanya it 
1KI.11.12	Temed sabap gasiꞌ it amaꞌ mu nga si David, egaytu buwaten ku kayti nga egen ka paꞌ. Buwaten ku in anak mu mana. 
1KI.11.13	Temed sabap it talagang dakulay pagmaꞌal ku it ki David nga manigsirbi ku, baw sabap gasiꞌ it Jerusalem ngaytu nga siyudad nga piniliꞌ ku, ega awaꞌan ku i anak mu ngayan it muꞌsang kaꞌadiꞌan, in daꞌga ipaꞌped ku naga i sang kuyunan nga mga tungtung-inapuꞌ ni Israel, nga yay sakpen ya.”
1KI.11.28	May esang taw, lalaki talaga nga may kakayaan, si Jeroboam i ngaran. Iyan namuyaan ni Solomon i kagayen it buwat ni Jeroboam ngayti, binwat kanya ni Solomon nga manigpamaalaꞌ it muꞌsang mga manigbuwat duꞌun it rugar it mga kuyunang mga tungtung-inapuꞌ ni Jose.
1KI.11.29	May esang aldaw nga namasyar duꞌun it liꞌwan it Jerusalem si Jeroboam ngayti. Siyusmu kanya ni Ahias, nga kanyay prupitaꞌ duꞌun it Silo. Esa-esat prupitaꞌ ngayti i magpanaw, gulamen ya baꞌgu paꞌ. 
1KI.11.30	Pagsusmu nira, sakaling inawaꞌ it prupitaꞌ ngayti i gulamen ya ngayti, giniꞌsik-giꞌsik yat sang puluꞌ may duwang giꞌsik. 
1KI.11.31	Bawnga maat yat ki Jeroboam ngayti, “Iya, imuy sang puluꞌ ngaytung giꞌsik, sabap ituy ipagsugid it imu it 
1KI.11.32	Yamanayan yan i maꞌped duꞌut kanya, sang kuyunan mana.
1KI.11.33	Pagbuwaten kuytuy atkaytu sabap it nangindiꞌ na si Solomon it aken. Yanay riyaga ya nga pagsambaen, si Astarot nga pagbete-beteꞌen nga diyus it mga Sidonio, si Cemos nga pagsambaen gasiꞌ it mga taga Edom baw si Moloc nga pagsambaen it mga Ammonita. Talagang ega na kanya nangaꞌgenan uyun kat kaꞌirgan ku. Ega na pagbuwaten ya i mataldeng kat panleteg ku. Ega na gasiꞌ pagsunudun ya i mga urdin ku. Talagang piyasyangan ya na i pangaꞌgenan baw pagsirbi it amaꞌ ya nga si David.
1KI.11.36	Sang kuyunan mana i ipaꞌped ku nga kat anak ni Solomon ngayti, isaꞌun ega naga maꞌawaꞌ i kapagꞌadiꞌ nga mga inapuꞌ ni David situt Jerusalem ngaytung siyudad nga piniliꞌ ku, nga iyan i subuk takenaꞌan it ngaran ku. 
1KI.11.37	Ikaw i papagꞌadiꞌen ku kat beken nga mga Israelita. Ikaw nay mamegbeg it rugar ngaytu nga kupagꞌadiꞌan mu. 
1KI.11.38	In sunudun mu i mga iꞌurdin kut imu baw mangaꞌgenan ka uyun kat kaꞌirgan ku, nga muwat it kumpur masagyaan ku, talagang tabangen ku ikaw. Eeꞌ baꞌ, in sunudun mut kamatuudan i muꞌsang urdin ku, subung it pagsunud ni David nga manigsirbi ku, pabaraꞌen ku nga maneꞌteꞌ i pagkaꞌadiꞌ mi magtungtung-magꞌinapuꞌ, subung nagat ipiyabaraꞌ ku it ki David ngayti. Ibgay kut imu i sang puluꞌ nga kuyunan it Israel. 
1KI.11.39	Talagang rigaen ku i mga kaꞌanak-anakan ni David sabap it pagbuwaten ngaytu ni Solomon, takaꞌ ega nagaytu ipateꞌteꞌ ku it seked kaꞌnu-kaꞌnu i panriga ngaytut kanira.’”
1KI.11.40	Pagkaꞌrut ni Solomon nga kupagꞌadiꞌ si Jeroboam ngayti, talagang kuꞌimatayen ya nga banar, temed ta, nakapalagyu naga si Jeroboam it nandangep duꞌun it adiꞌ it Egipto nga si Sisac. Duꞌun nay tiyaꞌidan ya seked it natay na si Solomon.
1KI.11.42	Siradu nga epat nga puluꞌ nga taꞌun i pagꞌadiꞌ ni Solomon kat bangsa nira nga Israel parabir nabagiꞌ sirat duwang kaꞌadiꞌan. Kaꞌlay ngayti, duꞌun nagat Jerusalem i tiyakenaꞌan ya. 
1KI.11.43	Iyan naꞌbut nay kanyang kapaladan, duꞌun nagay limbengan it kanya it pagkukutaꞌen ngayti nga pagpangaranan it Siyudad ni David.
1KI.12.1	Ta it atkayti, isaꞌun kilalaen kanya it mga taga nurti nga mga Israelita, naꞌaduꞌun si Roboam it piyakamabantug nga lansangan nira nga Siquem. Sabap duꞌun it iting lansangan i piyagtingpedan it mga taga nurti ngayti nga kilalaen i pagkaꞌadiꞌ ni Roboam ngayti. 
1KI.12.2	Kat iting timpu nakaꞌuliꞌ na duꞌut Israel si Jeroboam ngayti nga anak ni Nabat garing duꞌun it Egipto, ka duꞌun i piyalagyuwan ya it pagkuꞌimatayen ngayti kanya ni Solomon. Pagkabaritaꞌ ya it si Roboam nay adiꞌ nga ganti it amaꞌ ya, yapay liꞌid ya duꞌun it Egipto. 
1KI.12.3	Ta, it nakaꞌuliꞌ na kanya, ipiyapisiꞌ kanya it mga taga nurti ngayti, ka sang siraan i naꞌaduꞌun it adiꞌ ngayti nga si Roboam. Pagꞌabut nira maat nira, 
1KI.12.4	“Talagang piyabeꞌgatan kami it amaꞌ mu nga si Solomon it ega basta-bastang kaꞌigpit kat pagsirbi namen it kanya. Ta kayti, pagꞌangutun namen nga, kat pagꞌadiꞌ mut imu, payaꞌnganen mu naga i kaꞌigpit ngayti nga ipiyapanaw it amaꞌ mu. Basta payaꞌnganen mu ga, talagang magayen i pasakep namen it imu.” 
1KI.12.5	Pagkagneg ni Roboam, katubag kanya, “Pikiren ku daꞌan. Katlu kayti bawnga paꞌuliꞌ kamu, baw yan nga maꞌrutan mi in unuy tubag kut imyu.”
1KI.12.12	Nagtaꞌlib i tulung aldaw namagpaꞌuliꞌ na Jeroboam baw mga kaꞌibaan ya ngayti, ka iti i ipiyagꞌaat it kanira it adiꞌ ngayti nga si Roboam nga ipaꞌuliꞌ nira. 
1KI.12.13	Ta it lamang minsiꞌ si Roboam it paꞌiguꞌ-iguꞌ nga magayen duꞌun it mga magugurang nga yay itubag yat mga taw ngayti, ega naga iti i itiyubag ya, ka biyugrak-bugrakan ya ga sira. 
1KI.12.14	Ka paꞌiguꞌ-iguꞌ it mga kaꞌebay-ebayan yay itiyubag yat kanira nga magꞌaat, “Maat mi, mabeꞌgat i ipiyapanaw ni Amaꞌ. Temed kayti, pabeꞌgatan ku paꞌ kamu nga banar. Ka in subuk piyaripdasan ya kamu it riripdas nga kulit it bakaꞌ i binwat, ta, aken nga iripdas it imyu, pagtatakinan nat matatarem.” 
1KI.12.15	Talagang ega inintindi ni Roboam i pagꞌangutun it mga taw ngayti. Temed, pikir ya ngayti, pabetang-betang nagat 
1KI.12.16	Pagkamuya it kadakel ngaytit taga nurti nga mga Israelita it atkayti gay itiyubag it kanira it adiꞌ, miyampang sira nga magꞌaat, “Bilaꞌ, in atkayan, awaꞌen tami na kat nakem tami si David ngayti nga anak ni Jesse baw mga kaꞌanakan ya ngaytu. Muliꞌ tami nay aten nga bangsa it Israel,
1KI.12.17	Mga Israelita ngayti lamang nga magtataꞌid duꞌun it mga lansangan it Juda i naꞌped nga masakep it adiꞌ ngayti nga si Roboam.
1KI.12.20	Ta, it atkayti na nga nakaꞌuliꞌ na si Jeroboam garing duꞌut Egipto, ipiyapisiꞌ kanya it mga taga nurti ngayti nga mga Israelita ka magꞌupa-upakaten. Pagkatiꞌmes nirang muꞌsa, ipiyaꞌdung nira na si Jeroboam nga magꞌadiꞌ it sang puluꞌ ngayti nga kuyunan nga mga tungtung-inapuꞌ it anak ni Israel. Kaduguꞌ-duguꞌan mana nga Juda i naneꞌteꞌ nga nagpasakep it kaꞌanakan ngayti ni David.
1KI.12.27	Ta, ega naꞌlay, napikir ni Jeroboam ngayti nga ega magayen in pasigi paꞌ nga magꞌadu-aduꞌun it Jerusalem i mga sinakepan ya, nga magbuwat duꞌut Templo it ipagsamba duꞌun it 
1KI.12.28	Aypaꞌ ka, pagkapakirunding ya it mga katimbang ya, nagpatunaw kanya it bulawan nga buwaten nga ipasbung it uꞌuybun it bakaꞌ. Duway ipiyabwat ya. Bawnga maat ya it mga sinakepan ya, “Iyan ayaw kamu nat pasasaw it paJerusalem, ka waytu na, bangsa nga Israel, i mga ladawan it Ampuꞌang Diyus mi nga nagpaliꞌwan ngayan it imyu kat pagkaꞌuripen mi duꞌun it Egipto.” 
1KI.12.29	Duꞌun it Betel i piyatindegan ya it sangbat ngayti, iyan sangbat, duꞌun it Dan. 
1KI.12.30	Ta, iting bagay, nagbaraꞌ talaga nga ikiyakursud it mga Israelita, nga ipiyagkasalaꞌan nira. Ka buwat nira, mamagsamba duꞌun it sarungaan it mga binwat ngayti nga pagbete-beteꞌen. Iyan beken, maski duꞌut Dan ngayti nga alaid, magpaꞌaduꞌun ka sumamba.
1KI.12.31	Nagpatindeg si Jeroboam ngayti it mga papagsambaan duꞌun it kamumungsuꞌan, baw rimnumra paꞌ kanya it maski mga raꞌyat i duguꞌ nga magsasirduti, nga ega duꞌut mga kuyunang mga tungtung-inapuꞌ ni Levi i pinsiꞌan. 
1KI.12.32	Bawnga ipiyapanaw yay esang pistaꞌ nga subung it pamistaꞌ it taga Juda. Temed ipiyagꞌurdin ya nga kalubukan it ikawalung bulan i ipagpistaꞌ duꞌut kanira ngayti.
1KI.13.1	Kaꞌsa nga magtitindeg si Jeroboam duꞌun it papangantengan ngayti duꞌut Betel, ka magꞌanteng it kamangyan nga ipagsamba, miyabut i esang prupitaꞌ nga garing duꞌun it Juda, nga tiyaꞌeg it 
1KI.13.2	Tiyaꞌgan it kanya it 
1KI.14.1	Kat iti nga timpu simnarut si Abias nga anak ni Jeroboam ngayti. 
1KI.14.2	Aypaꞌ ka inaat ni Jeroboam i asawa ya, “Kayti, buwaten mu, pabaluy-baluy ka isaꞌun daꞌka makilalaan nga asawa ku, ka paꞌaduꞌun ka it Silo. Paꞌaduꞌun ka it ki Ahias ngayan nga prupitaꞌ nga miyaat it aken nga magꞌadiꞌ aku kat itu nga mga taw. 
1KI.14.3	Tumaban ka it sang puluꞌ nga katinapayan, pirang batuy biskuwit, baw sang garapun i deges. Maꞌrutan ta yan i mabetangan it waꞌwaꞌ ngaytu ka isugid yat imu.”
1KI.14.4	Atkayti nga matuud i binwat it asawa ya ngayti. Naꞌaduꞌun kanya it Silo, diritsu duꞌun it balay ni Ahias. Talagang gurang na nga gurang si Ahias ngayti, beleg na. 
1KI.14.5	Isiyugid nga lagi it kanya it 
1KI.14.6	Aypaꞌ ka, iyan nabatiꞌan ni Ahias nga magdarapaꞌ nat salakwatan i asawa ngaytit adiꞌ, maat ya, “Langbus sinit seled, kagalang-galang nga asawa it adiꞌ. Unuka magbete-beteꞌ ka nga belag ka nga taw? Seled na ka isaꞌun magnegan mu i kasesmekan nga ibaritaꞌ kut imu. 
1KI.14.7	Pagkaꞌuliꞌ mu duꞌun it asawa mu, itu nay isugid mu nga inampang it 
1KI.14.8	Biyugtuꞌ ku kat pamegbeg it pamalay-balay ni David i dakulaꞌ nga kabagiꞌan it kaꞌadiꞌan ya ka ibiyagiꞌ ku na it imu. Temed unuka atkayan nga daꞌka nagpasbung it ki David ngayti nga siyunud ya it kamatuudan i mga urdin ku? Talagang tingled i nakem ya nga simnunud it kumpur kaꞌirgan ku. Purus talaga magayen kat panleteg ku i mga buwat ya. 
1KI.14.9	Temed ikaw, talagang subraꞌ paꞌ it karaꞌe-raꞌetan it muꞌsang nakauꞌnat imu i karaꞌe-raꞌetan nga binwat mu. Naꞌangut mu nay iseg ku kat mga binwat mu ngayan nga pagsambaen nga mga ladawan nga tiyunaw nga bulawan i binwat. Talagang tinibabaꞌ mu na aku. 
1KI.14.10	Aypaꞌ, sabap it binwat mu ngaytu, rigaen ku it ega pateng i mga kaꞌanakan mu. Talagang puuꞌun ku sira nga muꞌsa nga mga lalaki. Egay maꞌped, gurang, mangaꞌwaꞌ. Kalgisen ku talaga situt bangsa nga Israel i kaꞌanakan mu, Jeroboam. Ipasbung ku it marignaꞌ nga pagꞌawaꞌen it pagayen-gayen. 
1KI.14.11	Kayti, in siyu-siyu it mga kaꞌanakan mu i duꞌut lansangan i patayan ya, agden talaga it keꞌdeng. In duꞌut uma i patayan ya, mga tarwangin i maged. Muꞌsa ngaytu, ampang tu it 
1KI.14.20	Nagꞌadiꞌ si Jeroboam duꞌun it Israel seledan it duwang puluꞌ baw duwang taꞌun parabir naꞌbut i kanyang depa. Pagpatay ya, siyubli i pagkaꞌadiꞌ ya it anak ya nga si Nadab.
1KI.14.22	Duꞌun gasiꞌ it Juda, naꞌabat gasiꞌ it mga taw duꞌun i kaꞌimun it 
1KI.14.23	Ka nagbuwat gasiꞌ sirat kanira nga papagsambaan. Baw duꞌun it sagpaw it kada mungsuꞌ, u duꞌun it siꞌrung it kada kayu nga maluꞌgum, nagpatindeg sira it mga pagsambaen nira nga batu baw mga piyakaꞌarigi nga ladawan it pagpangaranan it Ashera. 
1KI.14.24	Puyra paꞌ it iti ngayti, duꞌut mga papagsambaan nira ngayti may mga taw nga, katengdanan nira, magpagamit it bilug nira kat in siyu-siyuy magsamba duꞌun. Lalaki paꞌ maka i mga magpagamit ngayti. Talagang giyuru na nira i karaꞌe-raꞌetan it mga bangsa nga piyuuꞌ it 
1KI.14.25	Pagpapuꞌun ni Nadab it nagꞌadiꞌ duꞌut Israel, duwang taꞌun nay pagꞌadiꞌ ni Asa duꞌut Juda. Temed duwang taꞌun lamang i kaꞌlay it pagꞌadiꞌ ni Nadab ngayti. 
1KI.14.26	Sabap karaꞌe-raꞌetan ga i binwat ya kat panleteg it 
1KI.14.27	Ega nga matuud naꞌlay i pagꞌadiꞌ ni Nadab ngayti ka inagaw ni Baasa, nga anak ni Ahias nga kat kuyunang mga tungtung-inapuꞌ ni Isacar. Iyan riyumpak ni Nadab baw mga sundaluꞌ ya i Gibeton, nga esang lansangan nga naꞌagaw it mga Filisteo it tagnaꞌ, inimatay kanya ni Baasa ngayti. 
1KI.14.29	Pagkaꞌagaw ni Baasa it pagkaꞌadiꞌ, imbus ya it pangimatay i muꞌsang kuyunan ni Jeroboam, subung nat inampang ngayti it 
1KI.14.30	Atkayti i nabetangan it kuyunan ngayti ni Jeroboam sabap it mga kasalaꞌan ya, nga iti i ipiyagkasalaꞌan it mga sinakepan ya nga mga Israelita. Aypaꞌ ka naꞌangut ya talagay iseg it 
1KI.14.31	Pagkaꞌbut it ki Roboam ngayti nga kapaladan, ilimbeng kanya duꞌun it susubliyen nira nga kalelbengan nga duꞌun it pagpangaranan it Siyudad ni David. Inaꞌ ni Roboam ngayti, si Naama nga taga Ammon. Simnubli it pagkaꞌadiꞌ ni Roboam ngayti, anak ya nga si Abiam.
1KI.15.3	Temed kat pagꞌadiꞌ ni Abiam ngayti, giyuru ya i muꞌsang karaꞌe-raꞌetan it amaꞌ ya. Ega maat nagpasbung kanya it apuꞌ-tuꞌud ya nga si David, nga simnunud it 
1KI.15.8	Pagpatay ni Abiam, duꞌun nagat susubliyen nira nga kalelbengan i limbengan it kanya nga duꞌun it pagpangaranan it Siyudad ni David. Anak ya nga si Asa i simnubli it pagkaꞌadiꞌ ya.
1KI.15.24	Ta, naꞌbut nay kapaladan ni Asa ngayting adiꞌ duꞌun it Juda. Pagpatay ya, limbengan it kanya, duꞌun it pagpangaranan ngaytit Siyudad ni David nga duꞌut Jerusalem. Anak ya nga si Josafat i gimnanti it kanya kat pagkaꞌadiꞌ.
1KI.15.25	Pagpapuꞌun ni Nadab it nagꞌadiꞌ duꞌut Israel, duwang taꞌun nay pagꞌadiꞌ ni Asa duꞌut Juda. Temed duwang taꞌun lamang i kaꞌlay it pagꞌadiꞌ ni Nadab ngayti. 
1KI.15.26	Sabap karaꞌe-raꞌetan ga i binwat ya kat panleteg it 
1KI.15.27	Ega nga matuud naꞌlay i pagꞌadiꞌ ni Nadab ngayti ka inagaw ni Baasa, nga anak ni Ahias nga kat kuyunang mga tungtung-inapuꞌ ni Isacar. Iyan riyumpak ni Nadab baw mga sundaluꞌ ya i Gibeton, nga esang lansangan nga naꞌagaw it mga Filisteo it tagnaꞌ, inimatay kanya ni Baasa ngayti. 
1KI.15.29	Pagkaꞌagaw ni Baasa it pagkaꞌadiꞌ, imbus ya it pangimatay i muꞌsang kuyunan ni Jeroboam, subung nat inampang ngayti it 
1KI.15.30	Atkayti i nabetangan it kuyunan ngayti ni Jeroboam sabap it mga kasalaꞌan ya, nga iti i ipiyagkasalaꞌan it mga sinakepan ya nga mga Israelita. Aypaꞌ ka naꞌangut ya talagay iseg it 
1KI.15.34	Kat pagꞌadiꞌ ni Baasa, yay dakulaꞌ, karaꞌe-raꞌetan kat panleteg it 
1KI.16.1	Ta it atkayti, ituy ukuman it 
1KI.16.2	Maat ya, “Esa ka nga timawaꞌ nga taw, temed ipiyatindeg ku ikaw nga mamaalaꞌ it bangsa ngaytu nga Israel nga piniliꞌ ku nga mga taawan ku. Temed iyan nagay giyuru mu, karaꞌe-raꞌetan ni Jeroboam. Ipiyakursud mu nga magkasalaꞌan i mga taawan ku ngaytu, nga yanay ikiyaꞌangut it iseg ku. 
1KI.16.3	Aypaꞌ kayti, puuꞌun ku gasiꞌ ikaw, pati mga kaꞌanakan mu, nga subung naga it binwat ku it ki Jeroboam. 
1KI.16.4	Kayti, in siyu-siyu it mga kaꞌanakan mu i duꞌut lansangan i patayan ya, agden talaga it keꞌdeng. In duꞌun it uma i patayan ya, mga tarwangin i maged.”
1KI.16.6	Pagpatay ni Baasa ngayti, duꞌut Tirsa i limbengan it kanya. Simnubli it kanya, anak ya nga si Ela. 
1KI.16.9	Temed kiyuntraꞌ si Ela ni Zimri, nga esa nga mataꞌas kat mga sundaluꞌ ya, nga magpamaalaꞌ it sang lubuk nga mga sundaluꞌ nga maggamit it sarakayan it magpakibunuꞌ. Kaꞌsa nga maglangu si Ela duꞌun it balay ni Arsa nga manigpamaalaꞌ it balay ya duꞌun it Tirsa, 
1KI.16.10	siminled si Zimri ngayti ka inimatay ya. Ikaduwang puluꞌ baw pitu na nga taꞌun i pagꞌadiꞌ ni Asa duꞌun it Juda, iyan inagaw na ngayti ni Zimri duꞌun it ki Ela i pagkaꞌadiꞌ duꞌun it Israel.
1KI.16.11	Iyan naꞌagaw na ngayti ni Zimri i pagkaꞌadiꞌ, imbus yat mimatay i mga kaꞌanakan ni Baasa. Talagang egay ipiyaꞌped ya nga lalaki, inimatay ya nga muꞌsa. Pati mga iba-iba nira, riyagarap ya nga tanan. 
1KI.16.12	Kat binwat ya ngayti nga piyuuꞌ ya i muꞌsang kaꞌanakan ni Baasa, natuman i inampang ngayti it 
1KI.16.13	Talagang ereꞌeret i iseg it 
1KI.16.15	Ta, ega naga naꞌlay i pagꞌadiꞌ ni Zimri, pitung aldaw lamang. Ka iyan duꞌun nat Gibeton i mga Israelita nga sundaluꞌ, ka magpanrumpak it mga Filisteo, 
1KI.16.16	nabaritaꞌan nira i binwat ngayti ni Zimri nga inimatay yay adiꞌ ka inagaw ya i pagkaꞌadiꞌ. Aypaꞌ nagꞌupa-upakaten sira nga yanay ipaꞌdung nira nga adiꞌ, pagbayaꞌen nira nga si Omri, nga kanyay piyakapagbayaꞌen it mga sundaluꞌ. 
1KI.16.17	Bawnga liminꞌid sira duꞌun it Gibeton, ka kiyulung nira i lansangan ngaytit Tirsa ngayti nga pagtataꞌidan ni Zimri. 
1KI.16.18	Iyan namuyaan ni Zimri nga daꞌgen kanya, binwat ya, nangli na duꞌun it pagkukutaꞌen nga bagiꞌ it pamalay-balay nagat adiꞌ bawnga nagꞌapuy. Aypaꞌ uyut kanya it balay ngayti nga naꞌanteng. 
1KI.16.19	Napaliꞌ yay itiꞌen sabap it mga kasalaꞌan ya kat panleteg it 
1KI.16.21	Pagpatay ni Zimri ngayti, nagraꞌe-raꞌeten i mga taw. Sabap sang lubuk, yay naꞌirgan nira nga ipaꞌdung kat pagkaꞌadiꞌ, si Tibni nga anak ni Ginat. Sang lubuk, si Omri na ngayti i kanirang ireg. 
1KI.16.22	Temed, iyan naꞌlay na, nandaꞌeg naga i mga magꞌireg ngaytit ki Omri, ka nagtas i ginawa ni Tibni. Aypaꞌ nagꞌadiꞌ na si Omri ngayti.
1KI.16.23	Nagꞌadiꞌ si Omri duꞌun it Israel it tulung puluꞌ na baw esa nga taꞌun i pagꞌadiꞌ ni Asa duꞌun it Juda. Sang puluꞌ baw duwang taꞌun i kaꞌlay it pagꞌadiꞌ ni Omri. Seledan it enem nga taꞌun, duꞌut Tirsa i tiyaꞌidan ya. 
1KI.16.24	Bawnga inalang ya duꞌut ki Semer i esa nga mungsuꞌ nga magrega it dakulang kantidad. Pagkaꞌalang ya, binwat ya na nga siyudad. Piyangaranan ya it Samaria,
1KI.16.25	Temed, pagꞌadiꞌ ni Omri ngayti, maraꞌe-raꞌet kat panleteg it 
1KI.16.26	Sabap giyuru ya talaga i mga kasalaꞌan ni Jeroboam ngayti nga anak ni Nabat, nga ipiyagkasalaꞌan it bangsa nira nga Israel. Ka piyasamba sira it pagbete-beteꞌen nga diyus nga egay kakapulusan, nga yay ikiyaꞌangut it iseg it 
1KI.16.28	Pagpatay ni Omri ngayti, duꞌun nat Samaria ngayti i limbengan it kanya. Gimnanti it kanya nga nagꞌadiꞌ, anak ya naga nga si Acab.
1KI.16.29	Nagpapuꞌun it magꞌadiꞌ duꞌun it Israel si Acab nga anak ni Omri, iyan ikatulung puluꞌ may walu nang taꞌun i pagꞌadiꞌ ni Asa duꞌun it Juda. Duꞌut Samaria i tiyaꞌidan ni Acab ngayti. Duwang puluꞌ may duwa nga taꞌun i kaꞌlay it pagꞌadiꞌ ya. 
1KI.16.30	Talagang subraꞌ paꞌ it karaꞌe-raꞌetan it muꞌsang nakauꞌnat kanya i karaꞌe-raꞌetan nga siyarit buwat ni Acab ngayti kat panleteg it 
1KI.16.31	Ega paꞌ piyakugayen ya i karaꞌe-raꞌetan ngayti nga binwat ni Jeroboam ngayti nga anak ni Nabat, diyunga-dungagan ya paꞌ, ka inasawa ya paꞌ si Jezebel nga anak ni Et-baal nga adiꞌ it Sidon. Ta garing sikayti nagsirbi na kanya baw simnamba na it ki Baal. 
1KI.16.32	Binwat ya, nagpatindeg it papagsambaan it ki Baal duꞌun it Samaria ngayti. Duꞌut balay ngayti, nagpabwat kanya it papangantengan. 
1KI.16.33	Nagpatindeg paꞌ kanya it piyakaꞌarigi nga ladawan ni Ashera nga pagsambaen gasiꞌ. Ta unupat kasalaꞌan ngayti nga siyari yat buwat, talagang subra-subraꞌ paꞌ it binwat gasiꞌ it muꞌsa ngayti nga nakauꞌnat kanya it nagꞌadiꞌ duꞌun it Israel.
1KI.17.1	Ta it atkayti, miyabut duꞌut ki Acab ngayti si Elias nga prupitaꞌ. Taga Tisbe kanya nga duꞌut Galaad. Pagꞌabut, maat ya, “Talagang pagdedngegen tami it 
1KI.17.2	Gimnaring duꞌun kayti inaat it 
1KI.17.3	“Limꞌid ka na situ. Patataguꞌ ka duꞌun it sapaꞌ it Carit nga duꞌun it lebatang ayun it danum it Jordan. 
1KI.17.4	Asan nay pagꞌimnan mu it sapaꞌ ngayan baw may singkat ku nayang mga ugak nga manigduꞌlung it pangaꞌen mu.”
1KI.17.5	Egay beken, siyunud ni Elias i inaat ngaytit kanya. Napanaw na kanya nga naꞌaduꞌun nat sapaꞌ ngaytit Carit nga duꞌun ngaytit lebatang ayun it Jordan. 
1KI.17.6	Mapun-meyag mabut i mga ugak nga magpanduꞌlung it pagkaꞌnen ya nga tinapay baw karniꞌ. Duꞌun nat sapaꞌ ngayti i pagꞌimnan ya.
1KI.17.7	Temed miyabut i aldaw nga napra na gasiꞌ i sapaꞌ ngayti ka yanayti, daꞌna magꞌura-uran. 
1KI.17.8	Bawnga inaat siꞌ kanya it 
1KI.17.9	“Limꞌid ka siꞌ situ, paꞌaduꞌun ka it lansangan it Sarepta nga duꞌut rugar it Sidon. May singkat ku duꞌun nga esang balu nga yay sumuwituꞌ it imu it pangaꞌen.” 
1KI.17.10	Aypaꞌ egay beken, naꞌaduꞌun siꞌ si Elias it Sarepta. Pagꞌabut ya duꞌun tama-tamang magseled kanya duꞌun it puwirtaꞌan it lansangan ngayti, naltegan ya nay balu ngayti nga magpanguꞌmit-kuꞌmit it isundur. Kaꞌampang si Elias, “Unu may danum mi? Paꞌimnun aku.” 
1KI.17.11	Desang maat mapanaw na kanya nga mamisit danum, maat siꞌ ni Elias, “In mapakay begayan mu gasiꞌ aku it maski dekeyeng pangaꞌen nga makaꞌen ku.”
1KI.17.12	Katubag i babay ngayti, maat ya, “Yay matuud, nga pagdedngegen aku it 
1KI.17.13	Mampang siꞌ si Elias ngayti, maat ya, “Ayaw kat palibeg it pikir mu. Muliꞌ ka na ka buwaten mu nay paꞌaaten mu ngayan. Temed uꞌnaen mu daꞌan it milutuꞌ i makaꞌen ku nga maski sang dekeyeꞌ lamang nga tina-tinapay. Isunud mu mana nga ilutuꞌun i imyung kaꞌnen. 
1KI.17.14	Sabap ituy ipagꞌaat it 
1KI.17.15	Pagkagneg it balu ngayti, siyunud yay inaat ngayti ni Elias. Ta yay matuud, aldaw-aldaw sang siraan nay magkaraꞌnen, atnakaytit seked naꞌlay. 
1KI.17.16	Talagang ega nga matuud naꞌubu-ubus i arina ngayti duꞌut pagbebtangan ya. Atnagay lana ngayti, ega gasiꞌ magkaꞌubu-ubus, subung nat isiyanggup ngayti it 
1KI.17.17	Temed ta, miyabut nga simnarut i anak it balu ngayti, maꞌget nga sarut nga ipiyatay ya na. 
1KI.17.18	Kaꞌampang i babay ngayti, maat yat ki Elias, “Unu nay naꞌisgan mut aken, manigsirbi it Ampuꞌang Diyus? Siguru yay inasitu mu, isaꞌun nga irapar mut aken i mga kasalaꞌan ku baw isaꞌun matay i anak ku ngaytu.”
1KI.17.19	Mampang si Elias ngayti, “Daliꞌ,” maat ya, “isini mut aken i waꞌwaꞌ ngayan.” Tiyaban ni Elias duꞌut pagꞌigaꞌan yang seled nga duꞌut dibwat bawnga ipiyaliꞌtid yay waꞌwaꞌ ngayti duꞌun it irigaꞌan nga pagꞌigaꞌan ya. 
1KI.17.20	Bawnga nagpasanguꞌ-sanguꞌ kanya, nga magꞌaat, “
1KI.17.21	Katlu pataruban ya it bilug ya i waꞌwaꞌ ngayti baw siging panalangin ya nga magꞌaat, “
1KI.17.22	Ta, panalangin ni Elias ngayti, siyambungan talaga it 
1KI.17.23	Bawnga tiyaban ya na duꞌun it salu. Maat yat balu ngayti, “Wayni nay anak mu, nagꞌegnan naga kanya.”
1KI.17.24	Yamanay nakatubag it babay ngayti, maat ya, “Kayti ku natantuwan nga talagang manigsirbi kang matuud it Ampuꞌang Diyus. Purus talaga kamatuudan i ipagsugid mu nga ampang it 
1KI.18.1	Kimnaꞌlay nga timpu, iyan magtutulu nang taꞌun, bawnga inaat it 
1KI.18.2	Egay beken, napanaw na si Elias nga maꞌaduꞌut ki Acab.
1KI.18.2	Kat iting timpu talagang masaki-sakit nga getem i duꞌut Samaria ngayti.
1KI.18.3	Ta it atkayti, ipiyapisiꞌ ni Acab si Abdias nga sarig-sarigan ya kat seled it pamalay-balay ya. (Si Abdias ngayti, talagang masiyambaen kanya it 
1KI.18.4	Kamatuudan, iyan kat timpu nga pagtiꞌsen ni Jezebel ngayting asawat adiꞌ i mga prupitaꞌ it 
1KI.18.5	Maat ni Acab it sarig-sarigan ya ngayti, “Kaꞌilangan mapanaw ta kayti, pamaꞌnawun tay muꞌsang mga tumbud baw pagburusan it danum. Barang may maparagan ta nga egen nagang mga dikut, isaꞌun ega naga sumarit patay i mga kabayuꞌ baw mga bakaꞌ tami ngaytu.” 
1KI.18.6	Nanganya-kanyat piyanawan nga pagsasakpan it kaꞌadiꞌan ngayti.
1KI.18.7	Ta it magpanaw na si Abdias, sakaling nasusmu ya si Elias ngayti. Pagkalteg ya, kiminleb kanya baw miyampang, “Unu baytu? Ikaw naga Elias ngayang agalen ku?”
1KI.18.8	“Aku naga baytu,” maat i tubag ni Elias ngayti. “Kayti nga lagi, paragen mu i agalen mu nga si Acab. Aaten mu nga situ aku siꞌ.”
1KI.18.9	“Agalen ku, ega bayan,” maat ni Abdias ngayti. “Unu nay nabwat ku nga kasalaꞌan situt imu ka ipagpaꞌimatay mu na aku it ki Acab? 
1KI.18.10	Yay matuud, nga pagdedngegen akut 
1KI.18.11	Ta kayti maat mu, paragen ku kanya ka isugid nga situ ka na. 
1KI.18.12	Ta pagkagaring ku, wayan, tabanen ka siꞌ it Espiritu Santo it 
1KI.18.13	Siguru egay nabaritaꞌan mu sabap it sang gatus nga prupitaꞌ it 
1KI.18.14	Ta kayti maat mu, paragen ku si Acab ka isugid nga situ ka na. Siguraduytu nga imatayen ya aku.”
1KI.18.15	“Aaꞌ, ega atkayan,” maat ni Elias. “Yay matuud, nga pagdedngegen aku it 
1KI.18.16	Aypaꞌ tiyulus ni Abdias si Acab baw isiyugid ya nga duꞌun na si Elias. Napanaw nga lagi si Acab nga kimita it prupitaꞌ ngayti. 
1KI.18.17	Pagkakita, maat ni Acab ngayti, “Unu baytu, ikaw nang matuud, salakep it Israel?”
1KI.18.18	“Ega aku i magpanranggaꞌ it Israel ngaytu,” maat ni Elias ngayti, “in daꞌga kamu nga kumpur kaduguꞌan it amaꞌ mu. Sabap liyaban mi i mga urdin it 
1KI.18.19	Ta kayti, ituy ipagꞌaat ku. Tingpeden mu i muꞌsang mga Israelita baw epat nga gatus may limang puluꞌ ngayan nga maat mga prupitaꞌ ni Baal baw epat gasiꞌ ngayang gatus nga prupitaꞌ ni Ashera nga pagsuwituꞌun it asawa mu nga si Jezebel. Magkita-kitaen tami duꞌun it Bukid it Carmelo,” maat ni Elias ngayti.
1KI.18.20	Tiningped nga matuud ni Acab i muꞌsang mga Israelita duꞌut Bukid it Carmelo ngayti baw mga prupitaꞌ ngayti. 
1KI.18.21	Iyan tingped na, inadap sira ni Elias baw maat ya it mga Israelita ngayti, “Seked it kaꞌnu baytu i pagꞌalang-alang mi ngaytu? Kayti ituy iꞌaat kut imyu. In talagang 
1KI.18.21	Egay nagriꞌe-riꞌeng nga kadakel ngayti.
1KI.18.22	Maat pang beken ni Elias ngayti, “Subuk aku na lamang ngaytu i naꞌped kat mga prupitaꞌ it 
1KI.18.23	Kayti begayan mi kami it duwang batu nga mga tudu. Miliꞌ sirat sangbat nga kanirang imatayen, peꞌlang-peꞌlangen i panramat, bawnga isagpaw nira asat kayu nga ipiyagsagpa-sagpawun nira, temed ega apuyan. Ta aken, atkayan gasiꞌ i buwaten ku it sangbat ngaytu, isagpaw ku naga duꞌut ipiyagsagpa-sagpawun ku nga kayu baw ega gasiꞌ apuyan ku. 
1KI.18.24	Pagkabwat ta kayan, taꞌwagan mi i diyus mit imyu, baw aken, taꞌwagan ku gasiꞌ i 
1KI.18.24	Maamaatan i kadakel ngayti, “Uyun kami sikayan.”
1KI.18.25	Bawnga inaat ni Elias i mga prupitaꞌ ngayti ni Baal, “Sabap it kamuy dakel, kamuy muꞌnat miliꞌ asat duwang batu ngayang tudu, in ari ireg mi, bawnga itsuun mi na. Pagkaꞌitsu mi, taꞌwagan mi nay diyus mi, temed ta yanayan, ayaw kamut pagꞌapuy.” 
1KI.18.26	Egay beken, inanu nat mga prupitaꞌ ngayti ni Baal i sang batu nga tudu ngayti, binwat na nirang kanira nga isamba. Giyaring nirat kadedelman ngayti miyabut it kaꞌugtu, siging panaꞌwag nira it diyus nira ngayti nga si Baal. “Baal, Baal,” maat nira, “pagnegan mu kami!” Ipaggaꞌu-gaꞌuy na nira it mamagtigda-tigdaw, nga mamaglibut-libut it kanira ngayti nga binwat nga papangantengan, temed egay magsambung it kanira.
1KI.18.27	Iyan kaꞌugtu na ngayti, paglugud-lugudun na sira ni Elias. Maat ya, “Daada-dakulaꞌen mi paꞌ, tutal maat mi, diyus naga kanya. Barang-barang masasaw kanyat pagbuwaten ya u may piyanawan ya, u barang magꞌigaꞌ, aypaꞌ kaꞌilangan nga sulagen kanya.” 
1KI.18.28	Diyadakulaꞌ nira nang matuud nga gaꞌuy. Pagbungadan na nira i mga bilug nira it besak baw karis nira, subung na it kaꞌugaliꞌan nira, seked it nalimbug na sira it duguꞌ nira. 
1KI.18.29	Nagtaꞌlib i kaꞌugtu, ipiyasigi nira i atkayti ngayting pagbuwaten nira seked it magꞌaꞌabut nay uras it pagbuwat it pangiyapun nga ipagsamba duꞌut 
1KI.18.30	Aypaꞌ miyampang siꞌ si Elias, maat yat mga Israelita ngayting namagkatingped, “Paꞌadeꞌdeng kamu sinit aken.” Ta namagpaꞌadeꞌdeng sira. Bawnga inayus ya i dati naga duꞌun nga papangantengan it ipagsamba duꞌun it 
1KI.18.31	Pangayus ya, miniliꞌ kanya it sang puluꞌ may duwang batu i batu nga ipiyapatu-patuꞌ ya it sang puluꞌ may duwa ngayting anak ni Jacob, kanya ngayti nga binggayan it 
1KI.18.32	Binwat ya nga papangantengan it ipagsamba duꞌun it 
1KI.18.33	Pagkakali, ipiyagsagpa-sagpawun ya nay kayu. Inimatay ya na i sang batu ngayti nga tudu, bawnga riyamat ya. Pagkaramat, bawnga isiyagpaw ya na duꞌun it ipiyagsagpa-sagpawun ya ngayti nga kayu. Pagkaꞌman ya, may singkat ya. Maat ya, “Mamisiꞌ kamu it epat nga kabangaꞌan i danum ka ilamaꞌ mi asat isamba ngayan, uyut nay mga kayu ngayan it lamaꞌan mi.” Namayaꞌ i mga singkat ya ngayti.
1KI.18.34	“Sigi,” maat ni Elias ngayti, “Saꞌupan mi nagat lumamaꞌ.” Liyamaꞌan nira naga. Bawnga maat siꞌ ni Elias, “Sigi, pakatluwan mit lumamaꞌ.” Tulung bisis lamaꞌan nira i isamba ngayti, 
1KI.18.35	seked it limnapnaw nay danum duꞌun it linibut it pagbuwatan ngaytit ipagsamba baw limnapay na duꞌut kali ngayti nga ipiyalibut.
1KI.18.36	Desang kabali nang alaid, nga uras na it pagbuwat it ipagsamba duꞌut 
1KI.18.37	, tubagen mu i panalangin ku ngaytu isaꞌun matantuwan it kadakel ngayni nga ikaw lamang talagay Ampuꞌang Diyus baw pagpapaꞌuliꞌen mu sira kayti nga ikaw siꞌ i sirbiyan nira.”
1KI.18.38	Desang magkatupus i ampang ngayti ni Elias, nagpadiklap nay 
1KI.18.39	Pagkalteg it kadakel ngayti, namagkeleb sira baw namagpanggagaꞌuy nga magꞌaat, “
1KI.18.40	Bawnga maat ni Elias ngayti, “Pandakpen mi i mga prupitaꞌ ngayan ni Baal. Egay papalagyuun mi nga maski sang kataawan.” Diyakep na sirang matuud it beken ngayting mga taw, bawnga piyabayaꞌ ni Elias duꞌun it sapaꞌ it Cison. Pagꞌabut nira duꞌun, piyangimatay na ni Elias i ipiyadakep ya ngayting mga prupitaꞌ.
1KI.18.41	Pagkatiwas kayti, maat ni Elias it ki Acab, “Sigi! Magkaraꞌnen kamu na ka subuk magkagnegan ku na i daꞌguk it uran.” 
1KI.18.42	Nangaꞌen na nga matuud si Acab. Ki Elias, timnungul duꞌut siyagpawan it bukid it Carmelo ngayti. Kiminleb kanya duꞌun it lugtaꞌ ka nanalangin.
1KI.18.43	Maat yat taraꞌgen ya ngayti, “Tumungu-tungul ka paꞌ bawnga lumawag ka duꞌut laud it dagat.” Timnungu-tungul i taraꞌgen ya ngayti bawnga limnawag.
1KI.18.43	“Ega bay magkalawag ku nga maski unu duꞌun,” maat ya.
1KI.18.43	Mampang siꞌ si Elias, “Sigi, manlawag ka siꞌ.” Pitung suliꞌ i naꞌayaw ya nga taꞌeg ni Elias.
1KI.18.44	Iyan ikapitu nang lawag it taraꞌgen ngayti, nakagaꞌuy kanya. Maat ya, “May magkaltegan ku na nga subuk labeg it pala-palad i kunu-kunum nga magtindeg duꞌun it pagtindegat kunum.”
1KI.18.44	“Daliꞌen mu,” maat ni Elias. “Aaten mu si Acab duꞌun nga singkawan nay mga magguyud it sarakayan ya ka dumali-daliꞌ nat manadsad, ka barang ega na makaꞌbut kanya duꞌut balay in semleg nay uran.”
1KI.18.45	Ta, egang matuud naꞌlay nangindelem na ka mimpal nay kunum ngayti baw diminres nat masbeg. Miyabut nay atnang panele-seleg it uran. Miyereg-ereg na si Acab it sumakay nga miyuliꞌ duꞌut Jezreel. 
1KI.18.46	Ta si Elias ngayti, binggayan kanya it 
1KI.19.1	Pagꞌabut ni Acab, pagtuturan duꞌut asawa ya nga si Jezebel. Pagkagneg ni Jezebel it binwat ngayti ni Elias nga imbus ya nat mimatay i mga prupitaꞌ ni Baal, kulput na kanyat pangise-iseg. 
1KI.19.2	May piyapanaw yang lagi nga paꞌaduꞌun it ki Elias, tinggunan ya nga aaten, “Ipagsumpa ku, mapakay nga subraꞌ paꞌ it kubwaten kut imu i buwaten it aken it mga diyus ku in seked dedelem nga atkaytuy uras ega paꞌ naꞌimatay ku ikaw. Ipatibayaꞌ ku naga ikaw it mga prupitaꞌ ngayti nga piyangimatay mu.”
1KI.19.3	Pagkaꞌrut ni Elias it iti ngayti, masyaduy iꞌlam ya. Liminꞌid kanyang lagi. Naꞌaduꞌun kanyat Beer-seba nga sakep it Juda. Iyan duꞌun na sira, itiyuduꞌ ya na duꞌun i taraꞌgen ya ngayti. 
1KI.19.4	Bawnga naꞌaduꞌun kanya it rugar nga kapupuyangtan it esa-esa ya mana. Iyan sang aldaw nay piyanawan ya, pagꞌapun miyadung kanya duꞌun it siꞌrung it esang kayu bawnga nanalangin nga magꞌaat, “
1KI.19.5	Pagkatupus ya, nagpabuntul na kanya langkuy it nakaꞌigaꞌ duꞌun it siꞌrung it kayu ngayti.
1KI.19.5	Sakaling may miyabut nga esang anghil. Giniꞌleng ya si Elias bawnga inaat ya, “Masulag ka, ka kumaꞌen ka.”
1KI.19.6	Pagmukrat ya pagpanigmata, naltegan ya duꞌut ayun it uluwan ya i sang batu nga tinapay nga ikiyalutuꞌ ya init it batu, baw may danum gasiꞌ nga duꞌut dadanuman. Nagbangun kanya ka kimnaꞌen. Pagkaꞌinum ya minigaꞌ siꞌ.
1KI.19.7	Temed nagpaꞌuliꞌ nagay anghil ngayti nga tiyaꞌeg it 
1KI.19.8	Nagbangun siꞌ si Elias ka kimnaꞌen siꞌ. Pagkaꞌinum ya, kiminseg i ginawa ya. Sabap it pangaꞌen ngayti, ega ginteman kanya lamang naꞌlay nga luꞌug-luꞌug ya, ka kaꞌlay, epat nga pulung aldaw baw delem. Nakaꞌbut na kanya duꞌut Horeb nga pagpangaranan it Bukid it Ampuꞌang Diyus. 
1KI.19.9	Pagꞌabut, siminled kanya duꞌun it kubkub, nga duꞌun nay piyaꞌaldawan ya.
1KI.19.9	Sakaling nagnegan yay ampang it 
1KI.19.10	Katubag si Elias, maat ya, “Talagang piyanindegan ku nga banar ikaw nga 
1KI.19.11	Maat i tubag it 
1KI.19.12	Pagpedek it yegyeg ngayti, may siminggu nga apuy, temed ega pay 
1KI.19.13	Ta it atkayti, tiyagnepan ni Elias i rupa ya it gulamen ya. Nanliꞌwan kanya seked duꞌun lamang it balaꞌbaꞌan it kubkub ngayti. Nagnegan yay ampang nga magꞌaat, “Elias, unuka situ ka?”
1KI.19.14	Katubag kanya, maat ya, “Talagang piyanindegan ku nga banar ikaw nga 
1KI.19.15	Maat it kanya it 
1KI.19.16	Paturuꞌan mu gasiꞌ si Jehu nga anak ni Namsi ka kanyay sumubli nga magꞌadiꞌ it Israel. Paturuꞌan mu gasit lana si Eliseo nga anak ni Safat nga taga Abel-mehola ka magprupitaꞌ kanya nga gumantit imu. 
1KI.19.17	Ka iyan makaribri kat tarep basiꞌ ni Jazael, si Jehu i kaꞌimatay. Ta yan gasiꞌ nga makaribrit ki Jehu, maꞌimatay ni Eliseo. 
1KI.19.18	Itu gasiꞌ i ireg ku nga maꞌrutan mu kayti. Pitung ribu naga i kadakel it mga Israelita nga ipiyapinpin ku nga matuud naga nga mga taawan ku. Sira ngaytu, ega magpanluud nga magsamba it ki Baal.”
1KI.19.19	Egay beken, napanaw na si Elias ngayti. Naparagan ya si Eliseo nga magꞌaradu. Sang puluꞌ may duwa sirang muꞌsa, kada sang kataawan tagduduway bakaꞌ nga magguyud it aradu. Si Eliseo nay maggiyaringan. Pagtaꞌlib ni Elias duꞌut ki Eliseo ngayti, ipiyasagmen ya nat ki Eliseo i gulamen ya, nga katandaꞌ it ipasubli it kanya i pagkaprupitaꞌ. 
1KI.19.20	Iti nga lagi, tiyananan na ni Eliseo i mga ipagꞌaradu ya ngayti baw miyusig it ki Elias ngayti, ka maat ya, “Mamꞌun aku daꞌan duꞌun it mga giyaringan ku. Pagkapamꞌun ku, ta mayaꞌ aku nayat imu.”
1KI.19.20	“Eeꞌ,” maat ni Elias ngayti, “mamꞌun ka na daꞌan duꞌun. Daꞌku naga magpanreges it imu.”
1KI.19.21	Ta, miyuliꞌ daꞌan nga matuud si Eliseo ngayti. Nagꞌimatay kanya it duway tudu, yanayti, duwa ngayting gamit yat kanya, bawnga inilutuꞌ ya. Yanay giyamit yang isiyundur, singkaw baw aradu ya na ngayti. Nagpakaraꞌnen kanyat mga maꞌiba ya duꞌun bawnga nanundug nat ki Elias ngayti, ka katabang ya na.
1KI.21.1	Duꞌun it siyudad it Jezreel i pagtitindegan it esa nga mabakas nga balay ni Acab ngayting adiꞌ it Israel. Adeꞌdeng it balay ngayti, may kalulwakan nga bulun nga ubas. Tagpuꞌun, esang taga Jezreel ngayti nga si Nabat. 
1KI.21.2	Naꞌirgan ni Acab i iting kalulwakan. Egay beken inupakat ya si Nabat ngayti, nga maat ya, “Ipatukar mu nat aken i lugtaꞌ mu ngaytu ka palwakan ku it mga iringlayen, ka tutal adeꞌdeng nat pagbabalayan ku. Tukaran ku nagat subraꞌ paꞌ sikaytung kagayen nga teneb it ubas. U in ireg mu, alangen kut pirak, in sang unuy rega ya.”
1KI.21.3	Katubag si Nabat ngayti, maat ya, “In yan, magꞌangut akut pasinsiya. Ega kapalugut ku, ka kuntraꞌ kat ipiyagꞌurdin it 
1KI.21.4	Pagkagneg ni Acab kayti, miyuliꞌ na ka riyaꞌe-raꞌetang banar it nakem ya i tubag ngayti ni Nabat. Nagpaspek na duꞌut seled ya, ega ireg yang pakisugi-sugidan baw ega magkaꞌen kanya.
1KI.21.5	Ta it atkayti ngayti, sinled kanya it asawa ya ngayting si Jezebel ka iningkut. “Unuy pagraꞌe-raꞌetan it nakem mu ka daꞌka magkakaꞌen?”
1KI.21.6	“Unu baꞌ,” maat i adiꞌ ngayti, “it inupakat ku si Nabat ngayang taga situt Jezreel. Pagrundingan ku kanya nga alangen ku nay lugtaꞌ ya, u in daꞌga, tukaran ku. Temed diyaꞌgaꞌ ya aku, ka yay inaat ya, ega kunuꞌ makapalugut yat aken i lugtaꞌ ya.”
1KI.21.7	“Aaꞌ, iyan lamang palan,” maat ni Jezebel. “Siguru nalipatan mu nga ikaw ngaytuy adiꞌ situ! Ta, daliꞌ na ka kumaꞌen ka na. Ibgay ku lamang yan it imu i lugtaꞌ ngayan ni Nabat.”
1KI.21.8	Egay beken, binwat ni Jezebel, simnurat kanya. Pagkasurat ya, pinirmaꞌan yat pamimirmaꞌ it adiꞌ isaꞌun maꞌaat nga surat it adiꞌ ngayti. Bawnga ipiyamagpataban ya duꞌun it mga ginuꞌu baw mga pagbayaꞌen duꞌun it siyudad ngayti nga pagtataꞌidan ni Nabat. 
1KI.21.9	Maat i duꞌut isiyurat ya ngayti, “Iꞌurdin mi nga magpuwasa i muꞌsa, bawnga in namagkatingped na, ipaꞌadap mit kadakel si Nabat. 
1KI.21.10	Mupakat kamu it duwang kataawan nga pagmataꞌmisen na niray buwat nga maraꞌe-raꞌet. Tangdanan mi nga sira ngaytu i manistigu kuntraꞌ it ki Nabat. Aaten nira nga tinibabaꞌ ya i Ampuꞌang Diyus baw adiꞌ ta. Pagkaꞌanu kayan, tabanen mi na kanya duꞌun it liꞌwan it siyudad ka buntalan mi na kanya it batu. Paskedan in matay.”
1KI.21.11	Egay beken, piyamayaꞌ it mga ginuꞌu baw mga pagbayaꞌen it siyudad i isiyurat ngayti ni Jezebel. 
1KI.21.12	Ipiyagꞌurdin nirang lagi i pagpuwasa it muꞌsa baw ipiyaꞌadap nira duꞌut kadakel si Nabat ngayti. 
1KI.21.13	Duꞌun nay duwa ngayting kataawan nga tiyangdanan nga paliꞌwan it kaꞌambutan. Ipiyaliꞌwan nira na nga magꞌaat, “Tinibabaꞌ baytu ni Nabat i Ampuꞌang Diyus baw adiꞌ tami.” Ta it atkayti, tiyaban nira nang matuud si Nabat ngayti duꞌun it liꞌwan it siyudad ka biyatu na. Yapaꞌ paskedan ka natay. 
1KI.21.14	Ta piyasugidan nirang lagi si Jezebel nga magꞌaat, “Patay na bayni si Nabat.”
1KI.21.15	Pagkaꞌrut ni Jezebel kayti, inaduꞌun yang lagi si Acab. Maat ya, “Ta duꞌun nay lugtaꞌ ngayang ega napisiꞌ mu duꞌut ki Nabat. Ega nayan makadaꞌga kanya ka miyatay na.” 
1KI.21.16	Pagkaꞌrut ni Acab it patay na si Nabat ngayti, inaduꞌun ya nay lugtaꞌ ngayti ka lugtaꞌen ya na.
1KI.21.17	Temed inaat sit 
1KI.21.18	“Daliꞌen mu. Aduꞌunun mu siꞌ si Acab ngayting adiꞌ it Israel. Duꞌun kanya kayti it Jezreel, duꞌut lugtaꞌ ni Nabat, ka inagaw ya na. 
1KI.21.19	Aaten mu kanya, ‘Atkayti-atkayti i ipagpasugid it 
1KI.21.20	Siyunud ni Elias i ipiyagꞌaat ngaytit kanya. Pagkalteg ni Acab it ki Elias ngayti, maat ya, “Waytu ka siꞌ, ikaw nga kalaban ku. Naparagan mu siꞌ aku.”
1KI.21.20	Tumubag si Elias ngayti, maat ya, “Ta, it may enged ku siꞌ baytu situt imu, sabap talagang yanay nakapnuꞌ it imu, karaꞌe-raꞌetan kat panleteg it 
1KI.21.21	Ta kayti, maat i ipagpasugid it 
1KI.21.22	Yay matuud, rigaen ku ikaw nga subung it panriga ku it mga kaꞌanak-anakan ni Jeroboam nga anak ni Nabat baw kaꞌanak-anakan ni Baasa nga anak ni Ahias, sabap talagang inabat mu i iseg ku. Ipiyakursud mu i mga Israelita kat kasalaꞌan.
1KI.21.23	Itu gasiꞌ i sumpa it ki Jezebel. Agden kanya it mga keꞌdeng. Situ nagat Jezreel ngaytu i pangagdan it kanya.
1KI.21.24	Siyu-siyung mga kaꞌanakan mu i matay situt siyudad, agden sirat mga keꞌdeng. Ta, yan nga duꞌut parangumaen i patayan nira, tarwangin i kumaꞌen it kanira.’”
1KI.21.25	Yay matuud, it pagsulsulan kanya ni Jezebel, pangtasan nang banar it buwat it karaꞌe-raꞌetan si Acab ngayti kat panleteg it 
1KI.21.26	Talagang maraꞌway i pagbuwaten ya kat pagsamba ya it mga pagbete-beteꞌen nga diyus, nga subung it mga Amorreo nga piyangimugaw it 
1KI.21.27	Pagkagneg ni Acab it inaat ngaytit prupitaꞌ, riyasik ya nay pakayan ya. Nagpakay kanya na it maꞌerep, baw ega na pagꞌawaꞌen ya it maski migaꞌ kanya. Nagpuwasa kanya baw nagpababaꞌ kat kadakulaꞌ it kademdem ya.
1KI.21.28	Aypaꞌ maat siꞌ it 
1KI.21.29	“Unu, namuyaan mu in magꞌuꞌunu ngaytu nagpababaꞌ si Acab kat adapan ku? Ta, sabap it nagpababaꞌ naga ngaytu kanya, ega naga itabus kuy panriga ku mintras egen paꞌ kanya. Temed in ega nay kanya, paꞌabutan ku nat panriga ku i anak ya nga sumubli it kanya.”
1KI.22.1	Ta, tulung taꞌun ega nagrurumpak i Israel baw Syria. 
1KI.22.2	Pagꞌikatlu na ngayting taꞌun, namasyar duꞌun it adiꞌ it Israel si Josafat ngayti nga adiꞌ it Juda. 
1KI.22.3	Nasugid na nga lagi ni Acab ngayti nga adiꞌ it Israel duꞌun it mga taawan ya, “Magkaꞌrutan mi nga, iyan lansangan it Ramot-galaad nga naꞌagaw it adiꞌ it Siria, aten yan. Unuka egay pagbuwaten tami isaꞌun mabaiꞌ tami duꞌun it kanya?” 
1KI.22.4	Bawnga inaat ya si Josafat ngayti nga magpasyar duꞌun it kanya, “Unuytu, magkapakay mu nga sang tamiyan nay manrumpak duꞌun it Ramot-galaad?”
1KI.22.4	Katubag si Josafat, “Sigi, bayaꞌen ta ikaw. Uyut ku i mga sundaluꞌ ku, pati mga kabayuꞌ namen.”
1KI.22.29	Ta it atkayti, riyumpak nat adiꞌ ngayti it Israel baw adiꞌ ngayti it Juda i Ramot-galaad. 
1KI.22.34	Temed subuk siyugid nga narampat it ipiyanaꞌ it sundaluꞌ ngaytit Siria i adiꞌ ngayti nga si Acab,
1KI.22.35	Masaki-sakit talaga nga pagbunuꞌ. Duꞌun lamang si Acab, magtataꞌgen mana duꞌun it pagsakayan ya ngayti, nga magsasarunga naga duꞌun it mga taga Siria ngayti. Duguꞌ na nga muꞌsa i duꞌut daꞌtag it sarakayan ya ngayti, ka sigi nga burwak it duguꞌ nga garing duꞌut bungad ya. Pagdelem, natay na kanya. 
1KI.22.36	Iyan adeꞌdeng semdep nay aldaw inurdinan nay kadakel ngaytit mga sundaluꞌ nga Israelita nga muliꞌ nay kada esa kat kanya-kanyang rugar nga pagtataꞌidan.
1KI.22.37	Atkayti ikiyagtas it ginawa it adiꞌ ngayti it Israel nga si Acab. Tiyaban naga nira duꞌun it Samaria, ka duꞌun naga i limbengan. 
1KI.22.38	Iyan pagꞌugasan nay sarakayan ya ngaytit magpakibunuꞌ, baw kanukal ya, pagtilaꞌan nat mga keꞌdeng i duguꞌ ya, subung nagat inaat it 
1KI.22.40	Pagpatay ni Acab, si Ocozias nga anak ya naga i simnubli it pagkaꞌadiꞌ ya.
1KI.22.41	Iyan ikaꞌpat na nga taꞌun i pagꞌadiꞌ ni Acab duꞌun it Israel, nagpapuꞌun si Josafat it magꞌadiꞌ duꞌun it Juda. 
1KI.22.43	Kat pagꞌadiꞌ ya, ega piyasyangan ya i magayeng adat it amaꞌ ya ngayti nga si Asa. Giyuru ya talaga baw piyaꞌresan ya i kumpur magayen kat panleteg it 
1KI.22.46	Temed iyan naꞌped nga mga lalaki nga manigpagamit it bilug nira kat siyu-siyu nga magsamba nga duꞌun it Juda ngayti, nga ega piyangimugaw it amaꞌ ya, piyangimugaw ya na.
1KI.22.50	Pagpatay it adiꞌ ngayti duꞌut Juda nga si Josafat, ilimbeng kanya duꞌun it limbengan nagat mga kagiyaringanan ya, nga duꞌun it pagkukutaꞌen ngayti nga pagpangaranan it Siyudad ni David. Simnubli it pagkaꞌadiꞌ ya, anak ya nga si Joram.
1KI.22.52	Temed karaꞌe-raꞌetan kat panleteg it 
1KI.22.53	Nagsirbi baw simnamba si Ocozias it ki Baal. Talagang piyaꞌiseg ya nga banar i 
2KI.1.2	Kaꞌsang aldaw, sakaliꞌ nga naꞌulug si Ocozias duꞌun it papaꞌaray-arayan duꞌun it ikadwang ruknuꞌ it mabakas nga balay ya duꞌun it Samaria. Talagang nagated kanya nga banar. Aypaꞌ may piyapanaw ya nga paruri duꞌun it pagbete-beteꞌen nga diyus it mga Filisteo nga si Baalzebub, nga duꞌun it lansangan it Ecron, in unu, gumayen paꞌ kanya u ega na. 
2KI.1.3	Temed inaat it anghil it 
2KI.1.4	Baw isugid mi it ki Ocozias ngayti nga maat it 
2KI.1.17	Ta, subung nat inaat ngayti it 
2KI.2.1	Iyan miyabut nay aldaw nga pisiꞌen nat 
2KI.2.2	Mampang si Elias, maat ya, “Patuduꞌ ka na situ, ka pagpaꞌaduꞌunun aku it 
2KI.2.2	“Aaꞌ bilaꞌ,” maat ni Eliseo, “talagang pagdedngegen akut 
2KI.2.3	Pagꞌabut nira, siyusmu sirat mga magꞌadal it pagkaprupitaꞌ duꞌun. Kaꞌampang sira, “Eliseo, unu ega magkaꞌrutan mu nga, agalen mu ngaytu, pisiꞌen na kayti it 
2KI.2.3	“Aaꞌ, magkaꞌrutan ku nayan,” maat ni Eliseo. “Ega na sariyen mit tingeg.”
2KI.2.4	Mampang siꞌ si Elias, maat ya, “Asi-asi pat imu, Eliseo, patuduꞌ ka na situ, ka pagpalangbusun aku it 
2KI.2.4	Katubag siꞌ si Eliseo, maat ya, “Talagang pagdedngegen aku it 
2KI.2.5	Pagꞌabut nira siꞌ duꞌun, magbubulyug nay mga magꞌadal it pagkaprupitaꞌ nga minlep it ki Eliseo. Maat nira, “Unu, magkaꞌrutan mu na nga, agalen mu ngaytu, pisiꞌen na kayti it 
2KI.2.5	“Aaꞌ, eeꞌ, magkaꞌrutan ku na,” maat ni Eliseo. “Ega na sariyen mit tingeg.”
2KI.2.6	Maat siꞌ ni Elias it ki Eliseo ngayti, “Magayen patuduꞌ ka na situ, ka pagpalangbusun aku sit 
2KI.2.6	Katubag siꞌ si Eliseo, “Pagdedngegen it 
2KI.2.7	Diyasun sira it sang bulyugan, ka limang puluꞌ sira nga mga prupitaꞌ. Ega na nanlangbus siray kanira, liyawag nira na lamang i duwa ngayti nga nakaꞌbut na duꞌut danum. 
2KI.2.8	Limbas ni Elias i gulamen ya, liyulun ya, bawnga ipiyagripdas ya duꞌun it danum ngayti. Sakaling nabagiꞌ i danum ngayti, napraan i duꞌut piyagtengaꞌan. Sikayti nay piyanawan na Elias duwa ni Eliseo it dimnipag. 
2KI.2.9	Pagkadipag nira, maat ni Elias, “Kayti isugid mut aken in unuy ireg mu nga buwaten ku it imu parabir aku pisiꞌen it 
2KI.2.9	Katubag si Eliseo, maat ya, “Ta in atkayay ampang mu, iyan bay ireg ku, ipasubli mu nagat aken i kakayaan mu ngayan nga ega basta-basta kang prupitaꞌ, isaꞌun matantuwan it beken nga akuy piniliꞌ nga sumubli it imu.”
2KI.2.10	“Aaꞌ,” maat ni Elias, “subuk mabeꞌgat i pagꞌangutun mu ngayan. Takaꞌ maski atkayan, basta maltegan mu na aku nga pagpisiꞌen na, maꞌimu nayan i pagꞌangutun mu ngayan. Temed in ega maltegan mu, ega siguruun mu nga maꞌimu.”
2KI.2.11	Sigi nang sugi-sugid nirat mamagpanaw ngayti, bati-batiꞌan nira, nagpatngaꞌ duꞌut kanira i esang sarakayan it magpakibunuꞌ nga magdeleg na, pagguguyudun it mga kabayuꞌ nga mamagdeleg na gasiꞌ. Nakapagbelag na sira ka si Elias ngayti, tiyaban na duꞌut langit it ripu-ripu. 
2KI.2.12	Naltegan nga banar ni Eliseo, aypaꞌ nakagaꞌuy kanya. Maat ya, “Amaꞌ ku, Amaꞌ ku, nga makseg nga mandadaꞌeg situt bangsa tami nga Israel!” Nasipatan ya na si Elias. Kat kadakulat kasmek ya ginisay ya i pakayan ya garing duꞌut dibwat simnareg duꞌun it sagyaden.
2KI.2.13	Kiyuꞌmit ya i natdag naga nga gulamen ni Elias. Pagkakuꞌmit ya, nagpaꞌuliꞌ na kanya. 
2KI.2.14	Pagꞌabut ya duꞌun it danum ngaytit Jordan, binwat yay subung it binwat ngayti ni Elias. Rinipdasan ya i danum it gulamen ngayti, dengan it miyampang nga magꞌaat, “Ari nay 
2KI.2.15	Pagkalteg it mga magꞌadal it pagkaprupitaꞌ nga taga Jerico ngayti nga mamaglalawag, maamaatan sira, “Talagang asan nat kanya i kakayaan ni Elias.” Siyusmu nira kanya ka piyanluudan nira. 
2KI.2.16	Pagkapanluud nira, maat nira, “Limang puluꞌ baytuy kadakel namen ngaytu. Makukulaꞌsi kami paytu. Kayti in beteꞌ ireg mu, tulusun namen i agalen mu ngayan. Barang tiyaban lamang kanya it Espiritu Santo it 
2KI.2.16	Katubag si Eliseo ngayti, maat ya, “Ega na pasasawan mit tumulus.”
2KI.2.17	Temed ta, siging reges it kanya. Iyan naꞌlay na, ega na nadaꞌga ya. Aypaꞌ ka napanaw nay limang puluꞌ ngayti. Tulung aldaw i tiyulusan nirat ki Elias temed egay magkaparagan nira. 
2KI.2.18	Pagꞌuliꞌ nira duꞌut ki Eliseo nga duꞌut Jerico ngayti, maat ni Eliseo it kanira, “Ta unuy inaat kut imyu nga ega na pariga-riga kamut tumulus ka ega yan maparagan mi?”
2KI.2.19	Iyan duꞌun paꞌ ngaytit Jerico si Eliseo, maat it mga taw nga taga duꞌun, “Tabing galang it imu, subung nat magkaltegan mu, magayen talagay itung rugar. Salaꞌ ya mana, kasasarut i danum, aypaꞌ ka ega magayen i lugtaꞌ ya.”
2KI.2.20	Katubag si Eliseo, maat ya, “Tabanen mi situt aken i esang karung nga baꞌgu. Bawnga betangan mi it dekeyeng asin.” Siyunud niray inaat ngayti.
2KI.2.21	Tiyaban ni Eliseo i karung ngayti it naꞌaduꞌun it pagtumbudan it danum ngayting ega magayen, bawnga iliyamaꞌ yay asin duꞌun. Maat ya, “Itu i inaat it 
2KI.2.22	Ta, garing nga matuud sikayti, gimnayen nay danum ngayti, subung nat inaat ngayti ni Eliseo.
2KI.3.2	Temed, si Joram ngayti nga adiꞌ it Israel, siyari ya nagat buwat i karaꞌe-raꞌetan kat panleteg it 
2KI.3.3	Temed ega naga piyasyangan ni Joram ngayti i kasalaꞌan ni Jeroboam, nga iti nay ipiyagkasalaꞌan it bangsa nira nga Israel. Talagang ega piyasyangan ya.
2KI.4.1	Kaꞌsa naꞌaduꞌut ki Eliseo i esang balu, nga asawa it natay na nga magꞌadal it pagkaprupitaꞌ. Pagꞌabut, maat ya, “Agalen, natay nay asawa ku. Siguru magkaꞌrutan mu naga nga mintras egen kanya paggalangen ya it may iꞌlam i Ampuꞌang Diyus. Ta kayti, naꞌaduꞌun it aken i kinaꞌutangan namen, magpanukut. Ta it egay magkaparagan kung pamamayad, ireg ya, duwang anak ku nga mga lalaki, yanay ibayad ku, ka uripnen ya na.”
2KI.4.2	“Ta, ay unu na lamang i makatabang kut imu?” katubag si Eliseo. “Unuy nasubli mu nga pagngatanan mi magꞌasawa?”
2KI.4.2	“Ta daꞌga,” maat i babay ngayti. “Yamanay duꞌun, sang lalanaan manay lana-lana.”
2KI.4.3	“Ta in atkayan,” maat ni Eliseo, “manlekep-lekep kat mga kamalay mu. Manlebas kat mga karebtangan nira nga egay mga bebetang. Daklen mu nga banar i lebasan mu. 
2KI.4.4	Ta, in dakel nang dakel i nalebasan mu, buwaten mi magꞌaꞌanak, magsiradu kamu asat balay mi. Bawnga itgis muy paꞌaaten mu ngayan nga lana asat mga nalebasan mu ngayan. Pangipnuꞌun muy muꞌsa.”
2KI.4.5	Pagkaꞌuliꞌ it babay ngayti, siyunud yay kumpur ipiyagꞌaat ngaytit kanya ni Eliseo. Pagkapanlebas ya, namagsiradu na sira magꞌaꞌanak bawnga piyan-gisan ya nay mga karebtangan ngayti nga nalebasan ya. 
2KI.4.6	Iyan napnuꞌ nay muꞌsa, maat yat mga anak ya ngayti, “Daliꞌ, tumaban kamu paꞌ it beken nga mabtangan ku.”
2KI.4.6	“Ta napnuꞌ na bayang muꞌsa, Inaꞌ. Ega na bay beken nga karebtangan,” maat it mga anak ya ngayti. Ta it ega nay karebtangan, ega na magturuꞌ i ipagtigis ya ngayting lana, naꞌubus na.
2KI.4.7	Naꞌaduꞌun siꞌ kanya it ki Eliseo, ka nanugid na nga nabwat ya nay muꞌsa. “Ta in atkayan,” maat ni Eliseo ngayti, “ipaꞌalang mu nay lana ngayan isaꞌun mabayadan mu nay paꞌaaten mu ngayan nga utang mi. Iyan maꞌped, ipangaꞌgenan mi na magꞌaꞌanak.”
2KI.5.1	Duꞌun it banwa it Siria may esang pagbayaꞌen it mga sundaluꞌ, si Naaman i ngaran ya. Pagbantu-bantugun kanya it agalen yang adiꞌ sabap maꞌiseg kanyang lalaki baw ega babasta-bastaen. Pagtabangen kanya it 
2KI.5.2	Kaꞌsa nga riyumpakan it Siria i Israel, may nadakepan nira nga baa-babay. Duꞌun na kanya it kana Naaman ngayti, ka katabang na it asawa ya. 
2KI.5.3	Kaꞌsa inaat it baa-babay i agalen ya ngayting babay, “In beteꞌ agalen ku ngayan nga lalaki, mandangep duꞌun it prupitaꞌ nga duꞌut Samaria, siguradu yan talaga nga pagayenen i sarakiten ya ngayan.”
2KI.5.4	Nasugid duꞌut ki Naaman i inaat ngaytit katabang nira. Pagkasugid duꞌut ki Naaman, naꞌaduꞌun kanyat adiꞌ ka itiyuturan yay inaat it katabang nira ngayti. 
2KI.5.5	“Ta in atkayan,” maat it adiꞌ ngayti, “paꞌaduꞌun kang matuud. Sumurat aku it tabanen mu duꞌun it adiꞌ it Israel.”
2KI.5.5	Egay beken, napanaw si Naaman. Timnaban kanya it tulung gatus baw epat nga pulung kilu i pirak baw pitung puluꞌ nga kilu i bulawan baw sang puluꞌ i ega basta-bastang pakayan nga mga gulamen.
2KI.5.6	Taban ya na gasiꞌ i surat ngayti nga iduꞌun it adiꞌ it Israel. Maat i duꞌun it surat, “Paggalangen nga Adiꞌ Joram, magtataban ngaytu, si Naaman nga manigsirbi ku. Asi-asi pat imu nga papdeken muy mga bangbang ya ngayan.”
2KI.5.7	Pagkabasa it adiꞌ ngaytit Israel, piyanrarasik yay pakayan ya. Maat ya, “Unu na bayning kabetang i atna kayni, adimaat akuy Ampuꞌang Diyus nga magkabwat yang paꞌlayen u ega i taw, ka kanyay magseskel it ginawa! Unuka piyapaꞌasitu yat aken i taw ngaytung mabangbangen bawnga maat pagayenen kuy sarakiten ya ngaytu? In daꞌga bat pagpapuꞌnan ya it isaꞌun magkapagbunuꞌ kami.”
2KI.5.8	Pagkabaritaꞌ ni Eliseo it binwat it adiꞌ nira ngayti, piyasugidan ya nga magꞌaat, “Unuka piyanrarasik mu nay pakayan mu, adimaat egay mabwat mu? Paꞌasiniyen mu kanyat aken isaꞌun maꞌrutan nira nga talagang may prupitaꞌ it Ampuꞌang Diyus situt Israel.”
2KI.5.9	Pagkaꞌrut it adiꞌ nira ngayti nga si Joram, inupakat ya si Naaman nga kitaen ya si Eliseo. Egay beken, simnakay si Naaman it sarakayan ya ka paꞌaduꞌun nat ki Eliseo, sang siraan nagat kadaklan ngaytit mga sundaluꞌ ya nga mamagsasakay it kabayuꞌ. Pagꞌabut nira duꞌut balay ni Eliseo, namagtindeg na duꞌut salakwatan. 
2KI.5.10	Ega nanliꞌwan si Eliseo. Piyasugidan ya lamang nga magꞌaat, “Paꞌaduꞌun ka it danum it Jordan. Pagꞌabut mu, lemdep kat pitung ledep. Paniidan mu in daꞌga magꞌuliꞌnan siꞌ yan i lamilamit mu nga dati ka medek nayan i bangbang mu ngayan.”
2KI.5.11	Pagkagneg ni Naaman it ampang ngayti ni Eliseo nga isiyugid duꞌut kanya, miniseg kanya. Magbubutung-butung i gimnaring. Maat ya, “Tanud ku bayan, susmuun ya aku bawnga timindeg kanyat mataldeng baw taꞌwagan yay 
2KI.5.12	Unuka duꞌun pat Jordan ngayti paꞌinseleden ya aku? Daꞌga baꞌ subraꞌ pang magayen i mga danum duꞌut Damasco nga Abana baw Farfar, maliꞌgaw pat mga danum situt Israel? Siguru subrang gumayen aku in duꞌun i paꞌyuꞌan ku.” Talagang ereꞌeret i iseg ya it magpanaw nat muliꞌ.
2KI.5.13	Pagkamuya it mga magbabayaꞌ nga mga katabang ya, piyatpadan nira. Maat nira, “Agalen namen, siguru talagang buwaten mu in beteꞌ makuriꞌ paꞌ sikayan i ipabwat it imu it prupitaꞌ ngayan. Ta, sang unu nayang buwa-buwaten i pagpapaꞌyuꞌun ka ngayan ka iyan i ipdek it sarakiten mu?” 
2KI.5.14	Napikir ni Naaman nga matuud i pagꞌaaten it mga katabang ya ngayti. Egay beken, naꞌaduꞌun na kanya it Jordan. Pagꞌabut ya, limindep na it pitung ledep, subung nat inaat ngayti it prupitaꞌ it Ampuꞌang Diyus. Ta, unupat nagꞌuliꞌnan i bilug ya nga dati, malnis nay lamilamit ya nga subung it kat madaragen. Limpiyung-limpiyuꞌ na. Muꞌsang bilug ya, ega nay maski dekeyeng barnaꞌ it biyangbang kanya.
2KI.5.15	Egay beken nagpaꞌuliꞌ na Naaman duꞌut ki Eliseo ngayting prupitaꞌ it Ampuꞌang Diyus. Pagꞌabut nira, maat ya, “Kayti natantuwan ku nga talagang egay beken nga Diyus situt sinirungat langit in daꞌga itu lamang nga Ampuꞌang Diyus it Israel. Aypaꞌ kayti waytu i begay kut imu nga seked it nakaya-kayaan ku.”
2KI.5.16	Kaꞌampang si Eliseo ngayti, maat ya, “Pagdedngegen akut 
2KI.5.17	“Ta in atkayan,” maat ni Naaman ngayti, “nga ega pagtanggapen mu, unu mapakay nga kapisiꞌ akut lugtaꞌ mi situ nga ipapirisiꞌen ku it duwang kakabayuꞌan nga asno? Sabap garing kayti, aku nga manigsirbi mu, ega na magbuwat aku it mga bagay nga ipagsamba duꞌun it bela-belag, in daꞌga duꞌun na lamang it 
2KI.5.18	Sana pasinsiyaen ya naga aku in kapanluud aku naga duꞌun it balay nga papagsambaan namen it ki Rimon, ka paꞌunu aku na lamang? Simpri, pagpaꞌaduꞌun it adiꞌ namen nga sumamba, reges nga makabayaꞌ aku naga.”
2KI.5.19	Katubag si Eliseo, “Kayti muliꞌ ka it maꞌimbeng nay nakem mu.”
2KI.5.19	Ta, yan naꞌla-naꞌlay nay pagkagaring na Naaman, 
2KI.5.20	kat nake-nakem ni Giezi nga katabang ni Eliseo ngayti nga prupitaꞌ it Ampuꞌang Diyus, “Unuka ega tiyanggap it agalen ku i ipagbegay ngaytut kanya it taga Siria ngayti nga si Naaman? Aaꞌ, magayen siguru, tundugun ku. Akuy pabgay it maski unu na lamang.”
2KI.5.21	Egay beken, tiyundug nga matuud ni Giezi na Naaman ngayti. Pagkalingaw ni Naaman it magpapalagyu si Giezi nga magtundug it kanira, limnampud kanya duꞌut pagsasakayan ya ngayti ka siyusmu ya na. “Unu nay pagpalagyuun mu?” maat ni Naaman ngayti.
2KI.5.22	“Ega,” maat ni Giezi ngayti. “Ega naga masusa ka. Piyatundug aku lamang baytut agalen ku ngayan ka sugidan ka nga, pagkagaring mi ngayang lagi, may miyabut nga duwang kataawan nga mga prupitaꞌ nga garing duꞌut mamungsuꞌun it Efraim. Ta in mapakay kunuꞌ it imu ka mayaꞌngan kat nakem mu, begayan mu sira it mga tulung puluꞌ nga kilu i pirak baw duwang batu i pakayan.”
2KI.5.23	Katubag si Naaman, “Dubliyen ku na bayat duwang dubli i ibgay kut imu.” Aypaꞌ iriyeges ya nang ibinggay it ki Giezi i subraꞌ ngaytit enem nga kilu. Ibintang ya duꞌut duwang puyuꞌ-puyuꞌ, uyut nay duwa ngayting batu nga pakayan bawnga ipiyapirisiꞌen ya it duwa nga mga taawan ya ka ipaꞌuliꞌ nirat dumuꞌlung. 
2KI.5.24	Pagꞌabut nira duꞌun it mungsuꞌ nga adeꞌdeng it siyudad, pinsiꞌ na ni Giezi i pirisiꞌen it duwa ngayti ka piyapaꞌuliꞌ ya na sira duꞌut kana Naaman ngayting mamagꞌelat. Mga napisiꞌ ya ngayti, itiyaguꞌ ya nat magayen duꞌun it balay. 
2KI.5.25	Pagkataguꞌ ya, bawnga naꞌaduꞌun kanya it agalen ya ngayti nga si Eliseo. Pagꞌabut ya maat ni Eliseo, “Nagpaꞌunu ka, Giezi?”
2KI.5.25	“Nagpaꞌunu na lamang,” maat ni Giezi ngayti, “egay liniꞌi-liꞌidan ku.”
2KI.5.26	“Aaꞌ,” maat ni Eliseo, “ega kataguꞌ mut aken, sabap paglampud ni Naaman duꞌun it pagsasakayan ya nga simnusmut imu, subuk naltegan ku kat nakem ku. Kamaliꞌ yan i binwat mu ngayan nga miyangut kat pirak. Ega yay pagsarungaen ta, kupagmanggad. Siguru imu, yay dakulaꞌ kat pikir mu, pagpakay, kupaglugtaꞌ, kupagꞌayep baw kapisiꞌ it mga uripen. 
2KI.5.27	Ta kayti it atkayay binwat mu, manindak na asat imu i bangbang ni Naaman. Seked it mga kaꞌanak-anakan mu mana may bangbangen naga.” Ta, kat iti nga laging uras biyangbang na si Giezi, namutiꞌ-putiꞌ nay bilug ya.
2KI.6.1	Kaꞌsa, sang reetan i mga magꞌadal it pagkaprupitaꞌ nga naꞌaduꞌun it ki Eliseo ngayti. Pagꞌabut, maat nira, “Magꞌuꞌunu naytu it daꞌkami na magsadang duꞌut pagsasagpunan namen nga pagtaꞌidan? 
2KI.6.2	Sana in mapakay it imu, mamukan kami it kayu duꞌun it tambing it Jordan ka pisiꞌan namen it ibuwat-buwat it ipatindeg namen nga baꞌgung balay.”
2KI.6.2	“Unuka ega mapakay,” maat ni Eliseo ngayti.
2KI.6.3	Maat i sang kataawan, “In beteꞌ mapakay gasiꞌ it imu, bayaꞌen mu naga kami.”
2KI.6.3	“Ta unuka ega,” katubag si Eliseo.
2KI.6.4	Napanaw na sira nga naꞌaduꞌun nat Jordan ka mamukan na. 
2KI.6.5	Iyan mamagpukan na sira, timnangsuꞌ i kapa it sang kataawan. Magtengeꞌ nay nangabang kanyat ki Eliseo. Maat ya, “Agalen ku, daliꞌ, tabang! Nakapakun aku na bayni ka timnangsuꞌ nay kapa ku sinit danum ngayni, maski bang daꞌga liyebasan ku lamang.”
2KI.6.6	Minlep si Eliseo ngayti nga prupitaꞌ it Ampuꞌang Diyus. Maat ya, “Ari manggid i tindagan it timnangsuꞌ ngayan?” Itiyulduꞌ it kanya i tindagan. Timnigbas si Eliseo it sanga-sanga bawnga itindag ya duꞌut tindagan ngayti. Magkadaꞌtun duꞌut danum, maglutaw i tarem it kapa ngayting timnangsuꞌ. 
2KI.6.7	“Ta,” maat ni Eliseo ngayti, “wayan na. Kautun mu mana.” Egay beken, kiyaut ya na.
2KI.6.8	Kaꞌsa, napikir it adiꞌ duꞌut Siria nga rumpakan i Israel. Tiningped yay muꞌsang mga katimbang ya bawnga ipiyagsugid yay magkapikir ya ngayti. Itiyulduꞌ yat kanira in ari may ari ireg ya nga pagkampuwan nira.
2KI.6.9	Temed, iti ngayti, naꞌrutan ni Eliseo ngayti nga prupitaꞌ it Ampuꞌang Diyus. Ipiyaꞌrut ni Eliseo it ki Joram nga adiꞌ it Israel. Inaat ya gasiꞌ nga tandaꞌan it magayen i iti may iti nga rugar, sabap duꞌun kayting mga rugar i pagkampuwan it taga Siria. 
2KI.6.10	Aypaꞌ piyatandaꞌan nga matuud it adiꞌ ngayti nga si Joram i kumpur ipiyagꞌaat ngayti ni Eliseo nga rugar. Ega lamang kaꞌsa isugid ni Eliseo it adiꞌ ngayti i pasar it pagpikiren it mga taga Siria ngayti nga manrumpak. Ta, kumpur rugar nga ipagꞌaat ni Eliseo nga kaꞌilangan nga tandaꞌan, pagsunudun ni Joram, pagpatandaꞌan yat mga sundaluꞌ.
2KI.6.11	Ta sabap it iti ngayti, nalibeg i pikir it adiꞌ ngayti it Siria baw miniseg kanya. Tiningped yay mga katimbang ya, baw piyangingkut ya. “Kayti,” maat ya, “sumugid kamu it kamatuudan. Siyu manggid it imyu i magkampiꞌ it adiꞌ it Israel nga magliplip it manugid duꞌun it kanya?”
2KI.6.12	Katubag i sang kataawan, “Ta ega bayan, kagalang-galang nga Adiꞌ, i maat may magliplip duꞌun it sumugid. Takaꞌ yay matuud, muꞌsang pagꞌampangen mu, maski duꞌun kat irigaꞌan mu magꞌampang, subuk pagkaya-kayapen nga muꞌsa duꞌun it prupitaꞌ ngaytit Israel nga si Eliseo. Ta kanya nay magsugid duꞌun it adiꞌ nira ngayti.”
2KI.6.13	“Ta sigi,” maat it adiꞌ ngayti, “tulusun mi kanya ka ipadakep ku.” May nakasugid duꞌun it kanya nga, si Eliseo, duꞌun it Dotan. 
2KI.6.14	Aypaꞌ dakel nga mga sundaluꞌ i piyapaꞌaduꞌun ya. May magsasakay it sarakayan it magpakibunuꞌ, may magsasakay it kabayuꞌ. Delem nay pagꞌabut nira duꞌun, liniputan nira i lansangan ngayti.
2KI.6.15	Pagꞌeyag it aldaw, nanliꞌwan i katabang ni Eliseo. Yanay piyagꞌaꞌandaꞌan it mata ya, magꞌalinaynay nay mga sundaluꞌ baw dakel na nga mga kabayuꞌ baw mga sarakayan it magpakibunuꞌ, palinibut nat lansangan ngayti. Pagseled ya maat yat ki Eliseo ngayti, “Agalen, unu naytuy baraꞌan ta kaytu?”
2KI.6.16	Katubag si Eliseo ngayti, maat ya, “Ayaw kat iꞌlam. Subraꞌ ta pang dakel i aten, subraꞌ pang dakel it kanira.”
2KI.6.17	Pagkaꞌampang ya kayti, nanalangin kanya nga magꞌaat, “
2KI.6.18	Ta, pagꞌelep it mga taga Siria ngayti it ki Eliseo, nanalangin siꞌ kanya nga magꞌaat, “
2KI.6.19	Ta it atkayti na, inlep sira ni Eliseo, maat ya, “Ega bayan sikaytuy dalan. Egaytu ituy lansangan ngayang pagꞌabutun mi. Dumasun kamut aken ka itulduꞌ kut imyu i pagtulusun mi ngayan nga taw.” Egay beken, piyabayaꞌ ya na sira duꞌut Samaria ngayting puꞌun nga siyudad it Israel.
2KI.6.20	Pagꞌabut nira duꞌun, nanalangin siꞌ si Eliseo ngayti nga magꞌaat, “
2KI.6.21	Ta it atkayti, binwat it adiꞌ ngaytit Israel nga si Joram, iningkut ya si Eliseo. “Unu,” maat ya, “pangimatayen ku na sira, Agalen? Daꞌga baꞌ yay magayen, pangimatayen ku na sira?”
2KI.6.22	Katubag si Eliseo, maat ya, “Ayaw saꞌan. Ka maski sira nga nadakepan mu duꞌut pagbunuꞌan, pagrarasan mu mimatay. Subraꞌ nay sira ngaytu nga ega dakepan. Yay magayen, maꞌunu imatayen mu, pakaꞌnen mu sira bawnga paꞌuliꞌen duꞌut adiꞌ nira.” 
2KI.6.23	Egay beken, nagpaꞌitsu it pangaꞌen i adiꞌ ngayti nga si Joram ka piyakaꞌen yay mga taga Siria ngayti. Bawnga piyaꞌuliꞌ ya na sira duꞌut agalen nira. Gimnaring sikayti, daꞌsira na pagrumpakan it iting mga taw.
2KI.8.18	Takaꞌ, paribasay anak it adiꞌ nga si Acab i inasawa ni Joram ngayti, egay beken, giyuru ya naga i mga karaꞌe-raꞌetan kat panleteg it 
2KI.8.19	Temed maski atkayti na, ega naga ireg it 
2KI.8.24	Pagpatay ni Joram ngayti nga adiꞌ it Juda, anak ya nga si Ocozias i simnubli it pagkaꞌadiꞌ ya. 
2KI.8.27	Temed maraꞌe-raꞌet i adat ya kat panleteg it 
2KI.9.1	Kaꞌsang aldaw tiyaꞌwagan it prupitaꞌ nga si Eliseo i esang mangaꞌwaꞌen nga prupitaꞌ baw tiyaꞌeg ya nga magꞌaat, “Sambutun mu nay gulamen mu baw dali-daliꞌen mu nga paꞌaduꞌun it Ramot-galaad. Tabanen muy lana ngaytu.
2KI.9.2	Pagꞌabut mu duꞌun, tulusun mu si Jehu nga anak ni Josafat baw apuꞌ ni Namsi. Pagkaparag mut kanya pabayaꞌen mu duꞌun it esa nga seled nga duwa-duwa kamu lamang i duꞌun. 
2KI.9.3	Bawnga paturuꞌan mut lana i ulu ya. Mampang ka nga aaten mu, ‘
2KI.9.4	Egay beken, napanaw na i prupitaꞌ ngayti nga paꞌaduꞌut Ramot-galaad. 
2KI.9.5	Abutan ya tiꞌmes i mga pagbayaꞌen it mga sundaluꞌ. Maat yat kanira, “Agalen, may enged ku baytu nga taꞌeg it aken.”
2KI.9.5	Si Jehu na i nakatubag. Maat ya, “Ta, siyu manggid it amen i pagtaꞌgan it imu?”
2KI.9.5	“Ta, ikaw bayan, Agalen,” maat i prupitaꞌ ngayti.
2KI.9.6	Pagkagneg ni Jehu timnindeg na kanya, dayun it siminled duꞌut balay, duwa sira it prupitaꞌ ngayti. Iyan duꞌun na sirat seled piyaturuꞌan nat prupitaꞌ it lana i ulu ni Jehu, dengan it miyampang nga magꞌaat, “
2KI.9.7	Itu nay taꞌeg it 
2KI.9.8	Sabap ipiyabetang-betang it 
2KI.9.9	Buwaten ya talaga kat kaꞌanakan ni Acab i iyan nga binwat ya kat kaꞌanakan ni Jeroboam nga anak ni Nabat, baw kat kaꞌanakan ni Baasa nga anak ni Ahias. 
2KI.9.10	Iyan si Jezebel, agden i bilug ya it mga keꞌdeng duꞌun it piyagtengaꞌan it lugtaꞌ ni Jezreel. Ega talaga kaꞌilangan nga may lembeng it kanya.” Pagkaꞌampang ya it atkayti miyalagyu nay prupitaꞌ ngayti it egay pamꞌun.
2KI.9.13	Pagkasugid ni Jehu duꞌut mga kaꞌibaan ya ngayti in unuy inaat it prupitaꞌ, egay beken, binwat nira, iꞌinamlad nira i mga gulamen nira duꞌun it ulun-ulunan it agdan ka tindegan ni Jehu ngayti. Bawnga minsiꞌ sira it taburi ka inyepan, dengan it ipaggaꞌuy nga magꞌaat, “Adiꞌ na kayti si Jehu!”
2KI.9.15	Ta it atkayti, kaꞌampang si Jehu ngayti, “In talagang magkampiꞌ kamu it aken, maski siyu nga taw, ega pataꞌnan mi nga makaꞌaduꞌun it Jezreel nga mamaritaꞌ duꞌun it nagꞌabut ngaytu.” 
2KI.9.16	Bawnga binwat ni Jehu ngayti, simnakay it sarakayan yat magpakibunuꞌ ka aduꞌunun yay adiꞌ nga si Joram nga duꞌun it Jezreel. Kat iting timpu duꞌun si Joram it Jezreel ka magpapilat it mga bungad yat nagpakibunuꞌ, baw pagpasyaran kanya ni Ocozias nga adiꞌ it Juda.
2KI.9.17	Nalawag it guwardiya nga duꞌun it piyaꞌabwatay nga gugwardiyaan duꞌun it Jezreel i bulyug na Jehu nga magꞌaꞌabut.
2KI.9.21	“Sigi,” maat it adiꞌ ngayti nga si Joram, “asikasuun mi i sarakayan ku.” Simnakay nga lagi it kanya-kanyang sarakayan si Joram baw si Ocozias, ka susmuun nira i reetan ngayti na Jehu. Duꞌun i piyagsusmuwan nira it lugtaꞌ nga inagaw ni Acab duꞌun it ki Nabat ngayti nga taga duꞌun naga. 
2KI.9.22	Iyan nakilalaan ni Joram si Jehu, piyataꞌwagan ya nga magꞌaat, “Unu baytu, Jehu, magayen nagay enged mu ngaytu?”
2KI.9.22	Katubag si Jehu, “Ega bay magayen ngayang paꞌaaten mu mintras magsisigi pay ipiyatindeg it inaꞌ mu ngayan nga pagsamba ngaytut mga pagbete-beteꞌen nga diyus baw kiyaꞌrutan ngaytut mga katungkulan.”
2KI.9.23	Pagkagneg ni Joram kayti, biyaring ya nga lagi i sarakayan ya ka malagyu, dengan it giyaꞌuyan ya si Ocozias nga magꞌaat, “Inakalan ta ni Jehu ngaytu!”
2KI.9.24	Temed piyatundugan kanya ni Jehu it panaꞌ. Naꞌiguꞌ i pangangaldawan, nga naꞌbut i pusuꞌ. Simnuꞌsub nga lagi si Joram duꞌun it sarakayan ya. 
2KI.9.25	Bawnga maat ni Jehu it katabang ya nga si Bidcar, “Sigi, bitbiten mu kanya ka ibuntal na situt lugtaꞌ ngaytu nga inagaw duꞌut ki Nabat ngayan nga taga situ. Ka siguru magkademdeman mu naga i inampang ngayan it 
2KI.9.26	Ka daꞌga baꞌ magꞌaat basaꞌan, ‘Talagang pagleltegan ku katꞌapun i pagꞌimatay it ki Nabat baw mga anak ya,’ maat it 
2KI.9.27	Pagkamuya ni Ocozias it atkayti na, miyalagyu gasiꞌ kanya. Pamalagyu ya, ayun duꞌun it Bet-agan. Temed isingkat ni Jehu nga usigen ka panaꞌen gasiꞌ. Naꞌbutan kanya duꞌun it dalan nga magpanungul duꞌun it Gur, nga patuꞌ it Ibleam. Maski naꞌiguꞌ kanya nakadiritsu nagay palagyu ni Ocozias seked duꞌun it Meguido, nga duꞌun nay piyatayan ya.
2KI.9.30	Pagꞌabut ni Jehu duꞌun it Jezreel, pagkabaritaꞌ ni Jezebel, nangayus-ayus kanya, nangapay baw piyaꞌidan yay linibut it duwang mata ya it pamamaꞌid nga pagayen it bilug. Bawnga nanlalawagan kanya. 
2KI.9.31	Pagkalteg yat ki Jehu nga magseled na duꞌut puwirtaꞌan, piyataꞌwagan ya nga magꞌaat, “Akuytu! Demdemen muy nabetangan ngayan ni Zimri nga mangingimatay it agalen ya!”
2KI.9.32	Timningaraꞌ si Jehu baw nagpataꞌwag kanya nga magꞌaat, “Siyuy kampiꞌ it aken nga asan it dibwat?” Pagkaꞌampang ya kayti miyungaw duꞌun it lalawagan i siguru duwa u tulung kataawan nga magpamaalaꞌ duꞌun it balay it adiꞌ ngayti. 
2KI.9.33	“Sigi,” maat ni Jehu, “iꞌlug mi asat lalawagan ngayan i iyang babay.” Iꞌinlug nira na nga matuud si Jezebel ngayti. Pagtedag ya duꞌut lugtaꞌ, timnabsak i duguꞌ ya duꞌun it dingding baw duꞌun it mga kabayuꞌ. Liyagidlid na na Jehu it sarakayan nira i miyatay ngayti.
2KI.9.34	Pagkaꞌanu kayti, siminled na Jehu duꞌun it balay it adiꞌ ngayti ka namagkaraꞌnen. Pagkakaꞌen maat ni Jehu it mga kaꞌibaan ya ngayti, “Aduꞌunun mi i babay ngayan nga siyumpaan it Ampuꞌang Diyus ka ilbeng mi. Sabap ega naga yan raꞌyat nga taw. Anak naga it adiꞌ.” 
2KI.9.35	Aduꞌunun it mga singkat ngayti ni Jehu, abutan nira, ega na bilugun. Yamanay duꞌun, barungutan ya, mga pala-palad it alima, baw mga kararapa ya. 
2KI.9.36	Pagkasugid nira duꞌut ki Jehu, kaꞌampang kanya, “Pagtuman yan it inampang it 
2KI.9.37	Baw bilug ya, atnat basura lamang nga ikiyambung, nga ega nay makakilala it kanya.’”
2KI.10.1	Pitung puluꞌ nga muꞌsa i mga lalaki nga anak ni Acab duꞌun it Samaria. Piyatabanan ni Jehu it surat i mga punuꞌan duꞌun it siyudad ngayti, mga ginuꞌu, baw mga manigꞌepet it mga anak ngayti ni Acab. Magꞌaat i duꞌun it surat, 
2KI.10.3	“Piliꞌen mi i piyakamagayen asan it mga anak ngayan ni Acab, ipaꞌdung mi kat pagkaꞌadiꞌ, bawnga rumpakan ku kamu.”
2KI.10.4	Temed miniꞌlam nga ereꞌeret i mga taw ngayti. Maat nira, “Bilaꞌ, unuy ateng ipatera-tera? Maski duwa ngayti nga adiꞌ, egay nabwat nira it kanya, diyaꞌeg sira. Kita nay maꞌget nga egay mabwat!”
2KI.10.5	Aypaꞌ tiyubag nira i surat ngayti ni Jehu nga magꞌaat, “Kami ngayni, mga manigsirbi mu. Maski unuy ireg mu, talagang buwaten namen. Egayni patindeg kami it beken nga adiꞌ nga bilang kalaban mu. Ikaw nay magpikir. Buwaten mu lamang i kumpur magayen kat panleteg mu.”
2KI.10.6	Bawnga piyatabanan sira siꞌ ni Jehu it surat nga magꞌaat, “In talagang kampiꞌ kamu sinit aken baw matuud nga sumunud kamu it mga urdin ku, pamunggutan mi it ulu i mga anak it agalen mi ngaytit tagnaꞌ nga si Acab baw tabanen nga muꞌsa sinit Jezreel dedelem it ega paꞌ timnaꞌlib i itu nga uras.”
2KI.10.6	Pitung puluꞌ ngayti nga anak ni Acab nga mga lalaki, magꞌepet it kanira, mga bantug nga lalaki duꞌun it lansangan ngayti. 
2KI.10.7	Pagkatanggap nira it surat ngayti, piyamunggutan na nirat ulu i muꞌsa ngayti nga anak ni Acab, bawnga iringgud nira duꞌun it baꞌay i mga ulu ka ipiyataban duꞌun it ki Jehu ngayti nga duꞌut Jezreel.
2KI.10.11	Talagang egay ipiyaꞌped ni Jehu nga kaꞌanakan ni Acab. Pati mga taawan ni Acab ngayti, mga iba-iba ya, baw mga sasirduti ya, piyangimatay ya nga muꞌsa.
2KI.10.30	Bawnga miyabut duꞌun it ki Jehu i ampang it 
2KI.10.31	Temed ta, si Jehu ngayti, ega tingled i nakem ya nga pasigi nga sumunud it mga urdin it 
2KI.10.35	Pagpatay ni Jehu ngayting adiꞌ it Israel, ilimbeng kanya duꞌun it Samaria. Simnublit kanya it magꞌadiꞌ, anak ya nga si Joacaz.
2KI.11.1	Pagkaꞌrut ni Atalia, nga inaꞌ it adiꞌ nga si Ocozias, nga inimatay
2KI.11.2	Temed magayen i binwat ni Josaba, nga kanyay sulsug nga babay ni Ocozias baw anak it adiꞌ nga si Joram. Binwat ya, itiyaguꞌ ya duꞌut esang seled i esang anak ni Ocozias nga si Joas, pati manigꞌepet it kanya. Aypaꞌ ega naga nakaꞌuyut si Joas it pangimatay ngayti ni Atalia. 
2KI.11.3	Bawnga ipiyagꞌugad na kanya duꞌun it Templo. Seledan it enem nga taꞌun itiyaguꞌ nira si Joas duꞌun, mintras adiꞌ ngayti si Atalia.
2KI.11.4	Pagꞌikapitu nga taꞌun ipiyatawag it sasirduti nga si Joiada
2KI.11.12	Pagkaꞌbut it piyagꞌupakatan nga aldaw, ipiyaliꞌwan ya na si Joas nga anak it adiꞌ nga si Ocozias. Inanuꞌan yat kuruna i ulu ni Joas, dengan it binggayan it magsusurat nga ampang it Ampuꞌang Diyus. Bawnga piyaturuꞌan ni Joiada it lana i ulu ni Joas ka ipiyaꞌdung kanya kat pagkaꞌadiꞌ. Subuk giyaw-giyaw i kadakel it natingped, magraraꞌkup, maggagaꞌuy nga magꞌaat, “Sana tarimaen nga pirmi it Ampuꞌang Diyus i adiꞌ tami ngaytu!”
2KI.11.13	Pagkagneg ni Atalia it atnat giyaw-giyaw i mga guwardiya baw katataawan duꞌun it Templo, inaduꞌun ya nga lagi. 
2KI.11.15	Temed isingkat ni Joiada it mga pagbayaꞌen it mga guwardiya nga magꞌaat, “Ipaliꞌwan mi kanya baw pangimatayen mi i kumpur kumampiꞌ it kanya.” Ka paribasay sasirduti si Joiada, ipiyagꞌaat ya nga lagi nga ega mapakay nga imatayen si Atalia duꞌun it seled it Templo. 
2KI.11.16	Aypaꞌ diyakep nira si Atalia ngayti nga miyalagyu na. Duꞌun it pagpasledan it mga kabayuꞌ nga duꞌun it piyakakamaꞌyagan it mabakas nga balay it adiꞌ i natakdan nira. Pagkadakep, inimatay na.
2KI.12.2	Talagang, mga buwat ni Joas, purus magayen kat panleteg it 
2KI.12.20	Ta, may esang aldaw nga nagꞌurunyun i mga taawan ni Joas kuntraꞌ it kanya. Liꞌwan ya, inimatay nira si Joas ngayti duꞌun it balay nga duꞌun it Millo, duꞌut dalan nga magꞌaduꞌun it Sila.
2KI.12.21	Pagpatay ni Joas ngayting adiꞌ it Juda, ilimbeng kanya duꞌun it Siyudad ni David nga limbengan nagat mga kagiyaringanan ya. Gimnanti it kanya kat pagkaꞌadiꞌ, anak ya naga nga si Amasias.
2KI.13.2	Temed, kat pagꞌadiꞌ ya, karaꞌe-raꞌetan kat panleteg it 
2KI.13.9	Pagpatay ni Joacaz, ilimbeng kanya duꞌun it Samaria. Gimnanti it kanya kat pagkaꞌadiꞌ duꞌun it Israel ngayti, anak ya nga si Joas. 
2KI.13.11	Kat pagꞌadiꞌ ni Joas ngayti, karaꞌe-raꞌetan gasiꞌ kat panleteg it 
2KI.14.3	Kat pagꞌadiꞌ ni Amasias piyasbungan ya i buwat it amaꞌ ya nga si Joas, nga magayen kat panleteg it 
2KI.14.4	Sabap ega naga ipiyaꞌawaꞌ ya i mga papangantengan nga duꞌun it mga mungsuꞌ. Aypaꞌ ka pasigi naga i mga taw nga magbuwat it salisi baw magꞌanteng it kamangyan duꞌun.
2KI.14.16	Ta, duꞌun siꞌ it Israel, pagpatay ni Joas ilimbeng kanya duꞌun it Samaria, duꞌut paglebngan it mga adiꞌ it bangsa nira nga Israel. Simnubli it pagkaꞌadiꞌ ya, anak ya nga si Jeroboam. 
2KI.14.24	Temed, kat pagꞌadiꞌ ni Jeroboam ngayti, karaꞌe-raꞌetan i binwat ya kat panleteg it 
2KI.14.29	Duꞌun siꞌ it Israel, pagpatay ni Jeroboam, ilimbeng kanya duꞌun it Samaria, duꞌun it paglebngan it mga adiꞌ it bangsa nira nga Israel. Simnubli it pagkaꞌadiꞌ ya, anak ya nga si Zacarias.
2KI.15.4	Salaꞌ ya mana gasiꞌ, ega ipiyaꞌawaꞌ ya i mga papangantengan nga duꞌun it mga mungsuꞌ. Aypaꞌ ka pasigi naga i mga taw nga magbuwat it salisi baw magꞌanteng it kamangyan duꞌun.
2KI.15.9	Temed karaꞌe-raꞌetan ga i binwat ni Zacarias ngayti kat panleteg it 
2KI.15.10	Ega kimnaꞌlay i pagꞌadiꞌ ni Zacarias ka kimnuntraꞌ it kanya si Sallum nga anak ni Jabes. Inimatay kanya ni Sallum ngayti duꞌun it sarungaan it kadakel. Bawnga si Sallum na i nagꞌadiꞌ duꞌun it Israel.
2KI.15.14	Temed, pagtaꞌlib lamang it sang bulan, garing duꞌut Tirsa miyabut si Manahen, nga anak ni Gadi, ka nanrumpak it Samaria. Napatay ya si Sallum baw kanya nay gimnanti nga nagꞌadiꞌ duꞌun it Israel. 
2KI.15.18	Temed karaꞌe-raꞌetan gasiꞌ kat panleteg it 
2KI.15.22	Pagpatay ni Manahen, simnubli it kanya nga nagꞌadiꞌ duꞌun it Israel, anak ya naga nga si Pecaya. 
2KI.15.24	Temed maraꞌe-raꞌet naga kat panleteg it 
2KI.15.25	Temed, kaꞌsang aldaw, kiyuntraꞌ kanya it esang pagbayaꞌen it mga sundaluꞌ ya nga si Peca, nga anak ni Remalias. Nangukus si Peca it limang puluꞌ nga kataawan ka imatayen si Pecaya. Duꞌun it pagkukutaꞌen nga bagiꞌ it pamalay-balay nagat adiꞌ duꞌun it Samaria i naꞌimatayan nirat ki Pecaya ngayti, uyut i duwang mga taawan ya nga si Argob baw si Ariel. Ta, si Peca na ngayti i nagꞌadiꞌ duꞌun it Israel. 
2KI.15.28	Temed maraꞌe-raꞌet gasiꞌ kat panleteg it 
2KI.15.29	Kat timpu nga si Peca i adiꞌ it Israel riyumpakan sira it adiꞌ it Asiria nga si Tiglat-pileser. Nasakep ya i Ijon, Abel-bet-maaca, Janoa, Cades, Hazor, Galaad, Galilea baw muꞌsang Neftali. Diyakepan ya i muꞌsang taw duꞌun it nasakep ya ngayti baw tiyaban duꞌun it kanyang banwa nga Asiria.
2KI.15.30	Ta, yan ikaduwang puluꞌ na nga taꞌun i pagꞌadiꞌ ni Jotam nga anak ni Uzias duꞌun it Juda, binwat ni Oseas nga anak ni Ela, pinikir yat ega magayen i adiꞌ ngayti duꞌun it Israel nga si Peca, nga anak ni Remalias. Inimatay ya baw kanya na i nagꞌadiꞌ duꞌun it Israel.
2KI.15.38	Pagpatay ni Jotam
2KI.16.5	Ta, yan adiꞌ paꞌ si Acaz ngayti, nagꞌupakat na Resin nga adiꞌ it Siria baw si Peca nga Adiꞌ it Israel nga rumpakan nira si Acaz duꞌun it Jerusalem. Kiyulung nira i siyudad ngayti temed ega naga natibag nira i kutaꞌ ya.
2KI.17.2	Temed pagꞌadiꞌ ni Oseas ngayti, maraꞌe-raꞌet kat panleteg it 
2KI.17.13	Ega maat biglaꞌ nga nakabetang sira it atkayti sabap, mga Israelita ngayti, pati mga taga Juda gasiꞌ, naꞌlay na nga pagpaꞌimbandaan sira it 
2KI.17.14	Temed ega inintindi nira. Maꞌunu intindiyen nira, namagpasngel ga sira nga subung it mga kagiyaringanan nira nga ega na talaga simnarig baw magpamayaꞌ it 
2KI.17.15	Talagang piyasngelan nira i mga urdin ya baw mga paꞌimbanda yat kanira. Baw diyaꞌga nira i pakiꞌupakat ya it mga kagiyaringanan nirat tagnaꞌ. Yay siyari nirat samba, mga pagbete-beteꞌen nga diyus nga egay kapulusan. Unupat nagbalyu gasiꞌ sira nga ega nay kapulusan kat panleteg it 
2KI.17.17	Beken paꞌ nga pagꞌadaten nira, pagꞌantengen na nira nga ipagsamba i mga anak nira, babay, lalaki. Magsari sira gasiꞌ it pangabang it mga mamimintuꞌ nga may kepetan baw mga katungkulan. Talagang, kat panleteg it 
2KI.17.18	Aypaꞌ ka, kat kadakulaꞌ it iseg ya, subuk piyangimugaw ya sirang muꞌsa kat adapan ya, nga ipiyalugut ya na nga madakepan sira it beken nga bangsa. Yamanay naꞌped, kuyunang mga tungtung-inapuꞌ ni Juda. 
2KI.17.19	Takaꞌ, Juda ngaytu, ega naga gasiꞌ namagsunud it mga urdin it 
2KI.17.20	Aypaꞌ ka miyabut i timpu nga inindiꞌan na gasiꞌ sira it 
2KI.17.23	Ta, atkayti ngayti naꞌawaꞌ duꞌun it sadili nirang banwa i mga Israelita nga taga Samaria,
2KI.17.24	Bawnga, binwat it adiꞌ ngayti it Asiria, piyataꞌid ya duꞌun it Samaria i beken nga taga Babilonia, taga Cuta, taga Ava, taga Hamat, baw taga Sefarvaim. Piyataꞌid ya sira duꞌun it mga lansangan it Samaria, nga ganti it mga Israelita nga diyakepan ya.
2KI.18.3	Talagang, pagꞌadiꞌ ni Ezequias ngayti, purus magayen kat panleteg it 
2KI.18.4	Ipiyaranggaꞌ ya i mga papagsambaan duꞌun it mga mungsuꞌ baw ipiyaranggaꞌ ya paꞌ i mga pagsambaen nga mga ladawan it mga pagbete-beteꞌen nga diyus, pati mga piyakaꞌarigi nga ladawan ni Ashera. Ipiyarmek ya na gasiꞌ i ipiyabwat naga ngayti ni Moises nga dukul nga tumbaga i binwat
2KI.18.5	Pamayaꞌ baw pagsarig ni Ezequias it 
2KI.18.6	Talagang mapaꞌgen i pamayaꞌ ya it 
2KI.18.7	Aypaꞌ ka tiyabang kanya it 
2KI.18.9	Iyan ikaꞌpat nang taꞌun it pagꞌadiꞌ ni Ezequias duꞌun it Juda, baw pitung taꞌun na gasiꞌ i pagꞌadiꞌ ni Oseas duꞌun it Israel, inaduꞌun it adiꞌ it Asiria nga si Salmanasar i Samaria ngayti nga puꞌun nga siyudad it Israel ka kiyulung nira. 
2KI.18.10	Nagpanaw it tulung taꞌun, nasakep yay Samaria ngayti. Kat iting timpu, enem nang taꞌun i pagꞌadiꞌ ni Ezequias. Ki Oseas ngayti, siyam nang taꞌun i kanya nga pagꞌadiꞌ. 
2KI.18.11	Iyan mga Israelita ngayti, siyari nat dakepan it adiꞌ ngayti it Asiria. Piyabayaꞌ na sira duꞌun it Hala baw duꞌun it Habor nga duꞌun it kadanuman it Gozan. Iyan beken, duꞌun it mga lansangan it mga taga Media i piyatakenaꞌan.
2KI.18.12	Nakabetang ti sirat atkayti ka egay pagdenggen nira nga ampang it 
2KI.20.1	Kat iti nga timpu simnarut it maꞌget i adiꞌ ngaytit Juda nga si Ezequias. Biyaꞌnaw kanya it prupitaꞌ nga si Isaias baw maat i ipiyagꞌaat ni Isaias ngayti it kanya, “Maat bay ipagpasugid it 
2KI.20.2	Pagkagneg ni Ezequias, naglised kanya ngayti nga magbubuntul, ka nanarunga duꞌun it dingding bawnga nanalangin. 
2KI.20.3	“
2KI.20.4	Prupitaꞌ ngayti nga si Isaias, napanaw na. Temed ega paꞌ nakaliꞌwan kanya it kutaꞌ it pamalay-balay ngayti it adiꞌ, miyabut siꞌ duꞌut kanya i ampang it 
2KI.20.5	“Paꞌuliꞌ ka, Isaias, baw aaten mu si Ezequias ngayti nga pagbayaꞌen it mga taawan ku ngaytu, ‘Iyan 
2KI.20.6	Ildawan ku ikaw nga ipalad ku it imu nga, kaꞌgenan mu, kumaꞌlay paꞌ it sang puluꞌ baw lima nga taꞌun. Baw ega lamang iyan, iribri ku paꞌ ikaw baw siyudad ngaytu nga Jerusalem kat alima it adiꞌ it Asiria. Panindegan kuytu sabap it aken nga kabantugan baw sabap it magayen nga pagsirbi it aken ni David nga adiꞌ it tagnaꞌ.”’”
2KI.20.7	Pagpaꞌuliꞌ ni Isaias duꞌun it ki Ezequias, itiyaꞌeg yat mga katabang duꞌun it balay it adiꞌ ngayti nga minek sira it buwaꞌ it igos, ka yanay ipagtapel duꞌun it bageꞌ it adiꞌ ngayti. Ta, it atkayti nga pagbuwaten gimnayen nga matuud i sarut ni Ezequias.
2KI.20.8	Pagkagneg ni Ezequias it inaat ngayti ni Isaias, miningkut kanya nga magꞌaat, “Unu yan i imandaꞌan nga ibgay it 
2KI.20.9	Katubag si Isaias, maat ya, “Ari manggid nga imandaꞌan kat duwa ngaytu i ireg mu, unu, pasalu i aninu kat tatakes it uras u padibwat it mga sang puluꞌ nga balaꞌed?”
2KI.20.10	“Bilaꞌ,” maat i tubag ni Ezequias, “madali-daliꞌ bayan it aninu ngayan i pasalu it mga sang pulung kabalaꞌdan, temed talagang makuriꞌ padibwat it atkayan ngayan nga kuntraꞌ it adat ya.”
2KI.20.11	Egay beken, nanalangin si Isaias, bawnga ipiyadibwat it 
2KI.21.1	Magꞌidad na si Manases ngayti it sang puluꞌ baw duwang taꞌun, pagꞌadiꞌ ya ngayti duꞌun it Jerusalem. Nagꞌadiꞌ kanya it limang puluꞌ baw limang taꞌun i kaꞌlay. Ngaran it inaꞌ ya, si Hefziba. 
2KI.21.2	Temed simnari si Manases it buwat it karaꞌe-raꞌetan kat panleteg it 
2KI.21.3	Sabap ipiyabwat ya siꞌ it sumaꞌup i mga papangantengan duꞌun it mga mungsuꞌ nga ipiyasari ngaytit paranggaꞌ ni Ezequias nga amaꞌ ya. Piyabwatan ya paꞌ i pagbete-beteꞌen nga diyus nga si Baal it mga papangantengan nga pagꞌantengan it mga ipagsamba it kanya. Nagpatindeg paꞌ kanya it piyakaꞌarigi nga ladawan ni Ashera, nga subung it ipiyabwat ni Acab it tagnaꞌ. Baw beken paꞌ, siyari ya nat samba i muꞌsang mga paryaman nga kat langit. 
2KI.21.4	Maski duꞌun it Templo nga duꞌut Jerusalem, nagpabwat kanya it mga belag ngayti nga papangantengan. Eeꞌ baꞌ, duꞌun it Templo nga pagpaꞌiguꞌan it 
2KI.21.5	Duꞌun it duwa nga piyakakamaꞌyagan it Templo i piyabwatan ya it mga papangantengan nga gamiten in pagsambaen i mga paryaman kat langit. 
2KI.21.6	Inanteng ya pay anak ya nga lalaki, ka binwat na nga ipagsamba. Baw simnari kanyat pangabang duꞌun it mga mamimintuꞌ, duꞌun it mga katungkulan, baw beken nga may kepetan. Talagang dakulaꞌ na i binwat ya nga karaꞌe-raꞌetan kat panleteg it 
2KI.21.10	Ta, it atkayti, ituy ipiyaꞌampang it 
2KI.21.11	“Talagang naltegan ku i mga mararaꞌway nga mga kasalaꞌan nga siyarit buwat ni Manases nga adiꞌ it Juda, mga karaꞌe-raꞌetan nga subraꞌ paꞌ it mga Amorreo nga datiyan nga mga taw situt banwa ngaytu. Baw ega gasiꞌ elam it aken i kasalaꞌan ya ngaytu nga tiyaban ya siꞌ i mga taga Juda nga sumamba siꞌ it mga pagbete-beteꞌen nga diyus. 
2KI.21.12	Aypaꞌ ka talagang rigaen kut ega pateng i Juda baw Jerusalem. Siyu-siyuy makabaritaꞌ it panriga nga ipalabay kut kanira, pangingiraꞌbutan. 
2KI.21.13	Talagang ranggaꞌen ku i Jerusalem nga subung it binwat ku it Samaria ngayti. Puuꞌun ku i mga taw ya nga ipatibayaꞌ ku it pamalay-balay ni Acab. Eeꞌ baꞌ, awaꞌan ku it taw i Jerusalem ngaytu nga subung it pinggan nga naꞌugasan, nga pagtarapuwan pabali-bali bawnga ipakleb. 
2KI.21.14	Mga taga Juda ngaytu nga naꞌped kat mga piniliꞌ ku nga mga taawan, indiꞌan ku na nga ipalugut ku na nga rumpakan, rangpasan, baw dakepanen sira it mga kalaban nira. 
2KI.21.15	Buwaten kuytu sabap it karaꞌe-raꞌetan kat panleteg ku nga siyari nirat buwat seked it kayti ngaytu nga timpu, garing it ipiyagribri ku i mga kagiyaringanan nira kat pagkaꞌuripen nira duꞌun it Egipto. Talagang, kaꞌlay ngaytu, pagꞌangutun nira nga pirmi i iseg ku.”
2KI.21.18	Pagpatay ni Manases, limbengan it kanya, duꞌun it kalu-kalulwakan it balay ya nga balay it adiꞌ, duꞌun it pagpangaranan it kalulwakan ni Uzza. Simnubli it pagkaꞌadiꞌ ya, anak ya nga si Amon. 
2KI.21.20	Temed karaꞌe-raꞌetan kat panleteg it 
2KI.21.21	Talagang in unu nga karaꞌe-raꞌetan i binwat it amaꞌ ya baw in unu nga mga pagbete-beteꞌen nga diyus i sinirbiyan it amaꞌ ya, iyan naga i binwat ni Amon. 
2KI.21.22	Inindiꞌan ya na i 
2KI.21.23	Ta, ega naga naꞌlay i pagꞌadiꞌ ni Amon ngayti ka kiyuntraꞌ kanya it beken nga mga katabang ya. Inimatay nira kanya kat seled it balay ya nga balay it adiꞌ. 
2KI.21.24	Temed, mga minimatay ngaytit kanya, inimatay gasiꞌ it mga taw. Bawnga anak ni Amon nga si Josias i ipiyaꞌdung nira nga adiꞌ.
2KI.22.1	Walung taꞌun paꞌ i idad ni Josias it nagꞌadiꞌ na ngayti kanya duꞌun it Jerusalem. Tulung puluꞌ baw esa nga taꞌun i kaꞌlay it pamegbeg ya. Si Jedida nga anak ni Adaya nga taga Boscat i inaꞌ ya. 
2KI.22.2	Iyan pamagbuwaten ni Josias ngayti kat pagꞌadiꞌ ya, purus magayen kat panleteg it 
2KI.23.15	Maski papangantengan ngayti baw papagsambaan duꞌun it mungsuꞌ it Betel, nga ipiyabwat ni Jeroboam nga anak ni Nabat, kanya nga nagpakursud it bangsa nira nga Israel kat kasalaꞌan, ipiyaranggaꞌ gasiꞌ ni Josias. Inanteng yay papagsambaan ngayti baw ipiyasari yat parmek i kumpur ega magkaꞌanteng. Inanteng ya gasiꞌ i piyakaꞌarigi nga ladawan it tiyaw-taw nga si Ashera. 
2KI.23.16	Ta it magpanigmata si Josias, may naltegan ya nga mga lebeng duꞌun. Pagkalteg ya, isingkat ya nga pangaliyen ka antengen i mga tuꞌlang duꞌun it papangantengan ngayti nga binwat ni Jeroboam. Iti ngayti, timnuman it ipiyagꞌaat it 
2KI.23.25	Talagang, kat mga nakauꞌna it ki Josias ngayti it nagꞌadiꞌ, baw kat mga nakasunud it kanya, ega talagay maski siyu nga nakasbung it kanya kat pagpasakep yat 
2KI.23.26	Temed maski atkayti na i kagayen it adat ni Josias, ega maat magꞌulibas i iseg it 
2KI.23.27	Aypaꞌ, maat it 
2KI.23.29	Iyan adiꞌ paꞌ si Josias duꞌun it Juda, napikir it adiꞌ it Egipto nga si Neco nga paꞌaduꞌun it kadanuman it Eufrates ka rumpakan yay adiꞌ it Asiria. Pagkaꞌbut ni Neco duꞌun it Meguido nga sakep it Israel,
2KI.23.30	Tiyaban si Josias ngayti it mga kaꞌibaan ya ka duꞌun nagat sadili ya nga lelbengan nga duꞌun it Jerusalem i limbengan it kanya. Bawnga, kat kaꞌirgan nagat mga taga Juda, piyaꞌidan it lana i anak ya nga si Joacaz ka igiyanti nira kat pagkaꞌadiꞌ.
2KI.23.32	Temed, kat pagꞌadiꞌ ni Joacaz ngayti, karaꞌe-raꞌetan ga kat panleteg it 
2KI.23.33	Temed ta, napeꞌtek i pagkaꞌadiꞌ ya ka, binwat it adiꞌ it Egipto nga si Neco, inawaꞌ ya si Joacaz ngayti it pagkaꞌadiꞌ duꞌun it Jerusalem baw pinirisu ya it pagpapanglawan duꞌun it Ribla, nga duꞌun it banwa nga Hamat. Bawnga pagpabgayen ya na i Juda it dakulang berebgayan, nga tulung ribu baw duwang gatus nga kilu i pirak, baw tulung puluꞌ baw epat nga kilu i bulawan. 
2KI.23.34	Beken paꞌ nga binwat it adiꞌ it Egipto, riyumraan ya nga magꞌadiꞌ duꞌun it Juda, si Eliaquim nga anak naga ni Josias. Giyantiyan yay ngaran ni Eliaquim ngayti, si Joaquim na. Bawnga, pagꞌuliꞌ ya, piyabayaꞌ ya na si Joacaz ngayti duꞌun it Egipto. Duꞌun na i piyatayan ni Joacaz it kanya.
2KI.23.37	Ta, kat pagꞌadiꞌ ni Joaquim ngayti, karaꞌe-raꞌetan gasiꞌ i siyari yat buwat, subung nagat kadaklan it mga kagiyaringanan ya.
2KI.24.1	Kat timpu it pagꞌadiꞌ ya, siyakep i Juda it adiꞌ it Babilonia nga si Nabucodonosor.
2KI.24.2	Temed, binwat it 
2KI.24.3	Talagang, makuriꞌ ngaytu nga nabetangan it Juda, ipiyaꞌabut it 
2KI.24.6	Ta, duꞌun siꞌ it Juda, pagpatay ni Joaquim gimnanti it kanya kat pagkaꞌadiꞌ, anak ya nga si Joaquin. 
2KI.24.9	Temed, kat pagꞌadiꞌ ya, karaꞌe-raꞌetan naga kat panleteg it 
2KI.24.10	Ta, kat iting timpu kiyulung nat mga sundaluꞌ it adiꞌ it Babilonia nga si Nabucodonosor i Jerusalem ngayti. 
2KI.24.11	Pagtaꞌlib it pirang bulan, miyabut si Nabucodonosor duꞌut mga sundaluꞌ ya ngayti nga magkukulung it Jerusalem. 
2KI.24.12	Pagꞌabut ya, simnukuꞌ nga lagi si Joaquin ngayti nga adiꞌ it Juda, kaꞌibaan it inaꞌ ya, mga katimbang ya, mga pagbayaꞌen it sundaluꞌ ya, baw muꞌsang mga taawan ya nga matataꞌas i duguꞌ. Diyakepan na sira it adiꞌ ngayti nga si Nabucodonosor. Ikawalu na nga taꞌun it pagꞌadiꞌ ni Nabucodonosor ngayti.
2KI.24.13	Riyangpas ya i muꞌsang mga kamanggadan duꞌun it pamalay-balay it adiꞌ ngayti baw mga marerga nga kagamitan duꞌun it balay ngayting papagsambaan nirat 
2KI.24.14	Piyabayaꞌ ya na nga dakepan i muꞌsang taga Jerusalem ngayti, mga matataꞌas i duguꞌ, mga bantug nga mamumunuꞌ, baw muꞌsa nga mga karpintiru baw mananalsal nga ega basta-basta i kakayaan. Kadakel nira, miyabut it sang puluꞌ nga ribu. Talagang subuk ega nay ipiyaꞌped duꞌun, ka yamanay ipiyaꞌped, mga makukuriꞌ nga mga raꞌyat.
2KI.24.15	Piyabayaꞌ na ni Nabucodonosor duꞌun it Babilonia si Joaquin ngayti, mga asawa ya, inaꞌ ya ngayti, mga pagbayaꞌen baw muꞌsa nga mga bantug nga taw duꞌun it Jerusalem ngayti.
2KI.24.17	Parabir gimnaring si Nabucodonosor nga muliꞌ duꞌun it Babilonia, ipiyaꞌdung ya nga magꞌadiꞌ duꞌun it Juda si Natanias. Giyantiyan ya nay ngaran, si Sedequias na. Si Sedequias ngayti, amayan ni Joaquin ka sulsug it amaꞌ ya. 
2KI.24.19	Temed, kat pagꞌadiꞌ ya, karaꞌe-raꞌetan naga i siyarit buwat ni Sedequias ngayti. Ega naga piyasyangan ya i mga maraꞌway nga buwat ni Joaquin ngayti nga diyakepan. 
2KI.24.20	Unupat nakabetang i Jerusalem baw Juda it atkayti ngayti sabap nasaꞌliyan nang banar i Ampuꞌang Diyus. Aypaꞌ ka subuk ipiyamuntal ya na sira kat adapan ya.
2KI.24.20	Iyan may pira na nga taꞌun nga pagꞌadiꞌ ni Sedequias duꞌun it Jerusalem ngayti, kiyuntraꞌ ya nay adiꞌ ngaytit Babilonia.
2KI.25.1	Ta it atkayti, iyan ikasang puluꞌ nang aldaw it ikasang puluꞌ nga bulan, nga ikasiyam nang taꞌun it pagꞌadiꞌ ni Sedequias ngayti, tiningped ni Nabucodonosor i muꞌsang mga sundaluꞌ ya. Inaduꞌun niray Jerusalem ka kiyulung nira. Palinibut may sundaluꞌ na. 
2KI.25.2	Magduduwang taꞌun i kaꞌlay it kiyulungan nira ngayti.
2KI.25.3	Iyan naꞌbut nay ikasiyam nang aldaw it ikaꞌpat nga bulan it ikasang puluꞌ may esa ngayti nga taꞌun it pagꞌadiꞌ ni Sedequias, gintem na nga banar i mga taw ngayti nga pamagkukulungun. Talagang ega nay magkaparagan nira nga magkakaꞌen. 
2KI.25.4	Kat iting aldaw nakatabus nay mga taga Babilonia ngayti it timibag it kutaꞌ it Jerusalem ngayti. Pagkamuya ni Sedequias it may natibag na, pagdelem miyalagyu na kanya, kaꞌibaan it muꞌsang mga sundaluꞌ ya. Liniꞌwanan nira, duꞌut puwirtaꞌan nga duꞌun it piyagtengaꞌan it duwa ngayting kutaꞌ nga duꞌut tepad it kaluwa-luwakan it adiꞌ. Nakalapas sira maski palinibut it Jerusalem ngayti i mga Caldeo ngayti nga taga Babilonia. Pamalagyu nira, naꞌaduꞌun manggid it ayun it Araba. 
2KI.25.5	Temed pagkaꞌrut it mga taga Babilonia, inusig niray namagpalagyu ngayti. Naꞌbutan nira duꞌun it daranasan it Jerico. Nagtariwanak nay mga kaꞌibaan ni Sedequias ngayti. 
2KI.25.6	Pagkadakep it ki Sedequias, tiyaban na kanya duꞌun it adiꞌ ngayti nga si Nabucodonosor nga duꞌun it Ribla. Biyetanganan kanya it ukuman duꞌun. 
2KI.25.7	Inimatay it mga Caldeo ngayti i mga anak ni Sedequias kat adapan ya. Bawnga kanya ngayti, linwatan it mata. Pagbabayukun nat kadina nga tumbaga i tiyaban duꞌun it Babilonia.
2KI.25.8	Iyan ikapitu nang aldaw it ikalimang bulan, nga ikasang puluꞌ baw siyam nga taꞌun it pagꞌadiꞌ ni Nabucodonosor, sinled na i Jerusalem ngayti ni Nabuzaradan nga pagbayaꞌen it mga sundaluꞌ it adiꞌ ngaytit Babilonia. 
2KI.25.9	Siyuriban nira i Templo ngayti nga papagsambaang balay it 
2KI.25.10	Baw iyan kutaꞌ it siyudad ngayti, imbus nat timibag it mga sundaluꞌ nga kaꞌibaan ni Nabuzaradan ngayti. 
2KI.25.11	Diyakepan ya na i mga naꞌped paꞌ nga mga Israelita duꞌun it Jerusalem baw iyan namagsukuꞌ duꞌun it adiꞌ nira ngayti nga taga Babilonia. 
2KI.25.12	Yamanay itiyuduꞌ ya duꞌun, may pira mana nga kaꞌasawaan nga iyan mga makukuriꞌ, ka yamanayti manluwa-luwak baw marigra it mga ubasan.
1CH.5.23	Iyan kuyunan it mga Israelita nga sang lubuk nga tungtung-inapuꞌ ni Manases, dimnakel nga banar nga mga taw. Aypaꞌ ka, nataꞌidan nira nga rugar, gimnaring duꞌun it Basan, miyabut duꞌun it Baal-hermon, nga duꞌut Bukid it Hermon. (Bukid it Hermon ngaytu, panaꞌwag it mga Amorreo, Senir.
1CH.5.25	Temed, iti nga kuyunan it mga taw, ega naneꞌteꞌ kat pagsamba nira it Ampuꞌang Diyus it mga kagiyaringanan nira. Kasalaꞌan i binwat nira kuntraꞌ it Ampuꞌang Diyus nga, kabilangan nira, subuk babay nga magpamungad it atay it asawa ya. Sabap yanay siyari nirat samba, mga pagbete-beteꞌen nga diyus it mga bangsa nga diyaꞌeg nira kat tabang it Ampuꞌang Diyus. 
1CH.5.26	Aypaꞌ ka piyanakman it Ampuꞌang Diyus i mga adiꞌ it Asiria nga si Pul baw si Tiglat-pileser
2CH.1.2	Kaꞌsa tiniꞌmes ni Solomon i muꞌsang may katengdanan duꞌut Israel, subung it mga pagbayaꞌen it mga sundaluꞌ ya baw beken paꞌ, pati mga ginuꞌu it mga Israelita ngayti. 
2CH.1.3	Piyabayaꞌ yay kadakel ngayti duꞌut mungsuꞌ nga duꞌun it Gabaon, sabap duꞌun i Tabirnakulu ngayti nga papagsambaan nirat 
2CH.1.4	Lamang may iti paꞌ ngayti, ega na duꞌun i Kaban ngaytit Pakiꞌupakat it 
2CH.1.5	Takaꞌ duꞌun pat sarungaan it Tabirnakulu ngayti i tumbaga ngayting binwat nga papangantengan it ramu-ramu nga ipagsamba, iti nagang binwat ni Bezalel nga anak ni Uri, baw apuꞌ ni Hur. Aypaꞌ duꞌun naga simnamba baw nanalangin duꞌut 
2CH.1.6	Inlep ni Solomon i papangantengan ngayti duꞌut adapan it 
2CH.14.2	Pagꞌadiꞌ ni Asa ngayti, magayen kat panleteg it 
2CH.14.3	Ipiyaꞌawaꞌ ya i mga papangantengan nga pagbuwatan it mga ipagsamba duꞌun it mga pagbete-beteꞌen ngayti nga diyus nga giyuru duꞌun it mga taw nga ega Israelita. Ipiyaꞌawaꞌ ya gasiꞌ i mga papagsambaan ngayti duꞌun it kamumungsuꞌan. Ipiyarmek ya paꞌ i mga ipiyatindeg nga batu, baw ipiyamagbaꞌ i mga piyakaꞌarigi ngayting ladawan it pagsambaen nga si Ashera. 
2CH.14.4	Bawnga ipiyagꞌurdin yat mga sinakepan ya duꞌut Juda nga paꞌuliꞌ nga pasakep siꞌ sira it 
2CH.21.4	Esa paꞌ nga karaꞌe-raꞌetan nga binwat ni Joram ngayti pagkasubli yat pagkaꞌadiꞌ, siyari yat paꞌimatay it tarep basiꞌ i mga sulsug ya baw beken nga mga magpamaalaꞌ nga may katengdanan duꞌun it Juda ngayti, isaꞌun subraꞌ nga masiguru ya i pagꞌadiꞌ ya. 
2CH.21.12	Ta, it atkayti na, nakatanggap si Joram ngayti it surat nga garing duꞌun it ki Elias nga prupitaꞌ.
2CH.21.13	In daꞌga, yay giyuru mu, karaꞌe-raꞌetan nga pagꞌadaten it mga adiꞌ duꞌun it Israel. Kiyumbinyu mu na kat karaꞌe-raꞌetan i Juda baw mga taga Jerusalem, nga subung nat binwat it pamalay-balay ni Acab. Kabilangan it buwat mi ngaytu nga muꞌsa, babay nga magpamungad it atay it asawa ya ka magsarit pangunlalaki. Siyari mu pat imatay i mga sulsug mu nga, adat nira, magayen paꞌ it imu nga adat. 
2CH.21.14	Aypaꞌ ka rigaen talaga it 
2CH.21.15	Dungag paꞌ sikayan, sumarut ka it egay pasubrang eget, nga ikabutbut it tinaꞌi mu in maꞌlay na.’”
2CH.21.19	Ta, pagtaꞌlib it duwang taꞌun, nabutbutan na nga matuud kanya it tinaꞌi sabap it sarut ya ngayti. Bawnga natay kanya it daꞌnay magkasugid nga sakit. Dungag ya paꞌ, ega maat giyalang kanya it mga sinakepan ya it panggalang nga subung it binwat nira pagpatay it mga nakauꞌna it kanya it nagꞌadiꞌ, nga magꞌapuy sira it dakulaꞌ.
2CH.21.20	Tulung puluꞌ baw duwa i idad ni Joram it nakapagꞌadiꞌ na ngayti kanya. Walung taꞌun i pagꞌadiꞌ ya duꞌun it Jerusalem. Pagpatay ya egay nasmek nga maski siyu. Ilimbeng nira kanya duꞌun it pagpangaranan ngayti it Siyudad ni David, temed ega duꞌun it mga matataꞌas nga mga kalelbengan it mga adiꞌ.
2CH.24.15	Piyaꞌlay talaga si Joiada. Sang gatus baw tulung puluꞌ nga taꞌun i idad ya bawnga natay kanya. 
2CH.24.16	Limbengan it kanya, duꞌun it paglebngan it mga adiꞌ nga duꞌun it Siyudad ni David, sabap nagsirbi kanya it kamatuudan duꞌun it Templo it 
2CH.24.17	Temed, iyan ega nay si Joiada, miyadap duꞌun it ki Joas ngayti i mga punuꞌan duꞌun it Juda. Nanluud sira duꞌun it adapan ya ka may ipagpakiꞌupakat nirat kanya. Ineeꞌ it adiꞌ i pakiꞌupakat ngayti. 
2CH.24.18	Aypaꞌ nangindiꞌ na i mga taw it pagsamba duꞌun it Templo it 
2CH.24.19	Temed maski atkayti na, may tiyaꞌeg ga lamang it 
2CH.25.11	Miyabut i timpu nga nagmaꞌiseg i nakem ni Amasias. Napikir ya nga rumpakan i mga taga Seir. Aypaꞌ piyanguꞌnaan ya i mga sundaluꞌ ya duꞌun it pagpangaranan it Mintang it Asin. Sang puluꞌ nga ribu i mga sundaluꞌ it taga Seir nga napatay nira duꞌun. 
2CH.25.14	Temed pagꞌuliꞌ na Amasias it nanrumpak ngayti it mga Edomita
2CH.25.27	Garing it nangindiꞌ na ngayti si Amasias it 
2CH.26.1	Pagpatay ni Amasias nga adiꞌ it Juda, nagꞌurunyun i muꞌsang sakep it Juda nga si Uzias i ipaꞌdung nira nga sumubli it amaꞌ ya ngayti nga si Amasias kat pagkaꞌadiꞌ. 
2CH.26.3	Sang puluꞌ baw enem paꞌ nga taꞌun i idad ni Uzias ngayti pagpapuꞌun yat magꞌadiꞌ. Limang puluꞌ baw duwang taꞌun i kaꞌlay it pagꞌadiꞌ ya duꞌun it Jerusalem. Ngaran it inaꞌ ya, si Jecolia nga taga Jerusalem naga. 
2CH.26.4	Kat pagꞌadiꞌ ni Uzias ngayti, magayen i binwat ya kat panleteg it 
2CH.26.5	Tiyulduꞌan kanya ni Zacarias nga pasakep it Ampuꞌang Diyus it may iꞌlam aypaꞌ, seked it miyatay na si Zacarias ngayti, inres talaga ni Uzias i kamatuudan nga pagsunud ya it Ampuꞌang Diyus. Aypaꞌ ka mintras atkayti i adat ya, nanggayen nga banar i pangaꞌgenan ya kat tabang it 
2CH.26.16	Ta, duꞌun siꞌ it Juda, iyan kiminseg nay adiꞌ ngayti nga si Uzias, nagpataꞌas-taꞌas nat sadili ya, nga yay timnaban it kanya duꞌun it panriga nga ega basta-basta. Sabap kiyuntraꞌ yay 
2CH.26.17	Pagkalteg it sasirduti nga si Azarias tiyundug ya, sang siraan it mga beken paꞌ nga sasirduti it 
2CH.26.18	Pagꞌabut nira, siyulang-sulang nira nga magꞌaat, “Uzias, ega mapakay nga buwaten mu yan i magꞌanteng ngayan it kamangyan duꞌun it 
2CH.26.19	Ta, nangiseg nay adiꞌ ngayti nga magtitindeg duꞌun it papangantengan nga magseskel nat kamangyan. Diyalaꞌan yay mga sasirduti ngayti. Temed sakaliꞌ nga may rimimbuk nga bangbang duꞌun it peges ya. 
2CH.26.20	Pagkalteg ni Azarias baw mga kaꞌibaan ya ngayti nga sasirduti, piyaliꞌwan nira nat padali-daliꞌ. Ega na nagpaꞌnget si Uzias ka natanudan ya nga may panriga nat 
2CH.26.21	Ega na maat mindek paꞌ i bangbang it adiꞌ ngayti nga si Uzias seked it natay kanya. Ipiyablag na kanyat balay, inawaꞌan nat mga katengdanan ya, baw ega na mapakay nga kasled kanya duꞌun it Templo nga papagsambaan nira it 
2CH.26.23	Pagpatay ni Uzias ngayti nga adiꞌ it Juda, ega duꞌun it paglebngan it mga adiꞌ i limbengan it kanya, in daꞌga duꞌun nat belag nga kalelbengan duꞌut lugtaꞌ naga it mga adiꞌ, sabap babangbangen ngayti kanya. Gimnanti it kanya, anak ya nga si Joatam.
2CH.27.2	Muꞌsang mga binwat it adiꞌ nga si Joatam, purus magayen kat panleteg it 
2CH.27.6	Ta, nagꞌega babasta-bastaen si Joatam ngayti ka siyunud yat magayen i kaꞌirgan it 
2CH.28.1	Temed piyasyangan ya i adat it kagiyaringanan ya nga si David, nga purus magayen kat panleteg it 
2CH.28.2	Sabap iyan i giyuru ya, karaꞌe-raꞌetan nga pamagbuwaten it mga adiꞌ it mga Israelita duꞌun it nurti. Nagpabwat kanya it mga tiyaw-taw nga ladawan it pagbete-beteꞌen nga diyus nga si Baal, nga tiyunaw nga basiꞌ i binwat. 
2CH.28.3	Nagꞌanteng paꞌ kanya it ipagsamba nga kamangyan duꞌun it daranasan it Ben-hinom. Pati mga anak ya nga lalaki, dakel i siyari yat anteng ka ipiyagsamba na. Itiꞌen ngayti, nakasbung it mararaꞌway nga pamagbuwaten it mga bangsa nga piyangimugaw it 
2CH.28.4	Talagang, kat pagsamba ya it mga pagbete-beteꞌen nga diyus, simnari na kanyat buwat it panalisi baw nagꞌanteng it kamangyan duꞌun it mga mungsuꞌ, mga bulud, baw duꞌun it siꞌrung it kada maluꞌgum nga kayu.
2CH.28.27	Pagpatay it adiꞌ it Juda nga si Acaz, nga anak ni Jotam ngayti, duꞌun i limbengan it kanya it Jerusalem, temed ega duꞌun it paglebngan it beken nga mga adiꞌ it Juda. Simnubli it pagkaꞌadiꞌ ya, anak ya nga si Ezequias.
2CH.29.3	Kat uꞌnang bulan paꞌ lamang it pagꞌadiꞌ ni Ezequias, piyaꞌabriyan ya siꞌ i mga salakwatan it Templo baw ipiyabwat ya nga piyanggayen-gayen siꞌ. 
2CH.29.4	Uꞌna, tiningped ya i mga sasirduti baw mga katabang nira nga mga Levita duꞌun it lebatan nga ayun it Templo ngayti. 
2CH.29.5	Pagkatingped maat ya, “Kamung mga Levita, buwaten mi kayti i ipiyagꞌurdin nga panlimpiyuꞌ it sadili mi baw panlimpiyuꞌ gasiꞌ it Templo ngaytu nga papagsambaan it mga kagiyaringanan mi duꞌun it 
2CH.29.6	Talagang, mga kagiyaringanan tami, nagkasalaꞌan sira nga purus na karaꞌe-raꞌetan i binwat nira kat panleteg it 
2CH.29.7	Iyan mga salakwatan nga pagseldan, isiyari na nira it siradu. Kaꞌlay ngaytu, ega na pagpagketan nira i mga titidawan duꞌun it seled, baw ega na magꞌanteng sira it kamangyan. Baw ega na gasiꞌ magpamgay sira duꞌun it Ampuꞌang Diyus it bangsa nga Israel it mga pagꞌantengen nga ipagsamba duꞌun it Ega Basta-bastang Seled.
2CH.29.10	Ta kayti, yay napikir ku, ipasiguru tami siꞌ it sumaꞌup i sadili ta kat kamatuudan nga pagsirbi it kanya, isaꞌun maꞌawaꞌ i iseg ya it aten.”
2CH.29.15	Aypaꞌ tiningped na it mga Levita ngayti i kapuꞌsaan it mga kabilug nira nga mga tungtung-inapuꞌ ni Levi, ka siyunud niray inaat it adiꞌ nga ipiyanakem it 
2CH.30.1	Pagkaꞌman it muꞌsa, inimbitar ni Ezequias duꞌun it Templo nga duꞌut Jerusalem i muꞌsang Israel baw Juda, ka magpistaꞌ siꞌ sira it Pistaꞌ it Tiyaꞌliban, nga sumamba it 
2CH.30.10	Inaduꞌun it mga tiyaꞌeg i muꞌsang mga lansangan nga duꞌun it Efraim baw duꞌun it Manases. Inabut nira seked duꞌun it kuyunang mga tungtung-inapuꞌ ni Zabulon. Temed pamagselman ga sira. 
2CH.30.11	Takaꞌ daꞌga, may pira nagang kataawan nga gimnaring duꞌun it mga kuyunan nga Aser, Manases, baw Zabulon nga nagpalulus baw nanragiꞌ nagat pistaꞌ ngayti duꞌun it Jerusalem. 
2CH.30.12	Temed miyuꞌsat manragiꞌ it pistaꞌ i taga Juda, sabap piyanakman sira it Ampuꞌang Diyus nga magꞌurunyun sira, nga sumunud it urdin nga ipiyanakem it 
2CH.30.13	Kat ikadwang bulan, talagang dakel nga banar i naꞌaduꞌun it Jerusalem ka magpistaꞌ sira it Pistaꞌ it Tinapay nga Egay Ipagpaꞌalsa.
2CH.30.14	Yay pamapuꞌun nira, piyangawaꞌ nira i kadakel it mga papangantengan it ipagsamba nga duꞌun it Jerusalem ngayti, mga papangantengan nga pagꞌantengan it kamangyan duꞌun it mga pagbete-beteꞌen nga diyus. Inawaꞌ nira bawnga ibiyuntal duꞌun it sapaꞌ it Cedron. 
2CH.30.21	Seledat pitung aldaw masasagya sira nga banar nga magpistaꞌ it Pistaꞌ ngayti it Tinapay nga Egay Ipagpaꞌalsa. Aldaw-aldaw, mga sasirduti baw mga Levita, egay paꞌna it pagbantug nira it 
2CH.30.26	Talagang dakulaꞌ nga kasagyaan nira duꞌun it Jerusalem ngayti. Garing it timpu paꞌ ni Solomon egay namuyaan nga kasagyaan nga atnakayti nga kadakulaꞌ.
2CH.31.1	Pagkatiwas it pistaꞌ nira ngayti, muꞌsang mga Israelita nga namistaꞌ, liyekep-lekep nira i muꞌsang mga lansangan it Juda. Siyari nirat remek-remek i mga tiyaw-taw baw siyari nirat pamukan i mga piyakaꞌarigi nga ladawan ni Ashera. Bawnga duꞌun it muꞌsang Juda, Benjamin, Efraim, baw Manases piyuꞌsa nirat mukar i mga papagsambaan baw mga papangantengan nga duꞌun it kamumungsuꞌan. Pagkabwat it muꞌsa ngaytu nagsigꞌuliꞌ nay kadakel kat kanya-kanyang pagꞌuliꞌan.
2CH.32.33	Pagpatay ni Ezequias ngayti nga adiꞌ it Juda, limbengan it kanya, duꞌun it mataꞌas nga paglebngan it mga adiꞌ nga kat kaduguꞌ-duguꞌan ni David. Pagpatay ya ngayti, muꞌsang taga Juda baw taga Jerusalem, ega basta-basta i binwat nira nga paggalang nirat kanya. Si Manases nga anak ya i simnubli it pagkaꞌadiꞌ ya.
2CH.33.10	Ta, maski siyuraraw ngayti it 
2CH.33.11	Aypaꞌ ka piyarumpakan ya sira it mga sundaluꞌ it adiꞌ it Asiria. Nadakepan nira si Manases baw biyayuk it rantay nga tumbaga. Bawnga diyundun nira nga subuk ramu-ramu nga pagtatagikawan, tiyaban na nga dakepan duꞌun it Babilonia.
2CH.33.12	Kat atkayti nga nabetangan ni Manases, nagpababaꞌ kanya nga banar kat adapan it 
2CH.33.13	Tiyubag it 
2CH.33.15	Pagkaꞌanu kayti, inawaꞌ ni Manases duꞌun it Templo i mga pagbete-beteꞌen nga diyus nga giyuru nira duꞌun it beken nga bangsa baw tiyaw-taw ngayti nga ipiyatindeg ya duꞌun. Ipiyaꞌawaꞌ ya gasiꞌ i mga papangantengan nga ipiyabwat duꞌun it mungsuꞌ ngayti nga pagtitindegan it Templo, baw duꞌun it Jerusalem, ka ipiyabuntal ya duꞌun it liꞌwan it siyudad. 
2CH.33.16	Ipiyabwat ya siꞌ i riyanggaꞌ nga papangantengan nga iyan i pagꞌantengan in pagsambaen i 
2CH.33.17	Matuud, mga taw, sigi nagang pagbuwat nira it mga salisi nga ipagsamba duꞌun it mga papangantengan nga duꞌun it mga mungsuꞌ. Temed, iti nga buwat nira, 
2CH.34.3	Iyan walu nang taꞌun i pagꞌadiꞌ ni Josias, lamang mangaꞌwaꞌen paꞌ kanya, nagpapuꞌun kanya it paꞌres it kamatuudan nga pagkilala it Ampuꞌang Diyus it kagiyaringanan ya nga si David. Baw iyan sang puluꞌ baw duwa nang taꞌun i pagꞌadiꞌ ya, piyapuꞌnan ya nga pangawaꞌen duꞌun it Juda baw Jerusalem i muꞌsang mga papangantengan duꞌun it mga mungsuꞌ, mga piyakaꞌarigi nga ladawan ni Ashera, baw beken nga mga pagbete-beteꞌen nga diyus, nga mga kayu nga binwat baw mga tiyunaw nga basiꞌ gasiꞌ nga binwat.
2CH.34.8	Ta, yan ikasang puluꞌ baw walu na nga taꞌun i pamegbeg ni Josias, nga ipiyaꞌawaꞌ ya na i muꞌsang mararaꞌway nga bagay kat muꞌsang rugar baw duꞌun gasiꞌ it Templo, may singkat ya nga ayusun i Templo ngayti nga papagsambaang balay it 
2CH.34.9	Aypaꞌ iyan pirak nga ipiyagꞌabuluy it katataawan, nga tiyaban duꞌun it Templo ngayti, ipiyagꞌintergaꞌ na duꞌun it Piyakamataꞌas nga Sasirduti nga si Helcias. 
2CH.34.10	Bawnga, pirak ngayti, ipiyaꞌalima na duꞌun it mga magpamaalaꞌ it pagꞌayus ngayti duꞌun it balay it 
2CH.34.14	Pagpangrut nirat pirak ngayti duꞌun it pagdadawaꞌan, naꞌanuꞌan ni Helcias i pagsusuratan it mga urdin it 
2CH.34.15	Pagkaparag ya, tiyaban ya duꞌun it ki Safan ngayti nga manigsurat. Maat ya, “Wayni bay pagsusuratan it mga urdin it 
2CH.34.16	Kiyawaꞌ ni Safan i pagsusuratan ngayti bawnga naꞌaduꞌun kanya it adiꞌ nga manuturan sabap it in unu may unu na i naꞌayus duꞌun it Templo. Pagꞌabut ya maat ya, “Kagalang-galang nga adiꞌ, talagang pagsarungaen it magayen it mga manigsirbi mu i kumpur ipiyakarguꞌ mut kanira nga buwaten.” 
2CH.34.18	Ipiyagtuturan ya na gasiꞌ i ibinggay ngaytit kanya it sasirduti nga si Helcias, baw biyasa ya nga pagdedngegen it adiꞌ.
2CH.34.19	Ta, pagkagneg it adiꞌ ngayti it mga inaat duꞌun it magsusurat ngayti nga mga urdin it Ampuꞌang Diyus, riyasik ya i pakayan ya kat kadakulat kasmek ya. 
2CH.34.20	Singkat yang lagi si Helcias, si Safan ngayti nga katimbang ya, si Ahicam nga anak ni Safan, si Abdon nga anak ni Mica, baw si Asaya nga esa nga sarig-sarigan ya, nga ipaparuri nira duꞌun it 
2CH.34.21	Maat ya it kanira, “Ipaꞌingkut mi duꞌun it 
2CH.34.22	Ta, muꞌsa ngayti nga singkat, kat panguꞌna ni Helcias, puꞌsa sira nga nangingkut duꞌun it esang prupitaꞌ nga babay nga si Hulda, nga asawa ni Sallum. 
2CH.34.23	Kat panakem it Ampuꞌang Diyus maat i tubag it prupitaꞌ ngayti, “Maat bay inampang it 
2CH.34.24	‘Ituy ipagsugid it 
2CH.34.25	Talagang matuman tu sabap inindiꞌan na nira aku. Ka mga pagbete-beteꞌen na nga diyus i siyamba nira it pagꞌanteng it kamangyan nira. Eeꞌ baꞌ, piyaꞌiseg nira talaga aku, sabap duꞌun it pagsamba nira ngayti it mga binwat it alima nira. Aypaꞌ ka rigaen ku na talaga sira. Ega talaga mulibas i iseg ku it itung mga taw.”’ 
2CH.34.26	Baw, pasar it adiꞌ ngayti it Juda nga nagtaꞌeg it imyu, ituy ipagpaꞌiguꞌ it kanya it 
2CH.34.27	Namuyaan ku nga ega piyadsen muy ulu mu pagkagneg it mga ampang ngayan pasar it pangukuman ku it itung rugar baw mga taw ya. Baw namuyaan ku gasiꞌ nga nagpababaꞌ ka baw nagsinguliꞌ nga banar it piyanrarasik mu na i pakayan mu, nga biyayaꞌ nat luwaꞌ mu kat adapan ku. Aypaꞌ ka piyagnegan ku i panalangin mu,’ maat it 
2CH.34.28	‘Ega naga magpasar kat mata mu i ega ngaytu teꞌe-teꞌeng nga kakuriꞌan nga ipalabay ku it itung rugar baw mga taw ya. Ipapanaw ku nga maꞌimbeng naga i banwa mu mintras egen ka paꞌ.’”
2CH.34.28	Iti na i tubag nga itiyuturan nira duꞌun it adiꞌ ngayti nga nagtaꞌeg it kanira.
2CH.34.29	Pagkasugid duꞌun it adiꞌ ngayti it inaat ngayti it Ampuꞌang Diyus, binwat ya, tiningped ya i muꞌsang mga matataꞌas nga ginuꞌu it Juda baw Jerusalem. 
2CH.34.30	Iyan natingped na, piyabayaꞌ ya sira duꞌun it Templo, sang siraan it mga sasirduti, mga Levita, baw muꞌsang mga taga Juda baw Jerusalem, matataꞌas baw raꞌyat. Pagꞌabut nira duꞌun, timnindeg i adiꞌ duꞌun it sarungaan it kadakel ngayti bawnga piyuꞌsa yat masa i Kasuratan ngayti it Pakiꞌupakat nga naparagan duꞌun it Templo. 
2CH.34.31	Dengan it iti ngayti, isiyanggup it adiꞌ kat adapan it 
2CH.34.32	Bawnga, muꞌsang taga Jerusalem ngayti baw taga rugar ngayti nga ipiyasubli it kuyunang mga tungtung-inapuꞌ ni Benjamin, piyasanggup ya gasiꞌ it atkayti ngayti. Ta, simnanggup sira nga matuud nga sunudun nira i kumpur ipagpasunud it Ampuꞌang Diyus, iyan Ampuꞌang Diyus it mga kagiyaringanan nira. 
2CH.34.33	Gimnaring sikayti, ipiyaꞌawaꞌ ni Josias kat muꞌsang rugar nga pagsasakpan it mga Israelita i muꞌsang mga binwat nira nga pagraꞌwayen it Ampuꞌang Diyus. Baw piyaꞌresan ya nga, muꞌsat sinakepan ya, 
2CH.36.18	Temed parabir piyamagsuriban nira, riyangpas nira i muꞌsang mga kagamitan duꞌun it Templo ngayti, mga dadakulaꞌ pati mga dedekeyeꞌ. Atkayan naga, riyangpas nira gasiꞌ i kumpur marerga nga duꞌun it Templo ngayti nga papagsambaang balay it 
2CH.36.20	Tiyaban gasiꞌ ni Nabucodonosor duꞌut Babilonia nga dakepan i kumpur ega inimatay it mga sundaluꞌ ya. Duꞌun sira nga pagsasakpen ni Nabucodonosor baw mga anak ya nga lalaki seked it siyakep i Babilonia ngayti it Persia.
2CH.36.21	Ta, kat mga itu ngaytu, natuman i ipiyagꞌaat it 
EZR.1.1	Iyan uꞌnang taꞌun it pagꞌadiꞌ duꞌun it Babilonia ni Ciro nga adiꞌ it Persia,
EZR.1.2	“Ituy ipagsugid ni Ciro nga adiꞌ it Persia,
EZR.1.2	Iyan 
EZR.1.3	Aypaꞌ ka in siyu-siyu nga mga taawan it Ampuꞌang Diyus ngaytu, sana ildawan ya kamu, ka pagpaꞌintulutan ku na kamu nga muliꞌ na duꞌun it Jerusalem nga sakep it Juda, ka ayusun mi naga i Templo nga papagsambaan mi nga balay it 
EZR.1.4	Baw in siyu-siyu it mga taawan ya i patuduꞌ situ ka magkayli nat kanya-kanyang pagtataꞌidan, kaꞌilangan nga tumabang sira it mga kabanwa nira ngaytu nga muliꞌ. Begayan nira sira it mga pirak, bulawan, baw in unu pay beken nga pagkaꞌilanganen nga subung it mga ayep, puyra it buluntad nga tabang nira kat ikaꞌayus it Templo ngayti duꞌun it Jerusalem nga papagsambaan mi nga balay it Ampuꞌang Diyus mi.”
EZR.1.5	Ta, it atkayti, namagꞌitsu na i mga ginuꞌu kat mga kuyunang mga tungtung-inapuꞌ ni Juda baw ki Benjamin. Namagꞌitsu gasiꞌ i mga sasirduti, mga Levita, baw muꞌsa nga piyayaꞌngan it Ampuꞌang Diyus i nakem nga muliꞌ duꞌun it Jerusalem ka tumabang it ipatindeg siꞌ ngayti nga papagsambaan nira nga balay it 
EZR.1.6	Tiyabang sira nga matuud it mga kabanwa nira nga patuduꞌ. Binggayan sira it mga pirak baw bulawan. Binggayan paꞌ gasiꞌ sira it mga beken nga kaꞌilangan baw mga ayep, puyra it mga buluntad nga ipagbegay kat ikaꞌayus it Templo. 
EZR.1.7	Baw iyan mga garamiten duꞌun it Templo nga riyangpasan it adiꞌ nga si Nabucodonosor it tagnaꞌ,
EZR.2.68	Pagꞌabut duꞌun it naranggaꞌan ngaytit Templo it mga dakepan ngayti nga piyaꞌuliꞌ duꞌun it Jerusalem, iyan beken nga mga ginuꞌu it mga kuyunan nira, nagbuluntad sirat megay it magamit it ipatindeg naga ngayti nga Templo duꞌun it pagtitindegan ya nga lagi.
EZR.2.70	Ta, yan mga sasirduti, mga Levita, baw kabekenan it mga taw, duꞌun nagat Jerusalem baw kat linibut ya i tiyaꞌidan nira. Atkayan naga i mga mangangantaꞌ, mga guwardiya it mga puwirtaꞌan it Templo, baw beken nga mga manigbuwat duꞌun it Templo. Iyan beken, nga kadaklan it mga taw, kat kanya-kanya nagang lansangan sira timnaꞌid.
EZR.3.1	Ta, pagkaꞌbut it ikapitung bulan,
EZR.3.2	Pagkatingped, biyaꞌgu na nira i papangantengan nga pagꞌantengan it mga pagbuwaten nga ipagsamba nira it Ampuꞌang Diyus it bangsa nira nga Israel, uyun kat magsusurat duꞌun it mga urdin nga ipiyaskel it ki Moises nga manigsirbi it Ampuꞌang Diyus it tagnaꞌ. Kat buwat nira ngayti, piyanguꞌnaan sira ni Jesua nga anak ni Josadac, mga kaꞌibaan ya nga sasirduti, baw si Zorobabel
EZR.3.3	Ipiyatindeg nira i papangantengan ngayti kat pagtitindegan ya nagang lagi. Bawnga, paribasay magꞌiꞌlam sira it mga beken nga bangsa kat linibut nira, meyag-mapun, magꞌanteng sira it mga pagbuwaten nga ipagsamba duꞌun it 
EZR.3.6	Garing it uꞌnang aldaw it ikapitu ngayting bulan, maski ega paꞌ nagpapuꞌun sirat patindeg it Templo, mamagꞌanteng na sira it mga pagbuwateng ipagsamba nira it 
EZR.3.7	Ta, yan piyapuꞌnan na nira nga ipatindeg nay Templo, binwat nira, minggay sirat pirak nga itangdan it mga maniglinuꞌ nga pagayen it mga batu, baw duꞌun it mga karpintiru. Baw minggay gasiꞌ sirat pangaꞌen, pagꞌimnun, baw lana it olibo duꞌun it mga taga Tiro baw Sidon, nga ipagtukar it mga kayu nga sedro nga gumaring duꞌun it Talun it Libano. Inupakat nira nga, garing duꞌun it Libano, ipaltaw i mga kayu ngayti baw guyudun it barkuꞌ nga padungguꞌ duꞌun it Joppe, uyun kat paꞌintulut it adiꞌ it Persia nga si Ciro. 
EZR.3.8	Iyan ikadwa na nga bulan it ikadwa nira na nga taꞌun it pagkaꞌuliꞌ nira ngayti duꞌun it Jerusalem nga patindeg it baꞌgung Templo, piyapuꞌnan na niray iting buwaten. Piyanguꞌnaan sira ni Zorobabel nga anak ni Sealtiel, baw ni Jesua nga anak ni Josadac. Katabang nira nga minwat, mga sasirduti, mga Levita, baw muꞌsa nga mga kabanwa nira nga miyuliꞌ naga duꞌun it Jerusalem nga nadakepan ngayti. Iyan mga Levita, gimnaring kat idad nga duwang puluꞌ padibwat, iyan i ipiyatindeg nira nga mamaalaꞌ it buwaten ngayti.
EZR.4.1	Ta, ega naꞌlay, nabaritaꞌan it mga kalaban it mga miyuliꞌ ngayti nga kat mga kuyunang mga tungtung-inapuꞌ ni Juda baw ni Benjamin nga mamagpatindeg na sira it Templo it 
EZR.4.2	Aypaꞌ ka, binwat it mga kalaban ngayti, naꞌaduꞌun it ki Zorobabel baw duꞌun it mga ginuꞌu it mga kuyunan ngayti ka nagpakiꞌupakat. Maat nira, “Tumabang kami sana it imyu it patindeg it balay it Ampuꞌang Diyus mi. Ka tutal, kami ngaytu, pagsambaen namen gasiꞌ kanya, baw pagꞌantengan namen naga it ipagsamba, garing paꞌ it pagtaban it amen situ ni Esarbadon nga adiꞌ it Asiria.”
EZR.4.3	Temed katubag it kanira si Zorobabel, si Jesua, baw mga ginuꞌu ngayti it mga kuyunan, “Ayaw kamut pasilabet it amen ngaytu nga magpatindeg it balay it Ampuꞌang Diyus namen. Kaya namen tu nga buwaten i Templo ngaytu it 
EZR.4.4	Ta, sabap it atkayti, binwat it mga kalaban ngayti nga palaꞌnusun i tuꞌlang baw paiꞌlamen i mga taga Juda baw taga Benjamin, isaꞌun mapdekan nira i Templo ngayti nga pagbuwaten. 
EZR.4.5	Binwat nira, timnangdan it pira nga mga taawan it adiꞌ nga sumarit kuntraꞌ it mga Israelita isaꞌun ega maꞌman i Templo ngayti nga pagbuwaten nira. Ipiyasigi nira i buwat nira ngayting atkayti kaꞌlay it pagꞌadiꞌ ni Ciro, ipiyaꞌabut na nira it si Dario nay adiꞌ. 
EZR.4.24	Aypaꞌ ka napdekan i Templo ngayti nga papagsambaan nirang balay it Ampuꞌang Diyus nga pagbuwaten duꞌun it Jerusalem. Napdekan seked it ikadwang taꞌun it pagꞌadiꞌ ni Dario.
EZR.5.1	Kat iti nga timpu may duwa nga prupitaꞌ nga si Ageo baw si Zacarias, nga apuꞌ ni Iddo. Nagpapuꞌun sirat sumugid duꞌun it mga Judio ngayti nga magtataꞌid duꞌun it Juda baw duꞌun it Jerusalem it ampang nga ipagpasugid it kanira it Ampuꞌang Diyus it bangsa nira nga Israel.
EZR.5.2	Ta, it atkayti, siyarunga na ni Zorobabel nga anak ni Sealtiel baw si Jesua nga anak ni Josadac i buwaten ngayti nga baꞌguun i Templo it Ampuꞌang Diyus duꞌun it Jerusalem. Mintras magbuwat sira, pagpaksegen i nakem nirang muꞌsa it duwa ngayting prupitaꞌ nga si Ageo baw si Zacarias.
EZR.5.3	Ta, kat iting timpu, miyabut duꞌun it Jerusalem si Tatnai, nga kanyay gubirnadur it muꞌsang rugar kat sedpan nga ayun it kadanuman it Eufrates. Iba ya si Setar-boznai baw may beken paꞌ. Pagkalteg nira it Templo nga pagbuwaten, miningkut. Maat nira, “Siyuy miyurdin it imyu nga buwaten mi i Templo ngaytu baw pagayenen?” 
EZR.5.4	Iningkut nira gasiꞌ in siyu may siyu i ngaran it mga mamagbuwat. 
EZR.5.5	Temed, sabap it pagtatarimaen it Ampuꞌang Diyus i mga pagbayaꞌen it mga Judio ngayti, aypaꞌ ka ega naga biyawal sira, maski pasigi i patindeg nira ngaytit Templo. Ka, pikir ni Tatnai, ipaꞌrut daꞌan duꞌun it adiꞌ nga si Dario, baw elaten i tubag ya.
EZR.5.6	Aypaꞌ ka, binwat it gubirnadur ngayti nga si Tatnai, baw si Setar-boznai baw mga katimbang nira duꞌun, nagpataban sirat surat duꞌun it adiꞌ nga si Dario. 
EZR.5.7	Magꞌaat i ibintang nira duꞌun it surat,
EZR.5.7	“Paggalangen namen nga Adiꞌ nga si Dario,
EZR.5.7	Pagꞌiꞌinawaren namen nga maꞌimbeng nga pirmi i kabetangan mu.
EZR.5.8	Kagalang-galang it imu, ipagpaꞌrut namen nga, kami, naꞌaduꞌun it prubinsiya it Juda. Ta, yay namuyaan namen duꞌun nga ipagpatindeg nira i Templo it Ampuꞌang Diyus nga landaw nga gunaan. Mga dingding it Templo ngaytu, pagbuwaten nga dadakulaꞌ nga mga lininuꞌ nga batu nga pagpanngaꞌan gasiꞌ it mga tablaꞌ. Talagang egay paꞌna nira it buwat, aypaꞌ ka madali-daliꞌ nga ikaꞌman.
EZR.5.9	Iningkut namen i mga pagbayaꞌen nira in siyu i miyurdin it kanira nga buwaten niraytu baw pagayenen. 
EZR.5.10	Piyaruri namen gasiꞌ in siyu may siyu i ngaran it mga magpanguꞌna it kanira isaꞌun ipaꞌrut namen it imu, kagalang-galang nga Adiꞌ.
EZR.5.11	Yay tubag nirat amen, maat nira, ‘Kami ngaytu, mga manigsirbi it Ampuꞌang Diyus, kanya nga magbebegbeg it muꞌsang langit baw banwa. Talagang pagbuwaten namen siꞌ tu it sumaꞌup i Templo ngaytu nga ipiyabwat nagat mga kagiyaringanan namen it esang mabantug nga adiꞌ it bangsa namen nga Israel it tagnaꞌ paꞌ nga timpu. 
EZR.5.12	Salaꞌ lamang, piyaꞌiseg it mga kagiyaringanan namen i Ampuꞌang Diyus ngaytu nga magbebegbeg it langit baw banwa. Aypaꞌ ka ipiyadakepan ya sira it iyan Caldeo nga si Nabucodonosor, nga adiꞌ it Babilonia. Riyanggaꞌ yay Templo ngaytu baw tiyaban ya sira nga dakepan duꞌun it Babilonia. 
EZR.5.13	Temed iyan si Ciro nay adiꞌ it Babilonia, iyan uꞌnang taꞌun it pagꞌadiꞌ ya, nagpapanaw kanya it esang urdin nga mapakay nga buwaten namen naga i Templo ngaytu nga papagsambaan nameng balay it Ampuꞌang Diyus.’
EZR.5.15	Ipiyagꞌaat ya nga tabanen i muꞌsa ngayti duꞌun it Jerusalem ka iduꞌun siꞌ it Templo ngayti nga papagsambaan nirang balay it Ampuꞌang Diyus in nakapatindeg na nira, nga islun naga it pagtitindegan ya nga lagi.
EZR.5.17	Aypaꞌ, in beteꞌ mapakay lamang, kagalang-galang nga Adiꞌ, ipaꞌimuyaꞌ mu i mga pagsusuratan it mga bagay-bagay pasar it Babilonia, in unu matuud nga ipiyagꞌurdin it adiꞌ nga si Ciro nga buwaten i papagsambaang balay ngaytu it Ampuꞌang Diyus sinit Jerusalem. Bawnga pagꞌangutun namen gasiꞌ nga maꞌrutan namen naga in unuy kat nakem mu sabap it itu ngaytu.”
EZR.6.1	Egay beken, ipiyaꞌimuyaꞌ it adiꞌ ngayti nga si Dario i muꞌsa nga pagdadawaꞌan it mga kasuratan pasar it Babilonia. 
EZR.6.2	Duꞌun it pagkukutaꞌen nga siyudad it Ecbatana, nga duꞌun it prubinsiya it Media, naparagan i esang kasuratan nga magꞌaat i magsusurat,
EZR.6.3	“Kat uꞌnang taꞌun nga pagꞌadiꞌ it adiꞌ nga si Ciro, nagbuwat kanya it esang urdin pasar it papagsambaang balay it Ampuꞌang Diyus nga duꞌun it Jerusalem. Magꞌaat i ipiyagꞌurdin ya,
EZR.6.3	‘Kaꞌilangan nga ipatindeg sit sumaꞌup i Templo, isaꞌun duꞌun naga i pagbuwatan baw pagꞌantengan it pasalamat baw panalisi nga ipagꞌangut it kapasinsiyaan. Iyan i kadibwat ya, enem nga pulung parasikwan, atkayan naga i kalayaw ya. 
EZR.6.4	Iyan dingding ya, kada tulung lapis i dadakulang batu panngaꞌan it tablaꞌ. Muꞌsa nga gastuꞌun, pisiꞌen duꞌun it pundu it adiꞌ. 
EZR.6.5	Baw iyan garamiten duꞌun it Templo ngaytu nga duꞌut Jerusalem, nga bulawan baw pirak i binwat, nga riyangpas ni Nabucodonosor, kaꞌilangan nga iꞌuliꞌ naga nga muꞌsa duꞌun it kanya-kanyang rugar duꞌun it Templo ngaytu nga buwaten, nga papagsambaan nga balay it Ampuꞌang Diyus.’”
EZR.6.6	Ta, pagkabasa it urdin ngayti it adiꞌ it tagnaꞌ nga si Ciro, egay beken, nagpataban i adiꞌ ngayti nga si Dario it surat, nga magꞌaat i ipiyagꞌurdin ya,
EZR.6.6	“Tatnai, nga gubirnadur it muꞌsang rugar kat sedpan nga ayun it kadanuman it Eufrates, baw katimbang mu nga si Setar-boznai, baw mga taawan mi, iyanꞌen nga pagbuwaten, ega pasilabtan mi. 
EZR.6.7	Pataꞌnan mi lamang i gubirnadur it mga Judio baw mga magpamaalaꞌ it pabwat ngayan isaꞌun makapatindeg siꞌ kat pagtitindegan ya nga lagi i Templo ngayan nga papagsambaang balay it Ampuꞌang Diyus.
EZR.6.8	Baw kayti, ipagꞌurdin kut imyu nga tumabang kamu it mga gastuꞌun nira. Pisiꞌen mi kat pundu nga ipagpabgay mi it mga sinakepan mi kat sedpan nga ayun ngayan it kadanuman it Eufrates, baw begayan mi i mga mamagbuwat ngayti it in unuy pagkaꞌilanganen nira isaꞌun ega maꞌatrasu i buwat.
EZR.6.11	In siyu-siyuy sumutil it mga urdin ku ngaytu, buwaten it kanya, awaꞌan i balay ya it sang batuy pakseg, irugsuk, taraꞌisan i kiyaꞌpusan, bawnga ibegsak na duꞌun i simnutil ngayti, langkuy ranggaꞌen na i balay ya it egay maski unu nga ipaꞌped. 
EZR.6.12	Baw pagꞌiꞌinawaren ku nga, iyan Ampuꞌang Diyus ngaytu nga miniliꞌ it Jerusalem nga iyan i patindegan it balay nga papagsambaan it kanya, ranggaꞌen ya i in siyu nga adiꞌ u bangsa nga mangaas nga baꞌguun ya i itu nga urdin u rumanggaꞌ it Templo ngayan nga pagbuwaten.
EZR.6.12	Aku nga adiꞌ nga si Dario i nagꞌurdin kaytu. Muꞌsa ngaytu, kaꞌilangan ega magduwa-duwa sunudun it kamatuudan.”
EZR.6.13	Ta, iting urdin, pagkatanggap it gubirnadur nga si Tatnai, si Setar-boznai, baw mga katimbang nira, siyunud nira nga matuud. 
EZR.6.14	Egay beken, ipiyasigi it mga ginuꞌu it mga Judio i buwat ngayti it Templo. Baw talagang nanggayen i buwat ka pirming pagpaksegen i nakem nira it pangadal it duwa ngayting prupitaꞌ nga si Ageo baw si Zacarias nga apuꞌ ni Iddo. Aypaꞌ naꞌman niray Templo ngayti uyun kat inaat it Ampuꞌang Diyus, baw uyun kat mga ipiyagꞌurdin it mga adiꞌ ngayti it Persia nga magsasakep it Babilonia nga si Ciro, si Dario, baw si Artajerjes.
EZR.6.15	Naꞌman niray Templo ngayti kat ikatlung aldaw it bulan it Adar, kat ikaꞌnem nga taꞌun it pagꞌadiꞌ it adiꞌ ngayti nga si Dario.
EZR.6.16	Pagkaꞌman, binwat it mga sasirduti, mga Levita, baw muꞌsang kaꞌibaan nira ngayti nga namagkaꞌuliꞌ nga dakepan, ipiyasiguru nat masagyang-masagya i Templo ngayti kat pagsamba it Ampuꞌang Diyus. 
EZR.6.17	Giyamit nira nga ipagsamba nga pasalamat, sang gatus i tudu nga bakaꞌ, duwang gatus i lalaki nga tupa, baw epat nga gatus i mga uꞌuybun naga it tupa. Ta, panalisi nga ipagꞌangut it kapasinsiyaan it kasalaꞌan it muꞌsang bangsa nga Israel, giyamit nira, sang puluꞌ may duwa i mga mandangan, nga kada esa, papatu-patuꞌ it sang puluꞌ may duwa ngayti nga kuyunang mga tungtung-inapuꞌ ni Israel. 
EZR.6.18	Iyan gasiꞌ i binwat nira, giyurupu-gurupu nira i mga sasirduti baw mga Levita kat kanya-kanyang buwaten baw ipangatengdanan nga aldaw it pagsirbi nirat Ampuꞌang Diyus duꞌun it Templo ngayti, nga uyun duꞌun it ipiyagꞌurdin naga ni Moises.
EZR.7.1	Nagtaꞌlib i mga taꞌun
EZR.7.5	Esa kanya nga tungtung-inapuꞌ it puꞌun-puꞌun it mga Piyakamataꞌas nga Sasirduti nga si Aaron. 
EZR.7.8	Ikalimang bulan it ikapitung taꞌun nga pagꞌadiꞌ ni Artajerjes i ipiyagꞌabut ni Esdras duꞌut Jerusalem ngayti. 
EZR.7.10	Si Esdras ngaytu, ipiyasiguru ya i sadili ya kat pagꞌadal baw pagsunud it mga urdin it 
EZR.7.11	Ituy magbebtang duꞌun it surat nga ipiyagbegay it adiꞌ nga si Artajerjes duꞌun it sasirduti ngayti nga si Esdras paggaring ya nga muliꞌ na duꞌun it Jerusalem.
EZR.7.12	“Si Artajerjes nga piyakamataꞌas nga adiꞌ i tagsurat kaytu.
EZR.7.12	Ituy surat ku nga ipiyagbegay ku it ki Esdras, iyan sasirduti baw makaꞌrut nga banar nga manigpaꞌyag it mga urdin it Ampuꞌang Diyus nga duꞌun it langit.
EZR.7.13	Kayti ipagꞌurdin ku nga in siyu-siyu it mga Israelita situ i kubayaꞌ it imu duꞌun it Jerusalem, pati mga sasirduti baw mga katabang nira nga Levita situt pagsasakpan ku, mapakay nga mayaꞌ. 
EZR.7.14	Aku baw pitu nga mga katimbang ku nga manigpadisir i magbegay it imu it pudir nga baꞌnawun mu, nga letganan in pagsunudun it kamatuudan it mga taga Juda baw Jerusalem i mga urdin it Ampuꞌang Diyus mu nga ipiyaskel it imu. 
EZR.7.15	Tabanen mu na i pirak baw bulawan nga ipagbegay namen, aku baw mga pitu ngaytu nga katimbang ku. Ituꞌun ngaytu, begay nga ipagsamba namen it Ampuꞌang Diyus nga miniliꞌ it Jerusalem nga iyan i bilang taꞌidan ya. 
EZR.7.16	Tabanen mu na gasiꞌ i kumpur ibgay it imyu it mga taga Babilonia nga pirak u bulawan, baw iyan buluntad nga begay it mga kabanwa mu baw mga sasirduti, nga egay beken nga pagꞌargan, balay ngayti nga papagsambaang balay it Ampuꞌang Diyus nira duꞌun it Jerusalem. 
EZR.7.17	Ituꞌun ngaytu, yanay iꞌalang mu it mga tudu nga bakaꞌ, mga tupa, baw uꞌuybun it tupa nga buwateng panalisi duꞌun it papangantengan nga duꞌun it balay ngaytu it Ampuꞌang Diyus mi duꞌun it Jerusalem. Baw iꞌalang mu gasiꞌ it mga pangaꞌen baw pagꞌimnun nga ipagbegay dengan it pagbuwaten i mga panalisi ngaytu nga ipagsamba.
EZR.7.21	Baw kat muꞌsa nga mga manigkepet it pirak kat prubinsiya nga duꞌun it sedpan nga ayun it kadanuman it Eufrates, ipagꞌurdin ku kayti nga egay pagduwa-duwa ibgay mi i kumpur ipabgay it imyu ni Esdras ngaytu nga sasirduti baw manigpaꞌyag it mga urdin it Ampuꞌang Diyus nga duꞌun it langit. 
EZR.7.23	Muꞌsa nga ipagꞌurdin it Ampuꞌang Diyus nga duꞌut langit pasar it balay nga papagsambaan it kanya, kaꞌilangan paꞌresan mi nga sunudun, ka in daꞌga barang isgan ya kami nga sang anakan.
EZR.7.25	Baw ikaw, Esdras, kat keseg it kamatuudan nga kasepsep nga ipiyagꞌildaw it imu it Ampuꞌang Diyus mu, patindeg ka it mga manigꞌukuman baw manigpamaalaꞌ it mga kabilug mu duꞌun it sedpan nga ayun it kadanuman it Eufrates, sira nga pagsasakpen it mga urdin it Ampuꞌang Diyus nga pagsirbiyan mu. Baw in siyu-siyuy egay uru-urut pasar it pagpasakep it mga urdin ngaytu, tulduꞌan mu sira. 
EZR.7.26	In siyu-siyu nga ega sumunud it mga urdin it Ampuꞌang Diyus mu, baw ega gasiꞌ sumunud it ipagꞌurdin ku ngaytu, egay pagduwa-duwa nga betanganan it ukuman nga maski kamataynen, u in daꞌga tabanen duꞌun it alaid nga banwa, panrangpasan, u pirisuun.”
EZR.7.27	Pagkatanggap ku it surat ngayti, kaꞌampang aku, “Bantugun i 
EZR.7.28	Talagang tiyabang aku it 
EZR.7.28	Ta, sabap it itu ngaytu, nagmaꞌiseg i nakem ku bawnga dakel kat mga matataꞌas nga ginuꞌu it mga kabilug ku nga tungtung-inapuꞌ ni Israel i nakumbinyu ku nga muliꞌ na nga kaꞌibaan ku.
EZR.8.31	Desang ikasang puluꞌ baw duwa na nga aldaw it uꞌnang bulan, liminꞌid kami na duꞌun it danum it Ahava. Talagang pagtatarimaen kami it Ampuꞌang Diyus namen nga, kat piyanawan namen, ipiyagribri ya kami kat alima it mga kalaban baw manigpanrangpas nga magpangapaꞌ it taw duꞌut dalan. 
EZR.8.32	Pagꞌabut namen duꞌun it Jerusalem, nagpaꞌna kami it seledat tulung aldaw.
EZR.8.35	Pagkapaꞌna namen, muꞌsa ngayti nga nadakepan nga miyuliꞌ duꞌut Jerusalem, namagbuwat it pagꞌantengen nga panalisi nga pasalamat duꞌun it Ampuꞌang Diyus it bangsa namen nga Israel. Itu may itu i ipiyagbegay nira nga inanteng, sang puluꞌ baw duwa i tudu nga bakaꞌ, nga papatu-patuꞌ it sang puluꞌ baw duwa ngayti nga kuyunang mga tungtung-inapuꞌ ni Israel, siyam nga puluꞌ baw enem i lalaki nga tupa, pitung puluꞌ may pitu i uꞌuybun nga tupa, baw sang puluꞌ may duwa i mandangan nga ipagꞌangut it kapasinsiyaan it kasalaꞌan. Muꞌsa ngaytu, inanteng nira nga ipagsamba duꞌun it 
EZR.8.36	Esa gasiꞌ nga binwat nira, tiyaban nira i surat nga garing duꞌun it ki Artajerjes nga ipiyalteg duꞌun it mga piyakapagbayaꞌen nga taawan it adiꞌ ngayti baw mga gubirnadur it muꞌsang rugar ngaytu duꞌun it sedpan nga ayun it kadanuman it Eufrates. Aypaꞌ ka siyunud nga matuud it mga iti ngayti i ipiyagꞌurdin ngayti it adiꞌ kat ikatabang it mga Judio baw kat ikagayen it Templo nga papagsambaan nirang balay it Ampuꞌang Diyus.
NEH.1.1	Ituy pamatuud nga isiyurat ni Nehemias nga anak ni Hacalias. Kat ikaduwang puluꞌ nga taꞌun it pagꞌadiꞌ ni Artajerjes duꞌun it Babilonia, iyan bulan it Kisler, duꞌun aku it pagkukutaꞌen nga siyudad it Susa, nga magbuwat it katengdanan ku. 
NEH.1.2	Kaꞌsang aldaw miyabut si Hanani nga sulsug ku nga lalaki nga garing duꞌun it Juda, sang siraan it beken nga mga lalaki gasiꞌ. Pagkakita ku, iningkut ku sira pasar it Jerusalem baw pasar it kabetangan it mga kabilug namen nga mga Judio nga nadakepan nga nagsigꞌuliꞌ ngayti duꞌun it Juda.
NEH.1.3	Katubag sira it aken, maat nira, “Abaa, makuriꞌ baw kasasanguꞌan talaga i kabetangan nira duꞌun. Ka ranggaꞌ paꞌ i kutaꞌ it Jerusalem baw mga puwirtaꞌan ya, ega paꞌ pagꞌaꞌayusun garing it siyuriban ngayti.”
NEH.1.4	Pagkagneg ku kayti, miyadung aku ka siminggaw. May pirang aldaw nga singgawan kuy iti ngayti nga maski sukdan it pangaꞌen, daꞌku magsukdan. Sigi nga panalangin ku duꞌun it Ampuꞌang Diyus nga duꞌun it langit. 
NEH.1.5	Bawnga nanalangin aku nga magꞌaat, “
NEH.1.6	Kayti, magpasanguꞌ-sanguꞌ aku it imu nga pagnegan mu i ipagpanalangin ku ngaytu, aku nga manigsirbi mu. Delem-aldaw i panalangin ku kaytu asan it imu sabap it bangsa namen ngaytu nga Israel nga mga manigsirbi mu. Talagang pagꞌaminen ku nga nagkasalaꞌan kami asan it imu, sang kamiyan it mga kagiyaringanan namen, pati aku baw mga kagiyaringanan kut aken. 
NEH.1.7	Kiyuntraꞌ namen ikaw nga ereꞌeret. Ega siyunud namen i mga ipiyagꞌurdin mu. Matuud nga riyanggaꞌ namen i mga pabetang-betang nga ibinggay mut amen nga ipiyaꞌalima mu it manigsirbi mu nga si Moises.
NEH.1.8	Kayti ipagpanalangin ku nga sana demdemen mu i ipiyagꞌaat mu ngayan it ki Moises nga maski maat buwatan nira ikaw it maraꞌe-raꞌet nga mangindiꞌ sirat imu baw maski tari-tariwanaken mu sira duꞌun it alalaid nga mga bangsa, 
NEH.1.9	temed in paꞌuliꞌan nira naga ikaw baw sumunud siꞌ it mga urdin mu, ildawan mu naga sira. Eeꞌ baꞌ, maski tiyari-tariwanak mu sira duꞌun it kapuspusan it banwa, iꞌuliꞌ mu naga duꞌun it rugar nga piniliꞌ mu nga yay pagsambaan it imu. 
NEH.1.10	Ka mga kabilug ku ngayti nga mga manigsirbi mu, mga taawan mu sira nga, kat keseg it ega basta-bastang guna mu, ipiyagꞌuliꞌ mu duꞌun it dati nga rugar nira. 
NEH.1.11	Aypaꞌ, 
NEH.1.11	Kat iti nga timpu, katengdanan ku, magpamaalaꞌ it pagꞌimnun it adiꞌ.
NEH.2.1	Iyan bulan nat Nisan
NEH.2.2	Pagkamuya ya kayti, iningkut ya aku nga magꞌaat, “Unuka atkayan nga maꞌlung i pagkinataw mu it ega naga magsarut ka? Siguru may dakulaꞌ nga magkasmekan mu?”
NEH.2.2	Miniꞌlam aku it ingkut ya ngaytit aken. 
NEH.2.3	Tiyubag ku nga magꞌaat, “Kagalang-galang nga Adiꞌ, sana egay kaskedan it kaꞌgenan mu. Unuka ega maꞌlung i pagkinataw ku it ranggaꞌ paꞌ i siyudad ngayti it Jerusalem, nga duꞌun i limbengan it mga kagiyaringanan ku? Baw anteng paꞌ i mga puwirtaꞌan ya.”
NEH.2.4	“Ta, unuy ireg mu kayti nga buwaten ku?” ingkut it aken it adiꞌ ngayti.
NEH.2.4	Pagkagneg ku, nanalangin aku it kat nakem ku lamang duꞌun it Ampuꞌang Diyus duꞌut langit nga magbebegbeg it muꞌsa. Pagkapanalangin ku, 
NEH.2.5	maat ku, “Kagalang-galang nga Adiꞌ, in beteꞌ mapalugtan mu aku, magkapikir aku bat muliꞌ daꞌan duꞌun it Juda ka ipabwat ku sana i siyudad ngayti nga limbengan it mga kagiyaringanan ku.”
NEH.2.6	Katubag i adiꞌ ngayti, nga kaꞌumid ya naga i asawa ya, “Kapira ka yan duꞌun? Kaꞌnu yan i panguliꞌ mu?” Ta, kat ampang ya ngayti, namuyaan ku nga ipagpalugut ya aku. Aypaꞌ isiyugid ku nay pagpikiren ku nga tirminu.
NEH.2.7	Ta, nagpasanguꞌ-sanguꞌ aku siꞌ nga in mapakay nagat kanya buwatan ya aku it kariꞌgenang surat nga tabanen ku duꞌun it mga gubirnadur nga duꞌun it muꞌsang rugar ngayti nga duꞌut sedpan nga ayun it kadanuman it Eufrates, isaꞌun palapasen nira aku nga paꞌaduꞌun it Juda. 
NEH.2.8	Miyangut aku gasiꞌ it surat nga iduꞌun kut ki Asaf, nga manigpamaalaꞌ it talun it adiꞌ, isaꞌun palugtan ya aku nga makakurtiꞌ it kayu nga ibwat it mga puwirtaꞌan it pagkukutaꞌeng piyakabalay it mga guwardiya nga duꞌut tepad it Templo, baw ibwat gasiꞌ it mga puwirtaꞌan it kutaꞌ it siyudad, baw taꞌidan ku gasiꞌ nga balay. Ta, muꞌsa ngayti, ega diyaꞌga it adiꞌ ngayti sabap it magayeng tabang it Ampuꞌang Diyus it aken.
NEH.2.9	Iyan napanaw aku na, piyaꞌibaan aku paꞌ it adiꞌ ngayti it mga mangangabayuꞌ nga sundaluꞌ, pati mga kapitan nira. Iyan duꞌun nat dipag it kadanuman it Eufrates ipagpalteg ku na duꞌun it gubirnadur it kada sang prubinsiya i ipiyasurat ku ngaytit adiꞌ. 
NEH.2.10	Takaꞌ, iyan siꞌ i simnalaꞌ, pagkaꞌrut ni Sanbalat nga taga Horon baw esang punuꞌan nga si Tobias nga taga Ammon, daꞌsira namagkabaraꞌan. Ega talaga ireg nira nga may kumampiꞌ it mga Israelita ngayti baw tumulus it ikagayen nira.
NEH.2.11	Ta, miyabut aku na duꞌun it Jerusalem
NEH.2.12	Iyan maglubu-lubuk nat delem it ikatlu ku na ngayting aldaw, nasulag aku dayun it nanliꞌwan duꞌun it ranggaꞌ paꞌ ngayting kutaꞌ it siyudad ka tili-tiliyen ku. May pira nagang kataawan nga inupakat ku nga pabayaꞌen. Ega pay siyugidan ku nga maski siyu it in magꞌuꞌunu piyanakman aku it Ampuꞌang Diyus nga ipatindeg it sumaꞌup i siyudad it Jerusalem. Aku lamang i magsasakay it kabayuꞌ.
NEH.2.13	Delem paꞌ i pagpanliꞌwan namen duꞌun it pagpangaranan it Puwirtaꞌan it Mintang. Namsag kami duꞌun it pagpangaranan it Tumbud it Dragon, baw napanaw kami ayun duꞌun it pagpangaranan it Puwirtaꞌan nga Pagpaliꞌwanan it mga Marirignaꞌ. Magpanaw pagtili-tiliyen ku i ranggaꞌ paꞌ ngayti nga kutaꞌ it siyudad baw mga puwirtaꞌan ya ngayting namagkaꞌanteng it siyuriban ngayti.
NEH.2.14	Nanlangbus kami duꞌun it pagpangaranan it Puwirtaꞌan it Tumbud, inabut namen duꞌun it tumbud nga pagpangaranan it Tumbud it Adiꞌ. Pagkaꞌbut namen duꞌun, egay magkalapasan it pagsasakayan ku ngayting kabayuꞌ. 
NEH.2.15	Aypaꞌ duꞌun i piyapanawan ku it tambing it sapaꞌ baw sigi nga pagleteg-letegan ku i kutaꞌ it siyudad ngayti. Bawnga nagpaꞌuliꞌ kami na. Duꞌun nagat liniꞌwanan namen ngayting puwirtaꞌan i sinledan namen. 
NEH.2.16	Nakaꞌuliꞌ aku it ega namuyaan it mga pagbayaꞌen it siyudad. Aypaꞌ napanaw aku ngayti baw in unu i binwat ku, ega naꞌrutan nira. Ka ega pay siyugidan ku it enged ku duꞌun it Jerusalem ngayti, maski mga kabilug ku nga mga Judio, mga sasirduti, mga ginuꞌu, mga pagbayaꞌen, u maski siyu nga maat pabwaten ku it pabwat ngayti it kutaꞌ.
NEH.2.17	Ta, it natili-tili ku na i ranggaꞌ paꞌ ngayti nga kutaꞌ, itiyuturan ku nat kanira i inuliꞌ ku. Maat ku it kanira, “Daꞌga baꞌ maꞌyag it imyu i makuriꞌ ngaytu nga kabetangan tami? Jerusalem ngaytu, ega basta-basta i karanggaꞌan ya baw anteng paꞌ i mga puwirtaꞌan ya. Aypaꞌ magayen, magtabang-tabangen tami. Ipatindeg tami naga i kutaꞌ isaꞌun maꞌawaꞌ na i kaꞌeyaꞌan tami ngaytu.” 
NEH.2.18	Ipiyagtuturan ku gasiꞌ it kanira in magꞌuꞌunu aku piyanguꞌnaan baw tiyabang it Ampuꞌang Diyus ku, baw in unuy ipiyagꞌaat it aken it adiꞌ duꞌun it Babilonia.
NEH.2.18	Pagkagneg nira, maamaatan sira, “Ta, in atkayan palan, papuꞌun tami nat muwat.” Egay beken, masasagya nga nagtabang-tabangen sira it magayen ngayti nga ipiyanakem it aken nga buwaten.
NEH.2.19	Temed, pagkaꞌrut na Sanbalat ngayti nga taga Horon baw punuꞌan ngayti nga si Tobias nga taga Ammon, pamagselman na nira kami. Pati si Gesem nga taga Arabia, magpanibabaꞌ na gasit amen. Maamaatan sira, “Unu bayan i buwa-buwat mi ngayan? Unu, labanen mi i adiꞌ?”
NEH.2.20	Katubag akut kanira, “Pagsisiguruun ku nga, iyan Ampuꞌang Diyus duꞌut langit nga magbebegbeg it muꞌsa, kanya i tumabang it amen nga mga manigsirbi ya. Aypaꞌ, talagang makapatabus namen i buwaten namen ngaytu. Temed kamu, egay lalabeten mi it maski unu nga kusas situt Jerusalem. Ega gasiꞌ i kariꞌgenan mi situt itung siyudad, baw ega maꞌimyu i maski unu situ nga arandeman it imyu it mga kaꞌanakan mi.”
NEH.4.1	Iyan nabaritaꞌan ni Sanbalat nga magsisigi nay pagꞌayus namen it kutaꞌ ngayti nangiseg kanya nga banar, baw siyari ya na kami it paꞌeyaꞌ.
NEH.4.4	Temed yay buwat namen, magpanalangin duꞌun it Ampuꞌang Diyus. 
NEH.4.6	Baw ipiyasigi namen i pagꞌayus namen ngayti it kutaꞌ. Aypaꞌ ka, ega naꞌlay, nalubuk nay katagbaw it palikus it siyudad ngayti, ka ipiyagpadaꞌeg it mga taw kat nakem nira nga paꞌresan.
NEH.4.7	Ta, yan nabaritaꞌan ni Sanbalat, si Tobias, mga taga Arabia, mga Ammonita baw mga Astodita gasiꞌ nga magkaꞌman namen na i kutaꞌ ngayti, miyereꞌeret i iseg nira. 
NEH.4.8	Nagꞌisun-isunun sira nga rumpakan nira i Jerusalem isaꞌun masasaw i buwat namen ngayti. 
NEH.4.9	Aypaꞌ ka, egay beken nga buwat namen, nanalangin kami duꞌun it Ampuꞌang Diyus namen, baw may binwat namen nga mga manigbantay it delem-aldaw. 
NEH.4.13	Bawnga, binwat ku, kada rugar nga ababaꞌ pay kutaꞌ, duꞌun it mga rugar nga mabulud-bulud, may pagpabantayen ku duꞌun nga pagpisiꞌen ku kat kada kaduguꞌan. Rangkap sira nga muꞌsa it basiꞌ, kanya kayti karis, besak, u panaꞌ. 
NEH.4.14	Iyan magpupuwistuꞌ nay muꞌsa inaat kuy mga ginuꞌu, mga pagbayaꞌen it siyudad, baw kadakel it mga taw, “Ayaw kamut iꞌlam it mga magkuntraꞌ ngayan it aten. Yay dedemdemen mi, pagtatarimaen tami it Ampuꞌang Diyus, kanya nga landaw nga gunaan baw kaiꞌlaman talaga. Kaꞌilangan labanan tami sira ka panindegan tami i mga sulsug tami, mga anak, asawa, baw pamalay-balay tami.”
NEH.4.15	Iyan nabaritaꞌan it mga magkuntraꞌ ngaytit amen nga ega nataguꞌ it amen i pagpikiren nira ngayti, aypaꞌ ka natantuwan nira nga piyaar sira it Ampuꞌang Diyus. Egay beken, ipiyasigi siꞌ it kadakel i kanya-kanyang buwaten duꞌut kutaꞌ ngayti.
NEH.4.16	Garing sikayti, iyan gurupu it taw nga mga taawan ku, sang lubuk na lamang i magtabang it pagbuwat it kutaꞌ, sang lubuk, mga bantay siray kanira. Iyan mga bantay ngayti, siray magseskel it mga basiꞌ it katataawan, mga besak, panaꞌ baw mga kanukal it deꞌgan. Iyan mga pagbayaꞌen it katataawan, duꞌun i kanirang puwistuꞌ it talikudan it mga tungtung-inapuꞌ ni Juda 
NEH.4.17	nga magꞌayus ngayti it kutaꞌ. Iyan mga manigꞌakut it buwat-buwat, sang bali nga alima nira, buwat-buwat, sang bali, basiꞌ. 
NEH.4.18	Baw, iyan mga magbuwat ngayti it kutaꞌ, magsasaꞌbit naga it basiꞌ, nga areg it ipakibunuꞌ. Iyan manigtaburi it paꞌimbanda, duꞌun naga nga pirmi it umid ku. 
NEH.4.19	Inaat kuy katataawan, mga ginuꞌu nira, baw mga pagbayaꞌen, “Kayti, dakulaꞌ i pagbuwaten tami ngaytu baw nagtaꞌal-taꞌalen tami. 
NEH.4.20	Aypaꞌ basta nakagneg kamu it tingeg it taburi, melep kamu nga muꞌsa situt amen. Ampuꞌang Diyus tami, kanya i manguꞌna it aten it pakibunuꞌ in sakaliꞌ nga may manrumpak.”
NEH.4.21	Atkayti na i buwat namen it kaꞌlay namen it buwat it kutaꞌ ngayti.
NEH.6.1	Ta, nabaritaꞌan na Sanbalat, si Tobias baw si Gesem nga taga Arabia nga nakapaꞌman ku na i kutaꞌ. Ega nay maski unu nga ranggaꞌ ya. Yamanay kurang ya, ega paꞌ nakapabwat ku i mga puwirtaꞌan ya. 
NEH.6.2	Aypaꞌ, binwat na Sanbalat, duwa ni Gesem, inimbitar nira aku nga pakikita akut kanira duꞌun it esang baryu nga duꞌun it daranasan it Ono, ka may sugi-sugiden namen. Temed magkaꞌrutan kuytu nga esang akal nira it aken isaꞌun mapasakitan nira aku.
NEH.6.3	Aypaꞌ ka may tiyaꞌeg ku nga naꞌaduꞌun it kanira, taban i ampang ku nga magꞌaat, “Ega bay rugar ku it paꞌasan ka ega basta-basta talaga i pagbuwaten namen sini. Unuka tananan ku it paꞌasan lamang it imyu? Ka in atkayan maꞌatrasu lamang i buwat namen ngayni.” 
NEH.6.4	Epat nga bisis i imbitar nira it aken, epat gasiꞌ nga bisis diyaꞌga ku sira.
NEH.6.5	Pagkamuya ni Sanbalat it atkayti i buwat ku, may piyapaꞌaduꞌun ya nat aken nga esa nga taawan ya, taban i ikalima nga imbitar ya it aken, esang surat nga ega pagsisiraduun i bintangan.
NEH.6.6	Magꞌaat i magbebtang duꞌun it surat,
NEH.6.6	“Matanug na kat paꞌari-ari nga bangsa, baw ipagpamatuud paytu ni Gesem nga ikaw baw mga kaꞌibaan mu nga mga Judio, giyayen-gayen mi siꞌ it muwat i kutaꞌ mi ngayan sabap may pikir mi nga kuntraꞌen i adiꞌ tami ngayti duꞌun it Babilonia, nga manliꞌwan na kat pagsakep ya. May baritaꞌ paꞌ nga kupagꞌadiꞌ ka kunuꞌ. 
NEH.6.7	Baw may sugid-sugid paꞌ nga nagpatindeg ka it mga prupitaꞌ nga sira i magpanugid-sugid duꞌun it Jerusalem nga may adiꞌ na duꞌun it Juda, nga ikaw na. Siguradu nga egaytu mataguꞌ duꞌun it adiꞌ. Aypaꞌ, magayen, paꞌasini ka nga lagi, isaꞌun marunding tami i pasar it itu nga bagay.”
NEH.6.8	Ta, magꞌaat i itiyubag ku it surat ngayti, “Iyan pamuwat-buwat baw tandes mu lamang yan. Egay kamatuudan ya kayan.”
NEH.6.9	Namuyaan ku nga pagpaiꞌlamen nira kami isaꞌun mapdekan namen i pagbuwaten namen ngayti, isaꞌun ega maꞌman. Binwat ku, nanalangin duꞌun it Ampuꞌang Diyus. Maat ku, “Pagꞌangutun ku asan it imu nga begayan mu aku it pagmaꞌiseg it nakem.”
NEH.6.10	Kaꞌsa namasyar aku duꞌun it ki Samaya nga anak ni Delaya baw apuꞌ ni Mahetabel. Pagꞌabut ku, duꞌun kanya it seled it balay baw magsisiradu it magayen i mga talaꞌep. Pagseled ku maat ya, “Mayaꞌ ka it aken. Patataguꞌ ta duꞌun it Templo. Magsiradu ta baw duꞌun i patataguꞌan ta it Ega Basta-bastang Seled.
NEH.6.11	Temed katubag akut kanya, “Egaytu basta-basta malagyu baw patataguꞌ i itu nga lalaki. Siyu aku nga taw kat pikir mu nga sumalyat iyan nga seled duꞌun it Templo isaꞌun lamang ega magtas i ginawa ku? Yay matuud, talagang ega buwaten ku yan.” 
NEH.6.12	Timimbaw kat nakem ku nga ega naga tiyaꞌeg kanya it Ampuꞌang Diyus in daꞌga magpapru-prupitaꞌ lamang kanya. Aat ya ngaytit aken, akal ya lamang, ka tiyangdanan kanya na Tobias, duwa ni Sanbalat. 
NEH.6.13	Tiyangdanan nira kanya nga paiꞌlamen ya aku isaꞌun magkasalaꞌan aku nga semled ngayti duꞌun it Templo. Ta, in atkayan, maꞌiway na nira it aken kat ikaranggaꞌ ku.
NEH.6.14	“Ampuꞌang Diyus, sana rigaen mu na Tobias baw si Sanbalat sabap it binwat nira ngaytu it aken. Sana belsen mu gasiꞌ i binwat it babay nga prupitaꞌ nga si Noadias baw beken paꞌ nga prupitaꞌ nga antap it nakem nira, paiꞌlamen nira aku.”
NEH.6.15	Ta, kat ikaduwang puluꞌ baw lima nga aldaw it bulan it Elul, naꞌman namen na i kutaꞌ ngayti. Garing it pagpapuꞌun limang puluꞌ baw duwa nga aldaw i ikiyaꞌman namen it tetegel nga buwat. 
NEH.6.16	Naliluꞌ i mga magkuntraꞌ ngaytit amen baw mga bangsa kat linibut namen, iyan nabaritaꞌan nira i nabwat namen ngayti. Bawnga nanlaꞌnus i tuꞌlang nira ka namuyaan nira nga naꞌman namen lamang, sabap it tabang it Ampuꞌang Diyus namen.
NEH.7.73	Pagkaꞌbut it ikapitung bulan,
NEH.8.1	binwat nira, namagtingped sira nga muꞌsa duꞌun it Jerusalem. Duꞌun sirat maꞌyag nga bagiꞌ it siyudad nga kat seled nga ayun it pagpangaranan it Puwirtaꞌan it Danum. Iyan natingped na, inangut nira duꞌun it ki Esdras nga pisiꞌen ya baw basaen duꞌun it kanira i mga urdin it 
NEH.8.2	Aypaꞌ, kat uꞌnang aldaw it ikapitu ngayting bulan, pinsiꞌ ni Esdras i pagsusuratan it mga urdin ngayti. Tiyaban ya duꞌun it namagtingped ngayti nga babay, lalaki, baw pati mangaꞌwaꞌ nga kumpur makasepsep na. 
NEH.8.3	Garing it minyag na, inabut it kaꞌugtu, sigi nga basa ni Esdras it mga urdin ngayti duꞌun it sarungaan it kadakel ngayti nga namagtingped duꞌun it maꞌyag ngayti nga kat seled nga ayun it Puwirtaꞌan it Danum. Muꞌsa ngayti, mamagpagneg it magayen.
NEH.8.5	Magkaltegan si Esdras it kadakel ngayti ka madibwa-dibwat i kanya nga pagtitindegan. Timnindeg i muꞌsa ngayti nga taw iyan biyukaꞌ nay pagsusuratan it mga urdin ngayti. 
NEH.8.6	Pagkabukaꞌ ni Esdras, maat ya, “Bantugun i 
NEH.8.6	Kadakel ngayti, namagpatindeg it alima baw maat nira, “Kamatuudan tu. Kamatuudan tu.” Bawnga nagsamba sira it 
NEH.8.8	Bawnga biyasa it mga Levita i mga urdin it Ampuꞌang Diyus baw ipiyaꞌyag nira it magayen isaꞌun masepsepan it mga taw i pagpapuntuꞌan.
NEH.8.12	Iyan natupus na, masasagya i kadakel ngayti nga miyuliꞌ. Nagkaraꞌnen-karaꞌnen sira baw biyagiꞌan nira it pangaꞌen i beken nga egay tantu-tantu it kanira. Talagang dakulay kasagyaan nira nga muꞌsa sabap it nasepsepan nira i mga ipiyaꞌyag ngayti it kanira.
NEH.9.1	Iyan ikaduwang puluꞌ baw epat na nga aldaw it iti naga nga bulan, namagtingped siꞌ i mga Israelita. Kat iti nga aldaw nagpuwasa sira, nagpakay it maꞌerep, baw inanuꞌan niray ulu nira it kapu-kapu, nga katandaꞌ it may dakulang magkasmekan. 
NEH.9.2	Baw nagpabulun sira nga mga tungtung-inapuꞌ ni Israel, nga egay nakaragiꞌ it kanira nga mga taw nga ega Judio. Bawnga magtitindeg sira nga inamin nira i mga kasalaꞌan nira baw kasalaꞌan it mga kagiyaringanan nira. 
NEH.9.3	Magtitindeg lamang sira seledan it tulung uras mintras pagbasaen duꞌut kanira i mga urdin ngayti it 
NEH.9.26	Maat nira, “Maski dakulay ildaw mu it mga kagiyaringanan namen, ega siyunud nira ikaw in daꞌga kiyalaban nira ga. Piyasngelan nira i mga urdin mu baw, iyan pagsitaren sira it mga prupitaꞌ nga tiyaꞌeg mu isaꞌun papaꞌuliꞌen sira asan it imu, piyangimatay nira ga. Talagang dakulay panibabaꞌ nira it imu. 
NEH.9.27	Ta, sabap it mga binwat nira ngayti, piyataꞌnan mu sira kat alima it mga kalaban nira, isaꞌun pakuriꞌan. Temed, iyan nangabang sira asan it imu, piyagnegan mu sira asan it langit, baw kat kadakulat ildaw mu it kanira binggayan mu sira it mga pagbayaꞌen nga rimibri it kanira. 
NEH.9.28	Temed lamang atkayti na nga ipiyagribri na sira kat mga kalaban nira, yanaga nga simnutil sira it imu. Aypaꞌ ka piyataꞌnan mu siꞌ sira nga daꞌgen it mga kalaban nira. Pagsinguliꞌ nira siꞌ it sumaꞌup baw miyangut it tabang mu, siyambungan mu siꞌ sira, ikaw nga asan it langit. Saꞌup-saꞌup mu sira nga ipiyagribri, uyun kat ildaw mu it kanira. 
NEH.9.29	Saꞌup-saꞌup gasiꞌ nga ipiyagsasar mu it kanira nga paꞌuliꞌan nira siꞌ nga sunudun i mga urdin mu. Temed kat kapiyasubraꞌ nira subraꞌ sira nga nagpasngel nga nagbuwat it kasalaꞌan nga kuntraꞌ it mga urdin mu ngaytu. Lamang makanira i kamatuudan nga kaꞌgenan in sunudun nira it kaꞌustuꞌan i mga urdin mu, temed lamwat sira ga nga piyadsen i ulu nira baw talagang daꞌsira nagpagneg. 
NEH.9.30	Pira-pira nga taꞌun nga pabayaꞌ-bayaꞌ mu it kanira. Tiyaldeng mu paꞌ sira it ampang nga ipiyasugid mu it mga prupitaꞌ mu kat panakem it Espiritu Santo mu. Temed ega naga nagpagneg sira. Aypaꞌ ka ipiyasakep mu siꞌ sira it mga beken nga bangsa. 
NEH.9.31	Temed, kat kadakulaꞌ it ildaw mu, ega naga teꞌteꞌ nga inindiꞌan mu sira u piyuuꞌ. Sabap maꞌildaw ka baw masanguꞌ nga Ampuꞌang Diyus. 
NEH.9.33	Talagang mataldeng ka kat muꞌsang panriga mu it amen. Pabetang-betang mu ngaytu, purus matuud, ka nagkasalaꞌan kami.”
NEH.9.36	“Kayti, mga uripen kami lamang kat banwa ngaytu nga ipiyasubli mu it mga kagiyaringanan namen. Situt banwa ngaytu, yay ireg mu, bastanti i magkakaꞌen nira kat mga mapatbasan nira. 
NEH.9.37	Temed kayti, iyan i magpasamunsayaꞌ it mga piyatbasan namen, mga adiꞌ nga piyapandaꞌeg mu it amen sabap it mga kasalaꞌan namen. Kat sakep na nira i bilug namen. Magkasunud nira i in unuy magkaꞌirgan nira. Pati mga ayep namen, pagꞌambuꞌun na nira nga kanira na. Talagang ega naytu basta-basta i kakuriꞌan namen ngaytu.
NEH.9.38	Ta, sabap it kabetangan namen ngaytu nga atkaytu, kami ngaytu nga mga taawan mu, minwat kami it esang ipiyagsurat nga sanggup. Itu ngaytu, kamatuudan nga piyagꞌunyunan baw pinirmaꞌan it mga pagbayaꞌen namen, mga Levita, baw mga sasirduti.
NEH.10.30	Maat i ipiyagsurat nga sanggup namen,
NEH.10.30	‘Ega palugtan namen nga makaꞌasawa u asawaen i mga anak namen it mga anak it mga beken nga bangsa nga mamagtataꞌid kat rugar namen.
NEH.10.31	In tumaban i mga dayuꞌan it tirigu u maski unu nga paninda in Aldaw it Kapaꞌnaan u mga beken nga aldaw nga ipagpabetang nga ega basta-basta, daꞌkami malang it paninda nira ngaytu.
NEH.10.32	Ipagsanggup namen gasiꞌ nga kada taꞌun magbegay i kada esat amen it piyagꞌupakatan nga pirak, nga ipagtabang it buwaten it Ampuꞌan Diyus duꞌun it Templo. 
NEH.10.35	Kada taꞌun tumaban kami it ipagpasalamat duꞌun it Templo nga mga uꞌnang magkakayeg duꞌun it uma namen, baw mga uꞌna gasiꞌ nga magkaranas nga buwaꞌ it mga kayu nga luwak namen.
NEH.10.36	Tabanen namen gasiꞌ duꞌun it mga sasirduti nga manigsirbi duꞌun it Templo it Ampuꞌang Diyus namen i mga anak namen nga panganay nga lalaki, ka ipasiguru duꞌun it Ampuꞌang Diyus nga kanya na. Ibgay namen gasiꞌ i mga panganay nga anak it bakaꞌ, tupa, baw kat kambing namen, uyun kat inaat it urdin.
NEH.10.37	Tumaban kami gasiꞌ duꞌun it mga darawaꞌan nga seled nga duꞌun it Templo baw megay duꞌun it mga sasirduti it tinmek nga arina
NEH.10.39	Talagang ega pataꞌnan namen na lamang i papagsambaan namen nga balay it Ampuꞌang Diyus namen.’”
ISA.1.1	Itu may itu i mga bagay nga ipiyaꞌrut it Ampuꞌang Diyus it prupitaꞌ nga si Isaias, nga anak ni Amoz, pasar it Juda baw Jerusalem, iyan timpu it mga nakapagꞌadiꞌ duꞌun it Juda nga si Uzias, si Jotam,
ISA.1.2	Pagneg kamu, ikaw nga langit baw ikaw nga banwa, sabap ituy inaat it 
ISA.1.3	Iyan bakaꞌ, magkakilalaan ya i tagpuꞌun ya. Subung nagay asno nga kabayuꞌ, magkakilalaan ya gasiꞌ i magꞌeꞌeper it kanya. Temed aku, ega pagkilalaen aku it bangsa nga Israel. Talagang ega pagdemdemen it piniliꞌ ku ngaytu nga mga taw i pangarigra ku ngaytu it kanira.”
ISA.1.4	Abaa, subraꞌ nga mabeꞌgat i magꞌaꞌareg it imyu, bangsa nga makasalaꞌan, nga ubas nang ubas it karaꞌe-raꞌetan. Masusutil kamu nga magpanrayak gasiꞌ it masigkataw duꞌun it karaꞌe-raꞌetan. Inindiꞌan mi na i 
ISA.1.7	Iyan banwa mi, daꞌnay mayaspayas. Naꞌansur nat apuy i mga lansangan mi. Pagꞌagawun nat mga dayuꞌan i banwa mi. Panranggaꞌen niray muꞌsa it pagleltegan mi naga. 
ISA.1.9	In daꞌga lamang piyaꞌpedan tami naga it 
ISA.1.10	Mga pagbayaꞌen it Jerusalem, sang kamuwan it mga sinakepan mi, nga ipagpasbung nat Sodoma baw Gomorra, pagnegan mi i pagꞌampangen it 
ISA.1.11	Ka ituy pagꞌaaten ya, “Maski sang unu na i kadakulaꞌ it pagbuwaten mi nga ipagsamba mi it aken, egay kuwintaꞌ ya kayan. Naꞌyawan aku na it mga tupa nga pagꞌantengen, baw tabaꞌ it mga ramu-ramu nga pagpatabaꞌen nga pagbuwaten nga ipagsamba. Talagang ega na pagsagyaan ku i duguꞌ it mga tudu nga bakaꞌ, mga tupa, baw mga kambing. 
ISA.1.13	Ayaw kamu nat begay it mga ipagsamba ngayan nga pasalamat nga egay kakapulusan, pati kamangyan nga pagꞌantengen mi, ka talagang pagraꞌwayen ku na. Magkaskedan aku nat buwa-buwat mi ngayan nga magtingped kamu in Pistaꞌ it Baꞌgung Bulan baw in Aldaw it Kapaꞌnaan. Sabap basta buwaten mi it egay kakapulusan, maski mga piyakamaꞌal nga pagtingped, kasalaꞌan mi talaga.
ISA.1.15	Aypaꞌ, maski tumaꞌwag kamu it aken, benglen ku ga i talinga ku. Ega guman-gumanen ta kamu. Maski manalangin kamu na nga manalangin, ega pagnegan ku kamu. Sabap dakel na i gintas mi nga ginawa it taw. 
ISA.1.16	Kaꞌilangan baꞌguun mi siꞌ i adat mi. Indiꞌan mi na i maraꞌe-raꞌet ngaytu nga mga pagbuwaten mi. Medek kamu na it buwat it ega magayen. 
ISA.1.17	Kaꞌilangan araꞌaramen mi nga muwat it magayen. Tulusun mi i matuud nga kataldengan. Tabangen mi i mga pagꞌigpitan it malulupig. Tabangen mi gasiꞌ i mga ilu-ilu, panindegan mi i mga balu.”
ISA.1.18	“Paꞌasini kamu it aken,” maat it 
ISA.1.19	In beteꞌ palulus kamu it kaꞌirgan ku baw mamayaꞌ it aken, pabastantiyan ku i mga patebas mi. 
ISA.1.20	Temed in simigi kamu it pasngel baw laban mi ngayan it aken, talagang siguradu nga imatayen kamu.” Ituytu i inaat it 
ISA.1.25	“Rigaen ku kamu isaꞌun magbaꞌgu i adat mi, nga maꞌawaꞌ i muꞌsang karaꞌe-raꞌetan. Subung it pirak nga pagtunawun duꞌun it apuy isaꞌun maꞌawaꞌ i ega pirak nga banar. 
ISA.1.26	Begayan ku naga kamu it sumaꞌup it mga pagbayaꞌen nga magpapanaw it kamatuudan nga kataldengan, nga subung naga it tagnaꞌ ngayti. Baw begayan ku kamu gasiꞌ it mga manigpaꞌiguꞌ-iguꞌ nga atnaga gasiꞌ it tagnaꞌ ngayti. Sikayan mataꞌwag kamu siꞌ nga Siyudad it Kataldengan, siyudad it mga taw nga magpaneꞌteꞌ it aken.”
ISA.1.28	Talagang mapuuꞌ nga muꞌsa i iyan mga maglaban it 
ISA.2.1	Itu siꞌ i ampang it Ampuꞌang Diyus nga ipiyaꞌrut ya it ki Isaias, nga anak ni Amoz, pasar it Juda baw Jerusalem. 
ISA.2.2	Asan nat sauryan nga timpu, iyan mungsuꞌ nga pagtitindegan it Templo,
ISA.2.3	Dadaklan talaga i mabut baw maat nira yan, “Daliꞌ kamu na. Tumungul tami duꞌun it mungsuꞌ ngayti it 
ISA.2.4	Begayan ya it kaꞌayusan i muꞌsang mga bangsa, baw dakel i taldengen ya sabap it pikir nira nga pandaꞌeg-daꞌeg. Sikayan pamwaten nira na nga aradu i mga basiꞌ nira nga paggamiten in magpakibunuꞌ. Iyan nga besak, buwaten na nga gagapas. Ega nay magꞌaraꞌaram it pagbunuꞌ sabap it ega nay pagbunuꞌ ngaytu.
ISA.2.5	Daliꞌ kamu na, mga tungtung-inapuꞌ ni Jacob. Kaꞌilangan nga mangaꞌgenan tami na kat kaꞌyagan nga ipagbegay it 
ISA.2.19	Talagang magsigpatataguꞌ i katataawan duꞌun it mga kubkub baw duꞌun it mga bulauꞌ sabap it iꞌlam nira it iseg it 
ISA.2.20	Kat iyan nga aldaw, iyan mga tiyaw-taw nga bulawan baw pirak i binwat, nga siyari nirat buwat nga kanya-kanyang pagsambaen, ibuntal nira lamang baw pataꞌnan nga pugadan it mga angbeꞌ baw pamanwaan it kalalagbeng.
ISA.4.3	Kat iyan nga aldaw, muꞌsang ipiyaꞌped ngayan nga mga taw duꞌun it Sion, nga magtataꞌid paꞌ duꞌun it Jerusalem, ipabetang nga ega nay kakasalaꞌan kat panleteg it 
ISA.5.1	Kayti, kumantaꞌ aku na duꞌun it kanya nga pagmaꞌalen ku, kumantaꞌ aku it itung kantaꞌ pasar it kalulwakan ya nga bulun nga ubas,
ISA.5.1	“Duꞌun it esang mungsuꞌ nga magayen nga banar i lugtaꞌ, linwakan it pagmaꞌalen ku ngaytu it bulun nga ubas.
ISA.5.2	Inaradu ya it magayen baw inawaꞌan it batu, bawnga linwakan ya i sikayti nga rugar. Piyakamagayen nga lulwaken nga ubas i ilinwak ya.
ISA.5.2	Nagbuwat kanya it ipiyaꞌabwat ya nga tatandaꞌan, baw nagbuwat paꞌ it kikilangan.
ISA.5.2	Bawnga inlatan ya nay muwaꞌ baw mangiꞌnug, temed simnalaꞌ, pagranas ya, purus maꞌaꞌagsem.”
ISA.5.3	“Ta kayti,” maat it Ampuꞌang Diyus, “kamu nga taga Jerusalem baw taga beken nga rugar nga sakep it Juda, betanganan mi kami nga duwa it ukuman, aku baw kalulwakan ku ngaytu. 
ISA.5.4	Unu paꞌ i mapakay nga buwaten kat kalulwakan ku ngaytu nga subraꞌ paꞌ it nabwat ku? Ta, it buwaꞌ it ubas nga atnang taꞌmis i pagpaꞌbutun ku, arit atnang kaꞌaꞌagsem!
ISA.5.5	Aypaꞌ kayti, itu i dapat ku nga buwaten kat kalulwakan ku ngaytu it ubas. Rayangan ku na talaga it alad, baw pataꞌnan ku na nga pamuꞌpuꞌun i mga buwaꞌ ya baw maleꞌes-leꞌes it katetegday. 
ISA.5.6	Pataꞌnan ku lamang nga lemsen it ilamunun. Abir ku nga mamagkiyep-kiyep mana it dikut, ega na riꞌnge-riꞌngen ku. Maski siprung, ega siprungan ku it mga sanga-sanga baw daꞌun. Ega na talaga awanan ku i mga puꞌun nira. Baw pati kunum, sekaten ku nga ega iꞌuran.”
ISA.5.7	Bangsa nga Israel i paꞌaaten ngaytu nga kalulwakan nga bulun nga ubas nga ilinwak it 
ISA.5.24	Talagang in magꞌuꞌunu magpangimpus i tiyaꞌbas in tuꞌug na nga tuꞌug, atkayan i mabetangan nira. Makasbung sira it luwak nga raꞌmuk nay mga gamut baw ipagperad na i burak ka tuꞌug na. Mabut i muꞌsa ngaytu sabap siyutilan na niray mga urdin it 
ISA.6.1	Iyan taꞌun nga pagpatay it adiꞌ nga si Uzias, naltegan ku it subuk pagtagaynepen i 
ISA.6.2	Baw duꞌun it palibut ya may mga pagpangaranan it serapin nga mamagtitindeg. Kada esa, tagꞌeꞌenem i elad ya. Duwa i magtatagnep it rupa nira, duwa i magtatagnep it mga aꞌay, baw iyan duwa, yanay paggamiten nga ipaglayug. 
ISA.6.3	Sigi-sigi nga gaꞌuy-gaꞌuy nira nga magꞌaat,
ISA.6.3	“Ega babasta-bastaen baw talagang alaid nga banar kat muꞌsang kasalaꞌan i 
ISA.6.3	Iyan kabantugan ya, talagang magpanlekep it muꞌsang banwa.”
ISA.6.4	Kat kadakulaꞌ it panggaꞌmaran nira, namagruyag i mga pakseg it balay ngayti nga papagsambaan, baw napnuꞌ it tabuk i duꞌun it seled ya.
ISA.6.5	Kaꞌampang aku, “Unu nay baraꞌan ku kaytu it purus na maraꞌe-raꞌet i magliꞌwan kat baꞌbaꞌ ku, baw pagtataꞌidan ku, kasagpun it mga taw ngaytu nga maraꞌe-raꞌet gasiꞌ i kat baꞌbaꞌ nira. Siguraduytu nga maꞌilang aku naytu sabap makasalaꞌan aku nga nakalteg it 
ISA.6.6	Bawnga may limnayug nga serapin ngayti, minlep duꞌun it aken. May pagseskelen ya nga kiyupit ya nga baga duꞌun it papangantengan. 
ISA.6.7	Ipiyadiꞌkit ya duꞌun it bibig ku i baga ngayti baw maat ya, “Ega nay sasalaꞌ mu. Naparaw na i mga kasalaꞌan mu.”
ISA.6.8	Bawnga nagnegan ku i ampang it 
ISA.6.8	Katubag aku, maat ku, “Wayni aku. Aku na i taꞌgen mu.”
ISA.6.9	Maat siꞌ it 
ISA.6.10	Tulduꞌan mu sira it ipagpasugid ku isaꞌun limiꞌwan nga demsen i ulu nira, nga subung it benglen i talinga nira baw belgen i mata. Ka in daꞌga, barang mamagkalteg naga sira, mamagkagneg naga, mamagkasepsep naga, baw paꞌuliꞌ naga sira situt aken nga mapagayen ku naga sira, arit ega.”
ISA.6.11	Iningkut ku, maat ku, “Seked it kaꞌnu, 
ISA.6.11	Maat i tubag ya, “Seked it maranggaꞌ na i mga lansangan baw babanwaan nira baw maꞌawaꞌan nat mga taw. 
ISA.6.12	Seked talaga it, iyan mga katataawan, subuk ibuntal ku na, aku nga 
ISA.6.13	Temed maski atkayan may ikasang puluꞌ nga bagiꞌ naga it mga taw nga maꞌped, baw masagyaan ku sira ka sira i mga kamatuudan nga taawan ku. Kabilangan nira, subuk tuꞌud it kayu nga piyukan situt banwa ngaytu nga tumunas naga.”
ISA.7.3	Kat iting timpu miyabut duꞌun it ki Isaias i ampang it 
ISA.7.4	Maat i aaten mu it kanya, ‘Magꞌintur ka, ayaw kat patarantaꞌ u iꞌlam baw ega maranggaꞌan ka it nakem sabap it masyadu nga iseg ni Resin nga taga Siria baw ni Peca nga anak ni Remalias. Ka, duwa ngaytu, subung sira it duwang puꞌun nga kayu nga magtabuk temed ega magdeleg.
ISA.7.7	Akuytu nga 
ISA.7.9	Aku ngaytuy sarigan mi, sabap in ega mapaꞌgen i pamayaꞌ baw pagsarig mit aken, ega naga papaꞌgenen kamuy imyu.’”
ISA.7.10	Itu siꞌ i ipiyagsugid it 
ISA.7.11	“Mangut ka it imandaꞌan sinit aken nga 
ISA.7.12	Katubag si Acaz, maat ya, “Ega bayan mangut aku. Unuka sukda-sukdanan ku i 
ISA.7.13	Kaꞌampang si Isaias, maat ya, “Pagnegan mi, kamu nga mga tungtung-inapuꞌ ni David. Unu, kurang pat imyu i magpasked it masigkataw mi ka pati Ampuꞌang Diyus ku, pagpaskedan mi gasiꞌ? 
ISA.7.14	Aypaꞌ 
ISA.8.11	Miyabut siꞌ it aken i ampang it 
ISA.8.13	Maat i inaat ya, “Iyan 
ISA.8.14	Sabap kanya, kabilangan ya, maꞌimbeng nga pagpalingban. Temed in kat duwa nga kabagiꞌan it bangsa nga Israel, kabilangan ya, batu nga pirmi nga magkasampukan baw kakekleban nira. Baw kat mga magtataꞌid duꞌun it Jerusalem, limiꞌwan nga subuk suꞌlung-suꞌlung kanya baw kalulumbang kat ikaranggaꞌ nira. 
ISA.8.15	Talagang mabut nga, sabap it kanya, dakel nga makakleb, dakel nga makasugbak baw marunut-runut. Subung talaga sira it masuꞌlung-suꞌlung baw makalulumbang.”
ISA.9.1	Takaꞌ mabut i aldaw nga maꞌawaꞌ i kasmek it banwa nga nakabetang it kakuriꞌan. Tagnaꞌ, itiyalpak it Ampuꞌang Diyus kat kakuriꞌan i mga babanwaan nga susubliyen it kuyunang mga tungtung-inapuꞌ ni Zabulon nga ayun duꞌut dagat,
ISA.9.2	Naꞌlay na nga magpangaꞌgenan kat kadleman i mga taga Galilea ngaytu, temed inyagan na sirat eyag nga ega basta-basta. Subung sirat sinakepan it kamataynen ka egay inawar nira, temed kayti inyagan na sira.
ISA.9.6	Sabap ipiyanganak situt aten i esang waꞌwaꞌ. Ipiyagbegay i itung lalaki kat ikagayen tami. Kanya na i mamaalaꞌ it aten. Kanya ngaytu, kilalaen nga “Kalililuꞌan nga Manigpadisir,” “Ampuꞌang Diyus nga Gunaan,” “Amaꞌ tami nga Egay Pinꞌunan, Egay Kaskedan,” baw “Manigpamegbeg nga Magbegay it Kamatuudan nga Kaꞌimbengan.” 
ISA.9.7	Talagang pasigi nga dumakel i masakep ya baw, kamatuudan nga kaꞌimbengan ngaytu nga taban ya, pasigi gasiꞌ nga ipapanaw ya seked it kaꞌnu-kaꞌnu. Sumubli kanya kat pagkaꞌadiꞌ ni David baw ipapaꞌgen ya it egay katupusan i pagꞌadiꞌ ya ngaytu it ega basta-bastang kataldengan baw kagayenan. Siguraduytu nga matuman, sabap ipiyabetang-betang nga lagi it 
ISA.11.1	Iyan pagkaꞌadiꞌ it kaduguꞌ-duguꞌan ni David, kabilangan ya, subuk begtek it kayu nga piyukan. Temed kat kaduguꞌ-duguꞌan naga ni David, limiꞌwan i esang adiꞌ nga kabilangan ya, esang tumunas siꞌ nga kayu duꞌun it tuꞌud ngayti it kayu nga piyukan. 
ISA.11.2	Pasarum duꞌun it kanya i Espiritu Santo it 
ISA.11.3	Talagang kilalaen ya nga pirmi i kumpur kaꞌirgan it 
ISA.11.4	Talagang mataldeng nga ukuman i ipapanaw ya kat ikagayen it mga makukuriꞌ baw mga mapiyababaꞌ situt sinirungat langit. Temed, iyan mga karaꞌe-raꞌetan gay paglabiyen, talagang rigaen yat ega makatindeg. Ampang ya ngaytu in mangukuman, subuk dakulang sungkud nga itiꞌkul it banwa. 
ISA.11.5	Kataldengan baw kamatuudan nga bulun i ipapanaw ya kat pamaalaꞌ ya.
ISA.11.6	Kat pamaalaꞌ ya ngaytu, magsagpun nat taꞌidan i mga bunglun
ISA.11.7	Iyan mga bakaꞌ, sang siraan nay mamagpangaꞌen it mga ramu-ramu nga oso. Iyan mga anak nira, magꞌuli-uliden nay magꞌigaꞌ. Ega na kumakaꞌen nga ramu-ramu i mga leon ka kumaꞌen nat dikut nga subung nat mga bakaꞌ. 
ISA.11.8	Iyan paduduꞌun paꞌ nga waꞌwaꞌ, duꞌun na it tepa-tepad it lamun it dukul i kakalabtaꞌan ya. Baw egay kagatdan it maski siyu nga waꞌwaꞌ maski ruꞌukan yat alima ya i lamun it dukul nga dalitan. 
ISA.11.9	“Talagang ega nay mamasakit u manranggaꞌ duꞌun it ega basta-bastang mungsuꞌ nga piniliꞌ ku,” maat it 
ISA.40.1	Ituy taꞌeg ku it imyu,
ISA.40.2	Ibaritaꞌ mi duꞌun it mga taga Jerusalem i ipagkasagya it nakem nira. Aaten mi nga pagbilwaten ku na sira kat kagipitan nga piyalugtan kut kanira. Napasinsiya nat kanira i mga kasalaꞌan nira sabap it subraꞌ ngaytu nga panriga nga ipiyalabay ku it kanira.
ISA.40.3	May magpanggaꞌmaran nga magꞌaat,
ISA.40.3	“Buwatan mi it dalan i 
ISA.40.3	Diritsuun baw gayen-gayenen mi i panawan ya ngaytu duꞌun.
ISA.40.4	Kaꞌilangan tambakan gasiꞌ i mga magkekelnaꞌ baw pulinasen i kada mungsuꞌ baw bukid.
ISA.40.4	Diritsuun i iyan mamagliliꞌut-liꞌut nga dalan, baw pantayen i mabakutud.
ISA.40.5	Itanyag naytu sikaytu i kabantugan it 
ISA.40.6	“Manuturan ka,” maat siꞌ it ampang it esang magꞌampang.
ISA.40.6	Katubag aku, “Ay, unuy ituturan ku?”
ISA.40.6	Maat i tubag ya,
ISA.40.6	“Ipaꞌyag mu nga, muꞌsang taw, kabilangan nira, subung it dikut baw, kagayen nira, subung lamang it mga bura-burak it dikut ngaytu.
ISA.40.7	Ka dikut, magpanluyus baw, iyan mga bura-burak, magkatagar in papsagan it 
ISA.40.7	Iyan taw, matuud nga subung lamang it dikut,
ISA.40.8	nga iyan dikut, magpanluyus baw, mga bura-burak, magkupas i kagayen nira.
ISA.40.8	Temed iyan ampang it Ampuꞌang Diyus tami, talagang maneꞌteꞌ seked it kaꞌnu-kaꞌnu.”
ISA.40.12	Siyu yan i makasbung it Ampuꞌang Diyus nga magkatakes it kadakulat danum it dagat nga pagsaklutun ya lamang it pala-palad ya? Siyu gasiꞌ i makasbung it kanya nga magkatakes it kalayaw it langit it pagdangawun lamang? Siyuy makabtang it muꞌsang lugtaꞌ kat esang karebtangan ya lamang? U siyu yan i makatimbang it mga bukid baw mga mungsuꞌ kat titimbang ya? 
ISA.40.13	Siyuy magkataꞌseb it pikir it 
ISA.40.14	Baw ta, siyuy piyatulduꞌan ya, nga isaꞌun maꞌrutan ya lamang i iyan magayen nga buwaten kat in unu-unu nga bagay? Siyuy timnulduꞌ it kanya it dalan it kataldengan, u nagbegay it kanya it kanyang kasepsep?
ISA.40.15	Kat panleteg it Ampuꞌang Diyus, muꞌsang mga bangsa situt sinirungat langit, subung lamang it sang tiꞌray nga danum duꞌun it esang karebtangan, u subuk kapu-kapu lamang kat titimbang ya. Iyan mga pulaw it banwa, magkakuꞌmit ya ka, kapuꞌsaan nira, dekeyeꞌ lamang kat panleteg ya. 
ISA.40.16	Iyan muꞌsang ramu-ramu kat talun nga duꞌun it Libano, talagang kurang paꞌ nga buwateng ipagsamba nga pasalamat duꞌun it kanya. Baw muꞌsang kayu ya duꞌun it iting bukid, kurang paꞌ nga iduꞌput nga ipagꞌanteng it mga ipagsamba ngaytu. 
ISA.40.17	Kat panleteg ya, talagang ipagpabetang nga egay kakapulusan it muꞌsa nga bangsa.
ISA.40.18	Unuy mapatibayaꞌan mi it Ampuꞌang Diyus, baw unu gasiꞌ nga pagkinataw i mapasbungan mi it kanya? 
ISA.40.19	Unu, ipasbung mi it tiyaw-taw nga binwat it esang maniggagal, nga liyulupan it bulawan baw pagsegtanan it mga kadinaꞌ nga pirak i binwat? 
ISA.40.20	Ega naga maat kapasbung kanya it tiyaw-taw it mga makukuriꞌ. Ka in ega kaya nira i mabakas nga tiyaw-taw, tumulus sira it madesen nga kayu nga ega madaliꞌ rumaꞌmuk, bawnga pabwat sira it tiyaw-taw nga makapatindeg nirat pagayen-gayen.
ISA.40.21	Unu, ega magkaꞌrutan mi? Unu, garing paꞌ it kapuꞌun-puꞌunan egay nagbaritaꞌ it imyu it ega basta-bastang kabantug it Ampuꞌang Diyus? Unu, kagayen it banwa ngaytu nga giyuna ya, ega paꞌ magpatantu it imyu it kabantug ya? 
ISA.40.22	Iyan kalayawan it langit i bilang araꞌdungan it Ampuꞌang Diyus ngaytu. Garing duꞌun, pagꞌungaw ya it mga taw, subung lamang it kagaganggangan. Iyan langit ngaytu, ipiyakabrat ya lamang nga bilang kurtinaꞌ, u subung it bala-balay nga magkapuru-purun nga ipagpakabrat ka isaꞌun mataꞌidan.
ISA.40.23	Maski matataꞌas nga mga punuꞌan u pagbayaꞌen situt banwa, kaya ya nga awaꞌan it pudir baw buwaten nga egay kakapulusan. 
ISA.40.24	Subung sirat mga luwa-luwak nga yapay kalwak, magpangkerep nga lagi ka ega pay gagamut. In paꞌyepan ya it deres, ta, manluyus na. Bawnga in pasbegen ya nga banar i deres, magabut na baw ipagperad nga subung it dagami.
ISA.40.25	“Ta kayti, unuy mapatibayaꞌan mi it aken? Siyuy mapasbungan mi?” maat it Ampuꞌang Diyus nga Ega Babasta-bastaen baw alaid kat muꞌsang kasalaꞌan. 
ISA.40.26	Timingaraꞌ kamu duꞌun it kalayawan it langit. Siyu i nagguna it kadakel it mga bituꞌun? Siyu baꞌ i tumaꞌwag it kanira nga manresa it delem-delem kat kanya-kanyang timpu? Kat keseg it guna ya pagtaꞌwagen yay kada esat kanira kat kanya-kanyang pangaran. Egay maski sangbat nga daꞌga remsa nga simingkar.
ISA.40.27	Bangsa nga Israel, unuka magpamasul kamu nga maat mi ega magkaꞌrutan it 
ISA.40.28	Unu baꞌ, ega makaꞌrutan mi? Unu, ega nabaritaꞌan mi nga 
ISA.40.29	Iyan mga malulubay baw mga marurupuk na, pagpakulaꞌsiyen ya. 
ISA.40.30	Ka maski mangaꞌwaꞌen paꞌ nga taw, magkalpuꞌan baw pagtaluun naga seked it makasuꞌsub na nga naꞌubsan it keseg. 
ISA.40.31	Temed iyan nga magꞌuꞌunay i pagsarig baw pamayaꞌ nira it 
ISA.42.1	Maat it Ampuꞌang Diyus, “Waytu na i manigsirbi ku nga pagtabangen ku. Piniliꞌ ku kanya baw pagsagyaan ku kanya nga banar. Piyapasaruman ku kanya it Espiritu Santo ku baw kamatuudan nga kataldengan i ipapanaw ya kat muꞌsang mga bangsa. 
ISA.42.2	Ega pirmi nga magpanggaꞌmaran kanya u pagdadakulaꞌen ya nga ampang. Ega gasiꞌ magpanggerak-gerak kanya duꞌun it mga karsadaꞌ. 
ISA.42.3	Ega luꞌtasen yat mungguꞌ i kubungu-bungguꞌ na, u parngen ya i magkedyep-kedyep mana nga tidaw. Baw purus mataldeng nga pangukuman i ipapanaw ya.”
ISA.42.6	Ituy pagꞌaaten it 
ISA.42.7	Ikaw i pamukrat it mga beleg, baw paliꞌwanen mu i mga pinirisu it kadleman.
ISA.42.8	Aku lamang nga 
ISA.42.9	Kumpur mga inaat ku nga mabut, kayti nagꞌabut na. Mga baꞌgu na nga bagay i ipagpaꞌyag ku kayti. Parabir tu mabut, ipiyagꞌaat ku naytu nga lagi.”
ISA.43.1	Bangsa nga Israel, kamu nga mga tungtung-inapuꞌ ni Jacob, itu i ipagsasar it 
ISA.43.2	Maski unu nga magkalabayan mi, ega yan pabaya-bayaꞌan ku kamu. In subuk luyud i mga kakuriꞌan nga magꞌabut it imyu, daꞌkamu yan malmes. U maski subuk dakulang apuy, egay kaꞌunuꞌan mi. Talagang daꞌkamu daꞌgen it maski sang unu na nga kabebeꞌgat it sukdan it imyu. 
ISA.43.3	Sabap aku i 
ISA.43.11	Aku i 
ISA.43.22	Temed kamu, mga tungtung-inapuꞌ ni Jacob, ega tiyaꞌwagan mi aku. Bangsa nga Israel, ega na nagpaꞌres kamu sumamba it aken. 
ISA.43.23	Maski tupa nga pagꞌantengen nga ipagsamba, daꞌkamu minggay it aken. Talagang daꞌku binggayan mi it galang it mga pagꞌimatayen nga ramu-ramu nga ipagsamba. 
ISA.43.24	In daꞌga yagay riyaga mi nga binwat, dakel-dakel na nga kasalaꞌan. Talagang pagpabeꞌgatan mi na aku it mga karaꞌe-raꞌetan mi. 
ISA.43.28	Aypaꞌ betanganan ku it dakulang kaꞌeꞌyaꞌan i mga matataꞌas nga magpamaalaꞌ duꞌun it Templo. Baw muꞌsang bangsa nga Israel, nga mga tungtung-inapuꞌ ni Jacob, pataꞌnan ku nga paꞌampuꞌun kamu baw tibabaꞌen it beken nga bangsa.”
ISA.45.1	“Aku ngaytu nga 
ISA.45.4	Ituy ampang kut kanya, ‘Ipatindeg ku ikaw kat ikagayen it mga tungtung-inapuꞌ ni Jacob nga manigsirbi ku, iyan bangsa nga Israel nga piniliꞌ ku. Akuy nagpabetang-betang it in siyu ka nga taw nga binggayan ku ikaw it dakulaꞌ nga kabantugan, maski egay uru-urut mu it aken.’”
ISA.45.13	Maat siꞌ it Ampuꞌang Diyus, “Uyun kat pabetang-betang ku nga purus mataldeng, ipatindeg ku si Ciro ngaytu. Padisiran ku kanya kat muꞌsang buwaten ya. Ipabwat ya naga i siyudad ku nga Jerusalem, baw iribri ya i mga taawan ku nga ipiyalugut ku nga dakepanen.
ISA.49.6	Maat it Ampuꞌang Diyus it aken nga manigsirbi ya, “May subraꞌ paꞌ nga mabantug nga ipabwat kut imu, puyra it papaꞌuliꞌen mu ngaytu i mga ipiyaꞌped ku nga mga tungtung-inapuꞌ ni Jacob, nga bangsa nga Israel. Ipatindeg ku ikaw nga bilang tidaw it mga taw nga ega kat bangsa nga Israel, ka maꞌyagan mu i muꞌsang taw situt sinirungat langit pasar it dalan it karibriyan nga gumaring sinit aken.”
ISA.50.5	Binggayan aku it 
ISA.50.6	Ipiyalugut ku i buktut ku nga ripdasan nira,
ISA.50.7	Talagang baliwalaꞌ it aken i muꞌsa ngaytu, sabap kanya nga landaw nga gunaan nga 
ISA.52.7	Magaye-gayen nga banar nga paglawagen i magdadarapaꞌ gumaring duꞌun it bukid, nga magtataban it magayen nga baritaꞌ pasar it kaꞌimbengan baw karibriyan.
ISA.52.10	Kat muꞌsa nga bangsa, matantuwan nira i keseg it alima it Ampuꞌang Diyus. Talagang maltegan it muꞌsang taw situt sinirungat langit i panribri nga buwaten ya.
ISA.52.13	Maat it Ampuꞌang Diyus, “Iyan manigsirbi ku, talaga nga may lapusan it unu-unu nga pagbuwaten ya. Egay makasbung it kanya nga pagdaya-dayawun baw pagbantu-bantugun. 
ISA.52.14	Dakel i rimingaraw in maltegan kanya. Sabap it ega basta-bastang pakuriꞌ nga malabayan ya, subuk ega na makilalaan nga taw paꞌ kanya. 
ISA.52.15	Temed iyan nga malabayan ya i ikabwat ya nga malimpiyuꞌ kat panleteg it Ampuꞌang Diyus i dakel nga bangsa. Sabap it kanya, dakel nga pati adiꞌ i mabebyaꞌ, ka kilalaen na nira i ega ipiyagbaritaꞌ it kanira baw masepsepan nira i ega itiyuturan it kanira.”
ISA.53.1	Katubag i mga taw, “Subuk egay magpakimatuud it ipiyanuturan ngaytu it amen. Subuk egay tiyaꞌseb it in unu talagay pagpapuntuꞌan it mga pagbuwaten ngaytu kat keseg it guna it 
ISA.53.2	Kabilangan it manigsirbi ngaytu it Ampuꞌang Diyus, esang lulwaken nga inasikasu ya it magayen, nga timnubuꞌ baw kiminseg maski nakalwak duꞌun it lugtaꞌ nga matuꞌug. Kat aten nga panleteg, egay maski unu nga kagayenan ya. Talagang in maltegan tami kanya, egay kaꞌunu-unu ya nga pagsagyaan tami. 
ISA.53.3	Tiyeger-teger kanya it mga taw baw diyaꞌga. Talagang dakulay magkasmekan ya baw dakulaꞌ gasiꞌ i pasakit it taw it kanya. Egay maski nagpatiklib it semyek duꞌut kanya it seyek nga may sanguꞌ. Talagang tinibabaꞌ ta kanya, nga ipiyabetang ta nga egay kakapulusan.
ISA.53.4	Temed yay matuud, inakuꞌ ya i mga magkasmekan baw mga magkasusaan tami isaꞌun maꞌawaꞌ na situt aten. Tanud ta, mga kakuriꞌan nga liyabay ya ngayti, panriga it Ampuꞌang Diyus it mga kasalaꞌan ya. 
ISA.53.5	Temed palan, nabungadan kanya ka timnanggung it kasalaꞌan tami nga mga taw. Sabap naga it aten nga karaꞌe-raꞌetan piyabastantiyan kanya it pasakit. Ta kayti, nagkagayen tami na it Ampuꞌang Diyus sabap it mga pakuriꞌ ngaytu nga tiyanggap ya, baw naꞌubaꞌubat nay mga kasalaꞌan tami sabap it ega ngaytu teꞌe-teꞌeng nga pasakit nga tiyanggap ya. 
ISA.53.6	Kitang muꞌsa, subuk mga tupa nga namagkateꞌag-teꞌag na nga nanganya-kanya nat piyanawan. Temed, iyan ukuman nga panriga nga pagꞌangutun it kasalaꞌan tami nga muꞌsa, ipiyalabay na it 
ISA.53.7	Talagang piyabastantiyan kanya it pasakit baw pakuriꞌ, temed egay daꞌawa ya nga maski sang tagaꞌ.
ISA.53.8	Ipiyabetang kanya it dakulang kagipitan baw inukumanan it ukum-dapit. Egay makasugid in sang unuy kadakulaꞌ it karaꞌe-raꞌetan it mga kaꞌebay-ebayan ya ka gintas nira i ginawa ya. Temed inimatay kanya sabap tiyanggung ya i kasalaꞌan tami nga mga taw. 
ISA.53.9	Ilimbeng kanya, ipiyaꞌiba nat mga mamumuwat it karaꞌe-raꞌetan baw mga manggaden,
ISA.53.10	Temed talagang pabetang-betang it 
ISA.53.11	Maat it Ampuꞌang Diyus, “Pagkatupus it kakuriꞌan, magantiyan siꞌ it kasagyaan, sabap matantuwan ya nga ega desang kaꞌuruꞌ-uruꞌan i siyagkaꞌan ya nga kakuriꞌan. Kat kamatuudan nga pagkilala it aken it manigsirbi ku ngaytu nga mataldeng, dakel nga taw i buwaten ya nga mataldeng kat panleteg ku. Sabap tanggungun ya i mga kasalaꞌan nira. 
ISA.53.12	Aypaꞌ kilalaen ku kanya nga mabantug baw bagiꞌ-bagiꞌen ya it mga kaꞌibaan ya nga makekseg i riyangpasan ya. Sabap ibinggay matag ya i sadili ya, maski ikiyagtas nat ginawa ya. Ipiyabetang kanya nga kaꞌuyutan it mga mamagbuwat it karaꞌe-raꞌetan,
ISA.55.1	Magtaꞌwag i 
ISA.55.2	Unuka pagastaꞌen na lamang i pirak kat mga bagay nga ega ipagkaꞌgen? Unuka pagꞌubsun i piyakarigaan kat mga bagay nga egay kakapulusan? Pagneg kamu it aken it magayen, baw sunudun mi i pagꞌaaten ku, ka siguradu nga masaga kamu it piyakamagayen nga pangaꞌen. 
ISA.55.3	Pagneg kamu baw pasakep nat aken. Pagnegan mi aku isaꞌun may kaꞌgenan mi nga ega basta-basta. Ka may ipakiꞌupakat kut imyu, pakiꞌupakat nga egay kaskedan ya. Sabap iꞌildaw ku nat imyu i mga ega basta-bastang kagayenan nga isiyanggup ku it adiꞌ it tagnaꞌ nga si David it ega magkaꞌugad-ugad nga sanggup.”
ISA.55.6	Paꞌuliꞌan mi siꞌ i 
ISA.55.7	Iyan mga pagbuwaten it mga taw nga maraꞌe-raꞌet i adat, dapat na nga indiꞌan, baw iyan mga kamaliꞌ nga kat pikiran, baꞌguun na. Kaꞌilangan paꞌuliꞌ sira baw pasakep siꞌ it 
ISA.55.8	Ka maat it 
ISA.55.9	Ka in magꞌuꞌunu i kadibwat it langit asan it banwa, atkayan naga nga subrang mataꞌas i aken nga mga adat baw pamikir, subraꞌ paꞌ it imyu.
ISA.55.10	Iyan uran, pagtedag kat lugtaꞌ ega basta-basta paꞌuliꞌ duꞌun it langit, in daꞌga emgen ya daꞌan i lugtaꞌ. Paksegen yay mga luwak isaꞌun may makaꞌen it taw baw may biꞌni nga ipagluwak. 
ISA.55.11	Ta atkayan nagay ampang ku. Egay maski sang tagaꞌ nga magliꞌwan kat baꞌbaꞌ ku nga daꞌgay lapusan ya. In daꞌga, talagang magbaraꞌ i kumpur kat pikir ku. Matuman i muꞌsa nga pagꞌampangen ku.”
ISA.58.1	Maat it 
ISA.58.2	Sabagay aldaw-aldaw mamagsamba sirat aken, nga maat ireg nira nga ireg nga maꞌrutan i kaꞌirgan ku, subung nagat esang bangsa nga magbuwat it mataldeng baw ega magpaski kat mga urdin it Ampuꞌang Diyus nira. Mamagꞌangut sira sinit aken it mga ukuman nga mataldeng, baw kasagyaan nira kunuꞌ i pagsamba nirat aken. 
ISA.58.3	Aypaꞌ maamaatan sirat aken, ‘Unuy kapulusan it pagpuwasa namen it ega pagbanu-banuun mu? Unuka pagpakuriꞌan namen i sadiling bilug it ega pagꞌintindiyen mu?’
ISA.58.3	Temed ta, yay matuud,” maat it 
ISA.58.4	Baw beken, in magpuwasa kamu, magmaꞌiseg kamu na. Ega maꞌlay magdaꞌe-daꞌegen kamu baw magraꞌe-raꞌeten na. Isugid kut imyu nga basta atkaytu i pagpuwasa mi, siguradu nga ega pagnegan ku i panalangin mi. 
ISA.58.5	Unuy tanud mi, masagyaan kuy atkaytu nga pagpuwasa it taw? Kat pagpuwasa mi ngaytu, desa nang pagpakuriꞌan mi i sadiling bilug. Rumunggukan kamu nga subung nat mga dikut nga pagdersan. Magpakay kamu it maꞌerep baw kaꞌabuwan nay pagliꞌtidan mi. Ka barang tanud mi, basta atkayan nay pagbuwaten mi, yay kamatuudan na nga pagpuwasa. Siguru tanud mi, magkasagyaan ku na i pagbuwaten mi ngayan nga atkayan.
ISA.58.6	Itu i ireg ku nga buwaten mi in magpuwasa kamu. Pedkanan mi na i panguripen mi ngayan it kabilug mi. Medek kamu nat pakuriꞌ it beken. Baw iyan mga makukuriꞌ nga talagang ega nay magkaparagan nga ipagkabayad, puwasen mi na lamang i utang nira. 
ISA.58.7	Iyan mga paggetmanan, pakaꞌnen mi. Iyan mga egay pagtataꞌidan, pataꞌiden mi asat balay mi. Iyan mga taw nga lebas na, papakayan mi. Ega daꞌgaen mi i mga kabilug mi nga magpadangep asat imyu.
ISA.58.8	Basta mabwat mi gay atkaytu, sakpen kamu nat ildaw ku nga subung it pagsingkaran nat aldaw. Madaliꞌ na manggayen i kabetangan mi. Pagtatarimaen ku nayan kamu nga pirmi, nga akuy kat uꞌnaan baw talikudan mi, aku nga egay kasubraꞌ nga kataldengan baw kabantugan. 
ISA.58.9	Pagnegan kuy panalangin mi baw talagang sumambung aku in mangabang kamu.
ISA.58.9	Kaꞌilangan indiꞌan mi nay panguripen baw pakuriꞌ mi it beken. Pedkanan mi nay panibabaꞌ baw ampang nga maraꞌway. 
ISA.58.10	Paꞌresan mi it tumabang i mga paggetmanan baw ildawan i mga makukuriꞌ kat in unuy mga kakurangan nira. Sabap yay matuud, basta mga atkaytu i buwat mi, manggayen nay kabetangan mi, nga subung it sakpen kamu nat kaꞌyagan. Ka iyan kadleman nga magsasakep pat imyu kayti, magbalyu na nga subung it eyag it nakaꞌugtu. 
ISA.58.11	Baw aku nga 
ISA.58.12	Ipatindeg siꞌ it mga kabilug mi i mga balay baw kutaꞌ nga naremek-remek na. Iꞌunay nira duꞌun it mga pakseg ya nagang lagi. Bawnga yanay panaꞌwag it imyu, mga manigꞌarut it naranggaꞌ nga kutaꞌ baw mga manigꞌayus it mga mamagkaranggaꞌ na nga mga balay baw karsadaꞌ.”
ISA.58.13	Maat pay paꞌugdun it 
ISA.58.14	Ka basta masunud mi gaytu, siguradu nga maꞌimyu i ega basta-basta nga kasagyaan kat pagsirbi mit aken. Begayan ku kamu it kabantugan nga matanug kat muꞌsa nga banwa, baw masagya talagay pangaꞌgenan mi kat banwa ngayan nga ibinggay ku it kiyaꞌapuꞌ-apuꞌan mi nga si Jacob. Talagang magꞌabut tu ka aku nga 
ISA.65.8	Itu paꞌ i pagꞌaaten it 
ISA.65.9	Garing duꞌun it mga tungtung-inapuꞌ ni Jacob nga kat kuyunan ni Juda, pisiꞌen ku i subuk ipiyagꞌareg ku nga biꞌni baw ilwak ku siꞌ duꞌun it rugar ku ngayti nga mabukid.
ISA.65.10	Iyan mintang it Saron, magbaraꞌ nga magayeng papakaꞌnan it tupa. Baw iyan Acor nga duꞌut piyagtengaꞌan it mga bukid, magbaraꞌ nga maꞌimbeng nga papaꞌnaan it bakaꞌ. Ipasubli kuytu kat mga taawan ku, kumpur magpaꞌres it kamatuudan nga pagkilala it aken.
ISA.65.11	Temed belag i mabetangan mi in indiꞌan mi aku, baw in ega na kat ulu mi i Mungsuꞌ it Sion, iyan mungsuꞌ ku nga ega basta-basta. Ka iyan i pagsirbiyan mi baw pagsambaen it mga ipagbegay nga pasalamat, mga pagbete-beteꞌen nga diyus nga si Suwirtiꞌ baw si Sukud. 
ISA.65.12	Magꞌaꞌareg it imyu nga tarep basiꞌ i ipatay mi. Iyan i baraꞌan it sukud mi! Ka iyan pagtaꞌwagan ku kamu, daꞌkamu timnubag it aken. Baw iyan ipiyaꞌabut kut imyu i ampang ku, daꞌkamu nagpagneg. Yay namuyaan ku nga pagsariyen mit buwat, purus na karaꞌe-raꞌetan kat panleteg ku. Iyan nga ega pagsagyaan ku i pagragaen mit muwat.”
ISA.65.17	Maat it Ampuꞌang Diyus, “Gumuna akuytu it baꞌgung langit baw baꞌgung banwa. Iyan mga bagay kat tagnaꞌ nga mga timpu, talagang ega na mademdeman it taw. Ega na talaga mangbit kat nakem nira.”
ISA.66.22	Maat pay inaat it 
ISA.66.23	Kat iting timpu, kada Aldaw it Kapaꞌnaan baw Pistaꞌ it Baꞌgung Bulan, muꞌsang bangsa, patpad it aken nga sumamba sira kat adapan ku.
ISA.66.24	Pagpanliꞌwan nira duꞌun it papagsambaan, lumanggang na sira it mga pagrigaen ku na nga mga miyatay nga kimnuntraꞌ it aken. Iyan reetat ulud nga mamagkaꞌen it kanira, ega magpata-patay. Atkayan naga i apuy nga talpakan it kanira, ega magpamu-pamugdaw.
JER.1.1	Ituy ampang nga ipiyasurat it 
JER.1.2	Uꞌnang ampang nga ipiyaꞌrut it 
JER.1.3	Baw kat timpu gasiꞌ ni Joaquin nga anak it adiꞌ it Juda nga si Josias, sigi-sigi nga abut it ampang it 
JER.22.24	Ta, it atkayti, ituy inaat it 
JER.22.25	Egay pagduwa-duwa nga ibgay ku ikaw kat mga kuꞌimatay it imu, duꞌun it mga taw nga pagꞌiꞌlaman mu nga banar, duꞌun it ki Nabucodonosor nga adiꞌ it Babilonia, baw duꞌun it mga sundaluꞌ ya nga mga Caldeo. 
JER.22.26	Ipabuntal ku kamu magꞌinaꞌ duꞌun it lekat na nga banwa nga ega nalusadan mi, baw duꞌun na i patayan mi nga duwa.”
JER.23.5	“Kat pagdadarapaꞌen nga timpu,” maat it 
JER.23.6	Kat timpu it pagꞌadiꞌ ya ngaytu maꞌawaꞌ i muꞌsang ipagkagulu it mga taga Juda, baw maꞌimbeng nga magpangaꞌgenan i bangsa ngaytu nga Israel. Baw itu i ipangaran it kanya, ‘
JER.23.7	Pagꞌaaten it 
JER.23.8	In daꞌga maat yan nira nga pagdedngegen sira it 
JER.25.1	Iyan ikaꞌpat na nga taꞌun it pagꞌadiꞌ duꞌun it Juda it anak ngayti ni Josias nga si Joaquim, miyabut duꞌun it prupitaꞌ nga si Jeremias i ampang it Ampuꞌang Diyus pasar it mabetangan it muꞌsa nga mga taga Juda. (Iti nga timpu, uꞌnang taꞌun it pagꞌadiꞌ ni Nabucodonosor duꞌun it Babilonia.) 
JER.25.2	Magꞌaat ni Jeremias it muꞌsa nga mga taga Juda ngayti baw taga Jerusalem, 
JER.25.3	“Seledan it duwang puluꞌ baw tulung taꞌun, garing paꞌ it ikasang puluꞌ baw tulung taꞌun it pagꞌadiꞌ duꞌun it Juda it anak ni Amon nga si Josias, pasigi nga ipagsugid kut imyu i ampang it 
JER.25.4	Ega gasiꞌ pagdenggen mi i ipagꞌaat it beken nga mga manigsirbi ya nga prupitaꞌ nga pasigi ya nga pagtaꞌgen asan it imyu. 
JER.25.5	Daꞌga baꞌ, ipagsugid nira nga basta indiꞌan mi ga i maraꞌe-raꞌet nga pangaꞌgenan mi baw mararaꞌway nga pagbuwaten mi, ipagsanggup it 
JER.25.6	Ipiyagꞌaat nira ngayan it imyu nga ayaw kamu it samba baw pagsirbi it mga pagbete-beteꞌen nga diyus. Ega beteꞌ paꞌisgen mi i 
JER.25.7	Temed, maat it 
JER.25.8	Aypaꞌ ka ituy ipagꞌaat it imyu it 
JER.25.9	taꞌgen ku i mga bangsa nga ayun duꞌun it nurti, kat panguꞌna it manigsirbi ku nga si Nabucodonosor. Rumpakan nira i itu nga bangsa baw muꞌsa gasiꞌ nga bangsa nga kat linibut. Talagang ranggaꞌen kut ranggaꞌ banar seked it kaꞌnu-kaꞌnu i mga itu ngaytu nga bangsa nga baraꞌan ya, ipagkaliluꞌ it pikir baw pagguꞌyasan it kumpur magkabaritaꞌ kaytu. 
JER.25.10	Talagang awaꞌen ku na i kukurisang it mga magkasagya baw kasagyaan nga pagsadu it mga magꞌasawa. Ega na talagay magnegan nga tingeg it gilingan baw ega na gasiꞌ i maltegan nga sayaꞌ it mga tidaw, ka ega nay taw-taawun.
JER.25.11	Magbaraꞌ na nga kantur-kantur na it naranggaꞌ i itu nga rugar. Talagang maꞌiꞌinglaꞌan i kumpur mabaritaꞌan it nabetangan ya. Baw iyan mga taw ya situ, sariyen nat uripen it adiꞌ it Babilonia it seledan it pitung puluꞌ nga taꞌun.
JER.25.12	Temed magtaꞌlib i pitung puluꞌ ngayti nga taꞌun, iyan siꞌ i giraen ku, adiꞌ ngaytu it Babilonia baw muꞌsang rugar it mga Caldeo ngaytu, sabap it karaꞌe-raꞌetan nira. Talagang ranggaꞌen ku nay iyan nga bangsa, baw seked it kaꞌnu-kaꞌnu daꞌsira na makatindeg. 
JER.25.13	Magꞌabut tu talaga kat iti nga bangsa i muꞌsa ngaytu nga inaat ku nga kuntraꞌ it kanira, muꞌsa nga magsusurat situt itu nga kasuratan nga ipiyasurat ku it prupitaꞌ ngaytu nga si Jeremias kuntraꞌ kat muꞌsa nga bangsa. 
JER.25.14	Talagang buwaten sira nga uripen it dakel na nga mga bangsa baw mga matanug nga adiꞌ. Tumbasan ku talaga sira uyun kat mga binwat nira.’”
JER.29.10	Magꞌaat gasiꞌ it 
JER.29.11	Sabap pagꞌuꞌrutan ku nga lagi nga pabetang-betang ku ngaytu, talagang kat ikagayen mi, ega maat kat ikaranggaꞌ, isaꞌun mabgayan kamu it kagayenan nga pagꞌiꞌinawaren mi kat pagdadarapaꞌen. 
JER.29.12	Kat timpu ngayan, mangabang kamu baw mandangep nga manalangin kamu na sinit aken, baw talagang sambungan ku yan kamu. 
JER.29.13	Tumulus kamu na in magꞌuꞌunu makilalaan mi aku, baw maparagan mi yan aku, basta kamatuudan i pagtulus mi, nga tingled i nakem. 
JER.29.14	Eeꞌ baꞌ, talagang maparagan mi yan aku,” maat it 
JER.30.10	Aypaꞌ ayaw kamu it iꞌlam, mga manigsirbi ku nga tungtung-inapuꞌ ni Jacob,” maat it 
JER.31.31	Magꞌaat paꞌ i 
JER.31.32	Nga itu ngaytu nga pakiꞌupakat, ega na subung it pakiꞌupakat ku ngayti it mga kagiyaringanan nira, iyan ipiyaliꞌwan ku na sira kat pagkaꞌuripen nira duꞌun it Egipto. Ka tagnaꞌ ngayti nga ipiyakiꞌupakat ku, riyanggaꞌ nira maski namuyaan na niray kagayen it pangarigra ku it kanira, nga subung nat pangarigra it esang lalaki it pagraa-rarasan ya nga asawa. 
JER.31.33	Itu siꞌ i ipakiꞌupakat ku it bangsa nga Israel kat pagdadarapaꞌen. Mga urdin ku, idawaꞌ ku na kat ulu nira baw ipatdek ku nang banar kat nakem nira. Simirbi sirang matuud it aken nga Ampuꞌang Diyus nira, baw arigraen ku sirang banar nga mga taawan ku. 
JER.31.34	Ega na maat kaꞌilangan paꞌ nga itulduꞌ it maski siyu it mga kabanwa ya, u iꞌaat ya paꞌ it mga sulsug ya nga magꞌaat, ‘Kaꞌilangan nga kilalaen mu i 
LAM.1.1	Talagang daꞌnay magtiꞌaw-tiꞌaw kat siyudad ngaytu nga mataawun it tagnaꞌ. Eeꞌ baꞌ, siyudad ngaytu nga pagbantu-bantugun it muꞌsang bangsa, temed kayti atnat balu. Talagang katꞌesa, atnat babay nga pagdaya-dayawun nga adiꞌ i siyudad ngaytu, temed kayti pangunguripnen na.
LAM.2.17	Tiyabus it 
LAM.3.22	Temed sabap lamang it kaꞌildaw it 
LAM.3.23	Aldaw-aldaw ipagpaꞌabut ya situt aten i kaꞌildaw ya ngaytu. Adat mu ngaytu nga maꞌildaw, 
LAM.3.24	Ipagpamatuud it nakem ku nga begayan aku nga pirmi it 
LAM.3.31	Talagang maꞌildaw i 
LAM.3.32	Maski na maat pagbetanganan ya i taw it dakulang panriga nga magkasmekan nira, ildawan ya naga sira kat kadakulat raras ya. 
LAM.3.33	Sabap ega naga masagyaan ya nga pakuriꞌan i taw u betanganan it panriga nga magkasmekan nira.
LAM.3.39	Unuka magkasmekan tami i panriga it Ampuꞌang Diyus nga ipagpaꞌabut yat aten sabap it mga kasalaꞌan tami? 
LAM.3.40	Yay magayen, paruriyen tami it pagayen-gayen i pangaꞌgenan tami. Bawnga paꞌuliꞌ tami duꞌut kanya nga 
LAM.4.10	Talagang makuriꞌ nga banar i nabetangan it mga piniliꞌ ngaytu nga taawan it 
LAM.4.11	Talagang ipiyaꞌabut it 
LAM.4.12	Muꞌsang adiꞌ kat sinirungat langit baw mga sinakepan nira, ega piyamayaꞌ nira nga masled it kalaban i siyudad ngaytu it Jerusalem.
EZK.33.1	Miyabut siꞌ it aken i ampang it 
EZK.33.2	“Ikaw ngaytu nga taw lamang, itu i isugid mu kat mga kabanwa mu. In beteꞌ parumpakan ku i esang banwa, baw may esang guwardiya nga ipiyatindeg it banwa ngayti, 
EZK.33.3	simpri basta nalawag ya i mga magꞌaꞌabut na nga rumurumpak, eypan yang lagi i taburi nga pamaꞌrut ya it katataawan. 
EZK.33.4	In siyu-siyu nga nakagneg it taburi ngaytu temed belag gay daeng-daeng ya, bawnga mabunuꞌ kanya, egay dapat nga manubag it kamataynen ya ngaytu. 
EZK.33.5	Kasalaꞌan ya mana in maꞌimatay kanya sabap ega inintindi ya i paꞌimbanda ngayti. Sana maribri naga kanya in daꞌga lamang belag gay daeng-daeng ya. 
EZK.33.6	Temed in ega eypan it guwardiya ngaytu i taburi ya, maski nalawag ya na i magꞌaꞌabut nga rumurumpak, bawnga may mabunuꞌ nga mga kabanwa ya, maski karaꞌe-raꞌetan nira i timnaban it kanira nga inimatay temed talagang panubagan it guwardiya ngayti i kamataynen nira.
EZK.33.7	Ta, ikaw ngaytu nga taw lamang, ipiyatindeg ku na ikaw nga guwardiya it bangsa nga Israel. Unu-unu nga ipasugid kut imu, kaꞌilangan nga ituturan mu duꞌun it kanira, nga yay bilang paꞌimbanda kut kanira. 
EZK.33.8	Temed in beteꞌ kuꞌaat ku it esang taw nga matay na kanya sabap karaꞌe-raꞌetan nay nakapnuꞌ it kanya, bawnga ega isugid mu duꞌun it kanya isaꞌun maꞌugadan ya nagay adat ya ngaytu, maski imatayen kanya sabap it karaꞌe-raꞌetan ya temed yay matuud, panubagan muy kamataynen ya ngaytu.
EZK.33.9	Temed in napaꞌimbandaan mu na i karaꞌe-raꞌetan na ngaytuy nakapnuꞌ takaꞌ ega naga ugadan ya i adat ya, maski imatayen kanya sabap it karaꞌe-raꞌetan ya ngaytu, egay demdemen mu ka ega panubagan mu i kamataynen ya.
EZK.33.11	Aypaꞌ isugid mu talaga duꞌun it mga Israelita ngaytu nga ituy ipagsugid it 
EZK.36.22	Isugid mu duꞌun it bangsa nga Israel i ipagkuꞌaat ku ngaytu it kanira. “Talagang muꞌsa ngaytu nga buwaten ku, egaytu sabap it imyu in daꞌga sabap tu it ega basta-bastang ngaran ku nga ipiyatibabaꞌ mi kat mga banwa nga piyamagtabanan ku it imyu nga dakepan. 
EZK.36.23	Maski natibabaꞌ i ngaran ku sabap it imyu kat paꞌari-aring bangsa, talagang itanyag ku i ega basta-basta ngaytu nga kabantugan ku. Makilalaan yan it muꞌsa ngaytung bangsa nga beken nga aku i 
EZK.36.24	Sabap iribri ku kamu nga nadakepan kat paꞌari-aring rugar nga piyamagtabanan it imyu, baw paꞌuliꞌen ku kamu situt sadili mi ngaytu nga banwa.”
DAN.1.1	Iyan tulu na nga taꞌun i pagꞌadiꞌ ni Joaquim, nga adiꞌ it Juda, miyabut i adiꞌ it Babilonia nga si Nabucodonosor, ka kiyulung yay siyudad it Jerusalem. 
DAN.1.2	Ta, diyaꞌeg si Joaquim ngayti, ka ipiyaꞌalima kanya it Ampuꞌang Diyus duꞌun it ki Nabucodonosor ngayti. Riyangpasan pay Templo, nga papagsambaan nirat Ampuꞌang Diyus, ka piyataꞌnan it Ampuꞌang Diyus si Nabucodonosor nga may pisiꞌen ya nga mga kagamitan duꞌun. Mga iti ngayti, tiyaban yat miyuliꞌ duꞌun it Babilonia bawnga idiyuꞌun yat pagdawaꞌan it kamanggadan nga duꞌun it balay nga papagsambaan it pagbete-beteꞌen nga diyus ya.
DAN.1.3	Ipiyagꞌurdin gasiꞌ ni Nabucodonosor ngayti it ki Aspenaz, nga piyakamataꞌas nga katimbang ya, nga miliꞌ it in pirang kataawan nga mga Israelita nga kat duguꞌ it adiꞌ baw mga matataꞌas gasiꞌ nga duguꞌ it mga taw. 
DAN.1.4	Piliꞌen ya, mga lalaki nga mangaꞌwaꞌen paꞌ, nga makulaꞌsi baw magayeng pagletganan i pamilug nira, nga egay maski unu nga mintiraꞌ. Kaꞌilangan, malumuy ulu, madaliꞌ matulduꞌan, matalastas baw masepsep, mga taw nga mapakay mangatengdanan kat seled it pamalay-balay it adiꞌ. Mga itu ngaytu, tulduꞌan it ampang it taga Babilonia baw adalen it mga kasuratan it mapipikir nga mga taga duꞌun. 
DAN.1.5	Ipiyagꞌurdin gasiꞌ it adiꞌ nga garing kat sadili ya nga pangaꞌen baw pagꞌimnun i ipakaꞌen it kanira it aldaw-aldaw. Adalen sira it tulung taꞌun i tupusun bawnga pasirbiyen na sira duꞌun it adiꞌ.
DAN.1.6	Uyut it napiliꞌ ngayti, may epat nga kataawan nga kat kuyunang mga tungtung-inapuꞌ ni Juda, nga si Daniel, si Ananias, si Misael baw si Azarias. 
DAN.1.7	Piyamaggantiyan nat piyakamataꞌas ngayting katimbang i mga ngaran nira. Piyangaranan nat pangaran kat ampang it taga Babilonia. Si Daniel ngayti, si Beltsasar na. Si Ananias, si Sadrac na. Si Mesac nay si Misael ngayti. Baw si Azarias, si Abednego na.
DAN.1.8	Temed talagang pagpipikiren na ni Daniel nga maski sukdan, ega sumukdan it pangaꞌen ngayti nga pangaꞌen it adiꞌ baw pagꞌimnun ya ngayti, ka ega ireg ya nga rumaꞌway kanya kat panleteg it Ampuꞌang Diyus. Aypaꞌ ka inupakat ya si Aspenaz nga ega na iti i ipakaꞌen it kanira. 
DAN.1.9	Ta, kat pabetang-betang it Ampuꞌang Diyus, ireg it piyakamataꞌas ngayti nga katimbang nga paltegan ya si Daniel it magayeng nakem baw pabayaꞌ-bayaꞌan kanya. 
DAN.1.10	Takaꞌ maski atkayti, maat ya nagat ki Daniel, “Iyan lamang baꞌ, magꞌiꞌlam akut adiꞌ nga agalen ku, ka kanya mismu i nagsekat it in unuy kaꞌnen baw imnun mit aldaw-aldaw. Ta, in mamuyaan ya nga malulubay kamu, nga ega na surubung it mga kaꞌebay-ebayan mi, ega yay pagduwa-duwa nga papunggutan ya akut ulu.”
DAN.1.11	Ta it atkayti, iyan siꞌ i inupakat ni Daniel, manigpamaalaꞌ nga piyaꞌarigra it piyakamataꞌas ngayti nga katimbang it ki Daniel ngayti, pati mga kaꞌibaan ya nga si Ananias, si Misael baw si Azarias. 
DAN.1.12	Maat ya, “Magayen, sukdanan mu kami it seledan it sang puluꞌ nga aldaw. Ipasdaꞌ it amen, inglay lamang, baw danum na lamang i pagꞌimnun namen. 
DAN.1.13	Pagkaꞌayaw it kapuluꞌ ngaytu, letganan mu nay amen nga bilug baw bilug it mga kamangaꞌwaꞌ namen ngaytu nga pagpakaꞌnen it pangaꞌen it adiꞌ, in unuy piyagbelagan. Bawnga padisir ka it amen uyun it in unuy mamuyaan mu.” 
DAN.1.14	Ta, napakay i manigpamaalaꞌ ngayti. Egay beken, siyukdanan ya na sira it seledat sang puluꞌ nga aldaw.
DAN.1.15	Pagkaꞌayaw it sang puluꞌ nga aldaw, limniꞌwan nga makukulaꞌsi ga sira baw nanggayen gay bilug, magayen pat bilug it kamangaꞌwaꞌ nira ngayti nga pagpakaꞌnen it pangaꞌen it adiꞌ. 
DAN.1.16	Ta it atkayti, inglay na lamang ngayti i ipagpasdaꞌ ya it kanira baw danum na lamang ngayti i ipagpaꞌinum. Ega na pangaꞌen baw pagꞌimnun ngaytit adiꞌ.
DAN.1.17	Talagang inildawan it Ampuꞌang Diyus i epat ngayti nga kamangaꞌwaꞌan, nga maꞌrutan nirang banar i muꞌsang ipagpangadal it kanira. Puyra paꞌ it iti, binggayan ya si Daniel it ega basta-bastang kasepsep. Magkasepsepan yay kaꞌulugan it kalasi-kalasi nga bagay nga pagtagaynepen baw maski mga bagay nga subuk pagtagaynepen, lamang ega magꞌigaꞌ.
DAN.1.18	Pagkaꞌayaw it tulung taꞌun nga ipiyagꞌaat ngaytit adiꞌ nga kaꞌlay it adalan it mga kamangaꞌwaꞌan ngayti, ipiyaꞌadap na sira ni Aspenaz duꞌut adiꞌ nga si Nabucodonosor. 
DAN.1.19	Inesa-esa sira it adiꞌ it pakisugi-sugid, namuyaan ya nga subrang makakaꞌrut i epat ngayti, si Daniel, si Ananias, si Misael baw si Azarias na ngayti. Aypaꞌ ka riyumraan sira nga mga katimbang it adiꞌ ngayti. 
DAN.1.20	Yay matuud, kat muꞌsang mga bagay nga iꞌabang it kanira, namuyaan it adiꞌ ngayti nga ega basta-basta i kasepsep it epat ngayti. Talagang daꞌeg paꞌ niray muꞌsang makakaꞌrut nga mamimintuꞌ baw manigmangmang duꞌun it kaꞌadiꞌan ya ngayti.
DAN.2.1	Ta, kat ikadwang taꞌun it pagꞌadiꞌ ni Nabucodonosor duꞌun it Babilonia, kaꞌsa nanagaynep kanya. Talagang nalibegan nga banar it pikir ya nga ega na ikiyaꞌigaꞌ ya. 
DAN.2.2	Ta it atkayti, ipiyapisiꞌ ya i muꞌsang may mga kepetan, subung it mga makakaꞌrut nga mamimintuꞌ, mga manigmangmang, mga katungkulan baw mga mamimintuꞌ nga manigpaꞌyag it mga tagaynep. Ipiyapisiꞌ sirat adiꞌ ngayti ka ipaꞌyag niray tiyagaynep ya ngayti. Pagꞌadap nira duꞌun it adiꞌ, 
DAN.2.3	maat ya it kanira, “Nanagaynep aku, tagaynep nga magkalibegan na ngaytut pikir ku it seked kayti. Ireg ku nga maꞌrutan i kaꞌulugan ya.”
DAN.2.4	Katubag i mga mamimintuꞌ ngayti nga manigpaꞌyag it mga tagaynep. Maat nira, “Adiꞌ namen, sana egay kaskedan it kaꞌgenan mu! Ituturan mu nat amen nga mga manigsirbi mu i tiyagaynep mu ka isaꞌun kapaꞌyag namen i kaꞌulugan ya.”
DAN.2.5	Temed tiyubag sirat adiꞌ ngayti, “Pintuꞌun mi na in unuy tagaynep ku bawnga isugid mi i kaꞌulugan ya. Ka ituy napikir kut egay pagduwa-duwa. Basta ega yan kasugid mi, siguradu nga ipakeleng-keleng ku kamu baw isari ku pat paranggaꞌ i kababalayan mi. 
DAN.2.6	Takaꞌ in maꞌusay mi ga baw makapaꞌyag i tagaynep ku ngaytu, siguradu nga tumbasan ku kamu it kagayenan. Begayan ku kamu it magagayeng bagay baw ega basta-bastang galang. Sigi na! Usayen mi nay tiyagaynep ku ngaytu baw ipaꞌyag mi nay kaꞌulugan ya.”
DAN.2.7	Ta, siyaꞌupan niray tubag nira ngayti, nga magꞌaat, “Kagalang-galang nga Adiꞌ, ituturan mu daꞌan it amen nga manigsirbi mu i tiyagaynep mu ngayan, ka isaꞌun kapaꞌyag namen i kaꞌulugan ya.”
DAN.2.8	Maat siꞌ it adiꞌ ngayti, “Namuyaan ku palan nga pagꞌatrasuun mi lamang i uras, sabap it nagnegan mi i napikir ku ngayan, 
DAN.2.9	nga ibetangan kut imyu it egay pagduwa-duwa in ega maꞌusay mi i tagaynep ku baw makapaꞌyag it aken i kaꞌulugan ya. Napagꞌisun-isunan mi nga teꞌag-teꞌagen baw ambutan mi aku. Ka pagꞌiꞌinawaren mi siguru nga mugad i kat pikir ku in pakaꞌlayan mi. Ala, sigi! Usayen mi na i tagaynep ku ngaytu, isaꞌun mamayaꞌ aku nga kaya mi nga ipaꞌyag i kaꞌulugan ya.”
DAN.2.10	Katubag i mga mamimintuꞌ ngayti nga manigpaꞌyag it tagaynep, “Talagang egay taw situt sinirungat langit nga magkabwat it ipagpabwat mu ngayan. Ega gasiꞌ i adiꞌ, nga maski sang unu nay keseg baw kabantugan ya, nga murdin it atkayan kat mga may kepetan nga makakaꞌrut nga mamimintuꞌ baw manigpaꞌyag it tagaynep. 
DAN.2.11	Talagang makuriꞌ nayang buwaten i ipagtaꞌeg mu ngayan. Yay matuud, mga diyus lamang i makabwat kayan. Temed ta, daꞌsira magtataꞌid situt denaꞌ nga kaꞌibaan it taw.”
DAN.2.12	Sabap it iti nga tubag, miyereꞌeret nay iseg it adiꞌ ngayti nga kulput na. Aypaꞌ ka ipiyagꞌurdin ya na nga imatayen i muꞌsang mga makakaꞌrut nga may kepetan duꞌun it Babilonia. 
DAN.2.13	Egay beken, ipiyapanaw nay urdin ngayti nga imatayen i mga may kepetan baw makakaꞌrut. Ta, unupat may timnulus it kana Daniel baw mga kaꞌibaan ya ngayti, ka imatayen gasiꞌ.
DAN.2.14	Ta it atkayti, paribasay si Daniel, masepsep nga taw, siyugi-sugid ya si Arioc nga kapitan it mga guwardiya it pamalay-balay it adiꞌ. Ka ipiyakarguꞌ it ki Arioc ngayti i pangimatay it mga may kepetan. 
DAN.2.15	Iningkut yay kapitan, nga maat ya, “Unuka miyurdin nat atnakayang kabeꞌgat i adiꞌ?” Egay beken, itiyuturan ni Arioc it ki Daniel i pasar it tagaynep ngayti. 
DAN.2.16	Pagkaꞌrut ni Daniel, naꞌaduꞌun kanya it adiꞌ. Inupakat ya nga begayan naga kanya it timpu, ka ipaꞌyag ya i tagaynep ngayti.
DAN.2.17	Pagkaꞌupakat ni Daniel, miyuliꞌ na kanya. Itiyuturan ya duꞌun it kana Ananias, Misael baw duꞌun it ki Azarias i iti nga bagay. 
DAN.2.18	Inupakat ni Daniel i mga kaꞌibaan ya ngayti nga pasanguꞌ-sanguꞌ sirang muꞌsa duꞌun it Ampuꞌang Diyus nga duꞌun it langit, nga magbebegbeg it muꞌsa. Angutun nira i tabang ya pasar it patagu-taguꞌ nga kaꞌulugan it tagaynep ngayti, isaꞌun daꞌsira maꞌimatay nga kaꞌibaan it mga makakaꞌrut ngayti nga may kepetan duꞌut Babilonia. 
DAN.2.19	Ta, iti nga delem, subuk ipiyatagaynep it Ampuꞌang Diyus it ki Daniel i inangut ya ngayti nga kaꞌulugan. Egay beken, biyantug ni Daniel i Ampuꞌang Diyus ngayti nga duꞌun it langit nga magbebegbeg it muꞌsa. 
DAN.2.20	Maat ya,
DAN.2.20	“Ampuꞌang Diyus, dapat nga bantugun ka it egay katupusan.
DAN.2.20	Talagang ega basta-basta i kasepsep mu baw keseg it guna mu. 
DAN.2.21	Ikaw i magpabaꞌgu it timpu. Ikaw i magpatindeg baw magꞌiriꞌ it mga pagkaꞌadiꞌ.
DAN.2.21	Ikaw i magbegay it kasepsep kat mga masepsep, baw kakayaan gasiꞌ kat mga mapipikir.
DAN.2.22	Ikaw i magpalbaw it mga matꞌed baw mga patagu-taguꞌ nga bagay.
DAN.2.22	Maꞌyag it imu i maski kat kadleman paꞌ, baw duꞌun it imu i muꞌsang kaꞌyagan.
DAN.2.23	Pagbantugun ku ikaw baw pagpasalamatan, ikaw nga Ampuꞌang Diyus it mga kagiyaringanan ku.
DAN.2.23	Ka binggayan mu aku it kasepsep baw kakayaan.
DAN.2.23	Kayti ibinggay mut aken i pagꞌangutun ku ngaytu asat imu, ka ipiyaꞌrut mut aken i tagaynep ngaytu it adiꞌ.”
DAN.2.24	Ta it atkayti na, naꞌaduꞌun siꞌ si Daniel it ki Arioc ngayti nga piyakarguꞌan it pangimatay it mga makakaꞌrut nga may kepetan duꞌun it Babilonia. Pagꞌabut ya, maat ya, “In mapakay, ega mu daꞌan pangimatayen i mga makakaꞌrut nga may kepetan. Ibaan mu aku it paꞌaduꞌun it adiꞌ ka ipaꞌyag ku i tagaynep ya.”
DAN.2.25	Tiyaban ni Arioc it mereg-ereg si Daniel duꞌun it adiꞌ. Pagꞌabut nira, maat ya, “Kagalang-galang nga Adiꞌ, may naparagan ku nga esang taw, nga kaꞌuyutan it mga dakepan nga taga Juda, nga makapaꞌyag kunuꞌ it tagaynep mu.”
DAN.2.26	Si Daniel ngayti nga piyangaranan nat ki Beltsasar, iningkut it adiꞌ. “Unu,” maat ya, “matuud nga makaꞌusay mut aken i tagaynep ku baw makasugid muy kaꞌulugan ya?”
DAN.2.27	Katubag si Daniel, maat ya, “Itu nga kaꞌulugan nga pagꞌangutun mu ngaytu, talagang ega baytu makapaꞌyag it maski siyu nga may kepetan, mga makakaꞌrut nga mamimintuꞌ, mga manigmangmang u mga mamimintuꞌ nga manigpaꞌyag it tagaynep. 
DAN.2.28	Temed may esa duꞌun it langit nga magpalbaw it patagu-taguꞌ nga mga kaꞌulugan. Ampuꞌang Diyus tu kanya. Kayti, kat ipiyatagaynep ya ngayan it imu, kagalang-galang nga Adiꞌ, ipagpaꞌrut yat imu i in unuy magꞌabut kat pagdadarapaꞌen. Ta, atkaytuy tiyagaynep mu ngayan baw kaꞌulugan ya nga ipiyalteg it imu, iyan magbubuntul ka duꞌun it irigaꞌan mu.
DAN.2.29	Kaꞌsang delem ngayan nga magbubuntul ka duꞌun it irigaꞌan mu, pagpanawun it pikir muy mga bagay nga magꞌabut kat pagdadarapaꞌen. Ta it pagpikiren muy atkayti, iyan Ampuꞌang Diyus, kanya nga magpalbaw it mga patagu-taguꞌ nga kaꞌulugan, ipiyalteg yat imu i mga magꞌabut ngaytu asan it malangbusan. 
DAN.2.30	Baw yay matuud, ipiyaꞌrut it aken i itung bagay, ega sabap it subraꞌ aku na it muꞌsang taw nga makakaꞌrut, in daꞌga isaꞌun lamang maꞌrutan mu i kaꞌulugan ya, baw masepsepan mu i pagpanawun ngayan it pikir mu.
DAN.2.31	Tagaynep mu, kagalang-galang nga Adiꞌ, maat magleteg ka it esang dakulaꞌ nga banar baw magsilaw na nga tiyaw-taw. Maat magtitindeg tu duꞌun it sarungaan mu baw kaiꞌlaman na nga pagletganan. 
DAN.2.32	Ulu ya, bulawan nga bulun. Pirak nga binwat i deꞌgan ya baw mga alima ya. Tinaꞌi baw mga paꞌa ya, tumbaga i binwat. 
DAN.2.33	Mga kapusuꞌan ya, basiꞌ. Baw mga kararapa ya, sang peꞌtek, basiꞌ, sang peꞌtek, piyadsen nga lugtaꞌ nga dakut. 
DAN.2.34	Iyan sigi paꞌ nga leteg mu, sakaling may batu nga napiꞌsang nga gimnaring duꞌun it bukid. Batu ngayti, ega taw i nagpiꞌsang. Pagbaliling ya, nakaꞌiguꞌ duꞌun it aꞌay it tiyaw-taw ngayti. Egay beken, narunut-runut i naꞌiguꞌ ngayti nga aꞌay ya. 
DAN.2.35	Bawnga pagkaꞌanu siꞌ kayti, naꞌinek-inek nga muꞌsa i basiꞌ ngayti kat bilug ya, pati dakut ngayti, tumbaga, pirak baw bulawan ngayti. Egay naꞌped. Naꞌinek-inek nga muꞌsa, nga subung nat padek duꞌun it lusung. Bawnga ipinrad nga muꞌsa it deres. Egay maski unu nga naꞌped. Ta, baw siꞌ nga piꞌsang it batu ngayti, nga nakaꞌiguꞌ it tiyaw-taw ngayti, dimnakulaꞌ nat atna. Namalyu nang bukid nga ega teꞌe-teꞌeng, ka ikiyapnuꞌ nat muꞌsang banwa.
DAN.2.36	Daꞌga baꞌ, kagalang-galang nga Adiꞌ, atkayan nay tiyagaynep mu? Ta, ipaꞌyag ku nat imu i kaꞌulugan ya. 
DAN.2.37	Ikaw i piyakamabantug nga adiꞌ. Ka inildawan ka it Ampuꞌang Diyus it pamegbeg baw ega basta-bastang keseg, kakayaan, baw kabantugan. 
DAN.2.38	Talagang ipiyagꞌildaw yat imu nga masakepan muy muꞌsang taw, ramu-ramu baw mga manu-manuk kat muꞌsang mga rugar. Ikaw i pagpaꞌiguꞌan it bulawan ngayti nga ulu.
DAN.2.39	Mabut kat pagdadarapaꞌen nga may dumaꞌeg it kaꞌadiꞌan ngaytu it Babilonia. Temed kabantugan it kaꞌadiꞌan nga ipatindeg it dumaꞌeg ngaytu, ega kasbung it kabantugan it kaꞌadiꞌan mu ngaytu. Yay pagpaꞌiguꞌan it pirak ngayan. Temed ega naga maneꞌteꞌ ka may mabut nga ikatlung kaꞌadiꞌan nga iyan siꞌ i mandaꞌeg. Ikatlu ngaytu, yay pagpaꞌiguꞌan it tumbaga. Itu siꞌ i sumakep it muꞌsang banwa. 
DAN.2.40	Bawnga mabut nga daꞌgen i ikatlu ngaytu it ikaꞌpat. Ikaꞌpat ngaytu, yay pagpaꞌiguꞌan it basiꞌ, ka in unuy kadsen it basiꞌ ngaytu, yay kabilangan ya, ka talagang panranggaꞌen ya i muꞌsang daꞌgen ya. 
DAN.2.41	Ta, it naltegan mu nga kararapa it tiyaw-taw ngayti, sang peꞌtek basiꞌ, sang peꞌtek piyadsen nga dakut, atkayan nagay ikaꞌpat ngaytu nga kaꞌadiꞌan, aypaꞌ ka mabagiꞌ tu. Temed maski atkayan, may keseg ya naga, sabap it sang peꞌtek, basiꞌ naga. 
DAN.2.42	Baw paribasay kararapa ya ngayti, ipiyagragiꞌ nga basiꞌ baw piyadsen nga dakut, kat kaꞌadiꞌan ngaytu magragiꞌ gasiꞌ i keseg baw kalubayan. 
DAN.2.43	Ka maragiꞌan sira it belag nga duguꞌ sabap it pagꞌasa-asawaen, temed ega nagay pagꞌurunyun it ikaꞌpat ngaytu nga kaꞌadiꞌan, subung nagat basiꞌ baw dakut nga lamang ipiyagragiꞌ temed yay matuud, ega maglapet.
DAN.2.44	Kat timpu it mga adiꞌ it ikaꞌpat ngaytu nga kaꞌadiꞌan, iyan Ampuꞌang Diyus nga duꞌut langit nga magbebegbeg it muꞌsa, patindeg kanyat kaꞌadiꞌan nga egay karanggaꞌan ya seked it kaꞌnu-kaꞌnu, baw egay maski siyu nga makasakep kaytu. Baw mabut nga ranggaꞌen yay beken ngaytu nga mga kaꞌadiꞌan, temed ega talagay kaꞌawaꞌan it itu ngaytung kaꞌadiꞌan nga ipatindeg it Ampuꞌang Diyus.
DAN.2.45	Iyan i pagpaꞌiguꞌan it naltegan mu ngayti nga batu nga napiꞌsang nga gimnaring duꞌun it bukid, nga batu ngayti, ega taw i nagpiꞌsang. Eeꞌ baꞌ, yanagay kaꞌulugan it batu ngayti nga nanranggaꞌ it basiꞌ, tumbaga, pirak baw bulawan ngayti seked it naꞌinek-inek ya.
DAN.2.45	Ampuꞌang Diyus nga subrang mabantug, ipiyaꞌrut yat imu, kagalang-galang nga Adiꞌ, i in unuy magꞌabut kat pagdadarapaꞌen. Tiyagaynep mu ngayan, kamatuudan yan talaga. Baw nakasiguru naga i paꞌyag ya.”
DAN.2.46	Egay beken, nanluud i adiꞌ ngayti nga si Nabucodonosor duꞌun it sarungaan ni Daniel ka nagbegay it galang. Bawnga ipiyagꞌurdin ya nga pasalamatan si Daniel it may mga begay baw kamangyan. 
DAN.2.47	Maat ya it ki Daniel, “Nasiguru ku na nga Ampuꞌang Diyus mu, mataꞌas paꞌ kanya it muꞌsang mga beken nga pagsambaen it taw. Kanyay Ampuꞌan it muꞌsang mga adiꞌ. Kanya i magpalbaw it mga patagu-taguꞌ nga kaꞌulugan. Nasiguru kuytu sabap it nakapaꞌyag muy kaꞌulugan it tiyagaynep ku ngaytu.”
DAN.2.48	Bawnga ipiyatindeg it adiꞌ ngayti si Daniel kat ega basta-bastang katengdanan, nga gubirnadur it puꞌun nga prubinsiya it Babilonia. Baw dakel talaga nga pasalamat i ipiyagbegay yat kanya. Binwat ya paꞌ si Daniel nga piyakapagbayaꞌen it muꞌsang mga makakaꞌrut nga may kepetan duꞌun it Babilonia ngayti. 
DAN.2.49	Baw ega diyaꞌga it adiꞌ ngayti i inangut ni Daniel nga rumraan i mga kaꞌibaan ya nga si Sadrac, si Mesac baw si Abednego nga manigpamaalaꞌ duꞌun it Babilonia ngayti. Temed si Daniel ngayti, duꞌun it pamalay-balay it adiꞌ i kanyang pagpangatengdananan.
DAN.3.1	Ta, duꞌun siꞌ it Babilonia, binwat it adiꞌ ngayti nga si Nabucodonosor, nagpabwat kanya it tiyaw-taw. Kalawas ya, may enem nga puluꞌ nga parasikwan. Bulawan i binwat. Kadakulaꞌ ya, may enem nga parasikwan. Ipiyapatindeg ya duꞌun it daranasan it Dura nga duꞌun nagat Babilonia ngayti. 
DAN.3.2	Pagkaꞌman it ipiyabwat ya ngayti baw nakapatindeg na, ipiyatawag ya i mga katimbang ya baw muꞌsa nga may mataꞌas nga katengdanan duꞌun it pagsasakpan ya ngayti. Tiningped ya ka isaꞌun ipabetang it kadakel nga magayeng pagsambaen i ipiyabwat ya ngayti nga tiyaw-taw. 
DAN.3.3	Iyan miyabut nay mga ipiyatawag ya ngayti, namagtingped na sira duꞌun it sarungaan it tiyaw-taw ngayti.
DAN.3.4	Miyampang nay manigpaꞌrut, it pagꞌubsu-ubsun ya nay gaꞌmaran ya, ka ipiyaꞌrut ya, nga magꞌaat, “Kayti, ipagꞌurdin it aten nga muꞌsa, maski unu nga bangsa u ampang, 
DAN.3.5	nga kaꞌilangan nga sumamba i kadakel it tiyaw-taw ngaytu. Basta nagnegan it kadakel it taw i tingeg it mga pagꞌeypan baw mga turugtugun, ta, kaꞌilangan manluud na ka sambaen i tiyaw-taw ngaytu nga bulawan i binwat, nga ipiyapatindeg it adiꞌ tami nga si Nabucodonosor. 
DAN.3.6	Ta, in siyu-siyuy ega manluud baw sumamba, egay pagduwa-duwa nga ibuntal kanya duꞌun it pagdidingdingen nga dakulaꞌ nga apuy nga magdidigalang it panugu-sugu.”
DAN.3.7	Aypaꞌ iyan ipiyatingeg nay mga pagꞌeypan baw mga turugtugun ngayti, muꞌsa nga nakagneg, nanluud na ka simnamba na sirat tiyaw-taw ngayti nga ipiyapatindeg it adiꞌ ngayti nga si Nabucodonosor.
DAN.3.8	Temed ta, kat iting timpu, may mga mamimintuꞌ nga naꞌaduꞌun it adiꞌ, ka may ipiyagrikramu nira nga mga Judio. 
DAN.3.9	Maat nira it ki Nabucodonosor ngayting adiꞌ, “Adiꞌ namen, sana egay kaskedan it kaꞌgenan mu! 
DAN.3.10	Daꞌga baꞌ, kagalang-galang nga Adiꞌ, ipiyagꞌurdin mu nga manluud baw sumamba it ipiyabwat mu nga tiyaw-taw nga bulawan i kumpur makagneg it tingeg it mga pagꞌeypan baw mga turugtugun nga ipatingeg? 
DAN.3.11	Ta, in siyu-siyuy ega sumunud it ipiyagꞌurdin mu ngaytu, ibuntal kanya duꞌun it pagdidingdingen nga dakulang apuy nga magdidigalang it panugu-sugu. 
DAN.3.12	Magkaꞌampang namen ka may mga Judio nga egay guman-guman nirat ipiyagꞌurdin mu ngaytu. Si Sadrac, si Mesac baw si Abednego i paꞌaaten namen ngaytu, nga ipiyatindeg mu nga manigpamaalaꞌ situt Babilonia. Talagang daꞌsira magsirbi it mga diyus mu, pati tiyaw-taw ngayan nga bulawan nga ipiyapatindeg mu, ega pagsambaen nira.”
DAN.3.13	Pagkagneg ni Nabucodonosor ngayti, simnikrab nga lagi i ereꞌeret nga iseg ya. Ipiyatawag yang lagi si Sadrac, si Mesac baw si Abednego ngayti. 
DAN.3.14	Pagꞌabut nira, maat it adiꞌ ngayti, “Unuytu, Sadrac, Mesac, Abednego? Unu, matuud nga daꞌkamu magsirbi it mga diyus ku, pati tiyaw-taw ngayan nga bulawan nga ipiyapatindeg ku, ega pagsambaen mi? 
DAN.3.15	Ta, begayan ku naga kamu it rugar nga sumunud it ipiyagꞌurdin ku ngaytu. Basta magnegan mi siꞌ i tingeg it mga pagꞌeypan baw mga turugtugun nga ipatingeg, in manluud kamu ka sumamba it ipiyabwat ku nga tiyaw-taw, magayen. Temed in daꞌkamu paꞌ sumamba, siguradu nga ibuntal kamu na duꞌun it pagdidingdingen nga dakulang apuy nga magdidigalang it panugu-sugu. Letganan ku in siyung diyus i makaribri it imyu kat alima ku.”
DAN.3.16	Katubag i tulu ngayti, maat nira, “Kagalang-galang nga Adiꞌ, daꞌkami mangataldengan pasar it itung bagay. 
DAN.3.17	Yay matuud, in ibuntal kami duꞌun it apuy ngayti, iyan Ampuꞌang Diyus nga pagsirbiyan namen, kanya bay may kakayaan nga makabilwat it amen duꞌun baw rimibri it amen kat alima mu. 
DAN.3.18	Temed maski ega buwaten ya nga iribri ya kami, magayen in maꞌrutan mu, kagalang-galang nga Adiꞌ, nga ega sirbiyan namen i mga diyus mu, pati tiyaw-taw ngayan nga bulawan nga ipiyapatindeg mu, ega sambaen namen.”
DAN.3.19	Pagkagneg it adiꞌ ngayti, nandarag kanyat pangise-iseg it kana Sadrac, Mesac baw si Abednego ngayti. Aypaꞌ ka isingkat ya nga dubliyen it pitung dubli i pasgu it apuy ngayti. 
DAN.3.20	Bawnga isingkat ya nga tulu ngayti, bayukun na it pirang kasundaluꞌan nga ega babasta-bastaen baw ibuntal sira duꞌun it pagdidingdingen ngayting dakulaꞌ nga apuy nga magdidigalang it panugu-sugu. 
DAN.3.21	Biyayuk na sirat mamagpapakay naga. Egay limbas nga maski unu nga pakayan nira. Pagkabayuk, ibiyuntal na sira duꞌun it dakulaꞌ ngayting apuy. 
DAN.3.22	Ta, paribasay maꞌigpit i sekat it adiꞌ nga dubliyen it pitung dubli i pasgu it apuy ngayti, sinikrab nga ipiyatay na nira i namagbuntal ngayti nga mga sundaluꞌ. 
DAN.3.23	Si Sadrac, si Mesac baw si Abednego ngayti, dayun-dayun nga timindag duꞌun it magdidigalang na ngayti nga panugu-sugut apuy.
DAN.3.24	Ega naꞌlay, biglang timnindeg i adiꞌ ngayti nga si Nabucodonosor, baw yanay kerat-kerat it ingkut yat mga katimbang ya. Maat ya, “Daꞌga baꞌ, tulung kataawan lamang, nga pagbabayukun naga, i ibiyuntal ngayan?”
DAN.3.24	“Ta, tulu lamang bayan sira, kagalang-galang nga Adiꞌ,” maat i tubag it mga iningkut ya ngayti.
DAN.3.25	“Ta unuka,” maat i adiꞌ ngayti, “epat na sira i magkaltegan ku nga mamagpanaw-panaw duꞌun it tengat deleg ngayti? Ungayti, daꞌsira na pagbabayukun baw ega mamagkaꞌuyub! Subung it ikaꞌpat nira ngayti, ega taw-tiyaw na lamang ka subung it esang diyus!”
DAN.3.26	Minlep i adiꞌ ngayti nga si Nabucodonosor duꞌun it talaꞌep it magdidingding ngaytit apuy. Pagkapatpad ya, timnaꞌwag kanya, “Daliꞌ kamu na, Sadrac, Mesac baw Abednego! Manliꞌwan kamu na, kamu nga mga manigsirbi it Ampuꞌang Diyus nga Piyakamataꞌas.” Egay beken, nanliꞌwan nay tulu ngayti. 
DAN.3.27	Pagkaliꞌwan nira, minlep duꞌut kanira i mga katimbang it adiꞌ baw beken nga may mataꞌas nga katengdanan. Liniling nirat magayen temed maski adem, egay naltegan nira duꞌun it bilug it tulu ngayti. Egay maski sang dekeyeꞌ nga naꞌanteng nga buꞌuk nira, subung naga i pakayan nira. Baw maski kaꞌngit, egay naꞌarek nira.
DAN.3.28	Pagkamuya ya, miyampang si Nabucodonosor ngayti. Maat ya, “Dapat nga bantugun i Ampuꞌang Diyus nga pagsirbiyan na Sadrac, Mesac baw si Abednego. May tiyaꞌeg ya nga anghil ya nga rimibri it mga manigsirbi ya ngaytu nga isiyarig nirat kanya i pati ginawa nira. Ka tinmed nira nga ega sumunud it ipiyagꞌurdin ku ngayti, maski maat ikagtas nat ginawa nira, ka ega talagay pagsambaen nira nga beken, in daꞌga Ampuꞌang Diyus na lamang. 
DAN.3.29	Aypaꞌ kayti, itu siꞌ i ipagꞌurdin ku. Garing kayti, maski siyu, maski unu kanya nga bangsa u maski unu nga ampang, nga mampang it maraꞌe-raꞌet kuntraꞌ kat Ampuꞌang Diyus nga pagsirbiyan na Sadrac, Mesac baw si Abednego, egay pagduwa-duwa nga ipakeleng-keleng ku sira baw isari ku pat paranggaꞌ i kababalayan nira. Sabap egay beken nga pagsambaen it taw nga magkaribri nga subung it binwat it Ampuꞌang Diyus ngaytu.”
DAN.3.30	Ta, egay beken, tulu ngayting kataawan, ipiyataꞌas siꞌ it adiꞌ ngayti i mga katengdanan nira duꞌun it Babilonia.
DAN.4.1	Kaꞌsa, may ipiyasurat it adiꞌ nga si Nabucodonosor, nga ilingkep yat muꞌsang banwa nga pagsasakpan ya. Magꞌaat i ipiyasurat ya,
DAN.4.1	“Kamu nga muꞌsa nga mga sinakepan ku, nga maski unu nga bangsa u ampang, sana manggayen nga banar baw maꞌimbeng i pangaꞌgenan mi.
DAN.4.2	Ireg ku nga ituturan it imyu i mga tandaꞌanan nga mga kalililuꞌang bagay kat pangaꞌgenan ku nga binwat it Ampuꞌang Diyus nga Piyakamataꞌas.
DAN.4.3	Kanya ngaytu, subraꞌ talaga nga ega basta-basta i mga tandaꞌanan nga mga kalililuꞌang bagay nga pagbuwaten ya.
DAN.4.3	Baw kaꞌadiꞌan ya, talagang egay kaskedan. In daꞌga seked it kaꞌnu-kaꞌnu, kanya i magbebegbeg it muꞌsa.
DAN.4.4	Tagnaꞌ, aku nga si Nabucodonosor, nangaꞌgenan it magayen nga pangaꞌgenan duꞌun it mabakas nga balay ku baw pirmi nga sakyan i muꞌsa. 
DAN.4.5	Temed kaꞌsa, nga magbubuntul aku duꞌun it irigaꞌan ku, nanagaynep aku it kaiꞌlaman na nga panagaynep. Talagang nalibegan it pikir ku i naltegan ku ngayti. 
DAN.4.6	Aypaꞌ binwat ku, ipiyatawag ku i muꞌsang mga makakaꞌrut nga may kepetan situt Babilonia ngaytu, ka isaꞌun kapaꞌyag nira i kaꞌulugan it tiyagaynep ku ngayti. 
DAN.4.7	Natiꞌmes i muꞌsang mga makakaꞌrut nga mamimintuꞌ, mga manigmangmang, mga mamimintuꞌ nga manigpaꞌyag it tagaynep baw mga may pananamayaꞌ. Itiyuturan kut kanira i tiyagaynep ku ngayti temed daꞌsira nakapaꞌyag it kaꞌulugan ya. 
DAN.4.8	Ta it atkayti na, miyadap sinit aken si Daniel, nga piyangaranan namen it Beltsasar nga pinsiꞌ kat ngaran it diyus ku nga si Bel. Kat pasepsep ku, si Beltsasar ngaytu, talagang pagpanakman kanya it mga ega basta-bastang mga diyus. Ipiyagꞌusay ku nat kanya i tiyagaynep ku ngayti.
DAN.4.9	Maat ku, ‘Beltsasar, nga pagbayaꞌen it mga makakaꞌrut nga mamimintuꞌ, magkaꞌrutan ku nga pagpanakman ka it mga ega basta-bastang mga diyus, aypaꞌ ka magkapaꞌyag muy maski unu nga patagu-taguꞌ nga kaꞌulugan. Usayen ku i tiyagaynep ku ka ipaꞌyag mut aken i kaꞌulugan ya. 
DAN.4.10	Ka magpaꞌa-paꞌaat i tiyagaynep ku ngayti, maat may sang puꞌun nga piyakamataus nga kayu nga magtutubuꞌ nga magtetenga-tengaꞌ it banwa. 
DAN.4.11	Maat timnaus nang timnaus seked it subuk magtutumbur na duꞌut langit i ugbus ya, baw magkalawag na it katataawan kat paꞌari-aring rugar situt sinirungat langit. 
DAN.4.12	Maat maluꞌgum i daꞌun it kayu ngayti, baw nanluyut it buwaꞌ nga magayeng pagkaꞌnen. Iyan mga ramu-ramu, magpapaꞌlung na duꞌun, baw mga manu-manuk, mamagpugad na duꞌut sanga ya ngayti. Talagang muꞌsa nga giyuna, duꞌun na i pagpisiꞌan it pagkaꞌnen.
DAN.4.13	Maat naltegan ku i esang anghil nga nanlampud nga garing duꞌun it langit, nga esa kanya it mga manigbantay. 
DAN.4.14	Maat gimnaꞌuy kanya nga magꞌaat, “Pukanen nay iyan nga kayu. Panigbasen nay mga sanga ya baw raprapen i mga daꞌun ya. Iyan buwaꞌ ya ngayan, isari nat pamuntal. Pandinggawun i mga magpapaꞌlung ngayan nga ramu-ramu, pati mga manu-manuk ngayang mamagpupugad asat sanga ya. 
DAN.4.15	Temed iyan tuꞌud ya baw mga gamut ya, pataꞌnan lamang. Ega riꞌnge-riꞌngen. Buwaten, lulupan it basiꞌ baw tumbaga, bawnga pataꞌnan na lamang asat pagpupꞌunan ya ngayan.
DAN.4.15	Eeꞌ baꞌ, kanya ngaytu nga pagpaꞌiguꞌan kaytu, pataꞌnan lamang nga magkaꞌemeg it namug baw pakiꞌibaan it mga ramu-ramu duꞌun it kadidikutan. 
DAN.4.16	Gantiyan i pikir ya it pikir it ramu-ramu, seledan it pitung taꞌun.
DAN.4.17	Ituꞌun ngaytu, ukuman nga ibiyetangan it mga anghil nga manigbantay. Ibiyetangan niray atkaytu isaꞌun matantuwan it muꞌsang katataawan nga Ampuꞌang Diyus nga Piyakamataꞌas, kanyay magbebegbeg it muꞌsa. Kanya i magpaꞌadiꞌ it in siyuy ireg ya nga papagꞌadiꞌen, abir in timawaꞌ nga taw.”’
DAN.4.18	Maat ku, ‘Itu naytuy tiyagaynep ku, Beltsasar. Kayti ipaꞌyag mut aken i kaꞌulugan ya. Ka egaytu nakapaꞌyag it aken it maski siyu it mga makakaꞌrut nga may kepetan situt kaꞌadiꞌan ku. Takaꞌ in ikaw, pagsisiguruun ku nga kapaꞌyag mut aken, sabap pagpanakman ka it mga ega basta-bastang mga diyus.’
DAN.4.19	Ta, si Daniel ngayti, nga pagpangaranan na ngaytit ki Beltsasar, naꞌlay nga ega nakariꞌe-riꞌeng ka talagang nalibeg i pikir ya. Inaat ku kanya, ‘Beltsasar, ega naga palibegan mut pikir mu i tiyagaynep ku ngayan u kaꞌulugan ya.’
DAN.4.19	Katubag kanya, maat ya, ‘Agalen ku, sana mga kalaban mu i pagpaꞌiguꞌan it tiyagaynep mu ngaytu, baw kaꞌulugan ya, sana sira naga i abutun! 
DAN.4.20	Ka iyan tiyagaynep mu ngaytu nga kayu nga dimnakulaꞌ, nga timnaus seked it subuk magtutumbur nat langit i ugbus ya, baw magkalawag na it katataawan kat paꞌari-aring rugar situt sinirungat langit, 
DAN.4.21	baw madaꞌunun, nanluyut it buwaꞌ nga magkakaꞌen it kadakel, pagpapaꞌlungan it mga ramu-ramu baw pagpugadan it mga manu-manuk, 
DAN.4.22	egaytuy beken nga pagpaꞌulugan in daꞌga ikaw, kagalang-galang nga Adiꞌ. Sabap nagmabantug ka baw kiminseg. Subuk magrarapat nat langit i kabantugan mu, ka pagsasakpen mu na i maski alaid nga mga banwa.
DAN.4.23	Bawnga may naltegan mu nga esang anghil, nga esa it mga manigbantay, nga nanlampud nga gimnaring duꞌun it langit. Inaat ya nga pukanen nay kayu ngaytu baw ramaten, temed ega riꞌnge-riꞌngen i tuꞌud baw mga gamut ya, in daꞌga, lulupan it basiꞌ baw tumbaga, bawnga pataꞌnan na lamang duꞌun it pagpupꞌunan ya. Inaat ya paꞌ nga, pagpaꞌiguꞌan kaytu, pataꞌnan lamang nga maꞌemeg it namug baw pakiꞌibaan it mga ramu-ramu duꞌun it kadidikutan, seledan it pitung taꞌun. 
DAN.4.24	Ta, ituytu i kaꞌulugan ya kayan, kagalang-galang nga Adiꞌ. Iyan ngayan, Agalen ku, ukuman nga ibiyetangan it imu it Ampuꞌang Diyus nga Piyakamataꞌas. 
DAN.4.25	Talagang mabut nga subuk imugawun ka, nga ega na situt taawan i taꞌidan mu. Kaꞌibaan mu nay mga ramu-ramu, baw kumaꞌen ka it dikut nga subung it mga bakaꞌ. Pataꞌnan ka nga magkaꞌemeg it namug, seledan it pitung taꞌun. Atkaytu i pangaꞌgenan mu seked it matantuwan mu nga Ampuꞌang Diyus nga Piyakamataꞌas i magbebegbeg it muꞌsa. Kanya i magpaꞌadiꞌ it in siyuy ireg ya nga papagꞌadiꞌen. 
DAN.4.26	Ta sabap gasiꞌ it sekat ngayan nga, tuꞌud ya baw mga gamut, pataꞌnan lamang asat pagpupꞌunan ya, ireg sugiden kayan, maꞌuliꞌ mu naga i kaꞌadiꞌan mu kat timpu nga kilalaen mu nga Ampuꞌang Diyus i magbebegbeg it muꞌsa. 
DAN.4.27	Aypaꞌ, kagalang-galang nga Adiꞌ, in mapakay pagnegan mu i masugid ku. Sana indiꞌan mu nay karaꞌe-raꞌetan mu. Baꞌguun mu nay adat mu. Magayen na nga adat i adaten mu, nga maꞌildaw ka na it mga makukuriꞌ. Ka barang in atkayan, maneꞌteꞌ naga nga maꞌimbeng i pangaꞌgenan mu.’ ”
DAN.4.28	Maat pay ipiyasurat it adiꞌ nga si Nabucodonosor, “Ta, muꞌsa ngayti, nagꞌabut nga matuud it aken. 
DAN.4.29	Nagtaꞌlib i sang puluꞌ may duwang bulan garing it pagpaꞌyag ngayti ni Daniel it tiyagaynep ku. Kaꞌsa magpanaw-panaw aku duꞌun it mapatag nga atep it mabakas ngaytung balay ku situt Babilonia. 
DAN.4.30	Maat ku, ‘Talagang mabantug i siyudad ngaytu, nga puꞌun nga siyudad it Babilonia. Akuy nagpatindeg
DAN.4.31	Ega paꞌ natupus i pagꞌampangen ku ngayti, may nagnegan ku nga ampang nga gimnaring duꞌun it langit, nga magꞌaat, ‘Adiꞌ nga Nabucodonosor, pagnegan muytu. Awaꞌen naytuy kaꞌadiꞌan ngaytu kat pamegbeg mu. 
DAN.4.32	Kayti subuk imugawun ka, nga ega na situt taawan i taꞌidan mu. Kaꞌibaan mu nay mga ramu-ramu baw kumaꞌen ka na it dikut nga subung it mga bakaꞌ. Seledan it pitung taꞌun i kaꞌlay it atkaytuy kabetangan mu, seked it kilalaen mu nga Ampuꞌang Diyus nga Piyakamataꞌas i magbebegbeg it muꞌsa. Kanya i magpaꞌadiꞌ it in siyuy ireg ya nga papagꞌadiꞌen.’
DAN.4.33	Iti nga lagi, natuman kat kaꞌgenan ku i inaat it ampang ngayti nga nagnegan ku. Ka subung akut inimugaw situt taawan. Nagpapuꞌun aku nat kumaꞌen it dikut nga subung na it bakaꞌ. Naꞌemeg aku nat namug, baw miyabwatay nay buꞌuk ku nga subung nat bulbul it agila. Mga kukuꞌ ku, atnat kukuꞌ it manu-manuk nga makukuꞌun.
DAN.4.34	Temed pagtaꞌlib it ipiyagtirminu nga timpu, aku nga si Nabucodonosor, timningaraꞌ duꞌun it langit, bawnga nagꞌuliꞌnan siꞌ i pikir ku nga lagi. Aypaꞌ ka piyasalamatan ku i Ampuꞌang Diyus nga Piyakamataꞌas. Biyantug baw giyalang ku kanya ngaytu nga egen it egay kaskedan.
DAN.4.34	Kanya nga pamegbeg, egay katupusan ya. Maneꞌteꞌ i kaꞌadiꞌan ya seked it kaꞌnu-kaꞌnu.
DAN.4.35	Muꞌsa palan nga taw situt sinirungat langit, egay kuwintaꞌ.
DAN.4.35	In unuy kaꞌirgan ya, iyan i pagbuwaten ya kat mga anghil duꞌun it langit baw kat katataawan situt denaꞌ.
DAN.4.35	Ega talagay mapakay nga mamasul it kanya u makaparuri it pagbuwaten ya.
DAN.4.36	Iyan nagꞌuliꞌnan siꞌ i pikir ku, natanggap ku siꞌ i paggalang baw kabantugan ku kat pagkaꞌadiꞌ ku. Namagꞌadap sit aken i mga katimbang ku baw beken nga may mataꞌas nga katengdanan. Nakatiꞌen-tiꞌen aku siꞌ kat pagkaꞌadiꞌ ku baw subrang dimnakulaꞌ i kabantugan ku. 
DAN.4.37	Aypaꞌ ka aku nga si Nabucodonosor, magbantug baw magbegay it galang baw magpamatuud it kataꞌasan it Adiꞌ nga duꞌun it langit. Sabap muꞌsa nga buwat ya, purus tamaꞌ baw mataldeng. Baw talagang magkabwat ya nga ipagpababaꞌ i mga mapiyataꞌas-taꞌas.”
DAN.5.1	Kaꞌsa, nagpaꞌitsu it dakulaꞌ nga pagkaraꞌnen i adiꞌ it Babilonia nga si Belsasar.
DAN.5.2	Iyan maglangu-langu na si Belsasar, ipiyapisiꞌ ya i mga iꞌimnan ngayti nga bulawan baw pirak nga narangpasan it amaꞌ
DAN.5.3	Pagkapisiꞌ it mga bulawan baw pirak ngayti nga iꞌimnan nga narangpas duꞌun it Templo ngayti it Ampuꞌang Diyus nga duꞌun it Jerusalem, duꞌun nay piyaꞌabutan it pagkaraꞌnenan ngayti, ka pagꞌimnan nat kadakel ngayti duꞌun. 
DAN.5.4	Buwat nirat mamagꞌinum ngaytit irimnun, magbantug sira gasiꞌ it mga pagbete-beteꞌen nira nga diyus nga bulawan, pirak, tumbaga, basiꞌ, kayu baw batu i binwat.
DAN.5.5	Sakaliꞌ nga may esang alima nga magsurat duꞌun it maputiꞌ nga dingding it balay ngaytit adiꞌ, nga duꞌun manggid it patuꞌ it titidawan. Talagang naltegan it adiꞌ ngayti i alima ngayti nga magsurat, lamang egay bibilug. 
DAN.5.6	Nanlasiꞌ kanyat iꞌlam baw duwang aꞌay ya, yimnegyeg nat atna, nga ega na ipagkatindeg ya.
DAN.5.7	Nanggagaꞌuy nay adiꞌ ngayti nga timnaꞌeg nga pamisiꞌen i mga may kepetan nga manigmangmang, mamimintuꞌ baw mga may pananamayaꞌ. Pagsigꞌabut it mga makakaꞌrut ngayti, maat ya, “Kayti, siyu-siyuy makabasa it surat ngayan baw kapaꞌyag it aken i kaꞌulugan ya, papakayan ku kanya it mabakas nga pakayan, pabaliꞌgan ku pat baliꞌeg nga bulawan, baw buwaten ku paꞌ kanya nga ikatlung piyakapagbayaꞌen situt kaꞌadiꞌan ku.”
DAN.5.8	Natiꞌmes nga muꞌsa duꞌut adiꞌ ngayti i mga makakaꞌrut nga may kepetan, temed egay maski sang kataawan nga magkabasa it isiyurat ngayti u magkasugid it kaꞌulugan ya. 
DAN.5.9	Ta, nagulu na nga banar i ulu it adiꞌ ngayti, baw nanlasiꞌ na kanyat ereꞌeret. Pati mga matataꞌas ngayti i mga katengdanan, libeg gasiꞌ nga banar i pikir nira.
DAN.5.10	Ta it atkayti, siminled duꞌun it pagkaraꞌnenan i balu na nga inaꞌ it adiꞌ nga si Belsasar, sabap it nagnegan yay pagrundingen it anak ya ngayti nga adiꞌ baw mga taawan ya ngayti. Miyampang kanya, nga maat ya, “Sana egay kaskedan it kaꞌgenan it adiꞌ. Ega naga atkayan nga guluun muy ulu mu baw magpanlalasiꞌ ka nat iꞌlam. 
DAN.5.11	Ka situt kaꞌadiꞌan mu ngaytu, may sang kataawan tu situ nga pagpanakman it ega basta-bastang mga diyus. Ka iyan timpu pat amaꞌ mu nga si Nabucodonosor,
DAN.5.12	Si Daniel yan i ngaran ya, takaꞌ piyangaranan it ki Beltsasar. Talagang natanyag nga mapikir kanya nga taw baw makaꞌrut, baw dakulaꞌ i kasepsep ya. Magkapaꞌyag ya i kaꞌulugan it mga pagtagaynepen, magkapintuꞌ ya i maski unu nga pintuꞌan, baw talagang maski unu nga magkalibegan it pikir, magkatungguwan ya. Aypaꞌ ipatawag mu si Daniel ngaytu ka ipaꞌyag yat imu i kaꞌulugan it isiyurat ngayan.”
DAN.5.13	Egay beken, ipiyatawag si Daniel ngayti. Pagꞌadap ya duꞌun, iningkut kanya it adiꞌ ngayti. “Unu,” maat ya, “ikaw nay si Daniel nga kaꞌuyutan it mga diyakepan it amaꞌ ku nga garing duꞌun it Juda? 
DAN.5.14	Nabaritaꞌan ku nga pagpanakman ka it mga diyus. Mapikir ka kunuꞌ baw makaꞌrut, baw ega basta-bastay kasepsep mu. 
DAN.5.15	Piyapaꞌasitu ku i mga makakaꞌrut nga manigmangmang ka, surat ngayan nga iyanꞌen, ipagpabasa kut kanira, baw ireg ku nga makapaꞌyag it aken i kaꞌulugan ya. Temed ega kaya nira. 
DAN.5.16	Ta, it nabaritaꞌan ku nga talagang kaya mu nga ipagpaꞌyag i kaꞌulugan it mga bagay nga subung nat itu ngaytu, baw kaya mu gasiꞌ nga matungguwan i magkalibegan it pikir, aypaꞌ ka ipiyatawag ku ikaw. Ta kayti, in mabasa mu baw makapaꞌyag mu i kaꞌulugan it surat ngayan, talagang papakayan ku ikaw it mabakas nga pakayan, pabaliꞌgan ku ikaw it baliꞌeg nga bulawan, baw ipatindeg ku paꞌ ikaw nga ikatlung piyakapagbayaꞌen situt kaꞌadiꞌan ku ngaytu.”
DAN.5.17	Katubag si Daniel it adiꞌ ngayti, maat ya, “Ega kaꞌilangan ku nga begayan mu aku it maski unu. Ibgay mu na duꞌut beken i paꞌaaten mu ngayan nga itumbas mu. Basaen ku na lamang baw ipaꞌyag i surat ngayan.
DAN.5.18	Adiꞌ Belsasar, iyan amaꞌ mu nga si Nabucodonosor, piyapagꞌadiꞌ kanya it Ampuꞌang Diyus nga Piyakamataꞌas. Binggayan ya paꞌ kanya it talagang ega basta-bastang kabantugan baw kagalang. 
DAN.5.19	Ta, sabap it kataꞌasan ngayti nga ibinggay it Ampuꞌang Diyus it kanya, muꞌsang taw, maski unu nga bangsa baw ampang, magyegyeg sirat iꞌlam in kat adapan ya. Yay matuud, ipagpaꞌimatay ya i maski siyu nga ireg ya, baw egnen gasiꞌ i ireg ya nga egnen. Ipagpataꞌas yay katengdanan it in siyu nga maꞌirgan ya baw ipagpababaꞌ ya gasiꞌ i iyan nga maꞌirgan ya nga ipababaꞌ. 
DAN.5.20	Temed iyan mapiyataꞌas-taꞌas na kanya, baw magpasubraꞌ-subraꞌ na, inawaꞌ kanyat Ampuꞌang Diyus kat pagkaꞌadiꞌ ya ngayti, baw naꞌawaꞌ i muꞌsang kabantugan ya. 
DAN.5.21	Subuk inimugaw na kanya situt taawan baw pikir ya, giyantiyan nat pikir it ramu-ramu nga simarun. Yanay pagkaꞌnen ya, dikut, subung na it mga bakaꞌ, baw pagꞌemgen na kanyat namug. Talagang atkayan i kabetangan ya seked it kinilala ya nga Ampuꞌang Diyus nga Piyakamataꞌas i magbebegbeg it muꞌsa. Kanya ngaytu i magpaꞌadiꞌ it in siyuy ireg ya nga papagꞌadiꞌen.
DAN.5.22	Temed ikaw nga anak ya, Adiꞌ Belsasar, daꞌka nagpababaꞌ maski na maat magkaꞌrutan mu nagaytu. 
DAN.5.23	In daꞌga, nagpataꞌas-taꞌas ka ga, nga magpasaꞌli nat Ampuꞌang Diyus. Ka binwat mu, ipiyapisiꞌ mu i mga iꞌimnan nga garing duꞌun it balay nga papagsambaan it kanya, ka giyamit mi na nga imnan mit irimnun, sang kamuwan it mga matataꞌas nga taawan mu, mga asawa mu, baw mga uripen mu nga inasa-asawa mu lamang. Puyra pat itu ngaytu, nagbantug ka paꞌ it mga pagbete-beteꞌen nga diyus nga bulawan, pirak, tumbaga, basiꞌ, kayu baw batu i binwat. Mga itu ngaytu, ega naga mamagkalteg. Ega gasiꞌ mamagkagneg u mamagkaꞌrut. Temed iyan Ampuꞌang Diyus ngaytu nga magseskel it ginawa mu baw magbebegbeg it muꞌsang kaꞌgenan mu, talagang daꞌka magbantug it kanya. 
DAN.5.24	Aypaꞌ ka ipiyataban yay alima ngayan nga piyasurat ya situt dingding.
DAN.5.25	Maat i surat ngaytu, ‘Mene, mene, tekel, parsin.’ 
DAN.5.26	Ituy ireg sugiden kayan. Mene, pagbibilangen manay aldaw nga ikaꞌlay it pagkaꞌadiꞌ mu ngaytu, ka awaꞌen naytu it Ampuꞌang Diyus. 
DAN.5.27	Tekel, subung it tinimbang it Ampuꞌang Diyus i kagayen it adat mu, temed ta, kurang nga kurang ka. 
DAN.5.28	Parsin, tabtaben nay pagkaꞌadiꞌ mu ngaytu, ka kaꞌadiꞌan mu ngaytu nga Babilonia, sakpen nat Media baw Persia.”
DAN.5.29	Pagkatupus it paꞌyag ngayti, isingkat it adiꞌ nga si Belsasar nga suꞌlan it mabakas nga pakayan si Daniel ngayti, pabaliꞌgan it baliꞌeg nga bulawan bawnga ipanugid-sugid duꞌun it kadadaklan nga kanya nay binwat nga ikatlung piyakapagbayaꞌen sikayting kaꞌadiꞌan.
DAN.5.30	Temed ta, iti nga delem, inimatay nay adiꞌ ngayti nga si Belsasar. 
DAN.5.31	Baw kaꞌadiꞌan ngayti it Babilonia, inagaw ni Dario nga adiꞌ it Media. Enem nga puluꞌ may duwa i idad ni Dario ngayti, pagkasakep yat iting kaꞌadiꞌan.
DAN.6.1	Binwat it adiꞌ ngayti nga si Dario, miniliꞌ it sang gatus baw duwang puluꞌ i kadakel it gubirnadur ya, bawnga biyagiꞌ-bagiꞌ ya kat kanya-kanya nga pamaalaꞌan i kaꞌadiꞌan ya ngayti nga uyut nay Babilonia. 
DAN.6.2	Piniliꞌ ya gasiꞌ si Daniel baw duwa pang kataawan nga mamaalaꞌ it mga gubirnadur ngayti, isaꞌun egay sasaw it pikir it adiꞌ pasar it pagsasakpan ya ngayti. 
DAN.6.3	Ta it natanyag na nga inildawan si Daniel it ega basta-bastang kasepsep, nga subraꞌ paꞌ it beken nga mga manigpamaalaꞌ baw mga gubirnadur ngayti, aypaꞌ ka napikir it adiꞌ, nga si Daniel na ngayti i buwaten nga mamaalaꞌ it muꞌsang kaꞌadiꞌan ya ngayti.
DAN.6.4	Aypaꞌ iyan duwa ngayti nga iba ya nga magpamaalaꞌ baw mga gubirnadur ngayti, sigi nga pikir nira it bagay nga ipagkasalaꞌan ni Daniel pasar it katengdanan ya, isaꞌun ega matabus i pagpikiren it adiꞌ sabap it kanya. Temed egay magkaparagan nira, ka si Daniel ngayti, pirmi nga magayen i pangatengdanan ya. Egay magkaꞌiway duꞌun it kanya. 
DAN.6.5	Ta it atkayti, maat nira, “Talagang egay maparagan tami nga makapatdek tami nga kasalaꞌan ya, puyrat iyan pagsambaen ya ngayan it kanya.” 
DAN.6.6	Aypaꞌ nagꞌupa-upakaten sira nga paꞌaduꞌun sirat adiꞌ. Pagꞌabut nira, maat nira, “Adiꞌ namen nga si Dario, sana egay kaskedan it kaꞌgenan mu! 
DAN.6.7	Kagalang-galang it imu, muꞌsa kami nga mga magpamaalaꞌ, mga gubirnadur baw beken nga mataꞌas i katengdanan situt kaꞌadiꞌan mu, may piyagꞌisun-isunan namen tu. Magayen siguru iꞌurdin mu, it egay kaꞌawaꞌan nga urdin, nga seledan it tulung puluꞌ nga aldaw, egay manalangin duꞌun it maski siyu nga diyus u in siyu nga taw, in daꞌga situ lamang it imu i panalangin. Kayti in siyu-siyuy ega sumunud it iꞌurdin mu ngaytu, buwaten it kanya, ibuntal duꞌun it dakulang kali nga piyabanwaan it mga leon. 
DAN.6.8	Aypaꞌ, kagalang-galang nga Adiꞌ, paliꞌwan ka it atkaytu nga urdin, bawnga pirmaꞌan mu isaꞌun ega maꞌugad, uyun nagat adat it mga urdin mi ngaytu nga taga Media baw Persia, urdin nga ega maꞌugad-ugad seked it kaꞌnu-kaꞌnu.” 
DAN.6.9	Ta egay beken, binwat nga matuud it adiꞌ ngayti nga si Dario i iti ngayti.
DAN.6.10	Maski naꞌrutan ni Daniel nga may pinirmaꞌan it adiꞌ nga atkayti nga urdin, ipiyasigi ya naga i adat yat kaꞌlay. Miyuliꞌ kanya duꞌun it balay ya baw miyapyat duꞌun it esang seled nga duꞌun it dibwat. Bawnga limningkuꞌud kanya duꞌut patuꞌ it esang abri nga lalawagan nga ayun duꞌun it giyaringan ya nga banwa nga Jerusalem, ka nanalangin baw nagpasalamat duꞌun it Ampuꞌang Diyus. Binwat yay atkayti it tulung bisis it sang aldaw, subung nagat kaꞌlay ngayti nga buwat ya. 
DAN.6.11	Temed itu palan, pagsisipiꞌan kanya it mga magꞌinggit ngayti. Pagkamuya-muya nirat magpanalangin ngayti si Daniel baw magꞌangut it tabang it Ampuꞌang Diyus ya, 
DAN.6.12	dimnali-daliꞌ na sirat paꞌaduꞌun it adiꞌ, ka isiyugid nira. Maat nira, “Daꞌga baꞌ, kagalang-galang nga Adiꞌ, may pinirmaꞌan mu nga urdin nga seledan it tulung puluꞌ nga aldaw, egay manalangin duꞌun it maski siyu nga diyus u in siyu nga taw, in daꞌga asan lamang it imu? Baw daꞌga baꞌ, iyan ega sumunud it itu nga urdin, ibuntal kanya duꞌun it kali ngayti nga piyabanwaan it mga leon?”
DAN.6.12	Maat i tubag it adiꞌ ngayti, “Matuud yan. Baw uyun kat adat it mga urdin it Media baw Persia, ega na maꞌugad-ugad i urdin nga napirmaꞌan ku na.”
DAN.6.13	“In maat baꞌ daꞌga, kagalang-galang nga Adiꞌ,” maat nira, “si Daniel ngayan nga kaꞌuyutan it mga dakepan nga taga Juda, ega bay guman-guman yat imu. Ega kat ulu yay ipiyagꞌurdin mu ngaytu. Kamatuudan, ipagpasigi yay panalangin yat tulung bisis it sang aldaw.” 
DAN.6.14	Pagkagneg it adiꞌ ngayti nga si Dario, ega nabaraꞌan kanya. Nagꞌapun i pamikir ya, in magꞌuꞌunu ya maribri si Daniel ngayti.
DAN.6.15	Ta it ega paꞌ biyetanganan it ukuman si Daniel, mga magꞌinggit ngayti it kanya, naꞌaduꞌun siꞌ sira it adiꞌ. Maat nira siꞌ, “Kagalang-galang nga Adiꞌ, dedemdemen mu nga ega mapakay nga baꞌguun i maski unu nga urdin it mga taga Media baw Persia basta pinirmaꞌan nat adiꞌ.”
DAN.6.16	Aypaꞌ ka isingkat nat adiꞌ nga ibuntal na si Daniel duꞌun it kali ngayti nga piyabanwaan it mga leon. Pagkapisiꞌ nirat ki Daniel, inaat kanya it adiꞌ ngayti, nga maat ya, “Sana iribri ka naga it Ampuꞌang Diyus nga pagsirbiyan mu ngayan it kamatuudan!”
DAN.6.17	Ta, pagkabuntal it ki Daniel, limpenan nirat dakulaꞌ nga batu i balaꞌbaꞌan it kali ngayti. Bawnga binwat it adiꞌ, pati mga katimbang ya ngayti, inimandaꞌanan nirat mga siꞌsing nira nga pamimirmaꞌ i batu ngayti nga ilimpen isaꞌun masiguru nira nga ega riꞌnge-riꞌngen it maski siyu. 
DAN.6.18	Bawnga miyuliꞌ nay adiꞌ ngayti duꞌut balay ya. Naglinag, ega nakaꞌigaꞌ kanya, ega simnukdan kanyat pangaꞌen, baw ega ireg ya nga sasawun kanya it mga manigtugtug.
DAN.6.19	Desang magpangyag na, nagbangun nay adiꞌ ngayti. Dimnali-daliꞌ kanyat paꞌaduꞌun it kali ngayti nga piyabanwaan it mga leon. 
DAN.6.20	Pagꞌabut ya duꞌun, pagsesmeken kanya nga timnaꞌwag. “Daniel,” maat ya, “nga manigsirbi it Ampuꞌang Diyus nga Egen, unu, kanya ngaytu nga pagsirbiyan mut kamatuudan, unu, ipiyagribri ya naga ikaw kat baꞌbaꞌ it mga leon ngayan?”
DAN.6.21	Katubag si Daniel ngayti, “Sana egay kaskedan it kaꞌgenan mu, kagalang-galang nga Adiꞌ! 
DAN.6.22	Daꞌku naga bayni naꞌunu sabap, baꞌbaꞌ it mga leon ngayni, piyageget it anghil nga tiyaꞌeg it Ampuꞌang Diyus ku. Atkaytuy binwat ya sabap, kat panleteg ya, egay nabwat ku nga dapat ukumanan. Baw maski kat panleteg mu, kagalang-galang nga Adiꞌ, ega nagay nabwat ku nga karaꞌe-raꞌetan kuntraꞌ it imu.”
DAN.6.23	Pagkagneg it adiꞌ ngayti, simnagya kanya nga banar. Egay beken, ipiyapaliꞌwan ya na si Daniel duꞌun it kali ngayti. Pagkapaliꞌwan it kanya, ega nga matuud i naltegan duꞌun it bilug ya nga maski sang dekeyeꞌ nga lasgas, sabap it pamayaꞌ baw pagsarig yat Ampuꞌang Diyus ya.
DAN.6.24	Bawnga iyan mga nagꞌisun-isunun ngayti it kuntraꞌ it ki Daniel, ipiyabuntal nga muꞌsa it adiꞌ duꞌun it kali ngayti nga piyabanwaan it mga leon, sang siraan magꞌaꞌanak, egay ipiyaꞌped, pati mga asawa nira. Duꞌun paꞌ sirat lawang, pagsimit-simitan na sirat mga leon ngayti, unupat piyangengepꞌep i tuꞌlang nira.
DAN.6.25	Sunud siꞌ nga binwat it adiꞌ, may ipiyasurat ya nga ilingkep yat muꞌsang mga banwa nga pagsasakpan ya. Magꞌaat i ipiyasurat ya,
DAN.6.25	“Kamu nga muꞌsa nga mga sinakepan ku, nga maski unung bangsa u ampang, sana manggayen nga banar baw maꞌimbeng i pangaꞌgenan mi.
DAN.6.26	Kayti, ipagꞌurdin ku it muꞌsang pagsasakpan ku nga galangen mi it may iꞌlam i Ampuꞌang Diyus nga pagsirbiyan ni Daniel.
DAN.6.26	Sabap kanya i Ampuꞌang Diyus nga Egen, nga egay kaskedan it kaꞌgenan ya.
DAN.6.26	Baw kanya nga kaꞌadiꞌan, egay karanggaꞌan ya.
DAN.6.26	Talagang maneꞌteꞌ seked it kaꞌnu-kaꞌnu i pamegbeg ya.
DAN.6.27	Kanya i Manriribri.
DAN.6.27	Magbuwat kanya it mga kalililuꞌang mga bagay duꞌun it langit baw situt banwa.
DAN.6.27	Kamatuudan, ipiyagribri ya si Daniel kat maꞌiꞌiseg nga mga leon.”
DAN.6.28	Si Daniel ngayti, nagmagayen i pangaꞌgenan baw kabetangan ya it timpu it adiꞌ ngayti nga si Dario, baw timpu gasiꞌ it adiꞌ nga si Ciro nga taga Persia.
DAN.9.1	Iyan uꞌnang taꞌun it pagꞌadiꞌ duꞌut Babilonia ni Dario ngayti nga taga Media, nga anak ni Asuero, 
DAN.9.2	aku nga si Daniel, may natantuwan ku pasar it Jerusalem. Nasepsepan ku duꞌun it ampang it 
DAN.9.3	Ta, it magꞌaꞌabut nay seked it iting timpu, aypaꞌ ka nanalangin aku duꞌun it Ampuꞌang Diyus. Nangabang aku duꞌun it kanya it may pagpuwasa baw magpapakay it maꞌerep baw inabuwan kuy pati bilug ku.
DAN.9.4	Kat panalangin ku duꞌun it kanya ngaytu, inamin kuy mga kasalaꞌan namen nga mga taawan ya. Maat ku,
DAN.9.4	“Ampuꞌang Diyus nga magbebegbeg it muꞌsa, ikaw i landaw nga gunaan, nga dapat namen nga galangen it may iꞌlam. Pagtumanen mu i mga sanggup mu kat mga matuud nga magmaꞌal it imu baw kamatuudan nga magsunud it mga urdin mu. 
DAN.9.5	Talagang bangsa namen ngayni nga Israel, nagkasalaꞌan kami baw nakabwat it karaꞌe-raꞌetan. Nagpakikuntraꞌ kami it imu baw tiyalikudan namen i mga ipiyagꞌurdin mu. 
DAN.9.6	Piyasngelan namen i mga prupitaꞌ, sira nga mga manigsirbi mu, nga simnugid it ipagpaꞌrut mu duꞌun it mga adiꞌ namen, mga pagbayaꞌen baw mga kagiyaringanan namen, pati kapuꞌsaan it mga taw duꞌun it banwa namen ngayti.
DAN.9.11	Talagang kapuꞌsaan it mga tungtung-inapuꞌ ni Israel, riyanggaꞌ namen i mga urdin mu. Nangindiꞌ kamit imu baw piyasngelan namen na ikaw. Aypaꞌ ka inabut kami it ukuman nga isiyumpa mu, nga magbebtang duꞌun it kasuratan ni Moises
DAN.9.16	Ampuꞌang Diyus, nga purus kataldengan i mga pagbuwaten mu, sana ega na isgan muy Jerusalem, nga piniliꞌ mu nga siyudad. Sabap it mga kasalaꞌan namen baw mga karaꞌe-raꞌetan nga nabwat it mga kagiyaringanan namen, talagang mga bangsa nga kat linibut it banwa namen, pagsindiren na nira i Jerusalem ngayti, pati kami nga mga taawan mu.
DAN.9.19	Ampuꞌang Diyus, beteꞌ pagnegan mu aku. Pasinsiyaen mu naga kami. Sana Ampuꞌang Diyus, may sambung mu na baw panabang. Ikaw nga pagsirbiyan ku, sana ega na pakaꞌlayan mu. Tumabang ka na, ka yay kat ikabantug mu. Sabap pagkilalaen it katataawan nga, Jerusalem ngayti, siyudad nga piniliꞌ mu, baw kami, mga taawan mu.”
JOL.2.1	Ituy isiyurat it prupitaꞌ nga si Joel nga ipiyasurat it 
JOL.2.2	Itu nga aldaw, marurum baw ikasmek. Madlem i palinibut ka pangindelem na it matanip na nga apan nga magpalpay duꞌun it kabubukidan.
JOL.2.11	Subung it pamsar it duldug i 
JOL.2.12	“Temed kayti na ngaytu,” maat it 
JOL.2.13	Eeꞌ baꞌ, ega desang rasiken mi i pakayan mi nga maat tandaꞌ it kasmek, in daꞌga masmekan mi it kamatuudan i kasalaꞌan mi. Pasakep kamu siꞌ it 
JOL.2.28	“Mabut i aldaw,” maat it 
JOL.2.29	Eeꞌ baꞌ, kat iting timpu, talagang ildawan kuy maski mga uripen, babay, lalaki, nga pasaruman na sira gasiꞌ it Espiritu Santo ku. 
JOL.2.30	Baw may ipalteg ku nga mga tandaꞌanan nga kalililuꞌang mga bagay nga maltegan duꞌun it langit baw situt banwa. May maltegan nga duguꞌ, apuy baw maꞌpal nga tabuk. 
JOL.2.31	Bawnga in magꞌaꞌabut nay ega basta-basta baw kaiꞌlaman nga aldaw nga ipangukuman it 
JOL.2.32	Temed yay matuud, maribri i kumpur magpaꞌildaw it aken,” maat it 
MIC.1.1	Ituy ampang nga ipiyaꞌrut it 
MIC.1.2	Pagnegan mi tu, kamu nga mga bangsa nga magtataꞌid kat sinirungat langit. Pagnegan mi i pamatuud it 
MIC.1.3	Wayan i 
MIC.1.4	Baw mga bukid ngaytu nga panaw-panawan ya, matunaw na nga subung it tadu nga madangdang it apuy. Makutkutan nay mga piyagtengaꞌan it bukid sabap it burus it mga natunaw na nga bukid nga atnat kensad.
MIC.1.5	Talagang magꞌabut tu i muꞌsa ngaytu sabap it mga kasalaꞌan it bangsa nga Israel, mga tungtung-inapuꞌ ni Jacob. Ta, siyuy garing it mga kasalaꞌan ngaytu it Israel? Daꞌga baꞌ Samaria nga puꞌun nga siyudad ya i giyaringan kaytu? Baw siyuy puꞌun it kasalaꞌan it mga taga Juda ngaytu nga pagsambaen i mga pagbete-beteꞌen nga diyus duꞌun it kamumungsuꞌan? Daꞌga baꞌ Jerusalem ngaytu nga puꞌun nga siyudad nira?
MIC.2.3	“Aypaꞌ ka,” maat it 
MIC.5.1	Tingpeden mi i mga sundaluꞌ mi, mga taga Jerusalem, ka kiyulung tami na it mga kalaban ta. Palabayen nira it masakit nga kaꞌeꞌyaꞌan i pagbayaꞌen it Israel. 
MIC.5.2	Temed ikaw Betlehem Efrata, maski na maat kaꞌuyutan ka it mga piyakadekeyeꞌ nga mga lansangan it Juda, asan it imu i liꞌwanan it kanya nga magꞌadiꞌ it bangsa nga Israel. Kanya ngaytu, garing paꞌ it tagnaꞌ pang banar nga timpu i giyaringan ya it magpanliꞌwan.
MIC.5.3	Aypaꞌ ka, bangsa ngaytu nga Israel, ibgay na it Ampuꞌang Diyus kat alima it mga kalaban nira seked it ipanganak nat esang babay i madaragen ngaytu nga, pagdakulaꞌ ya, magꞌadiꞌ kanya. Bawnga, iyan naꞌped it mga kaduguꞌ ya nga taga Juda, paꞌuliꞌ siꞌ duꞌun it Ampuꞌang Diyus, sang siraan it beken nga mga Israelita. 
MIC.5.4	Pagkapatindeg it itu nga adiꞌ, pamaalaꞌan yay mga taawan ya kat keseg it kakayaan nga ibgay it 
MIC.5.5	Kanya i garingan it kaꞌimbengan nira.
HAG.1.1	Kat ikadwa na ngayti nga taꞌun it pagꞌadiꞌ ni Dario, iyan uꞌnang aldaw it ikaꞌnem nga bulan, miyabut i ampang it 
HAG.1.2	Magꞌaat i ipiyasugid it 
HAG.1.3	Bawnga itu siꞌ i inaat it 
HAG.1.4	“Unuka atkaytu nga magagayen baw eman nga eman i kababalayan mit imyu temed piyabayaꞌan mi lamang nga ranggaꞌ i aken nga balay? 
HAG.1.5	Aypaꞌ, kayti, aku nga 
HAG.1.6	Dadakulaꞌ na nga ipagluwak mi, temed dekeyeꞌ i magkapatbasan. May pagkaꞌnen mi nga matuud, temed pagkurangen kamu naga, atnaga i pagꞌimnun. May pakayan mi na, temed pagꞌesben naga it ramig. Matuud nga may magkapanulusan it mga manigbuwat, temed magkapanulusan nira ngaytu, subung na lamang it lusut nga baꞌay i pagrugdan.
HAG.1.7	Aku nga 
HAG.1.8	Sigi, mangurtiꞌ kamu na it kayu duꞌun it bukid, ka buwaten mi na i ranggaꞌ ngayan nga Templo, isaꞌun duꞌun siꞌ bantugun aku it katataawan. Sikayan makasagya aku siꞌ yan. 
HAG.1.9	Talagang pagꞌiꞌinawaren mi nga dakulay mapatbasan mi, arit yanagayang dekeyeꞌ. Baw in idawaꞌ mi na, subung it pagꞌeypan ku nga ipagperad. Ta, unuka magꞌabut tu it imyu i atkaytu? Sabap it imyu lamang nga mga balay i pagpaꞌresan mi nga pagpagayenen, temed aken, piyabayaꞌan mi lamang nga ranggaꞌ i Templo nga papagsambaang balay ku. 
HAG.1.10	Aypaꞌ ka ipagpapanaw ku nga maski tugpuꞌ, ega magpanugpuꞌ i asan it imyu, baw ega gasiꞌ magkaꞌgen i ipagluwak mi.”
ZEC.4.6	Ituy ampang it 
ZEC.4.7	Maski may ipagpalsa nga atnat bukid i kadakulaꞌ, letga-letganan mu yan nga maꞌawaꞌ. Talagang emanen mu i pabwat it Templo ngaytu baw in ikabit na i kiyaꞌpusan mana nga ipagpapaꞌgen nga batu, pabiba na i mga taw nga ipaggaꞌu-gaꞌuy nira, “Sana ildawan tu nga pirmi it Ampuꞌang Diyus.”’”
ZEC.4.8	Bawnga miyabut siꞌ situt aken i ampang it 
ZEC.4.9	“Si Zorobabel i nagpapuꞌun it patindeg it Templo ngaytu baw talagang ipabaraꞌ ku nga makapaꞌman ya naga. Sikayan matanyag nga aku nga 
ZEC.9.9	Sumagya kamu nga sumagya, mga taga Sion. Igaꞌuy-gaꞌuy mi i kasagyaan mi, mga taga Jerusalem. Sabap magdadarapaꞌ na i magꞌadiꞌ situt imyu. Mataldeng kanya nga ruyut baw pirmi nga pagtabangen it Ampuꞌang Diyus isaꞌun mandaꞌeg. Mapiyalulus kanya baw kabayuꞌ nga asno i pagsasakayan ya, esang uꞌuybun nga uꞌuybun it asno.
ZEC.9.10	Maat it 
ZEC.9.11	Baw sabap it pakiꞌupakat kut imyu nga piyapaꞌgen it duguꞌ, iribri ku naga kamu kat pagkaꞌuripen mi.”
ZEC.13.1	Maat pay paꞌugdun it 
MAL.2.13	Waytu paꞌ i esang bagay nga pagbuwaten mi. Pagpaturuꞌan mi talaga it luwaꞌ i papangantengan it ipagsamba duꞌun it 
MAL.2.14	Ingkut mi, “Kaꞌaiꞌ? Unuka atkayan?” Sabap ipagpamatuud na it 
MAL.2.15	Daꞌga baꞌ ipiyabetang-betang it 
MAL.2.16	“Talagang pagraꞌwayen ku i pablag it asawa,” maat it 
MAL.2.16	Aypaꞌ magꞌintur kamu, nga ega ranggaꞌen mi i isiyanggup mi it pagpangasawa mi.
MAL.3.1	Maat siꞌ it 
MAL.3.2	Temed ta, siyuy makatindeg u siyuy makasagkaꞌ it malabayan ya, pagꞌabut it Ampuꞌan ngaytu? Sabap kabilangan ya, apuy nga magtunaw it bulawan isaꞌun maꞌawaꞌ i ega naga bulawan. Baw subung kanya gasiꞌ it pananalpuk nga sabun nga magꞌawaꞌ it damil.
MAL.3.5	Inaat it 
MAL.3.6	“Aku nga 
MAL.3.7	maski subung naga it adat it mga kagiyaringanan mi i adat mit imyu. Mamagsutil kamu naga it mga urdin ku nga talagang ega pagsunudun mi. Paꞌuliꞌ kamu siꞌ sinit aken, isaꞌun magꞌuliꞌnan nagay pagkilala ku it imyu,” maat it 
MAL.3.7	“Ingkut mi it aken, ‘Unuy paꞌaaten mu nga paꞌuliꞌ? Subuk egay magkaꞌrutan namen nga kaꞌilangan namen nga buwaten isaꞌun kapaꞌuliꞌ it imu.’
MAL.3.8	Ta aken gasiꞌ nga ingkut,” maat it Ampuꞌang Diyus, “Magꞌuꞌunu mangaas i taw nga takawan yay Ampuꞌang Diyus? Temed talagang pagtakawan mi naga aku.
MAL.3.8	Ingkut mi siꞌ, ‘Kat unu nga kaꞌulugan?’
MAL.3.8	Tubag ku, ‘Kat ikasang puluꞌ nga bagiꞌ baw kat mga begay nga pasalamat.’ 
MAL.3.9	Talagang siyumpaan ku na kamung muꞌsa nga sang kabangsaan, sabap it panluku mi ngaytut aken nga bilang panakaw. 
MAL.3.10	Sukdanan mit ibgay it egay kurang i ikasang pulung bagiꞌ mi it aken, isaꞌun egay kurang it mga kaꞌilangan duꞌun it Templo ku. Sukdanan mit muwat i atkaytu ngaytu bawnga belsan ku it daꞌnay makasugid nga kagayenan. Ka subuk abriyen ku i mga lalawagan it langit baw iꞌilas situt imyu i subray bastang ildaw, seked it subraꞌ nga pagbastantiyen kamu na. 
MAL.3.11	Siguruun ku nga ega ranggaꞌen it ganggang u sarut i mga luwak mi, baw ega matata i buwaꞌ it ubas mi,” maat it 
MAL.3.12	“Bawnga maat yan it beken nga mga bangsa nga kamu, talagang magkasagya sabap it atnang gayen it rugar nga pagꞌiꞌistaran mi,” paꞌugdun paꞌ it 
MAL.3.13	“Talagang mabebeꞌgat na nga arampangen i ipagsaꞌbug mi it aken,” maat it 
MAL.3.13	“Temed maat siꞌ i ingkut mi, ‘Unu na may unu i inampang namen nga kuntraꞌ it imu?’
MAL.3.14	Maat bay inampang mi ngayan nga ega magkapakay ku, ‘Egay kapulusan it magsirbi ngaytu it 
MAL.3.15	Yay matuud, kayti, iyan mga mapiyataꞌas-taꞌas, sira na i pagꞌildawan nga banar kat pangaꞌgenan nira. Eeꞌ baꞌ, magpanggayen i pangaꞌgenan it mamumuwat it karaꞌe-raꞌetan. Baw ega lamang iyan, ka iyan beken, kat karaꞌe-raꞌetan nira talagang magꞌangut sira it panriga it Ampuꞌang Diyus, temed daꞌsira naga pagrigaen.’ Itu nay paꞌaaten ku ngayan nga mabebeꞌgat nga arampangen nga ipagsaꞌbug mi it aken,” maat it Ampuꞌang Diyus.
MAL.3.16	Bawnga namagsugi-sugid i beken nga mga taw, sira nga paggalangen nirat may iꞌlam i 
MAL.3.17	“Talagang ipasiguru ku sira nga aken,” maat it 
MAL.3.18	Baw mabut siꞌ nga talagang mamuyaan mi i piyagbelagan it matanaꞌan it mga mataldeng baw mga maraꞌe-raꞌet i adat, iyan mga taw nga mamagsirbi it aken baw ega.”
MAL.4.1	“Dedemdemen mi tu, mabut talagay aldaw nga puuꞌun ku i muꞌsang mga mapiyasubraꞌ baw mga mamumuwat it karaꞌe-raꞌetan. Kat iyan nga aldaw, maꞌanteng sira nga subung it dagami duꞌun it dakulang apuy nga magdidigalang it panugu-sugu. Talagang egay maꞌped it kanira,” maat it 
MAL.4.2	“Temed iyan kamu nga paggalangen mi aku it may iꞌlam, talagang sakpen kamu it kataldengan ku nga subung it singkar it aldaw, baw pagayenen kuy muꞌsang kabetangan mi.
MAL.4.4	Dedemdemen mi i mga ipiyanulduꞌ ni Moises nga mga urdin baw kaꞌadatan, nga ipiyaskel ku it kanya duꞌun it Bukid it Horeb, nga iyan i sunudun it bangsa nga Israel.
MAL.4.5	Temed parabir mabut i kaiꞌlaman baw ega basta-bastang aldaw nga ipangukuman it 
MAL.4.6	Kat pangadal ya, magkagayen siꞌ i mga amaꞌ baw mga anak. Ka in daꞌga, egay beken, asanen ku kamu baw patdekan ku kamu it sumpa kat ikapuuꞌ mi.”
MAT.1.1	Itu i kagiyaringanan ni Jesu-Cristo nga nanggaring kat mga tungtung-inapuꞌ ni David, nga egay beken nga kiyaꞌapuꞌ-apuꞌan, si Abraham. 
MAT.1.2	Si Abraham i amaꞌ ni Isaac. Si Isaac i amaꞌ ni Jacob, nga iyan i amaꞌ ni Juda sang siraan magsusulsug. 
MAT.1.3	Makaꞌasawa si Juda, si Tamar. Manganak sira, si Fares baw si Zara. Si Fares i amaꞌ ni Esrom, baw si Esrom i amaꞌ ni Aram. 
MAT.1.4	Si Aram i amaꞌ ni Aminadab. Si Aminadab i amaꞌ ni Naason, nga iyan i amaꞌ ni Salmon. 
MAT.1.5	Makaꞌasawa si Salmon, si Rahab. Manganak sira, si Booz. Makaꞌasawa si Booz, si Ruth. Manganak sira, si Obed. Ta si Obed i amaꞌ ni Jesse, 
MAT.1.6	nga si Jesse i amaꞌ it adiꞌ nga si David.
MAT.1.6	Anak ni David, si Solomon, duꞌun it siyubli ya nga asawa ni Urias. 
MAT.1.7	Si Solomon i amaꞌ ni Roboam. Si Roboam i amaꞌ ni Abias, baw si Abias i amaꞌ ni Asa. 
MAT.1.8	Si Asa ngaytu i amaꞌ ni Josafat, nga iyan i amaꞌ ni Joram. Amaꞌ ni Ozias si Joram ngaytu. 
MAT.1.9	Baw siꞌ nga amaꞌ ni Jotam si Ozias. Amaꞌ ni Acaz si Jotam, baw si Acaz i amaꞌ ni Ezequias. 
MAT.1.10	Si Ezequias, amaꞌ ni Manases baw si Manases, amaꞌ ni Amos, nga amaꞌ ni Josias. 
MAT.1.11	Si Josias i amaꞌ ni Jeconias sang siraan magsusulsug. Iting timpu, diyakepan it mga taga Babilonia i mga Israelita.
MAT.1.12	Pagkadakepan ngaytit mga Israelita, nga piyabayaꞌ na sira duꞌun it Babilonia, nanganak na Jeconias it ki Salatiel, nga amaꞌ ni Zorobabel. 
MAT.1.13	Si Zorobabel ngaytu i amaꞌ ni Abiud, nga iyan i amaꞌ ni Eliaquim, baw si Eliaquim i amaꞌ ni Azor. 
MAT.1.14	Si Azor i amaꞌ ni Sadoc, nga iyan i amaꞌ ni Aquim. Si Aquim ngaytu i amaꞌ ni Eliud. 
MAT.1.15	Bawnga si Eliud, amaꞌ ni Eleazar. Si Eleazar i amaꞌ ni Matan. Baw si Matan, amaꞌ ni Jacob. 
MAT.1.16	Si Jacob, amaꞌ ni Jose nga asawa ni Maria. Si Maria i inaꞌ ni Jesus nga pagtaꞌwagen it Cristo.
MAT.1.17	Aypaꞌ kapuꞌsaan, sang puluꞌ may epat nga pagtungtung-pagꞌinapuꞌ garing it ki Abraham seked it ki David. Sang puluꞌ may epat gasiꞌ garing it ki David seked it diyakepan it mga taga Babilonia i mga Israelita. Baw sang puluꞌ may epat gasiꞌ garing it pagkadakepan ngayti seked it ipiyanganak nay Cristo.
MAT.1.18	Atkaytu yan i kapanganakan it ki Jesu-Cristo. Si Maria ngayti nga yanay paꞌaaten nga inaꞌ ya, naꞌupakat nay pagꞌasawa nira duwa ni Jose temed ega paꞌ naꞌubus, alwan paꞌ. Ta lamang daꞌsira paꞌ nakapagdemket, mamuyaan, magdarugmatiꞌ na si Maria ngayti. Miyatkayti ka kat keseg it Espiritu Santo. 
MAT.1.19	Ta, si Jose ngayting magpangasawa, makubuwat it mataldeng, aypaꞌ ka pasurutan ya na lamang. Temed paribasay nakman kanya nga taw, nga ega ireg yang maꞌeyaꞌan si Maria, pagpikiren ya nga ega na ipadakel-dakel.
MAT.1.20	Iyan pagpikiren na ni Jose i iti ngayti, nga in unuy magayeng buwaten ya, nanagaynep kanya, nga sakaling may miyabut nga anghil it Ampuꞌang Diyus. Magpaꞌa-paꞌaat it kanya, “Jose, nga tungtung-inapuꞌ ni David, ayaw kat pasurut. Tabusun muy pangasawa mut ki Maria. Ka iyan pagdarugmatiꞌen ya ngayan, kat keseg yan it Espiritu Santo. 
MAT.1.21	Lalaki yan i sumakit. Si Jesus
MAT.1.22	Nagꞌabut tuy muꞌsa ngaytu isaꞌun matuman i ipiyasugid it Ampuꞌang Diyus it esang prupitaꞌ, nga magꞌaat,
MAT.1.23	“Dumarugmatiꞌ i esang umba-umbay paꞌ nga ega paꞌ nakalabay it lalaki. Sumakit nga anak ya, lalaki. Taꞌwagen kanya nga Emmanuel (nga ireg sugiden, kaꞌiba-iba tami na i Ampuꞌang Diyus).”
MAT.1.24	Pagkasulag ni Jose, piyamayaꞌ ya naga i inaat ngaytit anghil it Ampuꞌang Diyus. Tiyabus ya nagang inasawa si Maria ngayti. 
MAT.1.25	Temed ega riniꞌe-riꞌeng ni Jose si Maria seked it ega paꞌ simnakit i pagbebtengen ya ngayti, nga si Jesus na ngayti i ipiyangaran ya.
MAT.2.1	Piyanganakan it ki Jesus ngayti, duꞌun it Betlehem nga sakep it Judea, timpu nga si Herodes i adiꞌ nga magsasakep duꞌun. Ega naꞌlay nga timpu, may miyabut duꞌun it Jerusalem nga mga mapipikir nga mga mamimintuꞌ, nga garing kat lebatan nga ayun. 
MAT.2.2	Pagꞌabut nira duꞌut Jerusalem ngayti, sigi nang ingkut-ingkut nira in ariyen i ipiyanganak nga magꞌadiꞌ, nga Adiꞌ it mga Judio. “Sabap naltegan namen,” maat nira, “i baꞌgung bituꞌun nga limimbat duꞌut lebatan nga ayun, nga tandaꞌanan it simnakit na kanya. Ituytu i panaw namen ngaytu, sambaen namen kanya.”
MAT.2.3	Pagkaꞌrut it adiꞌ ngayti nga si Herodes, nalibeg nga banar i pikir ya. Atnagay kadakel ngayti duꞌut Jerusalem. 
MAT.2.4	Binwat ni Herodes, ipiyatawag ya nga matingped i muꞌsa nga mga pagbayaꞌen it mga sasirduti baw mga manigpaꞌyag it isiyurat nga mga urdin it Ampuꞌang Diyus. Ka iningkut ya sira, nga magꞌaat, “Ariyen bayan i panganakan it Cristo ngayang isiyanggup it Ampuꞌang Diyus nga magꞌadiꞌ?”
MAT.2.5	Katubag sira, maat nira, “Kagalang-galang it imu, maat baꞌ kunuꞌ duꞌun it Betlehem nga sakep it Judea. Ka iyan i duꞌun it isiyurat it esang prupitaꞌ, nga inaat it Ampuꞌang Diyus,
MAT.2.6	‘Lansangan it Betlehem, nga sakep it Judea, ega naga yan matuduꞌ it beken, in daꞌga magbalyu talagang matanug.
MAT.2.6	Sabap iyan i liꞌwanan it pagbayaꞌen nga marigra it mga taawan ku nga bangsa nga Israel.’”
MAT.2.7	Pagkagaring it tiningped ya ngayti, iyan siꞌ i piyapaꞌaduꞌun ni Herodes it kanya it egay nakaꞌrut nga beken, mga mapipikir ngayti nga miyabut. Ka tiyeꞌe-teꞌeng ya sirat mingkut, in kaꞌnu talaga i ipiyaglebat it paꞌaaten nira ngayting bituꞌun. 
MAT.2.8	Iyan naꞌrutan ya na, piyapanaw ya na sira nga paBetlehem. Maat ya, “Gayen-gayenen mit tumulus i waꞌwaꞌ ngayan. Pagkaparag mi, ipaꞌrut mit aken, isaꞌun masamba ku gasiꞌ kanya.”
MAT.2.9	Ta napanaw nay mga mapipikir ngayti. Kat uꞌnaan nira, naltegan nira siꞌ i bituꞌun ngayting paꞌaaten nira nga baꞌgung limimbat, nga naltegan nira duꞌut lebatan nga ayun. Nanguꞌnat kanira i bituꞌun ngayti. Yapaꞌ temeꞌyeng, duꞌun nat patuꞌ it balay nga duꞌun nay waꞌwaꞌ ngayti. 
MAT.2.10	Pagkalteg nira sit bituꞌun ngayti, talagang nakasagya sirang banar. 
MAT.2.11	Pagkasled nira duꞌut balay ngayti, naltegan nira i waꞌwaꞌ nga pagsasakbutun it inaꞌ ya nga si Maria. Siyamba nira kanya it magtetꞌem i rupa duꞌun it daꞌtag. Bawnga inukad nira nay mga marerga nga taban nira nga bulawan, pirmirang kamangyan baw marga nga babangluun nga mira, nga ibgay nirat waꞌwaꞌ ngayti. 
MAT.2.12	Iyan panguliꞌ na nira, pagdelem ipiyatagaynep it kanira it Ampuꞌang Diyus nga magꞌaat, daꞌsira na mamsag duꞌun it ki Herodes. Aypaꞌ ka duꞌun nat belag nga dalan i piyanawan nirat miyuliꞌ.
MAT.2.13	Pagkagaring it mga mapipikir ngayti, nanagaynep si Jose. Tagaynep ya, miyabut i esang anghil it Ampuꞌang Diyus, nga magpaꞌa-paꞌaat it kanya, “Jose, magbangun kamu na, ka magliꞌid kamung lagi situ. Tabanen muy waꞌwaꞌ ngayan duwa magꞌinaꞌ baw malagyu kamu duꞌut Egipto. Baw ayaw kamut liꞌi-liꞌid duꞌun mintras ega pay aat kut imu, sabap ipatulus ni Herodes i waꞌwaꞌ ngaytu ka imatayen.”
MAT.2.14	Egay beken, nagbangun si Jose, dayun it siyulag ya si Maria ka namagpanaw na sirat delemen ngayti, ka tabanen ya nay waꞌwaꞌ ngayti duwa magꞌinaꞌ duꞌun it Egipto. 
MAT.2.15	Timnaꞌid sira duꞌun seked it natay na si Herodes. Nagꞌabut i atkayti isaꞌun matuman i ampang it Ampuꞌang Diyus nga ipiyaꞌampang yat esang prupitaꞌ, nga magꞌaat,
MAT.2.15	“Tiyaꞌwagan ku i Anak ku garing duꞌun it Egipto.”
MAT.2.16	Iyan namuyaan ni Herodes nga palan nalabawan i pikir ya, ka ega tiyuman it mga mapipikir ngayti i pakiꞌupakat ya ngaytit kanira, miniseg kanyat iseg banar. Ipiyagꞌurdin ya nga pangimatayen i muꞌsa nga mangaꞌwaꞌ nga lalaki duꞌun it Betlehem ngayti, pati duꞌun it linibut ya, garing it mga madaragen sareg it magꞌidad nat duwang taꞌun, isaꞌun siguradung makaꞌuyut nga maꞌimatay si Jesus ngayti nga paꞌaaten, ka ega magkalipatan ni Herodes i inaat it mga mapipikir ngayti sabap it paglebat it iting bituꞌun. 
MAT.2.17	Ta it atkayti na, natuman i ipiyagsugid ni Prupitaꞌ Jeremias it tagnaꞌ paꞌ, nga magꞌaat,
MAT.2.18	“Magkagnegan duꞌun it Rama i garwak nga daꞌna pateng.
MAT.2.18	Ka magkasgawan ni Raquel i mga anak ya.
MAT.2.18	Talagang daꞌga magpabangay kanya sabap it kasmek yat mga anak ya nga piyuuꞌ na.”
MAT.2.19	Iyan natay na si Herodes, piyatagaynep siꞌ si Jose ngayti nga duꞌut Egipto. Tagaynep ya, sakaling miyabut i esang anghil it Ampuꞌang Diyus. 
MAT.2.20	Magpaꞌa-paꞌaat siꞌ it kanya, “Magbangun kamu na. Tabanen muy waꞌwaꞌ ngayan duwa magꞌinaꞌ, ka muliꞌ kamu siꞌ duꞌut Israel, ka natay nay kuꞌimatay it waꞌwaꞌ ngaytu.”
MAT.2.21	Pagkaꞌanu kayti, yapaꞌ nga matuud i uliꞌ na Jose duꞌut Israel. 
MAT.2.22	Temed pagkabaritaꞌ ya it si Arquelao naga i simnubli it amaꞌ ya nga si Herodes, nga yanay magsasakep duꞌut rugar it Judea, miniꞌlam kanya muliꞌ duꞌut Betlehem nga sakep it Judea ngayti. Ta it piyatagaynep siꞌ kanyat sumaꞌup, nga in unuy magayeng buwaten ya, aypaꞌ ka duꞌut Galilea i inaduꞌunan nira, nga esa gasing rugar it Israel. 
MAT.2.23	Piyaꞌabutan nira duꞌun it lansangan it Nazaret, nga sakep it Galilea, ka duꞌun i taꞌidan nira. Duꞌun natuman i isiyugid it mga prupitaꞌ, nga magꞌaat, “Taꞌwagen kanya nga Nazaretanen.”
MAT.3.1	Kat iti nga timpu, si Juan nga uꞌna-uꞌnang namawtis, nagpapuꞌun na kanyat mangadal, duꞌun it rugar nga kapupuyangtan nga duꞌut Judea. 
MAT.3.2	Ipagsugid yat mga taw, nga magꞌaat, “Singuliꞌan baw indiꞌan mi na i mga kasalaꞌan mi, sabap adeꞌdeng nay kaꞌadiꞌan it Ampuꞌang Diyus.” 
MAT.3.3	Si Juan na ngaytu i pagpaꞌiguꞌan it isiyugid it prupitaꞌ nga si Isaias, nga magꞌaat,
MAT.3.3	“May magpanggaꞌmaran duꞌun it rugar nga kapupuyangtan, nga magꞌaat i pagꞌaaten,
MAT.3.3	‘Buwatan mit dalan i Ampuꞌan. Diritsuun baw gayen-gayenen mi i panawan ya ngaytu.’”
MAT.3.4	Inabel nga bulbul it ramu-ramu nga kamelyo i pakayan ni Juan ngayti, baw sambut ya binwat nga kulit it bakaꞌ. Payaꞌtung nga apan baw deges it putyukan i pangaꞌen ya. 
MAT.3.5	Mamagpuꞌsa-puꞌsa it paꞌaduꞌut kanya i taga Jerusalem baw mga taw duꞌut beken nga mga lansangan nga sakep gasit Judea, pati kat padipag-dipag it Jordan. 
MAT.3.6	Pamagsinguliꞌan nira i mga kasalaꞌan nira baw magpabawtis na sirat ki Juan duꞌut danum it Jordan ngayti, nga magpamatuud it indiꞌan na niray kasalaꞌan.
MAT.3.7	Temed ta, namuyaan ni Juan nga dakel i mga Pariseo baw mga Saduceo nga magpaꞌaduꞌut kanya ka magpabawtis gasiꞌ. Maat yat kanira, “Unuka situ kamu nga mga mapiyandayaꞌ nga subung it adat it dukul? Siyuy miyaat nga mapalagyuwan mi i panriga nga magꞌaꞌabut? 
MAT.3.8	Kaꞌilangan nga ipamatuud mi kat pangaꞌgenan mi nga magsinguliꞌ kamu na nga matuud. 
MAT.3.9	Ega kesgat nakem mi nga maat mi mga tungtung-inapuꞌ kamu naga ni Abraham, aypaꞌ ka sagyaan kamu nagay imyu it Ampuꞌang Diyus. Ka isugid kut imyu nga talagang kaya it Ampuꞌang Diyus nga, garing kat mga batu ngaytung ituꞌun, mapabaraꞌ ya nga mga tungtung-inapuꞌ ni Abraham. 
MAT.3.10	Ka kayti, magbebreꞌ na i kapa duꞌun it gamut it magpupꞌun nga kayu, ka kada kayu nga ega magbuwaꞌ it magayen, pukanen bawnga idaꞌpug duꞌut apuy. Ta, magꞌadeꞌdeng na nga atkayan i panriga it imyu.
MAT.3.11	Pagbawtisen ku kamu situt danum, bilang tandaꞌanan lamang it pagsinguliꞌ baw pangindiꞌ mit mga kasalaꞌan mi. Temed yay matuud, iyan mabut nga magsusunud it aken, kanya nga ibawtis it imyu, Espiritu Santo baw apuy. Talagang landaw paꞌ kanya it aken. Maski mawaꞌ it talumpaꞌ ya, ega mapakay nga mabwat ku, ka subrang banar i kataꞌasan ya. 
MAT.3.12	Kanya ngaytu i mukuman it mga taw. Ka subung it pagseskelen ya i aꞌawꞌaw ya, nga iꞌawꞌaw ya it kuꞌut. Bulunun ya i legas ka idawaꞌ duꞌut lagkaw. Temed iyan kuꞌut ngaytu, idaꞌpug duꞌun it apuy nga ega magpugda-pugdaw seked it kaꞌnu-kaꞌnu.”
MAT.3.13	Ega naꞌlay miyabut na gasiꞌ si Jesus duꞌut Jordan ngayti. Giyaringan ya, duꞌun naga it Galilea. Naꞌaduꞌun kanyat ki Juan ka pabawtis gasiꞌ. 
MAT.3.14	Siyabar kanya ni Juan nga magꞌaat, “Tabing galang it imu, unuka baliswaꞌ, nga akuy mawtis it imu, it aku talagay kaꞌilangan nga bawtisen mu?”
MAT.3.15	Temed katubag si Jesus, “Pataꞌnan mu lamang i magꞌabut ngaytu kayti. Sabap itu naga i mapakay nga buwaten ta, ka dapat ta nga buwaten i muꞌsang kataldengan nga ipagpabwat it Ampuꞌang Diyus.” Yapay pamayaꞌ ni Juan ngayti.
MAT.3.16	Iyan nabawtis na si Jesus, nga magpatingdal na, sakaling miyabri i langit. Naltegan ya i Espiritu Santo it Ampuꞌang Diyus nga magpapasalu duꞌun it kanya, nga subung it kalapatiꞌ i pamabilug. 
MAT.3.17	Dengan it may ampang nga duꞌut langit i garing, nga magꞌaat, “Itu i pagmaꞌa-maꞌalen ku nga Anak nga talagang kasasagyaan ku.”
MAT.4.1	Pagkabawtis it ki Jesus ngayti, tiyaban kanya it nagpasarum ngayti nga Espiritu Santo, tiyabanan it kanya duꞌut rugar nga kapupuyangtan, ka isaꞌun sukdanan ni Satanas, in unu, makapakursud ya. 
MAT.4.2	Iyan nagtaꞌlib nay epat nga pulung aldaw baw delem nga magpuwasa si Jesus, ginteman na kanya. 
MAT.4.3	Unupat miyabut nay manigpakursud nga si Satanas. Maat ya, “It Anak ka it Ampuꞌang Diyus, mampang ka lamang ka pabaraꞌen mu nga pangaꞌen i mga batu ngaytu.”
MAT.4.4	Temed pagtubag ni Jesus, maat ya, “Daꞌga baꞌ magsusurat i inaat it Ampuꞌang Diyus nga magꞌaat,
MAT.4.4	‘Ega lamang bulun nga pangaꞌen i ipagkaꞌgen it taw, in daꞌga kada ampang nga magliꞌwan kat baꞌbaꞌ it Ampuꞌang Diyus.’”
MAT.4.5	Pagkamuya ni Satanas kayti, tiyaban ya si Jesus ngayti duꞌun it siyudad it Jerusalem. Piyatindeg ya duꞌun it piyakaꞌabwatay nga bagiꞌ it Templo. 
MAT.4.6	Bawnga inaat ya siꞌ, “In talagang matuud nga Anak ka it Ampuꞌang Diyus, manugpa ka, ka daꞌga baꞌ basaꞌan magsusurat nga magꞌaat,
MAT.4.6	‘Sekaten it Ampuꞌang Diyus i mga anghil ya nga tarimaen ka.
MAT.4.6	Alugbabayen ka nira isaꞌun aꞌay mu nga masked, ega makataꞌkid it batu.’”
MAT.4.7	Katubag siꞌ si Jesus, maat ya, “Daꞌga baꞌ magsusurat gasiꞌ, nga,
MAT.4.7	‘Ega sukdanan mu i Ampuꞌang Diyus mu.’”
MAT.4.8	Pagkamuya siꞌ ni Satanas kayti, duꞌun siꞌ it siyagpawan it esang bukid nga abwatay nga banar i tiyabanan yat ki Jesus. Bawnga ipiyalawag yat kanya i muꞌsa nga mga kaꞌadiꞌan it banwa baw kabantugan nira. 
MAT.4.9	Maat siꞌ ni Satanas ngayti, “Talagang ibgay kuytut imu i muꞌsa ngaytu, basta manluud ka nga sumamba it aken.”
MAT.4.10	Maat siꞌ i tubag ni Jesus, “Magpaꞌalaid ka na, Satanas! Unu basaꞌan i magsusurat? Daꞌga magꞌaat nga,
MAT.4.10	‘Ampuꞌang Diyus mu lamang i sambaen mu, baw kanya lamang gasiꞌ i pagsirbiyan mu.’”
MAT.4.11	Ta, liminꞌid na nga matuud si Satanas ngayti. Bawnga may miyabut nga mga anghil ka piyagsirbiyan na nira si Jesus.
MAT.4.12	Nabaritaꞌan ni Jesus nga pinirisu na si Juan. Pagkabaritaꞌ ya, miyuliꞌ na kanya duꞌun it Galilea. 
MAT.4.13	Inabut ya, duꞌun nagat Nazaret. Takaꞌ ega na timnakenaꞌ duꞌun. Nagpaꞌugad na duꞌut Capernaum. Iti nga lansangan, duꞌun it tambing it Lapnaw it Galilea, baw sakep it nagtepad nga lugtaꞌ nga kabagiꞌan it kuyunan nga mga tungtung-inapuꞌ ni Zabulon baw ni Neftali it tagnaꞌ paꞌ. 
MAT.4.14	Duꞌun natuman i isiyugid it prupitaꞌ nga si Isaias, nga magꞌaat,
MAT.4.15	“Iyan mga babanwaan nga susubliyen it kuyunang mga tungtung-inapuꞌ ni Zabulon, nga ayun duꞌut dagat
MAT.4.16	naꞌlay na nga magpangaꞌgenan kat kadleman i mga taga Galilea ngaytu, temed inyagan na sirat eyag nga ega basta-basta.
MAT.4.16	Subung sirat sinakepan it kamataynen ka egay inawar nira, temed kayti, inyagan na sira.”
MAT.4.17	Gimnaring it iti nga timpu, nagpapuꞌun na si Jesus it manulduꞌ. Kat panulduꞌ ya, ipagꞌaat ya nga, “Siminguliꞌ kamu na it kasalaꞌan mi baw indiꞌan mi na, ka adeꞌdeng nay kaꞌadiꞌan it Ampuꞌang Diyus.”
MAT.4.18	Kaꞌsa nga magpanaw si Jesus duꞌut tambing it Lapnaw it Galilea ngayti, napsagan ya i duwang namagsulsug nga manigsedaꞌ, si Simon nga esang ngaran ya si Pedro, baw si Andres. Mamaglaya sira. 
MAT.4.19	Maat ni Jesus it kanira, “Mayaꞌ kamu nat aken, ka buwaten ku na kamu nga taw na i subuk paglugitmen mi.” 
MAT.4.20	Pagkagneg it duwa ngayti, tiyananan nira nay lugitem nira ngayti, ka miyayaꞌ nang matuud it ki Jesus.
MAT.4.21	Sigi nga panaw ni Jesus ngayti, napsagan ya gasiꞌ namagsulsug nagang duwa, si Santiago baw si Juan. Mga anak sira na Zebedeo. Mamagꞌayus sira it lambat nira duꞌut sakayan, iba nira nagay amaꞌ nira ngayti. Tiyaꞌwagan gasiꞌ sira ni Jesus. 
MAT.4.22	Egay beken, dimnasun na gasiꞌ i duwa ngayti. Amaꞌ nira, duꞌun nagat sakayan ngayti, natuduꞌ.
MAT.4.23	Ta, it magpangadal na ngayti si Jesus, liyekep-lekep yay rugar it Galilea ngayti. Magpanulduꞌ kanya duꞌut mga papagsambaan, nga ipagpanulduꞌ ya i Magayen nga Baritaꞌ sabap it kaꞌadiꞌan it Ampuꞌang Diyus. Pagpagayenen ya gasiꞌ i mga taw kat in unu nga sarut nira. 
MAT.4.24	Nangalaid nay baritaꞌ pasar it mga kalililuꞌan nga buwat ngayti ni Jesus, nakalkep it muꞌsang banwa it Siria. Aypaꞌ ka dakel na nga magꞌabut, nga magtataban it magsarut it dakel nga kalasit sarakiten, pati mga pagpapulpugun it maraꞌe-raꞌet, mga magpulpug nga magpangingsil, baw beken nga may patay nga bagit bilug. Pagpagayenen ya sira nga muꞌsa. 
MAT.4.25	Aypaꞌ dakel na nga taw nga garing kat belag-belag nga rugar nga magbaya-bayaꞌ it ki Jesus ngayti. May garing duꞌun it Galilea na ngayti, duꞌut Decapolis, duꞌut Jerusalem, duꞌut Judea baw duꞌun it sang dipag it Jordan.
MAT.5.1	Kaꞌsa nga namuyaan ni Jesus nga dakel nang dakel siꞌ i mga taw duꞌun nga miyabut, timnungu-tungul kanya duꞌut esang bulud bawnga miyadung. Nagpatpad naga duꞌut kanya i mga alagad ya. 
MAT.5.2	Bawnga tiyulduꞌan ya sira, nga magꞌaat,
MAT.5.3	“Magkasagya i mga taw nga, ipagpabetang nira nga talagang egay sadiling kakayaan nga masarigan, in daꞌga Ampuꞌang Diyus lamang, sabap kaꞌuyut sira duꞌun it kanyang kaꞌadiꞌan.
MAT.5.4	Magkasagya i mga magkasmek sabap it nabwat nga kasalaꞌan, ka banga-bangayen sira it Ampuꞌang Diyus.
MAT.5.5	Magkasagya i mga mapiyalulus, ka siguradu nga tanggapen nira i muꞌsa nga isiyanggup it Ampuꞌang Diyus.
MAT.5.6	Magkasagya i mga talagang kubwat nga pirmi it kaꞌirgan it Ampuꞌang Diyus, sabap talagang ibgay ya it kanira nga mabwat nira.
MAT.5.7	Magkasagya i mga maꞌildaw, ka ildawan naga gasiꞌ sira it Ampuꞌang Diyus.
MAT.5.8	Magkasagya i mga taw nga egay antap it nakem nira nga ega magayen, in daꞌga purus mataldeng kat panleteg it Ampuꞌang Diyus. Sabap siguradung makitaan nira kanya.
MAT.5.9	Magkasagya i mga magkabwat it dalan nga ipagkagayen, sabap ipabetang sira it Ampuꞌang Diyus nga mga anak ya.
MAT.5.10	Magkasagya i mga pagpakuriꞌan sabap it kanira nga pagsunud it kaꞌirgan it Ampuꞌang Diyus, sabap talagang kaꞌuyut sira duꞌun it kanyang kaꞌadiꞌan.
MAT.5.11	Magkasagya kamu in pagsawayen kamu it beken, in pagpakuriꞌan baw pagꞌampangan kamu it muꞌsang maraꞌe-raꞌet nga pamuwat-buwat nirat imyu sabap it magpamayaꞌ baw magsarig kamu nat aken. 
MAT.5.12	Sumagya kamu! Talagang sagyaan mi tu nga banar, sabap ega talaga basta-basta i itumbas it imyu duꞌut langit. Demdemen mi nga atkayan nagay pabetang it mga kagiyaringanan nira it mga prupitaꞌ ngaytit tagnaꞌ.”
MAT.5.13	Ipiyasigi ni Jesus i panulduꞌ ya, nga maat ya, “Kamu nga magsunud it kaꞌirgan it Ampuꞌang Diyus, kaꞌalimbawaan mi, asin, nga yay talagang pagkaꞌilanganen situt banwa. Ta in beteꞌ tumaꞌbang i asin ngaytu, magꞌuꞌunu paꞌ mapaꞌuliꞌnan i palaꞌ ya? Daꞌga ega nay kapulusan? Simpri ibuntal na lamang. Baraꞌan ya tetegday-tegdayan na lamang it mga taw.
MAT.5.14	Kaꞌalimbawaan mi gasiꞌ, tidaw situt sinirungat langit, ka eyagan mi i pikiran it katataawan. Ta, demdemen mi nga siyudad nga duꞌun it siyagpawan it bulud, ega magkataguꞌ ka magkaltegan i sayaꞌ. 
MAT.5.15	Dedemdemen mi tu gasiꞌ, nga simpri egay magket it tidaw nga pagkapagket ya, sukruban ya it alupan. In daꞌga iduꞌun ya talaga it dadaꞌtunan, isaꞌun maꞌyagan i muꞌsang seled it balay. 
MAT.5.16	Aypaꞌ ega itaguꞌ mi i pamayaꞌ mi. Sana masgu nga pirmi i imyu nga tidaw kat panleteg it kadakel, isaꞌun maꞌyag it kanira i magagayen nga buwat mi, baw bantugun nira i Amaꞌ mi nga duꞌun it langit.”
MAT.5.17	Maat siꞌ ni Jesus, “Iyan ega pikiren mi nga inasitu ku, ranggaꞌen ku i mga urdin it Ampuꞌang Diyus baw mga ipiyasugid ya it mga prupitaꞌ. Ega talaga iyan i enged ku, manranggaꞌ, in daꞌga isaꞌun matuman i muꞌsa. 
MAT.5.18	Ka ituy matuud nga iꞌaat kut imyu. Talagang maꞌawaꞌ i langit baw banwa, takaꞌ talagang egay kaꞌawaꞌan it maski piyakadekeyeꞌ nga bagiꞌ it mga urdin it Ampuꞌang Diyus seked it ega matuman i muꞌsa. 
MAT.5.19	Aypaꞌ in siyu-siyu nga ega pagsunudun ya i maski dekeyeꞌ lamang nga inaat it mga urdin ngaytu, baw gasiꞌ nga ipanulduꞌ ya it beken nga taw nga ega gasiꞌ sunudun nira, ipabetang kanya nga timawaꞌ duꞌun it kaꞌadiꞌan it Ampuꞌang Diyus. Temed iyan magsunud it mga urdin baw tulduꞌan ya gasiꞌ i beken it sumunud sira, ipabetang kanya nga matanug duꞌun. 
MAT.5.20	Matuud tu talaga i ipagꞌaat ku ngaytut imyu nga, in pagsunud mi it kaꞌirgan it Ampuꞌang Diyus subung na lamang it pagsunud it mga Pariseo baw mga manigpaꞌyag it urdin, talagang daꞌkamu kasled duꞌun it kaꞌadiꞌan it Ampuꞌang Diyus ngaytu.”
MAT.5.21	Maat siꞌ ni Jesus, “Nagnegan mi i ipiyagꞌurdin kat mga taw it tagnaꞌ nga, ‘Kuydaw ka it pangimatay, ka in siyu-siyu nga getasen yay ginawa it masigkataw ya, may turubagen ya duꞌun it ukuman.’ 
MAT.5.22	Temed kayti aku na i magꞌaat it imyu, maski desang miseg ka it maꞌiba mu, siguradu nga turubagen mu na duꞌun it Ukuman. Ka basta manregda-regda ka, mapakay nga ukumanan ka it manigsurugiden. Aaten muy iba mu, ‘Magpulpug ka!’ mapakay nga iduꞌun ka it apuy nga ega magpamu-pamugdaw, nga panriga it Ampuꞌang Diyus.
MAT.5.23	Aypaꞌ maski duꞌun ka na it Templo nga magtataban it pagbuwaten nga ipagpasalamat mu duꞌun it Ampuꞌang Diyus, in mademdeman mu nga may pagraꞌe-raꞌetan it nakem it maꞌiba mu it imu, 
MAT.5.24	tananan mu daꞌan i taban mu ngayti. Paꞌaduꞌun ka daꞌan it kanya ka magꞌayusan kamu. In nagkagayen kamu na, bawnga paꞌuliꞌan muy taban mu ngayti nga pagbuwateng ipagpasalamat duꞌun it Ampuꞌang Diyus. 
MAT.5.25	Ta, in beteꞌ gasiꞌ may kudimanda it imu duꞌun it ukuman, mintras may timpu paꞌ pakiꞌayus ka nga lagi it kanya, parabir makapaꞌapyat yay dimanda ya ngayti. Ka in ega buwaten muy atkaytu, barang daꞌgen ka. Ta daꞌga iꞌintergaꞌ ka it manigꞌukuman duꞌun it mga guwardiya, ka iduꞌun ka it pirisuwan. 
MAT.5.26	Talagang matuud tuy iꞌaat ku ngaytut imu, nga egay kaliꞌwanan mu duꞌun seked it ega paꞌ napwas mu i muꞌsang ipiyagbetangan it imu nga ukuman.”
MAT.5.27	“Nagnegan mi tu gasiꞌ nga ipiyagꞌurdin it tagnaꞌ, nga magꞌaat, ‘Kuydaw kat pamakun duꞌun it ega asawa mu.’ 
MAT.5.28	Temed kayti, aku na i magꞌaat it imyu, in siyu-siyuy panenyekan yat esang babay may antap it nakem ya, subung it napakunan ya na. 
MAT.5.29	Aypaꞌ in mata mu i pagpanggaringan it ipagkasalaꞌan mu, luwaten mu na lamang bawnga ibuntal. Ka magayen pay may magnis na nga bagit bilug mu, ega gat kumplitu pay bilug mu nga italpak duꞌun it apuy nga ega magpamu-pamugdaw, nga panriga it Ampuꞌang Diyus. 
MAT.5.30	Atkayan nagay alima mu, maski iwanan manggid, peꞌteken mu in magkapisiꞌan mu na lamang it kasalaꞌan, ka ibuntal. Ka magayen paꞌ talaga i may ginis nat bilug, ega gat kumplitu ngayan i italpak duꞌun it apuy nga egay kapugdawan ya, nga panriga it Ampuꞌang Diyus.
MAT.5.31	May panulduꞌ it tagnaꞌ nga magꞌaat, ‘In pablagan it lalaki i asawa ya, kaꞌilangan nga begayan ya it kasuratan nga katandaꞌ it nagbelag na sira.’ 
MAT.5.32	Temed kayti aku na i magꞌaat it imyu, nga nagkasalaꞌan i esang lalaki nga pablagan yay asawa ya nga ega naga nasalaꞌ it beken nga lalaki. Simpri nagkasalaꞌan kanya, ka ipiyakursud yay asawa ya ngaytu it mamakun in paꞌasawa siꞌ kanyat beken. Baw in siyu-siyuy mangasawa it babay ngaytu nga piyablagan, kanya gasiꞌ i nakapakun.”
MAT.5.33	“Nagnegan mi naga gasiꞌ i urdin ngaytit tagnaꞌ nga magꞌaat, ‘Iyan ega palipasen mu i siyumpaan mu nga sanggup mu, in daꞌga talagang tumanen mu i isiyanggup mu duꞌun it Ampuꞌang Diyus.’ 
MAT.5.34	Temed kayti aku na i magꞌaat it imyu, nga ega na magsumpa kamu. Ega na aaten mu nga, ‘Sistigu ku i langit,’ ka langit ngaytu i bilang pagꞌadungan it Ampuꞌang Diyus kat pagkaꞌadiꞌ. 
MAT.5.35	U aaten mu nga ‘Sistigu ku i banwa,’ sabap bilang pagtutungtungan tu it aꞌay ya. Ega gasiꞌ aaten mu nga, ‘Sistigu ku i Jerusalem,’ sabap siyudad tu it mabantug nga Adiꞌ. 
MAT.5.36	Eeꞌ baꞌ, talagang ega na mapakay nga aaten mu, ‘Ibet na bang mapunggut i ulu ku,’ sabap maski sang naay nga buꞌuk it ulu mu, ega mabwat mu nga mapaputiꞌ u mapaꞌitem i tumubuꞌ. 
MAT.5.37	Yay magayen nga ampangen mi, in eeꞌ, eeꞌ. In ega, ega. Tamaꞌ naga yan basta kamatuudan, ka maraꞌe-raꞌet nay maski unu nga idungag mu nga pangibet, sabap si Satanas na i garing.”
MAT.5.38	“Nagnegan mi gasiꞌ i itu nga inaat it urdin, ‘Kaꞌilangan ukuman nga ipagsubung. In nakarindi kat matat iba mu, yanagay buwaten it imu. In nakapungaꞌ ka it nipen it beken, pungaꞌan ka nagay imu.’ 
MAT.5.39	Temed kayti aku na i magꞌaat it imyu, nga kaꞌilangan egay kat nakem mi nga kubles in pakuriꞌan it beken. Pataꞌnan mu na lamang. In beteꞌ may tumampaling it imu kat iwanang ayun nga basingil mu, pataꞌnan mu na lamang nga tampalingen ya gasiꞌ i sang bali. 
MAT.5.40	Baw in may rimikramu it imu, ka kupasurung yay badyuꞌ mu, magayen isurung mu nay pati gulamen mu. 
MAT.5.41	Ta, in regesen ka gasiꞌ, nga ipapirisiꞌen it esang sundaluꞌ i pirisiꞌen ya it sang kilumitru, magayen in ustuꞌun mu nay mga duwang kilumitru. 
MAT.5.42	Talagang iyan i magayen, begayan mu i magꞌangut asat imu, baw ega daꞌgaen mu i magpanlebas gasiꞌ asan it imu.
MAT.5.43	Daꞌga baꞌ nagnegan mi i sambatan it mga taw nga, ‘Rarasan mu i mga kaꞌibaan mu, temed isgan mu i kakuntraꞌ mu.’ 
MAT.5.44	Temed kayti aku na i magꞌaat it imyu, rarasan mi i pati mga kakuntraꞌ mi, baw ipanalangin mi nga ildawan i mga magpanumpa it imyu. 
MAT.5.45	Ka basta atkayan i buwat mi, maꞌyag nga kamu, matuud nga mga anak it Amaꞌ mi nga duꞌun it langit. Sabap pagpalbaten yay aldaw isaꞌun eyagan i muꞌsang katataawan, maski mararaꞌe-raꞌet u magagayen i adat. Atnaga pagpaꞌuranen ya kat mga mataldeng baw daꞌga. 
MAT.5.46	Ka in iyan lamang, mga magraras it imyu i rarasan mi, unu paꞌ i tumbas nga pagꞌeꞌlaten mi? Ka daꞌga baꞌ pagbuwaten nay atkaytu it maski mga malulupig nga manigpabayad it barayadan duꞌut gubirnu? 
MAT.5.47	Baw in iyan lamang i pagpakiꞌiba-ibaan mi, mga magpakigayen-gayen it imyu, ta unuy nabwat mi nga subraꞌ paꞌ it beken? Ka pagbuwaten gasiꞌ tu it pati sira nga ega taawan it Ampuꞌang Diyus. 
MAT.5.48	Aypaꞌ kaꞌilangan pasbung kamu it Amaꞌ mi nga duꞌun it langit, nga kagayen it buwat ya, egay kakurangan.”
MAT.6.1	Ipiyasigi ni Jesus i panulduꞌ ya ngayti, nga maat ya, “Kaꞌilangan inturun mi nga ega lamang desang paleteg-leteg in magbuwat kamu it magayen. Ka basta atkayan i pagbuwaten mi, siguradung egay tumbas nga matanggap mi nga gumaring duꞌut Amaꞌ mi nga duꞌut langit.
MAT.6.2	Aypaꞌ, in magbegay ka it ildaw mu duꞌun it in siyuy may kaꞌilangan, ega na itingeg-tingeg mu nga subung it pamagbuwaten it mga mamagbete-beteꞌ nga mamagsunud it kaꞌirgan it Ampuꞌang Diyus. Pagbuwaten niray atkaytu in duꞌun sirat papagsambaan baw duꞌun it mga karsadaꞌ ka isaꞌun tuꞌgudun sira it mga taw. Isugid kut imyu, tiyanggap na nira nga lagi i tumbas nira kat pagtuꞌgud ngayti. Ega nay inawaren nirang beken nga tumbas. 
MAT.6.3	Iyan i magayen in magbegay ka it ildaw mu, ega na ipaꞌrut mu it maski kagayen mu nang banar nga iba-iba mu, 
MAT.6.4	isaꞌun baꞌ tagu-taguꞌ nga banar i pagbegay mu ngaytu. Ka iyan i siguradu, nga tumbasan ka it Amaꞌ mu nga duꞌun it langit, nga magkalteg it maski tagu-taguꞌ ngaytung pagbuwaten mu.”
MAT.6.5	“Atkayan naga in magpanalangin kamu, ega pasbung kamu it mga magbete-beteꞌ ngayan nga mamagsunud it kaꞌirgan it Ampuꞌang Diyus. Ka yay kaꞌiꞌirgan nira, mamagtitindeg i mamagpanalangin duꞌun it papagsambaan nira baw duꞌun it salangayan it mga karsadaꞌ, isaꞌun magkaltegan sira it mga taw. Matuud i isugid kut imyu, tiyanggap na nirang lagi i tumbas nira. 
MAT.6.6	Yay magayen in magpanalangin kay imu, paꞌesa-esa ka duꞌun it esa nga seled baw magsiradu. Bawnga manalangin ka na duꞌun it Amaꞌ mu nga ega magkaltegan temed kanyay magkalteg it imu. Ka siguradu yang tumbasan ya ikaw kat buwat mu ngayang ega uyut i patuꞌgud.
MAT.6.7	Ta, kat panalangin mi gasiꞌ ngaytu, ega maat ubus saꞌupun, saꞌupun nga subung it pagbuwaten nira nga ega taawan it Ampuꞌang Diyus. Ka tanud nira kat saꞌu-saꞌup nira ngaytu pagnegan na sira kat panalangin nira ngayti. 
MAT.6.8	Talagang ega guruun mi i kanira ngaytu nga mga pagbuwaten, sabap magkaꞌrutan na nga lagi it Amaꞌ mi nga duꞌut langit i kaꞌilangan mi, maski ega paꞌ naꞌangut mi duꞌut kanya.
MAT.6.9	Atkaytu i magayen nga panalangin mi.
MAT.6.9	‘Amaꞌ namen nga kat langit, bantugun baw kilalaen nga ega babasta-bastaen i ngaran mu.
MAT.6.10	Pagꞌangutun namen nga madaliꞌ na mabut i pagꞌadiꞌan mu nay muꞌsang katataawan, baw pagsunudun nay kaꞌirgan mu situt sinirungat langit nga subung it pagsunud asan it langit.
MAT.6.11	Pagꞌangutun namen gasiꞌ nga aldaw-aldaw begayan kami it magkakaꞌen namen.
MAT.6.12	Pasinsiyaen mu naga i mga kasalaꞌan namen, nga subung it pagbuwaten namen nga pagpasinsiyaen namen i mga magkasalaꞌan sinit amen.
MAT.6.13	Baw pagꞌangutun namen asat imu nga ega naga ipaꞌintulut mu nga masukdanan kami it subraꞌ na, in daꞌga iribri mu kami nga pirmi it ki Satanas.
MAT.6.13	Sabap ikaw i may pagkaꞌadiꞌ baw guna nga egay kasbung, baw kabantugan nga egay katupusan it seked kaꞌnu-kaꞌnu. Kamatuudan tu!’
MAT.6.14	Sabap in pagpasinsiyaen mi i nagkasalaꞌan asat imyu, pasinsiyaen kamu gasiꞌ yan it Amaꞌ mi nga duꞌun it langit. 
MAT.6.15	Temed in ega pagpasinsiyaen mi i nagkasalaꞌan asat imyu, ega naga yan pasinsiyaen kamu it Amaꞌ mi ngaytu nga duꞌut langit it imyu nga mga kasalaꞌan.
MAT.6.16	Beken paꞌ gasiꞌ nga iꞌaat kut imyu, in pagbuwaten mi i pagpuwasa, ayaw kamut pagrupa it subuk magkasmek, nga subung it pagꞌadaten it mga taw nga mamagbete-beteꞌ nga mamagsunud it kaꞌirgan it Ampuꞌang Diyus. Ka buwat nira yan, daꞌna mamagpangayus it bilug, ka isaꞌun maꞌrutan lamang it beken nga mamagpuwasa sira. Matuud tu talaga nga tiyanggap na nira i kanirang tumbas. 
MAT.6.17	Temed ikaw, in magpuwasa ka, kaꞌilangan manraꞌmus baw mangapay-apay ka, 
MAT.6.18	isaꞌun ega maꞌrutan it beken nga magpuwasa ka. Iyan lamang i magkaꞌrut, Amaꞌ mu nga duꞌut langit. Ega magkaltegan kanya temed kanyay magkalteg it pagbuwaten mu ngaytu nga ega ipagpatuꞌgud mut beken. Ta simpri, kanyay tumumbas it imu.”
MAT.6.19	“Beken paꞌ nga iꞌaat kut imyu, ayaw kamut pagrinut it kamanggadan situt banwa, ka situt banwa dakel-dakel na nga magranggaꞌ, nga subuk tanga, karat baw sumang kaꞌanu takawun. 
MAT.6.20	Aypaꞌ subraꞌ nga magayen, kamanggadan duꞌut langit i rinutun mi, nga kagayenang iꞌildaw it Ampuꞌang Diyus baw tumbas it pagsunud mit kaꞌirgan ya. Ka iyan i kamanggadan nga ega magkaketket it tanga, daꞌga pagkaraten baw ega magkatakaw. 
MAT.6.21	Sabap yay matuud, in ari-ariyen i kamanggadan mu, simpri duꞌun nga pirmi i nakem mu.
MAT.6.22	Madungag ku paꞌ nga beken, iyan i bilang tidaw it bilug, mata. In egay dipirinsiya, simpri maꞌyag i muꞌsang panleteg mu. 
MAT.6.23	Temed in may dipirinsiya it mata mu, simpri madlem i muꞌsa kat panleteg mu. Ta, pagꞌaaten ku ngaytu nga mata nga bilang tidaw it bilug, pagpapuntuꞌan kaytu, nakem mu. Ka basta sadiling kaꞌirgan baw kagayenan situt banwa i paglabiyen mu, abaa, talagang madlem nga madlem i kat nakem mu.
MAT.6.24	Ka yay matuud, egay maski siyu nga manigsirbi nga kapagsirbi it duway agalen. Ka barang isgan ya nay sangbat, esa mana i maꞌalen ya, u in daꞌga, esa mana nga agalen i pagsirbiyan yat kamatuudan, iyan esa tibabaꞌen ya na. Ta atkayan naga, basta pagrinut it betang i kanget it nakem mi, talagang ega mapakay nga sirbiyan mit kamatuudan i Ampuꞌang Diyus.
MAT.6.25	Aypaꞌ ka ipagꞌaat kut imyu nga ayaw kamut palibeg it pikiran mi it in ari mapisiꞌan it muꞌsang kaꞌilangan it bilug mi nga subuk pangaꞌen, pagꞌimnun baw pagpakay. Ka daꞌga baꞌ subraꞌ pat pangaꞌen i kaꞌgenan baw subraꞌ paꞌ gasiꞌ it pakayan i bilug mi? Ta it kaꞌgenan baw bilug, begay nagat Ampuꞌang Diyus it imyu, simpri ibgay ya gasiꞌ i pagkaꞌilanganen mi ngaytu nga pangaꞌen baw pakayan. 
MAT.6.26	Ka panawun lamang it pikir mi i mga manu-manuk. Daꞌga baꞌ, daꞌsira magpanluwa-luwak, u mamagpamgu, u mamagdawaꞌ duꞌun it lagkaw? Temed daꞌsira pamagpuyangten, ka pagpakaꞌnen sira it Amaꞌ mi nga duꞌun it langit. Ta unu, daꞌga baꞌ subraꞌ kamu paꞌ it mga manu-manuk ngaytu? 
MAT.6.27	Ta siyu manggid it imyu i makadungag it kaꞌgenan ya it maski sang dekeyeꞌ nga uras kat palibeg it pikir ya? Simpri ega.
MAT.6.28	Baw, ta, unuka pagpalibegan mi i sabap it pakayan? Panawun it pikir mi in magꞌuꞌunu magtubuꞌ i mga bura-burak situt banwa. Daꞌga baꞌ, daꞌgay pagpakarigaan nira u mamagꞌabel? 
MAT.6.29	Temed ituy kamatuudan, nga maski adiꞌ nga si Solomon nga pagdaya-dayawun na kat kadakulaꞌ it kamanggadan ya, temed ega naga nakapamakay it nakalandaw na it mga bura-burak ngaytu. 
MAT.6.30	Talagang dekeyeꞌ i pamayaꞌ baw pagsarig mi, ka in subuk pagpapakayan it Ampuꞌang Diyus it mga bura-burak i dikut nga kayti egen, temed dedelem idaꞌpug duꞌut apuy, ta daꞌga baꞌ subraꞌ kamu na nga papakayan ya?
MAT.6.31	Aypaꞌ ayaw kamut palibeg it pikiran mi it pangaꞌen, pagꞌimnun baw pakayan mi. 
MAT.6.32	Talagang matuud nga magkasasawan tu it mga taw nga ega pay pamayaꞌ baw pagsarig it Ampuꞌang Diyus. Temed kamu, ega na beteꞌ pasbung it kanira, sabap magkaꞌrutan na nga lagi it Amaꞌ mi nga duꞌut langit nga talagang pagkaꞌilanganen mi i muꞌsa ngaytu. 
MAT.6.33	Aypaꞌ ipadaꞌeg mi nga pirmi kat nakem mi i kamatuudang pagpasakep mi it Ampuꞌang Diyus baw eꞌres nga pagsunud mi it pangaꞌgenang mataldeng nga ipiyagꞌurdin ya. Bawnga iꞌildaw yat imyu i mga bagay ngaytu nga pagkaꞌilanganen mi. 
MAT.6.34	Baw ta, ayaw kamut palibeg it pikiran it in unu siꞌ i dedelem. Isarig mi lamang duꞌun it Ampuꞌang Diyus. Tamaꞌ nat pikiran mi i mga kakuriꞌan it itung aldaw. Ta, unuka idungag it palibegan i in unu siꞌ nga kakuriꞌan i mabut dedelem?”
MAT.7.1	Ipiyasigi ni Jesus i panulduꞌ ya, nga maat ya, “Paꞌalaidan mi i adat nga pirming pagsitaren i maꞌiba mi, isaꞌun daꞌkamu naga magkasitaran. 
MAT.7.2	Sabap in magꞌuꞌunu kamu magꞌukuman it maꞌiba mi, atkayan nagay pangukuman it imyu. In mapiyabeꞌgat kamu it maꞌiba mi, mabeꞌgat nagay tanggapen mi.
MAT.7.3	Taꞌway in unuka, in puling gat beken nga kapu-kapu lamang, yan i pagsisigmataen mu nga pirmi. Temed in sadili mu nga puling nga magbabangkar nat mata mu, pagpataꞌnan mu lamang. 
MAT.7.4	Ta, magꞌuꞌunu mu maꞌaat i maꞌiba mu, ‘Daliꞌ, awaꞌen kuy puling mu ngayan nga kapu-kapu,’ it may magbabangkar asat mata mu? 
MAT.7.5	Aypaꞌ ikaw nga ipagpabetang mu nga egay magkaꞌiway kat pangaꞌgenan mu, gayen-gayenen mu daꞌan i sadiling adat, bawnga mapakay nga iwayen muy ega magayeng buwat it maꞌiba mu. Awaꞌen mu daꞌan i magbabangkar ngayan, isaꞌun makalteg ka it magayen. Magayen-gayen mut kaꞌawaꞌ i puling it iba mu.”
MAT.7.6	Bawnga ipiyanulduꞌ ni Jesus nga ega tegelan it tumulduꞌ i mga taw nga magtibabaꞌ it ampang it Ampuꞌang Diyus, ka daꞌsira kupagneg. Maat ya, “Iyan ega ibgay mit mga keꞌdeng i bagay nga ega basta-basta, sabap pasaꞌliyan kamu lamang baw kagaten nira. Ega gasiꞌ isaꞌbug mi duꞌut adapan it mga beyeꞌ i mga kararasan nga marerga nga baliꞌeg mi, sabap tegday-tegdayan nira lamang yan i mga iyan ngayan.”
MAT.7.7	“Temegel kamu it mangut duꞌun it Ampuꞌang Diyus, ka siguradu yan nga begayan kamu. Tegel-tegelan mit tumulus duꞌut kanya i pagkaꞌilanganen mi, ka tabangen ya kamu nga maparagan mi. Paꞌungaꞌ-ungaꞌ kamu it pasleden kat adapan ya, ka talagang sumambung kanya. 
MAT.7.8	Sabap pagbegayan ya i kumpur magꞌangut. Magkaparag i iyan nga magtulus. Baw talagang sambungan i kumpur magpaꞌungaꞌ-ungaꞌ it pasleden.
MAT.7.9	Ka unu, batu i ibgay mi it anak mi nga magꞌangut it pangaꞌen? 
MAT.7.10	U in beteꞌ sedaꞌ i pagꞌangutun ya, unuy ibgay mi, dukul? 
MAT.7.11	Ta, in kamu nga makasalaꞌan, magkaꞌrut megay it magagayeng bagay kat mga anak mi, daꞌga baꞌ subraꞌ na i Amaꞌ mi nga duꞌut langit? Talagang ibgay yay mga magagayeng bagay kat mga magꞌangut duꞌun it kanya.
MAT.7.12	Aypaꞌ, buwaten mi duꞌun it beken, iyan nga ireg mi nga yanagay buwaten nira gasiꞌ it imyu. Itu i pagpaꞌulugan it paꞌaaten mi nga mga urdin ni Moises baw mga ipiyanulduꞌ it mga prupitaꞌ.”
MAT.7.13	“In yay kanget it nakem mi, kaꞌadiꞌan it Ampuꞌang Diyus, iyan i piliꞌen mi nga seldan, masupit manggid nga puwirtaꞌan. Sabap iyan mawayang nga puwirtaꞌan baw malayaw nga dalan, dakel i maglapas baw magsunsun kaytu, temed yay matuud, itu i magꞌaduꞌun it kakuriꞌan nga egay kaskedan. 
MAT.7.14	Temed talagang masupit i puwirtaꞌan baw ega malaya-layaw i dalan nga magꞌaduꞌun it kaꞌgenan nga egay kaskedan. Aypaꞌ ka ega dakel i magkaparag kaytu.”
MAT.7.15	“Magꞌintur kamu kat mga magpapru-prupitaꞌ, nga ega naga pagpanakman it Ampuꞌang Diyus. Magꞌinu-inu sirat imyu nga maat, nakman sira nga subuk tupa. Arit yay kamatuudan, kaꞌiꞌilang sira nga subung it mga bunglun duꞌut talun. 
MAT.7.16	Simpri makilalaan mi yan sira kat mga pagbuwaten nira, nga subuk magkakilalaan i kayu kat buwaꞌ ya. Ka ega muwaꞌ it ubas i sapinit, u muwaꞌ it igos i dikut nga madugiyen. 
MAT.7.17	Baw iyan luwak nga kayu nga makseg, magayen gasiꞌ i buwaꞌ ya, temed in magsarut i kayu, egay kukaꞌen it buwaꞌ ya, ka ega magayen. 
MAT.7.18	Ka ega mapakay nga muwaꞌ it maraꞌe-raꞌet nga buwaꞌ i kayu nga magayen. Baw ega gasiꞌ mapakay nga muwaꞌ it magagayeng buwaꞌ i kayu nga maraꞌe-raꞌet. 
MAT.7.19	Ta, kada luwak nga kayu nga magsarut, nga ega magayen i buwaꞌ ya, pukanen na lamang, ka idaꞌpug na lamang duꞌun it apuy. 
MAT.7.20	Aypaꞌ ka duꞌun it mga buwat nira, makilalaan mi sira nga mamagpapru-prupitaꞌ lamang.
MAT.7.21	Yay matuud, ega muꞌsa nga magtaꞌwag it aken, Ampuꞌan, i makasled duꞌun it kaꞌadiꞌan nga duꞌut langit, in daꞌga sira lamang nga magsunud nga matuud it kaꞌirgan it Amaꞌ ku nga duꞌun it langit. 
MAT.7.22	Talagang in asan nat aldaw it pangukuman, dakel yan nga maat it aken, ‘Ampuꞌan, pasleden mu kami ka daꞌga baꞌ nangadal kami naga pasar it imu, baw ngaran mu naga i siyangpit namen iyan magꞌimugaw kamit mga mararaꞌe-raꞌet baw magbuwat kamit mga kalililuꞌang bagay?’ 
MAT.7.23	Temed yay itubag kut kanira, ‘Talagang ega pagkilalaen ku kamu nga taawan ku. Magliꞌid kamu na situt aken, mga mamumuwat it karaꞌe-raꞌetan!’”
MAT.7.24	“Aypaꞌ in siyu-siyu nga magpagneg baw magsunud it mga ipagpanulduꞌ ku ngaytu, subung kanya it mapikir nga taw nga piyatindegan yat balay ya duꞌun it lugtaꞌ nga nagragiꞌ it batu baw ipiyatꞌed ya. 
MAT.7.25	Pagꞌabut it dimnaꞌet, nga liminyud it dimnakulaꞌ na nga luyud, baw diminres it masbeg nga minsag it balay ya ngayti, temed ega naꞌunu-unu, ka yanayti, ipiyatꞌed ya duꞌut may batu ngayti.
MAT.7.26	Temed iyan taw nga, lamang magkagnegan yay panulduꞌ ku ngaytu, temed ega pagsunudun ya, kanya i subung it taw nga engel-engel, nga pagpati-patindeg yat balay ya duꞌun it kaꞌigsan baw ega ipiyatꞌed ya. 
MAT.7.27	Ta pagdaꞌet siꞌ, liminyud siꞌ it dakulaꞌ baw simimbeg naga i deres, pinsag i balay ya ngayti. Paribasay duꞌut igis i pagtitindegan baw ega matꞌed, gimimbaꞌ, unupat naꞌukar-ukar na.”
MAT.7.28	Pagkatupus ni Jesus it ipagpanulduꞌ ya ngayti, namagkaliluꞌ i mga taw ngayti nga namagkagneg. 
MAT.7.29	Sabap maꞌyag kat ampang ya nga kanya i may pudir tumulduꞌ. Ega subung it mga manigpaꞌyag it urdin, nga mamagsangpit nga pirmi it inaat it mga kamagugurangan it tagnaꞌ.
MAT.8.1	Pagpanadsad ni Jesus duꞌun it bulud ngayti, dakel siꞌ nga taw nga magdasun-dasun it kanya. 
MAT.8.2	May nandangep duꞌut kanya nga esang lalaki nga babangbangen, nga nanluud duꞌun it sarungaan ya, baw miyampang nga magꞌaat, “Ampuꞌan, in beteꞌ ireg mu, talagang mapagayen mu aku.”
MAT.8.3	Tiyapal kanya ni Jesus, dengan it miyampang nga magꞌaat, “Talagang ireg ku. Kayti nga lagi, gumayen ka naytu!” Pagkaꞌampang ni Jesus kayti, sakaling gimnayen i babangbangen ngayti. 
MAT.8.4	“Iyan,” maat ni Jesus, “ega daꞌay sugidan mu nga maski siyu, in daꞌga paꞌaduꞌun ka nga lagi it sasirduti, ka paꞌeket-eket ka it kanya. Bawnga megay ka it ipagpasalamat, uyun kat mga ipiyagꞌurdin ni Moises, nga bilang pamatuud kat mga taw nga magayen ka na.”
MAT.8.5	Iyan naꞌaduꞌun si Jesus it Capernaum, pagkaꞌbut ya duꞌun it lansangan ngayti, may miyadap duꞌut kanya nga esang kapitan it sundaluꞌ it mga Romano. Magpasanguꞌ-sanguꞌ duꞌun it kanya nga magꞌaat, 
MAT.8.6	“Agalen, tabiꞌ, taraꞌgen ku ngayti baꞌ nga lalaki duꞌut balay, magsarut bayting matuud. Maski lised, daꞌna magkalised. Talagang makuriꞌ bayti i kabetangan ya.”
MAT.8.7	“Ta in atkayan,” maat ni Jesus, “mayaꞌ akut imu ka pagayenen ku kanya.”
MAT.8.8	Temed kaꞌampang i kapitan ngayti, maat ya, “Agalen, maski ega mayaꞌ ka, sabap talagang subraꞌ ka nga mataꞌas. Magꞌeyaꞌ aku nga pabayaꞌen ka duꞌut amen. Pagsisiguruun ku nga, mampang ka lamang kayti, gumayen talagay taraꞌgen ku ngayti. 
MAT.8.9	Ka naꞌubas akut ampang nga ipagsekat, sabap may pagbayaꞌen ku nga magsekat it aken, baw may mga sundaluꞌ nga pagsekaten ku gasit aken. In aaten ku i sang kataawan, ‘Mapanaw ka,’ talagang mapanaw kanya. Ta in esa siꞌ, aaten ku, ‘Paꞌasini ka,’ magꞌaduꞌun kanya nga matuud it aken. Atkayan naga i taraꞌgen ku, in sekaten ku nga, ‘Buwaten muy ituꞌun,’ buwaten ya nga matuud.”
MAT.8.10	Naliluꞌ si Jesus, pagkagneg ya kayti. Maat ya it mga taw ngayti nga mamagbaya-bayaꞌ it kanya, “Matuud talagay iꞌaat ku ngaytut imyu. Egay namuyaan ku nga maski siyu situt mga Judio, nga mga tungtung-inapuꞌ ni Israel, nga atkaytuy kadakulaꞌ it pamayaꞌ yat aken. 
MAT.8.11	Talagang matuud tuy iꞌaat ku ngaytut imyu, nga dakel i mabut nga ega Judio nga gumaring kat paꞌari-aring rugar, nga ayun duꞌun it lebatan baw sedpan, nga maꞌiba na Abraham, si Isaac baw si Jacob kat kasagyaan duꞌun it kaꞌadiꞌan it Ampuꞌang Diyus duꞌun it langit. 
MAT.8.12	Temed dakel naga i pangimugawun it Ampuꞌang Diyus nga mga Judio, nga maat taawan ya temed it egay pamayaꞌ nirat aken. Papaꞌaduꞌunun sirat kadleman nga alaid duꞌut kanya. Duꞌun i surugawan nga ega pateng baw magpanggeeget i pati nipen.”
MAT.8.13	Pagkatupus ni Jesus it iti nga pagꞌampangen ya, maat yat kapitan ngayti nga magpangabang it kanya, “Ta, in atkayan, daꞌku na mayaꞌ it imut muliꞌ. Kat kadakulat pamayaꞌ mu ngayan, matanggap mu yan i ipagꞌabang mu ngayan it aken.” Gimnayen nga matuud i sarut it taraꞌgen ya ngayti it iti nga uras.
MAT.8.14	Naꞌaduꞌun na si Jesus it balay na Pedro. Abutan ya duꞌun, magbubuntul i punyangan ni Pedro nga babay ka pagramigan. 
MAT.8.15	Tiyapal ni Jesus i alima it babay ngayti, minibwan nga lagi i ramig ya. Nagbangun na kanya ka nagsimpan it itarakan yat kana Jesus ngayti.
MAT.8.16	Pagsedep it aldaw, dakel i tiyaban duꞌut ki Jesus nga pagpapulpugun it maraꞌe-raꞌet. Siyari ni Jesus it pangimugaw i mga maraꞌe-raꞌet ngayti. Baw iyan tiyaban duꞌut kanya nga mga magsarut, piyagayen ya nga muꞌsa. 
MAT.8.17	Kat binwat ya ngayti nga itiꞌen, natuman i isiyugid it prupitaꞌ it tagnaꞌ nga si Isaias nga magꞌaat,
MAT.8.17	“Inakuꞌ ya i mga magkasmekan baw pagruruꞌan tami isaꞌun maꞌawaꞌ na situt aten.”
MAT.8.18	Kaꞌsa siꞌ nga apu-apun, iyan namuyaan ni Jesus nga pagriridengan na kanya it dakel na nga dakel nga taw, maat yat mga alagad ya, “Mandipag tami duꞌun it sang dipag it lapnaw.” 
MAT.8.19	Temed parabir sira nakasakay, may minlep duꞌun it ki Jesus nga esang manigpaꞌyag it urdin. Miyampang kanya nga magꞌaat, “Manigtulduꞌ, talagang magbaya-bayaꞌ aku nat imu maski paꞌunu-unu ka.”
MAT.8.20	Katubag si Jesus, maat ya, “Unu, matuud yan? Magayen demdemen mu nga may mga luꞌguꞌ it mga bunglun baw mga manu-manuk, may mga pugad nirat kanira. Temed aku nga Taga Langit nga Ipiyanganak it Taw, egay tandaꞌ nga pagꞌistaran ku, in daꞌga maski ari na lamang.”
MAT.8.21	Bawnga may miyampang nga esa it mga pagtulduꞌan ni Jesus, nga magꞌaat, “Aken gasiꞌ, Ampuꞌan, magbaya-bayaꞌ aku na bayat imu, takaꞌ in mapakay, muliꞌ aku daꞌan ka ipalbeng kuy amaꞌ ku.”
MAT.8.22	Temed katubag si Jesus, “Magayen in mayaꞌ ka lamang it aken kayti. Ipataꞌan mu na nga ilbeng i miyatay ngayti it mga beken nga kabilangan patay gasiꞌ sabap daꞌsira kupamayaꞌ it aken.”
MAT.8.23	Simnakay na na Jesus baw mga alagad ya. 
MAT.8.24	Sakaliꞌ nga diminres it atnang sebeg, iyan magpandipag na sirat lapnaw ngayti. Yamanay daꞌga mapnuꞌan i sakayan nira it kadadakulat bakat. Temed ki Jesus, maꞌigaꞌ ga. 
MAT.8.25	Ta it maꞌigaꞌ ngayti si Jesus, siyulag kanyat mga alagad ya. Maat nira, “Ampuꞌan, tabangen mu kami! Matgeb ta na baytu!”
MAT.8.26	Pagmukrat ni Jesus, maat yat kanira, “Unu nay magkaiꞌlaman mi nga atnakayan, it aku naga i iba mi? Talagang dekeyeꞌ i pamayaꞌ baw pagsarig mit aken.” Nagbangun na kanya baw biyugrakan yay deres nga yemengyeng na, baw kat lapnaw, lumantap na. Unupat limnantap nat atna.
MAT.8.27	Naliluꞌ i mga kaꞌibaan ya ngayti. Maamaatan sira, “Unu naytung taw? Ka maski deres baw lapnaw, magsunud na it kanya.”
MAT.8.28	Nagpadungguꞌ sira duꞌut sang dipag it lapnaw, nga mga Gadareno i mga taw ya duꞌun kayti. Pagkadungguꞌ, siyusmu sirat duwang kataawan nga mga lalaki nga garing duꞌut kalelbengan. Duwa ngayti, pagpapulpugun it maraꞌe-raꞌet baw talagang kaiꞌiꞌlaman. Aypaꞌ ka daꞌnay magkasalya mapanaw duꞌun kayti. 
MAT.8.29	Gimnaꞌuy nga lagi sira, nga magꞌaat, “Unuy lalabeten mut amen, ikaw nga Anak it Ampuꞌang Diyus? Unuy inasitu mu, pakuriꞌan kami na it ega paꞌ naꞌbut i ipiyabetang-betang nga timpu it pangukuman?”
MAT.8.30	Ega alaid duꞌun kayti, may pagpasarapen it manigꞌeper nga paenan nat beyeꞌ. 
MAT.8.31	Nagpasanguꞌ-sanguꞌ duꞌun it ki Jesus i mga maraꞌe-raꞌet ngayti. Maat nira, “In imugawun mu kami kat mga taw ngaytu, pataꞌnan mu na kami nga manindak duꞌut mga beyeꞌ ngayti.”
MAT.8.32	Pagtubag ni Jesus, “Sigi!” maat ya. Nagliꞌid na duꞌut duwa ngayting kataawan i mga maraꞌe-raꞌet ngayti, baw nagpaꞌugad na duꞌut paenan ngaytit mga beyeꞌ. Ta, unupat namagpalagyu nay mga beyeꞌ ngayti it nandiritsu duꞌun it matingpas nga tambing it lapnaw ngayti. Namagkataptap na, napuꞌsa sirat kalmes.
MAT.8.33	Mamagpapalagyu nga miyuliꞌ duꞌun it lansangan i mga manigꞌeper it mga beyeꞌ ngayti. Pagꞌabut nira duꞌun, ipiyanugid-sugid nira i iti nga kaꞌulugan, pati biyaraꞌan it duwa ngayti nga pagpapulpugun it maraꞌe-raꞌet. 
MAT.8.34	Pagkaꞌrut it taga lansangan ngayti, nanliꞌwan sirang muꞌsa nga naꞌaduꞌun it ki Jesus. Pagꞌabut nira duꞌun it ki Jesus, inupakat nirat maseked-seked nga ega magtinir kanya duꞌun it rugar nira ngayti.
MAT.9.1	Simnakay siꞌ na Jesus it namagpaꞌuliꞌ duꞌut sang dipag, duꞌun it pagꞌiꞌistaran yang lansangan it Capernaum. 
MAT.9.2	Iyan duꞌun siꞌ ngayti kanya, may miyabut nga mamagtataban it taw nga may patay nga bagit bilug. Pagkamuya ni Jesus it dakulay pamayaꞌ it iting mga taw, maat ya it may sarakiten ngayti, “Dunguꞌ, paksegen muy nakem mu, ka piyasinsiya nay mga kasalaꞌan mu.”
MAT.9.3	May duꞌun nga pirang kataawan nga manigpaꞌyag it urdin. Pagkagneg nirat inaat ngayti ni Jesus, kat nake-nakem nira, “Bilaꞌ, itung taw, magpaDiyu-Diyus na! Ampuꞌang Diyus ga bay may iyang pudir!”
MAT.9.4	Temed magkaꞌrutan ni Jesus i kat nakem nira ngayti. Aypaꞌ miyampang kanya nga magꞌaat, “Unuka atkayan i kat nakem mi, nga talagang ega magayen? 
MAT.9.5	Ari manggid i marway nga ampangen? Unu, ‘Ipiyasinsiya nay mga kasalaꞌan mu,’ u aaten nga, ‘Tindeg, ka mapanaw ka’? Daꞌga nagsubung nga guna it Ampuꞌang Diyus lamang i magkabwat? 
MAT.9.6	Aypaꞌ pagayenen ku i sarakiten ya ngaytu isaꞌun matantuwan mi nga aku, nga Taga Langit nga Ipiyanganak it Taw, may pudir ku naga situt sinirungat langit nga pasinsiya it mga kasalaꞌan.” Pagkaꞌampang ya kayti, maat ya it taw ngayti nga may patay nga bagit bilug, “Timindeg ka na, pirisiꞌnen mu nay pagliliꞌtidan mu ngayan ka muliꞌ ka na.” 
MAT.9.7	Egay beken, timnindeg nay lalaki ngayti baw napanaw na it miyuliꞌ. 
MAT.9.8	Namagkaliluꞌ i kadakel ngaytit mga taw duꞌun nga namagkalteg, baw inabut sirat iꞌlam. Biyantug niray Ampuꞌang Diyus nga minggay kat taw it atkayti nga pudir.
MAT.9.9	Gumaring sikayti, napanaw siꞌ na Jesus ngayti. Napsagan it panaw nira i esang manigpabayad nga pagpangaranan it ki Mateo, magꞌaꞌdung duꞌun it pagpabayadan it barayadan duꞌut gubirnu. Inaat kanya ni Jesus, “Mayaꞌ ka nat aken.” Timnindeg nga lagi si Mateo, dimnasun na it ki Jesus. 
MAT.9.10	Bawnga iyan naꞌaduꞌun na Jesus baw mga alagad ya it balay ni Mateo ngayti ka nagpakikaꞌen, dakel nga miyabut nga mga manigpabayad it barayadan ngayti baw beken nga ipagpabetang it mga pagbayaꞌen it mga Judio nga makasalaꞌan. Nagdenga-denganen na siray namagkaꞌen. 
MAT.9.11	Pagkalteg it mga Pariseo it atkayti ngayti, iningkut nira i mga alagad ngayti ni Jesus. Maat nira, “Unuka magpakidngan it kumaꞌen i manigtulduꞌ mi it mga malulupig nga manigpabayad it barayadan baw beken ngayang ega magsunud nga banar it mga urdin tami?”
MAT.9.12	Nagnegan ni Jesus i ingkut nira ngayti, aypaꞌ kanya nay timnubag, nga magꞌaat, “Iyan may mga sarut, sira talaga i magkaꞌilangan it manigꞌubaꞌubat. Ega sira nga egay sarut. 
MAT.9.13	Magayen in sepsepen mi i kaꞌulugan it mga sugi-sugid ngaytu it Ampuꞌang Diyus nga magꞌaat,
MAT.9.13	‘Ireg ku nga magmaꞌildaw kamu. Basta daꞌkamu maꞌildaw, ega ireg kuy mga ipagpanalisi mi nga ipagꞌangut it kapasinsiyaan.’
MAT.9.13	Ka subung nagat aken. Ega yay inasitu ku, taꞌwagan ku i mga mataldeng, in daꞌga mga makasalaꞌan, nga kaꞌilangan pasakep sira it Ampuꞌang Diyus.”
MAT.9.14	Miyabut duꞌut ki Jesus i mga alagad ni Juan ngayti nga uꞌna-uꞌnang namawtis. Maat nira it ki Jesus, “Amen, pirmi kami nga magpuwasa. Atnaga i mga Pariseo. Ta unuka, tabiꞌ it imu, ega magpuwasa i imu ngayan nga mga alagad?”
MAT.9.15	Katubag si Jesus, maat ya, “Unu baꞌ, mapakay nga masmek i mga inimbitar it pagsadu mintras iba nira i lalaki nga ipiyagsadu? Siguru ega. Ta atkayan naga i mga alagad ku ngaytu. Temed mabut i aldaw nga belagen aku na situt kanira. Baw mana yan nga magpuwasa sira.”
MAT.9.16	Bawnga itiyulduꞌ yat kanira nga ega mapakay i desang idungag duꞌun it kaꞌadatan it mga Judio i kanya ngaytung panulduꞌ. Maat ya, “Egay magtambel it baꞌgung rambay nga ega paꞌ tiyalpukan kat lagi-lagi na nga pakayan. Sabap pagpangenken ya, subrang dumakulaꞌ i rasik. 
MAT.9.17	Ega gasiꞌ i magbetang it baꞌgung irimnun duꞌun it lagi-lagi na nga berebtangan nga kulit i binwat, nga ega na magꞌimbayaꞌ. Ka in atkaytuy buwaten, pagbaraꞌ simpri lumput. Ta daꞌga maꞌilas i ibintang ngaytung irimnun, ranggaꞌ paꞌ i berebtangan ngaytu. Simpri bagay nga pagbetangan it baꞌgung irimnun, baꞌgu nagang kulit nga berebtangan. Ta daꞌga nagsubung nga kumaꞌlay sira.”
MAT.9.18	Magꞌampang paꞌ si Jesus it iti nga pagꞌampangen ya, may miyabut nga esang pagbayaꞌen it mga Judio. Nanluud kanya duꞌun it sarungaan ni Jesus baw miyampang, nga magꞌaat, “Yapaꞌ bay bugtuꞌ it ginawat anak ku nga babay. Temed pagsisiguruun ku nga basta mayaꞌ ka lamang it aken baw tapalen mu kanya, maꞌgen naga.” 
MAT.9.19	Egay beken, miyayaꞌ si Jesus, pati mga alagad ya ngayti.
MAT.9.20	Kaꞌuyutan it mga dimnasun i esang babay nga sang puluꞌ may duwang taꞌun na nga pagduguꞌun it ega na ugaliꞌ. Inres ya nga nakapaꞌadeꞌdeng duꞌut talikudan ni Jesus. Ipiyadiꞌkit yay alima ya duꞌun it ipagkabit kat sagyaden it gulamen ni Jesus.
MAT.9.21	Sabap kat nake-nakem ya nga “Maski diꞌkit, makadiꞌkit akut pakayan ni Jesus ngayan, siguradung medek naytuy sarakiten ku ngaytu.”
MAT.9.22	Limningaw si Jesus ka natanudan ya. Pagkalteg yat babay ngayti, miyampang kanya, nga magꞌaat, “Edeꞌ, paksegen muy nakem mu. Piyagayen ka na sabap it pamayaꞌ mut aken.” Ta dengan it mindek na nga matuud i sarakiten it babay ngayti.
MAT.9.23	Pagꞌabut na Jesus duꞌun it balay it pagbayaꞌen ngayti, naltegan ni Jesus duꞌun i mga manigtugtug it turugtugun baw dakel na nga taw nga atnat bagrung i surugawan. 
MAT.9.24	Inaat sira ni Jesus, “Manliꞌwan kamu daꞌan nga muꞌsa. Egaytu patay i waꞌwaꞌ ngaytu. Magꞌigaꞌ lamang tu.” Talagang sinleman na kanya it mga taw ngayti. 
MAT.9.25	Iyan duꞌun nat liꞌwan nga muꞌsay mga taw ngayti, siminled na si Jesus. Singkel yay alima it waꞌwaꞌ ngayti nga babay. Nagbangun i waꞌwaꞌ ngayti ka nagꞌegen naga. 
MAT.9.26	Egay beken, limingkep duꞌun it iti nga rugar i baritaꞌ sabap it iti nga kaꞌulugan.
MAT.9.27	Paggaring ni Jesus duꞌut iti nga balay, may duwang kataawan nga beleg nga magdasun-dasun it kanya. Ipaggaꞌu-gaꞌuy nira na nga magꞌaat, “Anak ni David,
MAT.9.28	Miyabut na si Jesus duꞌun it pagꞌiꞌistaran ya nga balay. Pagkasled ya, siminled gasiꞌ i duwa ngayti nga beleg ka nagpatpad duꞌut kanya. Iningkut sira ni Jesus nga magꞌaat, “Unu, may pamayaꞌ mi nga mabwat ku i ipagpangabang mi ngaytu?”
MAT.9.28	“Eeꞌ, pagsisiguruun namen, Ampuꞌan,” maat i tubag nira.
MAT.9.29	Egay beken, tiyapal ni Jesus i mga mata it duwa ngayti, baw miyampang nga magꞌaat, “Matanggap mi i pagsisiguruun mi ngaytu.” 
MAT.9.30	Ta, minyag na nga matuud i panleteg nira. Maseked-seked nga ipiyagꞌaat ni Jesus it kanira nga ega isugi-sugid it maski siyu. 
MAT.9.31	Temed pagpanaw nira, ilingkep nirat panugid-sugid duꞌun it iti nga rugar i binwat ngayti ni Jesus it kanira.
MAT.9.32	Iguꞌ nga magkagaring i duwa ngayti, may miyabut nga mga magtataban it esang buyun nga pagpapulpugun it maraꞌe-raꞌet. 
MAT.9.33	Inimugaw ni Jesus i maraꞌe-raꞌet ngayti bawnga sakaling nakaꞌampang nay buyun ngayti. Naliluꞌ i mga taw nga namagkalteg kayti. Maamaatan sira, “Talagang garing paꞌ it tagnaꞌ, egay namuyaan tami situt Israel nga atkaytu.”
MAT.9.34	“Aaꞌ,” maat it mga Pariseo, “iyan bay minggay it kanya it kakayaan ngayan nga magkaꞌimugaw it maraꞌe-raꞌet, pagbayaꞌen naga ngayan bayan it maraꞌe-raꞌet.”
MAT.9.35	Binwat siꞌ ni Jesus, liyekep-lekep ya i muꞌsang lansangan baw baryu duꞌun it iti nga rugar. Ipagpanulduꞌ ya duꞌun it mga papagsambaan i Magayen nga Baritaꞌ sabap it kaꞌadiꞌan it Ampuꞌang Diyus. Pagpagayenen ya gasiꞌ i mga mamagsarut it maski unu nga kalasit sarakiten i pagsintiꞌen nira.
MAT.9.36	Iyan namuyaan ni Jesus i kapuꞌsaan it mga taw, talagang siyanguꞌan ya sira. Ka subung sirat mga tupa nga pamagpuyangten baw diyaꞌeg na it mga kakuriꞌan nga magkalabayan nira sabap egay manigꞌeper. 
MAT.9.37	Aypaꞌ ka maat yat mga alagad ya ngayti, “Kadakel ngaytut mga taw nga kupagneg it Magayeng Baritaꞌ, subung sirat lutuꞌ na nga tirigu. Dakulaꞌ talagay kaygen temed ega dakel i mga manigkayeg. 
MAT.9.38	Aypaꞌ magayen nga buwaten mi, pasanguꞌ-sanguꞌ kamu duꞌun it Ampuꞌang Diyus nga kanyay tagpuꞌun it kaygen ngaytu. Angutun mi nga tumaꞌeg na kanya it beken nga mga subuk manigkayeg ya nga mangadal gasiꞌ.”
MAT.10.1	Kaꞌsa, tiningped ni Jesus i mga alagad ya, ka piyamgayan ya sira it pudir nga ipagkaꞌimugaw it mararaꞌe-raꞌet kat mga taw nga pagpapulpugun, baw makapagayen it maski unu nga kalasit sarakiten. 
MAT.10.2	Ituy mga ngaran it sang puluꞌ baw duwa ngayting mga alagad ni Jesus. Si Simon nga esang paggetaꞌen nga ngaran ya, si Pedro, baw si Andres nga sulsug ni Simon ngayti, si Santiago baw si Juan nga mga anak ni Zebedeo, 
MAT.10.3	si Felipe, si Bartolome, si Tomas baw si Mateo nga manigpabayad na ngayti it barayadan duꞌut gubirnu, si Santiago nga anak ni Alfeo, si Tadeo, 
MAT.10.4	si Simon nga Cananeo
MAT.10.5	Piyapanaw ni Jesus i sang puluꞌ may duwa ngayting mga alagad ya baw tinggunan ya, nga magꞌaat, “Iyan ayaw kamut aduꞌun it rugar it mga taw nga ega Judio, u maski ari nga lansangan it mga Samaritano. 
MAT.10.6	In daꞌga iyan i aduꞌunun mi, mga kabanwa ta nga Judio, nga kabilangan nira, tupa nga naꞌlam. 
MAT.10.7	Mapanaw kamu ka ipangadal mi i adeꞌdeng na ngaytu nga kaꞌadiꞌan it Ampuꞌang Diyus. 
MAT.10.8	Pagayenen mi i mga magsarut baw egnen mi i maski patay na. Pagayenen mi i mga babangbangen baw pangimugawun mi i mga mararaꞌe-raꞌet kat pagpapulpugun nira. Ta it tiyanggap mi i atkaytung ildaw it egay babayad, ipamgay mi gasiꞌ i tabang mi it ega kaꞌman bayadan.
MAT.10.9	Ayaw kamut pagbalun it ipagꞌalang, maski bulawan, pirak u tumbaga. 
MAT.10.10	Ayaw kamu gasiꞌ it pamiri-pirisiꞌen kat panaw mi ngaytu. Ayaw kamut taban it iꞌimaraꞌnan, u panggaganti it talumpaꞌ baw sungkud. Arigraen kamu yan it mga pagtabangen mi ngaytu, sabap bagay it manigbuwat i gastuꞌan.
MAT.10.11	Ta maski ari nga lansangan u baryu i abutan mi, iyan i tulusun mi, taw nga magayen i adat nga magꞌistimar it imyut magayen. Duꞌun i istaran mi mintras duꞌun kamu it iti nga rugar. 
MAT.10.12	Pagseled mi kat balay, aaten mi nga, ‘Sana maꞌimyu i kaꞌimbengat nakem nga ipagbegay it Ampuꞌang Diyus.’ 
MAT.10.13	Ta, makaniraytu nga matuud basta pamayaꞌnen niray panulduꞌ mi, temed in ega, ta ega naga. 
MAT.10.14	Baw in siyu-siyu nga ega tumanggap it imyu baw pagneg it ipagpanulduꞌ mi, paggaring mi duꞌun it iti nga balay u lansangan, tagtagen mi i kapu-kapu asat mga aꞌay mi, nga imandaꞌan it, mga taw duꞌun nga ega namayaꞌ, ipagpabetang nat Ampuꞌang Diyus nga ega na taawan ya. 
MAT.10.15	Talagang matuud tuy iꞌaat ku ngaytut imyu nga in asan nat aldaw nga ipangukuman, subraꞌ paꞌ nga mabeꞌgat i panriga it iti nga mga taw duꞌun it iti nga lansangan, subraꞌ paꞌ kat labayen it mga taga Sodoma baw taga Gomorra.”
MAT.10.16	Maat paꞌ ni Jesus, “Ta kayti, pagtaꞌgen ku kamu nga subung kamu it mga tupa kat reet-reet it mga bunglun. Aypaꞌ kaꞌilangan maꞌulu kamu nga subung it mga dukul baw magnek nga subung it mga kalapatiꞌ. 
MAT.10.17	Magꞌintur kamu nga banar, sabap may mga taw yan nga dumakep it imyu ka iꞌintergaꞌ duꞌun it mga manigꞌukuman. Bawnga ripdasan kamu duꞌun it papagsambaan nira. 
MAT.10.18	Talagang sabap it pagsunud mit aken, ipaꞌadap kamu yan duꞌun it mga gubirnadur baw duꞌun it mga adiꞌ. Ta pamatuud kamu yan it Magayeng Baritaꞌ duꞌun it adapan nira baw duꞌun it mga taw nga ega Judio. 
MAT.10.19	Basta pagsumaryaen kamu na, ayaw kamut kasusa in unuy itubag mi u ampangen mi. Ka siguradu yan nga tumbaw kat nakem mi i ampangen mi. 
MAT.10.20	Sabap ega yan kamu i mampang kat sadili mi, in daꞌga Espiritu Santo nga taꞌgen it Amaꞌ mi nga duꞌut langit, kanya yan i panakem it imyu it in unuy ampangen mi.
MAT.10.21	Talagang sabap it aken, sulsug ya nga namayaꞌ na ipaꞌimatay it sulsug ya nga egay pamayaꞌ. Atkayan naga i buwaten it amaꞌ it sadili ya nga anak. Baw labanen it anak i giyaringan ya nga namayaꞌ na. Ega desang labanen, ipaꞌimatay ya paꞌ. 
MAT.10.22	Talagang isgan kamu it muꞌsang taw sabap it pamayaꞌ mit aken. Temed in siyu-siyuy maneꞌteꞌ i pamayaꞌ yat aken seked naꞌbut nay umur, siguradung maribri yan kanya. 
MAT.10.23	Ta in pakuriꞌan kamu duꞌun it esa nga lansangan, malagyu kamu duꞌun it sunud ya. Sabap matuud talagay iꞌaat ku ngaytut imyu, nga ega paꞌ natiwas mi i buwat mi nga magpangadal duꞌun it kada lansangan it mga Judio, mabut aku na nga Taga Langit nga Ipiyanganak it Taw.
MAT.10.24	Dedemdemen mi tu, nga basta alagad, simpri ega mataꞌas paꞌ kanya it manigtulduꞌ ya. Atkayan nagay uripen, ega gasiꞌ mataꞌas kat agalen ya. 
MAT.10.25	Ta, it aku nga Ampuꞌan mi, pagtaꞌwagen nira nga si Beelzebub,
MAT.10.26	Temed ayaw kamut iꞌlam it mga magpakuriꞌ ngaytut imyu. Sabap maski ipagtagu-taguꞌ nga pagbuwaten, daꞌgay-daꞌga ipalbaw in asan nat pangukuman. Eeꞌ baꞌ, egay pagbuwaten kat lingeb nga ega mayagyag. 
MAT.10.27	Iyan mga ipagꞌaat kut imyu nga kamu lamang i pagtulduꞌan ku, kaꞌilangan nga ipatantu mi kat muꞌsang katataawan. Mga panulduꞌ ku nga kamu lamang i nakagneg, ipangadal mi na duꞌun it kadaklan. 
MAT.10.28	Ayaw kamut iꞌlam it taw nga magꞌimatay it bilug, temed ega magkaꞌimatay it kiyarurwa. Iyan talagay iꞌlaman mi, Ampuꞌang Diyus, nga kanya i magkaranggaꞌ it kiyarurwa baw bilug duꞌun it apuy nga ega magpamu-pamugdaw.
MAT.10.29	Ka daꞌga baꞌ ipagpaꞌalang i dignes it pirang sintabus
MAT.10.30	Temed subraꞌ nga pagrarasan ya kamu. Kamatuudan, maski buꞌuk mi, pagbibilangen ya na nga muꞌsa. 
MAT.10.31	Aypaꞌ ayaw kamut iꞌlam, ka subraꞌ kamu paꞌ it sang paenan nga dignes.
MAT.10.32	Yay matuud, in siyu-siyu nga magkilala it aken kat adapan it kadadaklan it taw, kilalaen ku gasiꞌ kanya duꞌun it adapan it Amaꞌ ku nga duꞌun it langit. 
MAT.10.33	Temed in payluwan ya aku kat adapan it mga taw, payluwan ku naga kanya duꞌun it adapan it Amaꞌ ku nga duꞌut langit.
MAT.10.34	Kaꞌilangan ega pikiren mi nga inasitu ku, tumaban akut kaꞌimbengan nga isaꞌun urunyun nay katataawan situt banwa. Sabap may mamayaꞌ it aken, iyan beken ega. Aypaꞌ subuk basiꞌ i taban kut naꞌasitu ngaytu, ka daꞌe-daꞌegen i liꞌwan ya. 
MAT.10.35	Sabap inasitu ku isaꞌun papagkuntraꞌen i namayaꞌ na baw daꞌga, anak nga lalaki baw amaꞌ ya, anak nga babay baw inaꞌ ya, miyagad baw punyangan ya. 
MAT.10.36	Talagang kalaban it esang taw, kat seled naga it pamalay-balay ya.
MAT.10.37	Iyan taw nga subrang pagmaꞌalen yay amaꞌ u inaꞌ ya, nga subraꞌ paꞌ it pagmaꞌal yat aken, ega mapakay kanya nga taawan ku. Baw iyan magmaꞌal it anak ya nga subraꞌ paꞌ it pagmaꞌal yat aken, ega mapakay kanya nga taawan ku. 
MAT.10.38	Baw in siyu nga ega pasaꞌnen
MAT.10.39	Ka iyan magraras nga banar it kaꞌgenan ya, maꞌlam nagaytu it kanya, temed iyan temeꞌteꞌ it aken maski maat ikagtas na it ginawa ya, makanya talagay kaꞌgenan nga ega basta-basta.”
MAT.10.40	Pangiyaꞌpusan it ipagpanulduꞌ ngaytu ni Jesus, maat ya, “Iyan talaga magtanggap baw mistimar it imyu, magtanggap gasiꞌ yan it aken. Baw iyan magtanggap it aken, pagtanggapen ya gasiꞌ i Ampuꞌang Diyus nga nagtaꞌeg it aken it paꞌasitu. 
MAT.10.41	Iyan tumanggap it esang manigpangadal it ampang it Ampuꞌang Diyus sabap pagkilalaen ya nga Ampuꞌan nagay nagtaꞌeg it kanya it mangadal, siguradung tumbasan kanya nga subung it itumbas it manigpangadal ngayti. Baw iyan gasiꞌ tumanggap it esang taw nga magayen i adat baw istimaren yat magayen sabap pagkilalaen ya nga itung taw, makusunud it kaꞌirgan it Ampuꞌang Diyus, siguradung tumbasan kanya it itumbas kat taw nga magayen i adat. 
MAT.10.42	Talagang in siyu nga megay it maski sang basung danu-danum na lamang nga maꞌinum it esa nga magsunud it aken, maski maat raꞌyat na lamang i paꞌimnun ya ngayti, kamatuudan tu nga iꞌaat kut imyu, nga siguradung tumanggap kanya it tumbas.”
MAT.11.1	Pagkatupus ni Jesus it kumpur ipagkuꞌaat ya it sang puluꞌ may duwa ngayting mga alagad ya nga papanawun ya ngayti, napanaw na si Jesus it kanya ka mangadal siꞌ duꞌun it mga lansangan nga adeꞌdeng duꞌun.
MAT.11.2	Ta si Juan ngayting uꞌna-uꞌnang namawtis nga pagpipirisuun na, nabaritaꞌan ya i mga bagay nga pagbuwaten ngayti ni Cristo. Aypaꞌ ka may piyapaꞌaduꞌun ni Juan nga mga alagad ya, 
MAT.11.3	ka ipiyaꞌingkut ya nga magꞌaat, “Unu baꞌ, ikaw na i isiyanggup ngayan nga papaꞌasituun u melat kami paꞌ it beken?”
MAT.11.4	Katubag si Jesus, maat ya, “Muliꞌ kamu na duꞌun it ki Juan baw isugid mi duꞌut kanya i nagnegan mi baw naltegan mi, 
MAT.11.5	nga magkalteg nay mga beleg, mamagkapanaw na i mga pilay, mindek nay bangbang it mga babangbangen, mamagkagneg nay mga bengel, mamagꞌegen it paꞌuliꞌ i maski patay na, baw ipagpangadal duꞌun it mga raꞌyat i Magayen ngaytu nga Baritaꞌ. 
MAT.11.6	Talagang magkasagya nga banar i taw nga ega magduwa-duway pikir sabap it aken.”
MAT.11.7	Pagkagaring it mga alagad ngayti ni Juan, may inaat ni Jesus it kadaklan ngaytit mga taw pasar it ki Juan. Maat ya, “Iyan namagpaꞌaduꞌun kamu it ki Juan duꞌun it rugar nga kapupuyangtan, unuy pagtulusun mi duꞌun? Taw nga alang-alang, nga subuk rabung nga magduyug-duyug ka pagpesagen it deres? Simpri ega. 
MAT.11.8	Unu baꞌ talagay kultegan mi duꞌun? Esang taw nga piyakamagayen i pakayan ya? Simpri ega gasiꞌ, sabap iyan baꞌ, atkaytu ngaytu nga taw, duꞌun lamang it pamalay-balay it adiꞌ. 
MAT.11.9	Ta, unu baꞌ nga talaga i ireg mi nga maltegan duꞌun? Unu, esang prupitaꞌ? Eeꞌ baꞌ, temed ega desang prupitaꞌ kanya. Matuud tu i iꞌaat ku ngaytut imyu nga subraꞌ paꞌ talaga kanya it esang prupitaꞌ. 
MAT.11.10	Sabap si Juan na ngaytu i pagpaꞌiguꞌan it ampang it Ampuꞌang Diyus ngayan nga isiyurat, nga magꞌaat,
MAT.11.10	‘Yay matuud, may taꞌgen ku nga makauꞌna it imu, ka asikasuun ya i panawan mu.’
MAT.11.11	Matuud talagay iꞌaat ku ngaytut imyu, nga kat muꞌsa nga piyapagtaw situt banwa, ega pay limniꞌwan seked kayti nga kasubraꞌ it kataꞌasan ni Juan ngaytu nga uꞌna-uꞌnang namawtis. Temed kayti, maski raꞌyat basta pasakep kanyat kaꞌadiꞌan it Ampuꞌang Diyus, talagang kasubraꞌ paꞌ kanyat ki Juan ngaytu. 
MAT.11.12	Ka garing it pagpangadal ni Juan ngaytu nga uꞌna-uꞌnang namawtis seked kayti, talagang pagꞌapasen namen nga banar nga makalkep i kaꞌadiꞌan it Ampuꞌang Diyus, baw pagpatikesegan it mga taw i kapasakep kaytu. 
MAT.11.13	Sabap iyan mga prupitaꞌ it tagnaꞌ baw iyan mga urdin nga garing duꞌun it Ampuꞌang Diyus, talagang magsugid sabap it kaꞌadiꞌan ya seked it may si Juan na ngaytu. 
MAT.11.14	Baw in ireg mi nga pamayaꞌnen i kamatuudan, matantuwan mi nga si Juan ngaytu, pagtumanen yay isiyugid it prupitaꞌ nga paꞌuliꞌ siꞌ situ si Elias.
MAT.11.15	Ta it pagꞌargan it talinga, ipagpagneg, kaꞌilangan pagnegan mit magayen i pagꞌaaten ku ngaytu.
MAT.11.16	Ta unuy mapasbungan ku it mga taw kayti? Subung sira it mangaꞌwaꞌ nga mamagꞌaꞌdung duꞌun it kakalabtaꞌan baw paggaꞌuyan niray mga iba-iba nirat mamagkalabtaꞌ. 
MAT.11.17	Pagꞌaaten nira, ‘Maski unuy buwaten namen, ega bayan mapakay mi. Pagtugtugan namen kamu temed daꞌkamu mamagbayliꞌ. Magkantaꞌ kami it pagkantaꞌen in magpanlebeng temed daꞌkamu mamagsugaw.’ 
MAT.11.18	Subung kamuy imyu it kanira, ka ega gasiꞌ magkapakay mi i maski unu. Sabap si Juan, magpuwasa kanya baw ega magꞌinum it irimnun nga kalalangu. Ta, pagꞌaaten it katataawan nga pagpapulpugun kanyat maraꞌe-raꞌet. 
MAT.11.19	Bawnga aku, nga Taga Langit nga Ipiyanganak it Taw, magpakikaraꞌnen baw magꞌinum it pagꞌimnun ta. Ta, pagꞌaaten it katataawan, ‘Letganan mi bay iyang taw, saꞌbangan baw makuꞌinum, iba-iba kanya it mga malulupig nga manigpabayad it barayadan baw beken nga mga makasalaꞌan.’ Temed lamang atkayan, matanyag nga tamaꞌ naga i panulduꞌ namen ni Juan sabap it tanaꞌan ya kat pangaꞌgenan it mga magpamayaꞌ.”
MAT.11.20	Bawnga biyasul ni Jesus i mga taw duꞌun it mga lansangan nga binwatan yat dakel nga kalililuꞌang mga bagay. Biyasul ya sabap daꞌsira nagsinguliꞌ baw nangindiꞌ it mga kasalaꞌan nira. 
MAT.11.21	Maat ya, “Abaa, subrang makuriꞌ talagay magꞌaꞌareg it imyu, nga mga taga Corazin baw taga Betsaida. Sabap in beteꞌ duꞌun lamang it Tiro baw Sidon, nga taw ya ega Judio, i binwatan it mga kalililuꞌan ngaytu nga binwat situt imyu, matuud nga naꞌlay na nga namagpakay it maꞌerep baw mamagꞌadung duꞌun it kaꞌabuwan i mga taga duꞌun, isaꞌun ipakilala nga magsinguliꞌ sira nga matuud. 
MAT.11.22	Matuud tu talaga i iꞌaat ku ngaytut imyu, nga in asan nat aldaw nga ipangukuman, talagang subraꞌ paꞌ nga mabeꞌgat i ibetangan nga ukuman it imyu, subraꞌ paꞌ kat mga taga Tiro baw taga Sidon.
MAT.11.23	Baw kamu, mga taga Capernaum, daꞌga baꞌ subuk nakarapat it langit i kataꞌasan mi? Temed ta, iꞌlug kamu lamang duꞌun it egay pasubraꞌ nga karigaan. Ka in beteꞌ duꞌun lamang it Sodoma it tagnaꞌ paꞌ i binwatan it mga kalililuꞌan ngaytung bagay nga binwat situt imyu, nagsinguliꞌ na sira it kasalaꞌan nira isaꞌun ega ranggaꞌen it Ampuꞌang Diyus i siyudad nira ngayti, naneꞌteꞌ paꞌ it seked kayti. 
MAT.11.24	Temed kamatuudan tu talagay iꞌaat ku ngaytut imyu, nga in asan nat aldaw nga ipangukuman, subraꞌ pang mabeꞌgat i panriga it imyu, subraꞌ paꞌ kat mga taga Sodoma.”
MAT.11.25	Kat iti nga timpu, nanalangin si Jesus nga maat ya, “Pagpasalamatan ku ikaw, Amaꞌ, ikaw nga Ampuꞌan it langit baw banwa, sabap itiyagu-taguꞌ muy itu nga mga kamatuudan isaꞌun ega matantuwan it mga magpataꞌas-taꞌas it sadiling kiyaꞌrutan baw pasepsep. Iyan i piyaꞌyagan mu, mga raꞌyat lamang nga may palulus. 
MAT.11.26	Matuud tu, Amaꞌ, ka iyan i ipiyabetang-betang mu nga kaꞌirgan mu.”
MAT.11.27	Pagkapanalangin, maat ya siꞌ, “Ipiyagꞌintergaꞌ it aken it Amaꞌ ku i muꞌsang mga bagay. Egay magkakilala nga banar it Anak in daꞌga Amaꞌ lamang. Baw ega gasiꞌ i magkakilala it Amaꞌ in daꞌga Anak, baw in siyu-siyu nga piliꞌen it Anak ngaytu nga paꞌyagan ya pasar it Amaꞌ.
MAT.11.28	Padangep kamu situt aken, kamung muꞌsa nga nalpuꞌan baw magkakuriꞌan ka subuk mabeꞌgat nga pirisiꞌen i mga ugaliꞌ baw pagliꞌyan mi. Mamayaꞌ baw sumarig it aken ka papaꞌnaen ku kamu. 
MAT.11.29	Pasakep kamut aken nga manigtulduꞌ mi
MAT.11.30	Sabap talagang ega magpakuriꞌ it imyu i mga panulduꞌ ku baw ega naga makuriꞌ nga buwaten i mga ipagsekat ku.”
MAT.12.1	Ega siꞌ naꞌlay nga banar, may esang Aldaw it Kapaꞌnaan nga nakapsag i panaw na Jesus duꞌun it katiriguwan. Paggetmanan nay mga alagad ngayti ni Jesus. Aypaꞌ buwat nira, miyungguꞌ nat kuwayen it tirigu ngayti ka pagkukutun na nira. 
MAT.12.2	Pagkalteg it mga Pariseo, inaat nira si Jesus, “Letganan muy pagbuwaten it mga alagad mu ngayan! Daꞌga baꞌ pagliꞌyan i magkayeg in Aldaw ngaytut Kapaꞌnaan?”
MAT.12.3	Katubag si Jesus, maat ya, “Unu baꞌ, ega nabasa mi i binwat it adiꞌ nga si David, iyan ginteman kanya baw mga kaꞌibaan ya? 
MAT.12.4	Daꞌga baꞌ siminled kanya duꞌun it papagsambaan nirat Ampuꞌang Diyus baw kimnaꞌen kanya baw mga kaꞌibaan ya it tinapay nga ipagpasalamat duꞌun it Ampuꞌang Diyus? Kuntraꞌ kat urdin i kaꞌnen niray iting tinapay, sabap mga sasirduti lamang i mapakay nga kumaꞌen it mga iti ngayti. Temed it pagꞌapisen sira ngayti, aypaꞌ daꞌsira biyasul. 
MAT.12.5	Unu baꞌ, ega magkabasa mi duꞌun it mga urdin nga isiyurat ni Moises, nga kada Aldaw it Kapaꞌnaan, iyan mga sasirduti duꞌun it Templo, pagranggaꞌen nira naga i urdin sabap it itu nga aldaw sabap dakulaꞌ i pagbuwaten nira? Lamang atkayan, ega naga ipagkasalaꞌan niray mga iti nga buwat nira. 
MAT.12.6	Matuud talagay iꞌaat ku ngaytut imyu, nga may situ nat imyu nga mataꞌas paꞌ it Templo. 
MAT.12.7	Ka sana ega biyetanganan mit ukuman i mga egay kasalaꞌan in magkaꞌrutan mi lamang i kaꞌulugan it itu nga sugi-sugid it Ampuꞌang Diyus nga magꞌaat,
MAT.12.7	‘Ireg ku nga magmaꞌildaw kamu. Basta daꞌkamu maꞌildaw, ega ireg kuy mga ipagpanalisi mi nga ipagꞌangut it kapasinsiyaan.’
MAT.12.8	Sabap Aldaw ngaytu it Kapaꞌnaan, kat pamegbeg ku nga Taga Langit nga Ipiyanganak it Taw.”
MAT.12.9	Napanaw siꞌ na Jesus, diritsu duꞌun it papagsambaan nira. 
MAT.12.10	May esang lalaki duꞌun nga kimay i alima ya. May duꞌun gasiꞌ nga in pirang kataawan nga magtulus it in unuy mapatikdan nira nga masalaꞌan nira it ki Jesus. Aypaꞌ iningkut nira kanya nga magꞌaat, “Unu, ega kuntraꞌ kat urdin nga pagayen it magsarut in Aldaw it Kapaꞌnaan?”
MAT.12.11	Katubag si Jesus, maat ya, “In beteꞌ siyu manggid it imyu nga may makataptap nga tupa duꞌun it tabud in Aldaw it Kapaꞌnaan, unu, ega bilwaten ya? 
MAT.12.12	Talagang subraꞌ pay esang taw it esang tupa! Aypaꞌ ega kuntraꞌ kat urdin it Aldaw it Kapaꞌnaan in magayen nga buwat, nga tabang it may kaꞌilangan.”
MAT.12.13	Bawnga inaat ni Jesus i taw ngayti nga kimay, “Ibtir muy alima mu.” Ibintir ya nga matuud, langkuy it kimay ya ngayti gimnayen it gayen banar, nga subung nat sangbat nga alima ya. 
MAT.12.14	Temed nagliꞌid i mga Pariseo, ka namagrunding sira in magꞌuꞌunu maꞌimatay si Jesus ngayti.
MAT.12.15	Ega nataguꞌ it ki Jesus i iti ngayti nga riyunding. Aypaꞌ ka liminꞌid kanya duꞌun. Dakel i mga taw nga dimnasun it kanya, baw piyagayen ni Jesus i muꞌsa nga may mga sarut. 
MAT.12.16	Temed ipiyagbenge-bengel yat kanira nga ega ipamaritaꞌ-baritaꞌ i pasar it kanya. 
MAT.12.17	Inaat yay atkayti isaꞌun matuman i inampang ni Isaias nga prupitaꞌ it tagnaꞌ, nga ampang it Ampuꞌang Diyus nga magꞌaat,
MAT.12.18	“Kayti waytu na i manigsirbi ku, nga aku naga i miniliꞌ.
MAT.12.18	Pagmaꞌalen ku talagat subraꞌ. Pagsagyaan ku kanya nga banar.
MAT.12.18	Papasaruman ku kanya it Espiritu Santo ku, baw kamatuudang kataldengan i ipapanaw ya kat muꞌsang bangsa.
MAT.12.19	Talagang ega pakidaꞌeg kanya. Ega pirming pagdadakulaꞌen yang ampang.
MAT.12.19	Ega gasiꞌ magpanggerak-gerak kanya duꞌun it mga karsadaꞌ.
MAT.12.20	Ega luꞌtasen yat mungguꞌ i kubunggu-bungguꞌ na, u parngen ya i magkedyep-kedyep mana nga tidaw, in daꞌga sanguꞌan baw tabangen yay mga kaꞌildaw-ildaw nga malubay i pamayaꞌ.
MAT.12.20	Muꞌsa ngaytu, buwaten ya seked it itu, kataldengan ngaytu, ipandaꞌeg ya nga banar.
MAT.12.21	Baw iyan karibriyan nga pagꞌiꞌinawaren it muꞌsang bangsa, isarig nira it kanya.”
MAT.12.22	Bawnga may tiyaban duꞌun it ki Jesus nga esang lalaki nga beleg baw buyun paꞌ, ka pagpapulpugun it maraꞌe-raꞌet. Piyagayen ni Jesus i lalaki ngayti, nakaꞌampang na baw magkalteg na. 
MAT.12.23	Talagang naliluꞌ i muꞌsa nga nakalteg kayti. Maamaatan sira, “Siguru itu nay isiyanggup it Ampuꞌang Diyus nga limiꞌwan duꞌun it mga tungtung-inapuꞌ it adiꞌ ngayan nga si David.”
MAT.12.24	Nadenge-dengegan it mga Pariseo i pamagrundingen it mga katataawan ngayti. Aypaꞌ ka maat nira, “Bilaꞌ, unu bay imyut, magkaꞌimugaw bayan it maraꞌe-raꞌet ka may asat kanya nga kakayaan ni Beelzebub
MAT.12.25	Temed naꞌrutan ni Jesus i kat nakem nira ngayti. Aypaꞌ ka inaat ya sira, “Maski unu nga kaꞌadiꞌan nga ega urunyun ka magkuntraꞌ-kuntraꞌen i mga sinakepan ya, simpri ega maneꞌteꞌ. Atkayan naga i mabetangan it maski unu nga lansangan u pamalay-balay. Basta nabagiꞌ-bagiꞌ ka magdaꞌe-daꞌegen i taw ya, simpri ega yan maneꞌteꞌ. 
MAT.12.26	In beteꞌ si Satanas, pagꞌimugawun ya i mga pagsasakpen ya nga maraꞌe-raꞌet, daꞌga diri ya naga i pagkuntraꞌen ya? Ta, magꞌuꞌunu maneꞌteꞌ i kaꞌadiꞌan ya? Daꞌga ega?
MAT.12.27	Ta unu yan, it maat mi, magꞌimugaw akut maraꞌe-raꞌet kat kakayaan ni Beelzebub, ta ari garing it kakayaan it mga manigsunud mi nga magkapangimugaw naga it maraꞌe-raꞌet? Siray magkapamatuud nga talagang nagkamaliꞌ kamu. 
MAT.12.28	Ta it kakayaan it Espiritu Santo nga garing duꞌun it Ampuꞌang Diyus i ipagkaꞌimugaw kut mga mararaꞌe-raꞌet, daꞌga baꞌ nangangaꞌulugan nga miyabut na situt imyu i kaꞌadiꞌan it Ampuꞌang Diyus?”
MAT.12.29	Ipiyaꞌyag na ni Jesus nga magkaꞌimugaw kanyat maraꞌe-raꞌet sabap diyaꞌeg ya na si Satanas nga pagbayaꞌen nira. Maat ya, “Magꞌuꞌunu makasled i maski siyu nga mangagaw it kusas duꞌun it balay it esang makseg nga taw basta ega bayukun ya daꞌan i iyan nga taw? Simpri in pagbabayukun na, marangpasan nay balay ya.
MAT.12.30	Talagang iyan ega magkampiꞌ it aken, ipagpabetang ku nga magpakikuntraꞌ it aken. Baw iyan ega magtabang it aken it magtulus it katataawan, kanya i magpaneꞌag-teꞌag it kanira. 
MAT.12.31	Aypaꞌ matuud talagay iꞌaat kut imyu nga pasinsiyaen naga i mga katataawan it maski unu nga kalasit kasalaꞌan baw panibabaꞌ nira in magsinguliꞌ baw indiꞌan nira. Temed panibabaꞌ nira it Espiritu Santo, siguradu nga ega ipasinsiya it kanira. 
MAT.12.32	Matuud tu nga maski mangarampangen i maski siyu nga kuntraꞌ it aken nga Taga Langit nga Ipiyanganak it Taw, pasinsiyaen naga kanya in magsinguliꞌ nga matuud. Temed seked it kaꞌnu-kaꞌnu ega talaga pasinsiyaen i maski siyu nga mangarampangen kuntraꞌ it Espiritu Santo.
MAT.12.33	Simpri ipabetang mi nga magayen nga kayu in magayen i buwaꞌ ya, maraꞌe-raꞌet in maraꞌe-raꞌet i buwaꞌ ya. Sabap daꞌga baꞌ kat buwaꞌ magkakilalaan in magayen u daꞌga? 
MAT.12.34	Kamu nga mga anak it dukul! Magꞌuꞌunu mi masugid i mga bagay nga magagayen it mararaꞌe-raꞌet i adat mi? Ka talagang matuud nga in unuy kat nakem it taw, iyan naga i kat baꞌbaꞌ ya nga pirmi. 
MAT.12.35	Sabap taw nga magayen i adat, pirmi nga magayen i magliꞌwan kat baꞌbaꞌ ya, sabap purus magayen i ipagdawaꞌ ya kat nakem ya. Takaꞌ taw nga purus maraꞌe-raꞌet i magdadawaꞌ kat nakem ya, purus naga maraꞌe-raꞌet i magliꞌwan kat baꞌbaꞌ ya. 
MAT.12.36	Temed matuud tu talagay iꞌaat ku ngaytut imyu, nga in asan nat aldaw nga ipangukuman, turubagen it taw i kada ampang nira nga egay kapulusan. 
MAT.12.37	Sabap uyun kat mga ampang mu i ukuman, in rigaen ka baw daꞌga.”
MAT.12.38	May pirang kataawan duꞌun nga Pariseo baw manigpaꞌyag it urdin nga miyaat it ki Jesus, “Manigtulduꞌ, in mapakay sana, paltegan mu kami it tandaꞌanan nga pasar duꞌun it langit.”
MAT.12.39	Katubag si Jesus, maat ya, “Puꞌsa kamu ngaytu, maraꞌe-raꞌet i adat. Subung kamu it pagꞌaꞌasawaen nga babay nga barapakun, nga ega paglabiyen yay pagꞌasawa, ka atkayay buwat mi duꞌun it Ampuꞌang Diyus. Maat mi, magꞌangut kamu it tandaꞌanan, temed egay ipalteg it imyu, puyrat iti, tandaꞌanan nga ipiyagladawan nga nalabayan it prupitaꞌ ngayan it tagnaꞌ nga si Jonas. 
MAT.12.40	Ka si Jonas ngaytu, tulung aldaw baw tulung delem duꞌun kanya it tinaꞌi it amaꞌ-amaꞌan na nga sedaꞌ bawnga egen naga kanya nga ipiyaliꞌwan. Ta atkayan naga, aku nga Taga Langit nga Ipiyanganak it Taw, katlu aku nga maglelbeng duꞌut lugtaꞌ bawnga maꞌgen siꞌ. 
MAT.12.41	Aypaꞌ in asan nat aldaw it pangukuman, basulun kamu baw mga kaꞌibaan mi it mga taga Ninive, sabap kanira, nagsinguliꞌ, langkuy inindiꞌan niray kasalaꞌan pagkagneg nirat pangadal ni Jonas. Temed ta, kayti may situ nat imyu nga subraꞌ paꞌ nga mabantug it ki Jonas ngayti, temed daꞌkamu magsinguliꞌ. 
MAT.12.42	Kat aldaw ngaytit pangukuman, basulun kamu gasiꞌ it babay nga nagꞌadiꞌ duꞌun it Seba it tagnaꞌ paꞌ. Sabap talagang alaid nga banar i piyanawan ya, garing duꞌut banwa ya, ka ireg ya nga matantuwan i ega basta-bastang kasepsep it adiꞌ nga si Solomon. Temed kayti, may situ nat imyu nga subraꞌ paꞌ nga mabantug it ki Solomon, temed daꞌkamu kupagneg.
MAT.12.43	Ka in beteꞌ may limiꞌwan nga maraꞌe-raꞌet duꞌun it esang taw nga pagpapulpugun ya, buwat it maraꞌe-raꞌet ngaytu, subuk magluꞌug-luꞌug lamang duꞌun it rugar nga kapupuyangtan, ka magtulus it papulpugun ya siꞌ. Ta in egay maparagan ya, 
MAT.12.44	‘Aaꞌ daꞌga,’ maat ya, ‘paꞌuliꞌ aku naga duꞌun it pagpapulpugun ku ngayti.’ Bawnga abutan ya, maꞌanuꞌan yang ega pay nakapasubli it kanya nga beken, lamang subung na it balay nga paglilimpiyuꞌun na baw pagꞌaꞌaturun na. 
MAT.12.45	Aypaꞌ buwaten ya, mapanaw siꞌ ka mangumbinyu it pitu nga mga kaꞌibaan ya nga maraꞌe-raꞌet paꞌ it kanya, ka kaꞌibaan ya nat papulpug siꞌ. Aypaꞌ baraꞌan it iyan nga taw, subraꞌ paꞌ nga rumaꞌe-raꞌet i kabetangan ya. Ta atkayan naga i mabetangan mit imyu nga muꞌsa nga nakagneg it Magayeng Baritaꞌ temed, ta, ega naga piyamayaꞌ mi.”
MAT.12.46	Magꞌampang paꞌ si Jesus ngayti duꞌun it kadakel, miyabut i inaꞌ ya baw mga ariꞌ ya. Duꞌun lamang sirat liꞌwan, magꞌelat it ki Jesus ka kupakisugi-sugid sira. 
MAT.12.47	May simnugid duꞌun it ki Jesus, nga magꞌaat, “Tabiꞌ, duꞌun bat liꞌwan i inaꞌ mu, sang siraan it mga ariꞌ mu. Ireg nira nga pakisugi-sugid it imu.”
MAT.12.48	Pagkagneg ni Jesus, maat ya, “Eeꞌ, mabway mana.” Piyaꞌugdunan ya nga magꞌaat, “Sepsepen mi, siyuy inaꞌ ku baw siyu may siyu i mga sulsug ku?” 
MAT.12.49	Pagkaꞌampang ya, tiyulduꞌ yay mga alagad, bawnga maat ya, “Sira ngaytu i bilang inaꞌ ku baw mga sulsug ku. 
MAT.12.50	Sabap in siyu-siyu nga magsunud nga banar it kaꞌirgan it Amaꞌ ku nga duꞌun it langit, sira i bilang inaꞌ ku baw mga sulsug ku.”
MAT.13.1	Iti naga nga aldaw, gimnaring na si Jesus duꞌun it balay ngayti ka napanaw siꞌ. Naꞌaduꞌun kanyat Lapnaw it Galilea baw miyadung duꞌun it tambing. 
MAT.13.2	Nagsigꞌabut i dakel na nga mga taw duꞌun it kanya. Aypaꞌ binwat ya, nagpasakay duꞌun it sakayan nga maglultaw. Kadakel it taw ngayti, duꞌun nat binit. 
MAT.13.3	Nagpapuꞌun siꞌ si Jesus it manulduꞌ it dakel na nga mga bagay nga ipagpaꞌalimbawa ya lamang. Papuꞌun ya, maat ya, “May esang manigꞌuma nga nanaꞌbug nat lulwaken ya. 
MAT.13.4	Ta it ipagsaꞌbug i panluwak ya, may nakasaꞌbug na duꞌun it padalan. Magkatalikud kanya, pagpasubliyan it mga manu-manuk ka kiyaꞌen na nira. 
MAT.13.5	Nasaꞌbugan it beken, duꞌun it mabatuun. Ta it paribasay desang magsasagpa-sagpaw i lugtaꞌ duꞌun it mga batu, timnubuꞌ it dumaliꞌ i mga iti ngayti. 
MAT.13.6	Temed iyan siminggaꞌ i init, namagpangkerep na, ka egay piyatꞌedan it gamut nira. 
MAT.13.7	Iyan beken, maresaen i nasaꞌbugan. Pagkeseg it ilamunun ngayti, daꞌna nakabwaꞌ i mga luwak ngayti ka nalmes na. 
MAT.13.8	Temed iyan nakasaꞌbug duꞌun it magayen nga lugtaꞌ, minwaꞌ it magayen baw mabuburun paꞌ. Sang kuway may tagasang gatus i batꞌunun it legas ya. May tagꞌeꞌenem nga puluꞌ baw tagtutulung puluꞌ.” 
MAT.13.9	Paꞌugdun ni Jesus, maat ya, “Ta it pagꞌargan it talinga, ipagpagneg, kaꞌilangan pagneg kamu it magayen it pagꞌaaten ku ngaytu.”
MAT.13.10	Iyan nakagaring nay mga taw ngayti, nagpatpad duꞌun it ki Jesus i mga alagad ya. Miningkut nga magꞌaat, “Unuka purus alimbawa i ipagpanulduꞌ mut mga taw?”
MAT.13.11	Katubag si Jesus, maat ya, “Talagang ipiyagꞌildaw it imyu nga maꞌrutan mi i patagu-taguꞌ nga kaꞌulugan it ipagpanulduꞌ ku pasar it kaꞌadiꞌan it Ampuꞌang Diyus. Temed sira, ega ipiyagꞌildaw ya it kanira. 
MAT.13.12	Iyan magpamayaꞌ nat inadalan ya situt aken, dungagan it Ampuꞌang Diyus i kasepsep ya seked magbastanti nay magkaꞌrutan ya. Temed iyan ega magpakimatuud it nagnegan ya ngaytu, awaꞌen nat Ampuꞌang Diyus i maski iyan nga nasepsepan ya na isaꞌun egay lapusan ya. 
MAT.13.13	Aypaꞌ ipagpanulduꞌ kut kanira pagꞌalimbawaen lamang sabap magsesyek sira, daꞌsira magkalteg, baw mamagpagneg temed ega mamagkagneg baw magkasepsep. 
MAT.13.14	Talagang magkatuman duꞌun it kanira i inampang ni Isaias nga prupitaꞌ it tagnaꞌ nga simnurat it inaat it Ampuꞌang Diyus, nga magꞌaat,
MAT.13.14	‘Maski manamar kamu nat pagneg, talagang daꞌkamu makasepsep.
MAT.13.14	Baw maski semyek kamu na nga semyek, ega makilalaan mi i pagletganan mi.
MAT.13.15	Talagang ining mga taw, piyadsen na niray ulu nira.
MAT.13.15	Paglagpasen nay mga talinga nira baw ipagpeyeng na niray mga mata nira.
MAT.13.15	Ka in daꞌga atkayan, barang mamagkalteg naga sira, mamagkagneg naga, mamagkasepsep naga, baw paꞌuliꞌ naga sira situt aken, nga mapagayen ku naga sira, arit ega.’
MAT.13.16	Temed talagang magkasagya kamuy imyu ka subuk magkalteg baw magkagneg kamu, ka magkasepsepan mi i mga kamatuudan ngaytu. 
MAT.13.17	Yay matuud, talagang dakel i mga prupitaꞌ baw mga taw nga mataldeng kat panleteg it Ampuꞌang Diyus it tagnaꞌ paꞌ nga ireg nira sana nga makalteg it magkaltegan mi ngaytu kayti, temed ega naltegan nira. Baw ireg nira makagneg it mga magkagnegan mi ngaytu kayti, temed ega gasiꞌ nagnegan nira.
MAT.13.18	Kayti, pagnegan mi i ireg sugiden it itu nga alimbawa, manigsaꞌbug ngaytut lulwaken. 
MAT.13.19	Iyan mga taw nga nagpagneg it ampang it Ampuꞌang Diyus sabap it kaꞌadiꞌan ya temed ega magkasepsepan nira, subung sirat padalan ngaytung nasaꞌbugan it biꞌni. Madaliꞌ maꞌagaw ni Satanas i ampang ngaytung nagnegan nira. 
MAT.13.20	Itu nga nasaꞌbugan nga mabatuun, pagpaꞌiguꞌan kaytu mga taw nga mamagpagneg nga masasagyang pagpakimatuudun nirang lagi i ampang it Ampuꞌang Diyus. 
MAT.13.21	Temed ega ipagdawaꞌ nirat magayen kat ulu nira. Aypaꞌ ka daꞌsira magpaneꞌteꞌ kat pamayaꞌ nira, nga subuk luwak nga ega maggagamut. In abutun it kakuriꞌan u pakuriꞌan sira sabap it pamayaꞌ nira ngaytut ampang it Ampuꞌang Diyus, mangindiꞌ sira nga lagi. 
MAT.13.22	Ta itu, nasaꞌbugan ngaytu nga maresaen, sira nga mamagpagneg it ampang it Ampuꞌang Diyus, temed sasaw i pikir kat mga bagay nga situt banwa. Kupadakulaꞌ it kamanggadan i kanget kat nakem nira. Unupat ampang ngaytut Ampuꞌang Diyus, magkadaꞌgan na it itu nga kat pikir nira. Aypaꞌ ka egay buwaꞌ it pamayaꞌ kat pangaꞌgenan nira. 
MAT.13.23	Temed itu, paꞌaaten ngaytu nga nasaꞌbugan nga magayeng lugtaꞌ, ituy mga taw nga magpagneg baw magkasepsepan nira i kamatuudan ngaytu. Ta it ipagdawaꞌ na duꞌun it ulu, aypaꞌ ka magbuwaꞌ i pamayaꞌ nirat kanira, nga subung it mabuburun ngaytung kuwayen nga tagasang gatus, tagꞌeꞌenem nga puluꞌ baw tagtutulu nga puluꞌ i legas ya.”
MAT.13.24	May esa siꞌ nga alimbawa nga inampang ni Jesus, nga magꞌaat, “Iyan kaꞌadiꞌan it Ampuꞌang Diyus, subung it itu ngaytu. May esang taw nga magayen nga biꞌni it tirigu i itiyugdaꞌ ya duꞌun it uma ya. 
MAT.13.25	Kaꞌsang delem nga magꞌigaꞌ nay katataawan, miyabut i kakuntraꞌ ya, nga nanaꞌbug it kaꞌiꞌilu nga ilamunun duꞌun it uma ya ngayting tiyugdaꞌan nat tirigu. 
MAT.13.26	Timnubuꞌ i tirigu ngayti. Desang magbuwaꞌ na, timnubuꞌ nay kaꞌiꞌilu ngayti nga ilamunun.
MAT.13.27	Pagkamuya it mga uripen it tagꞌuma ngayti, maat nira, ‘Agalen, daꞌga baꞌ bulun nga tirigu i itiyugdaꞌ mu ngayan? Ta, ari garing it kaꞌiꞌilu ngayang ilamunun nga magtubuꞌ?’
MAT.13.28	Katubag i tagpuꞌun ngayti, ‘Aaꞌ, ula-ula bayan it kakuntraꞌ ku.’
MAT.13.28	‘Ta unu,’ maat it mga uripen ya ngayti, ‘ireg mu nga ilamunun namen?’
MAT.13.29	‘Ayaw na daꞌan,’ tubag ya, ‘ka barang pati tirigu ngayan, makaꞌuyut it maꞌilamun mi. 
MAT.13.30	Pataꞌnan mi nay kemseg i muꞌsa. Elaten nay pakakayeg. Ka in pakakayeg na, sekaten ku yan i mga manigkayeg nga yay uꞌnaen nira, ilamunun ngayan baw pamegkesen ka suriban. Isunud mana i tirigu, ka iyan i iduꞌun it lagkaw ku.’”
MAT.13.31	Esa siꞌ nga alimbawa i itiyulduꞌ ni Jesus it kanira, nga magꞌaat, “Iyan kaꞌadiꞌan it Ampuꞌang Diyus,” maat ya, “subung it itu ngaytu. May esang taw nga liminwak it alit it mustasaꞌ duꞌun it uma ya. 
MAT.13.32	Piyakadekeyeꞌ talaga nga alit kat muꞌsa nga lulwaken, temed basta nakalwak na, pagtubuꞌ, kemseg, mapꞌun paꞌ it beken nga inglay, magbalyu na nga kayu. Egay beken, pugadan na it mga manu-manuk i mga sanga ya.”
MAT.13.33	May beken paꞌ nga alimbawa ni Jesus, nga magꞌaat, “Iyan kaꞌadiꞌan it Ampuꞌang Diyus, subung it ipagpaꞌalsa nga iriyagiꞌ it esang babay duꞌun it dakulang arina, isaꞌun magꞌalsa it magayen i sang iꞌilutuꞌan ngayti.”
MAT.13.34	Purus alimbawa i ipiyanulduꞌ ni Jesus it mga taw. Daꞌgay itiyulduꞌ ya nga daꞌga alimbawa i paggamiten ya. 
MAT.13.35	Atkayti i panulduꞌ ya ka isaꞌun matuman i inampang it prupitaꞌ it tagnaꞌ nga ampang it Ampuꞌang Diyus nga magꞌaat,
MAT.13.35	“Manulduꞌ aku it kanira nga purus ipaꞌalimbawa.
MAT.13.35	Ipaꞌyag kut kanira i mga bagay nga ipagtagu-taguꞌ garing paꞌ it pagguna it banwa.”
MAT.13.36	Pagkatupus it pangadal ngayti ni Jesus, piyaꞌuliꞌ ya nay kadakel ngayti bawnga miyuliꞌ na sang siraan it mga alagad ya duꞌut balay. Nagpatpad i mga alagad ya duꞌun it kanya. Maat nira, “Ituturan mut amen i kaꞌulugan it inalimbawa mu ngayan nga kaꞌiꞌilu nga ilamunun duꞌun it uma.”
MAT.13.37	“Eeꞌ,” maat ni Jesus. Maat ya, “Iyan timnugdaꞌ ngaytu it magayen nga biꞌni, aku nga Taga Langit nga Ipiyanganak it Taw. 
MAT.13.38	Iyan uma, banwa ngaytu. Iyan biꞌni ngaytu nga magayen, mga taw nga kat pamegbeg it Ampuꞌang Diyus baw iyan kaꞌiꞌilu nga ilamunun, iyan mga taw nga kat pamegbeg ni Satanas. 
MAT.13.39	Ta, yan kakuntraꞌ ku nga nanaꞌbug it kaꞌiꞌilu ngaytu nga ilamunun, egaytuy belag, si Satanas naga ngaytu. Iyan pakakayeg ngaytu, umur nat banwa i paꞌaaten baw mga anghil i mga manigkayeg ngaytu.
MAT.13.40	Ka in magꞌuꞌunu itumpuk i ilamunun ngaytu ka suriban, atkayan naga yan i magꞌabut in asan nat umur it banwa. 
MAT.13.41	Sekaten it Taga Langit nga Ipiyanganak it Taw i mga anghil ya, ka tingpeden nira baw ipablag duꞌun it mga taawan ya nga kat pamegbeg it Ampuꞌang Diyus i muꞌsa nga magpakursud kat kasalaꞌan baw muꞌsa nga mamumuwat it karaꞌe-raꞌetan. 
MAT.13.42	Ka buwaten it kanira, italpak i ega ngaytu taawan it Ampuꞌang Diyus duꞌun it masgu nga masgu nga apuy nga egay kapugdawan ya. Duꞌun gemeget nay nipen nira baw gumarwak na sirat daꞌna pateng. 
MAT.13.43	Temed iyan mga mataldeng kat panleteg it Ampuꞌang Diyus, masingkar nay kabantugan nira nga subuk aldaw duꞌun it kaꞌadiꞌan it Amaꞌ nira nga Ampuꞌang Diyus. Aypaꞌ it pagꞌargan it talinga, ipagpagneg, kaꞌilangan pagnegan mit magayen i pagꞌaaten ku ngaytu.”
MAT.13.44	Maat siꞌ ni Jesus, “Iyan kaꞌadiꞌan it Ampuꞌang Diyus, subung it manggad nga maglelbeng duꞌun it esang lugtaꞌ. Naparagan it esang taw nga magkali i manggad ngaytu. Pagkaparag ya, tiyaburan ya naga bawnga miyuliꞌ it masagyang-masagya. Pagꞌabut ya duꞌut balay, ipiyuꞌsa yat paꞌalang i muꞌsang kusas ya bawnga inalang yay iti nga lugtaꞌ.
MAT.13.45	Atkaytu gasiꞌ i kaꞌadiꞌan it Ampuꞌang Diyus. May esang manigdagang it mutyat basek nga magtulus it pirmira nga iti nga mutyaꞌ.
MAT.13.46	Iyan nakaparag nat sangbat nga talagang pirmira, miyuliꞌ na kanya ka ipiyuꞌsa yat paꞌalang i muꞌsang kusas ya, ka inalang ya nay itiꞌen ngayti.”
MAT.13.47	“Ta,” maat siꞌ ni Jesus, “subung gasit lambat i kaꞌadiꞌan it Ampuꞌang Diyus. Iyan iꞌinlug duꞌun it dagat, kalasi-kalasi i sedaꞌ nga siminled. 
MAT.13.48	Egay beken, it namuyaan it mga manigsedaꞌ nga dakel nay sedaꞌ nga nakasled, biyatun na nira. Bawnga miyadung na sira ka bulunun. Iyan magayeng sedaꞌ nga magkakaꞌen, ibtang nira duꞌun it karebtangan. Iyan ega, ibuntal nira. 
MAT.13.49	Ta, magꞌaꞌatkayan gasiꞌ yan in asan nat umur it banwa. Mabut i mga anghil ka ipablag nira i mga mamumuwat it karaꞌe-raꞌetan kat mga taw nga mataldeng kat panleteg it Ampuꞌang Diyus. 
MAT.13.50	Ta, yan ega ngaytu mga taawan ya, italpak nat mga anghil ngaytu duꞌun it masgu nga masgu nga apuy nga ega magpugda-pugdaw. Talagang gumarwak sirat ega pateng baw gemeget nay nipen nira. 
MAT.13.51	Ta unu, magkasepsepan mi i muꞌsa ngaytu?” maat ni Jesus.
MAT.13.51	“Eeꞌ,” maat i mga alagad ya ngayti, “magkasepsepan namen.”
MAT.13.52	“Ta,” maat siꞌ ni Jesus it kanira, “iyan manigpaꞌyag it ampang it Ampuꞌang Diyus nga nakapagꞌadal nat mga kamatuudan ngaytu sabap it kaꞌadiꞌan it Ampuꞌang Diyus, subung kanya it tagpuꞌun it pamalay-balay nga magpangrut-magpangrut it mga kusas ya nga baꞌgu baw lagi-lagi duꞌun it pagdawaꞌan ya. Sabap magkaꞌrut kanya mangadal it ega lamang tagnaꞌ ngayting panulduꞌ in daꞌga pati baꞌgu ngaytu.”
MAT.13.53	Pagkatupus ni Jesus it panulduꞌ ya ngayti nga purus alimbawa, napanaw siꞌ kanya. 
MAT.13.54	Miyuliꞌ siꞌ kanya duꞌun it diyakulaꞌan yang lansangan it Nazaret. Iyan duꞌun siꞌ kanya, nanulduꞌ kanya duꞌun it papagsambaan nira. Naliluꞌ talagay mga nakagneg. Maamaatan sira, “Ari napisiꞌan it itung taw it kasepsep ya ngaytu? Magꞌuꞌunu kanya magkabwat it mga kalililuꞌan nga mga bagay? 
MAT.13.55	Daꞌga baꞌ anak tu it karpintiru? Daꞌga baꞌ si Maria i inaꞌ kaytu baw daꞌga baꞌ mga ariꞌ ya nga lalaki, si Santiago, si Jose, si Simon baw si Judas? 
MAT.13.56	Baw daꞌga baꞌ mga ariꞌ ya nga mga babay, sang tamiyan naga situt lansangan ngaytu? Ta ari napisiꞌan yat muꞌsa ngaytung kakayaan ya?” 
MAT.13.57	Talagang ega pagkilalaen nira kanya.
MAT.13.57	Aypaꞌ ka maat ni Jesus it kanira, “Iyan prupitaꞌ, paggalangen baw pagꞌistimaren kanyat magayen maski ari kanya, puyra kat sadili ya nga lansangan baw kat sadili yang pamalay-balay.” 
MAT.13.58	Ta it atkayti, ega minwat si Jesus it dakel nga kalililuꞌang bagay duꞌun, ka daꞌsira ngayti magpamayaꞌ it kanya.
MAT.14.1	Kat iti nga timpu, nakaꞌbut duꞌun it adiꞌ ngaytit Galilea nga si Herodes i baritaꞌ sabap it ki Jesus. 
MAT.14.2	Maat ni Herodes it mga katimbang ya, “Ega yay belag, si Juan ngayan nga magpamawtis. Naꞌgen yan it paꞌuliꞌ. Aypaꞌ yan magkabwat it mga kalililuꞌan ngayan nga bagay.”
MAT.14.3	Miyampang si Herodes it atkayti sabap tagnaꞌ, kanya nagay nagpadakep, nagpabayuk baw nagpapirisu it ki Juan, sabap it ki Herodias nga asawa ni Felipe nga sulsug ni Herodes ngayti. 
MAT.14.4	Sabap pirmi nga pagꞌaaten kanya ni Juan nga maat ya, “Ega mapakay nga magsagpun kamu, ka kuntrat urdin i agawun muy ipag
MAT.14.5	Kuꞌimatayen sana ni Herodes si Juan ngayti, temed magꞌiꞌlam kanya it pagsasakpen ya nga mga Judio sabap pagkilalaen nira nga prupitaꞌ si Juan ngayti nga magpamawtis.
MAT.14.6	Takaꞌ iyan naꞌbut siꞌ i kaꞌaldawan ni Herodes, miyayliꞌ duꞌun it adapan it mga taw nga inimbitar i babay nga anak ni Herodias ngayti, nga anak naga ni Felipe. Talagang siyagyaan nga banar ni Herodes. 
MAT.14.7	Aypaꞌ ka isiyanggup ni Herodes nga uyut i sumpa ya nga ibgay ya it babay ngayti i maski unu nga angutun duꞌun it kanya. 
MAT.14.8	Ta, it pagꞌiꞌinduꞌan na kanya nga lagi it inaꞌ ya, maat ya, “Iyan talagay ireg ku nga ibgay mut aken kayti, pinggan nga pagdadaꞌtunan it ulu ni Juan ngayan nga magpamawtis.”
MAT.14.9	Nasmek i adiꞌ ngayti, temed sabap it sumpa ya nga pagdedngegen it mga inimbitar ya ngayti, isingkat ya it mga manigsirbi ya nga ibgay nirat babay ngayti. 
MAT.14.10	Aypaꞌ ka isingkat ya nga punggutan nat ulu si Juan ngayti duꞌun it pirisuwan. 
MAT.14.11	Pagkapunggut, idiyaꞌtun duꞌun it pinggan bawnga ibinggay duꞌun it babay ngayti. Dayun it tiyaban ya na duꞌun it inaꞌ ya. 
MAT.14.12	Pagkaꞌrut it mga alagad ni Juan ngayti, naꞌaduꞌun sira ka pinsiꞌ niray bilug ni Juan ka ilimbeng nira. Bawnga ibiyaritaꞌ nira duꞌun it ki Jesus.
MAT.14.13	Pagkaꞌrut ni Jesus it inimatay na ngayti si Juan, liminꞌid kanya duꞌun it kadakel it mga taw ka simnakay, nga paꞌaduꞌun it esang rugar nga kapupuyangtan. Temed pagkabaritaꞌ it mga katataawan duꞌut mga lansangan ngayti, napanaw sira nga timnundug it ki Jesus ngayti. 
MAT.14.14	Aypaꞌ pagpanlampud ni Jesus duꞌut inabutan ya ngayti nga rugar, yay piyagꞌaꞌandaꞌan it mata ya, dakel na nga mga taw. Siyanguꞌan ya sira. Piyagayen ya i mga may sarut nga taba-taban it mga taw ngayti.
MAT.14.15	Iyan apu-apun na, nagpatpad duꞌun it ki Jesus i mga alagad ya. Maat nira, “Tabiꞌ it imu, kapupuyangtan nga rugar i sikaytu baw ungaytu na, ega na maꞌlay semdep i aldaw. In mapakay sana, papanawun mu nay mga taw ngayan nga paꞌaduꞌun sirat mga baryu ka isaꞌun makapangalang sirat makaꞌen nira.”
MAT.14.16	Katubag si Jesus, maat ya, “Ega na kaꞌilangan nga papanawun paꞌ sira. Kamu nay megay it makaꞌen nira.”
MAT.14.17	Katubag i mga alagad ya ngayti, maat nira, “Ampuꞌan, ta, magꞌuꞌunu yan it ega talagay situ, puyrat limang batu i tina-tinapay baw duwang batuy seda-sedaꞌ?”
MAT.14.18	“Tabanen mi sinit aken,” maat ni Jesus. 
MAT.14.19	Piyaꞌdung ya i mga taw ngayti. Pinsiꞌ ni Jesus i limang batu ngayti nga tina-tinapay baw duwang batu ngayting seda-sedaꞌ. Yimnaꞌngad kanya duꞌut langit ka nagpasalamat duꞌun it Ampuꞌang Diyus. Pagkatupus ya, biyagiꞌ-bagiꞌ yay tina-tinapay ngayti bawnga ipiyakawaꞌ yat mga alagad ya ka ipanundul nira duꞌun it mga taw ngayti. 
MAT.14.20	Kimnaꞌen i muꞌsa ngayti seked it naꞌgen sira. Rininut it mga alagad i naꞌpedan, napnuꞌ i sang puluꞌ may duwang kabaꞌayan it pagbabagiꞌ-bagiꞌen na ngayting tinapay. 
MAT.14.21	Kadakel it kimnaꞌen ngayti, lalaki lamang may limang ribu, puyray mga babay baw mangaꞌwaꞌ.
MAT.14.22	Bawnga piyasakay na nga lagi ni Jesus i mga alagad ya, ka muꞌna na duꞌut sang dipag it lapnaw ngayti. Nagpatuduꞌ it kanya ka pagpagaringen ya pay mga taw. 
MAT.14.23	Pagkapagaring yat mga katataawan ngayti, nanungul kanyat esa-esa ya duꞌun it mungsuꞌ ka manalangin duꞌun. Dinlem na si Jesus duꞌun it mungsuꞌ ngayti it esa-esa ya lamang. 
MAT.14.24	Sakayan ngayti nga pagsasakayan it mga alagad ya, duꞌun na it tenga-tengat lapnaw. Magkakuriꞌ-kuriꞌan sira ka masbeg i deres nga sungsungun.
MAT.14.25	Iyan kukuꞌ-aldaw na, timnundug na si Jesus it kanira. Magpanaw lamang kanya duꞌun it sagpaw it danum. 
MAT.14.26	Piyangingiraꞌbutan it iꞌlam i mga alagad nga nakalteg it magpanaw ngayti duꞌut sagpaw it danum. “Idek!” maat nira, “miyatay bayan!”
MAT.14.27	Miyampang nga lagi si Jesus, nga magꞌaat, “Ayaw kamut iꞌlam. Si Jesus aku naga bayni. Paksegen mi lamang i nakem mi.”
MAT.14.28	Pagkagneg ni Pedro, miyampang kanya nga magꞌaat, “Ampuꞌan, in talagang ikaw yan, papanawun mu aku kat sagpaw it danum nga sumusmu it imu.”
MAT.14.29	“Eeꞌ,” maat ni Jesus, “daliꞌ na.”
MAT.14.29	Egay beken, limnampud na si Pedro duꞌut sakayan, diri-diritsu nga napanaw kanya duꞌut sagpaw it danum nga magsusmut ki Jesus. 
MAT.14.30	Temed pagkamuya ni Pedro it mabakat, miniꞌlam kanya. Unupat magsaredsed na. Nangabang kanya, “Tabang, Ampuꞌan! Sagepen mu aku!”
MAT.14.31	Diyaliꞌan kanya ni Jesus, nga singkel ya nga lagi. “Pedro,” maat ya, “kadekeyeꞌ it pamayaꞌ mut aken. Unuka inalab-alab ka?”
MAT.14.32	Pagkasakay it duwa ngayti, yimnengyeng nay deres. 
MAT.14.33	Siyamba si Jesus it muꞌsa ngayting magsasakay baw maat nira, “Kamatuudan nga Anak ka talaga it Ampuꞌang Diyus.”
MAT.14.34	Pagkadipag nira, duꞌut Genesaret
MAT.14.35	Nakilalaan si Jesus it mga taw duꞌun. Ipiyamaritaꞌ-baritaꞌ nirang lagi duꞌun it mga katepadan nira nga miyabut si Jesus. Aypaꞌ ka nagsigꞌabut i mamagtataban it mga magsarut. 
MAT.14.36	Nagpasanguꞌ-sanguꞌ sira duꞌut ki Jesus nga maski diꞌkit, papadiꞌkiten it ipagkabit
MAT.15.1	Kaꞌsa may naꞌaduꞌut ki Jesus nga mga Pariseo baw mga manigpaꞌyag it urdin nga garing duꞌun it Jerusalem. Iningkut kanya nga magꞌaat, 
MAT.15.2	“Unuka ega pagsunudun it mga alagad mu i siyubli-subli tami nga ipiyanulduꞌ it kamagugurangan tami? Ka magkaꞌen sirat ega nakapangugas it alima uyun duꞌut ipiyanulduꞌ ngayti.”
MAT.15.3	Katubag si Jesus, maat ya, “Ta, unuka pagranggaꞌen mi gasiꞌ i urdin it Ampuꞌang Diyus sabap duꞌun it siyubli-subli mi ngaytu nga ipagpanulduꞌ? 
MAT.15.4	Ka daꞌga baꞌ ipiyagꞌurdin it Ampuꞌang Diyus nga, ‘Galangen muy amaꞌ baw inaꞌ mu,’ baw ‘In siyu-siyuy mampang it maraꞌe-raꞌet kat amaꞌ u inaꞌ ya, bagay it kanya, imatayen.’ 
MAT.15.5	Temed ipagpanulduꞌ mi nga basta aaten na lamang it esang taw i amaꞌ u inaꞌ ya, ‘Ta ega na bay makabgay kut imyu nga ipagꞌepet kut imyu, ka nakaꞌareg ku na nga begay kut Ampuꞌang Diyus,’ 
MAT.15.6	ta, maski ega na galangen yay mga giyaringan ya nga epten ya sira. Aypaꞌ ampang it Ampuꞌang Diyus, talagang paggantiyan mi na it mga siyubli-subli mi ngaytu nga ipagpanulduꞌ. 
MAT.15.7	Magbete-beteꞌ kamu lamang nga magpamayaꞌ it Ampuꞌang Diyus. Talagang matuud i inampang it tagnaꞌ nga prupitaꞌ nga si Isaias sabap it imyu, nga ampang it Ampuꞌang Diyus nga magꞌaat,
MAT.15.8	‘Pagsirbi baw pagsamba it aken it itung mga taw, kat munung nira lamang nga egay kamatuudan nga pagmaꞌal nirat aken.
MAT.15.9	Talagang egay kapulusan it pagsamba nirat aken.
MAT.15.9	Ka iyan ipiyagꞌurdin it taw lamang, ipagpabetang na nira nga urdin na kunuꞌ it Ampuꞌang Diyus.’”
MAT.15.10	Piyapatpad ni Jesus i kadakel baw maat ya, “Pagneg kamu nga muꞌsa baw sepsepen mi i pagꞌaaten ku. 
MAT.15.11	Ega iyan magseled kat baꞌbaꞌ it taw i magparaꞌway it kanya kat panleteg it Ampuꞌang Diyus, in daꞌga iyan ampang nga maraꞌe-raꞌet nga magliꞌwan kat baꞌbaꞌ ya.”
MAT.15.12	Magkatupus i iting inampang ni Jesus, nagpakiꞌumid it kanya i mga alagad ya baw maat nira, “Ampuꞌan, magkaꞌrutan mu, rimnaꞌe-raꞌet i nakem it mga Pariseo it inampang mu ngayan.”
MAT.15.13	Katubag si Jesus, maat ya, “Talagang dutdutun i kada luwak nga ega Amaꞌ ku nga duꞌut langit i liminwak. 
MAT.15.14	Pataꞌnan mi lamang sira. Mga beleg sira nga manigdundun. Ta basta beleg i dumundun it beleg naga, simpri kataptap sirang duwa duꞌun it kali.”
MAT.15.15	Maat ni Pedro it kanya, “Ampuꞌan, isugid mut amen i kaꞌulugan it alimbawa mu ngayan kagayna.”
MAT.15.16	“Unu baꞌ, pati kamu,” maat ni Jesus, “ega gasiꞌ i kasepsep? 
MAT.15.17	Unu, ega magkaꞌrutan mi nga maski unu nga magseled kat baꞌbaꞌ, pagpaꞌabutan ya tinaꞌi, bawnga limiꞌwan. 
MAT.15.18	Temed iyan karaꞌe-raꞌetan nga kat nakem nga limiꞌwan kat baꞌbaꞌ, yanay magparaꞌway it taw kat panleteg it Ampuꞌang Diyus. 
MAT.15.19	Sabap magpanggaring kat nakem i muꞌsang maraꞌe-raꞌet nga pagpikiren nga magtaban it taw kat mga itu ngaytung pagbuwaten, nga pangimatay, muꞌsang kalasit pamakun duꞌun it ega asawa mu, panakaw, pamuwat-buwat baw panibabaꞌ. 
MAT.15.20	Mga itu na ngaytu i magparaꞌway it taw kat panleteg it Ampuꞌang Diyus. Temed iyan kumaꞌen it ega daꞌan mangugas it alima ya nga uyun duꞌun it inaat it siyubli-subli mi nga ipagpanulduꞌ, egaytu magparaꞌway it taw kat panleteg it Ampuꞌang Diyus.”
MAT.15.21	Liminꞌid siꞌ na Jesus duꞌun kayti. Naꞌaduꞌun sira it rugar nga adeꞌdeng it Tiro baw Sidon. 
MAT.15.22	May nandangep duꞌut ki Jesus nga esang babay nga ega Judio nga taga duꞌun. Pagꞌabut ya, diyadakulaꞌ yang ampang nga magꞌaat, “Ampuꞌan, nga tungtung-inapuꞌ it adiꞌ nga si David, sanguꞌan mu beteꞌ aku! Ka anak ku nga babay, pagpapulpugun it maraꞌe-raꞌet. Talagang magkakuriꞌan na kanya nga banar.”
MAT.15.23	Temed maski tetet, egay tetet ni Jesus. Nagpatpad duꞌut kanya i mga alagad ya. Maat nira, “Ampuꞌan, tarapasan mu na kanya. Ka marimuꞌut baw yan na ngayan i buwat ya, dasun-dasun it aten.”
MAT.15.24	Bawnga inaat ni Jesus i babay ngayti, nga maat ya, “Kat mga Judio lamang, nga kabilangan nira tupa nga naꞌlam, i tiyaꞌgan it aken. Ega paytu timpu mi nga ega Judio.”
MAT.15.25	Temed nagpatpad ga duꞌut kanya i babay ngayti, nanluud duꞌut sarungaan ya baw miyampang, nga magꞌaat, “Sanguꞌan mu aku nga matuud, Ampuꞌan!”
MAT.15.26	Miyampang si Jesus, maat ya, “Talagang ega mapakay nga agawun i pagkaꞌnen it anak isaꞌun lamang ibuntal duꞌun it mga keꞌdeng.”
MAT.15.27	“Matuud mu yan, Ampuꞌan,” maat it babay ngayti, “temed maski mga keꞌdeng, mamagpanimuruk it muꞌmuꞌ nga magkaꞌulug duꞌun it papangaꞌnan it tagpuꞌun nira.”
MAT.15.28	Pagkagneg ni Jesus, maat yat babay ngayti, “Talagang dakulaꞌ i pamayaꞌ mut aken. Maꞌimu i kaꞌilangan mu ngayan.” Kat iti nagang uras, gimnayen nga matuud i anak ya ngayti.
MAT.15.29	Garing siꞌ duꞌun, nagpaꞌuliꞌ siꞌ si Jesus duꞌun it tambing it Lapnaw it Galilea. Bawnga timnungul kanya duꞌun it mungsuꞌ baw miyadung duꞌun. 
MAT.15.30	Nagsigꞌabut i dakel na nga dakel nga taw, nga taban nira, mga pilay, beleg, may mintirat bilug, buyun baw beken na nga kalasit sarut. Idiyuꞌun nirat adapan ni Jesus baw piyagayen ya sira nga muꞌsa. 
MAT.15.31	Naliluꞌ i mga taw ngayti, pagkamuya nirat magkaꞌampang nay mga buyun, nagꞌuliꞌnan nay mga may mintirat bilug, magkapanaw nay mga pilay baw magkalteg nay mga beleg. Egay beken nga binwat nira, biyantug niray Ampuꞌang Diyus it bangsa nira nga Israel.
MAT.15.32	Iyan nakatlu na nga duꞌun paꞌ sira, tiyaꞌwagan ni Jesus i mga alagad ya, ka maat ya, “Pagsanguꞌan kuy mga taw ngaytu, sabap ikatlung aldaw na kayti nga kaꞌiba-iba ku sira, ega nay pangaꞌen nira. Ega talaga ireg ku nga papanawun sira nga pamaggetmanan ka barang ega katatas.”
MAT.15.33	“Aa bilaꞌ,” maat it mga alagad ngayti, “Ampuꞌan, ari nay mapisiꞌan ta kayan it pangaꞌen situt rugar ngaytung kapupuyangtan nga makaꞌustuꞌ it yanayan ngayang kadakel it taw?”
MAT.15.34	“Ay pirang batuy tinapay mi asan?” maat ni Jesus it kanira.
MAT.15.34	“Ampuꞌan, pitu mana bayning batu baw pira manang batuy seda-sedaꞌ.”
MAT.15.35	Piyaꞌdung ni Jesus i mga taw ngayti. 
MAT.15.36	Bawnga inangut ya i pitu ngayting batung tinapay baw mga seda-sedaꞌ ngayti, bawnga nagpasalamat kanya duꞌun it Ampuꞌang Diyus. Pagkatupus ya, biyagiꞌ-bagiꞌ yay mga iti ngayti, bawnga ipiyamgay yat mga alagad ya ka ipanundul duꞌut mga taw ngayti. 
MAT.15.37	Kimnaꞌen i muꞌsa ngayti seked it namagkaꞌgen. Ta, rinutun it mga alagad i namagkaꞌpedan, nakapnuꞌ it pitung kasupakanan. 
MAT.15.38	Kadakel it kimnaꞌen ngayti, epat nga ribu i mga lalaki lamang, puyra pay mga babay baw mangaꞌwaꞌ. 
MAT.15.39	Yapay papanaw ni Jesus it mga taw ngayti, bawnga simnakay sirat mga alagad ya, naꞌaduꞌun it rugar it Magadan.
MAT.16.1	Kaꞌsang aldaw, naꞌaduꞌut ki Jesus i may pirang kataawan nga Pariseo baw Saduceo, ka ireg nirang sukda-sukdanan kanya. Aypaꞌ ka pagꞌangutan nira it tandaꞌanan nga maltegan nira duꞌun it langit nga kariꞌgenan ya. 
MAT.16.2	Temed katubag si Jesus, maat ya, “In apu-apun na, maat mi, ‘Aaꞌ, magayen i timpu dedelem sabap ungayan, egay unu-unu it langit.’ 
MAT.16.3	Ta, kade-kadedelman paꞌ nga banar, maat mi siꞌ, ‘Aaꞌ, siguru muran kayti ka ungayan, egay linsutat langit.’ Ta subung it pagꞌiꞌimandaꞌanan mi na i tandaꞌanan duꞌun it langit, temed ega magkaꞌimandaꞌanan mi i mga tandaꞌanan it kayting timpu. 
MAT.16.4	Puꞌsa kamu ngaytu, maraꞌe-raꞌet i adat. Subung kamut pagꞌaꞌasawaen nga babay nga barapakun, nga ega paglabiyen yay pagꞌasawa, ka atkayay buwat mi duꞌun it Ampuꞌang Diyus. Maat mi, magꞌangut kamu it tandaꞌanan, temed egay ipalteg it imyu, puyrat iti, tandaꞌanan nga ipiyagladawan nga nalabayan ni Jonas.” Bawnga tiyananan ya na sira, liminꞌid na kanya.
MAT.16.5	Simnakay na na Jesus, nga naꞌaduꞌun sit sang dipag it lapnaw ngayti. Temed nalipatan it mga alagad nga magbalun it tinapay. 
MAT.16.6	Kaꞌampang si Jesus, “Iyan magꞌintur kamu it ipagpaꞌalsa it mga Pariseo baw mga Saduceo.”
MAT.16.7	Pagkagneg it mga alagad, kimidem-kideman sira nga magꞌaat, “Inaat ya bayan i atkayan ka ega ngaytuy balun tami nga tinapay.”
MAT.16.8	Temed ega nataguꞌ it ki Jesus i pamagkidem-kidemen it mga alagad ya ngayti. Aypaꞌ ka iningkut ya sira. “Unuka,” maat ya, “pagkidem-kidemen mi i daꞌkamu nakapagbalun it tinapay? Talagang dekeyeꞌ i pagsarig mit aken. 
MAT.16.9	Unu, ega paꞌ pagꞌabutun it pikir mi? Unu, nalipatan mi nay iyan limang batu nga tinapay nga biyagiꞌ-bagiꞌ ku, nga ipiyakaꞌen it limang ribung kataawan? Ta, pirang kabaꞌayan i simnubraꞌ? 
MAT.16.10	Atkayan nagay pitung batu nga tinapay nga ipiyakaꞌen kut epat nga ribung kataawan. Ta, pirang kasupakanan i simnubraꞌ nga tinapay? 
MAT.16.11	Unuka ega magkasepsepan mi nga ega sabap it tinapay i pagꞌaaten ku ngaytu nga magꞌintur kamu it ipagpaꞌalsa it mga Pariseo baw Saduceo?”
MAT.16.12	Ta, duꞌun nasepsepan it mga alagad nga pagpaꞌinturan it kanira, panulduꞌ it mga Pariseo baw mga Saduceo, ega maat ipagpaꞌalsa it tinapay.
MAT.16.13	Nakaꞌbut na na Jesus duꞌun it rugar nga adeꞌdeng it siyudad it Cesarea Filipos. Iyan duꞌun na sira, iningkut yay mga alagad ya. Maat ya, “Unuy magkadengeg-dengegan mi nga patandes it mga katataawan, in siyu aku nga Taga Langit nga Ipiyanganak it Taw?”
MAT.16.14	Katubag i mga alagad ya ngayti, maat nira, “Maat i beken, si Juan ka ngayting magpamawtis. Ta kat beken, si Prupitaꞌ Elias ka kunuꞌ. May magꞌaat paꞌ nga si Prupitaꞌ Jeremias ka u esa ka kat mga prupitaꞌ ngayting beken it tagnaꞌ nga nagꞌegen it paꞌuliꞌ.”
MAT.16.15	“Ta kamu,” maat ni Jesus ngayti, “unuy masugid mi sabap it aken, nga in siyu aku?”
MAT.16.16	Katubag si Simon Pedro, maat ya, “Anak ka talaga it Ampuꞌang Diyus nga egen it egay kaskedan. Ikaw talagay isiyanggup ya nga Cristo.”
MAT.16.17	Pagtubag ni Jesus, maat ya, “Magkasagya ka, Simon nga anak ni Jonas, sabap kamatuudan ngaytung ituꞌun, ega ipiyaꞌrut it imu it maski siyu nga taw, in daꞌga Amaꞌ ku nga duꞌun it langit. 
MAT.16.18	Aypaꞌ ituy iꞌaat kut imu. Ngaran mu ngaytung si Pedro, ireg sugiden ya, batu. Ta duꞌun it magdadalniꞌ ngaytu nga batu i unayan kut ipatindeg ku nga subuk balay, nga paꞌaaten ku, kapuꞌsaan it mga magpamayaꞌ baw magsarig it aken. Mga taawan ku ngaytung ipatindeg ku, talagang ega maꞌindaꞌeg ni Satanas kat maski unu nga kubwaten ya it kanira. 
MAT.16.19	Begayan ku ikaw it pudir, nga subuk paskelan ka it gunsiꞌ it kaꞌadiꞌan it Ampuꞌang Diyus. Kat pudir mu ngaytu, in unuy paaren mu kat katengdanan mu situt banwa, panindegan ka it Ampuꞌang Diyus nga duꞌut langit. Baw in unu gasiꞌ i paꞌintulutan mu situt banwa, atkayan naga nga panindegan ka it Ampuꞌang Diyus nga duꞌut langit.” 
MAT.16.20	Bawnga ibiyenge-bengel ni Jesus it mga alagad ya ngayti nga ega paꞌ isugid nira it maski siyu nga kanya nay Cristo ngayting isiyanggup nga magꞌadiꞌ.
MAT.16.21	Ta garing sikayti, ipiyapuꞌun na ni Jesus it paꞌrut it mga alagad ya nga kaꞌilangan nga paꞌaduꞌun kanya it Jerusalem. Labayen yay dakel-dakel na nga kakuriꞌan nga subraꞌ na kat alima it mga mataꞌas nga ginuꞌu, mga pagbayaꞌen it sasirduti baw kat mga manigpaꞌyag it urdin, langkuy imatayen nira kanya. Temed pagꞌikatlung aldaw, maꞌgen naga kanya it paꞌuliꞌ.
MAT.16.22	Pagkagneg ni Pedro, inambayan ya si Jesus. Maat ya, “Ayaw baꞌ, Ampuꞌan! Talagang ega atkayan sana i iꞌintulut nga mabetangan mu!”
MAT.16.23	Temed siyarunga kanya ni Jesus baw inaat, “Paꞌalaid ka situt aken. Basta magꞌampang ka nga subuk ki Satanas, palsa ka lamang it aken. Iyan i kat pikir mu, ega kaꞌirgan it Ampuꞌang Diyus, in daꞌga kat taw lamang.”
MAT.16.24	Bawnga maat siꞌ ni Jesus it mga alagad ya ngayti, “In talagang ireg it maski siyu nga sumunud it aken, kaꞌilangan lipaten ya nay sadili ya nga kaꞌirgan. Subuk pasaꞌnen yay sadiling krus, ka yanay pagsunudun ya, aken na nga kaꞌirgan maski ikagtas nat ginawa ya. 
MAT.16.25	Ka iyan magraras nga banar it kaꞌgenan ya, maꞌlam nagaytu asat kanya. Temed iyan temeꞌteꞌ it aken maski maat ikagtas nat ginawa ya, makanya talagay kaꞌgenan nga ega basta-basta. 
MAT.16.26	Ka unuy mapulus it esang taw, maski na maat makanya i muꞌsang manggad situt banwa, in maꞌilang i kiyarurwa ya ka kaꞌaduꞌun it kakuriꞌan nga egay kaskedan? Simpri ega nay mabwat ya nga makaribri paꞌ kanya duꞌun. 
MAT.16.27	Sabap talagang matuud nga paꞌuliꞌ aku naga situ, aku nga Taga Langit nga Ipiyanganak it Taw, nga matanyag na situt aken i kabantugan it Amaꞌ ku, baw kaꞌibaan kuy mga anghil ku. Kat iyan nga aldaw, tumbasan kuy kada taw uyun kat kanyang binwatan. 
MAT.16.28	Matuud talagaytu i iꞌaat ku ngaytut imyu, nga may pira situ kayti nga ega matay seked it ega naltegan nira aku nga Taga Langit nga Ipiyanganak it Taw nga magpapuꞌun nat magꞌadiꞌ.”
MAT.17.1	Nagtaꞌlib i enem nga aldaw, piyabayaꞌ ni Jesus si Pedro baw duwa ngayti magsulsug nga si Santiago baw si Juan. Timnungul sira duꞌun it esang matindeg nga bukid. 
MAT.17.2	Iyan duꞌun na sira, naltegan it tulu ngayti nga nagsiyang i kinataw ni Jesus. Simningkar nga subung it singkar it aldaw i rupa ya baw pakayan ya, magsinggat nat pamuti-putiꞌ. 
MAT.17.3	Sakaliꞌ nga naltegan it tulu ngayting mga alagad si Moises duwa ni Elias, nga magpakisugi-sugid it ki Jesus ngayti.
MAT.17.4	Kaꞌampang si Pedro, maat yat ki Jesus, “Magayen talaga nga situ tami na. In ireg mu, muwat akut tulung ardung. Esay imu, esay ki Moises baw esay ki Elias.”
MAT.17.5	Magꞌampang paꞌ si Pedro ngayti, inlungan sira it esang magsilaw na nga kunum. Duꞌun it kunum ngayti i sinraꞌan it ampang nga magꞌaat, “Itu i pagmaꞌa-maꞌalen ku nga Anak, nga talagang kasasagyaan ku. Pagnegan mi kanya it magayen.”
MAT.17.6	Miniꞌlam talagang banar i mga alagad ngayti, pagkagneg nirat ampang ngayti. Nakasuꞌsub sira langkuy. 
MAT.17.7	Temed inlep sira ni Jesus ka piyamagtapal. “Tindeg kamu,” maat ya. “Ayaw kamut iꞌlam.” 
MAT.17.8	Pagleteg it mga alagad ngayti, ega nay naltegan nira nga beken. Si Jesus mana ngayti.
MAT.17.9	Iyan magpanadsad na sira, ipiyagbenge-bengel ni Jesus it kanira nga magꞌaat, “Iyan ega isugi-sugid mit maski siyu i nagpasar ngayan kat mata mi, seked it ega paꞌ naꞌgen aku it paꞌuliꞌ, aku nga Taga Langit nga Ipiyanganak it Taw.”
MAT.17.10	Iningkut si Jesus it tulu ngayting alagad ya, maat nira, “Unuka pagꞌaaten it mga manigpaꞌyag it urdin nga kaꞌilangan kunuꞌ nga paꞌuliꞌ daꞌan si Elias ngayan nga prupitaꞌ it tagnaꞌ paꞌ, nga muꞌna kanyat isiyanggup nga Cristo?”
MAT.17.11	Katubag si Jesus, maat ya, “Matuud yan nga paꞌasitu daꞌan si Elias ka simpanen yay muꞌsang bagay. 
MAT.17.12	Temed matuud tu talagay iꞌaat ku ngaytut imyu, nga miyabut na situ si Elias, temed ega nakilalaan kanyat mga taw. Talagang binwat nirat kanya i kumpur naꞌirgan nira, subung nagat buwaten nira nga pakuriꞌan nira aku nga Taga Langit nga Ipiyanganak it Taw.” 
MAT.17.13	Duꞌun nasepsepan it tulu ngayting mga alagad nga si Juan ngayting namawtis i pagpaꞌiguꞌan ya.
MAT.17.14	Abutan it epat ngayti duꞌut mga kaꞌibaan nira, dakel siꞌ nga pagtaw i duꞌun. May minlep it ki Jesus nga esang lalaki baw nanluud duꞌun it sarungaan ya. 
MAT.17.15	Miyampang kanya, nga magꞌaat, “Agalen, sanguꞌan mu sana i anak ku ngayti nga laa-lalaki. Makuriꞌ talagay sarakiten ya, ka basta rimnanget, maꞌlamat nakem. Magpagbaꞌ-magpagbaꞌ na lamang yan kanya duꞌun it apuy, in daꞌga duꞌun it danum. 
MAT.17.16	Ipiyagꞌabang ku na kanya it mga alagad mu, temed ega magkapdek nira.”
MAT.17.17	Katubag si Jesus, maat ya, “Kamung mga taw kayti, kamaliꞌ talagay muꞌsang pagpikiren mi baw kurang talagay pamayaꞌ mi. Kaꞌnu mana baytuy ipamayaꞌ mi nga banar it naꞌlay na nga kaꞌiba-iba mi aku? Seked it kaꞌnu kaꞌilangan nga pagsagkaꞌen kuy adat mi ngaytu? Ipaꞌasini mi nat aken i waꞌwaꞌ ngayan.” 
MAT.17.18	Nakapanliꞌwan i maraꞌe-raꞌet duꞌun it bilug it waꞌwaꞌ ngayti ka inimugaw na ni Jesus. Langkuy mindek nay sarakiten it waꞌwaꞌ ngayti nga atkayti.
MAT.17.19	Iyan sira-sira mana, iningkut si Jesus it mga alagad ya ngayti. Maat nira, “Unuka ega naꞌimugaw namen i iyan nga maraꞌe-raꞌet?”
MAT.17.20	Katubag si Jesus, maat ya, “Sabap kurang pay pamayaꞌ mit aken. Sana makasbung i pamayaꞌ mi it dekeyeng alit it mustasaꞌ nga sigi-siging pangseg seked it dakulaꞌ nang luwak. Ka ituy matuud nga iꞌaat kut imyu, in atkaytu i pamayaꞌ mit aken, talagang maski mungsuꞌ ngayan i aaten mi nga paꞌugad, siguradu nga mamayaꞌ it imyu. Egay bagay nga ega makayaan mi basta magꞌuꞌunay situt aken i pagsarig baw pamayaꞌ mi. 
MAT.17.21	Temed atkayan nga kalasit maraꞌe-raꞌet, ega yan maꞌimugaw in daꞌga magpaꞌres kamut panalangin baw pagpuwasa.”
MAT.17.22	Kaꞌsa nga duꞌun sirang muꞌsa it Galilea nga mamagpanaw-panaw siꞌ, maat ni Jesus it mga alagad ya ngayti, “Magꞌabut talaga nga subuk idagang aku nga Taga Langit nga Ipiyanganak it Taw. Ipaꞌalima aku duꞌun it mga punuꞌan, 
MAT.17.23	ka imatayen nira aku. Temed maꞌgen aku it paꞌuliꞌ, pagꞌikatlung aldaw.” Nasmek nga banar i mga alagad, pagkagneg nira kayti.
MAT.17.24	Pagkaꞌbut nira duꞌun it Capernaum, may miningkut it ki Pedro nga mga manigpabayad it barayadan duꞌun it Templo. Maat nira, “Unu bayan, magbayad it barayadan ngayan duꞌun it Templo i manigtulduꞌ mi ngayan?”
MAT.17.25	“Aaꞌ, eeꞌ,” maat i tubag ni Pedro.
MAT.17.25	Pagkaꞌuliꞌ ni Pedro duꞌut balay nga pagꞌiꞌistaran nira, iningkut nga lagi kanya ni Jesus. “Unuy kat pikir mu, Simon? Siyuy pagpabayaden it mga adiꞌ situt banwa it mga barayadan duꞌun it kanira? Sira nga kat pamalay-balay nira u iyan mga sinakepan nira?”
MAT.17.26	“Mga sinakepan siguru,” maat i tubag ni Pedro.
MAT.17.26	“Ta in atkayan,” maat ni Jesus, “daꞌga ega pagpabayaden i mga kat pamalay-balay? 
MAT.17.27	Takaꞌ maski atkayan,” maat siꞌ ni Jesus, “isaꞌun egay maꞌaat nirat aten, paꞌaduꞌun ka it lapnaw ka magbanit ka. Seklen muy uꞌnang kumaꞌen nga sedaꞌ. Ipanganga mu, may asan yan it baꞌbaꞌ ya nga pirak. Pisiꞌen mu ka tamaꞌ-tamaꞌ yan it barayadan ta nga duwa.”
MAT.18.1	Kat iti nga timpu, nagpatpad duꞌun it ki Jesus i mga alagad ya, ka miningkut sira nga magꞌaat, “Siyu yan manggid it amen i piyakamataꞌas duꞌun it kaꞌadiꞌan it Ampuꞌang Diyus?”
MAT.18.2	Parabir timnubag si Jesus, binwat ya, tiyaꞌwagan yay esang waꞌwaꞌ, piyatindeg duꞌun it adapan nira. 
MAT.18.3	Bawnga miyampang kanya, nga magꞌaat, “Dedemdemen mi tu. Basta daꞌkamu magbaꞌgu it adat mi ngaytu nga magtulus it kataꞌasan, baw basta ega pasbung kamu it mga dedekeyeꞌ paꞌ nga mangaꞌwaꞌ, talagang egang-ega makaꞌuyut kamu nga masinakepan it Ampuꞌang Diyus duꞌun it kaꞌadiꞌan ya. 
MAT.18.4	Ka in siyu-siyuy mapiyababaꞌ nga subung it waꞌwaꞌ ngaytu, kanya talagay ipabetang nga mataꞌas duꞌun it kaꞌadiꞌan it Ampuꞌang Diyus. 
MAT.18.5	Baw in siyu gasiꞌ i magtanggap it esang mapiyababaꞌ nga subung it waꞌwaꞌ ngaytu sabap it pamayaꞌ yat aken, aku i pagtanggapen ya.
MAT.18.6	Temed ta, in siyu nga pakursud it esa ngaytung mapiyababaꞌ nga magpamayat aken, magayen paꞌ talagay paribatuwan na lamang kanya it dakulaꞌ nga gigiling nga batu ka itdag na lamang duꞌun it tengat laud. Magayen pat tabusun yay atkaytung kadakulat karaꞌe-raꞌetan. 
MAT.18.7	Talagang makuriꞌ nga banar i kabetangan situt banwa ka dakel-dakel na nga magkapisiꞌan it ipagkasalaꞌan it taw. Talagang egaytu maꞌawaꞌ i magkapisiꞌan ngaytut ipagkasalaꞌan. Temed kaꞌiꞌiraꞌbut nay mabetangan it mga taw ngaytung pagpanggaringan kaytu.
MAT.18.8	Aypaꞌ in beteꞌ alima u aꞌay mu i magkagaringan it ipagkasalaꞌan mu, magayen peꞌteken mu na lamang bawnga ibuntal. Ka egay bali, maski peꞌtek i sang baling alima u aꞌay, basta maꞌimu i kaꞌgenan nga egay kaskedan. Ega gat limbang pay alima baw aꞌay nga italpak duꞌun it apuy nga egay kapugdawan ya. 
MAT.18.9	Ta in beteꞌ mata muy pagpanggaringan it ipagkasalaꞌan mu, luwaten mu na lamang ka ibuntal na. Ka egay bali, maski paglulwaten nay sang baling mata, basta maꞌimu i kaꞌgenan nga egay kaskedan. Ega gat naglimbang pay mata nga italpak duꞌun it ega ngaytu magpamugdaw nga apuy.”
MAT.18.10	Maat siꞌ ni Jesus, “Magꞌintur kamu nga ega tibabaꞌen mi i maski esa kat mga mapiyababaꞌ ngaytu nga subuk waꞌwaꞌ nga may pamayaꞌ nat aken. Ka matuud talagay iꞌaat kut imyu, nga pagtatarimaen sirat mga anghil nga magkaꞌadap nga pirmi duꞌun it Amaꞌ ku nga duꞌut langit. 
MAT.18.11	Baw aku nga Taga Langit nga Ipiyanganak it Taw, yay inasitu ku, isaꞌun iribri kuy mga magkaꞌlam.
MAT.18.12	Unuy kat pikir mi,” maat ni Jesus, “nga buwaten it esang taw nga may sang gatus nga tupa ya, in beteꞌ sakaliꞌ nga may mateꞌag-teꞌag nga sangbat? Unu yan, ega tananan ya daꞌan i siyam nga puluꞌ may siyam nga mamagkaꞌen duꞌun it kamumungsuꞌan ka tumulus it naꞌlam ngayti? 
MAT.18.13	Talagang matuud i iꞌaat kut imyu, nga basta maparagan yaytu, subrang masagyaan yay sangbat ngaytu, subraꞌ pat siyam nga puluꞌ may siyam ngayting ega nateꞌag-teꞌag. 
MAT.18.14	Atkayan naga yan, talagang ega ireg it Amaꞌ mi nga duꞌun it langit nga mateꞌag-teꞌag i maski esa kat mga magpasbung ngaytut dekeyeng waꞌwaꞌ nga magpamayaꞌ nat aken.”
MAT.18.15	Maat siꞌ i panulduꞌ ni Jesus, “In beteꞌ may esang sulsug mu kat pamayaꞌ, nga may buwaten yat imu nga ega magayen, aduꞌunun mu kanya ka magduduwa-duwaan kamu it magsugi-sugid. Ta in magkaꞌayusan kamu na, daꞌga napaꞌuliꞌnan mu siꞌ i dati nga pagkagayen mi baw pamayaꞌ ya? 
MAT.18.16	Temed in ega magkaꞌayusan kamu, pabayaꞌ ka it esa u duwang kataawan nga magpamayaꞌ, isaꞌun muꞌsang sugi-sugiden mi, makapamatuud it duwa u tulu nga sistigu. 
MAT.18.17	Takaꞌ in ega paꞌayus kanya ka ega pagnegan yay mga piyabayaꞌ mu ngayti, isugid mu duꞌun it kapuꞌsaan it mga magpamayaꞌ in tingped na. Ta in maski duꞌun, ega paꞌ paꞌayus kanya, ipabetang mu na lamang nga taw nga ega magkilala it Ampuꞌang Diyus u esa na nga ega magayen i adat nga subung it malulupig nga mga manigpabayad it barayadan.
MAT.18.18	Matuud talagay iꞌaat kut imyu nga mga alagad ku, nga in unuy paaren mi kat katengdanan mi situt banwa, panindegan kamu it Ampuꞌang Diyus nga duꞌut langit. Baw in unu gasiꞌ i paꞌintulutan mi situt banwa, atkayan naga nga panindegan kamu it Ampuꞌang Diyus nga duꞌun it langit.
MAT.18.19	Itu pay iꞌaat kut imyu. In unuy pagꞌuyunan it maski duwang kataawan it imyu nga situt banwa nga ipanalangin mi, talagang sumambung i Amaꞌ ku nga duꞌut langit. 
MAT.18.20	Sabap maski ari nga may magtingped nga maski duwa u tulu lamang nga kataawan nga mga taawan ku, duꞌun aku naga nga iba nira.”
MAT.18.21	Minlep duꞌun it ki Jesus si Pedro ka miningkut, nga magꞌaat, “Ampuꞌan, pirang bisis ku pasinsiyaen i sulsug ku kat pamayaꞌ nga ubus magkasalaꞌan, magkasalaꞌan situt aken? Unu, seked it maski pitu na nga bisis?”
MAT.18.22	Tiyubag kanya ni Jesus, nga magꞌaat, “Ega pagꞌaaten ku nga pitu lamang in daꞌga pitung puluꞌ nga kapitu. 
MAT.18.23	Sabap kaꞌadiꞌan it Ampuꞌang Diyus, subung it itu ngaytu. Napikir it esang adiꞌ nga pabayaden i kumpur may utang duꞌut kanya nga mga manigsirbi ya. 
MAT.18.24	Uꞌnang tiyaban duꞌut kanya, magꞌuꞌutang it sang pulung laksaꞌ. 
MAT.18.25	Ta, it egay magkabayad ya, ipiyagsekat it adiꞌ ngayti nga ipaꞌalang na lamang, uyut i asawa baw mga anak nira, baw muꞌsang kusas nira isaꞌun makabayad.
MAT.18.26	Nanluud duꞌun it sarungaan it adiꞌ i pagsukutun ngayti, ka nagpasanguꞌ-sanguꞌ. Maat ya, ‘Agalen, sana begayan mu naga akut timpu nga kapanulus, siguradu yan nga bayadan ku yat muꞌsa i utang ku ngayan situt imu.’ 
MAT.18.27	Siyanguꞌan kanya nga matuud it adiꞌ ngayti. Egay beken, pinwas na lamang i muꞌsa ngayting utang ya baw piyaꞌuliꞌ na kanya.
MAT.18.28	Ega naꞌlay it panaw it magꞌuliꞌ ngayti, naragpangan yay esa nga ipiyagkamanigsirbi ya, nga magꞌuꞌutang duꞌun it kanya it kantidad lamang it limang gatus. Riyusuban yang lagi baw biniꞌkel, dengan i ampang ya nga magꞌaat, ‘Sigi, bayadan mu nay utang mu kayti!’
MAT.18.29	Nanluud na baw nagpasanguꞌ-sanguꞌ nay pagsukutun ya ngayti. Maat ya, ‘Sana begayan mu naga akut timpu nga kapanulus, siguradu yan nga mabayadan kuy utang ku ngayan asat imu.’
MAT.18.30	Temed ega na napakay i ipiyagkamanigsirbi ya ngayti nga magsukut it kanya. Ipiyapirisu ya na seked it makabayad. 
MAT.18.31	Pagkamuya it kaꞌibaan nira nga mga manigsirbi it iti ngayting kaꞌulugan, nasmek sirang banar. Naꞌaduꞌun sira it adiꞌ ngayti ka nanugid.
MAT.18.32	Pagkaꞌrut it adiꞌ ngayti, ipiyatawag ya nga lagi. Pagꞌabut, maat ya, ‘Ikaw, talagang maraꞌe-raꞌet i adat mu! Pinwas ku na lamang i kadakulat utang mu sabap it nagpasanguꞌ-sanguꞌ ka na situt aken. 
MAT.18.33	Ta, siyanguꞌan ku ikaw. Ta unuka ega siyanguꞌan mu i ipiyagkamanigsirbi mu ngayti?’ 
MAT.18.34	Egay beken, kat kadakulaꞌ it iseg it adiꞌ ngayti, ipiyapirisu ya seked it mabayadan yang muꞌsa i utang ya ngayti.
MAT.18.35	Atkayan naga yan i buwaten it imyu it Amaꞌ ku nga duꞌut langit, in ega pasinsiyaen mit kamatuudan i masigkataw mi.”
MAT.19.1	Pagkatupus ni Jesus it iti nga panulduꞌ ya, liminꞌid siꞌ kanya duꞌun it Galilea ngayti. Naꞌaduꞌun it rugar it Judea nga duꞌun it sang dipag it danum it Jordan. 
MAT.19.2	Ega magbugtuꞌ i bulyug it taw nga dimnasun it kanya, baw piyagayen yay mga mamagsarut duꞌun.
MAT.19.3	May mga Pariseo nga naꞌaduꞌun it ki Jesus, ka antap it nakem nira nga sukda-sukdanan kanya kat ingkut nira ngaytung ituꞌun, nga magꞌaat, “Unu, uyun kat urdin nga pablagan it esang lalaki i asawa ya sabap it maski unu nga mapatikdan?”
MAT.19.4	Katubag si Jesus, maat ya, “Unu baꞌ, ega paꞌ nabasa mi kat isiyurat nga ampang it Ampuꞌang Diyus ngayan nga magꞌaat, ‘Puꞌun-puꞌun it taw, giyuna sira it Ampuꞌang Diyus, babay baw lalaki.’
MAT.19.5	Pagkaguna ya, maat ya, ‘Ta it atkaytuy giyuna ku, aypaꞌ ka tananan it lalaki i amaꞌ baw inaꞌ ya ka magsagpun na sira magꞌasawa. Ta egay beken, subung na sirat sang kabilu-bilugan.’
MAT.19.6	Aypaꞌ ka subung it ega na maꞌaat sira nga duwang kataawan paꞌ, ka subung it sang kabilu-bilugan na sira. Ta, it atkayan na, simpri ega mapakay nga belagen it taw i ipiyagsagpun ngaytu it Ampuꞌang Diyus.”
MAT.19.7	Iningkut siꞌ kanya it mga Pariseo, “Ta unuka ipiyagꞌurdin ni Moises nga begayan lamang it lalaki i asawa ya it kasuratan nga katandaꞌ it nagbelag na, bawnga mapakay na nga belagen sira?”
MAT.19.8	Katubag siꞌ si Jesus, maat ya, “Sabap it kadsen it ulu mi, aypaꞌ ka ipiyaꞌintulut ni Moises nga mapablagan mi i asawa mi. Temed ega talaga atkayan i puꞌun-puꞌun ya. 
MAT.19.9	Aypaꞌ ka ituy ipagꞌaat kut imyu kayti, maski siyu nga lalaki i pablag it asawa ya kat in unu nga napatikdan, puyrat nasalaꞌ it beken nga lalaki, bawnga mangasawa kanya it beken, talagang nakapakun na kanya. Baw atkayan naga, siyu-siyuy mangasawa it babay nga piyablagan, nakapakun na gasiꞌ kanya.”
MAT.19.10	Kaꞌampang i mga alagad ni Jesus, maat nira, “Ta, in atkayan palan i lalaki kat asawa ya, daꞌga magayen paꞌ ega na lamang mangasawa.”
MAT.19.11	Katubag si Jesus, maat ya, “Pagꞌaaten ngayan, matanggap lamang it iyan ipiyabetang-betang it Ampuꞌang Diyus nga makatanggap. 
MAT.19.12	Sabap may belag-belag nga bagay it in unuka may mga lalaki nga ega magpangasawa. Iyan beken, adat na ka sekad yay may kurang kat bilug. Beken, pamuwat-buwat it beken nga taw i ginis ngaytut bilug. May beken gasiꞌ nga ega magpangasawa isaꞌun masarunga nirang banar i pangadal nira sabap it kaꞌadiꞌan it Ampuꞌang Diyus. Ta, in siyu nga makatanggap it atkaytu nga pagꞌaaten, magayen tanggapen ya naga.”
MAT.19.13	Kaꞌsang aldaw may mga taw nga timnaban it dedekeyeꞌ nga mangaꞌwaꞌ duꞌun it ki Jesus, ka pagꞌangutun nira nga panalanginan it pagtatapalen. Temed siyardaw sira it mga alagad.
MAT.19.14	Takaꞌ mampang si Jesus, “Ega sulang-sulangen mi i mangaꞌwaꞌ nga magpaꞌasitut aken. Pataꞌnan mi lamang. Sabap mga mapiyababaꞌ nga subung it mangaꞌwaꞌ ngaytu, sira i mapakay nga pasakep it kaꞌadiꞌan it Ampuꞌang Diyus.” 
MAT.19.15	Ta, piyanalanginan ya sira it pagtatapalen, bawnga napanaw.
MAT.19.16	Sunud siꞌ, may esa nga mangaꞌwaꞌen nga lalaki nga naꞌaduꞌut ki Jesus, miningkut nga magꞌaat, “Manigtulduꞌ, unu bayan i dapat ku nga buwaten isaꞌun maꞌaken i kaꞌgenan nga egay kaskedan?”
MAT.19.17	Katubag si Jesus, maat ya, “Unuka ipagꞌingkut mut aken in unuy magayen? Ampuꞌang Diyus lamang i talagang magayen. Aypaꞌ in ireg mung maꞌimuy kaꞌgenan nga egay kaskedan, sunudun muy mga ipiyagꞌurdin ya.”
MAT.19.18	“Unu may unu yan nga mga urdin?” ingkut it mangaꞌwaꞌen ngayti.
MAT.19.18	“Itu may itu,” maat i tubag ni Jesus. “Kuydaw ka it pangimatay it masigkataw mu. Kuydaw ka it pamakun duꞌun it ega asawa mu. Kuydaw ka it panakaw. Kuydaw ka it panistigu it egay matuud. 
MAT.19.19	Galangen mu i amaꞌ baw inaꞌ mu, baw rarasan muy masigkataw mu it subung nagat raras mu it sadili mu nga bilug.”
MAT.19.20	Pagtubag it mangaꞌwaꞌen ngayti, maat ya, “Pagsunudun ku nayan nga muꞌsa i mga iyan ngayan. Ta unu paꞌ i dapat nga buwaten ku?”
MAT.19.21	“Magayen,” maat ni Jesus, “in talagang ireg mu nga masagyaan ka nga banar it Ampuꞌang Diyus, muliꞌ ka na ka ipaꞌalang muy muꞌsang kusas mu, bawnga itabang mu it mga makukuriꞌ i bayad ya. Ka in buwaten mu gaytu, siguradung may kamanggadan mu duꞌun it langit. Pagkabwat mut muꞌsa ngaytu, paꞌuliꞌ ka siꞌ situ, ka magbaya-bayaꞌ ka nat aken, nga alagad ku na.”
MAT.19.22	Pagkagneg it mangaꞌwaꞌen ngayti it iti ngayti, napanaw na kanyat pagsesmeken, sabap talagang manggaden kanya. 
MAT.19.23	Pagkagaring, maat ni Jesus it mga alagad ya, “Matuud talagay iꞌaat kut imyu. Talagang makuriꞌ makaꞌuyut i manggaden duꞌun it kaꞌadiꞌan it Ampuꞌang Diyus. 
MAT.19.24	Baw itu pay iꞌaat kut imyu. Marway paꞌ makalapas i dakulang ramu-ramu nga kamelyo duꞌun it erek it dagum, ega gat manggaden nga kasled duꞌun it kaꞌadiꞌan it Ampuꞌang Diyus.”
MAT.19.25	Naliluꞌ talaga i mga alagad, pagkagneg nira kayti. Aypaꞌ miningkut sira, nga magꞌaat, “Ta in atkayan, nga makuriꞌ maribri i mga manggaden nga dakulay kaya nira, ta siyu gay maribri? Daꞌga ega na?”
MAT.19.26	Tiyermek sira ni Jesus it semyek baw miyampang nga magꞌaat, “Talagang egay maski unu nga mabwat it taw nga ipagkaribri it kanya. Temed in Ampuꞌang Diyus, mabwat yay muꞌsang bagay. Kanyay magkaribri it mga taw.”
MAT.19.27	Miyampang si Pedro, maat ya, “Ta amen ngaytu, nga tiyananan namen nay muꞌsa ka simnunud kami nat imu, ta unu nay itumbas it amen?”
MAT.19.28	Katubag si Jesus, maat yat kanira, “Kamatuudan tu nga iꞌaat kut imyu, nga in asan nat mabaꞌgu it Ampuꞌang Diyus i langit baw banwa, magꞌadiꞌ aku na nga Taga Langit nga Ipiyanganak it Taw, kat ega na babasta-bastaeng kabantugan. Bawnga kamu ngaytung sang puluꞌ may duwang alagad ku, kaꞌibaan ku na kamu kat pamegbeg ku ngaytut mga taawan ku nga bilang mga tungtung-inapuꞌ it sang puluꞌ may duwang iriyasyaꞌ ni Israel. 
MAT.19.29	Baw maski siyu nga magkatanan it pamalay-balay ya, mga sulsug ya, giyaringan baw mga anak ya, u pagngatanan ya, nga sabap lamang it pagsirbi yat aken, talagang tumanggap kanyat sang gatus nga dubli, baw begayan paꞌ it kaꞌgenan nga egay kaskedan. 
MAT.19.30	Temed yay matuud, dakel i mataꞌas kayti kat pabetang it taw, nga baraꞌan nira raꞌyat pagꞌabut it iting aldaw. Baw dakel sira kayti nga raꞌyat lamang kat pabetang it taw, temed baraꞌan nira mataꞌas duꞌun it kaꞌadiꞌan it Ampuꞌang Diyus.”
MAT.20.1	May piyaꞌalimbawaan siꞌ ni Jesus, nga magꞌaat, “Iyan kaꞌadiꞌan it Ampuꞌang Diyus, subung it itu ngaytu. Madlem paꞌ, nagbangun nay tagpuꞌun it esang kalulwakan nga ubas ka tumulus it murnal. 
MAT.20.2	Pagkaparag ya, nagꞌupakat na sirat tangdan nga ustung tangdan it magꞌapun. Ta it napakay nat murnal ngayti, piyapaꞌaduꞌun ya nat ubasan ya ngayti.
MAT.20.3	Desa siꞌ nga magꞌinlalakay nay aldaw, napanaw siꞌ i tagpuꞌun ngayti. May naparagan yang mga taw nga mamagtindeg-tindeg duꞌun it palingkiꞌ. 
MAT.20.4	Inupakat ya sira nga maat ya, ‘Murnal kamu gasiꞌ i imyu duꞌun it ubasan ku. Ustuꞌun ku naga yan i tangdan mi.’ 
MAT.20.5	Namagpanaw nay inaat ya ngayti.
MAT.20.5	Ta, desang kaꞌugtu baw nakabaling alaid nay aldaw, atkayti nagay binwat it tagpuꞌun ngayti. 
MAT.20.6	Iyan magꞌababaꞌ nay aldaw, napanaw siꞌ kanya. May naparagan ya siꞌ nga mga taw nga beken nga mamagtindeg-tindeg lamang. Inaat ya sira, ‘Unuka tindeg-tindeg lamang i binwat mit nagꞌapun, nga daꞌkamu miyurnal?’
MAT.20.7	‘Ega nagay nagpabwat it amen,’ maat i tubag nira.
MAT.20.7	‘Ta, in atkayan,’ maat i tagpuꞌun ngayti, ‘paꞌaduꞌun kamu gasiꞌ it ubasan ku ka muwat kamuy imyu duꞌun.’
MAT.20.8	Iyan magsedep nay aldaw, singkat nat tagpuꞌun ngayti i manigpamaalaꞌ ya. Maat ya, ‘Taꞌwagan mu nay mga urnal ngayti ka tangdanan mu na sirang muꞌsa. Uꞌnaen muy kiyaꞌpusang mga piyabwat ku. Iyan piyabwat ku ngayat uꞌna, ipakiyaꞌpusan mu mana sirat tumangdan.’
MAT.20.9	Iyan mga piyabwat ngaytit magꞌababaꞌ nay aldaw, itiyangdan it kanira, tangdan nga ustuꞌ it magꞌapun. 
MAT.20.10	Aypaꞌ pagkaꞌbut it mga nakaꞌadlem ngaytit muwat nga sira nay tangdanan, tanud nira, subraꞌ i kanirang tangdan. Temed ega. Surubung nga ustuꞌ it magꞌapun i ibinggay. 
MAT.20.11	Pagkakawaꞌ nira, daꞌsira napakay. Maat nira it tagpuꞌun ngayti, 
MAT.20.12	‘Unuka ipiyagsurubung muy panangdan mut amen, it sang uras manay kanirang binwatan? Ega subuk amen nga nagꞌapun i binwatan baw nagꞌapun gasiꞌ i beblad it segat init. Ta unuka siyurubung muy tangdan namen?’
MAT.20.13	Inaat it tagpuꞌun ngayti i sang kataawan, ‘Bilaꞌ, ega maat paglukuun ku ikaw. Daꞌga baꞌ atkaytu nagang tangdan nga ustuꞌ it magꞌapun i piyagꞌupakatan tami nga itangdan kut imyu? 
MAT.20.14	Magayen, pisiꞌen mu nay imu ngayang tangdan ka muliꞌ ka na. Ireg ku nga tangdanan kuy mga kiyaꞌpusan ngaytung piyabwat it subung nagat itiyangdan kut imu. 
MAT.20.15	Unu, egay pudir ku nga buwaten i kumpur ireg ku kat kusas ku? Unu, magꞌinggit ka lamang it kagayen kut masigkataw ku?’”
MAT.20.16	Maat pay paꞌugdun ni Jesus, “Subung tu it pagꞌaaten ku ngayan nga maat ku, may mataꞌas kayti kat pabetang it taw, nga baraꞌan nira raꞌyat. Baw may raꞌyat lamang kayti nga baraꞌan nira mataꞌas duꞌun it kaꞌadiꞌan it Ampuꞌang Diyus.”
MAT.20.17	Iyan magpanaw siꞌ sira nga paꞌaduꞌut Jerusalem, ipiyapinpin ni Jesus i mga alagad ya ngayti duꞌut kadaklan ngaytit taw. 
MAT.20.18	Inaat ya sira, “Kayti magpaꞌaduꞌun tamit Jerusalem. In duꞌun na, aku nga Taga Langit nga Ipiyanganak it Taw, idagang duꞌun it mga pagbayaꞌen it mga sasirduti baw mga manigpaꞌyag it urdin. Betanganan nira aku it ukuman nga kamataynen. 
MAT.20.19	Baw iꞌintergaꞌ aku duꞌun it mga taw nga ega Judio. Talagang teger-tegeren aku, ripdasan baw iransang duꞌun it krus. Temed siguradu nga pagꞌikatlung aldaw, egnen aku naga.”
MAT.20.20	Bawnga nagpatpad duꞌun it ki Jesus i asawa
MAT.20.21	“Unuy ipagpaꞌildaw mu?” maat ni Jesus.
MAT.20.21	Katubag kanya, maat ya, “Sana iꞌildaw mu it duwa ngaytung mga anak ku i pudir nga duꞌut umid mu i adungan nira duꞌun it kaꞌadiꞌan mu. Esay kat iwanan mu nga ayun, esay kat gibang.”
MAT.20.22	“Subuk ega magkaꞌrutan mi i pagꞌangutun mi ngayan,” maat ni Jesus it kanira. “Unu, kaya mi nga labayen i kakuriꞌan nga labayen ku?”
MAT.20.22	“Aaꞌ, kaya namen,” maat i tubag it duwa ngayti.
MAT.20.23	“Yay matuud,” maat ni Jesus, “kakuriꞌan nga labayen ku, labayen mi gasiꞌ yan. Temed ega manggaring it aken i pabetang-betang nga in siyuy madung kat iwanan ku nga ayun baw kat gibang. Iyan mga araꞌdungan nga pagꞌaaten, areg yan it in siyuy pagꞌargan it Amaꞌ ku nga duꞌut langit.”
MAT.20.24	Pagkaꞌrut it sang puluꞌ ngayting mga alagad, miniseg sira kat duwa ngayti magsulsug. 
MAT.20.25	Pagkamuya ni Jesus kayti, piyapaꞌadeꞌdeng ya sirang muꞌsa baw maat ya, “Magkaꞌrutan mi nga mga pagbayaꞌen it mga taw nga ega magkilalat Ampuꞌang Diyus, maꞌigpit i pamegbeg nira it mga pagsasakpen nira ngayti. Subraꞌ nay buwat it mga piyakamataꞌas nga punuꞌan nira. 
MAT.20.26	Temed ega sana atkayan i adaten situt imyu. In daꞌga, in siyu manggid it imyu i magꞌireg magmabantug, kaꞌilangan manigsirbi kanya it kaꞌibaan ya. 
MAT.20.27	Baw in siyuy magꞌireg it magbaraꞌ nga piyakamataꞌas, kaꞌilangan pasbung kanya nga uripen it kaꞌibaan ya. 
MAT.20.28	Subung it aken nga Taga Langit nga Ipiyanganak it Taw. Naꞌasitu aku, ega maat isaꞌun pagsirbiyan it beken, in daꞌga aku i magsirbi baw ipagtas kuy ginawa ku nga yay itanggung it kasalaꞌan it kadaklan.”
MAT.20.29	Paggaring nira siꞌ duꞌut Jerico, daꞌga magbugtuꞌ i bulyug it taw nga dimnasun it ki Jesus. 
MAT.20.30	Duꞌun it binit it dalan, may magꞌaꞌdung nga duwang kataawan nga beleg. Iyan naꞌrutan nira nga tumaꞌlib si Jesus, ipaggaꞌu-gaꞌuy na nira nga magꞌaat, “Ampuꞌan, nga tungtung-inapuꞌ it adiꞌ nga si David, sanguꞌan mu naga kami!”
MAT.20.31	Siyuraraw sirat mga taw ngayti, pagpapdeken it tingeg nira ngayti. Temed diyadakulaꞌ ga nirat meget, “Ampuꞌan, nga tungtung-inapuꞌ it adiꞌ nga si David, beteꞌ sanguꞌan mu naga kami nga matuud!”
MAT.20.32	Timnindeg si Jesus ngayti nga magpanaw. Piyataꞌwagan ya sira nga iningkut, “Unuy ireg mi nga buwaten kut imyu?”
MAT.20.33	Katubag i duwa ngayti, “Ampuꞌan, sana ildawan mu kami nga magkalteg kami na.”
MAT.20.34	Siyanguꞌan sira nga matuud ni Jesus. Tiyapal yay mga mata nira. Pagkatapal ya, ta, magkalteg na i duwa ngayti, langkuy miyayaꞌ na sira.
MAT.21.1	Iyan adeꞌdeng na sira duꞌun it Jerusalem, pagꞌabut nira duꞌut Betfage nga duꞌun it Mungsuꞌ it Olibo, may itiyaꞌeg ni Jesus it duwang kataawan nga mga alagad ya. 
MAT.21.2	Maat yat duwa ngayti, “Paꞌaduꞌun kamu daꞌan it baryu ngayti. Maltegan mi yan nga lagi asan i magsesget nga inaꞌan it kabayuꞌ nga asno. Iba yay uꞌuybun ya. Uꞌbaden mi ka tabanen mi situt aken. 
MAT.21.3	In may mimraw it imyu, tubagen mi nga ‘Kaꞌilangan baytut Ampuꞌan.’ Ta, ega nayan rimiꞌe-riꞌeng kanya.”
MAT.21.4	Nagꞌabut tu i atkaytu isaꞌun matuman i isiyugid it prupitaꞌ it tagnaꞌ paꞌ, nga magꞌaat,
MAT.21.5	“Sugidan mi i mga taga Sion, aaten mi,
MAT.21.5	‘Lawagen mi. Magdadarapaꞌ nay magꞌadiꞌ situt imyu.
MAT.21.5	Talagang mapiyalulus tu kanya. Esang kabayuꞌ nga asno i pagsasakayan ya. Esang uꞌuybun nga uꞌuybun it asno.’”
MAT.21.6	Napanaw nay duwa ngayti nga mga alagad. Siyunud nira i itiyaꞌeg ngayti ni Jesus. 
MAT.21.7	Tiyaban nira duꞌut ki Jesus i inaꞌan ngayti nga asno baw uꞌuybun ya ngayti. Ipiyagꞌampilu niray mga gulamen nira bawnga simnakay na si Jesus. 
MAT.21.8	Talagang dakel i miyamlad it gulamen nira duꞌun it dalan. Iyan beken, nanigbas it palakpak it luwak nga subuk badangan, ka yanayti ipiyagduꞌun nirat dalan, nga tandaꞌ it paggalang baw pagꞌistimar nira it ki Jesus. 
MAT.21.9	Atnat giyaw-giyaw i mga taw duꞌut uꞌnaan baw duꞌun it giyaringan ya. Maat i ipagpanggagaꞌuy na nira, “Bantugun i tungtung-inapuꞌ ngaytut adiꞌ nga si David! Mabantug kanya ngaytu nga tiyaꞌeg it Ampuꞌang Diyus! Bantugun i Ampuꞌang Diyus nga duꞌun it dibwat it langit!”
MAT.21.10	Pagꞌabut ni Jesus duꞌun it Jerusalem, nakeba-kebaan i taga siyudad ngayti. Maamaatan sira, “Bilaꞌ, siyu na baytu?”
MAT.21.11	Tumubag i kadakel ngayti nga mamagbayaꞌ it ki Jesus, “Bilaꞌ, si Jesus ngayan bang prupitaꞌ nga taga Nazaret nga sakep it Galilea.”
MAT.21.12	Siminled si Jesus duꞌun it Templo. Piyangimugaw yay mga manigpaꞌalang baw mamagpangalang nga duꞌun it piyakakamaꞌyagan ya. Baw ipiyamagpakleb yay mga lamisaan it mga maniggantit pirak baw mga araꞌdungan it mga manigpaꞌalang it kalapatiꞌ. 
MAT.21.13	Maat ya it kanira, “Magbebtang duꞌun it isiyurat nga ampang it Ampuꞌang Diyus,
MAT.21.13	‘Iyan balay ku nga pagsambaan it aken, taꞌwagen nga balay nga papanalanginan.’
MAT.21.13	Temed binwat mi na nga pugad nat mga mananakaw!”
MAT.21.14	Duꞌun nagat Templo ngayti, may mga beleg baw mga pilay nga minlep duꞌun it ki Jesus. Piyagayen ya sira nga muꞌsa. 
MAT.21.15	Temed miniseg i mga pagbayaꞌen it mga sasirduti baw mga manigpaꞌyag it urdin, pagkalteg nirat mga kalililuꞌan ngayting bagay nga binwat ya baw mangaꞌwaꞌ nga mamaggaꞌuy-gaꞌuy duꞌun it piyakakamaꞌyagan it Templo ngayti, nga magꞌaat, “Bantugun i tungtung-inapuꞌ it adiꞌ nga si David!”
MAT.21.16	Maat nira it ki Jesus, “Unu, magkagnegan muy pagꞌampangen nira ngayan?”
MAT.21.16	“Eeꞌ, magkagnegan ku,” maat ni Jesus. “Unu, ega paꞌ nabasa mi duꞌun it isiyurat nga ampang it Ampuꞌang Diyus ngayan nga magꞌaat,
MAT.21.16	‘Gumaring kat baꞌbaꞌ it mga dedekeyeꞌ nga mangaꞌwaꞌ pati mga paduduꞌun paꞌ, ipagpatlaꞌ muy pagbantug it imu.’ ”
MAT.21.17	Gimnaring na si Jesus, nanliꞌwan duꞌun it siyudad ngayti. Nagpaꞌaduꞌun kanya it Betania ka duꞌun i inigaꞌan ya.
MAT.21.18	Pagꞌeyag it aldaw, iyan magpaꞌuliꞌ siꞌ si Jesus duꞌun it siyudad, ginteman kanya. 
MAT.21.19	May naltegan ya nga sang puꞌun nga igos duꞌun it tepad it dalan. Inlep ya, temed egay naltegan ya nga mga buwaꞌ, bulun nga daꞌun.
MAT.21.20	Naltegan it mga alagad i iti nga kaꞌulugan. Namagkaliluꞌ sira. Nakaꞌampang nga magꞌaat, “Bilaꞌ, magꞌuꞌunu nalaꞌun nga lagi i igos ngayti?”
MAT.21.21	Mampang si Jesus, maat ya, “Dedemdemen mi tu. In talagang matuud i pamayaꞌ mit Ampuꞌang Diyus, nga ega alab-alaben, mabwat mi gasiꞌ i binwat kut igos ngaytu. Ega lamang yan desang iyan ngayan, in aaten mi i itu nga mungsuꞌ, ‘Limꞌid ka asan, pasugba ka duꞌun it dagat,’ magbaraꞌ yan i inampang mi ngayan. 
MAT.21.22	Baw in unu-unuy ipanalangin mi nga angutun mi, matanggap mi yan, basta magpamayaꞌ kamu nga matuud.”
MAT.21.23	Siminled siꞌ si Jesus duꞌun it Templo. Desang magpanulduꞌ na kanya, minlep duꞌut kanya i mga pagbayaꞌen it mga sasirduti baw mga mataꞌas nga ginuꞌu it mga Judio. Iningkut kanya nga magꞌaat, “Unuy pudir mu nga muwat ka it mga itu ngaytu? Siyuy minggay it imu it itung pudir?”
MAT.21.24	Tumubag si Jesus, maat ya, “Ingkutun ku gasiꞌ kamu. In matubag mi, bawnga isugid kut imyu in unuy pudir ku nga muwat it itu nga mga bagay. 
MAT.21.25	Ari giyaringan it pudir ni Juan nga mamawtis? Unu, duꞌun it Ampuꞌang Diyus u duꞌun it mga taw?”
MAT.21.25	Pagkagneg nira kayti, remeteng-retengan sira, “In aaten ta, ‘Garing duꞌun it Ampuꞌang Diyus,’ aaten ya siꞌ kita, ‘Ta unuka ega pagpamayaꞌnen mi kanya?’ 
MAT.21.26	Temed in aaten ta gasiꞌ, ‘Garing it taw,’ barang unuy buwaten it aten it mga katataawan? Sabap pagkilalaen it puꞌsa nga si Juan ngayti, esa nga prupitaꞌ.” 
MAT.21.27	Aypaꞌ ka katubag sirat ki Jesus, maat nira, “Ega bayan magkaꞌrutan namen.”
MAT.21.27	“Ta, in atkayan,” maat ni Jesus, “ega gasiꞌ isugid kut imyu i pudir ku nga muwat it mga pagbuwaten ku ngaytu.”
MAT.21.28	Maat siꞌ ni Jesus it kanira, “Unuy pasepsep mi it itu ngaytu nga alimbawa? May esang taw nga duway anak ya nga lalaki. Singkat yay akaꞌ, maat ya, ‘Anak, muwat ka duꞌun it ubasan tami kayti.’
MAT.21.29	‘Bilaꞌ, maggarus aku,’ tubag ya. Temed nagbaꞌgu nagay pikir ya. Naꞌaduꞌun naga kanya nga minwat.
MAT.21.30	Singkat ya gasiꞌ i sunud. ‘Eeꞌ,’ maat i tubag, temed ega naga naꞌaduꞌun nga minwat.
MAT.21.31	Ta siyu manggid it duwa ngayti i simnunud it kaꞌirgan it amaꞌ nira?”
MAT.21.31	“Iti, akaꞌ ngayti,” maat i tubag nirat ki Jesus.
MAT.21.31	“Matuud talagay iꞌaat kut imyu,” maat siꞌ ni Jesus, “nga iyan mga malulupig nga mga manigpabayad it barayadan baw iyan mga babay nga ipagpanulus niray bilug nira, mauꞌnaan nira paꞌ kamu nga kapasakep it kaꞌadiꞌan it Ampuꞌang Diyus. 
MAT.21.32	Sabap naꞌasitu nat imyu si Juan ngayan nga magpamawtis baw ipiyatantu yat imyu i mataldeng nga pangaꞌgenan. Takaꞌ ega pagpamayaꞌnen mi kanya. Temed piyamayaꞌ kanya it mga manigpabayad ngayti it barayadan baw mga babay nga ipagpanulus i bilug. Namuyaan mi nagay namayaꞌ na sira, temed daꞌkamu namayaꞌ it panulduꞌ ya.”
MAT.21.33	“Pagnegan mi gasiꞌ i esa paꞌ nga alimbawa,” maat siꞌ ni Jesus. “May esang taw nga liminwak it luwak nga ubas duꞌun it uma ya. Kiyaliputput yat malad. Bawnga kimnali kanya it buwatan yat kikilangan it ubas ngayti baw nagpatindeg paꞌ kanya it abwatay nga tatandaꞌan. Pagkaꞌman yat muꞌsa ngayti, isiyanaꞌ yat pirang kataawan nga manigꞌuma i ubasan ya ngayti, ka naꞌaduꞌun kanya it belag nga rugar.
MAT.21.34	Iyan naꞌbut nay timpu nga pararanas nat ubas, tiyaꞌeg it tagpuꞌun ngayti i mga uripen ya ka pisiꞌen nira i kanya nga kabagiꞌan. 
MAT.21.35	Temed riyusuban gat mga siyanaꞌan ngayti i mga uripen ngayti nga tiyaꞌeg. Piyukul niray sang kataawan, inimatay i ikadwa, ikatlu tiyegelan nirat buntal it batu. 
MAT.21.36	Pagkamuya it tagpuꞌun ngayti, may tiyaꞌeg ya sing beken, nga dakel pat uꞌna ngayti nga mga uripen. Temed atkayti naga i binwat it mga siyanaꞌan ya ngayti. 
MAT.21.37	Kiyaꞌpusan nga tiyaꞌeg ya, anak ya na nga lalaki. Kat nakem ya, ‘Siguradu yan nga istimaren nirat magayen i anak ku ngaytu.’
MAT.21.38	Arit pagkalteg it mga siyanaꞌan ya ngayti it anak ya na i miyabut, maamaatan sira, ‘Bilaꞌ, wayan nay manunubliyen ngayan! Sigi! Imatayen tami, isaꞌun maꞌaten nay ubasan ngaytu nga subliyen ya.’ 
MAT.21.39	Egay beken, riyusuban nira, riyayak duꞌun it liꞌwan it ubasan ngayti bawnga inimatay.
MAT.21.40	Ta, pagꞌuliꞌ it tagpuꞌun ngayti, unu yan i buwaten yat mga manigꞌuma ngayting siyanaꞌan ya?” maat i ingkut ni Jesus it mga magpagneg ngaytit kanya.
MAT.21.41	Katubag sira, “Siguradu yan nga puuꞌun yay iting mga taw, atna ngayting kararaꞌe-raꞌet it adat, baw ipaꞌarigra ya siꞌ it beken nga mga manigꞌuma, nga iyan i megay it kanya nga kabagiꞌan in timpu nat pararanas.”
MAT.21.42	Miningkut siꞌ si Jesus it kanira. “Unu, ega paꞌ nabasa mi i itu nga ipiyagꞌaat duꞌun it isiyurat nga ampang it Ampuꞌang Diyus ngayan nga magꞌaat,
MAT.21.42	‘Iyan batu nga ega napakay it mga manigpatindeg it balay, palan yanagay giyamit nga piyakapakseg it balay.
MAT.21.42	Talagang binwat tu it Ampuꞌang Diyus, baw kalililuꞌan talaga.’
MAT.21.43	Aypaꞌ ka pagꞌaaten ta kamu, ega na kamu nga mga Judio i sakep it kaꞌadiꞌan it Ampuꞌang Diyus, in daꞌga iyan mga taw nga magsirbi it kanya it kamatuudan. 
MAT.21.44	Sepsepen mi tu. Kada temdag situt pakseg ngaytu nga batu, siguradu nga mabekar-bekar. Temed iyan tedagan it batu ngaytu, talagang maremek-remek.”
MAT.21.45	Pagkagneg it mga pagbayaꞌen it mga sasirduti baw mga Pariseo it mga alimbawa ngayti ni Jesus, nasepsepan nira nga sira i pagpapuntuꞌan ya kayti. 
MAT.21.46	Egay beken, kudakpen na nira si Jesus. Temed magꞌiꞌlam sira it kadakel it mga taw ngayti, sabap pagkilalaen it kadakel ngayti nga prupitaꞌ si Jesus.
MAT.22.1	Saꞌup siꞌ nga miyampang si Jesus it inalimbawa ya naga. Maat ya, 
MAT.22.2	“Iyan kaꞌadiꞌan it Ampuꞌang Diyus, subung it itu ngaytu. Dakulang pagkaraꞌnen i binwat it esang adiꞌ, pagsadu it anak ya nga lalaki. 
MAT.22.3	Iyan simpan na, singkat ya nay mga uripen ya nga pamaꞌrutan nay kumpur inimbitar, temed daꞌsira kuparagiꞌ. 
MAT.22.4	Tiyaꞌeg ya siꞌ i beken nga mga uripen ya, baw tinggunan ya nga magꞌaat, ‘Sugidan mi i mga inimbitar ngayan nga nasimpan nay pagkaraꞌnen. Naꞌimatay ku na i mga bakaꞌ ku nga piyatabaꞌan ku. Talagang simpan nay muꞌsa. Aypaꞌ ka pagpisiꞌen kamu na.’
MAT.22.5	Temed belag gay daeng-daeng it mga inimbitar ngayti. Daꞌsira nagpasasaw it kanya-kanyang kupanawun. Sang kataawan naꞌaduꞌut uma. Iyan sang kataawan, simnarunga it pagdagang ya. 
MAT.22.6	Iyan beken, riyusuban niray mga uripen ngayti, tinibabaꞌ bawnga inimatay. 
MAT.22.7	Pagkaꞌrut it adiꞌ ngayti, ereꞌeret talagay iseg ya. Piyapaꞌaduꞌun yay mga sundaluꞌ ya, ipiyapuuꞌ i mga mangingimatay ngaytit masigkataw, baw piyasuriban paꞌ i siyudad nira.
MAT.22.8	Baw maat ya siꞌ it beken nga mga uripen ya, ‘Talagang simpan naytu i pagkaraꞌnen ngaytu, takaꞌ mga inimbitar ngayan, ega bagay it kanira i paragiꞌen. Daꞌsira na mapakay. 
MAT.22.9	Aypaꞌ paꞌaduꞌun kamu it mga dalan nga mataawun. Kumpur makitaan mi, pangimbitaren mi sira it pagkaraꞌnen ngaytu.’
MAT.22.10	Napanaw nay mga uripen ngayti. Naꞌaduꞌun na sira it mataawun nga dalan. Piyabayaꞌ niray kumpur magkakitaan nira, nakman baw mga buwal. Unu paꞌ it magꞌitek-itek it kadakel it taw i pagkaraꞌnen ngayti.
MAT.22.11	Siminled i adiꞌ ngayti duꞌun ka pakikita it mga naꞌimbitar ngayti. May naltegan ya duꞌun nga sang kataawan nga ega magpapakay it pakayan nga ipiyamgay yat kanira, nga bagay it pagkaraꞌnen ngayting pagsadu. 
MAT.22.12	Maat i adiꞌ ngayti, ‘Bilaꞌ, unuka siminled kay imu situ it daꞌka magpapakay it pakayan nga bagay it pagkaraꞌnen nga pagsadu?’ Daꞌga nakariꞌe-riꞌeng i taw ngayti.
MAT.22.13	Aypaꞌ ka maat it adiꞌ ngayti it mga manigsirbi ya, ‘Bayukun mi i alima baw aꞌay ya baw ibuntal mi duꞌun it ega basta-bastang kadleman nga duꞌun it liꞌwan. Gumarwak kanya duꞌun baw gemeget i nipen ya.’”
MAT.22.14	Paꞌugdun paꞌ ni Jesus, maat ya, “Dakel talaga i pagtaꞌwagen it Ampuꞌang Diyus, temed ega dakel i napiliꞌ ya.”
MAT.22.15	Namagliꞌid nay mga Pariseo nga mamagpagneg duꞌun, ka rundingen nira in magꞌuꞌunu nira masigapul si Jesus kat mga pagꞌampangen ya. 
MAT.22.16	Binwat nira, may piyapaꞌaduꞌun nira nga mga manigsunud nira, sang siraan it beken nga kakampiꞌ ni Herodes. Pagꞌabut, maat nira, “Manigtulduꞌ, magkaꞌrutan namen nga purus matuud i imu, baw kamatuudan talagay ipagpanulduꞌ mu nga kaꞌirgan it Ampuꞌang Diyus. Kamatuudan, mataꞌas u raꞌyat nga taw, surubung i panulduꞌ mu. 
MAT.22.17	Ta, unu beteꞌ i imu nga kat nakem? Unu, uyun duꞌun it ipiyagꞌurdin ni Moises nga mayad it barayadan nga ipagpabayad it Romano ngayting Impiradur nga magsasakep it aten? Unu yan, mapakay u ega?”
MAT.22.18	Temed pagꞌuꞌrutan ni Jesus i maraꞌe-raꞌet nga antap it nakem nira. Aypaꞌ ka maat ya, “Matuud nga magbete-beteꞌ kamu nga magpamayaꞌ it Ampuꞌang Diyus. Unuka pagtinggelen mi i liꞌeg ku? 
MAT.22.19	Isini mit aken i pirak ngayan.” Ta, piyakawaꞌan kanya it pirak nga Romano ka yanay paggamiten it mga Judio. 
MAT.22.20	Pagkakawaꞌ ya, maat ya, “Ta, kasiyuytu nga rikratu baw ngaran i situt pirak ngaytu?”
MAT.22.21	“Ta, kat Impiradur,” maat i tubag nira.
MAT.22.21	“Ta, in atkayan,” maat ni Jesus, “kaꞌilangan nga in unuy bagay duꞌun it Impiradur, simpri ibgay mi. Atkayan naga i duꞌun it Ampuꞌang Diyus.”
MAT.22.22	Pagkagneg it mga tiyaꞌeg ngayti, daꞌsira namagkariꞌe-riꞌeng ka naliluꞌ sira. Aypaꞌ ka namagꞌuliꞌ na sira.
MAT.22.23	Iti naga nga aldaw, may naꞌaduꞌun gasiꞌ it ki Jesus nga mga Saduceo, ka iningkut nira si Jesus. Mga Saduceo ngaytu, pagpanindegan nira nga ega talaga egnen i mga miyatay na nga taw. 
MAT.22.24	Pagꞌabut, maat nira, “Manigtulduꞌ, ipiyanulduꞌ ni Moises nga in matay i esang lalaki nga magꞌaꞌasawa na nga ega pay anak nira magꞌasawa, subliyen it sulsug ya it masawa. Ka in manganak sira, ipabetang nga bilang anak naga it natay ngayti. 
MAT.22.25	Ta, paꞌaaten namen ka katꞌesa, may pitung nagsulsu-sulsugun nga mga lalaking bulun situt amen. Ta, nangasawa nay panganay. Natay kanya nga egay aꞌanak. Aypaꞌ ka siyubli it sunud ya i asawa ya ngayti. 
MAT.22.26	Temed atkayti nagay simnubli ngayti. Atkayan naga it ikatlu seked it napuꞌsa nay pitu ngayti. 
MAT.22.27	Pagpuꞌsat patay it pitu ngayti, natay na gasiꞌ i babay ngayti. 
MAT.22.28	Ta kayti, siyu yan duꞌun it pitu ngayti i asawa ya in egnen na ngayan i mga miyatay, it nakaꞌasawa na ngayting muꞌsat kanya?”
MAT.22.29	Katubag si Jesus, “Talagang kamaliꞌ i pasepsep mi, paribasay ega magkaꞌrutan mi i isiyurat nga ampang it Ampuꞌang Diyus, baw keseg it guna ya. 
MAT.22.30	Sabap pagꞌegen it paꞌuliꞌ, iyan mga taw, ega na magꞌasa-asawaen. Subung na sira it mga anghil duꞌun it langit. 
MAT.22.31	Ta, sabap gasiꞌ it pagꞌegen ngaytu it paꞌuliꞌ it mga miyatay, unu, ega paꞌ nabasa mi duꞌun it isiyurat nga ampang it Ampuꞌang Diyus i inaat yat imyu? Daꞌga baꞌ maat ya, maski naꞌlay na nga miyatay si Abraham, si Isaac baw si Jacob, 
MAT.22.32	‘Aku i Ampuꞌang Diyus ni Abraham, ni Isaac baw ni Jacob.’
MAT.22.33	Naliluꞌ i mga taw, pagkagneg nirat iti nga ipiyanulduꞌ ni Jesus.
MAT.22.34	Ta it atkayti, natingped-tingped duꞌun i mga Pariseo, pagkabaritaꞌ nirat nabwat ni Jesus nga subuk piyamagtiꞌpekan i mga Saduceo. 
MAT.22.35	Sang kataawan it kanira, inadalan yat pagayen-gayen i pasar it mga urdin ni Moises. Iti i miningkut it ki Jesus, nga sukda-sukdan it kanya, nga magꞌaat, 
MAT.22.36	“Manigtulduꞌ, ari manggid nga urdin i piyakamataꞌas it muꞌsa ngayan nga urdin?”
MAT.22.37	Katubag si Jesus, maat ya, “Iyan magꞌaat nga,
MAT.22.37	‘Kaꞌilangan maꞌalen mu i Ampuꞌang Diyus mu it ega desang awam, in daꞌga talagang kat nakem baw kat pikir mu nga tingled.’
MAT.22.38	Ituytu i piyakamataꞌas nga urdin. 
MAT.22.39	Ikadwa ya,
MAT.22.39	‘Rarasan mu i masigkataw mu it subung nagat raras mu it sadili mu nga bilug.’
MAT.22.40	Ta, duwa ngaytung ituꞌun nga urdin, itu nay pagꞌuliꞌan it muꞌsa ngayan nga urdin nga isiyurat ni Moises baw mga ipiyanulduꞌ it mga prupitaꞌ.”
MAT.22.41	Mintras duꞌun pay mga Pariseo ngayti nga natingped, iningkut sira ni Jesus, nga magꞌaat, 
MAT.22.42	“Unuy magkaꞌrutan mi pasar it paꞌaaten ngaytu nga Cristo? Kasiyu talagaytu nga anak?”
MAT.22.42	“Ki David bayan,” maat i tubag nira.
MAT.22.43	“Ta, in beteꞌ atkayan,” maat siꞌ ni Jesus, “unuka tiyaꞌwag ni David i Cristo nga Ampuꞌan ya, iyan piyanakman kanya it Espiritu Santo? Ka daꞌga baꞌ maat ya,
MAT.22.44	‘Maat it Ampuꞌang Diyus duꞌun it Ampuꞌan ku nga Cristo,
MAT.22.44	“Kayti madung ka na sinit iwanan ku nga ayun, seked it iyan mga kalaban mu, paꞌampuꞌun ku na nga tutungtungan mana sira it aꞌay mu.”’
MAT.22.45	Kayti si David naga i timnaꞌwag it kanya it Ampuꞌan ya. Ta, in atkayan, daꞌga maꞌyag nga ega desang tungtung-inapuꞌ ni David i Cristo ngaytu?”
MAT.22.46	Egay nakatubag nga maski esat kanira, baw gimnaring sikayti, ega nay nangaas mingkut it ki Jesus.
MAT.23.1	Bawnga inaat ni Jesus i mga taw baw mga alagad ya ngayti, 
MAT.23.2	“Iyan mga manigpaꞌyag it urdin baw mga Pariseo, iyan i may katengdanan nga magpaꞌyag it urdin ngaytut Ampuꞌang Diyus nga isiyurat ni Moises. 
MAT.23.3	Aypaꞌ ka buwaten mi i kumpur ipagsekat nira nga buwaten. Temed ega guruun mi i mga buwat nirat kanira, sabap ega naga pagbuwaten nira i mga ipagpangadal nira. 
MAT.23.4	Ka ubus dungagan, dungagan it ipamagꞌurdin nira nga magkaꞌigpitan na lamang i mga taw. Kabilangan nira, subuk magbetek sira it pagdakulaꞌen na nga betek nga ipagpapasaꞌan nirat mga taw nga daꞌna kaya nga pagpasaꞌnen. Temed maski andidiꞌsing it alima nira, ega ireg nira nga ipadiꞌkit nga tumabyang sira.
MAT.23.5	Buwat nira, purus paleteg-leteg lamang it masigkataw nira. Iyan ipagbegkes kat ulu baw alima nga pagbetangan it isiyurat nga in pirang tagaꞌ nga ampang it Ampuꞌang Diyus, pagpalabgen
MAT.23.6	Kaꞌiꞌirgan nira nga adungan in duꞌun it pamagkaraꞌnenan, araꞌdungan nga pagpaꞌdungan it mga matataꞌas. Atnaga in duꞌun it papagsambaan. 
MAT.23.7	Baw iyan pay ireg nira, pagsaluduꞌan sira in duꞌun it mataawun nga mga rugar baw taꞌwagen sira nga manigtulduꞌ.
MAT.23.8	Temed kamu, ayaw kamut pataꞌwag nga manigtulduꞌ, sabap esa-esa ku lamang i manigtulduꞌ mi. Subung it sang sulsugan kamu nga muꞌsa. 
MAT.23.9	Baw ega taꞌwagen mi nga amaꞌ i kasubung mi nga taw situt banwa, puyrat kat duguꞌ, sabap esa-esa lamang i Amaꞌ mi, iyan Amaꞌ nga duꞌun it langit. 
MAT.23.10	Baw ega pataꞌwag kamu nga agalen, sabap esa-esa lamang i agalen mi, kanya nga paꞌaaten nga Cristo. 
MAT.23.11	Iyan piyakamataꞌas it imyu, kaꞌilangan nga subung kanyat manigsirbi mi. 
MAT.23.12	Ka iyan mapiyataꞌas-taꞌas, buwaten kanyat Ampuꞌang Diyus nga mababaꞌ. Baw iyan mapiyababaꞌ, iyan i buwaten ya nga mataꞌas.
MAT.23.13	Talagang subrang makuriꞌ i magꞌaꞌareg it imyu, mga manigpaꞌyag it urdin baw mga Pariseo, mga magbete-beteꞌ nga magpamayaꞌ it Ampuꞌang Diyus. Ka sabap it imyu magkabaeran i katataawan it pasakep it kaꞌadiꞌan it Ampuꞌang Diyus. It daꞌkamu nay imyu magꞌireg pasakep it kaꞌadiꞌan ya ngayti, pagpaaren mi paꞌ i magꞌireg pasakep. 
MAT.23.14	Subrang makuriꞌ talaga i magꞌaꞌareg it imyu, mga manigpaꞌyag it urdin baw mga Pariseo. Magbete-beteꞌ kamu nga magpamayaꞌ it Ampuꞌang Diyus. Pagꞌubsan mi nay mga babay nga balu it kaꞌgenan nira kat mga ipagpabgay mi. Baw paribasay kutagnepan i mga adat mi nga maraꞌe-raꞌet, pagkaꞌlayen mi na nga panalangin. Aypaꞌ ka subraꞌ pang dakulaꞌ i panriga nga malabayan mi.
MAT.23.15	Subrang makuriꞌ i magꞌaꞌareg it imyu, mga manigpaꞌyag it urdin baw mga Pariseo, nga magbete-beteꞌ nga magpamayaꞌ it Ampuꞌang Diyus. Magleke-lekep kamu it banwa, pagdipagen mi i mga dagat, ka pagpaꞌresan mi makakumbinyu kamu lamang it maski sang kataawan nga ega Judio kat pamayaꞌ mi nga mga Judio. Simpri, in may nakumbinyu mi na, sabap it panulduꞌ mi sumari na kanyat guru it adat mi nga maraꞌe-raꞌet seked it sumubraꞌ na i kanya nga karaꞌe-raꞌetan. Ta, egay beken nga baraꞌan ya, madubli pay kanya nga panriga duꞌun it apuy nga egay kapugdawan ya.
MAT.23.16	Talagang mabeꞌgat na i magꞌaꞌareg it imyu, mga beleg nga manigdundun. Ipagpanulduꞌ mi nga maski sangpiten it magsanggup i Templo, nga yay keseg it sanggup ya, egay maraꞌe-raꞌet ya kayan maski ega tumanen ya. Temed in iyan i sangpiten it magsanggup, bulawan nga duꞌun it Templo, kaꞌilangan nga tumanen yay isiyanggup ya ngaytu. 
MAT.23.17	Mga beleg! Mga engel-engel! Ari manggid kat duwa ngaytu i subraꞌ nga piyakamataꞌas, iyan bulawan u iyan Templo, nga iyan i magpaꞌega basta-basta it bulawan nga duꞌun it Templo?
MAT.23.18	Ipagꞌaat mi gasiꞌ, nga maski sangpiten it magsanggup i papangantengan nga duꞌun it Templo, egay maraꞌe-raꞌet ya kayan maski ega tumanen ya. Temed in iyan i sangpiten, begay nga ipagpasalamat nga duꞌun it papangantengan ngaytu, kaꞌilangan nga tumanen yay isiyanggup ya ngaytu. 
MAT.23.19	Talagang mga beleg kamu! Ari talaga i piyakamataꞌas? Unu, iyan pasalamat nga pagꞌantengen, u iyan papangantengan nga magpaꞌega basta-basta it pasalamat ngaytu? 
MAT.23.20	Aypaꞌ ka basta sangpiten mit magsanggup i papangantengan nga duꞌun it Templo, simpri uyut na nga siyangpit mi i muꞌsa nga pagꞌantengen duꞌun. 
MAT.23.21	Atkayan naga, basta Templo i sangpiten, simpri nasangpit mi na gasiꞌ i Ampuꞌang Diyus, ka balay ya i Templo ngaytu. 
MAT.23.22	Baw basta sangpiten it magsanggup i langit, nakaꞌuyut na nga nasangpit ya i araꞌdungan it Ampuꞌang Diyus kat pagkaꞌadiꞌ ya baw tagꞌaraꞌdungan ngaytu.
MAT.23.23	Subrang makuriꞌ i magꞌaꞌareg it imyu, mga manigpaꞌyag it urdin baw mga Pariseo, mga magbete-beteꞌ nga magpamayaꞌ it Ampuꞌang Diyus. Pagsunudun mit magayen i urdin nga ibgay mi it Ampuꞌang Diyus i ikasang pulung bagiꞌ it mga luwak mi, nga maski mga panraragiꞌ it pangaꞌen. Temed paglipaten mi nga sunudun i piyakamataꞌas nga ipagpanulduꞌ it urdin, iyan nga buwat nga mataldeng, pagkamaꞌildaw baw adat nga magkasarigan. Kaꞌilangan talaga nga buwaten mi i mga matataꞌas ngaytu, baw ipasigi mi nagay pagsunud mi it mga beken nga inaat. 
MAT.23.24	Mga beleg nga manigdundun! Kaꞌalimbawaan mi, taw nga pagtirinen yay pagꞌimnun ya isaꞌun egay matlen ya nga ganggang nga biyawal it Ampuꞌang Diyus. Temed iyan dakulang ramu-ramu nga kamelyo nga biyawal naga, magpanibeꞌlek nga pagtelnen ya. Ka pagliꞌyan mi i dedekeyeng kasalaꞌan temed ega pagbalyen mi i dadakulaꞌ!
MAT.23.25	Talagang subraꞌ nga makuriꞌ i magꞌaꞌareg it imyu, mga manigpaꞌyag it urdin baw mga Pariseo, mga magbete-beteꞌ nga magpamayaꞌ it Ampuꞌang Diyus. Paglimpiyuꞌun mit uyun it urdin i mga basu baw pinggan mi, temed maraꞌway i ipagbetang mi. Ka ipagpisiꞌ mit pangaꞌen ngayan, purus liyupigan baw kapiyangangken. 
MAT.23.26	Beleg kamu nga mga Pariseo! Kaꞌilangan nga baꞌguun daꞌan i kat nakem mi. Ka basta magayen i kat nakem, magayen naga i limiꞌwan nga mga buwat.
MAT.23.27	Subraꞌ talagang makuriꞌ i magꞌaꞌareg it imyu, mga manigpaꞌyag it urdin baw mga Pariseo, mga magbete-beteꞌ nga magpamayaꞌ it Ampuꞌang Diyus. Yay kabilangan mi, mga lebeng nga pininturaꞌan it maputiꞌ, nga magayeng pagletganan i kat liꞌwan ya. Temed maraꞌway i duꞌun it seled ka punuꞌ it mabuyuk baw mga tuꞌlang it miyatay. 
MAT.23.28	Talagang mga atkayan kamu. Kat panleteg it katataawan, magayen i adat mi. Arit yay matuud, punung-punuꞌ kamu it karaꞌe-raꞌetan baw talagang egay kamatuudan it pamayaꞌ mi.
MAT.23.29	Subrang makuriꞌ i magꞌaꞌareg it imyu, mga manigpaꞌyag it urdin baw mga Pariseo, mga magbete-beteꞌ nga magpamayaꞌ it Ampuꞌang Diyus. Mabakas nga arandeman i ipagpabwat mi duꞌun it limbengan it mga prupitaꞌ baw pagpagayenen mi i mga lebeng it mga taw nga nangaꞌgenan it mataldeng kat panleteg it Ampuꞌang Diyus. 
MAT.23.30	Baw pagꞌaaten mi nga, ‘In sana may kami na it timpu it mga kagiyaringanan namen, talagang ega pasipalaꞌan namen it mimatay i mga prupitaꞌ ngaytu.’ 
MAT.23.31	Kat inampang mi ngayan nga iyanꞌen, ipagpamatuud mi nga kamu, mga anak it simnarit imatay it mga prupitaꞌ ngayti. 
MAT.23.32	Sigi! Rampusun mi i napapuꞌnan nat mga kagiyaringanan mi nga karaꞌe-raꞌetan.
MAT.23.33	Mga dukul kamu. Talagang mga mapiyandayaꞌ kamu nga subung it dukul. Daꞌkamu makaribri it panriga nga duꞌun it apuy nga egay kapugdawan ya. 
MAT.23.34	Ka may papaꞌasituun kut imyu nga mga prupitaꞌ baw mga manigpangadal nga magkaꞌrut it ampang it Ampuꞌang Diyus. Imatayen mi i beken it kanira, baw iyan beken, iransang duꞌun it krus. Iyan beken, ripdasan mi duꞌun it mga papagsambaan mi baw tiꞌsen mi duꞌun it in ari-ari nga mga lansangan. 
MAT.23.35	Ta, sabap it itu ngaytu, mabut it imyu i panriga sabap it muꞌsa ngaytung inimatay nga mga taw situt sinirungat langit nga mataldeng kat panleteg it Ampuꞌang Diyus, gimnaring duꞌun it mataldeng ngayti nga si Abel nga uꞌna-uꞌnang inimatay it tagnaꞌ paꞌ, miyabut duꞌun it pagꞌimatay it ki Zacarias nga anak ni Baraquias, nga inimatayan mi nga mga Judio it kanya, duꞌun it piyagtengaꞌan it kabalayan it Templo baw papangantengan nga duꞌun it piyakakamaꞌyagan ya. 
MAT.23.36	Matuud talagay iꞌaat kut imyu, nga iyan panriga sabap it muꞌsa ngaytu, siguradung mabut it imyu nga mga Judio it kayting timpu.”
MAT.23.37	Bawnga maat ni Jesus, “Kaꞌildaw-ildaw kamu talaga nga taga Jerusalem! Kamu nga magꞌimatay it mga prupitaꞌ baw pagbatuun mi i pamagpaꞌasituun it imyu it Ampuꞌang Diyus! In pira ku na nga bisis pagpaꞌresan nga taraꞌnaen i mga taw nga taga situ, nga subung it pagtaraꞌna it upa nga pagleꞌge-leꞌgepan ya i mga duduꞌduy ya, temed it ega ireg mi. 
MAT.23.38	Ta, it pagdaꞌgaen mi nay ildaw ya ngaytu, pabaya-bayaꞌan na lamang it Ampuꞌang Diyus nga maranggaꞌ i siyudad mi, pati Templo ngaytu. 
MAT.23.39	Ka talagang matuud i iꞌaat kut imyu, nga pagkagaring ku situt banwa, ega na maltegan mi aku seked it ega paꞌ naꞌbut i aldaw nga maꞌaat mi, ‘Mabantug kanya nga tiyaꞌeg it Ampuꞌang Diyus.’”
MAT.24.1	Nanliꞌwan na si Jesus duꞌun it Templo. Iyan magpapanaw na kanya, nagpatpad i mga alagad ya baw itiyulduꞌ it kanya i kagayen it mga kabalayan it Templo ngayti. 
MAT.24.2	Temed maat ya, “Iyan pagletganan mi ngayan nga mga kabalayan ya, maranggaꞌ yan nga muꞌsa. Dedemdemen mi tu, mabut i aldaw nga egay maꞌped nga batu kat pagruruknuꞌan ya nga batu. Ipapuꞌran yan nga muꞌsa.”
MAT.24.3	Bawnga iyan duꞌun na Jesus it Mungsuꞌ it Olibo, nga magꞌaꞌdung na kanya, tiyeꞌe-teꞌeng it mingkut it mga alagad ya. Maat nira, “Kaꞌnu bayan magꞌabut i paꞌaaten mu ngayan nga maranggaꞌ i Templo ngayti? Unuy mga tandaꞌanan nga magdadarapaꞌ nay pamaꞌuliꞌ mu situ baw umur it banwa?”
MAT.24.4	Katubag si Jesus, maat ya, “Magꞌintur kamu nga ega mateꞌag-teꞌag kamu it maski siyu. 
MAT.24.5	Sabap dakel yan nga mabut nga mangambuꞌ it ngaran ku, nga maat yan, ‘Aku na ngaytu baytu i Cristo ngayan nga siyarigan it Ampuꞌang Diyus.’ Talagang dakel yan i mateꞌag-teꞌag nira. 
MAT.24.6	Makabaritaꞌ kamu yan it mga kaguluwan baw gira-giraen. Takaꞌ ega palibegan it pikiran mi, sabap talagang magꞌabut i mga itu ngaytu temed ega payan umur it banwa. 
MAT.24.7	Sabap magira-giraen yan i mga bangsa, mga kaꞌadiꞌan kuntraꞌ it beken nga kaꞌadiꞌan. Gemtem it masaki-sakit na nga mga getem baw yemegyeg i lugtaꞌ kat paꞌari-aring rugar. 
MAT.24.8	Takaꞌ muꞌsa ngaytu, papuꞌun lamang tu it kakuriꞌan.
MAT.24.9	Talagang isgan kamu it kadakel sabap it pamayaꞌ mit aken. Idimanda kamu isaꞌun mapakuriꞌan baw maꞌimatay. 
MAT.24.10	Kat timpu ngayan, dakel nayan nga mangindiꞌ it pamayaꞌ nirat aken baw mamagkuntra-kuntraꞌen na. Ilangen nat esa may esa i masigkataw ya. 
MAT.24.11	Dakel nayan i manluꞌsut nga magpapru-prupitaꞌ. Dakel nayan i teꞌag-teꞌagen nira nga pamayaꞌ it mga taw. 
MAT.24.12	Lemkep talaga it banwa i karaꞌe-raꞌetan. Aypaꞌ baraꞌan ya, dakel na i demekeyeꞌ nga pagmaꞌal nirat aken. 
MAT.24.13	Temed iyan maneꞌteꞌ i pagsarig baw pamayaꞌ yat aken seked it maꞌbut nay umur, siguradu yan nga maribri. 
MAT.24.14	Baw ilkep nga ipangadal kat sinirungat langit i Magayen ngaytung Baritaꞌ pasar it kaꞌadiꞌan it Ampuꞌang Diyus, isaꞌun matantuwan it muꞌsang bangsa. Bawnga iyan paꞌ i umur nat banwa.
MAT.24.15	Maltegan mi yan duꞌun it ega basta-bastang rugar i talagang maraꞌway kat panleteg it Ampuꞌang Diyus nga pagtibabaꞌ it kanya, nga pagpaꞌiguꞌan it isiyugid it prupitaꞌ nga si Daniel.
MAT.24.16	Basta maltegan mi tu, iyan mga taga Judea, kaꞌilangan nga malagyu duꞌun it kabubukidan. 
MAT.24.17	Iyan duꞌun it mapatag nga atep it balay ya, ega na pasasaw nga semled paꞌ duꞌun it balay ka mamisiꞌ it mga betang, in daꞌga pagkalampud, dayun na nga malagyu. 
MAT.24.18	Baw iyan duꞌun it uma, ega na muliꞌ nga mamisiꞌ paꞌ it gulamen ya. 
MAT.24.19	Kaꞌildaw-ildaw talaga i iyan magbebteng baw may paduduꞌun it iyan nga mga aldaw. 
MAT.24.20	Kaꞌilangan nga ipanalangin mi nga ipalagyu mi ngaytu, ega katakaꞌ it timpu nga panagramig u Aldaw it Kapaꞌnaan. 
MAT.24.21	Sabap dakulaꞌ talaga nga kakuriꞌan i malabayan it katataawan.
MAT.24.21	Eeꞌ baꞌ, mabut i timpu nga lumabay talagay mga taw it ega basta-basta nga kakuriꞌan nga ega paꞌ nalabayan garing it pagguna it banwa seked kayti ngaytu, baw ega na gasiꞌ tu malabayan paꞌ it seked it kaꞌnu-kaꞌnu. 
MAT.24.22	Baw in kumaꞌlay i iyan nga timpu, mapuuꞌ talagay muꞌsang taw. Temed sabap it mga piniliꞌ it Ampuꞌang Diyus, ega yan pakaꞌlayen ya.
MAT.24.23	Aypaꞌ, in beteꞌ may maat it imyu, ‘Situ na bayan i Cristo!’ u ‘Duꞌun na bayti kanya!’ ayaw kamu it pamayaꞌ. 
MAT.24.24	Sabap dakel talaga yan i mangambuꞌ it Cristo na kanya, baw may manluꞌsut payan nga magpapru-prupitaꞌ. Palteg sira it mga tandaꞌanan baw muwat sira it mga kalililuꞌan nga mga bagay, isaꞌun nga in mapakay lamang, mateꞌag-teꞌag niray pati mga piniliꞌ it Ampuꞌang Diyus. 
MAT.24.25	Dedemdemen mi tu. Ipagsugid ku naytung lagi it imyu i mga itu ngaytu isaꞌun daꞌkamu naga mateꞌag-teꞌag.
MAT.24.26	Aypaꞌ in aaten nirat imyu, ‘Duꞌun na bayan i Cristo it rugar nga kapupuyangtan,’ ega maat miyanu-anu kamu maduꞌun. In aaten nira nga ‘Duꞌun bayan kanya it seled it balay,’ ayaw kamu it pamayaꞌ. 
MAT.24.27	Sabap in magꞌuꞌunu maꞌyagan i langit garing it lebatan seked duꞌun it sedpan basta magkilat, atkayan naga yan i pamaꞌuliꞌ ku situ, aku nga Taga Langit nga Ipiyanganak it Taw. Talagang mamuyaan tu it muꞌsang katataawan. 
MAT.24.28	Maat i sambatan, in ariyen i miyatay, duꞌun naga yan magtingped-tingped i mga tarwangin.
MAT.24.29	Pagkatupus it iyan nga kakuriꞌan, demlem nay aldaw baw ega na gasiꞌ meyag i bulan. Masari nat kaꞌulug i mga bituꞌun duꞌun it langit, sabap payegyegen i muꞌsang langit it keseg it guna it Ampuꞌang Diyus. 
MAT.24.30	Bawnga maltegan duꞌut langit i tandaꞌanan nga pangabut ku na nga Taga Langit nga Ipiyanganak it Taw. Sumgaw nay muꞌsang mga bangsa ka magꞌadeꞌdeng nay pangukuman. Ka maltegan nira aku, nga Taga Langit nga Ipiyanganak it Taw, nga magpangindelangan it kunum, nga maꞌyag i ega basta-bastang guna ku baw kadakulaꞌ it kabantugan ku. 
MAT.24.31	Basta piyatingeg nat dadakulaꞌ i taburi, taꞌgen ku nay mga anghil ku nga lekpen niray banwa ngaytu, ka tingpeden nira nay mga piniliꞌ nga taawan ku nga gumaring kat paꞌari-aring rugar.
MAT.24.32	Kaꞌilangan sepsepen mi baw pangadalan mi i kayu nga igos, nga basta magpamulus baw magpandaꞌun siꞌ, magkaꞌrutan mi nga adeꞌdeng nay panginit nga timpu. 
MAT.24.33	Atkayan naga yan, basta mamuyaan mi nga magꞌabut na i mga bagay ngaytu, magkaꞌrutan mi na nga adeꞌdeng nay timpu nga pamaꞌuliꞌ ku, magpapuꞌun nayan. 
MAT.24.34	Kamatuudan talagaytu, nga ega mapuuꞌ i itung bangsat taw seked it ega paꞌ natuman i muꞌsa ngaytu. 
MAT.24.35	Mabut i timpu nga maꞌawaꞌ i langit baw banwa, temed talagang egay kaꞌawaꞌan it mga ampang ku, matuman nga muꞌsa.
MAT.24.36	Temed egaytu i magkaꞌrut it aldaw u uras nga iꞌabut kaytu, maski mga anghil duꞌun it langit u maski aku nga Anak it Ampuꞌang Diyus. Iyan Amaꞌ lamang, kanya i magkaꞌrut kaytu. 
MAT.24.37	In magꞌuꞌunu ega kat ulu it mga taw kat timpu ni Noe i panriga nga mabut it kanira, atkayan naga kat pamaꞌuliꞌ situ it aku nga Taga Langit nga Ipiyanganak it Taw. 
MAT.24.38	Sabap iyan ega paꞌ miyabut i lenep nga ikiyatunaw it banwa, ega pagdedemdemen it mga taw i mabetangan nira. In daꞌga mamagkaraꞌnen-karaꞌnen, mamagꞌinum-inum baw mamagꞌasa-asawaen i katataawan seked it nagpasakay na si Noe duꞌun it binwat ya nga sakayan. 
MAT.24.39	Aypaꞌ pagꞌabut it lenep ngayti, egay tiya-tiyakap it katataawan. Ta unupat biyaraꞌan, namagkalmes sira nga muꞌsa ka isiyari nat belbeg. Atkayan naga yan i magꞌabut in pangabut na ngayan it Taga Langit nga Ipiyanganak it Taw. 
MAT.24.40	Kat timpu ngayan nga iyanꞌen, mapinpin nay mga taw. Barang may duwang kataawan nga magbuwat duꞌun it uma, temed in ega nagsubung sira nga taawan ku, matuduꞌ i esa, esa lamang i pisiꞌen. 
MAT.24.41	May duwang kababayan nga nagsaꞌud i maglebek, temed in ega nagsubung sira nga taawan ku, matuduꞌ i esa, esa lamang i pisiꞌen.
MAT.24.42	Aypaꞌ ka magrigen-rigen kamu nga pirmi, sabap ega magkaꞌru-kaꞌrutan mi in kaꞌnung aldaw paꞌasitu i Ampuꞌan mi. 
MAT.24.43	Dedemdemen mi tu. In beteꞌ magkaꞌrutan lamang it tagbalay in unung uras it delem mabut i mananakaw, simpri sipiꞌan ya. Ega yan pataꞌnan ya na lamang nga masled i balay ya. 
MAT.24.44	Aypaꞌ magꞌaꞌalistu kamu nga pirmi, sabap mabut aku nga Taga Langit nga Ipiyanganak it Taw kat uras nga ega pagsisiguruun mi.”
MAT.24.45	“Iyan magkasarigan baw nakman nga uripen, kanya i pagbebgayan it agalen ya it pamaalaꞌ kat beken nga mga uripen kat pamalay-balay ya. Kanya i manigpamgay it pangaꞌen nga makasuwituꞌ. 
MAT.24.46	Makasagya talaga i iyan nga uripen in abutan it agalen ya, atkayan nga matuud i buwat ya. 
MAT.24.47	Matuud tuy iꞌaat ku ngaytut imyu. Kanya siꞌ i begayan it agalen ya nga mamaalaꞌ it muꞌsang kusas it agalen ya ngayti. 
MAT.24.48	Temed in beteꞌ maraꞌe-raꞌet i adat it uripen ngayti, yay kat nakem ya, ‘Siguru maꞌlay baytuy iꞌuliꞌ it agalen ku ngaytu.’ 
MAT.24.49	Ta, sariyan ya nat pasakit i mga ipiyagkaꞌuripen ya. Sumari nat palaꞌuk it in unu-unu nga pagkaraꞌnen, pakiꞌinum na duꞌun it mga baraꞌinum. 
MAT.24.50	Mabut i agalen ya kat aldaw nga ega pagsisiguruun ya baw kat uras nga ega magkaꞌrutan ya. 
MAT.24.51	Baraꞌan ya, rigaen kanya it ega pateng it agalen ya ngayti. Ipaꞌiba na kanya it mga taw nga ‘magbete-beteꞌ nga magpamaya’ it Ampuꞌang Diyus, duꞌun it kakuriꞌan nga egay kaskedan. Baraꞌan ya duꞌun, gumarwak baw gemeget nay nipen ya.”
MAT.25.1	Magꞌaat pay beken nga ipiyanulduꞌ ni Jesus, “Kaꞌalimbawaan it kaꞌadiꞌan it Ampuꞌang Diyus, subung it itu ngaytu. May sang puluꞌ nga umbay paꞌ nga mga babay. Kaꞌsang apu-apun, uyun it adat ta, napanaw sira ka sumusmu it lalaki nga papagsaduun na. Kada esat kanira, may taban nga titidawan. 
MAT.25.2	Iyan lima, mga engel-engel. Lima, mga mapipikir. 
MAT.25.3	Iyan mga engel-engel ngayti, egay aliꞌ nira nga ibtang it kanira ngayti nga titidawan. 
MAT.25.4	Temed iyan mga mapipikir ngayti, puyrat betang it titidawan nira, may aliꞌ paꞌ nirang ibtang in maꞌubus. 
MAT.25.5	It naꞌatrasut abut i lalaki ngayti nga papagsaduun, kimnuꞌigaꞌ nay mga babay ngayti. Namagkaꞌigaꞌ na.
MAT.25.6	Iyan lubuk nat delem, may gimnaꞌuy na nga magꞌaat, ‘Magꞌaꞌabut nay lalaki nga papagsaduun! Susmuun mi na kanya!’
MAT.25.7	Namagbangun nga lagi i sang puluꞌ ngayting kababayan. Tiyuriyan niray mga titidawan nira ngayti. 
MAT.25.8	Maat i mga engel-engel ngayti, ‘Bilaꞌ, begayan kami it maski dekeyeꞌ nga ibtang namen it amen ngayning titidawan. Ka ungayni baꞌ, magkedyep-kedyep mana, ka ega nay bebetang.’
MAT.25.9	‘Bilaꞌ, ega bayni mabagiꞌ it imyu. In yan pasinsiya kamu. Magayen paꞌ siguru, mangalang kamu daꞌan duꞌun it magkaꞌalangan, isaꞌun may ibtang mi it imyu ngayang titidawan.’
MAT.25.10	Egay beken, napanaw i lima ngayting engel-engel. Pagkagaring nira, miyabut nay lalaki ngayti nga papagsaduun. Ta, yan lima ngayti nga alistu siray kanira, iba nat lalaki ngaytit siminled duꞌun it pagsaduwan ngayti. Pagkasled nira, ipiyagsiradu na i talaꞌep. 
MAT.25.11	Ega naꞌlay, miyabut nay namagpangalang ngayti. ‘Agalen, pasleden kami nagay amen,’ maat i pataꞌwag nira.
MAT.25.12	Temed katubag i piyataꞌwagan ngayti, ‘Yay matuud, ega bayan kilala ku kamu nga kaꞌuyutan ku.’
MAT.25.13	Aypaꞌ ka magꞌaꞌalistu kamu nga pirmi,” maat i paꞌugdun ni Jesus, “ka ega magkaꞌrutan mi i aldaw u uras nga pamaꞌuliꞌ ku.”
MAT.25.14	Maat siꞌ ni Jesus, “Kaꞌalimbawaan gasiꞌ it kaꞌadiꞌan it Ampuꞌang Diyus, subung it itu ngaytu. May esang taw nga magpana-panaw it alaid. Egay beken, tiyaꞌwagan ya i mga uripen ya ka isiyanaꞌ it kanira i muꞌsang kusas ya. 
MAT.25.15	Tiyuduꞌan yat pirak i kada esa uyun kat kanya-kanyang kaya. Ibinggay yat sang kataawan, kantidad it limang ribu, kat sang kataawan duwang ribu, baw kat sang kataawan sang ribu. Bawnga napanaw na kanya. 
MAT.25.16	Napanaw nga lagi i tiyuduꞌan ngaytit limang ribu ka ipiyagꞌangkat ya nat dagangan. Nakatubuꞌ kanya it limang ribu naga. 
MAT.25.17	Atkayti nagay binwat it tiyuduꞌan ngaytit duwang ribu. Duwang ribu naga gasiꞌ i kanya nga natubuꞌ. 
MAT.25.18	Temed iti, tiyuduꞌan ngaytit sang ribu, binwat ya, ilimbeng yay pirak ngaytit agalen ya.
MAT.25.19	Naꞌlay nga naꞌlay nga timpu i ipiyagꞌuliꞌ it agalen it mga uripen ngayti. Pagꞌabut ya, iningaiꞌ yay itiyuduꞌ ya ngayti. 
MAT.25.20	Uꞌnang nangintergaꞌ i tiyuduꞌan ngayti it limang ribu. Maat ya, ‘Agalen, waytu nagay limang ribu mu ngayan. Nadungagan tu it limang ribu gasiꞌ nga natubuꞌ ku, ka ipiyagꞌanu kut dagangan.’
MAT.25.21	‘Magayen! Talagang magkasarigan ka nga uripen. Ta, it magkasarigan ka kat dekeyeꞌ nga kantidad, kayti papamaalaꞌen ku ikaw it dakulaꞌ nga kantidad. Mabagiꞌan ka it kasagyaan ku.’
MAT.25.22	Nangintergaꞌ gasiꞌ i tiyuduꞌan it duwang ribu. Maat ya, ‘Agalen, waytu nagay duwang ribu ngayan nga itiyuduꞌ mu. Nadungagan gasiꞌ tu it duwang ribu naga, nga natubuꞌ ku.’
MAT.25.23	Maat it agalen ya ngayti, ‘Magayen gasiꞌ! Magkasarigan ka gasiꞌ palan. Ta it magkasarigan ka kat dekeyeꞌ ngayan nga kantidad, aypaꞌ ka papamaalaꞌen ku ikaw it dakulaꞌ nga kantidad. Mabagiꞌan ka paꞌ it kasagyaan ku.’
MAT.25.24	Nangintergaꞌ gasiꞌ i tiyuduꞌan ngayti it sang ribu. Maat ya, ‘Agalen, magkaꞌrutan ku nga maꞌigpit ka. Magkayeg ka it ega ikaw i nagpakariga. Magpisiꞌ ka it tubuꞌ it ega ikaw i nagpaꞌres. 
MAT.25.25	Ta, it magꞌiꞌlam akut dumalaꞌ ka in magnisan i baiꞌen mu ngaytu situt aken, aypaꞌ ka ilimbeng ku na lamang i pirak mu ngaytu. Waytu nagay sang ribu mu ngaytu.’
MAT.25.26	‘Maraꞌe-raꞌet talagay adat mu baw garusan ka nga uripen!’ maat it agalen ya ngayti. ‘Magkaꞌrutan mu na palan nga magkayeg akut ega akuy nagpakariga, baw magpisiꞌ akut tubuꞌ it ega aku i nagpaꞌres. 
MAT.25.27	Ta, unuka ega iꞌinlug mu duꞌun it mga manigpaꞌutang?
MAT.25.28	Bawnga maat it agalen ngayti it mga uripen yang beken, ‘Sigi, pisiꞌen mi i sang ribu ngayan asat kanya, ka idungag duꞌun it nakasang puluꞌ ngayting ribu. 
MAT.25.29	Sabap iyan magkasarigan baw mapiyaꞌres, tumbasan kanyat dungagan i kaya yat kanya. Temed iyan ega magkasarigan baw garusan, maꞌilang talaga i maski yan sang dekeyeꞌ nga kaya yang lagi. 
MAT.25.30	Iyan ega ngayay kapulusan nga uripen, ibuntal mi nayan duꞌun it ega basta-bastang kadleman nga duꞌut liꞌwan. Gumarwak yan kanya duꞌun baw gemeget i pati nipen ya.’”
MAT.25.31	Ipiyasigi ni Jesus, nga maat ya, “In mabut aku nga Taga Langit nga Ipiyanganak it Taw, nga maꞌyag nay kabantugan ku baw kaꞌibaan kuy muꞌsang mga anghil, madung aku na duꞌun it ega basta-bastang araꞌdungan it adiꞌ. 
MAT.25.32	Bawnga matingped kat adapan ku i muꞌsang taw, ka pinpinen ku yan sira subung it pagbuwaten it manigꞌeper it mga tupa baw kambing. 
MAT.25.33	Iduꞌun kut ayun it iwanan ku i paꞌaaten nga mga tupa, kat gibang kung ayun i paꞌaaten nga mga kambing.
MAT.25.34	Bawnga aku nga Adiꞌ nira, aaten ku yan i kat iwanan ku nga ayun, maat ku yan, ‘Daliꞌ kamu na, mga inildawan it Amaꞌ ku. Semled kamu na ka duꞌun nay taꞌidan mi it kaꞌadiꞌan ku nga ipiyagꞌareg it imyu garing it pagguna it banwa. 
MAT.25.35	Sabap iyan ginteman aku, piyakaꞌen mi aku, kimnuꞌinum, piyaꞌinum mi, dumadayuꞌ aku, inistimar mi akut magayen. 
MAT.25.36	Ta, yan ega nay pakayan ku, piyapakayan mi aku. Pagbaꞌnawun mi aku nga magsarut. Pagkapirisu ku, inaduꞌun mi aku.’
MAT.25.37	Maat yan i tubag it mga taw ngayan nga mataldeng kat panleteg it Ampuꞌang Diyus, ‘Ampuꞌan, kaꞌnu bayan naꞌanuꞌan namen ikaw nga paggetmanan nga napakaꞌen namen ikaw, u kimnuꞌinum nga napaꞌinum namen? 
MAT.25.38	Kaꞌnu yan nga subung ka it dayuꞌan nga inistimar namen ikaw, u lebas ka na nga piyapakayan namen ikaw? 
MAT.25.39	Baw kaꞌnu gasiꞌ namuyaan namen nga simnarut ka u pagpipirisuun ka nga biyaꞌnaw namen ikaw?’
MAT.25.40	Bawnga aaten ku yan nga Adiꞌ nira, ‘Matuud talagay iꞌaat kut imyu. Iyan binwat mi i mga itu ngaytu kat maski piyakatimawaꞌ nga bilang mga sulsug ku, simpri aku na i binwatan mi.’
MAT.25.41	Bawnga aaten ku siꞌ i kat gibang ku ngaytung ayun, ‘Imyu, paꞌalaid kamu situt aken, mga pagꞌaꞌargan it panriga. Duꞌun kamu na it apuy nga ega magpugda-pugdaw, nga panriga nga ipiyagꞌareg it ki Satanas baw mga taraꞌgen ya. 
MAT.25.42	Sabap iyan ginteman aku, ega piyakaꞌen mi aku. Daꞌku piyaꞌinum mi it kimnuꞌinum aku. 
MAT.25.43	Iyan dayuꞌan aku, ega inistimar mi aku. Iyan lebas aku na nga egay pakayan, ega piyapakayan mi aku. Simnarut aku baw duꞌun it pirisuwan, daꞌku biyaꞌnaw mi.’
MAT.25.44	Ta, egay beken, tumubag gasiꞌ yan sira, ‘Subuk ega nagay namuyaan namen nga paggetmanan ka, kimnuꞌinum, miyabut ka nga subuk dayuꞌan, lebas na nga egay pakayan, simnarut u duꞌun it pirisuwan nga ega napagsirbiyan namen ikaw.’
MAT.25.45	Tubagen ku yan sira, ‘Matuud talagay iꞌaat ku ngaytut imyu. Iyan ipiyagꞌimet mi i panabang mi it mga piyakatimawaꞌ nga bilang mga sulsug ku, aku yan i inimtanan mi.’
MAT.25.46	Ta, egay beken, idedeg na sira duꞌun it panriga nga egay katupusan. Temed iyan mga mataldeng ngaytu kat panleteg it Ampuꞌang Diyus, tumanggap sirat kaꞌgenan nga egay kaskedan.”
MAT.26.1	Pagkapanulduꞌ ni Jesus it mga iti ngayti, maat yat mga alagad ya, 
MAT.26.2	“Magkaꞌrutan mi nga duwang aldaw mana, Pistaꞌ na it Tiyaꞌliban. Iyan aku nga Taga Langit nga Ipiyanganak it Taw, idagang aku isaꞌun karansang duꞌun it krus.”
MAT.26.3	Kat iti ngayting timpu, duꞌun it balay it Piyakamataꞌas nga Sasirduti nga si Caifas, tingped duꞌun i mga pagbayaꞌen it mga sasirduti baw mga mataꞌas nga ginuꞌu. 
MAT.26.4	Pagrundingen nira nga maꞌakalan nira si Jesus isaꞌun madakep nira kanya baw maꞌimatay. 
MAT.26.5	Temed maat nira, “Ega itakaꞌ it pistaꞌ ka barang mangiseg baw magkagulu i kadakel it mga taw.”
MAT.26.6	Iyan duꞌun paꞌ na Jesus it Betania, naꞌaduꞌun sira it balay ni Simon ngayti nga piyagayen i bangbang ya. 
MAT.26.7	Iyan mamagkaꞌen na sira, miyabut i esang babay nga may taban nga ega basta-bastang berebtangan nga punuꞌ it piyakamarga na nga babangluun ka pirmira. Ibiyuꞌbuꞌ ya duꞌun it ulu ni Jesus ngayti.
MAT.26.8	Miniseg i mga alagad, pagkalteg nira kayti. Kimidem-kideman nga magꞌaat, “Unuka pagꞌaduꞌadutun i babangluun ngaytu? 
MAT.26.9	In ipiyaꞌalang sana yan it maꞌal, daꞌga iyan bayad ya makatabang it mga makukuriꞌ.”
MAT.26.10	Ega nataguꞌ it ki Jesus i pamagkidem-kidemen it mga alagad ngayti. Aypaꞌ ka maat ya, “Unuka pagsasawun mi i babay ngaytu? Magayen talaga i binwat ya ngaytut aken. 
MAT.26.11	Seked it kaꞌnu-kaꞌnung timpu kaꞌibaan mi i mga makukuriꞌ, temed aku, ega kaꞌibaan mi it maꞌlay nga timpu. 
MAT.26.12	Ka biyuꞌbuꞌan ya na nga lagi i bilug ku it babangluun nga bilang pagꞌayusun yang lagi i panlebeng it aken. 
MAT.26.13	Matuud talagay iꞌaat ku ngaytut imyu. Maski ariyen i pangadalan it Magayen ngaytung Baritaꞌ situt sinirungat langit, masangpit nagaytu i binwat ya ngaytut aken, nga yanay piyakaꞌarandeman it kanya.”
MAT.26.14	Bawnga iyan esang alagad ni Jesus nga si Judas Iscariote, nagpakikita kanya it mga pagbayaꞌen it mga sasirduti. 
MAT.26.15	Maat ya, “Unuy ibgay mit aken in tabangen ku kamu nga madakep si Jesus?” Binilangan kanya nga lagi it kantidad it tulung puluꞌ kat kanirang pirak. 
MAT.26.16	Ta, gimnaring sikayti, sigi na nga tulus ni Judas it karugar kanya nga isaꞌun makapaꞌalima ya si Jesus duꞌun it mga kudakep ngayti.
MAT.26.17	Miyabut nay aldaw nga papuꞌun nat Pistaꞌ it Tinapay nga Egay Ipagpaꞌalsa.
MAT.26.18	Katubag si Jesus, maat ya, “Paꞌaduꞌun kamu it siyudad. Tulusun mi i itu nga taw. Aaten mi nga, ‘Maat bayan it Manigtulduꞌ namen, kayti adeꞌdeng nay ipiyabetang-betang nga timpu. Ireg ku nga puꞌsa kamit mga alagad ku, situt esang seled it balay mu i pagkaraꞌnenan namen it pangiyapun ngaytu nga Tiyaꞌliban.’” 
MAT.26.19	Namayaꞌ i mga alagad it taꞌeg ngayti ni Jesus. Duꞌun na i piyagsimpanan nira it iti nga pangiyapun.
MAT.26.20	Iyan delem na, miyadung na si Jesus duꞌun it papangaꞌnaan, sang siraan naga it sang puluꞌ may duwa ngayting mga alagad ya. 
MAT.26.21	Iyan mamagkaꞌen na sira, maat ni Jesus, “Matuud tuy isugid ku ngaytut imyu, nga esat imyu i bayaꞌen it mga kuꞌimatay it aken.”
MAT.26.22	Talagang nasmek nga banar i mga alagad nga nakagneg kayti. Miningkut sira nga muꞌsa, “Barang aku na, Ampuꞌan, i paꞌaaten mu ngayan?”
MAT.26.23	Pagtubag ni Jesus, maat ya, “Talagang esa naga nga kaꞌibaan kut magdiꞌtil situt karung, yanagay bayaꞌen it mga kuꞌimatay ngayan it aken. 
MAT.26.24	Talagang maꞌimatay aku nga Taga Langit nga Ipiyanganak it Taw, ka simpri matuman i duꞌun it isiyurat nga ampang it Ampuꞌang Diyus. Temed talagang subraꞌ nga makuriꞌ i magꞌaꞌareg it bayaꞌen ngayan. Magayen pay ega na lamang ipiyanganak i iyang taw.”
MAT.26.25	Miningkut gasiꞌ si Judas, nga yanayti i bayaꞌen it mga kuꞌimatay ngaytit ki Jesus. “Agalen,” maat ya, “unu, aku na i paꞌaaten mu ngayan?”
MAT.26.25	Katubag si Jesus, “Eeꞌ, matuud i inaat mu ngayan.”
MAT.26.26	Iyan mamagkaꞌen paꞌ sira, kimnuꞌmit si Jesus it tinapay bawnga nagpasalamat duꞌun it Ampuꞌang Diyus. Pagkapasalamat ya, biyagiꞌ ya na bawnga ibinggay duꞌun it mga alagad ya ngayti. Maat ya, “Iya, kawaꞌen mi ka kaꞌnen mi, ka bilug kuytu.”
MAT.26.27	Iꞌimnan siꞌ i singkel ya. Nagpasalamat naga duꞌut Ampuꞌang Diyus bawnga maat ya, “Minum kamu nga muꞌsa. 
MAT.26.28	Sabap itu ngaytu, duguꞌ kuytu nga keseg it pakiꞌupakat it Ampuꞌang Diyus kat mga taw. Ka ipaturuꞌ kuy duguꞌ ku isaꞌun dakel i mapasinsiyaan kat mga kasalaꞌan nira. 
MAT.26.29	Matuud i iꞌaat kut imyu, nga garing kayti daꞌku na minum it pagꞌimnun ngayan nga letes it ubas seked it aldaw nga baꞌgu na nga pagꞌimnun i imnun ku nga kaꞌibaan ku siꞌ kamu duꞌun it kaꞌadiꞌan it Amaꞌ ku.”
MAT.26.30	Pagkatupus ni Jesus it pagꞌampangen ya ngayti, namagkantaꞌ sirat sangbat, bawnga napanaw na sira ka paꞌaduꞌun it Mungsuꞌ it Olibo.
MAT.26.31	Uyut it mga inampang ni Jesus it iting delem i sasar ya nga magꞌaat, “Kayti nga delem, muꞌsa kamu, kumurang i pamayaꞌ mit aken. Tananan mi nayan aku. Ka subung nat inaat ngayan duꞌun it isiyurat nga ampang it Ampuꞌang Diyus ngayan, nga magꞌaat,
MAT.26.31	‘Imatayen ku i manigꞌeper.
MAT.26.31	Aypaꞌ baraꞌan it mga tupa, matari-tariwanak na.’
MAT.26.32	Temed pagꞌegen ku it paꞌuliꞌ, muꞌna aku nat imyu duꞌun it Galilea.”
MAT.26.33	Mampang si Pedro, maat ya, “Maski kumurang i pamayaꞌ nira nga muꞌsa it imu, temed aku, ega tananan ku ikaw seked it kaꞌnu-kaꞌnu.”
MAT.26.34	Pagtubag ni Jesus, maat ya, “Kamatuudan tuy iꞌaat kut imu, Pedro, nga itu nga delem, parabir tumaraꞌuk i manuk, tulu na nga paylu mu sabap it aken.”
MAT.26.35	Temed magsusubraꞌ ga si Pedro, maat ya, “Maski baꞌ imatayen aku nga iba mu, ega talaga ipaylu ku ikaw!” Atkayti nagay inampang it muꞌsa ngayting beken nga mga alagad.
MAT.26.36	Bawnga piyabayaꞌ sira ni Jesus duꞌun it esang rugar nga pagpangaranat Getsemani. Pagꞌabut nira duꞌun, maat yat mga alagad ya ngayti, “Sikaytu kamu na daꞌan, ka manalangin aku duꞌut langbu-langbus ngayti.” 
MAT.26.37	Temed piyabayaꞌ ya naga si Pedro baw duwa ngayting mga anak ni Zebedeo. Nagpapuꞌun it rumaꞌe-raꞌet i nakem ya baw talagang magkasusa kanya. 
MAT.26.38	Inaat yay tulu ngayti, “Talagang magkasusa aku nga banar nga subung it ipatay ku na. Esa-esa ga, melat kamu na daꞌan sikaytu baw ayaw kamut igaꞌ. Paꞌlek kamu nga iba ku.”
MAT.26.39	Nagpaꞌala-alaid si Jesus duꞌut kanira. Kiminleb kanya bawnga nanalangin, nga magꞌaat, “Amaꞌ ku, in mapakay sana, ipaꞌalaid mut aken i itu nga labayen ku nga kakuriꞌan. Takaꞌ ega aken nga kaꞌirgan i masunud, in daꞌga imu nga kaꞌirgan.”
MAT.26.40	Pagkapanalangin ya, nagpaꞌuliꞌ duꞌun it tulu ngayti. Abutan ya, mamagꞌigaꞌ na. Siyulag ya sira bawnga maat yat ki Pedro, “Unu, talaga nga ega makapaꞌlek kamu nga iba ku it maski sang uras na lamang? 
MAT.26.41	Magayen indaꞌegen mi i kuꞌigaꞌ baw manalangin kamu, isaꞌun daꞌkamu daꞌgen it maraꞌe-raꞌet in sukdanan i pamayaꞌ mit aken. Sabap kat nakem mi, kupamayaꞌ kamu nga matuud, temed yay magꞌenget, kaꞌirgan it bilug mi nga subuk ega kupamayaꞌ ka malubay.”
MAT.26.42	Nagpaꞌala-alaid siꞌ kanya ka nanalangin siꞌ, nga magꞌaat, “Amaꞌ ku, in ega naga maꞌawaꞌ i kakuriꞌan ngaytu nga labayen ku, masunud talaga i imu nga kaꞌirgan.”
MAT.26.43	Nagpaꞌuliꞌ siꞌ kanya duꞌun it tulu ngayti. Abutan ya siꞌ, maeꞌlek na, ka kuꞌigaꞌ na sirang kuꞌigaꞌ. 
MAT.26.44	Tiyananan ya siꞌ i tulu ngayti nga alagad ya, ka nanalangin siꞌ, it atkayti naga nga panalangin.
MAT.26.45	Pagkapanalangin ya, piyaꞌuliꞌan ya siꞌ i tulu ngayti. Pagꞌabut ya, maat ya, “Unu, magꞌigaꞌ kamu paꞌ, kupapaꞌna ga lamang? Siguru naꞌbut nay uras nga nakadagang aku na nga Taga Langit nga Ipiyanganak it Taw. Ipaꞌalima aku na duꞌun it mga taw nga makasalaꞌan. 
MAT.26.46	Bangun kamu na ka tami na. Wayan nay dimnagang ngayan it aken!”
MAT.26.47	Ega paꞌ natupus i ampang ni Jesus, miyabut na si Judas ngayting kaꞌuyutan naga it sang puluꞌ baw duwa ngayting mga alagad. Dakel nga mga taw i magbabayat kanya nga rangkap it basiꞌ, nga kat beken, pupukul i sekel. Tiyaꞌeg sira it mga pagbayaꞌen it mga sasirduti baw mga mataꞌas nga ginuꞌu. 
MAT.26.48	Duꞌun paꞌ sirat pagpanawan, ipiyagꞌaat na nga lagi ni Judas it mga kaꞌibaan ya ngayti i buwaten ya. Maat ya, “Iyan in siyuy arkan ku, iyan nay enged ta. Dakpen mi nga lagi.” 
MAT.26.49	Pagꞌabut nirang lagi, diri-diritsu si Judas duꞌut ki Jesus. “Agalen,” maat ya, “magayeng delem!” Bawnga inarkan ya.
MAT.26.50	Kaꞌampang si Jesus, “Iba-iba kut kaꞌlay ngaytu, buwaten mu lamang i pagꞌengden mu.” Ta, riyusuban na kanyat mga magbabayaꞌ ngaytit ki Judas ka diyakep na nira. 
MAT.26.51	Pagkalteg it sang kataawan nga alagad, pagbarut yat yuꞌgut, pagtigbas. Uripen it Piyakamataꞌas nga Sasirduti i tinigbasan ya. Napalung i talinga nga naꞌiguꞌ.
MAT.26.52	Pagkalteg ni Jesus, siyabatan ya. Maat ya, “Iꞌangkap muy yuꞌgut mu ngayan, ka iyan magpamunuꞌ, ipatay ya, bunuꞌun naga. 
MAT.26.53	Unu, ega magkaꞌrutan mu nga in ireg ku nga patabang, makaꞌangut aku duꞌun it Amaꞌ ku it rinibu-ribu nga mga anghil? Insigida yan nga papaꞌasituun ya sira. 
MAT.26.54	Temed in angutun ku nga tabangen, magꞌuꞌunu matuman i duꞌun it mga isiyurat nga ampang it Ampuꞌang Diyus, nga magsugid nga talagang magꞌabut i atkaytu ngaytu?”
MAT.26.55	Bawnga siyarunga ni Jesus i mga taw ngayti. Inaat ya sira, “Unuytu, adimaat magpangukus aku nga kuntraꞌen i gubirnu, ka rangkap kamu nat basiꞌ, nga kat beken pupukul na, i miyabut ngaytu nga magpandakep it aken? It aldaw-aldaw magpanulduꞌ aku duꞌun it Templo, temed ega naga diyakep mi aku duꞌun. 
MAT.26.56	Temed nagꞌabut tuy atkaytu isaꞌun matuman i isiyurat it mga prupitaꞌ nga ipiyaꞌampang it kanira.” Egay beken, nagsigpalagyu nay mga alagad ngayti. Tiyananan na kanya.
MAT.26.57	Tiyaban si Jesus it mga dimnakep ngaytit kanya duꞌun it balay ni Caifas, nga Piyakamataꞌas nga Sasirduti. Tingped duꞌun i mga manigpaꞌyag it urdin baw mga mataꞌas nga ginuꞌu. 
MAT.26.58	Piyarurumbayaꞌan naga ni Pedro si Jesus seked duꞌun nat balay ngaytit Piyakamataꞌas nga Sasirduti. Siminled kanya duꞌun it pagkakaliputputan nga kamaꞌyagan. Nagpakiꞌadung na kanya duꞌun it mga guwardiya, ka isaꞌun mamuyaan ya naga i mabetangan ni Jesus.
MAT.26.59	Ta, mga pagbayaꞌen it mga sasirduti baw muꞌsa ngayting kaꞌibaan nira nga kaꞌuyutan it Sanedrin, sigi nga tulus nira it manistigu kuntraꞌ it ki Jesus ngayti, isaꞌun maꞌimatay nira kanya. 
MAT.26.60	Temed egay magkaparagan nira, maski na maat dakel na nga nanistigu, ka namelag-belagen it ipagsugid pasar it ki Jesus ngayti. Naꞌlay na, may duwang kataawan nga simnugid, 
MAT.26.61	nga magꞌaat, “Maat bayan it itung taw, kaya ya kunuꞌ nga ranggaꞌen yay Templo it Ampuꞌang Diyus ka emanen ya it tulung aldaw lamang.”
MAT.26.62	Pagkagneg it Piyakamataꞌas ngayting Sasirduti, timnindeg kanya bawnga inaat ya si Jesus, “Unu, may katubag mu it nasugid nira ngaytung panistigu kuntraꞌ it imu?” 
MAT.26.63	Temed egay tetet ni Jesus.
MAT.26.63	Inaat kanya it Piyakamataꞌas nga Sasirduti ngayti, “Kayti pasumpaen ku ikaw nga pagdedngegen ka it Ampuꞌang Diyus nga egen it egay kaskedan, ka isugid mut amen in ikaw na talaga i isiyanggup nga Cristo nga Anak it Ampuꞌang Diyus!”
MAT.26.64	Katubag si Jesus, maat ya, “Eeꞌ, matuud bay inaat mu ngayan. Temed ituy masugid kut imyu, nga garing kayti mamuyaan mi aku, nga Taga Langit nga Ipiyanganak it Taw, nga magꞌaꞌdung duꞌun it iwanan nga ayun it landaw nga gunaan nga Ampuꞌang Diyus. Baw beken, maltegan mi aku nga magꞌaꞌabut nga gumaring duꞌut langit nga magpangindelangan it kunum.”
MAT.26.65	Pagkagneg it Piyakamataꞌas ngayting Sasirduti, piyanrarasik yay sadili yang pakayan it pangise-iseg. Miyampang kanya nga magꞌaat, “Talagang iyan nga ampang, magpangambuꞌ kanya it pagkaDiyus! Ta, unuka kaꞌilangan tami paꞌ i manistigu? Daꞌga baꞌ nagnegan mi na nga muꞌsa i inampang ya ngaytu nga magpasbung kanya it Ampuꞌang Diyus? 
MAT.26.66	Ta, kayti, unuy makaꞌukuman mi?”
MAT.26.66	Mampang i muꞌsang kaꞌuyutan it Sanedrin ngayti, “Bagay talagat kanya, imatayen!”
MAT.26.67	Egay beken, binwat nira, siyariyan nat supra i rupa ni Jesus. Tiyamar nira nat suntuk. Kat beken, siyariyan nira nat tiꞌkul, 
MAT.26.68	nga yanay pagꞌampa-ampangen nira, “Cristo, pintuꞌun mu! Siyuy nagpasakit it imu?”
MAT.26.69	Ki Pedro ngayti nga nagparurumbayaꞌ naga, yanayti duꞌun lamang it kamaꞌyagan, magꞌaꞌdung. Inlep kanya it esang manigsirbi nga babay. Inaat kanya nga magꞌaat, “Kaꞌibaan ka nagay imu ni Jesus ngayang taga Galilea!”
MAT.26.70	Temed piyayluwan ni Pedro kat adapan nirang muꞌsa. Maat i tubag ya, “Bilaꞌ, ega! Taꞌway in unuy pagꞌaaten mu ngayan.”
MAT.26.71	Nagpaꞌugad si Pedro duꞌun it puwirtaꞌan, temed naltegan kanya it esa gasing manigsirbi. Maat yat mga duꞌun ngayti, “Itu nga taw, kaꞌibaan tu ni Jesus ngayan nga Nazaretanen.”
MAT.26.72	Nandaꞌga-daꞌga siꞌ si Pedro it sumaꞌup. “Bilaꞌ,” maat ya, “ibet na baꞌ, ega talaga kilala kuy iyang taw, paꞌaaten mi ngayan!”
MAT.26.73	Ega naꞌlay, inlep na si Pedro it duꞌun ngayti nga mga taw. Maat nira, “Iba ka naga baꞌ nira! Magkaꞌrutan asat pangangampangan mu ngayan nga taga Galilea ka.”
MAT.26.74	“Bilaꞌ, ega baꞌ! Ibet na baꞌ nga matay aku,” maat ni Pedro, “talagang ega kilala kuy iyang taw.”
MAT.26.74	Sakaliꞌ nga may timnaraꞌuk nga manuk. 
MAT.26.75	Duꞌun nademdeman ni Pedro i inaat ngayti ni Jesus nga, “Parabir tumaraꞌuk i manuk, tulu na nga paylu mu sabap it aken.” Nanliꞌwan na kanya. Siminggaw kanya it ega pateng nga sugaw.
MAT.27.1	Magpangyag, namagrunding i mga pagbayaꞌen it mga sasirduti baw mga mataꞌas nga ginuꞌu. Nagꞌupa-upakaten sira in magꞌuꞌunu i pangimatay it ki Jesus. 
MAT.27.2	Bawnga biyayuk nira si Jesus, ka tiyaban nira duꞌun it ki Pilato nga gubirnadur nga Romano.
MAT.27.3	Pagkamuya ni Judas it nabetanganan it ukuman nga kamataynen si Jesus, nagsingu-singuliꞌ kanya. Binwat ya, ipiyagꞌuliꞌ ya duꞌun it mga pagbayaꞌen it mga sasirduti baw mga mataꞌas nga ginuꞌu i tulung puluꞌ ngayti nga pabur it kanya. 
MAT.27.4	Maat ya, “Talagang nagkasalaꞌan aku. Idiyagang ku kat kamataynen i taw nga egay kakasalaꞌan.”
MAT.27.4	“Aaꞌ, unuy labe-labet namen kayan? Baalaꞌ ka,” maat i tubag nira.
MAT.27.5	Ta it atkayti, ipiyagwaꞌsag ni Judas i pirak ngayti duꞌun it seled it Templo, bawnga napanaw na kanya, ka tininggel yay liꞌeg ya ka nangeget na.
MAT.27.6	Kiyuꞌmit it mga pagbayaꞌen it mga sasirduti i pirak ngayti. Maat nira, “Talagang kuntraꞌ tu kat urdin nga idawaꞌ i itung pirak situt pagdawaꞌan ngaytu situt Templo, sabap itu ngaytu, bayad tu it ginawat taw.” 
MAT.27.7	Nagꞌupa-upakaten sira nga iꞌalang nira it lugtaꞌ it esang manigbuwat it dakut, ka buwaten nira nga paglebngan it mga dayuꞌan. 
MAT.27.8	Aypaꞌ ka iti nga lugtaꞌ, tiyaꞌwag nira nga Lugtaꞌ it Duguꞌ seked it kayti ngaytu. 
MAT.27.9	Duꞌun natuman i inampang ni Jeremias nga prupitaꞌ it tagnaꞌ, nga magꞌaat,
MAT.27.9	“Pinsiꞌ nira i tulung puluꞌ ngaytu,
MAT.27.10	ka ipiyagꞌalang nira it lugtaꞌ it esang manigbuwat it dakut, nga iyan i ipiyagꞌaat it aken it Ampuꞌang Diyus.”
MAT.27.11	Ta, yanayti, tiyaban nira si Jesus duꞌun it gubirnadur. Pagꞌadap ni Jesus, iningkut kanya it gubirnadur ngayti, “Unu, ikaw na i Adiꞌ it mga Judio?”
MAT.27.11	Katubag si Jesus, “Eeꞌ, matuud i inaat mu ngayan.”
MAT.27.12	Temed iyan pagꞌusayen na it mga pagbayaꞌen it mga sasirduti baw mga mataꞌas nga ginuꞌu i nasalaꞌan nirat ki Jesus, ega na timnubag kanya. 
MAT.27.13	Aypaꞌ ka maat ni Pilato it kanya, “Unu, ega magkagnegan muy mga rikramu nira ngaytut imu, ka ega pagtubagen mu?” 
MAT.27.14	Temed maski tetet, egay tetet ni Jesus, aypaꞌ naliluꞌ i gubirnadur ngayti.
MAT.27.15	Inugaliꞌ nat gubirnadur nga kada Pistaꞌ it Tiyaꞌliban, may ipagpaliꞌwan ya nga sang kataawan kat pagkapirisu, in siyu-siyuy maꞌirgan it kadakel nga angutun nira. 
MAT.27.16	Dengan it iting timpu, may esang matanug nga pirisu nga pagpangaranat ki Barrabas. 
MAT.27.17	Aypaꞌ iyan dakel na nga taw nga natingped duꞌun, iningkut sira ni Pilato, nga maat ya, “Siyuy ireg mi nga paliꞌwanen ku nga pirisu, si Barrabas u si Jesus ngaytu nga pagtaꞌwagen it Cristo?” 
MAT.27.18	Sabap urut na nga lagi ni Pilato nga inggit i ikiyataban nirat ki Jesus ngayti duꞌut kanya.
MAT.27.19	Baw ega lamang iti, ka iyan magꞌaꞌdung paꞌ kanya duꞌut araꞌdungan it manigꞌukuman, may ipiyagliplip it asawa ya nga ampang duꞌut kanya, nga magꞌaat, “Ayaw kat palabe-labet it iyan nga taw nga egay kakasalaꞌan, sabap iniꞌlaman ku nga banar i tiyagaynep ku kat delem pasar it kanya.”
MAT.27.20	Temed buwat it mga pagbayaꞌen it mga sasirduti baw mga mataꞌas nga ginuꞌu, ininduꞌan niray mga taw ngayti duꞌun nga iyan i angutun nga paliꞌwanen ni Pilato, si Barrabas, baw iyan si Jesus, imatayen.
MAT.27.21	Aypaꞌ pagsaꞌup siꞌ it gubirnadur ngaytit mingkut it kanira, maat ya, “Ta, siyu manggid kat duwa ngaytu i ireg mi nga paliꞌwanen ku?”
MAT.27.21	Katubag i kadakel ngayti, “Si Barrabas.”
MAT.27.22	Mampang siꞌ si Pilato, “Ta, in atkayan, unuy buwaten kut ki Jesus ngaytu nga pagtaꞌwagen it Cristo?”
MAT.27.22	Mampang i muꞌsa ngayti, “Iransang yan duꞌun it krus!”
MAT.27.23	“Kaꞌaiꞌ?” maat ni Pilato ngayti. “Unuy nabwat ya nga maraꞌe-raꞌet?”
MAT.27.23	Temed subrang diyadakulaꞌ nirang gaꞌuy, “Iransang yan kanya duꞌut krus!”
MAT.27.24	Iyan namuyaan ni Pilato nga egay magkabwat ya, in daꞌga subraꞌ nang magkagulu i mga taw ngayti, nagpapisiꞌ kanyat danum bawnga nangugas kanya it alima ya duꞌun it sarungaan it kadakel ngayti. Miyampang kanya nga magꞌaat, “Limpiyuꞌ nay aken nga alima. Iyan egay aken nga uyu-uyut it kamataynen it itung taw. Baalaꞌ kamu!”
MAT.27.25	Katubag i mga taw ngayti, “Panubagan namen yan baw mga kaꞌanak-anakan namen i kamataynen ya!”
MAT.27.26	Egay beken, piyaliꞌwan ya na si Barrabas. Ki Jesus ngayti, piyaripdasan ya na bawnga ipiyagꞌintergaꞌ ya na duꞌun it mga rumansang nat kanya duꞌut krus.
MAT.27.27	Tiyaban si Jesus it mga sundaluꞌ duꞌut seled it balay it gubirnadur ngayti. Bawnga liniputan kanya it muꞌsang sundaluꞌ it gubirnadur ngayti. 
MAT.27.28	Limbasan si Jesus ngayti it pakayan ya, bawnga piyagulamenan kanya it madarag nga subuk pakayan it adiꞌ. 
MAT.27.29	Bawnga binwat it mga sundaluꞌ ngayti, naglikaw sira it dudugiyen nga luwa-luwak ka binwat nga kuruna. Bawnga ipiyakuruna nirat ki Jesus. Piyaskelan niray iwanan nga alima ni Jesus it kayu-kayu nga bilang tandaꞌ it pagkaꞌadiꞌ. Bawnga pagteger-tegeren na nira it mamagpanluu-panluud baw magbegay it galang, nga magꞌaat, “Magayeng kadedelman it Adiꞌ it mga Judio!”
MAT.27.30	Ta, pagsariyan nira nat supra bawnga pinsiꞌ niray kayu-kayu ngayti nga ipiyaskel nira ka yanayti ipagtiꞌkul nirat ulu ni Jesus. 
MAT.27.31	Iyan naꞌyawan na sirat buwat nira ngayti, limbas nira siꞌ i ipiyagulamen nira ngayti. Piyapakayan siꞌ nira si Jesus it pakayan ya nagang lagi. Bawnga tiyaban na nira duꞌut rugar nga papangimatayan ka iransang na duꞌut krus.
MAT.27.32	Pagliꞌwan duꞌut siyudad ngayti it mga sundaluꞌ nga piyakarguꞌan it ki Jesus, naragpangan niray esang lalaki nga pagpangaranat ki Simon nga taga Cirene. Iriyeges nira nga pasaꞌnen yay krus ngayting ransangan nirat ki Jesus ngayti. 
MAT.27.33	Pagꞌabut nira duꞌut rugar nga pagpangaranan it Golgota, nga ireg sugiden, Rugar it Barungutan, 
MAT.27.34	binggayan nira si Jesus it irimnun nga riyagiꞌan nirat mapaꞌit nga bagay. Temed pagkataꞌman ni Jesus, ega ininum ya.
MAT.27.35	Iyan nakaransang na nira duꞌut krus si Jesus, piyagbagiꞌ-bagiꞌan nira i pakayan ya, pagkatiwas it pagpintuꞌan nira.
MAT.27.36	Miyadung nay mga sundaluꞌ ngayti, mamagbabantay na sira. 
MAT.27.37	May ipiyakeꞌpel nira duꞌut dibwat it ulu ya nga pagsusuratat dimanda it kanya, nga magꞌaat, “Si Jesus tu nga Adiꞌ it mga Judio.” 
MAT.27.38	Duwang kataawan nga mga manigpanrangpas i kadengan ya nga iriyansang duꞌut krus. Esay kat iwanan ya nga ayun i piyatindegan, esa kat gibang ya nga ayun.
MAT.27.39	Pagtibabaꞌen na kanya it mga mamagtaꞌlib. Mamagkekeyeng-keyeng sira, 
MAT.27.40	nga magꞌaat, “Daꞌga baꞌ ikaw i rumanggaꞌ ngayan it Templo, nga emanen mu it seledat tulung aldaw lamang? Sigi, iribri muy sadili mu! In talagang Anak ka nga matuud it Ampuꞌang Diyus, manlampud ka asan it krus ngayan!”
MAT.27.41	In kat mga pagbayaꞌen it mga sasirduti, mga manigpaꞌyag it urdin baw mga mataꞌas nga ginuꞌu, mamagpata-patay it selem. 
MAT.27.42	Maamaatan sira, “Magkaparibri yay beken, temed ega magkaribri yay sadili ya nga bilug. Daꞌga baꞌ kanyay Adiꞌ it Israel? In lumampud kanya kayti asan it krus ngayan, simpri mamayaꞌ tami nat kanya. 
MAT.27.43	Magsarig kanya it Ampuꞌang Diyus, baw pagꞌaaten ya paꞌ nga Anak kanya it Ampuꞌang Diyus ngaytu. Ayta, in talagang pagmaꞌalen kanya nga matuud it Ampuꞌang Diyus, simpri iribri ya.” 
MAT.27.44	Sigi gasiꞌ nga regda-regda it kanya it duwa ngayting mga manigpanrangpas nga kadengan yat iriyansang.
MAT.27.45	Desang nakasakay nat ugtuwan i aldaw, diminlem i banwa, miyabut it kabaling alaid. 
MAT.27.46	Iyan kabali na ngayting alaid, nanggaꞌmaran si Jesus nga magꞌaat, “Eli, Eli, lama sabachthani?” Ireg sugiden kaytu, “Ampuꞌang Diyus ku, Ampuꞌang Diyus ku, unuka pagpabaya-bayaꞌan mu na aku?”
MAT.27.47	Pagkagneg it mamagtitindeg paꞌ duꞌun, maat it beken, “Magpangabang kanya it ki Elias ngayting prupitaꞌ it tagnaꞌ.”
MAT.27.48	Miyalagyu nga lagi i sang kataawan ka minsiꞌ it maluꞌmit nga bagay. Piyasarepsepan yat maꞌagsem nga irimnun, tiyegbek it kayu-kayu bawnga idiyuꞌdul duꞌun it baꞌbaꞌ ni Jesus isaꞌun kaꞌinum kanya. 
MAT.27.49	Temed maat it beken, “Pabayaꞌan mu na, ka letganan ta in mabut situ si Elias nga rimibri it kanya.”
MAT.27.50	Nanggaꞌmaran siꞌ si Jesus, langkuy it piyapalagsik ya nay kiyarurwa ya.
MAT.27.51	Dengan it pagbugtuꞌ it ginawa ngayti ni Jesus, sakaliꞌ nga nagisay it karasik i maꞌpal nga kurtinaꞌ duꞌun it Templo nga maglingeb it Subraꞌ Na nga Ega Na Babasta-bastaeng Seled it Templo ngayti. Talagang garing duꞌun it dibwat simnareg duꞌun it salu i kagisay. Yimnegyeg i lugtaꞌ baw nabkar i mga batu. 
MAT.27.52	Miyukaꞌ i mga lebeng baw dakel i naꞌgen nga miyatay na nga mataldeng kat panleteg it Ampuꞌang Diyus. 
MAT.27.53	Nanliꞌwan sira duꞌun it lebeng, baw iyan nagꞌegen it paꞌuliꞌ si Jesus, siminled sira duꞌun it ega basta-basta ngayting siyudad it Jerusalem. Dakel tu i nakalteg it kanira.
MAT.27.54	Nakbaan i kapitan it sundaluꞌ baw mga taawan ya nga magtatandaꞌ it ki Jesus, iyan natanudan nira nga magyegyeg i lugtaꞌ baw namuyaan nira i muꞌsa ngayti nga nagꞌabut. Maamaatan sira, “Talagang Anak tu nga matuud it Ampuꞌang Diyus!”
MAT.27.55	Duꞌun it alaid, dakel i mga babay nga mamaglalawag. Garing paꞌ duꞌun it Galilea, mamagbaya-bayaꞌ nay iting mga babay ka magsirbi sirat ki Jesus it mga pagkaꞌilanganen ya. 
MAT.27.56	Uyut duꞌun it mga babay ngayti si Maria Magdalena, si Maria nga inaꞌ ni Santiago baw ni Jose, baw asawa ni Zebedeo.
MAT.27.57	Iyan apu-apun na, miyabut i esang manggaden nga taga Arimatea, si Jose i ngaran ya. Alagad naga kanya ni Jesus. 
MAT.27.58	Naꞌaduꞌun kanya it ki Pilato ka inangut yay bilug ni Jesus. Isingkat ni Pilato nga ibgay it kanya. 
MAT.27.59	Pinsiꞌ na ni Jose i bilug ni Jesus bawnga biyuꞌtungan yat baꞌgung abel nga pirmira. 
MAT.27.60	Idiyuꞌun ya na it sadili ya nga lelbengan nga ega paꞌ naꞌlay i pagkapabwat ya, piyalamunan ya nga batu. Pagkapagayen-gayen ya, parabir miyuliꞌ, ipiyapabaliling yay dakulaꞌ nga batu ka ilimpen duꞌun it balaꞌbaꞌan it lebeng ngayti. 
MAT.27.61	Duꞌun naga si Maria Magdalena baw esa gasiꞌ nga Maria. Mamagꞌaꞌdung sira duꞌun it patuꞌ it limbengan ngayti.
MAT.27.62	Iting aldaw, aldaw nga pagpangaranat Pagsimpan it Pistaꞌ. Pagkadedelman it simnunud nga aldaw, naꞌaduꞌun it ki Pilato i mga pagbayaꞌen it mga sasirduti baw mga Pariseo. 
MAT.27.63	Pagꞌabut maat nira, “Tabing galang it imu, palan nademdeman namen nga inaat it magpangambuꞌ ngayan it iyan egen paꞌ, nga egnen naga kanya it paꞌuliꞌ pagꞌikatlung aldaw. 
MAT.27.64	Aypaꞌ,” maat nira, “magayen in patandaꞌan mu it magayen i lebeng ya seked it tulung aldaw. Ka barang aduꞌunun it mga alagad ya, takawun niray bilug ya, bawnga ipanugid-sugid nira duꞌut katataawan nga inggen na kanya it paꞌuliꞌ. Ta, in atkayan na, daꞌga panluku nira kayti, sumubra-subraꞌ paꞌ it tagnaꞌ ngayti.”
MAT.27.65	Katubag si Pilato, “Manu kamu lamang it mga sundaluꞌ ka patandaꞌan mit pagayen-gayen i lebeng.” 
MAT.27.66	Aypaꞌ ka binwat nira, naꞌaduꞌun sirat lebeng bawnga inanuꞌan nira it imandaꞌan i batu ngayti nga ilimpen isaꞌun masiguru nira nga ega riniꞌe-riꞌeng it maski siyu. Bawnga piyatandaꞌan na nirat mga sundaluꞌ ngayti.
MAT.28.1	Iyan nagtaꞌlib nay Aldaw it Kapaꞌnaan, pagkade-kadedelman it aldaw it Linggo, naꞌaduꞌun ka namaꞌnaw it lebeng ni Jesus si Maria Magdalena, iba ya ipiyagkaMaria ya naga. 
MAT.28.2	Sakaling yimnegyeg i lugtaꞌ it yanay keseg, ka limnampud garing duꞌun it langit i esang anghil it Ampuꞌang Diyus. Ipiyabaliling yay batu ngayting ilimpen it lebeng bawnga miyadung duꞌun it sagpaw. 
MAT.28.3	Rupa ya magsilaw na nga subuk kilat. Pakayan ya maputiꞌ nga subung nat namukaꞌ na nga langeb. 
MAT.28.4	Nanyegyeg it iꞌlam i mga piyatandaꞌ ngayti. Namagsuꞌsub sira nga kaꞌaat ka patay na, pagkalteg nirat anghil ngayti.
MAT.28.5	Temed kat mga babay ngayti maat ya, “Ayaw kamut iꞌlam, ka magkaꞌrutan ku nga si Jesus nga iriyansang duꞌun it krus i pagꞌengden mi. 
MAT.28.6	Ega nay situ nga kanya, sabap inggen na kanya it paꞌuliꞌ, subung nat inaat ya ngayan it imyu. Daliꞌ kamu ga, letganan mi i piyadayagan it kanya. 
MAT.28.7	Bawnga mapanaw kamu nga lagi, ka ituturan mi duꞌun it mga alagad ya nga inggen na kanyat paꞌuliꞌ, baw muꞌna nayan kanya duꞌun it Galilea. Makitaan mi yan kanya duꞌun. Ta, nasugid ku nat imyu.”
MAT.28.8	Pagkagneg na Maria ngayti, napanaw na sira. Nagragit iꞌlam baw sagya i kat nakem nira. Mamagpapalagyu sira nga naꞌaduꞌut mga alagad, nga manuturan it iti ngayti. 
MAT.28.9	Temed sakaliꞌ nga siyusmu sira ni Jesus, baw kiyumusta sira. Inlep kanya it duwa ngayting kababayan. Nanluud sira ka siyakem i aꞌay ya baw siyamba nira kanya. 
MAT.28.10	Maat ni Jesus it kanira, “Ayaw kamut iꞌlam. Mapanaw kamu na ka sugidan mi i mga alagad ku nga ipagpabetang ku na nga mga sulsug ku. Aaten mi nga paꞌaduꞌun sirat Galilea. Makitaan nira yan aku duꞌun.”
MAT.28.11	Pagkagaring it mga babay ngayti, iyan beken nga mga sundaluꞌ nga piyatandaꞌ ngayti, naꞌaduꞌun it siyudad ka itiyuturan nira duꞌut mga pagbayaꞌen it mga sasirduti i muꞌsa ngayti nga nagꞌabut. 
MAT.28.12	Mga pagbayaꞌen ngaytit mga sasirduti baw mga mataꞌas nga ginuꞌu, nagtiringpeden sira ka nagꞌupa-upakaten. Liꞌwan ya, binggayan nirat dakulaꞌ nga pirak i mga sundaluꞌ ngayti. 
MAT.28.13	Baw ipiyagꞌaat it kanira nga atkayti-atkayti i ipanugid-sugid nira. Aaten nira nga “Kat delem, iyan magꞌigaꞌ kami na, miyabut i mga alagad ya ka tiyakaw niray bilug ya ngayan.” 
MAT.28.14	Baw inaat paꞌ sira, “Ayaw kamut iꞌlam, ka maski tu kaꞌbut duꞌut gibirnadur, kami nay baalaꞌ. Siguruun namen nga ega yan maꞌunu kamu.”
MAT.28.15	Tiyanggap it mga sundaluꞌ i pirak ngayti baw siyunud i ipiyagbenge-bengel ngaytit kanira. Seked kayti, itu naga i ipagpanugid-sugid it mga Judio.
MAT.28.16	Naꞌaduꞌun it Galilea i sang puluꞌ may esa mana ngayting mga alagad. Duꞌun i inabut nira it esang bukid nga ipiyagꞌaat ni Jesus. 
MAT.28.17	Pagkalteg nirat ki Jesus, siyamba nira kanya. Temed iyan beken, magduwa-duwa i kat nakem nira. 
MAT.28.18	Inlep sira ni Jesus baw maat yat kanira, “Ibinggay nat aken i kapuꞌsaan it pudir duꞌun it langit baw situt banwa. 
MAT.28.19	Aypaꞌ buwaten mi, lekpen mi i muꞌsang mga bangsa, nga ipanulduꞌ mit kanira it eꞌres nga panulduꞌ i pasar it Magayeng Baritaꞌ isaꞌun masepsepan nirang banar baw kapasakep it aken it kamatuudan. Bawtisan mi i pasakep ngaytu, kat ngaran it Amaꞌ baw kat Anak baw kat Espiritu Santo. 
MAT.28.20	Baw itulduꞌ it kanira nga sunudun i muꞌsa nga ipiyagꞌurdin ku it imyu. Baw dedemdemen mi nga iba mi aku nga pirmi seked it umur nat banwa.”
MRK.1.1	Itu, magsugid tu it Magayen nga Baritaꞌ pasar it ki Jesu-Cristo, nga kanya i Anak it Ampuꞌang Diyus. 
MRK.1.2	Nagpapuꞌun tu it iyan natuman i isiyurat it mga prupitaꞌ it tagnaꞌ, nga magꞌaat,
MRK.1.2	“Yay matuud, may taꞌgen ku nga makauꞌna it imu, ka asikasuun ya i panawan mu.”
MRK.1.3	“May magpanggaꞌmaran duꞌun it rugar nga kapupuyangtan, nga magꞌaat i pagꞌaaten, ‘Buwatan mit dalan i Ampuꞌan. Diritsuun baw gayen-gayenen mi i panawan ya ngaytu.’”
MRK.1.4	Natuman tu iyan nanluꞌsut na si Juan. Namawtis na kanya duꞌun it rugar nga kapupuyangtan baw nangadal, nga magꞌaat, “Singuliꞌan baw indiꞌan mi na i mga kasalaꞌan mi baw pabawtis nga pamatuud it indiꞌan mi na, isaꞌun pasinsiyaen kamu naga it Ampuꞌang Diyus.” 
MRK.1.5	Mamagpuꞌsa-puꞌsa it paꞌaduꞌut kanya i mga taw duꞌun it mga lansangan nga sakep it Judea, pati mga taga Jerusalem. Pamagsinguliꞌan nira i mga kasalaꞌan nira baw magpabawtis na sirat ki Juan duꞌut danum it Jordan, nga magpamatuud it indiꞌan na niray kasalaꞌan. 
MRK.1.6	Inabel nga bulbul it ramu-ramu nga kamelyo i pakayan ni Juan ngayti, baw sambut ya, binwat nga kulit it bakaꞌ. Payaꞌtung nga apan baw deges it putyukan i pangaꞌen ya. 
MRK.1.7	Pirmi yang ipagsugid in magpangadal kanya nga magꞌaat, “Mabut nga magsusunud it aken i landaw paꞌ it aken. Maski muꞌbad it seget it talumpaꞌ ya ka awaꞌen na, ega mapakay nga mabwat ku, ka subrang banar i kataꞌasan ya. 
MRK.1.8	Kayti pagbawtisen ku kamu situt danum, temed kanya, Espiritu Santo i ibawtis yat imyu.”
MRK.1.9	Kat iting timpu miyabut si Jesus nga garing duꞌun it Nazaret nga sakep it Galilea. Pagꞌabut ya duꞌun, biyawtis kanya ni Juan duꞌun it danum it Jordan ngayti. 
MRK.1.10	Desang magpatingdal na si Jesus, naltegan ya nga sakaling miyabri i langit, baw nagpasalu duꞌun it kanya i Espiritu Santo it Ampuꞌang Diyus, nga subung it kalapatiꞌ i pamabilug. 
MRK.1.11	Dengan it may ampang nga duꞌut langit i garing, nga magꞌaat, “Ikaw talagay pagmaꞌa-maꞌalen ku nga Anak. Talagang pagsagyaan ku ikaw nga banar.”
MRK.1.12	Ta pagkabawtis it ki Jesus ngayti, tiyaban kanya nga lagi it nagpasarum ngayti duꞌun it kanya nga Espiritu Santo, tiyabanat kanya duꞌun it rugar nga kapupuyangtan. 
MRK.1.13	Epat nga pulung aldaw i kaꞌlay ya duꞌun. Siyukdanan kanya ni Satanas, in unu makapakursud ya. Duꞌut rugar ngayti, may maꞌiꞌiseg nga mga ramu-ramu, temed pagsirbiyan si Jesus it mga anghil.
MRK.1.14	Iyan pinirisu na si Juan, miyuliꞌ na si Jesus duꞌun it Galilea. Ipiyangadal ya duꞌun i Magayeng Baritaꞌ nga garing duꞌun it Ampuꞌang Diyus. 
MRK.1.15	Ipagpangadal ya nga magꞌaat, “Naꞌbut nay ipiyabetang-betang nga timpu. Adeꞌdeng nay kaꞌadiꞌan it Ampuꞌang Diyus. Singuliꞌan mi nay mga kasalaꞌan mi baw indiꞌan mi na. Pamayaꞌnen mi i Magayen ngaytung Baritaꞌ.”
MRK.1.16	Kaꞌsa nga magpanaw si Jesus duꞌun it tambing it Lapnaw it Galilea, napsagan ya i duwang namagsulsug nga manigsedaꞌ, si Simon baw si Andres. Mamaglaya sira. 
MRK.1.17	Maat ni Jesus it kanira, “Mayaꞌ kamu nat aken, ka buwaten ku na kamu nga taw na i subuk paglugitmen mi.” 
MRK.1.18	Pagkagneg it duwa ngayti, tiyananan nira nay lugitem nira ngayti, ka miyayaꞌ nang matuud it ki Jesus.
MRK.1.19	Sigi nga panaw ni Jesus ngayti, desang duꞌut langbus napsagan ya i duwa gasiꞌ nga namagsulsug nga si Santiago baw si Juan. Mga anak sira na Zebedeo. Mamagꞌayus sira it lambat nira duꞌut sakayan. 
MRK.1.20	Tiyaꞌwagan sira gasiꞌ ni Jesus. Dimnasun na gasiꞌ i duwa ngayti. Amaꞌ nira, duꞌun nagat sakayan ngayti, natuduꞌ. Mga taawan nira manay kaꞌibaan ya.
MRK.1.21	Naꞌaduꞌun sira it Capernaum. Iyan Aldaw nat Kapaꞌnaan, siminled sira duꞌun it papagsambaan bawnga nanulduꞌ si Jesus duꞌun. 
MRK.1.22	Naliluꞌ i mga taw, sabap maꞌyag kat ampang ya nga kanya i may kamatuudang kasepsep it ipagtulduꞌ. Ega subung it mga manigpaꞌyag it urdin nga mamagsangpit nga pirmi it ipiyangadal it beken.
MRK.1.23	Sakaliꞌ nga may nanggaꞌmaran duꞌut papagsambaan ngayti nga esang taw nga pagpapulpugun it maraꞌe-raꞌet. 
MRK.1.24	Maat ya, “Unuy labe-labet mut amen, Jesus nga taga Nazaret? Unuy inasitu mu? Muuꞌ ka nat amen? Talagang magkaꞌrutan ku in siyu ka. Ikaw i ega basta-basta ngayan nga siyarigan it Ampuꞌang Diyus!”
MRK.1.25	Pagkagneg ni Jesus, siyuraraw ya. Maat ya, “Ayaw kat sarit tingeg! Magliꞌid ka na asat kanya ngayan!” 
MRK.1.26	Piyapangingsil siꞌ i taw ngayti it maraꞌe-raꞌet ngayti nga magpapulpug it kanya. Bawnga nangurisang i nagliꞌid duꞌut bilug ya. 
MRK.1.27	Talagang namagkaliluꞌ i kadakel ngayti. Ingku-ingkutun i buwat nira, “Unu baytu? Baꞌgung ipagpangadal? Ka ungaytu, may pudir ya nga sekaten yay pati maraꞌe-raꞌet bawnga pagpamayaꞌnen kanya.” 
MRK.1.28	Yanay dali-daliꞌ it manlekep it muꞌsang rugar it Galilea i baritaꞌ pasar it ki Jesus ngayti.
MRK.1.29	Pagliꞌwan nira duꞌut papagsambaan, naꞌaduꞌun na Jesus it balay it duwa ngayti magsulsug nga si Simon baw si Andres. Kaꞌibaan nira nagat naꞌaduꞌun, si Santiago baw si Juan. 
MRK.1.30	Abutan nira, magbubuntul i punyangan ni Simon nga babay ka pagramigan. Isiyugid nira nga lagi it ki Jesus. 
MRK.1.31	Inlep ni Jesus i babay ngayti, singkel yay alima ka biyangun. Minibwan nga lagi i ramig it babay ngayti baw nagsimpan na kanyat itarakan yat kana Jesus ngayti.
MRK.1.32	Pagsedep it aldaw, tiyaban duꞌut ki Jesus i muꞌsa nga mamagsarut baw pagpapulpugun it maraꞌe-raꞌet. 
MRK.1.33	Punuꞌ it taw i duꞌun it sarungaan it balay ngayti ka miyuꞌsa nay sang kalansanganan nga taw. 
MRK.1.34	Dakel nga piyagayen ni Jesus nga may sarut, maski unu nga kalasit sarut i ipagꞌabang nira. Dakel gasiꞌ nga inimugaw ya nga mga maraꞌe-raꞌet. Ega piyataꞌnan ya nga makaꞌampang i mga maraꞌe-raꞌet ngayti sabap urut na nira in siyu talaga kanya.
MRK.1.35	Kukuꞌ-aldaw paꞌ, nagbangun na si Jesus. Naꞌaduꞌun kanya it esang rugar nga egay tataw, ka nanalangin duꞌun. 
MRK.1.36	Tiyulus kanya ni Simon baw mga kaꞌibaan ya ngayti. 
MRK.1.37	Pagkaparag nirat ki Jesus, maat nira, “Pagtulusun ka bat kadaklan it taw.”
MRK.1.38	Temed katubag si Jesus, maat ya, “Kaꞌilangan nga paꞌaduꞌun tami gasiꞌ it mga katepad nga lansangan, isaꞌun kapangadal aku gasiꞌ duꞌun. Sabap ituy enged ku situt banwa.” 
MRK.1.39	Egay beken, liyekep-lekep yay muꞌsang Galilea, nga magpangadal duꞌun it mga papagsambaan baw magpangimugaw it mga maraꞌe-raꞌet.
MRK.1.40	Kaꞌsa may esang taw nga babangbangen nga nandangep duꞌun it ki Jesus. Nanluud kanya nga nagpasanguꞌ-sanguꞌ. Maat ya, “In beteꞌ ireg mu, talagang mapagayen mu aku.”
MRK.1.41	Nakasanguꞌ nga matuud si Jesus it kanya. Tiyapal ya i taw ngayti, dengan it miyampang nga magꞌaat, “Talagang ireg ku. Kayti nga lagi, gumayen ka naytu!” 
MRK.1.42	Sakaliꞌ nga nagsipat i bangbang it taw ngayti ka mindek na. 
MRK.1.43	Piyapanaw kanya nga lagi ni Jesus, takaꞌ ipiyagbenge-bengel it kanya nga magꞌaat, 
MRK.1.44	“Iyan ega daꞌay sugidan mu nga maski siyu, in daꞌga paꞌaduꞌun ka nga lagi it sasirduti, ka paꞌeket-eket ka it kanya. Bawnga megay ka it ipagpasalamat, uyun kat mga ipiyagꞌurdin ni Moises, nga bilang pamatuud kat mga taw nga magayen ka na.”
MRK.1.45	Temed pagpanaw it taw ngayti, ipiyanugid-sugid ya in magꞌuꞌunu mindek i sarut ya ngayti. Aypaꞌ biyaraꞌan, ega na magkapalansangan si Jesus it magparayag-rayag sabap gandur nat taw i mamagpaꞌaduꞌut kanya. Duꞌun na lamang kanya it liꞌwan it lansangan, kat mga rugar nga kapupuyangtan. Pagꞌaduꞌunun na kanya it mga taw nga maggaring kat paꞌari-aring rugar.
MRK.2.1	Nagtaꞌlib i may pirang aldaw, nagpaꞌuliꞌ siꞌ si Jesus duꞌun it Capernaum. Nakalkep siꞌ i baritaꞌ nga duꞌun siꞌ si Jesus it pagpaꞌabutan yang balay. 
MRK.2.2	Aypaꞌ ka dakel siꞌ nga dakel i mga taw nga nagsigꞌabut duꞌun, nga maski duꞌun it liꞌwan it balay ega nay maski magkatindegan. Egay beken, nangadal si Jesus it kanira.
MRK.2.3	Desang magpangadal na kanya, may miyabut nga epat nga kataawan, nga mamagtataban it taw nga may patay nga bagit bilug. 
MRK.2.4	Ega magkapaꞌadeꞌdeng nira duꞌut ki Jesus i taw ngayti ka sageksek na ngaytit taw. Egay beken, binwat nira, riyangkas niray atep nga duꞌun it patuꞌ ni Jesus. Bawnga itiyuꞌnay niray pirisiꞌen nira ngayting taw nga duꞌun nagat pagliliꞌtidan ya. 
MRK.2.5	Pagkamuya ni Jesus it dakulay pamayaꞌ it iting mga taw, maat yat may sarakiten ngayti, “Dunguꞌ, piyasinsiya nay mga kasalaꞌan mu.”
MRK.2.6	May mamagꞌaꞌdung duꞌun nga pirang kataawan nga manigpaꞌyag it mga urdin ni Moises. Pagkagneg nirat inaat ngayti ni Jesus, kat nake-nakem nira, 
MRK.2.7	“Unuka magꞌampang it atkaytu i itung taw, nga magpaDiyu-Diyus na, ka daꞌga baꞌ Ampuꞌang Diyus lamang i magkapasinsiya it kasalaꞌan?”
MRK.2.8	Temed magkaꞌrutan ni Jesus i kat nakem nira ngayti. Aypaꞌ ka inaat ya, “Unuka atkayan i kat nakem mi? 
MRK.2.9	Ari manggid i marway nga iꞌaat it taw ngaytu nga may patay nga bagit bilug? Unu, ‘Ipiyasinsiya nay mga kasalaꞌan mu,’ u aaten nga ‘Tindeg, ka pirisiꞌnen muy pagliliꞌtidan mu ngaytu bawnga mapanaw ka’? Daꞌga nagsubung nga guna it Ampuꞌang Diyus lamang i magkabwat? 
MRK.2.10	Aypaꞌ pagayenen ku i sarakiten ya ngaytu isaꞌun matantuwan mi nga aku, nga Taga Langit nga Ipiyanganak it Taw, may pudir ku naga situt sinirungat langit nga pasinsiya it mga kasalaꞌan.” Bawnga maat ya it taw ngayti nga may patay nga bagit bilug, 
MRK.2.11	“Timindeg ka na, pirisiꞌnen mu nay pagliliꞌtidan mu ngayan ka muliꞌ ka na.”
MRK.2.12	Egay beken, timnindeg na i taw ngayti, pinirisiꞌen ya na i pagliliꞌtidan ya ngayti bawnga napanaw na, nga pagleltegan it kadakel. Namagkaliluꞌ sira nga muꞌsa baw biyantug niray Ampuꞌang Diyus, ka maat nira, “Talagang ega pay namuyaan tami nga atkaytu ngaytu!”
MRK.2.13	Nagpaꞌuliꞌ siꞌ si Jesus duꞌun it tambing it Lapnaw ngaytit Galilea. Tiyundug kanya it dakel na nga mga taw. Inadal siꞌ sira ni Jesus. 
MRK.2.14	Gimnaring duꞌun, napsagan it panaw ni Jesus si Levi nga anak ni Alfeo. Magꞌaꞌdung si Levi ngayti duꞌun it pagpabayadan it barayadan duꞌut gubirnu, ka katengdanan ya, manigpabayad. Pagkalteg ni Jesus, maat ya, “Mayaꞌ ka nat aken.” Timnindeg nga lagi si Levi, ka dimnasun nat ki Jesus.
MRK.2.15	Bawnga iyan naꞌaduꞌun si Jesus baw mga alagad ya it balay ni Levi ngayti ka nagpakikaꞌen, dakel i nagpakidngan it kaꞌen nira nga manigpabayad it barayadan ngayti baw beken nga ipagpabetang it mga pagbayaꞌen it mga Judio nga makasalaꞌan. Dakel na sira nga magbaya-bayaꞌ it ki Jesus. Nagdenga-denganen na siray namagkaꞌen. 
MRK.2.16	Naltegan it beken nga mga manigpaꞌyag it urdin nga kaꞌuyutan it mga Pariseo. Aypaꞌ iningkut niray mga alagad ngayti ni Jesus. Maat nira, “Unuka magpakidngan kanya it kumaꞌen it mga malulupig nga manigpabayad it barayadan duꞌut gubirnu baw beken ngayang ega magsunud nga banar it mga urdin tami?”
MRK.2.17	Nagnegan ni Jesus i ingkut nira ngayti, aypaꞌ kanya nay timnubag, nga magꞌaat, “Iyan mga may sarut, sira talaga i magkaꞌilangan it manigꞌubaꞌubat. Ega sira nga egay sarut. Ega yay inasitu ku, taꞌwagan ku i mga mataldeng in daꞌga mga makasalaꞌan, nga kaꞌilangan pasakep sira it Ampuꞌang Diyus.”
MRK.2.18	Kaꞌsa mamagpuwasa i mga alagad ni Juan ngayti nga uꞌna-uꞌnang namawtis baw kat mga Pariseo gasiꞌ. May naꞌaduꞌut ki Jesus ka miningkut. Maat nira, “Unuka, kat mga alagad ni Juan baw kat mga Pariseo, mamagpuwasa siray kanira, temed imu nga mga alagad, ega?”
MRK.2.19	Katubag si Jesus, maat ya, “Unu baꞌ, makapagpuwasa i mga taw nga inimbitar it pagsadu mintras iba niray lalaki nga ipiyagsadu? Simpri ega. 
MRK.2.20	Ta, atkayan naga i mga alagad ku ngaytu. Temed mabut i aldaw nga belagen aku na situt kanira. Baw mana yan nga magpuwasa sira.”
MRK.2.21	Bawnga itiyulduꞌ yat kanira nga ega mapakay i desang idungag duꞌun it kaꞌadatan it mga Judio i kanya ngaytung panulduꞌ. Maat ya, “Egay taw nga magtambel it baꞌgung rambay nga ega paꞌ tiyalpukan kat lagi-lagi na nga pakayan. Ka in mangenken nay baꞌgu ngaytu, daꞌga munat nay lagi-lagi? Ta baraꞌan ya, subrang dumakulaꞌ i rasik. 
MRK.2.22	Ta, ega gasiꞌ i magbetang it baꞌgung irimnun duꞌun it lagi-lagi na nga berebtangan nga kulit i binwat, nga ega na magꞌimbayaꞌ. Ka in atkaytuy buwaten, pagbaraꞌ it irimnun ngaytu, simpri palputun yay berebtangan ngaytu. Ta, daꞌga masayang nay irimnun baw berebtangan. Magayen, betangan it baꞌgu, baꞌgu naga, ega lagi-lagi.”
MRK.2.23	Kaꞌsang Aldaw it Kapaꞌnaan, nakapsag i panaw na Jesus baw mga alagad ya duꞌun it katiriguwan. Ta magpanaw i mga alagad ngayti, mamagbungguꞌ it kuwayen it tirigu ka pagkukutun nira. 
MRK.2.24	Pagkalteg it mga Pariseo, inaat nira si Jesus, “Letganan muy pagbuwaten it mga alagad mu ngayan! Daꞌga baꞌ pagliꞌyan i magkayeg in Aldaw ngaytut Kapaꞌnaan?”
MRK.2.25	Tiyubag sira ni Jesus, nga magꞌaat, “Unu, ega paꞌ nabasa mi i binwat it adiꞌ nga si David it tagnaꞌ, iyan ginteman kanya baw mga kaꞌibaan ya? 
MRK.2.26	Daꞌga baꞌ, iyan timpu paꞌ nga si Abiatar i Piyakamataꞌas nga Sasirduti, siminled si David duꞌun it papagsambaan nirat Ampuꞌang Diyus, baw kimnaꞌen it tinapay nga ipagpasalamat duꞌun it Ampuꞌang Diyus? Magꞌaat i urdin nga mga sasirduti lamang i mapakay nga kumaꞌen it iti ngayti, temed kimnaꞌen si David baw binggayan ya pay mga kaꞌibaan ya ngayti. Temed it pagꞌapisen sira ngayti, aypaꞌ daꞌsira biyasul.”
MRK.2.27	Maat pay paꞌugdun ni Jesus, “Ipiyasiguru i Aldaw it Kapaꞌnaan kat ikagayen it taw. Ega maat giyuna i taw isaꞌun uripnen it mga urdin pasar it Aldaw it Kapaꞌnaan. 
MRK.2.28	Aypaꞌ pati Aldaw ngaytu it Kapaꞌnaan, kat pamegbeg ku nga Taga Langit nga Ipiyanganak it Taw.”
MRK.3.1	Siminled sit sumaꞌup si Jesus duꞌun it papagsambaan. Abutan ya may esang lalaki duꞌun nga kimay i alima ya. 
MRK.3.2	May duꞌun gasiꞌ nga in pirang kataawan nga magtulus it in unuy mapatikdan nira nga masalaꞌan nira it ki Jesus. Aypaꞌ pagniidan nira kanya it pagayen-gayen, in unu, pagayenen yay taw ngayti it Aldaw ngaytit Kapaꞌnaan. 
MRK.3.3	Tiyaꞌwagan ni Jesus i kimay ngayti. Maat ya, “Paꞌasini kat uꞌnaan ngayni.”
MRK.3.4	Bawnga iningkut yay mga taw ngayti, maat ya, “Ari manggid i uyun kat urdin, muwat it magayen u muwat it maraꞌe-raꞌet in Aldaw it Kapaꞌnaan? Unu, rimibri it ginawa u mimatay?” Temed daꞌgay timnubag it kanya nga mga taw ngayti.
MRK.3.5	Sinyekan ni Jesus i kadakel ngayti duꞌun it linibut ya. Sang peꞌtek nga nakem ya, magꞌiseg. Sang peꞌtek magkasmek sabap it kadsen it ulu nira. Piyalingdanan yay kimay ngaytit semyek baw inaat ya, “Ibtir muy alima mu.” Ibintir ya nga matuud, langkuy it kimay ya ngayti, gimnayen it gayen banar. 
MRK.3.6	Namagliꞌwan nga lagi i mga Pariseo, nangupakat sira it mga kakampiꞌ ni Herodes. Namagrunding sira in magꞌuꞌunu maꞌimatay si Jesus ngayti.
MRK.3.7	Kana Jesus baw mga alagad ya, ega naga nagtinir duꞌun. Naꞌaduꞌun sira it tambing it lapnaw. Dakel nga taga Galilea i timnundug it kanira. May beken pang mga taw nga nagsigꞌabut. May garing duꞌun it Judea, 
MRK.3.8	duꞌun it Jerusalem, duꞌun it Idumea baw duꞌut mga rugar nga duꞌut sang dipag it Jordan. Iyan beken, garing duꞌun it sakep it Tiro baw Sidon. Talagang dimnakel nat atkayti i nagsigꞌabut sabap nabaritaꞌan nira i muꞌsang magayen nga buwat ni Jesus. 
MRK.3.9	Ta it atkayti, singkat ni Jesus i mga alagad ya nga manu it sakayan ka barang kaꞌilangan ya nga may masakayan ya, isaꞌun ega madiꞌret kanya it mga taw ngayting magꞌaꞌabut-aꞌabut nga daꞌna magbugtuꞌ i bulyug. 
MRK.3.10	Ka dakel nay mga may sarut nga piyagayen ni Jesus. Aypaꞌ ka pagrubu-rubuwan na kanya it beken nga mga may sarut ka isaꞌun maski tapal, makatapal sirat bilug ni Jesus. 
MRK.3.11	Kada pagpapulpugun it maraꞌe-raꞌet nga makalteg it kanya, mamagkeleb duꞌun it sarungaan ya. Pagpagaꞌuyun sirat mga maraꞌe-raꞌet ngayti, nga magꞌaat, “Ikaw i Anak it Ampuꞌang Diyus!” 
MRK.3.12	Temed pagsardawun sira ni Jesus, nga ipagbenge-bengel yat kanira nga ega isugid nira in siyu kanya.
MRK.3.13	Bawnga naꞌaduꞌun si Jesus it mamungsuꞌun. Kaꞌibaan ya it naꞌaduꞌun, mga piyabayaꞌ ya nga naꞌirgan ya. 
MRK.3.14	Duꞌun it mga kaꞌibaan ya ngayti, miniliꞌ si Jesus it sang puluꞌ may duwa nga kataawan. Tiyaꞌwag ya sira nga mga apustul, ka sira ngayti i mga kaꞌiba-iba ya nga pirmi baw sira i taꞌgen ya nga mangadal. 
MRK.3.15	Baw begayan ya sira it kakayaan nga makaꞌimugaw it mga mararaꞌe-raꞌet.
MRK.3.16	Itu may itu i sang puluꞌ may duwa nga piniliꞌ ya. Si Simon nga piyangaranan yat Pedro, 
MRK.3.17	si Santiago baw si Juan nga mga anak ni Zebedeo, nga panaꞌwag yat kanira, Boanerges, nga ireg sugiden, maꞌiꞌiseg nga subuk duldug. 
MRK.3.18	Mga beken, si Andres, si Felipe, si Bartolome, si Mateo, si Tomas, si Santiago nga anak ni Alfeo, si Tadeo, si Simon nga Cananeo,
MRK.3.19	baw si Judas Iscariote nga iti na nga taw, mabut i timpu nga kanyay bayaꞌen it mga kuꞌimatay it ki Jesus.
MRK.3.20	Pagkaꞌuliꞌ siꞌ na Jesus duꞌut balay, dakel siꞌ nga pagtaw i nanramu. Aypaꞌ ka maski kaꞌen, daꞌna magkakaꞌen si Jesus baw mga alagad ya. 
MRK.3.21	Pagkabaritaꞌ it beken nga mga kaduguꞌan ni Jesus, inaduꞌun nira ka pagpisiꞌen, ka maat nira, “Magpulpug na bayan kanya!”
MRK.3.22	Maat it mga manigpaꞌyag it urdin nga miyabut garing duꞌut Jerusalem, “Talagang pagpapulpugun kanya ni Beelzebub
MRK.3.23	Pagkamuya ni Jesus kayti, piyapaꞌadeꞌdeng yay mga taw, ka may inampang ya nga pirang alimbawa. Maat ya, “Magꞌuꞌunu pagꞌimugawun ni Satanas i mga pagsasakpen ya nga maraꞌe-raꞌet, nga subuk diri ya naga i pagkuntraꞌen ya? 
MRK.3.24	Ka basta magkuntraꞌ-kuntraꞌen i mga sinakepan it esang kaꞌadiꞌan, siguradu nga ega maneꞌteꞌ i iyan nga kaꞌadiꞌan. 
MRK.3.25	Atkayan naga i mabetangan it sang kabalayan nga mga taw. Basta nabagiꞌ-bagiꞌ ka magdaꞌe-daꞌegen sira, simpri ega yan maneꞌteꞌ nga magsagpu-sagpunun sira. 
MRK.3.26	Aypaꞌ in kuntraꞌen ni Satanas i sadili ya, ka magraꞌe-raꞌeten sira it mga sakepan ya, talagang ega maneꞌteꞌ i pamegbeg ya. Daꞌga in atkayan, subuk diyaꞌeg na kanya? 
MRK.3.27	Temed diyaꞌeg ku na si Satanas, aypaꞌ ka magkaꞌimugaw akut maraꞌe-raꞌet. Ka egay makasled duꞌun it balay it esang taw nga makseg nga manrangpas it kusas ya, basta ega bayukun ya daꞌan i iyan nga taw. Ta, simpri in pagbabayukun na, marangpasan nay balay ya.
MRK.3.28	Matuud talagay iꞌaat kut imyu, nga pasinsiyaen naga i mga katataawan it maski unu nga kalasit kasalaꞌan baw panibabaꞌ nira in magsinguliꞌ baw indiꞌan na nira. 
MRK.3.29	Temed in siyu-siyu nga timibabaꞌ it Espiritu Santo, talagang ega pasinsiyaen. Kasalaꞌan ya ngaytu nga ituꞌun, egaytuy kaꞌawaꞌan seked it kaꞌnu-kaꞌnu.” 
MRK.3.30	Miyampang si Jesus it atkayti sabap pagꞌaaten it beken nga pagpapulpugun kanya it maraꞌe-raꞌet. Ta it atkayti, ipagpabetang nira nga maraꞌe-raꞌet i Espiritu Santo nga magsasarum duꞌun it ki Jesus.
MRK.3.31	Bawnga miyabut i inaꞌ baw mga ariꞌ ni Jesus ngayti. Duꞌun na lamang sira it liꞌwan. Piyasugidan nira si Jesus nga pagꞌelaten nira kanya duꞌun it liꞌwan, 
MRK.3.32	ka sageksek it taw i duꞌun it seled. Dakel talaga i magꞌaꞌdung duꞌut linibut ni Jesus ngayti. Egay beken, siyugidan si Jesus nga duꞌun it liꞌwan i inaꞌ ya baw mga ariꞌ ya. Pagpaliꞌwanen kanya.
MRK.3.33	Pagkagneg ni Jesus, maat ya, “Eeꞌ, mabway mana.” Bawnga miyampang kanya nga magꞌaat, “Sepsepen mi, siyuy inaꞌ ku baw siyu may siyu i mga sulsug ku?” 
MRK.3.34	Bawnga tiyermek yat semyek i kadakel ngayti it mamagꞌaꞌdung duꞌun it linibut ya, baw miyampang siꞌ nga magꞌaat, “Sira ngaytu i bilang inaꞌ baw mga sulsug ku. 
MRK.3.35	Sabap yay matuud, in siyu-siyu nga magsunud nga banar it kaꞌirgan it Ampuꞌang Diyus, sira i bilang inaꞌ ku baw mga sulsug ku.”
MRK.4.1	Nanulduꞌ siꞌ si Jesus it sumaꞌup duꞌun it tambing it Lapnaw it Galilea ngayti. Talagang dakel siꞌ i taw nga nanramu. Binwat ni Jesus, nagpasakay kanya duꞌun it sakayan nga maglultaw. Kadaklan ngaytit taw, duꞌun nat binit it lapnaw ngayti. 
MRK.4.2	Dakel nga bagay i ipiyanulduꞌ ni Jesus, nga ipagpaꞌalimbawa ya lamang. Maat ya, 
MRK.4.3	“Pagnegan mit magayen. May esang manigꞌuma nga nanaꞌbug it lulwaken ya. 
MRK.4.4	Pagsaꞌbug ya, may nakasaꞌbug na duꞌun it padalan. Magkatalikud kanya, pagpasubliyan it mga manu-manuk ka kiyaꞌen na nira. 
MRK.4.5	Iyan beken, duꞌun i nasaꞌbugan it mabatuun. Timnubuꞌ nga lagi ka magsasagpa-sagpaw lamang i lugtaꞌ duꞌun it mga batu. 
MRK.4.6	Temed iyan siminggaꞌ i init, namagpangkerep na, ka egay piyatꞌedan it gamut nira. 
MRK.4.7	Maresaen i nasaꞌbugan it beken. Aypaꞌ ka pagkeseg it ilamunun ngayti, nalmes nay mga luwak. Daꞌna nakabwaꞌ. 
MRK.4.8	Temed iyan nakasaꞌbug duꞌun it magayen nga lugtaꞌ, pagtubuꞌ nangseg it magayen. Nanggayen gasiꞌ i buwaꞌ baw mabuburun paꞌ. Sang kuway may tagtutulung puluꞌ i batꞌunun it legas ya. May tagꞌeꞌenem nga puluꞌ baw iyan beken, tagasang gatus.”
MRK.4.9	Paꞌugdun ni Jesus, maat ya, “Ta it pagꞌargan it talinga, ipagpagneg, kaꞌilangan pagneg kamu it magayen it pagꞌaaten ku ngaytu.”
MRK.4.10	Iyan nakagaring nay kadaklan it taw, may pira mana nga natuduꞌ nga kaꞌibaan it mga alagad. Namagpatpad sira duꞌun it ki Jesus ka iningkut kanya sabap it mga inalimbawa ya. 
MRK.4.11	Katubag si Jesus, maat ya, “Talagang ipiyagꞌildaw it imyu nga maꞌrutan mi i patagu-taguꞌ nga panulduꞌ pasar it kaꞌadiꞌan it Ampuꞌang Diyus. Temed iyan beken nga ega kupamayaꞌ it aken, muꞌsang bagay nga ipanulduꞌ it kanira, purus pagꞌalimbawaen. 
MRK.4.12	Atkaytuytu ka isaꞌun maski temegel sirat semyek, ega makilalaan niray pagletganan nira. Baw maski manamar nat pagneg, daꞌsira makasepsep. Ka in daꞌga atkayan, barang magsinguliꞌ sira baw pasinsiyaen it Ampuꞌang Diyus.”
MRK.4.13	Maat paꞌ ni Jesus, “Ay unu bayan, ega magkasepsepan mi i inalimbawa ku ngayan? Ta daꞌga ega masepsepan mi in may beken siꞌ nga alimbawa? 
MRK.4.14	Ituytu i ireg sugiden kayan. Iyan ipagsaꞌbug nga biꞌni, ampang it Ampuꞌang Diyus nga ipagpanulduꞌ. 
MRK.4.15	Pagpaꞌiguꞌan it nasaꞌbugan nga padalan, mga taw nga makagneg it panulduꞌ ngaytu temed yanagang malipatan nira ka madali-daliꞌ mapisiꞌ ni Satanas. 
MRK.4.16	Iyan beken nga subung it mabatuun i nasaꞌbugan, mga taw nga pagkagneg nirat ampang it Ampuꞌang Diyus, pamayaꞌnen nirang lagi it masagya. 
MRK.4.17	Temed ega ipagdawaꞌ nirat magayen kat ulu nira. Aypaꞌ ka daꞌsira magpaneꞌteꞌ kat pamayaꞌ nira, nga subuk luwak nga ega maggagamut. In abutun it kakuriꞌan u pakuriꞌan sira sabap it pamayaꞌ nira ngaytut ampang it Ampuꞌang Diyus, mangindiꞌ sira nga lagi. 
MRK.4.18	Beken ngaytu, nga maresaen i nasaꞌbugan, iyan mga taw nga mamagpagneg it ampang it Ampuꞌang Diyus, 
MRK.4.19	temed sasaw i pikir kat mga bagay nga kanget it nakem situt banwa. Subung it kupadakulaꞌ it kamanggadan ngaytu nga magpangakal lamang baw maꞌirak sirat beken paꞌ nga mga bagay. Unupat ampang ngaytut Ampuꞌang Diyus, magkadaꞌgan na it itu nga kat pikir nira. Aypaꞌ ka egay buwaꞌ it pamayaꞌ kat pangaꞌgenan nira. 
MRK.4.20	Baw itu, paꞌaaten ngaytu nga nasaꞌbugan nga magayeng lugtaꞌ, mga taw nga pagpamayaꞌnen nirat kamatuudan i nagnegan nira nga ampang it Ampuꞌang Diyus. Ta it ipagdawaꞌ na duꞌun it ulu, aypaꞌ ka magbuwaꞌ i pamayaꞌ nirat kanira, nga subung it mabuburun ngaytung kuwayen nga tagtutulung puluꞌ, tagꞌeꞌenem nga puluꞌ baw tagasang gatus i legas ya.”
MRK.4.21	Ipiyasigi ni Jesus i ampang ya. Maat ya, “Unu, pagketan muy tidaw isaꞌun lamang sukruban it alupan u itaguꞌ duꞌun it sirib it irigaꞌan? Siguru ega. Simpri duꞌun i daꞌtunan it talagang dadaꞌtunan isaꞌun maꞌyagan i muꞌsa. 
MRK.4.22	Ta, daꞌgay ipagtaguꞌ nga daꞌga mapangrutan baw ipatantu i maski unu nga ega paꞌ natantuwan. 
MRK.4.23	Aypaꞌ it pagꞌargan it talinga, ipagpagneg, kaꞌilangan nga pagnegan mit magayen i pagꞌaaten ngaytu.”
MRK.4.24	Paꞌugdun paꞌ ni Jesus, maat ya, “Kaꞌilangan nga pasepsepan mit magayen i magkagnegan mi nga panulduꞌ ku. Ka in unuy pangukuman mi, nga sunudun it magayen u baliwalaꞌen na lamang, yanagay iꞌukuman it Ampuꞌang Diyus it imyu, u subraꞌ paꞌ. 
MRK.4.25	Sabap iyan taw nga pagsepsepen yay nagnegan ya situt aken, dungagan it Ampuꞌang Diyus i kasepsep ya seked magbastanti nay magkaꞌrutan ya. Temed iyan ega pagsepsepen yay nagnegan ya ngaytu, awaꞌen nat Ampuꞌang Diyus i maski iyan nga nasepsepan ya na isaꞌun egay lapusan ya.”
MRK.4.26	Maat pay beken nga inampang ni Jesus, maat ya, “Subung it itu ngaytu i kaꞌadiꞌan it Ampuꞌang Diyus. May esang taw nga nakatugdaꞌ nat uma ya. 
MRK.4.27	Pagkatugdaꞌ ya, subuk piyabayaꞌan ya na, ka ipiyasigi ya lamang i aldaw-aldaw nga pagbuwaten. Temed timnubuꞌ naga baw kiminseg i itiyugdaꞌ ya ngayti, it ega magkaꞌrutan ya in magꞌuꞌunu. 
MRK.4.28	Ka lugtaꞌ, iyan i magpatubuꞌ baw magpabwaꞌ it in unu-unu nga luwak. Simpri mangseg bawnga muwaꞌ it makukway baw mabuburun paꞌ. 
MRK.4.29	Ta, in lutuꞌ na, simpri ipakayeg na, ka kakaygen na.”
MRK.4.30	“Ta, unu gasiꞌ i pasbungan ta it kaꞌadiꞌan it Ampuꞌang Diyus?” maat siꞌ ni Jesus. “Unu siꞌ i paꞌalimbawaan tami isaꞌun makaladawan it magayen? 
MRK.4.31	Subung tu it alit it mustasaꞌ, nga yanay piyakadekeyeꞌ kat muꞌsa nga lulwaken. 
MRK.4.32	Temed in nakalwak na, pagtubuꞌ kemseg, mapꞌun paꞌ it beken nga inglay. Sumanga it manayak-sayak. Egay beken, pugadan na it mga manu-manuk.”
MRK.4.33	Ipagpangadal ni Jesus i ampang it Ampuꞌang Diyus it may dakel nga pagpaꞌalimbawaan nga subung nat mga itu ngaytu, basta kaya nira nga masepsepan. 
MRK.4.34	Daꞌgay itiyulduꞌ ya nga daꞌga alimbawa i paggamiten ya. Temed in sira-sira mana it mga alagad ya, ipagsugid ya naga i pagpaꞌiguꞌan.
MRK.4.35	Iyan magdelem na it iti nagang aldaw, maat ni Jesus it mga alagad ya, “Paꞌaduꞌun tami it sang dipag it lapnaw ngaytu.” 
MRK.4.36	Ta yanayti, sakayan ngayti nga duꞌun nga lagi si Jesus magsasakay, i siyakayan nira. May mga sakayan gasiꞌ nga beken nga kadengan nira. Kadakel ngaytit taw, duꞌun na sira natuduꞌ. 
MRK.4.37	Sakaliꞌ nga diminres it masbeg. Yamanay daꞌga mapnuꞌan sira it magpamkas nga bakat nga pagtabanen it deres ngayti. 
MRK.4.38	Temed ki Jesus, maꞌigaꞌ duꞌut buliꞌ nga ayun, magꞌuꞌulun duꞌun it uꞌulunan. Siyulag kanya it mga alagad ya ngayti. Maat nira, “Agalen, unuka maꞌigaꞌ ka gay imu it matgeb tami na baytu?”
MRK.4.39	Egay beken, nagbangun si Jesus. Pagkabangun ya, biyugrakan yay deres, maat ya, “Yemengyeng na!” Baw inaat ya gasiꞌ i lapnaw, “Lantap!” Ta sakaling yimnengyeng i deres baw limnantap nat atna.
MRK.4.40	Bawnga maat ni Jesus it mga alagad ya ngayti, “Unu nay magkaiꞌlaman mi nga atnakayan, it aku naga i iba mi? Unu, ega pay pamayaꞌ baw pagsarig mit aken?”
MRK.4.41	Pagkamuya it mga alagad kayti, inabut sirat iꞌlam baw naliluꞌ sirang banar. Maamaatan sira, “Siyu kanya baytu nga matuud nga maski deres baw lapnaw, magsunud na it kanya?”
MRK.5.1	Nagpadungguꞌ na Jesus duꞌun it sang dipag it Lapnaw ngaytit Galilea. Mga Geraseno
MRK.5.2	Magkalampud si Jesus duꞌun it sakayan, pagsusmuun kanya it taw nga garing duꞌun it kalelbengan nga pagpapulpugun it maraꞌe-raꞌet. 
MRK.5.3	Duꞌun nat kalelbengan i taꞌid it iting taw. Baw talagang maski kadina i ibayuk it kanya, daꞌga magkaꞌaid. 
MRK.5.4	Kapira-pira na kanya panglawan baw yanayti pagbayukun nat kadina, temed pagbugtuꞌ-bugtuꞌun yay kadina baw pagbariꞌ-bariꞌen yay ipagpanglaw ngaytit kanya. Talagang ega nay magkaꞌaid it kanya. 
MRK.5.5	Delem-aldaw i kurisang ya duꞌut kalelbengan baw duꞌun it kamumungsuꞌan, baw pagbungadan ya nat batu i bilug ya.
MRK.5.6	Alaid paꞌ, nalawag nat taw ngayti si Jesus. Magpapalagyu kanya nga minlep. Pagꞌabut ya, simnuꞌsub kanya duꞌut sarungaan ni Jesus. 
MRK.5.7	Ipiyaggaꞌuy ya na, nga magꞌaat, “Jesus, nga Anak it Ampuꞌang Diyus nga Subrang Piyakamataꞌas, unuy lalabeten mut aken? Sumumpa ka it pagdedngegen it Ampuꞌang Diyus nga ega pakuriꞌan mu aku!”
MRK.5.8	Inampang yay atkayti ka inaat na ni Jesus i maraꞌe-raꞌet ngayting magpapulpug, “Magliꞌid ka na situt taw ngaytu!” 
MRK.5.9	Iningkut kanya ni Jesus, maat ya, “Siyuy ngaran mu?”
MRK.5.9	Maat i tubag it maraꞌe-raꞌet ngayti, “Sangbulyugan, ka talagang dakel kaming magpapulpug kaytu.” 
MRK.5.10	Bawnga sigi nga magpasanguꞌ-sanguꞌ nay maraꞌe-raꞌet ngayti duꞌun it ki Jesus nga daꞌsira naga imugawun duꞌut iti nga rugar.
MRK.5.11	Ta, duꞌun it langbus nga mungsuꞌ may pagpasarapen it mga manigꞌeper nga paenan nat beyeꞌ. 
MRK.5.12	Nagpasanguꞌ-sanguꞌ siꞌ duꞌut ki Jesus i mga maraꞌe-raꞌet ngayti. Maat nira, “Pataꞌnan mu lamang kami nga manindak duꞌut mga beyeꞌ ngayti.” 
MRK.5.13	Piyalugtan sira ni Jesus. Egay beken, nagliꞌid na sira duꞌun it taw ngayti, baw nagpaꞌugad na duꞌut paenan ngaytit mga beyeꞌ. Ta, unupat namagpalagyu nay mga beyeꞌ ngayti, nga mga duwang ribu i kadakel nira, it nandiritsu duꞌun it matingpas nga tambing it lapnaw ngayti. Namagkataptap na, napuꞌsa sirat kalmes.
MRK.5.14	Pagkamuyat mga manigꞌeper it mga beyeꞌ ngayti, mamagpapalagyu i magpanugid-sugid duꞌun it lansangan baw duꞌut mga babalayan nga adeꞌdeng. Pagkaꞌrut it mga taw, namagꞌaduꞌun na sira isaꞌun maltegan niray kamatuudan it pagsugiden ngayti. 
MRK.5.15	Pagꞌabut nira, minlep sira duꞌut ki Jesus. Naltegan nira nga magꞌaꞌdung na i taw ngayti nga pagpapulpugun it maraꞌe-raꞌet. Magpapakay na baw tarunus nay pikir. Inabut it iꞌlam i kadakel ngayti baw naliluꞌ sirang banar. 
MRK.5.16	Ipiyagtuturan it mga namagkalteg i biyaraꞌan it taw ngayti nga pagpapulpugun it maraꞌe-raꞌet, baw nabetangan it mga beyeꞌ gasiꞌ. 
MRK.5.17	Pagkagneg it mga katataawan ngayti, inupakat nira si Jesus it maseked-seked nga ega magtinir kanya duꞌun it rugar nira ngayti.
MRK.5.18	Iyan maggagaring na na Jesus nga sumakay, inupakat kanya it taw ngayti nga piyagayen ya nga pabayaꞌen na kanya. 
MRK.5.19	Temed ega minireg si Jesus. Maat gay inaat ya, “Magayen siguru, muliꞌ ka na duꞌut imyu, ka ituturan mu nat mga kaꞌibaan mu duꞌun i muꞌsa nga binwat it imu it Ampuꞌan baw in magꞌuꞌunu siyanguꞌan ya ikaw.” 
MRK.5.20	Aypaꞌ napanaw nay taw ngayti. Ipiyanuturan-tuturan ya na duꞌun it sang puluꞌ nga kalansanganan duꞌut rugar nga pagpangaranan it Decapolis i binwat ngayti ni Jesus it kanya. Mamagkaliluꞌ i muꞌsa nga magkatuturanan ya.
MRK.5.21	Ta, na Jesus ngayti, simnakay siꞌ it nagpaꞌuliꞌ duꞌut sang dipag it lapnaw ngayti. Magkategday kanya duꞌun it binit, riyamu siꞌ kanyat katataawan. 
MRK.5.22	May miyabut nga esang taw nga pagpangaranat ki Jairo. Esa kanya nga magpamaalaꞌ it papagsambaan. Pagkalteg yat ki Jesus, pagdarmuk, nanluud kanya duꞌun it sarungaan ni Jesus ngayti, 
MRK.5.23	baw nagpasanguꞌ-sanguꞌ nga magꞌaat, “Kubugtuꞌ-bugtuꞌ na bayti i ginawat anak kung babay. In mapakay lamang it imu, mayaꞌ ka it aken, ka tapalen mu kanya isaꞌun medek nagay sarut ya, nga maꞌgen naga kanya.” 
MRK.5.24	Egay beken, miyayaꞌ si Jesus it kanya. Dimnasun nagay kadaklan ngayti it taw, nga mamagdiꞌre-diꞌreten na sira, nga magkadedeg nira na si Jesus.
MRK.5.25	May esa gasing babay duꞌun nga sang puluꞌ may duwang taꞌun na nga pagduguꞌun it ega na ugaliꞌ. 
MRK.5.26	Talagang makuriꞌ nay kabetangan ya. Dakel na nga manigꞌubaꞌubat i piyaꞌubaꞌubat ya. Talagang dakulaꞌ nang pagsagkaꞌen ya kat mga pangubaꞌubat ngayti, baw magkaꞌubus nay kusas ya it katatangdan. Temed imbis nga gumayen, magꞌeget ga. 
MRK.5.27	Nagne-nagnegan ya i pamagrundingen it mga katataawan pasar it ki Jesus. Aypaꞌ binwat ya, inres ya nga nakapaꞌadeꞌdeng duꞌut talikudan ni Jesus. Ipiyadiꞌkit yay alima ya duꞌun it pakayan ni Jesus. 
MRK.5.28	Sabap kat nake-nakem ya nga, “Maski diꞌkit, makadiꞌkit akut pakayan ya ngayan, siguradung medek naytuy sarakiten ku ngaytu.”
MRK.5.29	Pagkadiꞌkit yang matuud, subuk tiyabtab i duguꞌ ya ngayti. Natanudan ya nga mindek nay sarakiten ya ngayti. 
MRK.5.30	Temed natanudan ni Jesus nga may keseg it guna ya nga gimnaring duꞌut kanya. Naglised kanya baw miningkut it mga taw ngayti. Maat ya, “Siyuy nagpadiꞌkit sinit pakayan ku?”
MRK.5.31	“Taꞌway,” maat it mga alagad ya ngayti. “Takaꞌ unu bayan ka ingkutun mu paꞌ in siyuy nagpadiꞌkit it pakayan mu, it ungaytu na, mamagdiꞌre-diꞌreten nay mga taw ngaytu?”
MRK.5.32	Temed daꞌga, sigi nagang panigmata ni Jesus. Pagsigmataen ya in siyuy nagpadiꞌkit ngayti duꞌut pakayan ya. 
MRK.5.33	Paribasay urut it babay ngayti i nagꞌabut it kanya, magyeyegyeg kanyat iꞌlam nga nagpaꞌadeꞌdeng duꞌun it ki Jesus. Nanluud kanya baw isiyugid yay kamatuudan. 
MRK.5.34	Pagkagneg ni Jesus, kaꞌampang kanya. Maat ya, “Edeꞌ, piyagayen ka sabap it pamayaꞌ mut aken. Masagya ka nayang muliꞌ. Mindek nayang banar i sarut mu ngayan.”
MRK.5.35	Ega paꞌ natupus i pagꞌampangen ngayti ni Jesus, may miyabut na nga magtundug it ki Jairo ngayti. Maat nira it ki Jairo, “Mingget na bayti i anak mu. Siguru maski ega na palangbusun duꞌun it balay i Manigtulduꞌ ngaytu.”
MRK.5.36	Ega nataguꞌ it ki Jesus i inaat nira ngayti. Maat yat manigpamaalaꞌ ngayti, “Ayaw kat kasmek. Mamayaꞌ baw sumarig ka lamang it aken.” 
MRK.5.37	Bawnga inaat yay kadakel ngayti nga patuduꞌ na sira. Yamanay piyabayaꞌ ya, si Pedro baw duwa ngayting nagsulsug nga si Santiago baw si Juan. 
MRK.5.38	Abutan nira duꞌut balay it manigpamaalaꞌ ngayti, naltegan ni Jesus, dakel na nga pagtaw i duꞌun, nga atnat bagrung i mamagsuga-sugawun na nga pagdadakulaꞌen nira na nga nguynguy. 
MRK.5.39	Pagkasled ni Jesus ngayti, inaat ya sira, “Unu nay magkasgawan mi ngaytu nga atnakaytu, it ega bayan patay i waꞌwaꞌ ngayan. Magꞌigaꞌ lamang yan.” 
MRK.5.40	Temed sinleman ga kanya it mga taw ngayti.
MRK.5.40	Mga taw ngayti, piyaliꞌwan daꞌan sira ni Jesus. Yamanay naꞌped nga iba ya duꞌut seled, mga giyaringan it waꞌwaꞌ baw tulu ngayting mga alagad ya. Siminled sira duꞌut pagdadayagan it waꞌwaꞌ ngayti. 
MRK.5.41	Singkel ni Jesus i alima it waꞌwaꞌ ngayti baw miyampang kanya nga magꞌaat, “Talita kumi!” Ireg sugiden kayti, “Edeꞌ, sigi, magbangun ka!” 
MRK.5.42	Subuk piyuraw-puraw i waꞌwaꞌ ngayti, langkuy it nagbangun, dayun it timnindeg baw nagpanaw-panaw, ka magꞌidad nat sang puluꞌ baw duwang taꞌun. Talagang namagkaliluꞌ i kaꞌibaan ya ngayti. 
MRK.5.43	Ipiyagbenge-bengel ni Jesus it kanira nga ega ipanugid-sugid i iti nga binwat ya. Baw maat yat kana Jairo ngayti nga pakaꞌnen na niray waꞌwaꞌ ngayti.
MRK.6.1	Liminꞌid siꞌ si Jesus duꞌun. Miyuliꞌ si kanya duꞌun it diyakulaꞌan yang lansangan it Nazaret. Mga alagad ya ngayti i iba ya. 
MRK.6.2	Pagkaꞌbut it Aldaw it Kapaꞌnaan, nanulduꞌ si Jesus duꞌun it papagsambaan nira. Naliluꞌ i kadakel nga nakagneg it panulduꞌ ya ngayti. Maamaatan sira, “Ari napisiꞌan ya it muꞌsa ngayan? Unuytu nga kasepsep i ipiyagꞌildaw ngaytut kanya? Magꞌuꞌunuytu magkabwat kanya it mga kalililuꞌan ngaytung bagay? 
MRK.6.3	Daꞌga baꞌ kanyay karpintiru nga anak ni Maria baw akaꞌ na Santiago, si Jose, si Judas baw si Simon? Daꞌga baꞌ situ naga magtataꞌid i mga babay nga ariꞌ ya?” Talagang ega pagkilalaen nira kanya.
MRK.6.4	Aypaꞌ maat ni Jesus it kanira, “Iyan prupitaꞌ, paggalangen baw pagꞌistimaren kanyat magayen it muꞌsang taw, magpuyra kat sadili ya nga lansangan baw kat mga kaduguꞌan baw sadili yang pamalay-balay.” 
MRK.6.5	Ta it atkayti, egay nabwat ni Jesus duꞌun nga mga kalililuꞌan nga bagay, in daꞌga iti lamang, pirang kataawan nga magsarut i tiyapal ya ka piyagayen ya sira. 
MRK.6.6	Naliluꞌ si Jesus ka ega magpamayaꞌ sira.
MRK.6.6	Liyekep-lekep na ni Jesus i mga baryu duꞌut iti nga rugar ka nanulduꞌ duꞌun. 
MRK.6.7	Bawnga tiningped yay sang puluꞌ may duwa ngayting mga alagad ya ka papanawun yat tagduwa-duwa. Piyamgayan ya sira it pudir nga ipagkaꞌimugaw it mararaꞌe-raꞌet kat mga taw nga pagpapulpugun.
MRK.6.8	Parabir piyapanaw ya sira, tinggunan ya nga ega magbalun it maski unu kat panaw nira ngayti. Pangaꞌen, pirak, baw maski pagbetangan it ipagꞌildaw it kanira, ega na tabanen. Sungkud na lamang i tabanen. 
MRK.6.9	Mapakay naga nga magtalumpaꞌ sira temed panggaganti nga subuk iꞌimaraꞌnan, ega tumaban sira. 
MRK.6.10	Maat pay beken nga inaat ni Jesus it kanira, “Maski kasiyu nga balay i mapaꞌabutan mi, asan kamu na lamang mistar seked it limꞌid kamu siꞌ duꞌun it iyan nga lansangan. 
MRK.6.11	Takaꞌ in beteꞌ daꞌkamu pagtanggapen u pagpagnegan i ipagpanulduꞌ kat in aring rugar nga maꞌbut mi, ayaw kamut pagtinir. Pagliꞌid mi duꞌun, tagtagen mi i kapu-kapu asat mga aꞌay mi, nga imandaꞌan it, mga taw duꞌun nga ega namayaꞌ, ipagpabetang nat Ampuꞌang Diyus nga ega na taawan ya.”
MRK.6.12	Ta, napanaw nay sang puluꞌ baw duwa ngayting mga alagad ka nangadal na sira duꞌun it katataawan. Ipagpangadal nira nga kaꞌilangan singuliꞌan baw indiꞌan nay mga kasalaꞌan. 
MRK.6.13	Baw piyangimugaw niray dakel na nga maraꞌe-raꞌet kat mga taw nga pagpapulpugun. Piyaꞌidan nirat lana baw piyagayen i dakel nga mga magsarut.
MRK.6.14	Nakaꞌbut duꞌun it adiꞌ ngaytit Galilea nga si Herodes i baritaꞌ pasar it ki Jesus, ka pagdaya-dayawun nay iti nga ngaran. May magꞌaat nga, “Si Juan naga ngayan bayang namawtis! Naꞌgen naga yan it paꞌuliꞌ, aypaꞌ yan ka magkabwat it mga kalililuꞌan ngayang bagay.”
MRK.6.15	Maat it beken, “Si Elias bayti.”
MRK.6.15	“Prupitaꞌ yan kanya, subung yan it mga prupitaꞌ ngayan it tagnaꞌ,” maat i patandes it beken.
MRK.6.16	Temed pagkabaritaꞌ ni Herodes, maat i kanyang patandes it nakem, “Ega yay belag, si Juan ngayan nga piyapunggutan kut ulu! Naꞌgen naga kanyat paꞌuliꞌ!”
MRK.6.17	Miyampang si Herodes it atkayti sabap tagnaꞌ, kanya nagay nagpadakep, nagpabayuk baw nagpapirisu it ki Juan, sabap it ki Herodias nga asawa ni Felipe nga sulsug ni Herodes ngayti. Ka inagaw ni Herodes i ipag ya ngayti. 
MRK.6.18	Ka pirmi nga pagꞌaaten ni Juan si Herodes, nga maat ya, “Ega mapakay nga magsagpun kamu, ka kuntrat urdin i agawun muy ipag
MRK.6.19	Aypaꞌ ka may maraꞌe-raꞌet na nga kat nakem ni Herodias. Talagang ireg ya nga ipaꞌimatay si Juan ngayti. Temed ega naga magkabwat ya. 
MRK.6.20	Sabap magꞌiꞌlam si Herodes it ki Juan ngayti. Ka magkaꞌrutan ya nga si Juan, taw nga mataldeng kat panleteg it Ampuꞌang Diyus baw taw nga nasiguru nga kat Ampuꞌang Diyus na. Aypaꞌ ka ega magpalugut kanya nga imatayen si Juan. Ka ire-ireg ya nga pagneg it mga ipagpanulduꞌ ni Juan, maski na maat ipagkagulu it ulu ya i mga pagꞌaaten.
MRK.6.21	Temed may timpu nga nakarugar si Herodias, iyan kaꞌaldawan na ni Herodes. Inimbitar ni Herodes ngayti nga pakikaraꞌnen i mga katimbang ya, mga pagbayaꞌen it sundaluꞌ ya baw mga taw nga matataꞌas nga duguꞌ duꞌun it Galilea. 
MRK.6.22	Siminled i babay nga anak ni Herodias, nga anak naga ni Felipe, baw miyayliꞌ. Talagang nasagyaang banar ni Herodes baw mga inimbitar ngayti. Aypaꞌ ka inaat it adiꞌ i babay ngayti, “Mangut ka situt aken it in unuy ireg mu. Talagang ibgay kut imu.” 
MRK.6.23	Talagang simnumpa paꞌ si Herodes nga ibgay yay maski sang lubuk nga kaꞌadiꞌan ya in iti i angutun.
MRK.6.24	Limniꞌwan i babay ngayti ka miningkut it inaꞌ ya in unuy angutun ya. “Ulu ni Juan ngayan nga magpamawtis,” maat i tubag it inaꞌ ya.
MRK.6.25	Dimnali-dalit semled i babay ngayti duꞌun it pagꞌaꞌanuꞌan it adiꞌ ngayti. Maat i inaat ya, “Iyan talagay ireg ku nga ibgay mu kayti nga lagi it aken, pinggan nga pagdadaꞌtunan it ulu ni Juan ngayan nga magpamawtis.”
MRK.6.26	Pagkagneg it adiꞌ, nasmek kanya nga banar. Temed sabap it sumpa ya nga pagdedngegen it mga inimbitar ya ngayti, ega nadaꞌga yay babay ngayti. 
MRK.6.27	Isingkat ya nga lagi it guwardiya nga tabanen duꞌun it kanya i ulu ni Juan. Simnunud i singkat ya ngayti. Piyunggutan it ulu si Juan duꞌun it pirisuwan. 
MRK.6.28	Idiyaꞌtun duꞌun it pinggan i ulu ngayti baw ibinggay duꞌun it babay ngayti. Bawnga ibinggay ya duꞌun it inaꞌ ya. 
MRK.6.29	Pagkaꞌrut it mga alagad ni Juan ngayti, naꞌaduꞌun sira ka pinsiꞌ niray bilug ni Juan ka ilimbeng nira.
MRK.6.30	Pagkaꞌuliꞌ it sang puluꞌ may duwa ngayting alagad nga piyapanaw ni Jesus, ipiyagtuturan nirang muꞌsa duꞌut kanya i nabwat baw nakapanulduꞌ nira. 
MRK.6.31	Temed it dakel siꞌ i mga taw nga maggaring baw magꞌaꞌabut-aꞌabut, maski pagkaraꞌnen na Jesus baw mga alagad ya ngayti, daꞌsira na magkapagkaraꞌnen. Aypaꞌ ka inaat ni Jesus i mga alagad ya ngayti, “Magayen paꞌaduꞌun tami daꞌan it rugar nga alaid it taawan, isaꞌun kapapaꞌna.” 
MRK.6.32	Aypaꞌ simnakay sirat sakayan. Naꞌaduꞌun sirat rugar nga kapupuyangtan.
MRK.6.33	Temed dakel nagay nakalteg it kanira nga gimnaring baw magkakilala gasiꞌ. Ta buwat nira, mamagpapalagyuy gimnaring duꞌut kanya-kanyang pagtataꞌidan, magpaꞌaduꞌun it padungguꞌan na Jesus.
MRK.6.34	Aypaꞌ pagpanlampud ni Jesus duꞌut inabutan ya ngayti nga rugar, dakel siꞌ i naltegan ya nga taw. Nasanguꞌan yay mga taw ngayti ka subung na lamang sira it mga tupa nga egay manigꞌeper. Aypaꞌ nagpapuꞌun siꞌ si Jesus it tumulduꞌ it kanira it dakel na nga mga bagay.
MRK.6.35	Iyan apu-apun na, nagpatpad duꞌun it ki Jesus i mga alagad ya. Maat nira, “Tabiꞌ it imu, kapupuyangtan nga rugar i sikaytu baw ungaytu na, ega na maꞌlay semdep i aldaw. 
MRK.6.36	In mapakay sana, papanawun mu na daꞌan i mga taw ngaytu nga paꞌaduꞌut katepad nga mga baryu u babalayan, isaꞌun makapangalang sirat makaꞌen nira.”
MRK.6.37	Temed katubag si Jesus it kanira, “Kamu nay megay it makaꞌen nira.”
MRK.6.37	Maamaatan i mga alagad ngayti, “Aa bilaꞌ, unuytuy buwaten? Unu, mangalang kamit tinapay nga iꞌalang, tamaꞌ nga makatangdan it buwat nga walung bulan i kaꞌlay, ka ipakaꞌen namen it kanira?”
MRK.6.38	Temed inaat sira ni Jesus, “Pira naga bay tinapay mi? Imuyaꞌnen mi duꞌun.”
MRK.6.38	Pagkaꞌimuyaꞌ nira, maat nira, “Lima mana bayting batu baw duway seda-sedaꞌ.”
MRK.6.39	Piyaꞌdung ni Jesus i kadakel it paggugurupu-gurupuun. 
MRK.6.40	Pangadung nira, tagasang gatus baw taglilimang puluꞌ nga kataawan. 
MRK.6.41	Inangut ni Jesus i limang batu ngayting tina-tinapay baw duwang batu ngayting seda-sedaꞌ. Yimnaꞌngad kanya duꞌun it langit ka nagpasalamat duꞌun it Ampuꞌang Diyus. Bawnga biyagiꞌ-bagiꞌ yay tinapay ngayti, ipiyakawaꞌ yat mga alagad ya ka ipanundul nira duꞌun it mga taw ngayti. Atnaga i duwang batu ngayting sedaꞌ ka ipiyanundul gasiꞌ. 
MRK.6.42	Nakakaꞌen i muꞌsa baw namagkaꞌgen. 
MRK.6.43	Rininut it mga alagad i naꞌpedan nga tinapay baw sedaꞌ ngayting biyagiꞌ-bagiꞌ, napnuꞌ i sang puluꞌ may duwang kabaꞌayan. 
MRK.6.44	Kadakel it kimnaꞌen ngayti, lalaki lamang may limang ribu, puyray mga babay baw mangaꞌwaꞌ.
MRK.6.45	Bawnga piyasakay na nga lagi ni Jesus i mga alagad ya, ka muꞌna na duꞌun it Betsaida nga duꞌut sang dipag it lapnaw ngayti. Nagpatuduꞌ it kanya ka pagpagaringen ya pay mga taw. 
MRK.6.46	Pagkagaring it mga taw ngayti, nanungul kanya duꞌun it mungsuꞌ ka nanalangin duꞌun. 
MRK.6.47	Naꞌbutat delem, duꞌun nat tenga-tengat lapnaw i sakayan ngayti. Ki Jesus, duꞌun nagat tingdal it esa-esa ya mana. 
MRK.6.48	Magkalawag ni Jesus nga magkakuriꞌan i mga alagad ya ngayti it begsay ka sungsungun i deres.
MRK.6.48	Iyan kukuꞌ-aldaw na, timnundug na si Jesus it kanira. Magpanaw lamang kanya duꞌut sagpaw it danum. Subuk taꞌliban ya sira. 
MRK.6.49	Temed naltegan it mga alagad i magpanaw ngayti duꞌut sagpaw it danum. Namagkakuriꞌsang sirat iꞌlam ka tanud nira, miyatay i magpanaw ngayti. 
MRK.6.50	Talagang pagkalteg nirang muꞌsat kanya, nakapagyegyeg sirat iꞌlam.
MRK.6.50	Miyampang nga lagi si Jesus, nga magꞌaat, “Ayaw kamut iꞌlam. Si Jesus aku naga bayni. Paksegen mi lamang i nakem mi.” 
MRK.6.51	Simnakay na si Jesus sang siraan nat mga alagad ya ngayti. Sakaliꞌ nga yimnengyeng nay deres. Naliluꞌ nga banar i mga alagad ya ngayti. 
MRK.6.52	Sabap ega paꞌ pagtaꞌseben i pikir nira it kaꞌulugan it binwat ni Jesus duꞌut tinapay ngayti. Subuk ega paꞌ magkaꞌbut it pikir nira i pasar it guna ya.
MRK.6.53	Pagkadipag nira, duꞌut Genesaret i piyadungguꞌan, bawnga iyan napunduwan na niray sakayan ngayti, timningdal na sira duꞌun. 
MRK.6.54	Ta it duꞌun paꞌ ngaytit sakayan si Jesus, maglampud, nakilalaan kanya nga lagi it mga taw duꞌun. 
MRK.6.55	Ta, mamagpala-palagyu nay mamagpaꞌrut duꞌut mga katepadan nira nga rugar. Yaba-yabasay kaꞌrut, basta may magsarut duꞌut kanira, tabanen nirang lagi duꞌun it ki Jesus, nga in ari-ari nabaritaꞌan nira nga duꞌun kanya. 
MRK.6.56	Talagang maski ari aduꞌunan ni Jesus ngayti, duꞌun it mga baryu, lansangan u babalayan nga duꞌut linibut, ipagdaꞌtun nira duꞌun it mataawun nga mga rugar nga pagpesagen ya i mga pagliliꞌtidan it mga magsarut ngayti. Baw ipagpasanguꞌ-sanguꞌ nga maski diꞌkit, papadiꞌkiten sira it ipagtakin kat sagyaden it gulamen
MRK.7.1	Kaꞌsa may mga Pariseo baw mga manigpaꞌyag it urdin, nga garing duꞌut Jerusalem, nga naꞌaduꞌun it ki Jesus. 
MRK.7.2	Naltegan nira nga iyan beken nga mga alagad ni Jesus, mamagkaꞌen it ega nakapangugas it alima nga uyun duꞌun it siyubli-subli nirang ipagpanulduꞌ, nga maat magpalimpiyuꞌ kat panleteg it Ampuꞌang Diyus. 
MRK.7.3	Ka mga Judio, subraꞌ na in mga Pariseo, ega kumaꞌen basta ega nakapangugas it alima uyun duꞌun it kaꞌugaliꞌan nga siyubli-subli nira kat mga kamagugurangan nira. 
MRK.7.4	Ega gasiꞌ basta-basta kumaꞌen sira in garing duꞌun it mga manigdagang it ega daꞌan mangugas it alima it atkayti naga ngayti, ka barang nakadiꞌkit sirat ipagkapabetang it kanira nga maraꞌway kat panleteg it Ampuꞌang Diyus. Baw dakel paꞌ nga mga kaꞌugaliꞌan nga siyubli-subli nira nga dapat gasiꞌ nga sunudun, nga subung it in magꞌuꞌunuy pangugas it mga iꞌimnan, mga pitsel baw mga kurun.
MRK.7.5	Aypaꞌ ka iningkut si Jesus it mga Pariseo baw mga manigpaꞌyag ngaytit urdin. “Unuka,” maat nira, “ega pagsunudun it mga alagad mu ngayan i mga siyubli-subli tami nga kaꞌugaliꞌan? Kimnaꞌen sira it ega daꞌan nangugas it alima uyun duꞌun it siyubli-subli ta ngayti.”
MRK.7.6	Katubag si Jesus, “Talagang matuud i isiyugid ni Isaias ngayting prupitaꞌ it tagnaꞌ pasar it imyu. Magbete-beteꞌ kamu lamang nga magpamayaꞌ it Ampuꞌang Diyus, subung nat isiyurat ya ngayan nga ampang it Ampuꞌang Diyus nga magꞌaat,
MRK.7.6	‘Pagsirbi baw pagsamba it aken it itung mga taw, kat munung nira lamang, nga egay kamatuudan nga pagmaꞌal nirat aken.
MRK.7.7	Talagang egay kapulusan it pagsamba nirat aken.
MRK.7.7	Ka iyan ipiyagꞌurdin it taw lamang, ipagpabetang na nira nga urdin na kunuꞌ it Ampuꞌang Diyus.’
MRK.7.8	Matuud nga pagꞌindiꞌan mi na i mga urdin it Ampuꞌang Diyus, ka yanay ipiyatindeg mi nga pagsunudun, mga siyubli-subli mi ngaytu nga ipagpanulduꞌ, nga paꞌiguꞌ-iguꞌ lamang it taw.”
MRK.7.9	Maat pay beken nga inaat ni Jesus, “Kagayen it paꞌiguꞌ-iguꞌ mi, nga in magꞌuꞌunu magkaꞌawaꞌ mi i keseg it urdin it Ampuꞌang Diyus isaꞌun lamang masunud mi i ipagpanulduꞌ nga siyubli-subli mi. 
MRK.7.10	Ka subung nat inaat it itung urdin it Ampuꞌang Diyus nga isiyurat ni Moises, ‘Galangen muy amaꞌ baw inaꞌ mu,’ baw, ‘In siyu-siyuy mampang it maraꞌe-raꞌet kat amaꞌ u inaꞌ ya, u limibak it kanira, bagay it kanya imatayen.’ 
MRK.7.11	Temed ipagpanulduꞌ mi nga basta inaat it esang taw i amaꞌ u inaꞌ ya, ‘Ta, ega na bay makabgay ku nga ipagꞌepet kut imyu, ka Corban na yan,’ nga ireg sugiden, begay ku duꞌun it Ampuꞌang Diyus, 
MRK.7.12	ega na ipagpaꞌintulut mi nga mepet paꞌ kanya it mga giyaringan ya. 
MRK.7.13	Kat iyan nga kaꞌulugan, talagang ampang it Ampuꞌang Diyus, paggantiyan mi na it mga siyubli-subli mi ngaytu. Baw talagang dakel paꞌ nga mga bagay nga subung nat mga iyan ngayan nga pagbuwaten mi.”
MRK.7.14	Piyatpad siꞌ ni Jesus i kadakel baw maat ya, “Pagneg kamu nga muꞌsa baw sepsepen mi i pagꞌaaten ku. 
MRK.7.15	Ega iyan magseled kat baꞌbaꞌ it taw i magparaꞌway it kanya kat panleteg it Ampuꞌang Diyus, in daꞌga iyan ampang nga maraꞌe-raꞌet nga magliꞌwan kat baꞌbaꞌ ya. 
MRK.7.16	Ta it pagꞌargan it talinga, ipagpagneg, kaꞌilangan nga pagnegan mit magayen i pagꞌaaten ngaytu.”
MRK.7.17	Pagkatupus ni Jesus, timnanan na duꞌut mga taw ngayti. Iyan duꞌun na sirat mga alagad ya ngaytit balay, iningkut nira kanya sabap it alimbawa ya ngayti. 
MRK.7.18	“Unu baꞌ, pati kamu,” maat ni Jesus, “ega gasiꞌ i kasepsep? Unu, ega magkaꞌrutan mi nga ega magparaꞌway it taw kat panleteg it Ampuꞌang Diyus i pagkaꞌnen ya? 
MRK.7.19	Sabap ega naga magseled yan kat nakem ya, in daꞌga duꞌun yan it tinaꞌi ya, bawnga limiꞌwan siꞌ.” Kat iti nga sugi-sugid ni Jesus, subuk ipagpatantu ya na nga mapakay nang kaꞌnen i muꞌsang pangaꞌen.
MRK.7.20	Ipiyasigi na ni Jesus i ampang ya, nga maat ya, “Iyan karaꞌe-raꞌetan nga kat nakem nga magliꞌwan kat baꞌbaꞌ it taw, yanay magparaꞌway it kanya kat panleteg it Ampuꞌang Diyus. 
MRK.7.21	Sabap magpanggaring kat nakem it taw i muꞌsang maraꞌe-raꞌet nga pagpikiren, nga magtaban it taw kat mga itu ngaytung pagbuwaten. Esa, iyan pagbuwaten nang lagi it ega paꞌ nagꞌasawa i nagꞌasawa lamang i mapakay nga muwat. Baw mga itu paꞌ gasiꞌ, panakaw, pangimatay, 
MRK.7.22	pamakun duꞌun it ega asawa mu, kaꞌingarum baw beken pang karaꞌe-raꞌetan nga subuk pangakal, pagsumbayaꞌ it kaꞌiꞌirgan nga maraꞌway it egay maski unu nga pagsupil it sadili, kaꞌinggit, panibabaꞌ, pataꞌas-taꞌas, baw ega pagpaꞌabwatayen i pikir. 
MRK.7.23	Muꞌsa ngaytu, magpanggaring kat nakem it taw, baw iyan nay magparaꞌway it kanya kat panleteg it Ampuꞌang Diyus.”
MRK.7.24	Liminꞌid siꞌ na Jesus duꞌun kayti. Naꞌaduꞌun sira it rugar nga adeꞌdeng it Tiro. Pagꞌabut nira duꞌun, may napaꞌabutan nira nga balay. Ega sana ireg ya nga maꞌrutan it maski siyu nga duꞌun kanya. Temed ega maat atkayti i biyaraꞌan. 
MRK.7.25	Ka nabaritaꞌan nga lagi it esang babay, nga babay ngayti, pagpapulpugun it maraꞌe-raꞌet i anak yang baa-babay. Pagkabaritaꞌ ya, naꞌaduꞌun kanya nga lagi it ki Jesus. Pagꞌabut ya, nanluud kanya duꞌun it sarungaan ni Jesus. 
MRK.7.26	Iti nga babay, ega Judio. Duꞌun i siyakitan ya it Sirofenicia. Ipagꞌabang ya it ki Jesus nga imugawun i maraꞌe-raꞌet nga magpapulpug it anak ya ngayti. 
MRK.7.27	Temed katubag si Jesus, “Kaꞌilangan nga paꞌgenan daꞌan i mga anak. Ega mapakay nga agawun i pagkaꞌnen it mga anak ka ibuntal duꞌun it mga keꞌdeng nira.” Ireg yang sugiden, mga Judio daꞌan i pagꞌaduꞌunan ya. Ega paꞌ mga ega Judio.
MRK.7.28	“Matuud bayan, Ampuꞌan,” tubag it babay ngayti. “Temed daꞌga baꞌ mga keꞌdeng nga duꞌut sirib it papangaꞌnan, mamagpanimuruk it muꞌmuꞌ nga magkaꞌulug in magkaꞌen i mga anak?”
MRK.7.29	Mampang siꞌ si Jesus, maat ya, “Sabap it inampang mu ngayan, mapakay na nga muliꞌ ka. Linꞌidan nat maraꞌe-raꞌet i anak mu.” 
MRK.7.30	Pagkagneg it babay ngayti, miyuliꞌ na. Abutan ya, magpaeꞌpey na duꞌun it irigaꞌan i waꞌwaꞌ ngayti, ka nagliꞌid nay magpapulpug ngayting maraꞌe-raꞌet.
MRK.7.31	Iyan panguliꞌ na ni Jesus nga garing ngayti duꞌut rugar nga sakep it Tiro, namsag kanya duꞌun it Sidon, bawnga limnangbus duꞌun it Lapnaw it Galilea. Pinsag ya gasiꞌ i rugar nga pagpangaranat Decapolis. 
MRK.7.32	Tiyaban duꞌun it ki Jesus i esang lalaki nga bengel baw usal paꞌ. Ipagꞌabang it kanya nga tapalen yay iti nga taw. 
MRK.7.33	Binwat ni Jesus, diyaran ya duꞌun it ala-alaid it kadadaklan bawnga iriyuꞌuk yay tutulduꞌ ya duꞌun it talinga it taw ngayti. Bawnga mimbur, ka piyaꞌidan yay dilaꞌ. 
MRK.7.34	Yimnaꞌngad si Jesus duꞌut langit baw nangginawa it maꞌber kat kadakulat sanguꞌ ya. Baw maat yat taw ngayti, “Effrata!” nga ireg sugiden, “Paꞌabriyen!” 
MRK.7.35	Ta, liminngaw nga matuud, magkagneg nay taw ngayti. Baw naꞌawaꞌ nay magpaꞌusal it kanya. Taranꞌuy nay ampang ya.
MRK.7.36	Ipiyagbenge-bengel ni Jesus it kanira nga egay maski siyu nga sugidan. Temed subraꞌ ga nga ipiyamaritaꞌ-baritaꞌ it mga biyenge-bengelan ya ngayti.
MRK.7.37	Talagang mamagkaliluꞌ i mamagkagneg. Maamaatan sira, “Magayen talaga i muꞌsa nga pagbuwaten ya! Magkapalngaw ya i talinga it bengel baw magkapaꞌampang yay buyun!”
MRK.8.1	Kat iti nga timpu, nagsigꞌabut siꞌ i dakel na nga pagtaw. Ta it naꞌbusan na sira it pangaꞌen, aypaꞌ tiyaꞌwagan ni Jesus i mga alagad ya, baw maat yat kanira, 
MRK.8.2	“Pagsanguꞌan kuy mga taw ngaytu, sabap ikatlung aldaw na kayti nga kaꞌiba-iba ku sira, ega nay pangaꞌen nira. 
MRK.8.3	Kayti, in paꞌuliꞌen ku sira nga pamaggetmanan, barang ega katatas. Garing paꞌ maka duꞌut alaid i beken ngaytu.”
MRK.8.4	Maat i tubag it mga alagad ya ngayti, “Ampuꞌan, ari nay mapisiꞌan ta kayan it pangaꞌen situt rugar ngaytung kapupuyangtan nga makapakaꞌen it yanayan ngayang kadakel it taw?”
MRK.8.5	“Ay pirang batuy tinapay mi asan?” maat ni Jesus it kanira.
MRK.8.5	“Ampuꞌan,” maat nira, “pitu mana bayning batu.”
MRK.8.6	Piyaꞌdung ni Jesus i mga taw ngayti. Inangut ya i pitu ngayting batu nga tinapay bawnga nagpasalamat kanya duꞌun it Ampuꞌang Diyus. Pagkatupus ya, biyagiꞌ-bagiꞌ ya bawnga ipiyamgay yat mga alagad ya ka ipanundul nira duꞌut mga taw ngayti. Ta, ipiyanundul na it mga alagad. 
MRK.8.7	May pirang batu gasiꞌ nga seda-sedaꞌ nira. Nagpasalamat siꞌ si Jesus it sumaꞌup duꞌun it Ampuꞌang Diyus, bawnga isingkat yat mga alagad ya nga ipanundul gasiꞌ. 
MRK.8.8	Kimnaꞌen i muꞌsa ngayti seked it namagkaꞌgen. Ta, rinutun it mga alagad i namagkaꞌpedan, nakapnuꞌ it pitung kasupakanan. 
MRK.8.9	Kadakel it kimnaꞌen ngayti, mga epat nga ribu. Bawnga piyapanaw na ni Jesus i mga taw ngayti. 
MRK.8.10	Simnakay na si Jesus baw mga alagad ya, ka naꞌaduꞌun it rugar nga sakep it Dalmanuta.
MRK.8.11	May miyabut nga mga Pariseo nga magpakidaꞌeg it ki Jesus. Ireg nira nga sukda-sukdanan kanya, aypaꞌ magꞌangut nga paltegan ya sira it esang tandaꞌanan nga pasar duꞌun it langit. 
MRK.8.12	Nangginawat maꞌber si Jesus kat kadakulat kasmek ya, baw miyampang nga magꞌaat, “Unuka magꞌangut it tandaꞌanan i mga katataawan kayti? Kamatuudan tu nga ipagꞌaat kut imyu, nga egay ipalteg kut imyu nga maski unu nga tandaꞌanan.” 
MRK.8.13	Ta, tiyananan ya na sira. Simnakay siꞌ na Jesus it sakayan, nandipag duꞌun it sang dipag it lapnaw.
MRK.8.14	Magsasakay na na Jesus it magpandipag temed ta, nalipatan it mga alagad nga magbalun it dakulang tinapay. Sangbat lamang i tinapay nga balu-balun nira. 
MRK.8.15	Simnasar si Jesus, nga maat ya, “Iyan magꞌintur kamu it ipagpaꞌalsa it mga Pariseo baw ki Herodes.”
MRK.8.16	Pagkagneg it mga alagad, kimidem-kideman sira nga magꞌaat, “Inaat ya bayan i atkayan ka ega ngaytuy balun tami nga tinapay.”
MRK.8.17	Temed ega nataguꞌ it ki Jesus i pamagkidem-kidemen it mga alagad ya ngayti. Aypaꞌ ka iningkut ya sira, nga magꞌaat, “Unuka pagkidem-kidemen mi i daꞌkamu nakapagbalun it tinapay? Unu, ega paꞌ magkatantuwan mi u magkasepsepan? Unu, ega magkaꞌbut it pikiran mi tu? 
MRK.8.18	Unu, egay mamata mi? Egay tatalinga mi? Unu, nalipatan mi na? 
MRK.8.19	Iyan basaꞌan biyagiꞌ-bagiꞌ kuy limang batu nga tinapay nga ipiyakaꞌen it limang ribung kataawan, ta pira nga kabaꞌayan i napnuꞌ it simnubraꞌ?”
MRK.8.19	“Sang puluꞌ may duwang kabaꞌayan,” tubag nira.
MRK.8.20	“Ta yan biyagiꞌ-bagiꞌ ku gasiꞌ i pitung katinapayan nga ipiyakaꞌen it epat nga ribu, ta pirang kasupakanan i nabtangan mi nga namagkapnuꞌ it simnubraꞌ?”
MRK.8.20	“Pitung kasupakanan,” tubag it mga alagad ngayti.
MRK.8.21	“Ta, unuka ega paꞌ magkasepsepan mi tu?” maat siꞌ ni Jesus ngayti. “Ega bayan pangaꞌen i pagpapuntuꞌan kut sasar ku ngaytu.”
MRK.8.22	Nakaꞌbut na Jesus duꞌun it Betsaida. May mga taw nga miyabut nga magtataban it esang beleg. Ipagꞌabang nirat ki Jesus nga tapalen ya in mapakay. 
MRK.8.23	Diyundun ni Jesus i beleg ngayti, tiyaban ya duꞌun it liꞌwan it lansangan. Piyaꞌidan ni Jesus it laway ya i mga mata bawnga tiyapal ya. “Unu,” maat ya, “may magkaltegan mu na nga bagay?”
MRK.8.24	Nanigmata i beleg ngayti, baw maat ya, “Eeꞌ, magkaltegan ku nay mga taw nga magpanaw, temed subung paꞌ sira it mga kayu.”
MRK.8.25	Siyaꞌupan siꞌ ni Jesus it tumapal i naglimbang nga matat beleg ngayti. Timnermek na it seyek i beleg ngayti. Ta, nagꞌuliꞌnan nay eyag it mata ya. Magkaltegan ya nang banar i muꞌsa.
MRK.8.26	“Ta,” maat ni Jesus it kanya, “muliꞌ ka na. Ayaw ka nat pamsag duꞌun it lansangan.”
MRK.8.27	Bawnga naꞌaduꞌun si Jesus baw mga alagad ya it mga baryu nga sakep it siyudad it Cesarea Filipos. Bawnga iyan magpanaw-panaw sira duꞌun, iningkut ni Jesus i mga alagad ya ngayti. Maat ya, “Unuy magkadengeg-dengegan mi nga patandes it mga katataawan in siyu aku?”
MRK.8.28	Katubag i mga alagad ya ngayti, maat nira, “Iyan beken, maat nira si Juan ka ngayting magpamawtis. Ta kat beken gasiꞌ, si Prupitaꞌ Elias ka kunuꞌ. Ta, may magꞌaat paꞌ nga esa ka kat mga prupitaꞌ ngayti it tagnaꞌ nga nagꞌegen it paꞌuliꞌ.”
MRK.8.29	“Ta kamu,” maat ni Jesus ngayti, “unuy masugid mi pasar it aken nga in siyu aku?”
MRK.8.29	Katubag si Pedro, maat ya, “Ikaw talagay isiyanggup nga Cristo.”
MRK.8.30	Bawnga ibiyenge-bengel ni Jesus it mga alagad ya ngayti nga ega paꞌ isugid nira it maski siyu nga kanyay Cristo nga matuud.
MRK.8.31	Egay beken, ipiyapuꞌun na ni Jesus it paꞌrut it mga alagad ya nga, kanya nga Taga Langit nga Ipiyanganak it Taw, dakel-dakel na nga kakuriꞌan i malabayan ya. Tibabaꞌen kanya it mga mataꞌas nga ginuꞌu, mga pagbayaꞌen it sasirduti baw mga manigpaꞌyag it urdin, baw imatayen paꞌ kanya. Temed pagꞌikatlung aldaw, maꞌgen naga kanya it paꞌuliꞌ. 
MRK.8.32	Iriyapar ya talaga it kanira.
MRK.8.32	Pagkagneg ni Pedro, inambayan ya si Jesus bawnga siyabar ya. 
MRK.8.33	Temed naglised si Jesus ka lintegan yay mga alagad ya nga beken. Bawnga siyardaw ya si Pedro, nga magꞌaat, “Paꞌalaid ka situt aken. Magꞌampang ka nga subuk ki Satanas. Iyan i kat pikir mu, ega kaꞌirgan it Ampuꞌang Diyus, in daꞌga kat taw lamang.”
MRK.8.34	Piyapaꞌadeꞌdeng ni Jesus i mga taw baw mga alagad ya ngayti baw miyampang kanya, nga magꞌaat, “In talagang ireg it maski siyu nga sumunud it aken, kaꞌilangan lipaten ya nay sadili ya nga kaꞌirgan. Subuk pasaꞌnen yay sadiling krus, ka yanay pagsunudun ya, aken na nga kaꞌirgan maski ikagtas nat ginawa ya. 
MRK.8.35	Ka iyan magraras nga banar it kaꞌgenan ya, maꞌlam nagaytu asat kanya. Temed iyan temeꞌteꞌ it aken baw palkep it Magayeng Baritaꞌ maski maat ikagtas nat ginawa ya, makanya talagay kaꞌgenan nga ega basta-basta. 
MRK.8.36	Ka unuy mapulus it esang taw, maski na maat makanya i muꞌsang manggad situt banwa, in maꞌilang i kiyarurwa ya ka kaꞌaduꞌun it kakuriꞌan nga egay kaskedan? 
MRK.8.37	Simpri ega nay mabwat ya nga makaribri paꞌ it kanya duꞌun. 
MRK.8.38	Yay matuud, kadakel it mga taw kayti, maraꞌe-raꞌet i adat baw talagang daꞌsira magsunud it kaꞌirgan it Ampuꞌang Diyus. Ta it atkayan, in siyu-siyu nga iꞌyaꞌ yay pasakep it aken baw pakimatuud it ampang ku, talagang aku nga Taga Langit nga Ipiyanganak it Taw, iꞌyaꞌ ku naga kanya, pagpaꞌuliꞌ ku siꞌ situ nga matanyag na nga situt aken i kabantugan it Amaꞌ ku, baw kaꞌibaan kuy ega babasta-bastaeng mga anghil.”
MRK.9.1	Maat pay beken nga inaat ni Jesus it kanira, “Matuud talagaytu i iꞌaat ku ngaytut imyu, nga may pira situ kayti nga ega matay seked it ega naltegan niray pangabut it kaꞌadiꞌan it Ampuꞌang Diyus kat ega masbungan nga guna ya.”
MRK.9.2	Nagtaꞌlib i enem nga aldaw, piyabayaꞌ ni Jesus si Pedro, si Santiago baw si Juan, ega nay kaꞌibaan nirang beken. Timnungul sira duꞌun it esang matindeg nga bukid. Iyan duꞌun na sira, naltegan nira nga nagsiyang i kinataw ni Jesus. 
MRK.9.3	Malinang-linang nay pakayan ya baw atnat namukaꞌ na nga langeb i pamuti-putiꞌ, nga talagang ega masbungan it maski siyu nga manigpaputiꞌ it rambay situt banwa. 
MRK.9.4	Sakaliꞌ nga naltegan it tulu ngayting mga alagad si Moises duwa ni Elias, nga magpakisugi-sugid it ki Jesus ngayti.
MRK.9.5	Inaat ni Pedro si Jesus, “Agalen, magayen talaga nga situ tami na. Baw magayen siguru, muwat kamit tulung kaꞌardungan. Esay imu, esay ki Moises baw esay ki Elias.” 
MRK.9.6	Ega na napikir ni Pedro i inampang ya ngayti sabap ereꞌeret talagay iꞌlam ya, atnagay kat mga kaꞌibaan ya ngayti.
MRK.9.7	Ta sakaling inlungan sirat esang kunum, baw may gaꞌmaran nga duꞌun nat kunum ngayti i sinraꞌan, nga magꞌaat, “Itu i pagmaꞌa-maꞌalen ku nga Anak. Pagnegan mi kanya it magayen.”
MRK.9.8	Sakaliꞌ siꞌ, pagpanigmata it mga alagad ngayti, ega nay naltegan nira nga kaꞌibaan nirang beken, si Jesus na lamang ngayti.
MRK.9.9	Iyan magpanadsad na sira, ipiyagbenge-bengel ni Jesus it kanira nga magꞌaat, “Iyan ega isugi-sugid mit maski siyu i nagpasar ngayan kat mata mi seked it ega paꞌ naꞌgen aku it paꞌuliꞌ, aku nga Taga Langit nga Ipiyanganak it Taw.”
MRK.9.10	Siyunud it mga alagad i ipiyagbenge-bengel ngaytit kanira, temed yay buwat nirang tulu, ingku-ingkutun in unuy kaꞌulugan it paꞌaaten ya ngayting pagꞌegen it paꞌuliꞌ. 
MRK.9.11	Bawnga iningkut nira si Jesus. Maat nira, “Unuka pagꞌaaten it mga manigpaꞌyag it urdin nga kaꞌilangan kunuꞌ nga paꞌuliꞌ daꞌan si Elias ngayan nga prupitaꞌ it tagnaꞌ paꞌ, nga muꞌna kanyat isiyanggup nga Cristo?”
MRK.9.12	Katubag si Jesus, maat ya, “Matuud yan nga paꞌasitu daꞌan si Elias ka simpanen yay muꞌsang bagay. Ta in atkayan, unuy pikir mi nga in unuka ipagꞌaat it kasuratan i sabap it aken, nga Taga Langit nga Ipiyanganak it Taw, nga teger-tegeren baw palabayen it dakulang kakuriꞌan? 
MRK.9.13	Temed matuud tu talagay iꞌaat ku ngaytut imyu, nga miyabut na situ si Elias, baw binwat nirat kanya i kumpur naꞌirgan nira, uyun kat inaat it kasuratan pasar it kanya.”
MRK.9.14	Abutan na Jesus duꞌun it mga alagad ngayting natuduꞌ, dakel na nga pagtaw i duꞌun. Baw may mga manigpaꞌyag it urdin nga magpakidaꞌeg it mga alagad ngayti. 
MRK.9.15	Subuk nakakiꞌdat i mga taw pagkalteg nirat ki Jesus. Magpapalagyu siray simnusmu nga magpangumusta. 
MRK.9.16	“Unu bay pagpakidaꞌgan mit kanira?” ingkut ni Jesus.
MRK.9.17	Katubag i sang kataawan nga duꞌun it kadadaklan ngayti. Maat ya, “Manigtulduꞌ, pagtabanen ku baꞌ situt imu i anak ku nga lalaki ka magpulpug kanya. Talagang ega na magbunawar i ampang ya. 
MRK.9.18	Kada yan rangtan kanya, gembaꞌ ka magpangingsil. Magburaꞌ-buraꞌ i baꞌbaꞌ ya baw maggeget i nipen ya. Ipiyagꞌabang ku na kanya it mga alagad mu nga imugawun niray magpapulpug ngaytu. Temed ega magkaꞌimugaw nira.”
MRK.9.19	Pagkagneg ni Jesus, maat ya, “Kamung mga taw kayti, kurang talagay pamayaꞌ mi. Kaꞌnu mana baytuy ipamayaꞌ mi nga banar it naꞌlay na nga kaꞌiba-iba mi aku? Seked it kaꞌnu kaꞌilangan nga pagsagkaꞌen kuy adat mi ngaytu? Ipaꞌasini mi nat aken i waꞌwaꞌ ngayan.”
MRK.9.20	Tiyaban duꞌut ki Jesus i waꞌwaꞌ ngayti. Pagkalteg it maraꞌe-raꞌet ngaytit ki Jesus, piyaranget ya nat maꞌget. Nangingsil siꞌ i waꞌwaꞌ nga gimimbaꞌ duꞌun it lugtaꞌ, nagpabalitadtad it magbuburaꞌ-buraꞌ siꞌ i baꞌbaꞌ.
MRK.9.21	Iningkut ni Jesus i amaꞌ it waꞌwaꞌ ngayti. Maat ya, “Kaꞌnu bay pagpapuꞌun it pulpug ya ngaytu?”
MRK.9.21	“Garing paꞌ bayan it deke-dekeyeꞌ paꞌ,” tubag it amaꞌ it waꞌwaꞌ ngayti. 
MRK.9.22	“Talagang ega naytu pagliꞌdan it magpapulpug ngaytu. Pirmi naytu nga magpasugba duꞌun it apuy, magpagbaꞌ duꞌun it danum. Pagpangibit-kibitan mana talaga it kamataynen i itung waꞌwaꞌ. Temed in may mabwat mu naga, sanguꞌan mu kami baw tabangen mu.”
MRK.9.23	“Unuytu i pagꞌaaten mu nga, ‘In may mabwat ku naga’?” maat ni Jesus. “Mabwat talagay maski unu, basta may pamayaꞌ baw pagsarig duꞌun it Ampuꞌang Diyus.”
MRK.9.24	Timnubag nga lagi i amaꞌ it waꞌwaꞌ ngayti it diyadakulaꞌ ya na nga magꞌaat, “Talagang magpamayaꞌ aku baw magsarig. Tabangen mu aku nga maꞌayus i kurang paꞌ kat pamayaꞌ ku.”
MRK.9.25	Iyan naltegan ni Jesus nga ega siꞌ magbugtuꞌ i bulyug it taw nga magꞌabut, siyardaw yay magpapulpug ngayting maraꞌe-raꞌet. Maat ya, “Ikaw nga maraꞌe-raꞌet nga magpabuyun baw magpabngel it taw, pagsekaten ku ikaw kayti nga limꞌid ka na asat waꞌwaꞌ ngayan, baw ayaw ka nat saꞌu-saꞌup it papulpug it kanya!”
MRK.9.26	Nangurisang i maraꞌe-raꞌet ngayti. Parabir linꞌidan ya, piyapangingsil yang banar, nga kaꞌaat ka patay na i waꞌwaꞌ ngayti. Aypaꞌ ka dakel nay magꞌaat, “Ta, bilaꞌ, patay na.” 
MRK.9.27	Temed singkel ni Jesus i alima it waꞌwaꞌ ngayti ka biyangun, langkuy it ipiyatindeg.
MRK.9.28	Iyan siminled na si Jesus duꞌut balay, tiyeꞌe-teꞌeng kanyat mingkut it mga alagad ya. Maat nira, “Unu bayan ka ega naꞌimugaw namen i magpapulpug ngayang maraꞌe-raꞌet?”
MRK.9.29	Katubag si Jesus, maat ya, “Iyan atkayan nga kalasi it maraꞌe-raꞌet, ega yan maꞌimugaw in daꞌga sabap it paꞌres kat panalangin.”
MRK.9.30	Liminꞌid siꞌ na Jesus duꞌun, namagpanaw siꞌ. Namsag sira duꞌun it Galilea. Ega ireg ni Jesus nga maꞌrutan it mga taw in ariyen kanya, 
MRK.9.31	sabap pagtulduꞌan yay mga alagad ya. Maat ya, “Magꞌabut talaga nga subuk idagang aku nga Taga Langit nga Ipiyanganak it Taw. Ipaꞌalima aku duꞌun it mga punuꞌan, ka imatayen nira aku. Temed magꞌegen aku nagat paꞌuliꞌ, pagꞌikatlung aldaw.” 
MRK.9.32	Ega nasepsepan it mga alagad i kaꞌulugan it inaat ngayti ni Jesus, temed daꞌsira miningkut ka mamagꞌaliꞌ.
MRK.9.33	Inabut na Jesus duꞌun it Capernaum. Iyan duꞌun na sirat balay, iningkut ni Jesus i mga alagad ya. Maat ya, “Unu bay pagdaꞌe-daꞌegan mi ngayan duꞌut dalan?” 
MRK.9.34	Egay nakatubag nga mga alagad, ka pagdaꞌe-daꞌegan nira ngayti, in siyu manggid it kanira i piyakamataꞌas.
MRK.9.35	Nagpagayen-gayen it adung si Jesus baw piyapatpad yay mga alagad ya ngayti nga sang puluꞌ baw duwa. Maat ya, “Iyan magꞌireg it kauꞌna it kabantugan, kaꞌilangan ya nga pababaꞌ it muꞌsa baw baraꞌan ya manigsirbi it muꞌsang taw.” 
MRK.9.36	Pagkaꞌampang ni Jesus kayti, inanu yay esang waꞌwaꞌ ka piyatindeg duꞌun it adapan nira. Siyakem kanya ni Jesus nga miyampang siꞌ, nga magꞌaat, 
MRK.9.37	“In siyuy tumanggap it esang mapiyababaꞌ nga subung it waꞌwaꞌ ngaytu sabap it pamayaꞌ yat aken, aku i pagtanggapen ya. Baw iyan magtanggap it aken, ega lamang aku i pagtanggapen ya in daꞌga pati Amaꞌ ku nga nagtaꞌeg it aken.”
MRK.9.38	Kaꞌampang i esang alagad nga si Juan. Maat ya, “Agalen, may naltegan namen baꞌ nga taw nga magpangimugaw it maraꞌe-raꞌet, nga ngaran mu i pagsangpiten ya. Ta siyulang-sulang namen yan, ka ega naga kaꞌibaan ta kanya.”
MRK.9.39	Temed pagkagneg ni Jesus, maat ya, “Ega sulang-sulangen mi kanya. Sabap egay taw nga pagkabwat yat kalililuꞌan nga bagay kat ngaran ku, mampang nga lagi it maraꞌe-raꞌet nga kuntraꞌ yat aken. 
MRK.9.40	Sabap yay matuud, in ega magpakikuntraꞌ it aten, kampiꞌ yan it aten. 
MRK.9.41	Matuud i iꞌaat kut imyu, in siyuy paꞌinum it imyu it sang basu nga danum sabap it kamu, ki Cristo na, siguradu yan nga tumbasan kanya. 
MRK.9.42	Temed ta, in siyu nga pakursud it esang mapiyababaꞌ nga subung it waꞌwaꞌ ngaytu nga magpamayat aken, magayen paꞌ talagay paribatuwan na lamang kanya it dakulaꞌ nga gigiling nga batu ka itdag na lamang duꞌun it tengat laud. Magayen pat tabusun yay atkaytung kadakulat karaꞌe-raꞌetan.
MRK.9.43	Ka in beteꞌ alima muy magkagaringan it ipagkasalaꞌan mu, peꞌteken mu na lamang. Ka egay bali, maski peꞌtek i sang baling alima, basta maꞌimu i kaꞌgenan nga egay kaskedan. Ega gat limbang pay alima nga italpak duꞌun it apuy nga egay kapugdawan ya.
MRK.9.45	Ta in aꞌay mu gasiꞌ i ipagkasalaꞌan mu, peꞌteken mu gasiꞌ. Ka egay bali, maski peꞌtek i sang baling aꞌay, basta maꞌimu i kaꞌgenan nga egay kaskedan. Ega gat limbang pay aꞌay nga italpak duꞌun it apuy nga egay kapugdawan ya. 
MRK.9.47	Ta in beteꞌ mata muy magkagaringan it ipagkasalaꞌan mu, luwaten mu na lamang. Ka egay bali, maski paglulwaten nay sang baling mata, basta kasled ka duꞌun it kaꞌadiꞌan it Ampuꞌang Diyus. Ega gat naglimbang pay mata nga makaꞌaduꞌun it ega basta-bastang panriga. 
MRK.9.48	Sabap karigaan nira duꞌun, talagang egay kaskedan, ka magkaꞌen it kanira nga ulud, ega magpata-patay, baw ta yanayan, apuy nga ega magkaꞌrut mamugdaw.
MRK.9.49	Yay matuud, may mga kakuriꞌan nga malabayan it muꞌsa, nga ipagkagayen it adat nira. Ka subung nagat buwat it asin baw apuy, mga kakuriꞌan ngaytu i magꞌawaꞌ it in unuy ega magayen u egay kakapulusan. 
MRK.9.50	Magayen i asin basta mapalaꞌ naga. Temed in ega na mapalaꞌ, magꞌuꞌunu paꞌ mapapalaꞌ it sumaꞌup? Ta kamu, kaꞌilangan nga adaten mi i subung nagat kapalaꞌ it asin ngaytu. Ka in maꞌadat mi i atkaytu, kat ikagayen tu it esa may esa. Baw paꞌresan mi i pagꞌurunyun nga kat ikaꞌimbeng it pakiꞌiba-iba mi it masigkataw mi.”
MRK.10.1	Liminꞌid siꞌ na Jesus duꞌun it Galilea. Naꞌaduꞌun it rugar it Judea baw nanlangbus duꞌun it sang dipag it danum it Jordan. Ta riyamu siꞌ kanya duꞌun it dakel na nga mga taw. Ta, subung nat buwat yat kaꞌlay, tiyulduꞌan ya sira.
MRK.10.2	May mga Pariseo nga naꞌaduꞌun it ki Jesus, ka antap it nakem nira nga sukda-sukdanan kanya kat ingkut nira ngaytung ituꞌun nga magꞌaat, “Unu, uyun duꞌun it urdin ni Moises nga pablagan it lalaki i asawa ya?”
MRK.10.3	Katubag si Jesus, maat ya, “Ay unuy ipiyagꞌurdin ni Moises it imyu?”
MRK.10.4	Maat siꞌ nira, “Ta, ipagꞌintulut naga bayan ni Moises nga pablagan it lalaki i asawa ya, basta may kasuratan nga katandaꞌ it nagbelag na sira.”
MRK.10.5	Temed pagtubag siꞌ ni Jesus, maat ya, “Sabap it kadsen it ulu mi, aypaꞌ ka may ipiyagsurat ya nga urdin nga atkaytu. 
MRK.10.6	Ka daꞌga baꞌ garing it tagnaꞌ paꞌ, pagguna it Ampuꞌang Diyus it banwa, giyuna ya i babay baw lalaki?
MRK.10.7	Aypaꞌ ka tananan it lalaki i amaꞌ baw inaꞌ ya ka magsagpun na sira magꞌasawa. 
MRK.10.8	Ta egay beken, subung na sirat sang kabilu-bilugan.
MRK.10.9	Ta, it atkayan na, simpri ega mapakay nga belagen it taw i ipiyagsagpun it Ampuꞌang Diyus.”
MRK.10.10	Pagꞌabut nira duꞌut balay, mga alagad ya siꞌ ngayti i miningkut it kanya pasar it iti nga bagay. 
MRK.10.11	Tubagen sira ni Jesus, maat yat kanira, “In siyu-siyu nga lalaki i pablag it asawa ya ka mangasawa it beken, talagang nakapakun kanya nga kuntraꞌ it asawa ya ngayti. 
MRK.10.12	Ta, atkayan nagay babay nga pablag it asawa ya ka paꞌasawa it beken, talagang nakapakun kanya.”
MRK.10.13	Kaꞌsang aldaw may mga taw nga timnaban it dedekeyeꞌ nga mangaꞌwaꞌ duꞌun it ki Jesus ka isaꞌun panalanginan it pagtatapalen. Temed siyardaw sira it mga alagad. 
MRK.10.14	Pagkamuya ni Jesus kayti, ega napakay ya. Maat yat mga alagad ya ngayti, “Ega sulang-sulangen mi i mangaꞌwaꞌ nga magpaꞌasitut aken. Pataꞌnan mi lamang. Sabap mga mapiyababaꞌ nga subung it mangaꞌwaꞌ ngaytu, sira i mapakay nga pasakep it kaꞌadiꞌan it Ampuꞌang Diyus. 
MRK.10.15	Matuud tu i iꞌaat ku ngaytut imyu, nga in siyu i ega pasbung it waꞌwaꞌ nga dekeyeꞌ kat pagpasakep yat pamegbeg it Ampuꞌang Diyus, ega talaga makasled duꞌun it kaꞌadiꞌan ya ngaytu.” 
MRK.10.16	Bawnga siyakem ni Jesus i mangaꞌwaꞌ ngayti, baw piyanalanginan ya sira it pamagtatapalen.
MRK.10.17	Iyan magpapanaw siꞌ si Jesus, may esang lalaki nga magpapalagyu i minlep duꞌut kanya. Nanluud duꞌut sarungaan ya baw miningkut, nga magꞌaat, “Magayen nga Manigtulduꞌ, unu bay dapat ku nga buwaten isaꞌun maꞌaken i kaꞌgenan nga egay kaskedan?”
MRK.10.18	Pagtubag ni Jesus, maat ya, “Talagang ega basta-bastang ipabetang mu it magayen i esang taw, maski aku ngaytu, in daꞌga sepsepen mu daꞌan i paꞌaaten nga ‘magayen’. Ka Ampuꞌang Diyus lamang i talagang magayen. 
MRK.10.19	Siguru magkaꞌrutan mu i mga urdin. Kuydaw ka it pangimatay it masigkataw mu. Kuydaw ka it pamakun duꞌun it ega asawa mu. Kuydaw ka it panakaw. Kuydaw ka it panistigu it ega matuud. Ayaw kat pangangken. Galangen mu i amaꞌ baw inaꞌ mu.”
MRK.10.20	“Manigtulduꞌ,” maat siꞌ it lalaki ngayti, “muꞌsa ngayan, pagsunudun ku nayan garing it pagwaꞌwaꞌ ku.”
MRK.10.21	May raras nga tiyermek ni Jesus it semyek, baw inaat kanya, “May esa paꞌ nga bagay nga magkakurangan mu. Muliꞌ ka na ka ipaꞌalang muy muꞌsang kusas mu bawnga itabang mu it mga makukuriꞌ i bayad ya. Ka in buwaten mu gaytu, siguradung may kamanggadan mu duꞌun it langit. Pagkabwat mut muꞌsa ngaytu, paꞌuliꞌ ka siꞌ situ, ka magbaya-bayaꞌ ka nat aken, nga alagad ku na.”
MRK.10.22	Pagkagneg it lalaki ngayti, nanrusarem i rupa ya. Napanaw na kanyat pagsesmeken, sabap talagang manggaden kanya.
MRK.10.23	Liniling ni Jesus i mga alagad ya bawnga inaat ya sira, “Talagang makuriꞌ makaꞌuyut i manggaden duꞌun it kaꞌadiꞌan it Ampuꞌang Diyus.” 
MRK.10.24	Naliluꞌ i mga alagad it iti nga ampang. Bawnga inaat siꞌ ni Jesus, “Mga bilang anak ku, talagang ega basta-basta makaꞌuyut i taw duꞌun it kaꞌadiꞌan it Ampuꞌang Diyus. 
MRK.10.25	Yay matuud, marway paꞌ makalapas i dakulang ramu-ramu nga kamelyo duꞌun it erek it dagum, ega gat manggaden nga kasled duꞌun it kaꞌadiꞌan it Ampuꞌang Diyus.”
MRK.10.26	Naliluꞌ talaga i mga alagad. Aypaꞌ miningkut sira nga magꞌaat, “Ta in atkayan nga makuriꞌ maribri i mga manggaden nga dakulay kaya nira, ta siyu gay maribri? Daꞌga ega na?”
MRK.10.27	Tiyermek sira ni Jesus it semyek baw maat yat kanira, “Talagang egay maski unu nga mabwat it taw nga ipagkaribri it kanya. Temed in Ampuꞌang Diyus, mabwat yay muꞌsang bagay. Kanyay magkaribri it mga taw.”
MRK.10.28	Miyampang si Pedro, maat ya, “Ta amen ngaytu, Agalen, daꞌga baꞌ tiyananan namen nay muꞌsa ka magbaya-bayaꞌ kami nat imu?”
MRK.10.29	Katubag si Jesus, maat yat kanira, “Kamatuudan tu nga iꞌaat kut imyu, nga daꞌgay-daꞌga tumbasan i maski siyu nga magkatanan it pamalay-balay ya, mga sulsug ya, giyaringan baw mga anak ya, u pagngatanan ya, sabap it pagsirbi yat aken baw palkep it Magayeng Baritaꞌ. 
MRK.10.30	Ka siguradu talaga nga sang gatus nga dubli i matanggap ya kat itu nga kaꞌgenan, mga balay, mga giyaringan, mga sulsug, mga anak baw pagngatanan, temed ega mawaraꞌ tu i pakuriꞌ it beken. Bawnga in duꞌun nat ikadwang kaꞌgenan, makanya i kaꞌgenan nga egay kaskedan. 
MRK.10.31	Temed yay matuud, dakel i mataꞌas kayti kat pabetang it taw nga baraꞌan nira raꞌyat pagꞌabut it iting aldaw. Baw dakel sira kayti nga raꞌyat lamang kat pabetang it taw, temed baraꞌan nira mataꞌas duꞌun it kaꞌadiꞌan it Ampuꞌang Diyus.”
MRK.10.32	Magpanaw na sira nga paꞌaduꞌut Jerusalem. Magꞌuuꞌna si Jesus it mga kaꞌibaan ya. Kat mga alagad ya, magkaliluꞌan nira. Mga taw nga magdadasun it kanira, mamagꞌiꞌlam, ka in unuy mabetangan ni Jesus duꞌun. Ta it atkayti, ipiyapinpin siꞌ ni Jesus i sang puluꞌ baw duwa ngayting mga alagad ya baw isiyugid ya sit kanira i mabetangan ya. 
MRK.10.33	Maat ya, “Kayti magpaꞌaduꞌun tamit Jerusalem. In duꞌun na, aku nga Taga Langit nga Ipiyanganak it Taw, idagang duꞌun it mga pagbayaꞌen it mga sasirduti baw mga manigpaꞌyag it urdin. Betanganan nira aku it ukuman nga kamataynen. Baw iꞌintergaꞌ aku duꞌun it mga taw nga ega Judio. 
MRK.10.34	Talagang teger-tegeren nira aku, supraan, ripdasan, baw imatayen paꞌ. Temed magꞌegen aku nagat paꞌuliꞌ pagꞌikatlung aldaw.”
MRK.10.35	Bawnga nagpatpad duꞌut ki Jesus si Santiago baw si Juan, nga mga anak ni Zebedeo, baw maat nira, “Agalen, may kuꞌangutun namen baꞌ sana situt imu. In mapakay, parigaan mut muwat.”
MRK.10.36	“Unu bay kuꞌangutun mi ngayan?” maat ni Jesus.
MRK.10.37	Tumubag i duwa ngayti, maat nira, “Sana iꞌildaw mut amen i pudir nga duꞌut umid mu i adungan namen duꞌun it kabantugan mu. Esay kat iwanan mu nga ayun, esay kat gibang.”
MRK.10.38	“Subuk ega magkaꞌrutan mi i pagꞌangutun mi ngayan,” maat ni Jesus it kanira. “Unu, kaya mi nga labayen i kakuriꞌan nga labayen ku? Unu, masagkaꞌan mi i subraꞌ na nga panriga-riga nga ipasagkaꞌ it aken?”
MRK.10.39	“Aaꞌ, kaya namen,” maat i tubag it duwa ngayti.
MRK.10.39	“Yay matuud,” maat ni Jesus, “kakuriꞌan nga labayen ku, labayen mi gasiꞌ. Baw betanganan kamu naga it subraꞌ na nga panriga-riga nga subung it ibetangan it aken. 
MRK.10.40	Temed ega manggaring it aken i pabetang-betang nga in siyuy madung kat iwanan ku nga ayun baw kat gibang. Iyan mga araꞌdungan nga paꞌaaten, may pagꞌaꞌargan yan.”
MRK.10.41	Pagkaꞌrut it sang puluꞌ ngayting mga alagad, miniseg sirat ki Santiago baw si Juan. 
MRK.10.42	Aypaꞌ ka tiningped sira ni Jesus baw maat yat kanira, “Magkaꞌrutan mi nga iyan pagkilalaen nga mga pagbayaꞌen it mga taw nga ega magkilalat Ampuꞌang Diyus, maꞌigpit i pamegbeg nira it mga pagsasakpen nira ngayti. Subraꞌ nay buwat it mga piyakamataꞌas nga punuꞌan nira. 
MRK.10.43	Temed ega sana atkayan i adaten situt imyu. In daꞌga, in siyu manggid it imyu i magꞌireg magmabantug, kaꞌilangan manigsirbi kanya it kaꞌibaan ya. 
MRK.10.44	Baw in siyuy magꞌireg it magbaraꞌ nga piyakamataꞌas, kaꞌilangan pasbung kanya nga uripen it muꞌsa. 
MRK.10.45	Ka yay matuud, maski aku nga Taga Langit nga Ipiyanganak it Taw, ega maat iyan i inasitu ku, isaꞌun masirbiyan it beken, in daꞌga aku i magsirbi baw ipagtas kuy ginawa ku nga yay itanggung it kasalaꞌan it kadaklan.”
MRK.10.46	Nakaꞌbut na si Jesus duꞌun it Jerico, kaꞌibaan ya nagay mga alagad ya ngayti. Paggaring nira siꞌ duꞌun, daꞌga magbugtuꞌ i bulyug it taw nga dimnasun it kanira. May napsagan nira nga beleg, magꞌaꞌdung duꞌun it binit it dalan ka magpaꞌildaw-ildaw. Ngaran ya si Bartimeo, amaꞌ ya si Timeo. 
MRK.10.47	Iyan naꞌrutan ya nga duꞌun si Jesus nga taga Nazaret, ipaggaꞌu-gaꞌuy ya na nga magꞌaat, “Jesus, nga tungtung-inapuꞌ it adiꞌ nga si David, sanguꞌan mu naga aku!”
MRK.10.48	Siyuraraw kanya it mga taw baw pagꞌaaten nga ega sumarit tingeg. Temed diyadakulaꞌ ya gat meget, “Tungtung-inapuꞌ it adiꞌ nga si David, beteꞌ sanguꞌan mu naga aku nga matuud!”
MRK.10.49	Timnindeg si Jesus ngayti nga magpanaw baw maat ya, “Paꞌasituun mi kanya.”
MRK.10.49	Aypaꞌ tiyaꞌwagan nira i beleg ngayti, nga magꞌaat, “Paksegen muy nakem mu. Tindeg! Ka pagpaꞌaduꞌunun ya ikaw.” 
MRK.10.50	Egay beken, inilkas yay gulamen ya. Nagpatitigdaw i timnindeg baw minlep duꞌut ki Jesus.
MRK.10.51	Maat ni Jesus it kanya, “Unuy ireg mu nga buwaten kut imu?”
MRK.10.51	“Agalen, abaa, ireg ku baꞌ magkalteg aku!” tubag it beleg ngayti.
MRK.10.52	“Ta in atkayan,” maat ni Jesus, “mapanaw ka na. Kalteg ka nayan sabap it pamayaꞌ mut aken.” Iti nga lagi, magkalteg na kanya, langkuy dimnasun na kanyat ki Jesus.
MRK.11.1	Iyan adeꞌdeng na sira duꞌun it Jerusalem, nga duꞌun na sira it Mungsuꞌ it Olibo, nga magkalawag nay mga baryu it Betfage baw Betania, may itiyaꞌeg ni Jesus it duwang kataawan nga mga alagad ya. 
MRK.11.2	Maat ya it kanira, “Paꞌaduꞌun kamu daꞌan it baryu ngaytit Betfage. Pagꞌabut mi yan duꞌun, may maltegan mi nga uꞌuybun it kabayuꞌ nga asno nga magsesget, nga ega paꞌ mansu. Uꞌbaden mi ka tabanen mi situt aken. 
MRK.11.3	In may mimraw it imyu in unuka pagꞌuꞌbaden mi, aaten mi nga, ‘Pagkaꞌilanganen baꞌ it Ampuꞌan. Iꞌuliꞌ naga bayan it semkad situ.’”
MRK.11.4	Ta, napanaw nay duwa ngayti. Naꞌanuꞌan niray asno ngayti duꞌun it binit it dalan, magsesget duꞌun it salakwatan it esang balay. Iyan pagꞌuꞌbaden na niray seget ya ngayti, 
MRK.11.5	iningkut sirat mga taw nga mamagtindeg-tindeg duꞌun. “Unuka pagꞌuꞌbaden mi i seget it asno ngayan?” maat nira. 
MRK.11.6	Itiyubag it duwa ngayti, iti na, ipiyagꞌaat ngayti ni Jesus it kanira. Pagkagneg nira, piyataꞌnan nira nay namagpanaw.
MRK.11.7	Tiyaban na nira duꞌut ki Jesus i uꞌuybun it asno ngayti. Pagꞌabut, ipiyagꞌampilu niray mga gulamen nira bawnga simnakay na si Jesus. 
MRK.11.8	Dakel i mga taw nga miyamlad it gulamen nira duꞌun it dalan. Iyan beken, nanigbas it palakpak it luwak nga subuk badangan, ka iti nay ipiyagdaꞌtun nira duꞌut dalan, nga tandaꞌ it paggalang baw pagꞌistimar nira it ki Jesus. 
MRK.11.9	Iyan mga taw nga duꞌun it uꞌnaan baw duꞌun it giyaringan ni Jesus, mamaggaꞌuy-gaꞌuy sira nga magꞌaat, “Mabantug kanya ngaytu nga tiyaꞌeg it Ampuꞌang Diyus! 
MRK.11.10	Mabantug i magꞌaꞌabut nga kaꞌadiꞌan it tungtung-inapuꞌ it adiꞌ nga si David! Bantugun i Ampuꞌang Diyus nga duꞌun it dibwat it langit!”
MRK.11.11	Diritsu si Jesus duꞌun it Jerusalem, baw siminled kanya duꞌun it Templo. Pagkapanleteg-leteg ya it muꞌsang mga bagay duꞌun it seled, nanliꞌwan na kanya ka apu-apun na, aypaꞌ nagpaꞌuliꞌ duꞌun it Betania, kaꞌibaan ya nagay sang puluꞌ baw duwa naga ngayting mga alagad ya.
MRK.11.12	Pagkadedelman, iyan mamagpanaw siꞌ sira nga garing duꞌut Betania ngayti, nakabatiꞌ si Jesus it getem. 
MRK.11.13	Nalawag ya duꞌun it ega naga alaid i sang puꞌun nga igos nga maluꞌgum. Inlep ya ka letganan ya in may buwaꞌ, ka adat it igos, magbayat magpandaꞌun i pamuwaꞌ ya. Arit ega, daꞌun nga bulun, beken it ega paꞌ timpu it pabubwaꞌ it igos. Nandaꞌun lamang.
MRK.11.14	Pagkamuya ni Jesus, maat ya it igos ngayti, “Garing kayti, ega nay makakaꞌen it buwaꞌ mu ka daꞌka na muwa-muwaꞌ seked it kaꞌnu-kaꞌnu.” Nagnegan it mga alagad ya ngayti i iti nga inampang ya.
MRK.11.15	Pagꞌabut nira siꞌ duꞌut Jerusalem, siminled siꞌ si Jesus duꞌun it Templo. Piyangimugaw ya i mga manigdagang baw mamagpangalang nga duꞌun it piyakakamaꞌyagan ya. Ipiyamagpakleb yay mga lamisaan it mga maniggantit pirak baw mga araꞌdungan it mga manigpaꞌalang it kalapatiꞌ.
MRK.11.16	Piyaar ya gasiꞌ i mamagpipirisiꞌen it dagangan duꞌun it piyakakamaꞌyagan ngaytit Templo. 
MRK.11.17	Bawnga nanulduꞌ kanya it mga taw nga maat ya, “Daꞌga baꞌ magbebtang duꞌun it isiyurat nga ampang it Ampuꞌang Diyus, nga magꞌaat,
MRK.11.17	‘Iyan balay ku nga pagsambaan it aken, taꞌwagen nga balay nga papanalanginan it muꞌsang bangsa.’
MRK.11.17	Temed binwat mi na nga pugad nat mga mananakaw!”
MRK.11.18	Nagnegan tu it mga pagbayaꞌen it sasirduti baw mga manigpaꞌyag it urdin. Garing sikayti, magtulus na sirat ikaꞌimatay nirat ki Jesus, ka magꞌiꞌlam na sirat kanya. Sabap kadakel, talagang magkasaga it panulduꞌ ya.
MRK.11.19	Iyan delem na, nanliꞌwan naga duꞌut siyudad ngayti si Jesus, sang siraan it mga alagad ya.
MRK.11.20	Pagkadedelman, taꞌliban nira, laꞌun na i igos ngayti. 
MRK.11.21	Nademdeman ni Pedro i iting kaꞌulugan baw inaat ya si Jesus, “Agalen, letganan mu baꞌ. Nalaꞌun nay igos ngayang siyumpaan mu.”
MRK.11.22	Pagtubag ni Jesus, maat ya, “Kaꞌilangan nga sarigan baw pamayaꞌnen mi i Ampuꞌang Diyus. 
MRK.11.23	Ka matuud talagaytu, maski siyuy semkat it itu nga mungsuꞌ, nga aaten ya, ‘Limꞌid ka asan, pasugba ka duꞌun it dagat,’ basta ega magduwa-duway pikir ya, ka talagang pagsisiguruun yay inampang ya ngaytu, siguradu nga buwaten it Ampuꞌang Diyus. 
MRK.11.24	Aypaꞌ ituy ipagꞌaat kut imyu, maski unuy angutun mi nga ipagpanalangin, kat nakem mi nga subuk natanggap mi na ka siguradu talaga nga matanggap mi yan. 
MRK.11.25	Takaꞌ parabir kamu manalangin, ipabetang mi nga piyasinsiya mi na i maski unu nga pagraꞌe-raꞌetan it nakem mi duꞌun it beken, isaꞌun pasinsiyaen kamu gasiꞌ i imyu it Amaꞌ mi nga duꞌut langit it mga kasalaꞌan mi. 
MRK.11.26	Temed in daꞌgay pasinsiya mi, daꞌkamu nagay imyu pasinsiyaen it Amaꞌ mi ngaytu nga duꞌut langit.”
MRK.11.27	Nagpaꞌuliꞌ naga na Jesus duꞌun it Jerusalem. Iyan magpanaw-panaw si Jesus duꞌun it piyakakamaꞌyagan it Templo, inlep kanya it mga pagbayaꞌen it sasirduti, sang siraan it mga manigpaꞌyag it urdin baw mga mataꞌas nga ginuꞌu. 
MRK.11.28	Iningkut kanya nga magꞌaat, “Unuy pudir mu it muwat it itu nga mga bagay? Siyuy minggay it imu it itung pudir?”
MRK.11.29	Pagtubag ni Jesus, maat ya, “Ingkutun ku gasiꞌ kamu. In matubag mi aku, bawnga isugid kut imyu in unuy pudir ku nga muwat it itu nga mga bagay. 
MRK.11.30	Siyuy giyaringan it pudir ni Juan nga mamawtis? Unu, duꞌun it Ampuꞌang Diyus u kat mga taw? Ta, tubag kamu.”
MRK.11.31	Pagkagneg nira kayti, remeteng-retengan sira, “In aaten ta, ‘Garing duꞌun it Ampuꞌang Diyus,’ aaten ya siꞌ kita, ‘Ta, unuka ega pagpamayaꞌnen mi kanya?’ 
MRK.11.32	Temed in aaten ta gasiꞌ, ‘Garing it taw,’ barang unuy buwaten it aten it mga katataawan?” Mamagꞌiꞌlam sirat mga taw sabap pagkilalaen it muꞌsa nga si Juan ngayti, esa nga prupitaꞌ. 
MRK.11.33	Aypaꞌ yanay itiyubag nirat ki Jesus, “Ega bayan magkaꞌrutan namen.”
MRK.11.33	“Ta in atkayan,” maat ni Jesus, “ega gasiꞌ isugid kut imyu i pudir ku nga muwat it mga pagbuwaten ku ngaytu.”
MRK.12.1	Ipiyasigi na ni Jesus i ampang ya, temed ipagpaꞌalimbawa ya. Maat ya, “May esang taw nga liminwak it luwak nga ubas duꞌun it uma ya. Kiyaliputput yat malad. Bawnga kimnali kanya it buwatan yat kikilangan it ubas ngayti, baw nagpatindeg paꞌ kanya it abwatay nga tatandaꞌan. Pagkaꞌman yat muꞌsa ngayti, isiyanaꞌ yat pirang kataawan nga manigꞌuma i ubasan ya ngayti, ka naꞌaduꞌun kanya it belag nga rugar. 
MRK.12.2	Iyan naꞌbut nay timpu nga pararanas nat ubas, piyapaꞌaduꞌun yay esa nga uripen ya ka mamisiꞌ it kanyang kabagiꞌan duꞌun it mga manigꞌuma ngayting siyanaꞌan ya. 
MRK.12.3	Temed pagkalte-kalteg it mga siyanaꞌan ngayti, inugup nira nat pasakit i uripen ngayti nga pagtaꞌgen, baw piyaꞌuliꞌ nirat egay maski unu nga taban.
MRK.12.4	Pagkamuyat tagpuꞌun ngayti, beken siꞌ nga uripen yay tiyaꞌeg ya, temed piyukul ga nira baw talagang tinibabaꞌ nira kanya. 
MRK.12.5	May tiyaꞌeg ya ga lamang nga esa paꞌ nga uripen ya, temed inimatay nay itiꞌen ngayti. Atkayti nang atkayti i pagbuwaten nira it beken paꞌ nga pamagtaꞌgen. May pagꞌugupun it pasakit baw may pagꞌimatayen.
MRK.12.6	Ta, esa mana i naꞌped nga mapakay nga papaꞌaduꞌunun it kanira, pagmaꞌa-maꞌalen ya nga anak ya nga lalaki. Iti nay kiyaꞌpusan nga piyapaꞌaduꞌun ya. Kat nakem ya, ‘Siguradu yan nga istimaren nirat magayen i anak ku ngaytu.’
MRK.12.7	Arit maamaatan i mga siyanaꞌan ngayti, ‘Bilaꞌ, wayan nay manunubliyen ngayan! Sigi! Imatayen tami, isaꞌun maꞌaten nay ubasan ngaytu nga subliyen ya.’ 
MRK.12.8	Egay beken, riyusuban nira ka imatayen. Riyayak nira kanya duꞌun it liꞌwan it ubasan ngayti. Ta, inimatay nira na nga matuud.
MRK.12.9	Ta kayti, unu yan i buwaten it tagluwak ngaytit ubas? Kanya nay paꞌaduꞌun, ka puuꞌun yay mga siyanaꞌan ya ngayti. Bawnga ipaꞌarigra ya siꞌ it beken nga manigꞌuma i ubasan ya ngayti.”
MRK.12.10	Bawnga miningkut si Jesus, “Unu, ega paꞌ nabasa mi i itu nga ipiyagꞌaat duꞌun it isiyurat nga ampang it Ampuꞌang Diyus ngayan nga magꞌaat,
MRK.12.10	‘Iyan batu nga ega napakay it mga manigpatindeg it balay, palan yanagay giyamit nga piyakapakseg it balay.
MRK.12.11	Talagang binwat tu it Ampuꞌang Diyus, baw kalililuꞌan talaga.’”
MRK.12.12	Egay beken, kudakpen it mga pagbayaꞌen it mga Judio si Jesus ngayti, ka nasepsepan nira nga siray pagpaꞌiguꞌan it iti nga pagꞌalimbawaen. Temed magꞌiꞌlam naga sira it kadakel it mga taw ngayti, aypaꞌ daꞌsira naga magkaꞌurum. Namagpanaw na sira.
MRK.12.13	Ta it atkayti, may tiyaꞌeg it mga pagbayaꞌen ngaytit mga Judio nga mga Pariseo baw mga kakampiꞌ ni Herodes. Piyapaꞌaduꞌun sirat ki Jesus ka sigapulun nira kanya kat pagꞌampangen ya. 
MRK.12.14	Pagꞌabut nira, maat nira, “Manigtulduꞌ, magkaꞌrutan namen nga purus matuud i imu. Kamatuudan, mataꞌas u raꞌyat nga taw, surubung i panulduꞌ mu. Kamatuudan talagay ipagpanulduꞌ mu nga kaꞌirgan it Ampuꞌang Diyus. Ta unu bayan, uyun duꞌun it ipiyagꞌurdin ni Moises nga mayad it barayadan nga ipagpabayad it Romano ngayting Impiradur nga magsasakep it aten? Unu yan i magayen, magbayad u ega?”
MRK.12.15	Temed magkaꞌrutan ni Jesus i antap it nakem nira. Aypaꞌ ka inaat ya sira, “Unuka pagtinggelen mi i liꞌeg ku? Isini mit aken i pirak ngayan ka letganan ku.” 
MRK.12.16	Ta, piyakawaꞌan kanya it pirak nga Romano, ka yanay paggamiten it mga Judio. Pagkakawaꞌ ya, maat ya, “Ta, kasiyuytu nga rikratu baw ngaran i situt pirak ngaytu?”
MRK.12.16	“Ta, kat Impiradur,” maat i tubag nira.
MRK.12.17	“Ta in atkayan,” maat ni Jesus, “kaꞌilangan nga in unuy bagay duꞌun it Impiradur, simpri ibgay mi. Atkayan naga i duꞌun it Ampuꞌang Diyus.”
MRK.12.17	Pagkagneg it mga tiyaꞌeg ngayti, daꞌsira namagkariꞌe-riꞌeng ka naliluꞌ sira.
MRK.12.18	Sunud siꞌ nga naꞌaduꞌut ki Jesus, mga Saduceo, ka iningkut nira si Jesus. Mga Saduceo ngaytu, pagpanindegan nira nga ega na egnen it paꞌuliꞌ i mga miyatay. 
MRK.12.19	“Manigtulduꞌ,” maat nira, “may urdin tami nga mga Judio nga isiyurat ni Moises, nga in matay i esang lalaki nga magꞌaꞌasawa nga ega pay anak nira magꞌasawa, subliyen it sulsug ya it masawa. Ka in manganak sira, ipabetang nga bilang anak naga it natay ngayti. 
MRK.12.20	Ta paꞌaaten namen ka katꞌesa, may pitung nagsulsu-sulsugun nga mga lalaking bulun situt amen. Ta, nangasawa nay panganay. Natay kanya nga egay aꞌanak. 
MRK.12.21	Aypaꞌ ka siyubli it sunud ya i asawa ya ngayti. Temed naꞌbut i kanyang sukud it ega nagay aꞌanak. Atkayti nagay ikatlu nga simnubli. 
MRK.12.22	Talagang napuꞌsa it babay ngayti it kapaꞌasawa i pitu ngayti magsulsu-sulsugun baw natay nga muꞌsa it ega nakaꞌanak. Ta, bawnga natay na gasiꞌ i babay ngayti. 
MRK.12.23	Ta kayti, siyu yan duꞌun it pitu ngayti i asawa ya in egnen na ngayan i mga miyatay, it nakaꞌasawa na ngayting muꞌsat kanya?”
MRK.12.24	Katubag si Jesus it kanira, “Talagang kamaliꞌ i pasepsep mi, paribasay ega magkaꞌrutan mi i isiyurat nga ampang it Ampuꞌang Diyus baw keseg it guna ya. 
MRK.12.25	Sabap in asan nat egnen nat paꞌuliꞌ i mga miyatay, iyan mga taw, ega na magꞌasa-asawaen. Subung na sira it mga anghil duꞌun it langit. 
MRK.12.26	Ta, sabap gasiꞌ it pagꞌegen ngaytu it paꞌuliꞌ it mga miyatay, unu, ega paꞌ nabasa mi duꞌun it kasuratan ni Moises i pasar it magsugu nga kayu-kayu nga magdiklap-diklap na? Daꞌga magꞌaat ngayan i magsusurat nga inaat it Ampuꞌang Diyus it ki Moises, ‘Aku i Ampuꞌang Diyus ni Abraham, ni Isaac baw ni Jacob.’
MRK.12.27	Simpri ega Ampuꞌang Diyus kanya it taw nga patay, in daꞌga egen. Sikayan maꞌyag nga egen siꞌ na Abraham ngayti maski miyatay na sira. Kamaling-kamaliꞌ talagay pasepsep mi.”
MRK.12.28	Nagnegan it sang kataawan nga manigpaꞌyag it urdin i pagdadaꞌgan nira ngayti. Natantuwan ya nga purus tamaꞌ i mga ipagtubag ni Jesus. Aypaꞌ ka minlep kanya baw miningkut it ki Jesus. Maat ya, “Manigtulduꞌ, unu bayan nga urdin i piyakamataꞌas?”
MRK.12.29	Katubag si Jesus, maat ya, “Ituy piyakamataꞌas nga urdin.
MRK.12.29	‘Pagneg it magayen, bangsa nga Israel. Iyan Ampuꞌang Diyus tami, kanya lamang i matuud nga Ampuꞌang Diyus. Ega nay beken.
MRK.12.30	Kaꞌilangan maꞌalen mu kanya it ega desang awam, in daꞌga talagang kat nakem baw kat pikir mu nga tingled, baw kat muꞌsang keseg mu.’
MRK.12.31	Itu i ikadwa.
MRK.12.31	‘Rarasan mu i masigkataw mu it subung nagat raras mu it sadili mu nga bilug.’
MRK.12.31	Ega naytuy beken nga urdin nga kasubraꞌ pat mga itu ngaytu.”
MRK.12.32	“Matuud yan, Manigtulduꞌ,” tubag it manigpaꞌyag ngaytit urdin. “Matuud talagay inaat mu nga esa-esa lamang i Ampuꞌang Diyus, ega na talagay beken puyrat kanya ngaytu. 
MRK.12.33	Baw iyan pagmaꞌal tamit kanya it ega desang awam, in daꞌga kat nakem baw kat pikir ta nga tingled, baw kat muꞌsang keseg ta, baw rarasan ta gasiꞌ i masigkataw it subung nagat raras tamit sadili ta nga bilug, talagang subraꞌ pang mataꞌas kat muꞌsang ipagpanalisi nga pagꞌantengen baw beken paꞌ nga ipagpanalisi nga ipagꞌangut it kapasinsiyaan.”
MRK.12.34	Namuyaan ni Jesus nga nakapuntuꞌ nga muꞌsa i tubag it taw ngayti. Aypaꞌ ka maat ya, “Adeꞌdeng ka talaga it kaꞌadiꞌan it Ampuꞌang Diyus, nga marway ka na kapasakep kaytu.”
MRK.12.34	Ta, seked na lamang sikayti. Ega nay nangaas paꞌ nga mingkut it ki Jesus.
MRK.12.35	Iyan magpanulduꞌ paꞌ si Jesus duꞌun it Templo, maat ya, “Magꞌuꞌunu maꞌaat it mga manigpaꞌyag it urdin nga Cristo ngaytu nga paꞌaaten, tungtung-inapuꞌ lamang kanya ni David nga adiꞌ it tagnaꞌ? 
MRK.12.36	It kat panakem it Espiritu Santo, si David naga i miyampang, nga magꞌaat,
MRK.12.36	‘Maat i Ampuꞌang Diyus duꞌun it Ampuꞌan ku nga Cristo,
MRK.12.36	“Madung ka na sinit iwanan ku nga ayun, seked it iyan mga kalaban mu, paꞌampuꞌun ku na nga tutungtungan mana sira it aꞌay mu.”’
MRK.12.37	Kayti si David naga i timnaꞌwag it kanya it Ampuꞌan ya. Ta, in atkayan, daꞌga maꞌyag nga ega desang tungtung-inapuꞌ ni David i Cristo ngaytu?”
MRK.12.37	Nagpagneg it magayen i dakel na nga mga taw, ka pagsagyaan nira i panulduꞌ ngayti ni Jesus.
MRK.12.38	Maat pay beken nga inaat ni Jesus kat panulduꞌ ya ngayti, “Iyan,” maat ya, “kadakel mi, magꞌintur kamu kat mga manigpaꞌyag it urdin, nga maꞌireg magpanaw-panaw it masagyad i pakayan nira nga pakayan it mataꞌas. Baw kasasagyaan nira nga pagsaluduꞌan in duꞌun it mataawun nga mga rugar. 
MRK.12.39	Baw iyan i kaꞌiꞌirgan nira nga adungan in duꞌun it papagsambaan, mga araꞌdungan nga pagpaꞌdungan it mga matataꞌas. Atnaga in duꞌun it pamagkaraꞌnenan. 
MRK.12.40	Baw pagꞌubsun nira gasiꞌ i kaꞌgenan it mga babay nga balu kat mga ipagpabgay nira. Baw paribasay kutagnepan i mga adat nira nga maraꞌe-raꞌet, pagkaꞌlayen na nira nga panalangin. Talagang subraꞌ naytu nga mabeꞌgat i panriga it kanira.”
MRK.12.41	Ta miyadung si Jesus duꞌun it tepad it pagꞌulgan it pirak nga ipagbegay duꞌun it Templo. Pagpapaꞌyunan ya nay mga taw nga mamagꞌulug. Dakel i mga manggaden nga dakulaꞌ nga kantidad i ipagꞌulug nira. 
MRK.12.42	May minlep nga esang babay nga balu nga minlug it pira manang sintabus. 
MRK.12.43	Tiyaꞌwagan ni Jesus i mga alagad ya baw maat ya, “Matuud talagay iꞌaat ku ngaytut imyu. Iꞌinlug it makuriꞌ ngayan nga babay nga balu, subraꞌ paꞌ it ipagꞌulug it muꞌsa ngayang beken. 
MRK.12.44	Sabap iyan beken nga mapirak, ipagꞌulug nira, subraꞌ na nga ega na kaꞌilangan nira. Temed kat balu ngaytu, lamang subraꞌ na nga kakuriꞌ ya, iꞌinlug ya nang muꞌsa i eme-emed mana nga ipagkaꞌgen ya.”
MRK.13.1	Iyan magliꞌwan na si Jesus duꞌun it Templo ngayti, inaat kanya it esang alagad ya. “Agalen,” maat ya, “letganan mu baꞌ, kagayen it mga kabalayan ngaytut Templo, baw kadadakulaꞌ it giyamit nga lininuꞌ nga batu!”
MRK.13.2	Tumubag si Jesus, maat ya, “Dadakulaꞌ ngaytung mga kabalayan nga pagletganan mu kayti, maranggaꞌ yan nga muꞌsa. Ka mabut i aldaw nga egay maꞌped nga batu kat pagruruknuꞌan ya nga batu. Ipapuꞌran yan nga muꞌsa.”
MRK.13.3	Bawnga iyan magꞌaꞌdung na si Jesus duꞌun it Mungsuꞌ it Olibo, nga kaꞌantupag it Templo, tiyeꞌe-teꞌeng kanyat mingkut na Pedro, si Santiago baw si Andres. 
MRK.13.4	“Kaꞌnu bayan,” maat nira, “magꞌabut i paꞌaaten mu ngayan nga mga bagay, baw unuy mga tandaꞌanan nga matuman nay muꞌsa ngayan?”
MRK.13.5	Tubagen sira ni Jesus, maat ya, “Magꞌintur kamu nga ega mateꞌag-teꞌag it maski siyu. 
MRK.13.6	Sabap dakel yan nga mabut nga mangambuꞌ it ngaran ku, nga maat yan, ‘Aku na ngaytu baytu i Cristo ngayang paꞌaaten.’ Talagang dakel yan i mateꞌag-teꞌag nira. 
MRK.13.7	Baw in makabaritaꞌ kamu it mga kaguluwan baw gira-giraen, ega palibegan it pikiran mi. Sabap talagang magꞌabut i mga itu ngaytu temed ega payan umur it banwa. 
MRK.13.8	Sabap magira-giraen yan i mga bangsa, mga kaꞌadiꞌan kuntraꞌ it beken nga kaꞌadiꞌan. Yemegyeg i lugtaꞌ it paꞌari-aring rugar baw gemtem it masaki-sakit na nga mga getem. Takaꞌ muꞌsa ngaytu, papuꞌun lamang tu it kakuriꞌan.
MRK.13.9	Ta kamu ngaytu, magꞌintur kamu talaga. Sabap isari kamu nayan it dimanda duꞌun it mga punuꞌan. Sariyan kamu nayan it pasakit duꞌun it mga papagsambaan. Baw sabap lamang it pagsunud mit aken, ipaꞌadap kamu nayan duꞌun it mga gubirnadur baw duꞌun it mga adiꞌ, isaꞌun kapamatuud kamu duꞌun it adapan nira. 
MRK.13.10	Ka iyan talagay kaꞌilangan, makapanlekep it pangadal kat muꞌsang bangsa i Magayen ngaytung Baritaꞌ, parabir maꞌbut i umur it banwa. 
MRK.13.11	Basta dakpen nira kamu baw sumaryaen kamu na, ayaw kamut kasusa in unuy itubag mi in ipaꞌadap kamu na. Ka kat iyan nga uras, tumbaw yan kat nakem mi i ampangen mi nga iꞌildaw it imyu. Sabap ega yan kamu i mampang kat sadili mi, in daꞌga Espiritu Santo i panakem it imyu it in unuy ampangen mi.
MRK.13.12	Talagang sulsug ya nga namayaꞌ nat aken, ilangen it sulsug ya nga egay pamayaꞌ. Atkayan naga i buwaten it amaꞌ it sadili ya nga anak. Baw labanen it anak i giyaringan ya nga namayaꞌ na. Ega desang labanen, ipaꞌimatay ya paꞌ. 
MRK.13.13	Talagang isgan kamu it muꞌsang taw sabap it pamayaꞌ mit aken. Temed in siyu-siyuy maneꞌteꞌ nga pamayaꞌ seked naꞌbut nay umur, siguradung maribri yan kanya.
MRK.13.14	May maltegan mi yan nga talagang maraꞌway kat panleteg it Ampuꞌang Diyus, nga magtitindeg naytu duꞌun it ega dapat tindegan ya, nga duꞌun it Templo. (Sepsepen tu it magbasa kaytu!) Ta, in magꞌaꞌabut naytu, iyan mga taga Judea, kaꞌilangan nga malagyu duꞌun it kabubukidan. 
MRK.13.15	Iyan duꞌun it mapatag nga atep it balay ya, ega na pasasaw nga semled paꞌ duꞌun it balay nga misiꞌ it maski unu nga betang ya duꞌun, in daꞌga pagkalampud, dayun na nga malagyu. 
MRK.13.16	Baw iyan duꞌun it uma, ega na muliꞌ nga mamisiꞌ paꞌ it gulamen ya.
MRK.13.17	Kaꞌildaw-ildaw talaga i iyan magbebteng baw may paduduꞌun it iyan nga aldaw. 
MRK.13.18	Kaꞌilangan nga ipanalangin mi nga ega magꞌabut tu kat timpu it panagramig. 
MRK.13.19	Sabap kat timpu ngayan nga iyanꞌen, dakulaꞌ talaga nga kakuriꞌan i malabayan it katataawan.
MRK.13.19	Eeꞌ baꞌ, mabut i timpu nga lumabay talagay mga taw it ega basta-basta nga kakuriꞌan, nga ega paꞌ nalabayan garing it giyuna it Ampuꞌang Diyus i banwa seked kayti ngaytu, baw ega na gasiꞌ tu malabayan paꞌ it seked it kaꞌnu-kaꞌnu. 
MRK.13.20	Baw in ega ipiyabetang-betang nat Ampuꞌang Diyus nga ega kumaꞌlay i iyan nga timpu, mapuuꞌ talagay muꞌsang taw. Temed sabap it mga piniliꞌ ya nga taawan ya, ega yan pakaꞌlayen ya.
MRK.13.21	Aypaꞌ in beteꞌ may maat it imyu, ‘Situ na bayan i Cristo!’ u ‘Asan na bayan kanya!’ ayaw kamu it pamayaꞌ. 
MRK.13.22	Sabap talagang may mangambuꞌ na nga maat Cristo na u prupitaꞌ na. Palteg sira it mga tandaꞌanan baw muwat sirat mga kalililuꞌang bagay, isaꞌun nga in mapakay lamang, mateꞌag-teꞌag niray pati mga piniliꞌ it Ampuꞌang Diyus. 
MRK.13.23	Aypaꞌ magꞌintur kamu nga banar. Ipagsugid ku naytung lagi it imyu i muꞌsa ngaytu isaꞌun daꞌkamu naga mateꞌag-teꞌag.
MRK.13.24	Pagkatupus it iyan nga kakuriꞌan, demlem nay aldaw baw ega na gasiꞌ meyag i bulan. 
MRK.13.25	Masari nat kaꞌulug i mga bituꞌun duꞌun it langit, ka payegyegen i muꞌsang langit it keseg it guna it Ampuꞌang Diyus. 
MRK.13.26	Bawnga maltegan aku nga Taga Langit nga Ipiyanganak it Taw, nga magpangindelangan it kunum, nga maꞌyag i ega basta-bastang guna baw kabantugan ku. 
MRK.13.27	Taꞌgen ku nay mga anghil ku ka tingpeden nira nay mga piniliꞌ nga taawan ku nga gumaring kat paꞌari-aring rugar situt sinirungat langit.
MRK.13.28	Kaꞌilangan sepsepen mi baw pangadalan mi i kayu nga igos, nga basta magpamulus baw magpandaꞌun siꞌ, magkaꞌrutan mi nga adeꞌdeng nay panginit nga timpu. 
MRK.13.29	Atkayan naga yan, basta mamuyaan mi nga magꞌabut na i mga bagay ngaytu, magkaꞌrutan mi na nga adeꞌdeng nay timpu nga pamaꞌuliꞌ ku, magpapuꞌun nayan. 
MRK.13.30	Kamatuudan talagaytu, nga ega mapuuꞌ i itung bangsat taw seked it ega paꞌ natuman i muꞌsa ngaytu. 
MRK.13.31	Mabut i timpu nga maꞌawaꞌ i langit baw banwa, temed talagang egay kaꞌawaꞌan it mga ampang ku, matuman nga muꞌsa.
MRK.13.32	Temed egaytu i magkaꞌrut it aldaw u uras nga iꞌabut kaytu, maski mga anghil duꞌun it langit u maski aku nga Anak it Ampuꞌang Diyus. Iyan Amaꞌ lamang, yan i magkaꞌrut kaytu. 
MRK.13.33	Aypaꞌ magꞌintur kamu baw pirmi nga alistu, sabap ega magkaꞌrutan mi in kaꞌnuytu magꞌabut. 
MRK.13.34	Ka kaꞌalimbawaan yaytu, taw nga nagpana-panaw duꞌun it alaid na nga rugar. Ipiyabalaꞌ yat mga uripen ya i pamalay-balay ya nga binggayan ya sira it kanya-kanyang pagsarungaen, baw ibiyenge-bengel ya it guwardiya it salakwatan nga pirmi nga alistu. 
MRK.13.35	Atkayan naga, pirmi kamu nga alistu, sabap ega magkaꞌrutan mi in kaꞌnuy iꞌabut it paꞌaateng tagpuꞌun it pamalay-balay. Barang magkapuꞌun, lubuk it delem, u kukuꞌ-aldaw u kadedelman kayan. 
MRK.13.36	Ka barang biglaꞌ aku nga mabut, abutan ku daꞌkamu alistu nga subuk guwardiya nga magꞌigaꞌ. 
MRK.13.37	Itu, ipagꞌaat ku ngaytut imyu, ipagꞌaat ku gasiꞌ tu it kadakel, nga kaꞌilangan talaga alistu kamu nga muꞌsa.”
MRK.14.1	Duwang aldaw mana, ipagpistaꞌ na nira it Pistaꞌ it Tiyaꞌliban baw Pistaꞌ it Tinapay nga Egay Ipagpaꞌalsa. Iyan mga pagbayaꞌen it sasirduti baw mga manigpaꞌyag it urdin, sigi nga pagrundingen nira in magꞌuꞌunu maꞌakalan nira si Jesus isaꞌun madakep nira kanya baw maꞌimatay. 
MRK.14.2	Temed maat nira, “Ega itakaꞌ it pistaꞌ ka barang mangiseg baw magkagulu i kadakel it mga taw.”
MRK.14.3	Iyan duꞌun paꞌ na Jesus it Betania, naꞌaduꞌun sira it balay ni Simon ngayti nga piyagayen i bangbang ya. Iyan mamagkaꞌen na sira, miyabut i esang babay nga may taban nga ega basta-bastang berebtangan nga punuꞌ it piyakamarga na nga babangluun ka pirmira, nga pagpangaranan it nardo. Pagꞌabut it babay ngayti, tiyukaban yay babangluun ngayti baw ibiyuꞌbuꞌ ya duꞌun it ulu ni Jesus.
MRK.14.4	Nangiseg i mga beken nga duꞌun. Maamaatan sira, “Unuka pagꞌaduꞌadutun i babangluun ngayan? 
MRK.14.5	In beteꞌ ipiyaꞌalang lamang yan, ega bayan kumurang it balit sang taꞌun i tangdanan. Ta simpri bayad ya, makatabang it mga makukuriꞌ.” Talagang pagbasulun nira i babay ngayti.
MRK.14.6	Temed kaꞌampang si Jesus, maat ya, “Unuka pagsasawun mi i babay ngaytu? Pataꞌnan mi na lamang kanya. Magayen talaga i binwat ya ngaytut aken. 
MRK.14.7	Seked it kaꞌnu-kaꞌnung timpu kaꞌibaan mi i mga makukuriꞌ baw magkaꞌildawan mi sira it maski unu nga uras i iꞌireg mi. Temed aku, ega kaꞌibaan mi it maꞌlay nga timpu. 
MRK.14.8	Kanya ngaytu, binwat ya nay kanya nga kaya. Ka biyuꞌbuꞌan ya na nga lagi i bilug ku it babangluun nga bilang pagꞌayusun ya nga lagi i parabir aku ilbeng. 
MRK.14.9	Matuud talagay iꞌaat ku ngaytut imyu. Maski ariyen i pangadalan it Magayen ngaytung Baritaꞌ situt sinirungat langit, masangpit nagaytu i binwat ya ngaytut aken, nga yanay piyakaꞌarandeman it kanya.”
MRK.14.10	Ta, si Judas Iscariote, esa kat sang puluꞌ baw duwa ngayting mga alagad, naꞌaduꞌun na kanyat mga pagbayaꞌen it sasirduti ka idagang ya na si Jesus duꞌun it kanira. 
MRK.14.11	Pagkagneg it mga piyaꞌaduꞌunan ngayti ni Judas, namagkasagya sira, baw simnanggup sira nga begayan nira kanya it pirak. Ta gimnaring sikayti, timnulus na si Judas it timpu nga makapaꞌalima ya si Jesus duꞌun it mga kudakep ngayti.
MRK.14.12	Miyabut nay aldaw nga papuꞌun nat Pistaꞌ it Tinapay nga Egay Ipagpaꞌalsa,
MRK.14.13	Katubag si Jesus, nga duwang kataawan nga alagad i pagtaꞌgen ya, nga magꞌaat, “Paꞌaduꞌun kamu it siyudad. May maꞌanuꞌan mi yan nga esang lalaki nga magtitibeng it bangaꞌ nga sasaꞌgeban. Dasunun mi na kanya seked duꞌut balay nga abutun ya. 
MRK.14.14	Baw aaten mi i tagbalay, ‘Ipagpaꞌingkut bayat amen it Manigtulduꞌ namen in ari seled nga mapakay nga pangaꞌnan yat pangiyapun ngaytu nga Tiyaꞌliban, nga sang siraan nagat mga alagad ya.’ 
MRK.14.15	Ta, itulduꞌ ya nayan it imyu i esa nga malayaw nga seled duꞌun it dibwat, nga kumplitu nat garamiten. Duꞌun nat iyan nga seled i pagsimpanan mit pangiyapun tami.”
MRK.14.16	Napanaw nay duwa ngayti, naꞌaduꞌun it siyudad ngaytit Jerusalem. Naꞌanuꞌan nira nga matuud duꞌun i kumpur inaat ngayti ni Jesus it kanira. Egay beken, nagsimpan na sira duꞌun it pangiyapun nga adat it iti nga pistaꞌ.
MRK.14.17	Pagdelem, namagꞌabut na na Jesus, sang siraan nagat sang puluꞌ baw duwa ngayting mga alagad ya. 
MRK.14.18	Iyan mamagkaꞌen na sira, mampang si Jesus. Maat ya, “Matuud tuy isugid ku ngaytut imyu, nga esat imyu i bayaꞌen it mga kuꞌimatay it aken. Eeꞌ baꞌ, esa nagat imyu nga kaꞌibaan ku ngaytut magkaꞌen kayti.”
MRK.14.19	Pagkagneg it mga alagad ngayti, nasmek sirang banar. Miningkut sira nga muꞌsa, “Barang aku na, Ampuꞌan, i paꞌaaten mu ngayan?”
MRK.14.20	Tubagen sira ni Jesus, maat ya, “Esa nagat imyu nga sang puluꞌ baw duwa, esa naga nga kaꞌibaan kut magdiꞌtil situt karung, yanagay bayaꞌen ngayan. 
MRK.14.21	Talagang maꞌimatay aku nga Taga Langit nga Ipiyanganak it Taw, ka simpri matuman i duꞌun it isiyurat nga ampang it Ampuꞌang Diyus. Temed talagang subraꞌ nga makuriꞌ i magꞌaꞌareg it bayaꞌen it mga kuꞌimatay ngayan it aken. Magayen pay ega na lamang ipiyanganak i iyang taw.”
MRK.14.22	Iyan mamagkaꞌen na ngayti sira, kimnuꞌmit si Jesus it tinapay bawnga nagpasalamat duꞌun it Ampuꞌang Diyus. Pagkapasalamat ya, biyagiꞌ ya na bawnga ibinggay duꞌun it mga alagad ya ngayti. Maat ya, “Iya, kawaꞌen mi ka kaꞌnen mi, ka bilug kuytu.” 
MRK.14.23	Bawnga iꞌimnan siꞌ i singkel ya. Pagkatupus it panalangin nga pasalamat ya, ibinggay ya sit kanira. Mininum nga muꞌsa i mga alagad ya. 
MRK.14.24	“Iyan ngayan,” maat ni Jesus, “duguꞌ ku yan nga keseg it pakiꞌupakat it Ampuꞌang Diyus kat mga taw. Ka ipaturuꞌ kuy duguꞌ ku isaꞌun dakel i mapasinsiya. 
MRK.14.25	Matuud i iꞌaat kut imyu, nga daꞌku na minum it pagꞌimnun ngayan nga letes it ubas seked it aldaw nga baꞌgu na nga pagꞌimnun i imnun ku duꞌun it kaꞌadiꞌan it Ampuꞌang Diyus.”
MRK.14.26	Pagkatupus ni Jesus it pagꞌampangen ya ngayti, namagkantaꞌ sirat sangbat, bawnga napanaw na sira ka paꞌaduꞌun it Mungsuꞌ it Olibo.
MRK.14.27	Uyut it mga inampang ni Jesus it iting delem i sasar ya nga magꞌaat, “Kayti nga delem, muꞌsa kamu, kumurang i pamayaꞌ mit aken. Tananan mi nayan aku. Ka subung nat inaat ngayan duꞌun it isiyurat nga ampang it Ampuꞌang Diyus ngayan, nga magꞌaat,
MRK.14.27	‘Imatayen ku i manigꞌeper.
MRK.14.27	Aypaꞌ baraꞌan it mga tupa, matari-tariwanak na.’
MRK.14.28	Temed pagꞌegen ku it paꞌuliꞌ, muꞌna aku nat imyu duꞌun it Galilea.”
MRK.14.29	Mampang si Pedro, maat ya, “Maski kumurang i pamayaꞌ nira nga muꞌsa it imu, temed aku, talagang ega tananan ku ikaw.”
MRK.14.30	Pagtubag ni Jesus, maat ya, “Kamatuudan tuy iꞌaat kut imu, Pedro, nga kayti ngaytu nga delem, parabir tumaraꞌuk i manuk it ikadwa, tulu na nga paylu mu sabap it aken.”
MRK.14.31	Temed maseked-seked talagay ampang ni Pedro, nga magꞌaat, “Maski baꞌ imatayen aku nga iba mu, ega talaga ipaylu ku ikaw!” Atkayti nagay inampang it muꞌsa ngayting beken nga mga alagad.
MRK.14.32	Naꞌaduꞌun na Jesus it esang rugar nga pagpangaranat Getsemani. Pagꞌabut nira duꞌun, inaat ni Jesus i mga alagad ya ngayti, “Sikaytu kamu na daꞌan, ka manalangin aku duꞌun kayti.” 
MRK.14.33	Temed piyabayaꞌ ya naga si Pedro, si Santiago baw si Juan. Nagpapuꞌun it rumaꞌe-raꞌet i nakem ya baw talagang magkasusa kanya. 
MRK.14.34	Inaat yay tulu ngayti, “Talagang magkasusa aku nga banar nga subung it ipatay ku na. Esa-esa ga, melat kamu na daꞌan sikaytu baw ayaw kamut igaꞌ. Paꞌlek kamu daꞌan.”
MRK.14.35	Nagpaꞌala-alaid si Jesus duꞌut kanira. Kiminleb kanya bawnga nanalangin nga in mapakay lamang, ega ipatabus i labayen ya ngayting kakuriꞌan. 
MRK.14.36	“Amaꞌ, Amaꞌ ku,” maat ya, “talagang mabwat mu i muꞌsang bagay. Sana ega na ipatabus muy pagdadarapaꞌen ku ngaytu nga kakuriꞌan. Temed ega aken nga kaꞌirgan i masunud, in daꞌga imu nga kaꞌirgan.”
MRK.14.37	Pagkapanalangin ya, nagpaꞌuliꞌ duꞌun it tulu ngayti. Abutan ya, mamagꞌigaꞌ na. Siyulag ya sira bawnga maat yat ki Pedro, “Simon, unuka magꞌigaꞌ ka na? Unu, talaga nga ega makapaꞌlek ka it maski sang uras na lamang? 
MRK.14.38	Magayen indaꞌegen mi i kuꞌigaꞌ baw manalangin kamu, isaꞌun daꞌkamu daꞌgen it maraꞌe-raꞌet in sukdanan i pamayaꞌ mit aken. Sabap kat nakem mi, kupamayaꞌ kamu nga matuud, temed yay magꞌenget, kaꞌirgan it bilug mi nga subuk ega kupamayaꞌ ka malubay.”
MRK.14.39	Nagpaꞌala-alaid siꞌ si Jesus ka nanalangin siꞌ, nga atkayti nagay ipiyanalangin ya. 
MRK.14.40	Pagkatupus ya, nagpaꞌuliꞌ siꞌ duꞌun it tulu ngayting mga alagad ya. Abutan ya, mamagꞌigaꞌ siꞌ ka kuꞌigaꞌ na sirang kuꞌigaꞌ. Ega na magkaꞌrutan nira in unu nay iꞌaat nirat ki Jesus.
MRK.14.41	Ikatlu nga paꞌuliꞌ ni Jesus, maat yat kanira, “Unu, magꞌigaꞌ kamu paꞌ, kupapaꞌna ga lamang? Tamaꞌ na bayan! Naꞌbut nay uras nga nakadagang aku na nga Taga Langit nga Ipiyanganak it Taw. Ipaꞌalima aku na duꞌun it mga taw nga makasalaꞌan. 
MRK.14.42	Bangun kamu na ka tami na. Wayan nay dimnagang ngayan it aken!”
MRK.14.43	Magꞌampang paꞌ si Jesus, miyabut na si Judas nga kaꞌuyutan naga it sang puluꞌ baw duwa ngayting mga alagad. Pagbabayaꞌen na kanya it dakel na nga pagtaw nga rangkap it basiꞌ, nga kat beken, pupukul i sekel. Tiyaꞌeg sira it mga pagbayaꞌen it sasirduti, mga manigpaꞌyag it urdin baw mga mataꞌas nga ginuꞌu.
MRK.14.44	Duꞌun paꞌ sirat pagpanawan, ipiyagꞌaat na nga lagi ni Judas it mga kaꞌibaan ya ngayti i buwaten ya. Maat ya, “Iyan in siyuy arkan ku, iyan nay enged ta. Dakpen mi nga lagi kanya baw pabayaꞌen mi nat pagayen-gayen.” 
MRK.14.45	Pagꞌabut ni Judas, diri-diritsu kanya duꞌun it ki Jesus. “Agalen!” maat ya, bawnga inarkan ya nga subung it dakulaꞌ i pagmaꞌal ya.
MRK.14.46	Ta, riyusuban nat mga taw ngayti si Jesus ka diyakep na nira. 
MRK.14.47	Pagkalteg it sang kataawan nga alagad, pagbarut it yuꞌgut, pagtigbas. Uripen it Piyakamataꞌas nga Sasirduti i tinigbasan ya. Napalung i talinga nga naꞌiguꞌ.
MRK.14.48	Inaat ni Jesus i mga taw ngayti, “Unuytu, adimaat magpangukus aku nga kuntraꞌen i gubirnu, ka rangkap kamu nat basiꞌ, nga kat beken pupukul na, i miyabut ngaytu nga magpandakep it aken? 
MRK.14.49	It aldaw-aldaw magpanulduꞌ aku duꞌun it Templo, temed ega naga diyakep mi aku duꞌun. Takaꞌ kaꞌilangan nga matuman i isiyurat nga ampang it Ampuꞌang Diyus.”
MRK.14.50	Egay beken, nagsigpalagyu nay mga alagad ya ngayti. Tiyananan na kanya. 
MRK.14.51	Temed may duꞌun paꞌ nga esang lalaki
MRK.14.52	Temed naꞌawaꞌ i giyulamen ya ngayti. Lebas na kanya i miyalagyu.
MRK.14.53	Tiyaban si Jesus it mga dimnakep ngaytit kanya duꞌun it balay it Piyakamataꞌas nga Sasirduti. Tingped na duꞌun i muꞌsa nga pagbayaꞌen it sasirduti, mga mataꞌas nga ginuꞌu baw mga manigpaꞌyag it urdin. 
MRK.14.54	Ki Pedro, nagparurumbayaꞌ naga. Nanlangbus kanya seked duꞌun it pagkakaliputputan nga kamaꞌyagan it balay it Piyakamataꞌas ngayti nga Sasirduti. Miyadung kanya duꞌun it tepad it apuy, nagpakidagpiꞌ na duꞌun it mga guwardiya.
MRK.14.55	Ta mga pagbayaꞌen it sasirduti baw muꞌsa ngayting kaꞌibaan nirang kaꞌuyutan it Sanedrin, sigi nga tulus nira it panistigu nga katuud it ki Jesus ngayti, isaꞌun maꞌimatay nira kanya. Temed egay magkaparagan nira. 
MRK.14.56	Sabap maski dakel na nga nanistigu it kaꞌambutan kuntraꞌ it ki Jesus, temed namelag-belagen it ipagsugid pasar it kanya.
MRK.14.57	Naꞌlay na, may timnindeg nga beken nga magpanistigu it kaꞌambutan kuntraꞌ it kanya. Maat nira, 
MRK.14.58	“Maat bay nagnegan namen nga inaat ya, ‘Ranggaꞌen kuytuy Templo ngaytu nga piyaꞌresat mga taw it muwat. Takaꞌ seledan it tulung aldaw, patindeg akut belag nga Templo nga ega taw i muwat.’” 
MRK.14.59	Takaꞌ ega ga lamang magparag-paragen i ipagpamatuud nira ngayti.
MRK.14.60	Pagkagneg it Piyakamataꞌas ngayting Sasirduti, timnindeg kanya duꞌun it sarungaan it kadakel, baw iningkut ya si Jesus, nga magꞌaat, “Unu, may katubag mu it nasugid nira ngaytung panistigu kuntraꞌ it imu?” 
MRK.14.61	Temed egay tetet ni Jesus.
MRK.14.61	Aypaꞌ iningkut siꞌ kanya it Piyakamataꞌas ngayting Sasirduti. “Unu,” maat ya, “ikaw na talaga i isiyanggup ngayan nga Cristo nga Anak it Ampuꞌang Diyus nga Piyakamataꞌas?”
MRK.14.62	“Eeꞌ, aku na,” tubag ni Jesus. “Baw talagang mamuyaan mi aku, nga Taga Langit nga Ipiyanganak it Taw, nga magꞌaꞌdung duꞌun it iwanan nga ayun it landaw nga gunaan nga Ampuꞌang Diyus. Baw beken, mabut nga maltegan mi aku nga magꞌaꞌabut nga gumaring duꞌut langit, nga magpangindelangan it kunum.”
MRK.14.63	Pagkagneg it Piyakamataꞌas ngayting Sasirduti, piyanrarasik yay sadili yang pakayan it pangise-iseg. Miyampang kanya, nga magꞌaat, “Ta, unuka kaꞌilangan tami paꞌ i manistigu? 
MRK.14.64	Ka nagnegan mi na nga muꞌsa i inampang ya ngaytu nga magpasbung kanya it Ampuꞌang Diyus. Ta kayti, unuy makaꞌukuman mi?”
MRK.14.64	Ukuman nirang muꞌsa, bagay talagat kanya, imatayen.
MRK.14.65	Egay beken, binwat it beken, siyariyan nat supra si Jesus ngayti. Tiyagnepan niray rupa ya baw siyari nat suntuk, uyut i ampang nga magꞌaat, “Pintuꞌun mu in siyuytu!” Bawnga siyariyan nat tiꞌkul it mga guwardiya.
MRK.14.66	Ki Pedro ngayti nga nagparurumbayaꞌ naga, yanayti duꞌun lamang it kamaꞌyagan. Miyabut duꞌun i esang babay nga manigsirbi it Piyakamataꞌas ngayting Sasirduti. 
MRK.14.67	Naltegan ya si Pedro ngayti nga magdagpiꞌ. Pagkalteg ya, liniling yat magayen baw inaat ya, nga magꞌaat, “Kaꞌibaan ka nagay imu ni Jesus ngayang Nazaretanen!”
MRK.14.68	Temed piyayluwan ni Pedro, nga magꞌaat, “Bilaꞌ, ega! Taꞌway, ega bayan magkaꞌrutan ku baw ega magkasepsepan kuy paꞌaaten mu ngayan.” Nagpaꞌugad si Pedro duꞌun it puwirtaꞌan. Bawnga may timnaraꞌuk nga manuk.
MRK.14.69	Naltegan siꞌ kanya it esang manigsirbi nga babay. Maat ya it beken ngayti duꞌun, “Kaꞌibaan nira baytuy itung taw.” 
MRK.14.70	Nandaꞌga-daꞌga siꞌ si Pedro it sumaꞌup.
MRK.14.70	Ega naꞌlay, inaat siꞌ si Pedro it mga mamagtitindeg duꞌun, “Iba ka naga baꞌ nira, ka taga Galilea ka baytu.”
MRK.14.71	“Bilaꞌ, ega baꞌ! Ibet na baꞌ nga matay aku,” maat ni Pedro, “talagang ega kilala kuy iyang taw nga paꞌaaten mi.”
MRK.14.72	Sakaliꞌ nga timnaraꞌuk siꞌ i manuk. Nademdeman na ni Pedro i inaat ngayti ni Jesus it kanya, nga magꞌaat, “Parabir tumaraꞌuk i manuk it ikadwa, tulu na nga paylu mu sabap it aken.” Pagkademdem ya kayti, siminggaw na kanya.
MRK.15.1	Magpangyag, nagꞌupa-upakaten nga lagi i mga pagbayaꞌen it sasirduti, mga mataꞌas nga ginuꞌu, mga manigpaꞌyag it urdin baw beken paꞌ nga kumpur kaꞌuyutan it Sanedrin. Ipiyabayuk nira na si Jesus bawnga tiyaban na duꞌun it gubirnadur nga si Pilato.
MRK.15.2	Pagꞌabut, siyumarya na kanya ni Pilato. “Unu, ikaw na i Adiꞌ it mga Judio?”
MRK.15.2	Katubag si Jesus, “Eeꞌ, matuud i inaat mu ngayan.”
MRK.15.3	Dakel-dakel na nga ipagpaliꞌwan it mga pagbayaꞌen it sasirduti nga nasalaꞌan nirat ki Jesus ngayti. 
MRK.15.4	Aypaꞌ iningkut siꞌ kanya ni Pilato, “Unu, egay makatubag mut kanira? Unu, ega magkagnegan muy dakel-dakel na ngayan nga nasalaꞌan nirat imu?”
MRK.15.5	Temed ega timnubag si Jesus, aypaꞌ ka naliluꞌ si Pilato.
MRK.15.6	Inugaliꞌ nat gubirnadur nga kada Pistaꞌ it Tiyaꞌliban, may ipagpaliꞌwan ya nga sang kataawan kat pagkapirisu, in siyu-siyuy maꞌirgan it kadakel nga angutun nira. 
MRK.15.7	Kat iting timpu may esang pirisu nga pagpangaranat ki Barrabas, kaꞌibaan it beken nga mga pirisu nga magkuntraꞌ naga it punuꞌan, nga nakaꞌimatay it taw it tagnaꞌ nga kaguluwan. 
MRK.15.8	Minlep duꞌut ki Pilato i mga taw ka inangut nira nga buwaten ya nay kaꞌugaliꞌan ya ngayti.
MRK.15.9	“Unu,” maat ni Pilato, “ireg mi nga iyan i ipaliꞌwan ku, Adiꞌ ngaytut mga Judio?” 
MRK.15.10	Atkayti inampang ni Pilato, ka natantuwan ya nga inggit i nakataban it mga pagbayaꞌen it sasirduti nga tabanen duꞌut kanya si Jesus ngayti.
MRK.15.11	Temed ininduꞌan it mga pagbayaꞌen it sasirduti i katataawan nga yay angutun nira nga ipaliꞌwan kat pagkapirisu, si Barrabas ngayti. 
MRK.15.12	“Ta, in atkayan,” maat ni Pilato, “unuy buwaten kut kanya ngaytu nga pagtaꞌwagen mi nga Adiꞌ it mga Judio?”
MRK.15.13	Subung nat giyaw-giyaw i mga taw ngayti. Maat nira, “Iransang yan duꞌun it krus!”
MRK.15.14	“Kaꞌaiꞌ?” maat ni Pilato ngayti. “Unuy nabwat ya nga maraꞌe-raꞌet?”
MRK.15.14	Temed subrang diyadakulaꞌ nirang gaꞌuy, “Iransang yan kanya duꞌut krus!”
MRK.15.15	Ta it kaꞌirgan naga ni Pilato nga pasagyaen yay mga taw ngayti, piyaliꞌwan ya na si Barrabas. Ki Jesus ngayti, piyaripdasan ya na bawnga ipiyagꞌintergaꞌ ya na duꞌun it mga rumansang nat kanya duꞌut krus.
MRK.15.16	Tiyaban si Jesus it mga sundaluꞌ duꞌut seled it balay it gubirnadur ngayti. Bawnga tiningped niray muꞌsang mga kaꞌibaan nira nga sundaluꞌ. 
MRK.15.17	Binwat nira, piyagulamenan nira si Jesus it madarag nga subuk pakayan it adiꞌ. Bawnga naglikaw sira it dudugiyen nga luwa-luwak ka binwat nga kuruna, ka ipiyakuruna nat ki Jesus. 
MRK.15.18	Bawnga pagteger-tegeren na nirat magsaluduꞌ nga magꞌaat, “Magayeng kadedelman it Adiꞌ it mga Judio!” 
MRK.15.19	Ta, pagsariyan nira nat tiꞌkul i ulu ni Jesus it may kayu-kayu, pagsupraan na, baw mamagpanluu-panluud nga magbete-beteꞌ it magbegay it galang. 
MRK.15.20	Iyan naꞌyawan na sirat kateteger-teger, limbasan nira siꞌ si Jesus it ipiyagulamen nira ngaytit kanya, ka piyapakayan siꞌ it pakayan ya nga lagi. Bawnga tiyaban na nira duꞌut rugar nga papangimatayan ka iransang na duꞌut krus.
MRK.15.21	Pagliꞌwan duꞌut siyudad it mga sundaluꞌ nga piyakarguꞌan it ki Jesus, naragpangan niray magpapasiyudad nga esang lalaki nga pagpangaranat ki Simon nga taga Cirene, nga amaꞌ na Alejandro duwa ni Rufo. Iriyeges nira nga pasaꞌnen yay krus nga ransangan nirat ki Jesus ngayti. 
MRK.15.22	Tiyaban nira si Jesus ngayti duꞌut rugar nga pagpangaranan it Golgota, nga ireg sugiden, Rugar it Barungutan. 
MRK.15.23	Iyan duꞌun na, pagpaꞌimnun nira si Jesus it irimnun nga riyagiꞌan nirat mapaꞌit nga bagay, temed ega ininum ya.
MRK.15.24	Egay beken, iriyansang na nira duꞌun it krus si Jesus ngayti. Bawnga binwat nira, piyagbagiꞌ-bagiꞌan nira i pakayan ya, pagkatiwas it pagpintuꞌan nira isaꞌun maꞌrutan in ari manggid i makaꞌaduꞌun it sang kataawan. 
MRK.15.25	Magꞌinlalakay nay aldaw, pagransang nirat ki Jesus duꞌun it krus. 
MRK.15.26	Kat dibwat nga ayun it krus ngayti, may ipiyakpel nga pagsusuratat dimanda it kanya, nga magꞌaat, “Adiꞌ tu it mga Judio”.
MRK.15.27	Duwang kataawan nga mga manigpanrangpas i kadengan ya nga iriyansang duꞌut krus. Esay kat iwanan ya nga ayun i piyatindegan, esa, kat gibang ya nga ayun. 
MRK.15.28	Ta, duꞌun natuman i duꞌun it kasuratan nga magꞌaat, “Ipiyabetang kanya nga kaꞌuyutan it mga mamagbuwat it karaꞌe-raꞌetan.”
MRK.15.29	Pagtibabaꞌen na si Jesus it mga mamagtaꞌlib. Mamagkekeyeng-keyeng sira, nga magꞌaat, “Daꞌga baꞌ ikaw i rumanggaꞌ ngayan it Templo, nga emanen mu it seledat tulung aldaw lamang? 
MRK.15.30	Ta kayti, iribri muy sadili mu, nga manlampud ka asan it krus ngayan.”
MRK.15.31	In kat mga pagbayaꞌen it sasirduti baw mga manigpaꞌyag it urdin, mamagpata-patay it selem. Maamaatan sira, “Magkaparibri yay beken, temed ega magkaribri yay sadili ya nga bilug. 
MRK.15.32	Simpri, basta maltegan tami nga maglampud na asan it krus i Cristo ngayan nga Adiꞌ it Israel, simpri mamayaꞌ tami nat kanya.”
MRK.15.32	Sigi gasiꞌ nga regda-regda it kanya it mga kadengan ya ngaytit iriyansang.
MRK.15.33	Desang nakasakay nat ugtuwan i aldaw, seledat tulung uras diminlem i muꞌsang banwa, miyabut it kabaling alaid. 
MRK.15.34	Iyan kabali na ngayting alaid, nanggaꞌmaran si Jesus nga magꞌaat, “Eloi, Eloi, lama sabachthani?” nga ireg sugiden, “Ampuꞌang Diyus ku, Ampuꞌang Diyus ku, unuka pagpabaya-bayaꞌan mu na aku?”
MRK.15.35	Pagkagneg it mamagtitindeg paꞌ duꞌun, maat it beken, “Pagneg kamu! Magpangabang kanyat ki Elias ngayting prupitaꞌ it tagnaꞌ.” 
MRK.15.36	May miyalagyu ka namisiꞌ it maluꞌmit nga bagay. Piyasarepsepan yat maꞌagsem nga irimnun, tiyegbek it kayu-kayu bawnga idiyuꞌdul duꞌun it baꞌbaꞌ ni Jesus isaꞌun kaꞌinum kanya. Maat ya, “Pataꞌnan daꞌan. Letganan ta in mabut situ si Elias nga mawaꞌ it kanya asat krus ngayan.”
MRK.15.37	Nanggaꞌmaran siꞌ si Jesus, langkuy it piyapalagsik ya nay kiyarurwa ya.
MRK.15.38	Dengan it pagbugtuꞌ it ginawa ni Jesus, sakaliꞌ nga nagisay it karasik i maꞌpal nga kurtinaꞌ duꞌun it Templo nga maglingeb it Subraꞌ Na nga Ega Na Babasta-bastaeng Seled it Templo ngayti. Nagisay tu nga garing duꞌun it dibwat simnareg duꞌun it salu. 
MRK.15.39	Magtitindeg duꞌun it sarungaan it krus i esang kapitan nga pagbayaꞌen it mga sundaluꞌ ngayti. Namuyaan yang banar in magꞌuꞌunu natay si Jesus. Yanay naꞌampang ya, maat ya, “Talagang Anak nga matuud it Ampuꞌang Diyus i itu nga taw!”
MRK.15.40	May mga babay nga duꞌun it alaid, mamaglalawag. Kaꞌuyutan nira, si Maria Magdalena, si Maria nga inaꞌ na Santiago duwa ni Jose, baw si Salome.
MRK.15.41	Magbaya-bayaꞌ nayting lagit ki Jesus i iting mga babay, garing paꞌ duꞌun it Galilea, ka mamagsirbi sirat kanya. Baw may beken paꞌ nga mga babay duꞌun nga miyayaꞌ it ki Jesus duꞌun it Jerusalem.
MRK.15.42	Iting aldaw, pagpangaranat Pagsimpan. Ta, paribasay pagsedep it aldaw, papuꞌun nat Aldaw it Kapaꞌnaan, aypaꞌ ka iyan apu-apun na, 
MRK.15.43	miyabut si Jose nga taga Arimatea, esang mabantug nga ginuꞌu nga pagkilalaen nga mataꞌas, nga kaꞌuyutan it Sanedrin. Subung it mga babay ngayti, esa kanya nga magpaꞌbut it kaꞌadiꞌan it Ampuꞌang Diyus. Nangaas kanya nga naꞌaduꞌun it ki Pilato ka inangut yay bilug ni Jesus. 
MRK.15.44	Pagkagneg ni Pilato, naliluꞌ kanya it in unuka yanay dali-dalit patay ni Jesus. Aypaꞌ ka ipiyatawag yay kapitan ngaytit sundaluꞌ, ka iningkut ya in patay na nga matuud si Jesus. 
MRK.15.45	Pagkaꞌrut ya duꞌut kapitan ngayti it matuud nga patay na, napakay kanya nga pisiꞌen ni Jose i bilug ngayti.
MRK.15.46	Aypaꞌ nangalang si Jose it pirmirang abel. Bawnga pagkaꞌawaꞌ it bilug ni Jesus duꞌun it krus, biyuꞌtungan ya nat iti ngayti. Idiyuꞌun ya nat esang lelbengan nga piyalamunan nga batu. Pagkapadayag it ki Jesus duꞌun it seled, ipiyapabaliling yay dakulaꞌ nga batu ka ilimpen duꞌun it balaꞌbaꞌan it lebeng ngayti. 
MRK.15.47	Pagpapaꞌyunan naga na Maria Magdalena baw si Maria ngayting inaꞌ ni Jose. Aypaꞌ magkaꞌrutan nira in ari limbengan it ki Jesus.
MRK.16.1	Pagkasdep
MRK.16.2	Pagꞌeyag, naꞌadle-adlem sira nga napanaw. Kamatuudan, pagꞌabut nira duꞌun it lebeng ngayti, yapay lebat it aldaw, nga aldaw nat Linggo. 
MRK.16.3	Siging runding nira duꞌun it dalan, “Bilaꞌ, siyu nayan i maꞌabang ta nga pabaliling it batu ngayan nga ilimpen?” 
MRK.16.4	It yanayang kadakulat batu, iti nay pagrundingen nira it mamagpanaw.
MRK.16.4	Temed malawag nira, magbabaliling na i ilimpen ngayti nga batu. 
MRK.16.5	Pagꞌabut nira, pagseled duꞌun it piyadayagan ngaytit ki Jesus. May naltegan nira nga esang mangaꞌwaꞌen nga lalaki, nga magꞌaꞌdung duꞌun it iwanan nga ayun it piyadayagan ngayti, magpapakay it maputiꞌ. Pagkalteg it mga babay ngayti, miniꞌlam sira.
MRK.16.6	“Ayaw kamut iꞌlam,” maat i lalaki ngayti. “Siguru pagtulusun mi si Jesus nga Nazaretanen nga iriyansang duꞌut krus. Ega nay kanya situ, ka inggen na kanya it paꞌuliꞌ. Letganan mi ga i piyadayagan ngayan it kanya. 
MRK.16.7	Aypaꞌ mapanaw kamu siꞌ ka isugid mi duꞌun it mga alagad ya, nga uyut naga si Pedro. Aaten mi sira nga muꞌna na si Jesus duꞌun it Galilea. Makitaan nira yan kanya duꞌun, subung nat ipiyagꞌaat ya ngayat kanira.”
MRK.16.8	Mamagyegyeg nay mga babay ngayti baw talagang magkalibeg i pikir nira. Limniꞌwan sira duꞌun it lebeng ngayti dayun it miyalagyu. Ta it ereꞌeret ngayti nga iꞌlam nira, ega pay siyugidan nira nga maski siyu.
MRK.16.9	Kadedelman pang banar it Aldaw it Linggo, iyan nagꞌegen nat paꞌuliꞌ si Jesus, uꞌna-uꞌnang kinita ya, si Maria Magdalena. Iti nga babay, pituy inimugaw ni Jesus nga mararaꞌe-raꞌet duꞌun it kanya. 
MRK.16.10	Piyaꞌaduꞌunan ni Maria ngayti i mga alagad ni Jesus nga mamagkasmek paꞌ nga banar, nga sigi paꞌ nga sugaw nira. Itiyuturan ya duꞌut kanira nga nagpakikita nat kanya si Jesus. 
MRK.16.11	Temed daꞌsira magpamayaꞌ it pagsugiden ngayti ni Maria nga egen siꞌ si Jesus, nagpakikita nat kanya.
MRK.16.12	Nagpakikita gasiꞌ si Jesus it duwang kataawan nga mga alagad nga mamagpanaw, nga gimnaring duꞌun it siyudad, temed belag i pagkinataw ya. 
MRK.16.13	Nagpaꞌuliꞌ duꞌut Jerusalem i duwa ngayti ka isiyugid duꞌut mga kaꞌibaan nira i naꞌanuꞌan nira ngaytit magpanaw. Temed maski sira ngayti, daꞌsira pagpamayaꞌnen.
MRK.16.14	Baw siꞌ nga nagpakikita na si Jesus it sang puluꞌ may esa ngayti nga mga alagad ya. Mamagkaꞌen i tiyakaꞌ ya. Siyardaw ya sira sabap kurang pay pamayaꞌ nira, baw sabap it kadsen it ulu nira nga daꞌsira ngayti magpamayaꞌ it mga piyakikitaan ya, pagꞌegen ya na ngaytit paꞌuliꞌ.
MRK.16.15	Bawnga maat ni Jesus it kanira, “Lekpen mi i muꞌsang banwa ka ipangadal mi i Magayen nga Baritaꞌ kat muꞌsang mga taw situt sinirungat langit. 
MRK.16.16	Siyu-siyu nga pakimatuud baw mamayaꞌ baw pabawtis, siguradu yan nga maribri. Temed in siyuy ega mamayaꞌ, siguradu yan nga ukumanan it panriga. 
MRK.16.17	Baw mamuyaan kat mga magpamayaꞌ i atkaytu na nga mga tandaꞌanan. May maꞌimugaw nira nga mga maraꞌe-raꞌet kat keseg it ngaran ku. May mga kaꞌampang it ega kanira nga ampang. 
MRK.16.18	May mga ega naga maꞌunu maski semkel sira it dukul u minum it kaꞌiꞌilu. May tapalen nira nga mga magsarut, nga mapagayen nira.”
MRK.16.19	Pagkatupus it pagꞌampangen ngaytit Ampuꞌan nga si Jesus duꞌun it mga alagad ya, piyapatibung na kanya duꞌun it langit baw miyadung na kat iwanan nga ayun it Ampuꞌang Diyus. 
MRK.16.20	Nanlekep-lekep na nga matuud i mga alagad ngayti, ka nangadal na kat paꞌari-aring rugar. Talagang pagtabangen naga sira it Ampuꞌan it iti nga buwaten. Ipagpamatuud yay ampang ngayti nga ipagpangadal it mga alagad kat kakayaan nga magkabwat it mga kalililuꞌan nga bagay, nga ipiyagꞌildaw yat kanira.
LUK.1.1	Paggalangen nga Teofilo,
LUK.1.1	Sabagay dakel nay nagpaꞌres sumurat it kanya-kanyang pamatuud pasar it mga bagay nga miyabut situt aten, nga katumanan it pabetang-betang it Ampuꞌang Diyus. 
LUK.1.2	Mga isiyurat nira, iyan mga itiyuturan it amen it iyan mga nakamuya kaytu garing it tagnaꞌ baw mamagpangadal na pasar it itung ipagpamatuud. 
LUK.1.3	Ta, yan naparuri ku nat magayen i pasar it itu nga mga bagay garing it puꞌun-puꞌun ya kaytu, napikir ku gasiꞌ nga sumurat it aken nga pamatuud, isaꞌun maꞌyagan mu it pagayen-gayen. 
LUK.1.4	Ipagsurat kuytu isaꞌun matantuwan mu nga banar i kamatuudan it mga bagay nga nakatulduꞌ nat imu.
LUK.1.5	Iyan timpu nga si Herodes i adiꞌ duꞌun it Judea, may esang sasirduti kat gurupu ni Abias nga si Zacarias i ngaran. Asawa ya si Elisabet. Tungtung-inapuꞌ sirang duwa magꞌasawa ni Aaron.
LUK.1.6	Baw talagang duwa sira ngayti magꞌasawa, mataldeng i pangaꞌgenan nira kat panleteg it Ampuꞌang Diyus. Pagsunudun nirat magayen i mga urdin baw kaꞌirgan ya. 
LUK.1.7	Temed sira ngayti, egay aꞌanak ka si Elisabet, ega magpanganak nga babay seked it gurang na ngayti sira nga duwa.
LUK.1.8	Kaꞌsa, it naꞌbut siꞌ nga gurupu na Zacarias i muwat it buwaten it mga sasirduti duꞌun it Templo, aypaꞌ ka magsirbi si Zacarias ngayti kat adapan it Ampuꞌang Diyus. 
LUK.1.9	Ta, it kaꞌugaliꞌan it mga sasirduti nga magpintuꞌan in siyuy manteng it kamangyan, si Zacarias ngayti i napintuꞌ. Aypaꞌ ka siminled na kanya duꞌun it esang seled it Templo nga duꞌun i papangantengan it kamangyan ngayti. 
LUK.1.10	Basta magꞌanteng na ngaytit kamangyan, magpanalangin na i kadakel it taw nga natingped duꞌun it piyakakamaꞌyagan it Templo ngayti.
LUK.1.11	Sakaliꞌ nga miyabut duꞌun it ki Zacarias i esang anghil it Ampuꞌang Diyus, timnindeg kat iwanang ayun it papangantengan ngaytit kamangyan. 
LUK.1.12	Kiminlas i atay ni Zacarias baw nakapagyegyeg it iꞌlam, pagkalteg yat anghil ngayti. 
LUK.1.13	Temed miyampang i anghil ngayti. “Zacarias,” maat ya, “ayaw kat iꞌlam, piyagnegan it Ampuꞌang Diyus i panalangin mu it kaꞌlay ngaytu baw may sambung ya na. Kayti, manganak nay asawa mu nga si Elisabet. Lalaki yan i sumakit. Si Juan i ipangaran mu. 
LUK.1.14	Talagang sumagya kamu yan nga banar. Ega lamang kamu i sumagya, pati beken gasiꞌ. Ka dakel i makasagya sabap it pagsakit ya. 
LUK.1.15	Ka mataꞌas kanya kat panleteg it Ampuꞌang Diyus. Ega yan mapakay nga minum kanyat maski unu nga kalasit irimnun nga kalalangu. Ka pagbebtengen payan kanya, pagsasaruman nat Espiritu Santo. 
LUK.1.16	Talagang dakel nga tungtung-inapuꞌ ni Israel i ipapaꞌuliꞌ ya duꞌun it Ampuꞌang Diyus nira. 
LUK.1.17	Ka kanya ngaytuy taꞌgen nga muꞌna it isiyanggup nga Cristo. Yay matuud, kat pagmaꞌiseg it nakem ni Juan ngayti baw kat guna it Ampuꞌang Diyus nga duꞌut kanya, subung talaga kanya it ki Elias ngayting prupitaꞌ it tagnaꞌ paꞌ. Sabap kat panulduꞌ ya, magkagayen siꞌ i mga amaꞌ baw mga anak. Baw papaꞌuliꞌen ya kat kasepsep it mga mataldeng i mga ega mamagsunud it Ampuꞌang Diyus, isaꞌun kat panulduꞌ ya ngayti, masiguru ya nga pagꞌabut it Ampuꞌan, magꞌaꞌalistu nay mga taawan ya.”
LUK.1.18	Kaꞌampang si Zacarias nga ingkut yat anghil ngayti. Maat ya, “Unu bay kamatuudan kayan, it duwa kami magꞌasawa, ubꞌub na it kagurang?”
LUK.1.19	Katubag i anghil ngayti, “Aku ngaytu, si Gabriel nga manigsirbi kat adapan it Ampuꞌang Diyus. Tiyaꞌeg ya aku nga paꞌasitu ka ipaꞌrut it imu i magayen ngaytu nga baritaꞌ nga isiyugid ku na ngaytut imu. 
LUK.1.20	Kayti it subuk magpakiꞌambut ka it isiyugid ku ngaytut imu, daꞌka na kaꞌampang. Subung ka na it buyun seked it aldaw nga matuman na i itu nga bagay. Ka siguradung matuman yan, basta naꞌbut nay timpu.”
LUK.1.21	Iyan mga taw ngayti duꞌut liꞌwan, yanayti mamagꞌeꞌlat it ki Zacarias nga nanganteng it kamangyan. Naliluꞌ sira in unuka naꞌlay kanya duꞌun it seled it Templo. 
LUK.1.22	Pagliꞌwan ni Zacarias, buyun na nga matuud. Binuyun nay pakisugid yat mga taw ngayti duꞌut liꞌwan. Aypaꞌ natantuwan nira nga may ipiyalteg it Ampuꞌang Diyus it ki Zacarias duꞌut seled. Ta, garing sikayti, buyun na si Zacarias nga matuud.
LUK.1.23	Iyan natiwas nay buwat ni Zacarias duꞌun it Templo, miyuliꞌ na kanya. 
LUK.1.24	Ega nga matuud naꞌlay, nagdarugmatiꞌ na si Elisabet ngayti nga asawa ya. Ta, seledat limang bulan, duꞌun lamang it balay si Elisabet. 
LUK.1.25	Ampa-ampang ni Elisabet, maat ya, “Magayen talagay pabetang ngaytu it aken it Ampuꞌang Diyus. Ka inildawan ya na aku nga inawaꞌ ya nay pagꞌeyaꞌan ku kat mga taw, nga kaꞌlay ngaytu daꞌku magpanganak.”
LUK.1.26	Desang enem na nga bulan i beteng ni Elisabet, tiyaꞌeg siꞌ it Ampuꞌang Diyus i anghil ngayti nga si Gabriel. Duꞌut lansangan it Nazaret nga sakep it Galilea i tiyaꞌgan ya. 
LUK.1.27	Piyapaꞌaduꞌun ya it esang umbay paꞌ nga babay nga si Maria i ngaran, nga naꞌupakat nay pagꞌasawa nira duwa ni Jose temed ega paꞌ naꞌubus, alwan paꞌ. Si Jose ngayti, tungtung-inapuꞌ naga ni David nga adiꞌ it tagnaꞌ. 
LUK.1.28	Miyabut i anghil ngayti duꞌun it ki Maria baw nagbegay it galang. Miyampang kanya, nga magꞌaat, “Makasagya ka nga banar ka talagang pagꞌildawan ka it Ampuꞌang Diyus. Pagtatarimaen ya talaga ikaw.”
LUK.1.29	Pagkagneg ni Maria, ega nakariꞌe-riꞌeng kanya, baw talagang naliluꞌ kanya it in unuy ireg sugiden it iti nga inampang. 
LUK.1.30	Maat siꞌ it anghil ngayti, “Ayaw kat iꞌlam, Maria, sabap piniliꞌ ka nga matuud it Ampuꞌang Diyus nga ildawan ya. 
LUK.1.31	Pagnegan muy isugid kut imu. Dumarugmatiꞌ ka. Sumakit yan, lalaki. Si Jesus i ipangaran mu. 
LUK.1.32	Talagang mataꞌas yan kanya, baw pagpangaranan it Anak it Ampuꞌang Diyus nga Subrang Piyakamataꞌas. Ibgay it Ampuꞌang Diyus it kanya i pagkaꞌadiꞌ nga subung it kagiyaringanan ya nga si David. 
LUK.1.33	Ka magꞌadiꞌ kanyat egay kaskedan kat mga taawan ya nga mga tungtung-inapuꞌ ni Jacob. Talagang egay kaskedan it pagꞌadiꞌ ya.”
LUK.1.34	Kaꞌampang si Maria, maat ya, “Magꞌuꞌunu nga bagay yan, it daꞌku paꞌ nakalabay it maski siyu nga lalaki?”
LUK.1.35	Katubag i anghil ngayti, “Talagang matuud i inaat mu. Temed kat tabang it Espiritu Santo magbaraꞌ tu. Aypaꞌ ka dumarugmatiꞌ ka sabap it guna it Ampuꞌang Diyus nga Subrang Piyakamataꞌas. Aypaꞌ ka ipanganak mu ngayan, alaid nga alaid kat kasalaꞌan ka Anak kanya it Ampuꞌang Diyus. 
LUK.1.36	Baw daꞌga baꞌ may kaduguꞌan mu nga si Elisabet? Maꞌyag kat kadakel nga kanya, ega magꞌanak nga babay. Temed kayti, ikaꞌnem nang bulan it bebteng ya, maski maat gurang na kanya. 
LUK.1.37	Sabap talagang egay bagay nga daꞌga magkapabaraꞌ it Ampuꞌang Diyus.”
LUK.1.38	Kaꞌampang siꞌ si Maria, “Talagang manigsirbi aku it Ampuꞌang Diyus. Magpasakep aku it kaꞌirgan ya, nga tumanen ya situt aken i kumpur inaat mu.” Bawnga nagsipat nay anghil ngayti.
LUK.1.39	Egay beken, nagrigen-rigen si Maria ngayti. Miyereg-ereg kanya it paꞌaduꞌun it esang lansangan duꞌun it mamungsuꞌun nga rugar it Judea. 
LUK.1.40	Pagꞌabut ya duꞌut kana Zacarias, kiyumusta yang lagi si Elisabet. 
LUK.1.41	Pagkagneg ni Elisabet it pangumusta ngayti ni Maria, kimnuliꞌget i waꞌwaꞌ nga pagbebtengen ya, dengan it piyasaruman it Espiritu Santo si Elisabet ngayti. 
LUK.1.42	Bawnga miyampang si Elisabet it diyadakulaꞌ ya nga magꞌaat, “Subraꞌ talagay ildaw it Ampuꞌang Diyus it imu, subraꞌ paꞌ it beken nga mga babay. Ildawan ya gasit subraꞌ i kanya nga pagbebtengen mu. 
LUK.1.43	Taꞌway in siyu aku na, ka naꞌasitu it aken i inaꞌ it Ampuꞌan ku. 
LUK.1.44	Sabap pagkagneg ku it pangumusta mu, kimnuliꞌget nga subuk simnagya i waꞌwaꞌ sinit panganganakan ku. 
LUK.1.45	Talagang magkasagya ka sabap piyakimatuud mu nga matuman i kumpur ipiyasugid it Ampuꞌang Diyus.”
LUK.1.46	Bawnga miyampang si Maria nga magꞌaat,
LUK.1.46	“Kamatuudan talagay pagbantug kut Ampuꞌang Diyus.
LUK.1.47	Talagang masagyang-masagya i nakem ku sabap it Ampuꞌang Diyus ngaytu nga Manriribri ku.
LUK.1.48	Sabap pagdedemdemen ya naga aku, nga timawaꞌ nga manigsirbi ya.
LUK.1.48	Baw garing kayti, magtungtung-magꞌinapuꞌ, yanayan yan i pabetang it aken, subrang piyasagya nga babay.
LUK.1.49	Sabap ega naytu basta-basta i ildaw ngaytut aken it gunaan nga Ampuꞌang Diyus.
LUK.1.49	Talagang ega masbungan i kanyang kabantugan.
LUK.1.50	Talagang pagsanguꞌan yang banar seked it magtungtung-magꞌinapuꞌ i may iꞌlam nga paggalang it kanya.
LUK.1.51	Kat mga pagbuwaten ya, ipagpatantu yay ega masbungan nga guna ya.
LUK.1.51	Ka tiyariwanak ya na i mga taw nga subraꞌan kat nakem nira.
LUK.1.52	May mga adiꞌ nga inawaꞌan ya nat pagkaꞌadiꞌ.
LUK.1.52	Baw may mga raꞌyat nga ipiyataꞌas nat Ampuꞌang Diyus.
LUK.1.53	Iyan mga paggetmanan, piyaꞌgenan ya na it magagayeng mga bagay.
LUK.1.53	Temed iyan mga manggaden, inimugaw ya na it egay maski unu.
LUK.1.54	Talagang pagtabangen it Ampuꞌang Diyus i mga taawan ya nga tungtung-inapuꞌ ni Israel, ka pagdedemdemen yang pirmi i sanggup ya duꞌun it mga kagiyaringanan tami.
LUK.1.55	Ka isiyanggup yat ki Abraham nga ildawan ya kanya, pati mga tungtung-inapuꞌ ya seked it kaꞌnu-kaꞌnu.”
LUK.1.56	Mga tulung bulan i kaꞌlay ni Maria duꞌut kana Elisabet, bawnga miyuliꞌ kanya.
LUK.1.57	Iyan bulan nat beteng ni Elisabet, sumakit, lalaki. 
LUK.1.58	Pagkaꞌrut it mga kamalay nira baw mga kaduguꞌan nira it kadakulat ildaw ngaytit Ampuꞌang Diyus duꞌun it ki Elisabet ngayti, masasagya gasiꞌ sira.
LUK.1.59	Iyan nakawalu na, nga aldaw nga ituriꞌ baw ipangaran nat waꞌwaꞌ, namagparagiꞌ sira. Tanud nira, si Zacarias i ipangaran, ka ipaslun nagat ngaran it amaꞌ ya. 
LUK.1.60	Temed maat ni Elisabet, “Ega. Si Juan i ipangaran it kanya.”
LUK.1.61	Maamaatan i namagparagiꞌ ngayti, “Temed subuk ega nagay kaduguꞌan mi nga magngangaran kayan.”
LUK.1.62	Egay beken, piyakibinuyunan it mga taw si Zacarias, in siyuy ireg ya nga ipangarat waꞌwaꞌ. 
LUK.1.63	Miyangut si Zacarias it susuratan baw isiyurat ya nga magꞌaat, “Si Juan i ngaran ya.” Naliluꞌ i kadakel ngayti. 
LUK.1.64	Ta, dengan it nagꞌuliꞌnan siꞌ nga nakaꞌampang si Zacarias ngayti, dayun it biyantug ya i Ampuꞌang Diyus. 
LUK.1.65	Inabut it iꞌlam i kadakel it kamalay nira. Ta, iti na ngayting bagay sabap it kana Zacarias ngayti i pirming runding it kadakel it taw duꞌun it mamungsuꞌun ngayti nga rugar it Judea. 
LUK.1.66	Muꞌsang nakamuya baw nakabaritaꞌ kayti, yay pirming kat nakem nira, magꞌaat, “Unu sadaw i baraꞌan it iyang waꞌwaꞌ in dumakulaꞌ na?” Sabap talagang maꞌyag nga, muꞌsa pasar it itung waꞌwaꞌ, pabetang-betang talaga it Ampuꞌang Diyus.
LUK.1.67	Si Zacarias ngayti, piyasaruman kanya it Espiritu Santo bawnga miyampang kanya, nga magꞌaat,
LUK.1.68	“Bantugun i Ampuꞌang Diyus tami nga mga tungtung-inapuꞌ ni Israel.
LUK.1.68	Sabap siyanguꞌan ya na kita, ka naꞌbut na nga iribri ya i mga piniliꞌ ya nga taawan.
LUK.1.69	Ka piyapaꞌasitu ya nat aten i egay kasbung nga Manriribri, nga garing kat tungtung-inapuꞌ it manigsirbi ya nga adiꞌ nga si David.
LUK.1.70	Itu na ngaytuy isiyanggup ya ngayan nga ipiyaꞌampang yat mga prupitaꞌ it tagnaꞌ, 
LUK.1.71	nga iribri ya naga kita kat mga kakuntraꞌ tami, baw kat alima it muꞌsang mamagꞌiseg it aten.
LUK.1.72	Isiyanggup ya nga sanguꞌan ya i mga kagiyaringanan tami baw dedemdemen ya nga pirmi i ega basta-bastang pakiꞌupakat yat kanira.
LUK.1.73	Ituytu i ega basta-bastang sanggup nga isiyanggup ya it kiyaꞌapuꞌ-apuꞌan tami nga si Abraham, nga uyut i sumpa ya, 
LUK.1.74	nga iribri ya kita kat mga kakuntraꞌ tami, isaꞌun makasirbi tamit kanya it egay pagꞌiꞌlaman.
LUK.1.75	Ka ireg ya nga alaid tami talaga kat muꞌsang kasalaꞌan, nga mangaꞌgenan tami nat mataldeng kat panleteg ya, mintras egen tami.
LUK.1.76	Ta, ikaw na, anak ku, taꞌwagen ka nga prupitaꞌ it Ampuꞌang Diyus nga Subrang Piyakamataꞌas.
LUK.1.76	Sabap makauꞌna ka it Ampuꞌan isaꞌun asikasuun mu i panawan ya.
LUK.1.77	Ka itulduꞌ mut mga taawan ya i dalan it karibriyan baw kapasinsiyaan it mga kasalaꞌan nira.
LUK.1.78	Sabap talagang maꞌildaw nga banar i Ampuꞌang Diyus tami.
LUK.1.78	Kamatuudan, kat pabetang-betang ya, subuk magpangyag na situt aten nga subuk aldaw na i panribri ya ngaytu.
LUK.1.79	Sabap maꞌyagan ya i mga magpangaꞌgenan kat kadleman, nga subung sirat sinakepan it kamataynen ka egay inawar nira.
LUK.1.79	Baw itulduꞌ yat aten i dalan nga magꞌaduꞌun it kaꞌimbengan.”
LUK.1.80	Ta, dimnakulaꞌ i waꞌwaꞌ ngayti baw magayen talagay adat ya. Iyan ustuꞌ na kanya, duꞌun nay taꞌid-taꞌid ya it rugar nga kapupuyangtan, seked it aldaw nga papuꞌun na kanya nga mangadal nat mga kabanwa ya nga mga tungtung-inapuꞌ ni Israel.
LUK.2.1	Kat iting timpu, ipiyagꞌurdin it Romano nga Impiradur nga si Agusto nga sinsusun i muꞌsang taw nga sakep it Roma. 
LUK.2.2	Binwat tuy uꞌna ngaytu nga paninsus iyan si Cirenio i gubirnadur it Siria. 
LUK.2.3	Aypaꞌ ka muꞌsang taw, naꞌaduꞌun it in unu nga lansangan i lansangan it giyaringan nira ka pasinsus duꞌun.
LUK.2.4	Ta napanaw na gasiꞌ si Jose it kanya. Garing duꞌun it Nazaret nga sakep it Galilea, naꞌaduꞌun kanyat Betlehem nga sakep it Judea, lansangan nga siyakitan it adiꞌ it tagnaꞌ nga si David, sabap si Jose, tungtung-inapuꞌ it adiꞌ ngayti. 
LUK.2.5	Iba ya it naꞌaduꞌun, si Maria nga inasawa ya, lamang ega paꞌ nagdemket sira. Kusasakiten nay beteng ni Maria ngayti. 
LUK.2.6	Nadnganan nat duꞌun sira i pagsakit. 
LUK.2.7	Ipiyanganak ya na i anak ya nga panganay nga lalaki. Bawnga uyun it adat nirat iting timpu, biyedbedan yat magayen it mga ramba-rambay i waꞌwaꞌ ngayti. Ipiyaliꞌtid ya duꞌun it papakaꞌnan it ayep, ka duꞌun mana ngayti i kanirang napaꞌabutan, it papaꞌlungan it mga ayep, sabap daꞌnay rugar nira duꞌun it pagpaꞌabutan nga mga seled nga duꞌut dibwat. Talagang sageksek na.
LUK.2.8	Iting delem, may mga manigꞌeper nga magtatandaꞌ it tupa nira duꞌun it pagpakaꞌnan nga rugar. 
LUK.2.9	Sakaling minyag i pagꞌaꞌanuꞌan nira ngayti ka miyabut i esang anghil it Ampuꞌang Diyus. Binisaraꞌ sirat singkar ngaytit kabantugan it Ampuꞌang Diyus. Unupat namagꞌiꞌlam na sira. 
LUK.2.10	Temed inaat sirat anghil ngayti, “Ayaw kamut iꞌlam. May magayeng baritaꞌ nga taban ku nga isugid kut imyu, nga megay it dakulaꞌ nga kasagyaan kat muꞌsang taw. 
LUK.2.11	Sabap ipiyanganak kayti duꞌun it lansangan ni David i Manriribri mi. Kanya i isiyanggup nga Cristo nga Ampuꞌan. 
LUK.2.12	Kamatuudan, maparagan mi i esang madaragen nga biyedbedan it ramba-rambay, nga papakaꞌnan lamang it ayep i piyaliꞌtidan it kanya.”
LUK.2.13	Sakaling dimnakel nay anghil ka nagsinabut nay garing duꞌut langit. Pagbantugun niray Ampuꞌang Diyus, nga magꞌaat,
LUK.2.14	“Bantugun i Ampuꞌang Diyus nga duꞌun it dibwat it langit.
LUK.2.14	Baw situt sinirungat langit, kaꞌimbengan it nakem i ibgay ya kat mga taw nga pagsagyaan ya.”
LUK.2.15	Iyan nagsipat nay mga anghil ka miyuliꞌ na duꞌun it langit, maamaatan i mga manigꞌeper ngayti, “Bilaꞌ, paꞌaduꞌun tami baytu it Betlehem. Baꞌnawun tami i ipiyaꞌrut ngaytu it aten it Ampuꞌang Diyus.” 
LUK.2.16	Pagkarunding nira kayti, miyereg-ereg na sirat paꞌaduꞌun. Naparagan nira na Maria duwa ni Jose baw madaragen ngayti nga magliliꞌtid duꞌun it papakaꞌnan it ayep. 
LUK.2.17	Pagkalteg it mga manigꞌeper, itiyuturan nira i kumpur inaat it anghil ngayti pasar it iti nga waꞌwaꞌ. 
LUK.2.18	Naliluꞌ i muꞌsa nga nakagneg it itiyuturan it mga manigꞌeper ngayti. 
LUK.2.19	Ki Maria, idiyawaꞌ ya nga banar kat ulu ya i muꞌsa ngayti, nga pirmi nga pagdedemdemen ya. 
LUK.2.20	Pagꞌuliꞌ it mga manigꞌeper ngayti, siging pagbantug nira it Ampuꞌang Diyus. Pagsaꞌu-saꞌupun nira i kanyang kabantugan sabap it mga nagnegan baw naltegan nira ngayti, nga uyun it ibiyaritaꞌ it kanira it anghil.
LUK.2.21	Pagꞌikawalung aldaw, nga aldaw nga ituriꞌ baw ipangaran it waꞌwaꞌ, si Jesus i ipiyangaran it kanya, ka iti i inaat it anghil nga ipangarat kanya, parabir diyarugmatiꞌ i waꞌwaꞌ ngayti.
LUK.2.22	Ta, yan naꞌbut na gasiꞌ i aldaw nga ipagpanlimpiyuꞌ it kanira kat panleteg it Ampuꞌang Diyus, nga uyun it ipiyagꞌurdin ni Moises pasar it panganak, nagpaJerusalem na na Jose duwa ni Maria. Tiyaban nira i waꞌwaꞌ ngayti duꞌun it Templo, sabap kat iting timpu ipaꞌadap na nirat Ampuꞌang Diyus. 
LUK.2.23	Sabap inaat it urdin nga basta panganay, in lalaki, kabilangan ya, ambuꞌ it Ampuꞌang Diyus, aypaꞌ ka kaꞌilangan nga subuk lekaten nira kanyat pirak.
LUK.2.24	Langkuy nagbuwat sira it ipagpanlimpiyuꞌ ngayti kat panleteg it Ampuꞌang Diyus, nga yan gasiꞌ i inaat it urdin, nga ibgay nira nga antengen, duwang batu i manu-manuk nga kalapatiꞌ, u maski punay, basta uꞌuybun, nga duwang batu naga.
LUK.2.25	Kat iting timpu, may esang lalaki duꞌut Jerusalem nga si Simeon i ngaran. Mataldeng kanya kat panleteg it Ampuꞌang Diyus baw masiyambaen paꞌ. Talagang maꞌlat kanyang banar it isiyanggup nga Cristo nga rimibri it bangsa nira nga Israel. Baw pagsasaruman kanya it Espiritu Santo. 
LUK.2.26	Ta, natantuwan ya kat panakem it Espiritu Santo ngayti nga ega paꞌ matay kanya seked it ega paꞌ naltegan ya i Cristo ngayting isiyanggup it Ampuꞌang Diyus. 
LUK.2.27	Kat iti nagang aldaw, piyanakman it Espiritu Santo si Simeon ngayti nga paꞌaduꞌun it Templo. Aypaꞌ abutan na Jose duwa ni Maria nga muwat it ipiyagꞌurdin it Ampuꞌang Diyus, duꞌun na si Simeon ngayti. 
LUK.2.28	Kiyapuꞌput ni Simeon i waꞌwaꞌ ngayti baw biyantug yay Ampuꞌang Diyus, nga magꞌaat,
LUK.2.29	“Agalen ku, aku ngayni nga manigsirbi mu, maski baiꞌen mu nay ginawa ku, uyun kat isiyanggup mut aken.
LUK.2.30	Ka naltegan nat duwang mata ku i siyarigan mu nga Manriribri, 
LUK.2.31	nga pabetang-betang mu ngaytu, matantuwan tu it muꞌsang katataawan.
LUK.2.32	Maꞌyagan yay mga bangsa nga ega Judio pasar it dalan it karibriyan.
LUK.2.32	Baw sabap it kanya ngaytu, dumakulaꞌ i kabantugan nameng mga Judio nga mga taawan mu, nga tungtung-inapuꞌ ni Israel.”
LUK.2.33	Naliluꞌ na Jose duwa ni Maria it mga inaat ngayti ni Simeon pasar it waꞌwaꞌ nira ngayti. 
LUK.2.34	Bawnga piyatdekan ni Simeon it ampang nga paꞌildaw na Jose ngayti duwa ni Maria, baw maat pay paꞌugdun ya, “Maria, matuud i iꞌaat ku pasar it itung waꞌwaꞌ. Talagang ipiyabetang-betang it Ampuꞌang Diyus nga sabap it waꞌwaꞌ ngaytu, dakel tami nga mga Judio nga maribri, temed dakel nagay beken nga maꞌilang ka daꞌsira kupasakep it kanya. Sabap kanyay bilang tandaꞌanan nga magtulduꞌ it dalan nga magpaꞌaduꞌun it Ampuꞌang Diyus, temed ta, dakel i pakiꞌambut it panulduꞌ ya ngaytu. 
LUK.2.35	Ta sikayan matantuwan i kat nakem it katataawan. Baw yay matuud, mapurun bay nakem mu nga subung it sakit it nasudyuk i pusuꞌ mu it madaꞌun nga karis.”
LUK.2.36	May duꞌun gasiꞌ it Templo nga esang babay nga prupitaꞌ nga si Ana. Anak kanya ni Fanuel, nga tungtung-inapuꞌ ni Aser.
LUK.2.37	Ta, kat iting timpu, walung puluꞌ may epat na nga taꞌun i idad it balu ngayti. Yanay pirmi ya duꞌun it Templo, ka delem-aldaw magsamba kanya, magpuwasa baw magpanalangin duꞌun it Ampuꞌang Diyus. 
LUK.2.38	Ega paꞌ natupus i ampang ni Simeon ngayti, minlep na duꞌut kana Jose si Ana ngayti. Nagpasalamat kanya duꞌun it Ampuꞌang Diyus. Bawnga siging tuturan ya pasar it waꞌwaꞌ ngayti duꞌun it maski siyung beken nga maꞌlat nagat panribri it kanira nga mga Judio.
LUK.2.39	Iyan natuman na na Jose i muꞌsang isiyurat duꞌun it ampang it Ampuꞌang Diyus pasar it waꞌwaꞌ ngayti, miyuliꞌ siꞌ sira duꞌun it Nazaret ngayti nga sakep it Galilea.
LUK.2.40	Dimnakulaꞌ si Jesus ngayti nga makulaꞌsi baw ega basta-bastay kasepsep ya, ka pirming pagtabangen it Ampuꞌang Diyus.
LUK.2.41	Taꞌun-taꞌun, kada maꞌbut i Pistaꞌ it Tiyaꞌliban, magpaJerusalem i mga giyaringan ngayti ni Jesus. 
LUK.2.42	Iyan sang puluꞌ baw duwa na nga taꞌun i idad ni Jesus ngayti, piyabayaꞌ na nirat nagparagiꞌ siꞌ it pistaꞌ nga pagbuwaten nirat kaꞌlay.
LUK.2.43	Pagkatiwas it pistaꞌ, napanaw na na Jose ka muliꞌ na. Ega namuyaan nira nga palan nagpatuduꞌ duꞌut Jerusalem si Jesus. 
LUK.2.44	Ta, it tanud tu na Jose, maggugubuk-gubuk na si Jesus duꞌun it reet-reet it mga kaꞌibaan nira ngaytit mamagpanaw, sigi na nga panaw nira it nagꞌapun. Ta magkaleg-kaleg sira, egay si Jesus. Aypaꞌ tiyulus nira duꞌut mga kaꞌibaan nira ngaytit mamagpanaw nga mga kaduguꞌan baw kakilala nira. 
LUK.2.45	Ta it egay magkaparagan nira, egay beken, nagpaꞌuliꞌ sira duꞌut Jerusalem i magtulus.
LUK.2.46	Ikatlung aldaw, bawnga naparagan nira si Jesus duꞌun it Templo, magꞌaꞌdung nga kaꞌibaan it mga manigtulduꞌ it urdin. Magpagneg kanya baw magꞌingkut gasiꞌ it kanira. 
LUK.2.47	Talagang naliluꞌ i muꞌsa nga nakagneg it kanya sabap it kasepsep ya baw kagayen it mga tubag ya. 
LUK.2.48	Pagkalteg na Jose, naliluꞌ gasiꞌ sirat kanira. Maat it inaꞌ ya ngayti, “Dunguꞌ, unuka atkaytuy pabetang mut amen, it masyadu nay keber-keber it seled namen it amaꞌ mu it magtulus it imu? Tanud namen in naꞌunu ka na.”
LUK.2.49	Katubag si Jesus, nga maat ya, “Inaꞌ, unuka pagtulusun mi aku? Unu, daꞌga naꞌrutan mi nga kaꞌilangan situ aku it balay ngaytut Amaꞌ ku?” 
LUK.2.50	Temed ega nasepsepan it mga giyaringan ya i paꞌaaten ya ngayti.
LUK.2.51	Ta yapay katabus it kanirang uliꞌ duꞌut Nazaret. Talagang mapiyamayaꞌ si Jesus ngayti it kanira. Muꞌsa ngayti nga magkamuyaan ni Maria, ipagdawaꞌ yang banar duꞌun it ulu ya. 
LUK.2.52	Magdakulaꞌ si Jesus ngayti, magdungag gasiꞌ i kasepsep ya. Talagang pagsagyaan kanya it Ampuꞌang Diyus baw mga taw gasiꞌ.
LUK.3.1	Ta it naꞌlay nang timpu, naꞌbut nay ikasang puluꞌ baw lima nga taꞌun i pagꞌimpiradur ni Tiberio. Si Poncio Pilato i gubirnadur it Judea. Si Herodes i adiꞌ duꞌun it Galilea baw sulsug ya nga si Felipe i adiꞌ duꞌun it Iturea baw Traconite. Si Lisanias i adiꞌ duꞌun it Abilinia. 
LUK.3.2	Si Anas baw si Caifas i mga Piyakamataꞌas nga Sasirduti. Ta, kat iting timpu, miyabut i ampang it Ampuꞌang Diyus duꞌun it ki Juan ngayting anak na Zacarias, nga duꞌun kanya it rugar nga kapupuyangtan. 
LUK.3.3	Aypaꞌ binwat ya, liyekep-lekep ya i taawan kat padipag-dipag it danum it Jordan, ka nangadal na. Ipagpangadal ya nga magꞌaat, “Singuliꞌan baw indiꞌan mi na i mga kasalaꞌan mi baw pabawtis nga pamatuud it indiꞌan mi na, isaꞌun pasinsiyaen kamu naga it Ampuꞌang Diyus.” 
LUK.3.4	Si Juan ngaytu i pagpaꞌiguꞌan it isiyurat it prupitaꞌ nga si Isaias, nga magꞌaat,
LUK.3.4	“May magpanggaꞌmaran duꞌun it rugar nga kapupuyangtan nga magꞌaat i pagꞌampangen,
LUK.3.4	‘Buwatan mit dalan i Ampuꞌan.
LUK.3.4	Diritsuun baw gayen-gayenen mi i panawan ya ngaytu.
LUK.3.5	Kaꞌilangan nga tambakan mi i mga magkekelnaꞌ baw pulinasen i kada mungsuꞌ baw bukid.
LUK.3.5	Diritsuun i iyan mamagliliꞌut-liꞌut nga dalan baw pantayen i mabakutud.
LUK.3.6	Talagang maltegan it muꞌsang taw i panribri it Ampuꞌang Diyus.’”
LUK.3.7	Dakel i mga taw nga magꞌaduꞌun it ki Juan ngayti ka magpabawtis. Ipagrapar ni Juan it kanira, nga magꞌaat, “Unuka situ kamu nga mga mapiyandayaꞌ nga subung it adat it dukul? Siyuy miyaat nga mapalagyuwan mi i panriga nga magꞌaꞌabut? 
LUK.3.8	Kaꞌilangan nga ipamatuud mi kat pangaꞌgenan mi nga magsinguliꞌ kamu na nga matuud. Ega kesgat nakem mi nga maat mi, tungtung-inapuꞌ kamu naga ni Abraham, aypaꞌ ka sagyaan kamu nagay imyu it Ampuꞌang Diyus. Ka isugid kut imyu nga talagang kaya it Ampuꞌang Diyus nga, garing kat mga batu ngaytung ituꞌun, mapabaraꞌ ya nga mga tungtung-inapuꞌ ni Abraham. 
LUK.3.9	Ka kayti, magbebreꞌ na i kapa duꞌun it gamut it magpupꞌun nga kayu, ka kada kayu nga ega magbuwaꞌ it magayen, pukanen bawnga idaꞌpug duꞌut apuy. Ta, magꞌadeꞌdeng na nga atkayan i panriga it imyu.”
LUK.3.10	Pagkagneg it mga taw ngayti, miningkut sirat kanya nga magꞌaat, “Ta in atkayan, unuy magayen nga buwaten namen?”
LUK.3.11	Pagtubag ni Juan, maat ya, “Ta, mga atkaytu i magayen nga buwaten mi. In beteꞌ nagduwa naga i badyuꞌ mu, kaꞌilangan tunggalan muy iyan talagang ega na. Subung nagay iyan may pangaꞌen, ega riga-rigaen yay iyan ega nay magkasikep.”
LUK.3.12	May miyabut gasiꞌ nga mga manigpabayad it barayadan duꞌun it gubirnu ka pabawtis gasiꞌ. Miningkut sirat ki Juan nga magꞌaat, “Ta kami ngaytu, Manigtulduꞌ, unuy magayen nga buwaten namen?”
LUK.3.13	Katubag si Juan, maat ya, “Ayaw kamut pabayad it subraꞌ na kat rega it barayadan nga ipiyagꞌurdin.”
LUK.3.14	May mga sundaluꞌ gasiꞌ nga miningkut it ki Juan. Maat nira, “Ta, amen, unu gasiꞌ i magayen nga buwaten namen?”
LUK.3.14	Maat gasiꞌ i tubag ni Juan it kanira, “Ayaw kamut panreges-reges it maski siyu u manistigu it ega matuud isaꞌun lamang kapamirak kamu. Yay magayen nga adaten mi, pagsagyaan mi na i suwildu mi.”
LUK.3.15	Ta it talagang maseked-seked i elat it mga taw it isiyanggup nga Cristo, kat nake-nakem it muꞌsa, “Barang si Juan na ngaytuy Cristo ngayang paꞌaaten.”
LUK.3.16	Pagkamuya ni Juan kayti, maat ya it mga taw ngayti, “Pagbawtisen ku kamu situt danum. Temed yay matuud, iyan mabut nga magsusunud it aken, kanya nga ibawtis it imyu, Espiritu Santo baw apuy. Talagang landaw paꞌ kanya it aken. Kamatuudan, maski muꞌbad it seget it talumpaꞌ ya, ega mapakay nga mabwat ku, ka subrang banar i kataꞌasan ya. 
LUK.3.17	Kanya ngaytu i mukuman it mga taw. Ka subung it pagseskelen ya i aꞌawꞌaw ya, nga iꞌawꞌaw ya it kuꞌut. Bulunun ya i legas ka idawaꞌ duꞌut lagkaw. Temed iyan kuꞌut ngaytu, idaꞌpug ya duꞌun it apuy nga ega magpugda-pugdaw seked it kaꞌnu-kaꞌnu.” 
LUK.3.18	Dakel paꞌ nga mga bagay i ipiyangadal ni Juan it mga taw ngayti kat paꞌyag ya it Magayeng Baritaꞌ.
LUK.3.19	Ega desang mga taw ngayti i pagraparan ni Juan, in daꞌga pati adiꞌ it Galilea nga si Herodes. Ka pagsardawun ya si Herodes ngayti sabap it inagaw ya i ipag ya nga si Herodias, nga asawa it sulsug yang si Felipe, baw beken paꞌ nga karaꞌe-raꞌetan nga pagbuwaten ya. 
LUK.3.20	Temed ta, diyungagan ga ni Herodes i kadakulat kasalaꞌan ya, ka miyabut i timpu nga ipiyapirisu ya si Juan ngayti.
LUK.3.21	Iyan ega paꞌ ngayti napirisu si Juan, reet-reet nat taw i magpabawtis duꞌut kanya. Nagpabawtis gasiꞌ si Jesus. Pagpanalangin ni Jesus it magpatingdal na, naltegan ya nga sakaling miyabri i langit. 
LUK.3.22	Bawnga nagpasalu duꞌun it kanya i Espiritu Santo, nga subung it kalapatiꞌ i pamabilug. Dengan it may ampang nga duꞌut langit i garing, nga magꞌaat, “Ikaw talagay pagmaꞌa-maꞌalen ku nga Anak. Talagang pagsagyaan ku ikaw nga banar.”
LUK.3.23	Mga magtutulung pulung taꞌun na i idad ni Jesus, nagpapuꞌun na kanyat buwaten ya nga magpangadal. Tanud it katataawan, ipiyagrasyaꞌ kanya ni Jose. Apuꞌ ya si Eli,
LUK.3.24	nga anak ni Matat, nga si Matat, anak ni Levi nga anak ni Melqui. Si Melqui ngayti, anak ni Jana nga anak ni Jose. 
LUK.3.25	Si Jose ngayti, anak ni Matatias nga anak ni Amos. Nanganak it ki Amos si Nahum nga anak ni Esli. Si Esli ngayti, anak kanya ni Nage, 
LUK.3.26	nga anak ni Maat nga anak ni Matatias. Si Matatias ngayti, anak ni Semei nga anak ni Jose. Si Jose ngayti, anak ni Juda, 
LUK.3.27	nga anak ni Joana, nga si Joana, anak kanya ni Resa nga anak ni Zorobabel, nga anak ni Salatiel, nga anak gasiꞌ ni Neri. 
LUK.3.28	Si Neri ngayti, anak ni Melqui nga anak ni Adi. Nanganak it ki Adi, si Cosam nga anak ni Elmodam nga anak ni Er. 
LUK.3.29	Si Er, anak kanya ni Josue nga anak ni Eliazer nga anak ni Jorim, nga anak ni Matat, nga anak ni Levi, 
LUK.3.30	nga anak ni Simeon nga anak ni Juda. Nanganak it ki Juda si Jose, nga si Jose ngayti anak ni Jonan nga anak ni Eliaquim. 
LUK.3.31	Si Eliaquim, anak ni Melea, nga si Melea ngayti, anak ni Mainan nga anak ni Matata, nga anak ni Natan nga anak ni David.
LUK.3.32	Si David, anak ni Jesse nga anak ni Obed. Si Obed, anak kanya ni Booz, nga si Booz ngayti, anak ni Salmon nga anak ni Naason, 
LUK.3.33	nga anak ni Aminadab nga anak ni Admin. Si Admin ngayti, anak kanya ni Arni nga anak ni Esrom nga anak gasiꞌ ni Fares. Si Fares, anak ni Juda, 
LUK.3.34	nga anak ni Jacob, nga si Jacob, anak ni Isaac ngayting anak ni Abraham, nga anak ni Tare nga anak ni Nacor. 
LUK.3.35	Si Nacor, anak ni Serug nga anak ni Ragau, nga anak kanya ni Peleg. Si Peleg ngayti, anak ni Heber, nga anak ni Sala. 
LUK.3.36	Si Sala, anak ni Cainan nga anak ni Arfaxad, nga anak gasiꞌ ni Sem. Si Sem, anak ni Noe nga anak ni Lamec, 
LUK.3.37	nga anak ni Matusalem, nga anak gasiꞌ ni Enoc, nga si Enoc anak ni Jared nga anak ni Mahalaleel, nga anak ni Cainan. 
LUK.3.38	Si Cainan ngayti, anak ni Enos nga anak gasiꞌ ni Set, nga si Set anak ni Adan nga bilang anak it Ampuꞌang Diyus.
LUK.4.1	Paggaring ni Jesus duꞌut Jordan, tiyaban kanyat Espiritu Santo ngayting nagpasarum, tiyabanan it kanya duꞌun it rugar nga kapupuyangtan. 
LUK.4.2	Kaꞌlay ya duꞌun, epat nga pulung aldaw, nga egay maski unu nga pagkaꞌnen ya. Binwat ni Satanas, siyukdanan ya si Jesus in unu makapakursud ya. Ta, it iti na nga kaꞌlay nga egay kiyaꞌen ni Jesus ngayti, ginteman na kanya. 
LUK.4.3	Aypaꞌ ka inaat kanya ni Satanas, nga magꞌaat, “It Anak ka it Ampuꞌang Diyus, mampang ka lamang ka pabaraꞌen mu nga pangaꞌen i batu ngaytu.”
LUK.4.4	Temed tiyubag ga kanya ni Jesus, nga magꞌaat, “Daꞌga baꞌ magsusurat i inaat it Ampuꞌang Diyus, nga magꞌaat,
LUK.4.4	‘Ega lamang bulun nga pangaꞌen i ipagkaꞌgen it taw.’”
LUK.4.5	Esa gasing binwat ni Satanas, piyabayaꞌ ya si Jesus duꞌut esang abwatay nga bukid. Bawnga ipiyalawag yat kanya it sang patiklib i muꞌsa nga mga kaꞌadiꞌan situt sinirungat langit. 
LUK.4.6	Maat ni Satanas ngayti, “Talagang ipasakep kuytut imu i pamegbeg baw kabantugan it muꞌsa ngaytung mga kaꞌadiꞌan, ka magbebgay naytut aken nga muꞌsa. Aypaꞌ makabgay kuytu it maski siyu nga maꞌirgan ku. 
LUK.4.7	Aypaꞌ basta sambaen mu aku, maꞌimuytu nga muꞌsa.”
LUK.4.8	Pagtubag siꞌ ni Jesus, “Daꞌga baꞌ magsusurat naga nga,
LUK.4.8	‘Ampuꞌang Diyus mu lamang i sambaen mu, baw kanya lamang i pagsirbiyan mu.’”
LUK.4.9	Beken nga binwat ni Satanas it ki Jesus ngayti, tiyaban ya duꞌun it siyudad it Jerusalem. Piyatindeg ya duꞌun it piyakaꞌabwatay nga bagiꞌ it Templo, bawnga inaat kanya, “In talagang matuud nga Anak ka it Ampuꞌang Diyus, manugpa ka. 
LUK.4.10	Ka daꞌga baꞌ basaꞌan magsusurat, nga magꞌaat,
LUK.4.10	‘Sekaten it Ampuꞌang Diyus i mga anghil ya nga tarimaen ka,
LUK.4.11	baw alugbabayen ka nira isaꞌun aꞌay mu nga masked, ega makataꞌkid it batu.’”
LUK.4.12	Temed maat gay tubag ni Jesus it kanya, “Temed daꞌga baꞌ magsusurat gasiꞌ ngayan nga magꞌaat,
LUK.4.12	‘Ega sukdanan mu i Ampuꞌang Diyus mu.’”
LUK.4.13	Pagkatiwas it kalasi-kalasi na nga sukdan ni Satanas it ki Jesus, tiyananan ya na. Magꞌelat kanya it makatimpu siꞌ.
LUK.4.14	Ta, miyuliꞌ na si Jesus duꞌun it Galilea. Talagang duꞌun nat kanya i guna it Espiritu Santo. Limingkep it muꞌsang rugar duꞌun i baritaꞌ pasar it kanya ngayti. 
LUK.4.15	Nanulduꞌ na kanya duꞌun it mga papagsambaan nirang mga Judio, baw talagang pagdaya-dayawun kanya it kadakel.
LUK.4.16	Nanlangbus nat miyuliꞌ si Jesus duꞌun it Nazaret, nga sakep nagat Galilea ngayti. Iti, Nazaret ngayti, i diyakulaꞌan yang lansangan. Ta, subung nat naꞌubasan ya na, siminled kanya duꞌun it papagsambaan in Aldaw it Kapaꞌnaan. Timnindeg kanya ka masa duꞌun it ampang it Ampuꞌang Diyus. 
LUK.4.17	Ipiyakawaꞌ it kanya i pagluulunun nga pagsusuratan it mga ipiyasurat it ki Isaias nga prupitaꞌ it tagnaꞌ. Biyukaꞌ ni Jesus i pagluulunun ngayti duꞌun it pagsusuratan nga magꞌaat i magsusurat,
LUK.4.18	“Magsasarum situt aken i Espiritu Santo it Ampuꞌang Diyus, ka piniliꞌ baw ipiyasiguru ya aku isaꞌun makapangadal it Magayeng Baritaꞌ duꞌun it mga makukuriꞌ.
LUK.4.18	Tiyaꞌeg ya aku isaꞌun ipaꞌyag ku duꞌun it mga dakepan nga maribri sira, baw iyan subuk beleg ka sakep pat kadleman, maꞌyagan naga sira.
LUK.4.18	Tiyaꞌeg ya aku isaꞌun tabangen talaga i kumpur magkaꞌigpitan,
LUK.4.19	baw ipaꞌyag i panribri nga buwaten it Ampuꞌang Diyus.”
LUK.4.20	Ta, liyulun ya siꞌ i pagsusuratan ngayti, ipiyagꞌuliꞌ ya duꞌun it magpamaalaꞌ bawnga miyadung. Duꞌut kanya i leteg it muꞌsang taw nga duꞌut papagsambaan ngayti, nga daꞌna paglisuꞌun niray mata nira. 
LUK.4.21	Bawnga miyampang si Jesus, nga maat yat kadakel ngayti, “Kayti natuman naytu i itu nga inaat it kasuratan, nagnegan mi ngaytu nga biyasa ku.”
LUK.4.22	Tiyuꞌgud kanya it kadakel baw naliluꞌ sira kat magagayeng pagꞌampangen ya. Takaꞌ maamaatan sira, “Daꞌga baꞌ anak tu na Jose?”
LUK.4.23	Aypaꞌ ka miyampang si Jesus nga magꞌaat, “Siguru sangpiten mi i sambatan ngayan nga magꞌaat, ‘Manigꞌubaꞌubat, sigi, ubaꞌubaten mu i sadili mu nga bilug.’ Ka aaten mi yat aken nga buwaten ku situt sadili ku nga lansangan i mga nabaritaꞌan mi ngayan nga binwat ku duꞌun it Capernaum.”
LUK.4.24	Ipiyasigi ni Jesus i ampang ya. “Matuud tuy iꞌaat kut imyu, nga egay prupitaꞌ nga pagkilalaen kat sadili ya nga lansangan. 
LUK.4.25	Ka dedemdemen mi tu, nga iyan timpu ni Elias nga ega miyuran it seledat tulung taꞌun baw tengaꞌ, nga gimintem nat masaki-sakit nga getem kat muꞌsang rugar, dakel i mga babay nga balu it iting timpu kat banwa tami ngaytung Israel. 
LUK.4.26	Takaꞌ egay maski siyu it kanira nga piyapaꞌaduꞌunan it ki Elias, in daꞌga duꞌun it esang balu nga babay nga ega kabanwa nira ka taga Sarepta nga sakep it Sidon. 
LUK.4.27	Ta, dakel gasiꞌ i mga babangbangen nga tungtung-inapuꞌ ni Israel it timpu it prupitaꞌ nga si Eliseo. Temed egay piyagayen nga maski siyu it kanira. Si Naaman lamang nga taga Siria i piyagayen.”
LUK.4.28	Ereꞌeret i iseg it muꞌsa ngayti nga duꞌut papagsambaan, pagkagneg nira kayti. 
LUK.4.29	Nagsigtindeg i kadakel ngayti baw inimugaw nira si Jesus, nga ipagdedeg nga manliꞌwan duꞌun it lansangan. Tiyaban kanya duꞌun it kilid it mungsuꞌ ngayting binwatan it lansangan ngayti, ka sana ipatugpaꞌ nira duꞌun it tingpas. 
LUK.4.30	Temed nanengaꞌ-tengaꞌ na si Jesus it kadaklan ngayti i liminꞌid.
LUK.4.31	Garing si Jesus duꞌun, naꞌaduꞌun kanya it Capernaum nga sakep it Galilea. Nanulduꞌ siꞌ kanya it mga taw duꞌun it papagsambaan in Aldaw it Kapaꞌnaan. 
LUK.4.32	Naliluꞌ i mga taw sabap maꞌyag kat ampang ya nga kanya i may kamatuudang kasepsep it ipagtulduꞌ.
LUK.4.33	May duꞌun it papagsambaan ngayti nga esang lalaki nga pagpapulpugun it maraꞌe-raꞌet. Nanggaꞌmaran kanya it diyadakulaꞌ ya nga magꞌaat, 
LUK.4.34	“Bilaꞌ, unuy labe-labet mut amen, Jesus nga taga Nazaret? Unuy inasitu mu? Muuꞌ ka nat amen? Talagang magkaꞌrutan ku in siyu ka. Ikaw i ega basta-basta ngayan nga siyarigan it Ampuꞌang Diyus!”
LUK.4.35	Pagkagneg ni Jesus, siyuraraw ya. Maat ya, “Ayaw kat sarit tingeg! Magliꞌid ka na asat kanya ngayan!” Ta, kat sarungaan it kadakel, ipiyasuꞌsub it maraꞌe-raꞌet i taw ngayti, bawnga linꞌidan ya na it ega nagay kaꞌunuꞌat bilug.
LUK.4.36	Naliluꞌ sira nga muꞌsa. Maamaatan sira, “Unu na bayang ampang i atkayan? Ka ungayan, may pudir ya baw ega basta-bastang keseg nga surarawun yay pati mga maraꞌe-raꞌet bawnga limꞌid sira kat pagpapulpugun nira.” 
LUK.4.37	Nanlekep duꞌut iti nga rugar i baritaꞌ pasar it ki Jesus ngayti.
LUK.4.38	Nanliꞌwan na si Jesus duꞌun it papagsambaan ngayti. Naꞌaduꞌun kanyat balay ni Simon. Abutan ya, maꞌget i ramig it punyangan ni Simon nga babay. Aypaꞌ ka ipiyagꞌabang nira it ki Jesus ngayti. 
LUK.4.39	Timnindeg si Jesus duꞌun it umid it irigaꞌan it babay ngayti baw miyampang nga piyaꞌibwan yay ramig. Ta, minibwan nga lagi. Nagbangun na i babay ngayti ka nagsimpan nat itarakan yat ki Jesus.
LUK.4.40	Pagsedep it aldaw, muꞌsa nga may magsarut it maski unu nga sarut duꞌun it kanira, piyamagtaban na nira duꞌun it ki Jesus. Tiyapal ni Jesus i kada esa ka piyagayen i mga sarakiten nira. 
LUK.4.41	Dakel gasiꞌ i mga taw nga piyaꞌimugawan it maraꞌe-raꞌet. Magliꞌwan sira, magpanggaꞌmaran nga magꞌaat, “Ikaw i Anak it Ampuꞌang Diyus!” Temed siyuraraw sira ni Jesus. Ega piyataꞌnan ya nga makaꞌampang i mga maraꞌe-raꞌet ngayti sabap urut na nira nga kanyay isiyanggup nga Cristo.
LUK.4.42	Pagdelem, iyan magpangyag na, nanliꞌwan si Jesus baw naꞌaduꞌun it rugar nga kapupuyangtan. Temed ta, tiyulus kanya it mga taw. Pagkaparag nira, inupakat nira nga ega daꞌan limꞌid duꞌut kanira. 
LUK.4.43	Temed katubag si Jesus it kanira, “Kaꞌilangan nga ipangadal ku naga duꞌun it beken nga mga lansangan i Magayen ngaytung Baritaꞌ pasar it kaꞌadiꞌan it Ampuꞌang Diyus, ka yay inasitu ku nga taꞌeg yat aken.” 
LUK.4.44	Ta, binwat ni Jesus, nangadal kanya duꞌun it paꞌari-aring papagsambaan nirang mga Judio.
LUK.5.1	Kaꞌsa magtitindeg si Jesus duꞌun it tambing it Lapnaw it Genesaret.
LUK.5.2	May naltegan ya nga duwang kasakayanan nga magdudungguꞌ. Nakalampud na i mga manigsedaꞌ. Mamagꞌugas na sira it lambat nira. 
LUK.5.3	Nagpasakay si Jesus duꞌun it sang kasakayanan nga iti, ki Simon. Bawnga inaat ya si Simon nga isungru-sungrud ya, isaꞌun makaꞌalaid it sang dekeyeꞌ duꞌun it binit. Ta, miyadung kanya duꞌun it sakayan ngayti ka nangadal siꞌ it mga taw.
LUK.5.4	Pagkatupus it pangadal ya, maat yat ki Simon, “Palaud kamu siꞌ ka mulug siꞌ it lambat mi.”
LUK.5.5	Katubag si Simon, “Agalen, nariga-riga kami ga ngayat naglinag, maski nga banar sangbat egay napisiꞌ namen. Temed sabap it ikaw i nagꞌaat, manglug kami siꞌ it lambat namen.” 
LUK.5.6	Ta, nanglug siꞌ sira. Pagbatun nira, yamanay daꞌga marasik ka bulbulan nat sedaꞌ nga siminled. 
LUK.5.7	Kinimpayan nira i mga kaꞌibaan nira duꞌut sang kasakayanan ka piyatabang. Nakargadu i duwa ngayting sakayan it yamanay daꞌga matgeb.
LUK.5.8	Pagkamuya ni Simon Pedro kayti, nanluud kanya duꞌun it sarungaan ni Jesus. Miyampang nga magꞌaat, “Paꞌalaidan mu na aku, Ampuꞌan, sabap talagang makasalaꞌan aku.” 
LUK.5.9	Atkayti i inampang ni Simon Pedro ka naliluꞌ kanya, pati mga kaꞌibaan ya duꞌut sakayan ngayti, sabap it yanay dali-daliꞌ nirat kapisiꞌ it yanayting kadakulaꞌ. 
LUK.5.10	Naliluꞌ gasiꞌ i mga kaꞌibaan nira duꞌun it sangbat ngayting sakayan, nga si Santiago duwa ni Juan, nga mga anak ni Zebedeo.
LUK.5.10	Bawnga maat ni Jesus it ki Simon ngayti, “Ayaw kat iꞌlam. Ka garing kayti, buwaten ku na ikaw nga taw na i subuk paglugitmen mu.” 
LUK.5.11	Aypaꞌ pagkapabnit nirat mga sakayan nira ngayti, tiyananan nira nay muꞌsa ka miyayaꞌ na sirat ki Jesus.
LUK.5.12	Kaꞌsa nga duꞌut esang lansangan si Jesus, may minlep duꞌut kanya nga esang lalaki nga babangbangen, nga lipung nay bilug ya. Iyan duꞌun nat tepad ni Jesus, nanluud kanya baw nagpasanguꞌ-sanguꞌ, nga magꞌaat, “Agalen, in beteꞌ ireg mu, talagang mapagayen mu aku.”
LUK.5.13	Tiyapal kanya ni Jesus, dengan it miyampang, nga magꞌaat, “Talagang ireg ku. Kayti nga lagi, gumayen ka naytu!” Ta, sakaliꞌ nga nagsipat i bangbang ya ngayti. 
LUK.5.14	“Iyan,” maat ni Jesus, “ega daꞌay sugidan mu nga maski siyu, in daꞌga paꞌaduꞌun ka nga lagi it sasirduti, ka paꞌeket-eket ka it kanya. Bawnga megay ka it ipagpasalamat, uyun kat mga ipiyagꞌurdin ni Moises, nga bilang pamatuud kat mga taw nga magayen ka na.”
LUK.5.15	Temed subraꞌ gang limingkep i baritaꞌ pasar it ki Jesus. Aypaꞌ ka nagsigꞌabut nay dakel na nga mga taw, ka kupagneg it pangadal ni Jesus baw iꞌabang duꞌut kanya i mga sarakiten nira. 
LUK.5.16	Temed si Jesus ngayti, pirmi nga magꞌaduꞌun kanya it rugar nga kapupuyangtan ka magpanalangin duꞌun.
LUK.5.17	Kaꞌsa nga magpangadal si Jesus, may duꞌun nga mga Pariseo baw mga manigpaꞌyag it mga urdin it Ampuꞌang Diyus. May gimnaring duꞌut mga lansangan nga sakep it Galilea baw sakep it Judea, baw pati duꞌun it siyudad it Jerusalem. Talagang duꞌun nat ki Jesus ngayti i guna it Ampuꞌang Diyus nga ipagkapdek it maski unu nga sarut.
LUK.5.18	Desang magpangadal na kanya, may miyabut nga mamagtataban it taw nga may patay nga bagit bilug. Mamagreges sira nga makasled duꞌut balay ngayting pagꞌaꞌanuꞌan ni Jesus, ka ireg nirang idaꞌtun duꞌun it adapan ni Jesus i magsarut ngayti. 
LUK.5.19	Temed ega magkalapas sira ka sageksek it taw. Aypaꞌ binwat nira, miyapyat duꞌun it mapatag nga atep it balay ngayti bawnga linsutan nira, ka piyalapasan nirat itiyuꞌnay nga pirisiꞌen nira ngayting taw nga duꞌun nagat pagliliꞌtidan ya. Itiyuꞌnay nira duꞌun it ada-adapan ni Jesus, nga duꞌun it tengaꞌ it kadakel ngayti.
LUK.5.20	Pagkamuya ni Jesus it dakulay pamayaꞌ it iting mga taw, maat ya, “Dunguꞌ, piyasinsiya nay mga kasalaꞌan mu.”
LUK.5.21	Pagkagneg it mga manigpaꞌyag it urdin baw mga Pariseo ngayti, kat nake-nakem nira, “Siyu baytung taw i, in mangangampangan, magpaDiyu-Diyus na ngaytu? Daꞌga baꞌ Ampuꞌang Diyus lamang i magkapasinsiya it kasalaꞌan?”
LUK.5.22	Temed magkaꞌrutan ni Jesus i kat nakem nira ngayti. Aypaꞌ ka maat ya it kanira, “Unuka atkayan i kat nakem mi? 
LUK.5.23	Ari manggid i marway nga ampangen? Unu, ‘Ipiyasinsiya nay mga kasalaꞌan mu,’ u aaten nga, ‘Tindeg, ka mapanaw ka’? Daꞌga nagsubung nga guna it Ampuꞌang Diyus lamang i magkabwat? 
LUK.5.24	Aypaꞌ pagayenen ku i sarakiten ya ngaytu isaꞌun matantuwan mi nga aku, nga Taga Langit nga Ipiyanganak it Taw, may pudir ku naga situt sinirungat langit nga pasinsiya it mga kasalaꞌan.” Pagkaꞌampang ya kayti, maat ya it taw ngayti nga may patay nga bagit bilug, “Timindeg ka na, pirisiꞌnen mu nay pagliliꞌtidan mu ngayan ka muliꞌ ka na.”
LUK.5.25	Egay beken, timnindeg na i taw ngayti, nga pagleltegan it kadakel. Pinirisiꞌen ya na i pagliliꞌtidan ya ngayti baw miyuliꞌ na, nga pagbantugun yay Ampuꞌang Diyus. 
LUK.5.26	Namagkaliluꞌ i kadakel ngayti baw biyantug niray Ampuꞌang Diyus. Talagang inabut gasiꞌ sirat iꞌlam baw maat nira, “Kalililuꞌan naytung bagay i naltegan ta ngaytu kayti!”
LUK.5.27	Iyan nakatupus na si Jesus it panulduꞌ ya, limniꞌwan na kanya, dayun it napanaw na. Naltegan yay esang manigpabayad nga pagpangaranan it ki Levi, magꞌaꞌdung duꞌun it papabayadan it barayadan duꞌut gubirnu. Inaat kanya ni Jesus, “Mayaꞌ ka nat aken.” 
LUK.5.28	Pagkagneg ni Levi, timnindeg kanya nga lagi. Tiyananan yay muꞌsa ngayti nga panulus ya, baw dimnasun na it ki Jesus.
LUK.5.29	Ega naꞌlay, nagpaꞌitsu si Levi it dakulaꞌ nga pagkaraꞌnen duꞌut balay ya, nga istimar yat ki Jesus ngayti. Dakel i nanragiꞌ nga kaꞌibaan yang manigpabayad it barayadan baw beken paꞌ nga mga taw. Sang siraan na na Jesus i mamagkaraꞌnen. 
LUK.5.30	Ta, mga Pariseo baw kaꞌibaan nira nga mga manigpaꞌyag it urdin nga nakamuya kaytu, mamagsitar na. Inaat niray mga alagad ngayti ni Jesus, “Unuka magpakidngan kamut kumaꞌen baw minum it mga malulupig nga manigpabayad it barayadan baw beken ngayang ega magsunud nga banar it mga urdin tami?”
LUK.5.31	Nagnegan ni Jesus i inimraw nira ngayti, aypaꞌ kanya nay timnubag, nga magꞌaat, “Iyan may mga sarut, sira talaga i magkaꞌilangan it manigꞌubaꞌubat. Ega sira nga egay sarut. 
LUK.5.32	Ega yay inasitu ku, taꞌwagan ku i mga mataldeng in daꞌga mga makasalaꞌan, nga kaꞌilangan siminguliꞌ baw indiꞌan niray mga kasalaꞌan nira, ka pasakep nat Ampuꞌang Diyus.”
LUK.5.33	May mga taw nga miyaat it ki Jesus, nga magꞌaat, “Unuka mga alagad ni Juan it kanya, pirmi nga magpuwasa baw magpanalangin sira it kanira, atkayan naga i kat mga Pariseo nga mga alagad, temed mga alagad mut imu, ega? In daꞌga aldaw-aldaw mamagkaꞌen baw mamagꞌinum sirat kanira.”
LUK.5.34	Tubagen sira ni Jesus, maat ya, “Unu baꞌ, papuwasaen mi i mga taw nga inimbitar it pagsadu mintras iba niray lalaki nga ipiyagsadu? Simpri ega. 
LUK.5.35	Ta, atkayan naga i mga alagad ku ngaytu. Temed mabut i aldaw nga belagen aku na situt kanira. Baw mana yan nga magpuwasa sira.”
LUK.5.36	Bawnga itiyulduꞌ yat kanira nga ega mapakay i desang idungag duꞌun it kaꞌadatan it mga Judio i kanya ngaytung panulduꞌ. Maat i alimbawa ya, “Simpri egay rumasik it baꞌgung pakayan nga itambel it lagi-lagi na. Ka daꞌga sayang nga rasiken i baꞌgung pakayan, baw ta, daꞌga ega bagay i baꞌgu nga itambel it lagi-lagi na. 
LUK.5.37	Baw ega gasiꞌ i magbetang it baꞌgung irimnun duꞌun it lagi-lagi na nga berebtangan nga kulit i binwat, nga ega na magꞌimbayaꞌ. Ka in atkaytuy buwaten, pagbaraꞌ it irimnun ngaytu, simpri palputun yay berebtangan ngaytu. Ta daꞌga maꞌilas i ibintang ngaytung irimnun, ranggaꞌ paꞌ i berebtangan? 
LUK.5.38	Simpri bagay nga pagbetangan it baꞌgung irimnun, baꞌgu nagang kulit nga berebtangan. 
LUK.5.39	Temed ta, egay magkuꞌinum it baꞌgu ngaytung irimnun, basta nakaꞌinum na it naꞌlay na nga dadawaꞌ, sabap yanay aaten, ‘Magayen i baraꞌ na ngaytu.’”
LUK.6.1	Kaꞌsang Aldaw it Kapaꞌnaan, nakapsag i panaw na Jesus duꞌun it katiriguwan. Buwat it mga alagad ya ngayti, mamagbungguꞌ it kuwayen it tirigu ngayti baw pagkurimsen ka pagkukutun nira. 
LUK.6.2	Pagkalteg it pirang mga Pariseo, inimraw nira nga magꞌaat, “Unuka pagbuwaten mi i pagliꞌyan ngayan in Aldaw it Kapaꞌnaan?”
LUK.6.3	Tiyubag sira ni Jesus, nga magꞌaat, “Unu, ega paꞌ nabasa mi i binwat it adiꞌ nga si David it tagnaꞌ, iyan ginteman kanya baw mga kaꞌibaan ya? 
LUK.6.4	Daꞌga baꞌ siminled si David duꞌun it papagsambaan nirat Ampuꞌang Diyus baw kimnaꞌen it tinapay nga ipagpasalamat duꞌun it Ampuꞌang Diyus, nga mga sasirduti lamang i mapakay nga kumaꞌen it iti ngayti? Pati mga kaꞌibaan ya, binggayan ya gasiꞌ.
LUK.6.5	Maat pay paꞌugdun ni Jesus, “Iyan Aldaw it Kapaꞌnaan ngaytu, kat pamegbeg ku nga Taga Langit nga Ipiyanganak it Taw.”
LUK.6.6	Kaꞌsa siꞌ nga Aldaw it Kapaꞌnaan, siminled siꞌ si Jesus duꞌun it papagsambaan ka nangadal siꞌ. May esang lalaki duꞌun nga kimay i alima ya nga iwanan manggid. 
LUK.6.7	Ta, mga Pariseo baw mga manigpaꞌyag it urdin, magtulus it in unuy mapatikdan nira nga masalaꞌan nira it ki Jesus. Aypaꞌ pagniidan nira kanya it pagayen-gayen, in pagayenen yay taw ngayti it Aldaw ngaytit Kapaꞌnaan. 
LUK.6.8	Temed ega nataguꞌ it ki Jesus i pagpikiren nira ngayti. Inaat yay kimay ngayti, “Tindeg. Paꞌasini kat uꞌnaan ngayni.” Egay beken, minlep i kimay baw timnindeg duꞌun it sarungaan it kadakel.
LUK.6.9	Mampang si Jesus, maat yat kanira, “Ta, ingkutun ku kamu. Ari manggid i uyun kat urdin, muwat it magayen u muwat it maraꞌe-raꞌet in Aldaw it Kapaꞌnaan? Unu, rimibri it ginawa u mimatay?”
LUK.6.10	Sinyekan ni Jesus i kadakel ngayti duꞌun it linibut ya, bawnga inaat yay lalaki ngayti, “Ibtir muy alima mu.” Ibintir ya nga matuud, langkuy it kimay ya ngayti gimnayen it gayen banar. 
LUK.6.11	Ereꞌeret nang pangise-iseg it mga magniid ngayti. Namagrunding sira in unuy mabwat nirat ki Jesus ngayti.
LUK.6.12	Kat iti nga timpu, naꞌaduꞌun si Jesus it esa nga mungsuꞌ. Nanalangin kanya duꞌun it naglinag. 
LUK.6.13	Pagkadedelman, tiningped yay kadakel it mga alagad ya baw miniliꞌ kanya it sang puluꞌ may duwa nga kataawan. Tiyaꞌwag ya sira nga mga apustul, ka sira ngayti i mga kaꞌiba-iba ya nga pirmi baw sira i taꞌgen ya nga mangadal. 
LUK.6.14	Kadakel nira, si Simon nga piyangaranan yat ki Pedro, baw si Andres nga sulsug ni Pedro ngayti, na Santiago duwa ni Juan, si Felipe, si Bartolome, 
LUK.6.15	si Mateo, si Tomas baw si Santiago nga anak ni Alfeo. Baw si Simon nga Cananeo,
LUK.6.16	si Judas nga anak ni Santiago baw si Judas Iscariote nga iti na nga taw, mabut i timpu nga kanyay bayaꞌen it mga kuꞌimatay it ki Jesus.
LUK.6.17	Nanadsad na si Jesus, sang siraan nat mga piniliꞌ ya ngayti. Pagꞌabut nira duꞌut daranasan, timnindeg na sira duꞌun. Duꞌun nay kadaklan it mga pagtulduꞌan ya baw beken paꞌ nga mga taw nga dakel na nga dakel, nga garing duꞌun it muꞌsang rugar it Judea, pati siyudad it Jerusalem, baw garing gasiꞌ duꞌun it mga lansangan it Tiro baw Sidon nga duꞌut tepad it Dagat Mediteraneo. Duꞌun sira ka kupagneg it pangadal ni Jesus, baw iyan mga may sarut, magpangabang sira nga pagayenen. 
LUK.6.18	Piyangimugaw ya gasiꞌ duꞌut mga taw i magpapulpug it kanira nga maraꞌe-raꞌet. 
LUK.6.19	Talagang pagpaꞌresan it mga taw nga makatapal sirat ki Jesus sabap may guna duꞌut kanya nga ipagpedek it sarut.
LUK.6.20	Liminteg si Jesus duꞌun it mga alagad ya baw miyampang, nga magꞌaat,
LUK.6.20	“Magkasagya kamu nga ipagpabetang mi nga talagang egay sadiling kakayaan nga masarigan, in daꞌga Ampuꞌang Diyus lamang, sabap kaꞌuyut kamu duꞌun it kanyang kaꞌadiꞌan.
LUK.6.21	Magkasagya kamu nga talagang kubwat nga pirmi it kaꞌirgan it Ampuꞌang Diyus, sabap talagang ibgay yat imyu nga mabwat mi.
LUK.6.21	Magkasagya kamu nga magsugaw, mga magkasmek sabap it nabwat nga kasalaꞌan, ka kasagyaan i pasubli.
LUK.6.22	Magkasagya kamu in pagꞌisgan kamu, pagpakitabugan baw pagtibabaꞌen it masigkataw mi, nga pati ngaran mi pagraꞌwayen nira, sabap it magpamayaꞌ kamu nat aken nga Taga Langit nga Ipiyanganak it Taw.
LUK.6.23	Sumagya kamu! Talagang maninigdaw kamut panagya-sagya in magꞌabut naytu, sabap ega talaga basta-basta i itumbas it imyu duꞌut langit. Demdemen mi nga atkayan nagay pabetang it mga kagiyaringanan nira it mga prupitaꞌ ngaytit tagnaꞌ.
LUK.6.24	Temed makuriꞌ talagay magꞌaꞌareg it imyu nga mga manggaden kayti, nga kanget talaga it nakem mi i manggad mi ngaytu, sabap natanggap mi na i imyu nga kagayenan. Ega nay inawaren mi nga beken.
LUK.6.25	Makuriꞌ talagay magꞌaꞌareg it imyu nga pagustuꞌ kayti, nga egay uru-urut it kakurangan, ka mabut talagay subuk getmen kamu, ka kakuriꞌan nay abutun.
LUK.6.25	Makuriꞌ talagay magꞌaꞌareg it imyu nga yay paglabiyen, kasagyaan, nga ega magkasmekan i kasalaꞌan, sabap kasmek talagay abutun mi baw sumgaw kamu yan.
LUK.6.26	Makuriꞌ talagay magꞌaꞌareg it imyu nga pagtuꞌgudun it katataawan sabap it yan lamang i ipagpaliꞌwan mi, mga pagsagyaan nira. Demdemen mi nga atkayan nagay pabetang it mga kagiyaringanan nira it mga magpapru-prupitaꞌ it tagnaꞌ.”
LUK.6.27	“Itu siꞌ i iꞌaat kut imyu nga mga magpagneg. Rarasan mi i mga magpakikuntraꞌ it imyu. Paltegan mi it magayeng adat i mamagꞌiseg it imyu. 
LUK.6.28	Ipanalangin mi nga ildawan i magpanumpa it imyu baw ipanalangin mi i magpakuriꞌ it imyu. 
LUK.6.29	In beteꞌ may tumampaling it imu kat iwanang ayun nga basingil mu, pataꞌnan mu na lamang nga tampalingen ya gasiꞌ i sang bali. Ta in agawun i gulamen mu, ibgay mu nay pati badyuꞌ mu. 
LUK.6.30	Talagang iyan i magayen, begayan mu i magꞌangut asat imu, baw in beteꞌ may misiꞌ it kusas mu, ega na maat baiꞌen mu paꞌ. 
LUK.6.31	Aypaꞌ, buwaten mi duꞌun it beken, iyan nga ireg mi nga yanagay buwaten nira gasiꞌ it imyu.
LUK.6.32	Ka in iyan lamang, mga magraras it imyu i rarasan mi, unu paꞌ i tumbas nga pagꞌeꞌlaten mi? Ka maski mga makasalaꞌan, pagrarasan nira nagay iyan may raras it kanira. 
LUK.6.33	Baw in iyan lamang i pagpaltegan mi it magayeng adat, iyan nga magpalteg gasiꞌ it imyu it magayen nagang adat, ta unu pay tumbas nga pagꞌeꞌlaten mi? Ka maski mga makasalaꞌan, pagbuwaten nira nagay atkaytu. 
LUK.6.34	Ta, in iyan lamang i paꞌutangen mi, iyan taw nga pagsisiguruun mi nga makabayad asat imyu, ta unu pay tumbas nga pagꞌeꞌlaten mi? Ka maski mga makasalaꞌan, kat paniguru nira nga makabayad mamagpaꞌutang naga sira.
LUK.6.35	Iyan talagay magayen, rarasan mi i mga kakuntraꞌ mi, baw paltegan mi sira it magayeng adat. Paꞌutang kamu maski egay pagsisiguruun mi nga may pamamayad ya. Ka basta atkaytu i buwaten mi, siguradu nga dakulaꞌ i tumbas nga tanggapen mi, baw maꞌyag nga mga anak kamu na it Ampuꞌang Diyus nga Subrang Piyakamataꞌas. Sabap pagꞌildawan ya nagay mga ega magkaꞌrut pasalamat baw mga maraꞌe-raꞌet i adat. 
LUK.6.36	Kaꞌilangan magmaꞌildaw kamu, ka pasbung kamu it Amaꞌ mi nga maꞌildaw.”
LUK.6.37	“Paꞌalaidan mi i adat nga pirming pagsitaren i maꞌiba mi, isaꞌun daꞌkamu naga magkasitaran. Atnagay adat nga ega basta-basta ukumanan i maꞌiba mi, isaꞌun daꞌkamu naga ukumanan. In daꞌga, pasinsiyaen mi i masigkataw mi isaꞌun pasinsiyaen kamu nagay imyu. 
LUK.6.38	Magmaꞌatag kamu, ka basta atkayan, pagꞌatagan kamu nagay imyu it ega kurang nga pagtakes, in daꞌga tanes baw pagyenggeken baw urumbung paꞌ. Sabap tatakes nga paggamiten mi duꞌut beken, yanagay gamiten in kamu siꞌ.”
LUK.6.39	Iningkut sira ni Jesus it ipiyaꞌalimbawa ya nga magꞌaat, “Unu, mapakay nga manigdundun it beleg i kasubung ya nagang beleg? Daꞌga baraꞌan ya in atkayan, makataptap sira nga duwa duꞌun it kali? 
LUK.6.40	Matuud nga iyan alagad, ega kasubraꞌ it manigtulduꞌ ya. Temed basta natulduꞌan na nga banar, simpri makasbung na kanya it manigtulduꞌ ya.
LUK.6.41	Taꞌway in unuka, in puling gat beken nga kapu-kapu lamang, iyan i pagsisigmataen mu nga pirmi. Temed in sadili mu nga puling nga magbabangkar nat mata mu, pagpataꞌnan mu lamang. 
LUK.6.42	Ta, magꞌuꞌunu mu maꞌaat i maꞌiba mu, ‘Daliꞌ, awaꞌen kuy puling mu ngayan nga kapu-kapu,’ it may magbabangkar asat mata mu? Aypaꞌ ikaw nga ipagpabetang mu nga egay magkaꞌiway kat pangaꞌgenan mu, gayen-gayenen mu daꞌan i sadiling adat bawnga mapakay nga iwayen muy ega magayeng buwat it maꞌiba mu. Awaꞌen mu daꞌan i magbabangkar ngayan, isaꞌun makalteg ka it magayen. Magayen-gayen mut kaꞌawaꞌ i puling it maꞌiba mu.”
LUK.6.43	“Iyan magayen nga kayu, simpri ega muwaꞌ it maraꞌe-raꞌet nga buwaꞌ. Baw ega gasiꞌ muwaꞌ it magayeng buwaꞌ i kayu nga magsarut. 
LUK.6.44	Simpri, magkakilalaan i kada kayu duꞌun it buwaꞌ ya. Ka ega muwaꞌ it igos i sapinit, u muwaꞌ it ubas i dikut nga madugiyen. 
LUK.6.45	Ta atkayan naga i taw. Sabap taw nga magayen i adat, pirmi nga magayen i magliꞌwan kat baꞌbaꞌ ya, sabap purus magayen i ipagdawaꞌ ya kat nakem ya. Takaꞌ taw nga purus maraꞌe-raꞌet i magdadawaꞌ kat nakem ya, purus naga maraꞌe-raꞌet i magliꞌwan kat baꞌbaꞌ ya. Ka makilalaan kat ampang it taw i in unuy magdadawaꞌ kat nakem ya.”
LUK.6.46	Bawnga miningkut si Jesus, nga magꞌaat, “Ta, unuka pagtaꞌwagen mi aku nga Ampuꞌan, it ega naga pagbuwaten mi i mga ipagꞌaat kut imyu? 
LUK.6.47	Kayti ipatantu kut imyu in unuy masbungan it iyan, taw nga magpaꞌasitut aken, ka pagpagnegan ya i pagꞌampangen ku, bawnga pagsunudun ya. 
LUK.6.48	Subung kanya it esang taw nga nagpatindeg it balay, nga talagang ipiyatꞌed ya i mga arigi ya duꞌun it lugtaꞌ nga nagragiꞌ it batu. Pagꞌabut it dimnaꞌet, nga liminyud it dimnakulaꞌ na nga luyud baw naꞌampung i balay ya ngayti, temed ega naꞌunu-unu, ka talagang piyapaꞌgen yat kamatuudan.
LUK.6.49	Temed iyan taw nga, lamang magkagnegan yay panulduꞌ ku, temed ega pagsunudun ya, kanya i subung it taw nga rumang-rumang lamang i pagpatindeg yat balay, ka ega piyapaꞌgen ya nga ipiyatꞌed duꞌut lugtaꞌ. Ta pagluyud, naꞌampung gasiꞌ. Unupat paribasay ega mapaꞌgen, gimimbaꞌ nga lagi baw naꞌukar it ukar banar.”
LUK.7.1	Pagkatupus ni Jesus it muꞌsa ngayting ipagpangadal yat mga taw, limnangbus kanya duꞌun it Capernaum. 
LUK.7.2	May esang Romano duꞌun nga kapitan it sundaluꞌ. May taraꞌgen ya nga talagang pagrarasan ya, nga magsarut it daꞌnay pasubrang eget. 
LUK.7.3	Pagkabaritaꞌ it kapitan ngayti it duꞌun si Jesus, may piyapaꞌaduꞌun ya nga mga Judio nga ginuꞌu ka mamisiꞌ it ki Jesus ka ipagꞌabang yay taraꞌgen ya ngayti. 
LUK.7.4	Pagꞌabut it mga tiyaꞌeg ngayti duꞌut ki Jesus, magpasanguꞌ-sanguꞌ sira na nga magpangabang. Maat nira, “Bagay it kapitan ngayti i tabangen mu, ka talagang magayen i adat ya. 
LUK.7.5	Sabap pagrarasan ya i bangsa ta ngaytu baw piyabwatan ya paꞌ kita it papagsambaan tami.”
LUK.7.6	Egay beken, miyayaꞌ si Jesus it kanira. Iyan adeꞌdeng na sirat balay, ipiyasusmu it kapitan ngayti it mga iba-iba ya si Jesus, sugidan it ampang ya nga magꞌaat, “Agalen, pagsisiguruun ku nga maski daꞌka na lumangbus sinit balay ku. Ka ega talaga mapakay nga tuyuꞌun mu aku sinit balay ku sabap subraꞌ ka nga mataꞌas. 
LUK.7.7	Baw ta, ega gasiꞌ mapakay nga madap aku it imu ka landaw ka paꞌ talaga it aken. Pagsisiguruun ku nga, ampang mu lamang, gumayen talagay taraꞌgen ku ngayni. 
LUK.7.8	Ka naꞌubas akut ampang nga ipagsekat, sabap may pagbayaꞌen ku nga magsekat it aken, baw may mga sundaluꞌ nga pagsekaten ku gasit aken. In aaten ku i sang kataawan, ‘Mapanaw ka,’ talagang mapanaw kanya. Ta in esa siꞌ, aaten ku, ‘Paꞌasini ka,’ magꞌaduꞌun kanya nga matuud it aken. Atkayan naga i taraꞌgen ku, in sekaten ku nga, ‘Buwaten muy ituꞌun,’ buwaten ya nga matuud.”
LUK.7.9	Naliluꞌ si Jesus, pagkagneg ya kayti. Siyarunga ya i bulyug nga mamagbaya-bayaꞌ it kanya baw miyampang, nga magꞌaat, “Yay matuud, talagang egay namuyaan ku nga maski siyu situt mga Judio, nga mga tungtung-inapuꞌ ni Israel, nga atkaytuy kadakulaꞌ it pamayaꞌ yat aken.” 
LUK.7.10	Pagꞌuliꞌ it mga piyasusmu ngayti, abutan nira mindek nay sarut it taraꞌgen ngayti.
LUK.7.11	Garing it iting aldaw, ega naꞌlay naꞌaduꞌun si Jesus it esang lansangan nga pagpangaranat Nain. Miyayaꞌ nagat kanya i mga alagad ya baw dakel gasing mga taw. 
LUK.7.12	Iyan magꞌadeꞌdeng na sira duꞌut puwirtaꞌan it lansangan ngayti, nasusmu nira i mamagpanlebeng it miyatay nga lalaki, kamumugtungun nga anak it esang babay nga balu. Dakel na nga pagtaw i magbabayaꞌ it magpanlebeng ngayti.
LUK.7.13	Siyanguꞌan nga banar it Ampuꞌan nga si Jesus, pagkalteg yat inaꞌ it miyatay ngayti. Inaat ya, “Ayaw ka nat sugaw.” 
LUK.7.14	Minlep kanya baw tiyapal ya i lungun baw timnindeg i mamagpipirisiꞌen ngayti. Miyampang si Jesus nga magꞌaat, “Dunguꞌ, sigi! Magbangun ka!” 
LUK.7.15	Egay beken, nagbangun i piyakisugidan ngayti baw miyampang ka nagꞌegen nga matuud. “Ta, wayni nay anak mu,” maat ni Jesus it babay ngayti. “Nagꞌegen naga.”
LUK.7.16	Pagkamuya it mga taw ngayti, inabut sirat iꞌlam baw biyantug nira i Ampuꞌang Diyus. “Miyabut situt aten i esang bantug nga prupitaꞌ. Talagang kita nga mga taawan it Ampuꞌang Diyus, inildawan ya na nga banar!” 
LUK.7.17	Limingkep i baritaꞌ pasar it ki Jesus baw binwat ya ngayti duꞌun it muꞌsang banwa it mga Judio baw duꞌun it linibut ya nga mga rugar.
LUK.7.18	Ta, si Juan nga uꞌna-uꞌnang namawtis nga pagpipirisuun na, ibiyaritaꞌ duꞌun it kanya it mga alagad ya i muꞌsa ngayti. 
LUK.7.19	Pagkabaritaꞌ ni Juan kayti, tiyaꞌeg yay duwa nga alagad ya nga paꞌaduꞌun it Ampuꞌan ngayti nga si Jesus ka ingkutun, nga magꞌaat, “Unu baꞌ, ikaw na i isiyanggup ngayan nga papaꞌasituun u melat kami paꞌ it beken?”
LUK.7.20	Pagꞌabut it mga tiyaꞌeg ngayti duꞌun it ki Jesus, itiyuturan nira na nga magꞌaat, “Piyapaꞌasitu kami baytu ni Juan ngayti nga magpamawtis, ka mangingkut it imu in unu kunuꞌ, ikaw na i isiyanggup ngayan nga papaꞌasituun u melat kami paꞌ it beken?”
LUK.7.21	Nadnganan kayti, dakel i mga magsarut nga piyagayen ni Jesus baw inimugawan yat mga maraꞌe-raꞌet nga magpapulpug. Talagang pagꞌildawan ya i mga beleg nga makalteg sira. 
LUK.7.22	Aypaꞌ tiyubag ni Jesus i mga tiyaꞌeg ngayti, nga magꞌaat, “Muliꞌ kamu na duꞌun it ki Juan baw isugid mi duꞌut kanya i naltegan baw nagnegan mi, nga magkalteg nay mga beleg, mamagkapanaw na i mga pilay, mindek nay bangbang it mga babangbangen, mamagkagneg nay mga bengel, mamagꞌegen it paꞌuliꞌ i maski patay na, baw ipagpangadal duꞌun it mga raꞌyat i Magayen ngaytu nga Baritaꞌ. 
LUK.7.23	Talagang magkasagyang banar i taw nga ega magduwa-duway pikir sabap it aken.”
LUK.7.24	Pagkagaring it mga tiyaꞌeg ngayti ni Juan, may inaat ni Jesus it kadaklan ngaytit mga taw duꞌun pasar it ki Juan. Maat ya, “Iyan namagpaꞌaduꞌun kamu it ki Juan duꞌun it kapupuyangtan nga rugar, unuy pagtulusun mi duꞌun? Taw nga alang-alang, nga subuk rabung nga magduyug-duyug ka pagpesagen it deres? Simpri ega. 
LUK.7.25	Unu baꞌ talagay kultegan mi duꞌun? Esang taw nga piyakamagayen i pakayan ya? Simpri ega gasiꞌ, sabap iyan magpapakay it mabakas nga pakayan baw iyan magpasamunsayaꞌ it magayen nga pangaꞌen, simpri duꞌun lamang it pamalay-balay it mga adiꞌ. 
LUK.7.26	Ta, unu baꞌ nga talaga i ireg mi nga maltegan duꞌun? Unu, esang prupitaꞌ? Eeꞌ baꞌ, temed ega desang prupitaꞌ kanya. 
LUK.7.27	Sabap si Juan na ngaytu i pagpaꞌiguꞌan it ampang it Ampuꞌang Diyus nga isiyurat, nga magꞌaat,
LUK.7.27	‘Yay matuud, may taꞌgen ku nga makauꞌna it imu, ka asikasuun ya i panawan mu.’
LUK.7.28	Matuud talagay iꞌaat ku ngaytut imyu, nga kat muꞌsa nga piyapagtaw situt banwa, egay kasubraꞌ it kataꞌasan ni Juan ngaytu nga uꞌna-uꞌnang namawtis. Temed kayti, maski raꞌyat, basta pasakep kanyat kaꞌadiꞌan it Ampuꞌang Diyus, talagang kasubraꞌ paꞌ kanya it ki Juan ngaytu.”
LUK.7.29	Kadakel ngaytit mga taw nga mamagpagneg it ki Jesus, nga maski mga manigpabayad it barayadan duꞌut gubirnu, piyakimatuud nira i ipiyasugid it Ampuꞌang Diyus it ki Juan, iyan timpu nga magpangadal paꞌ kanya, aypaꞌ ka nagpabawtis sira duꞌun it ki Juan ngayti. 
LUK.7.30	Temed kadaklan it mga Pariseo baw manigpaꞌyag it urdin, diyaꞌga nira i pabetang-betang it Ampuꞌang Diyus sabap it kanira, nga daꞌsira nagpabawtis it ki Juan.
LUK.7.31	Ipiyasigi ni Jesus i pagꞌampangen ya, nga magꞌaat, “Ta, unu bay pasbungan ku it mga taw kayti? Unu talaga i kasubu-subung nira? 
LUK.7.32	Subung sira it mangaꞌwaꞌ nga mamagꞌaꞌdung duꞌun it kakalabtaꞌan baw paggaꞌuyan niray mga iba-iba nirat mamagkalabtaꞌ. Pagꞌaaten nira, ‘Maski unuy buwaten namen, ega bayan mapakay mi. Pagtugtugan namen kamu temed daꞌkamu mamagbayliꞌ. Magkantaꞌ kami it pagkantaꞌen in magpanlebeng temed daꞌkamu mamagsugaw.’ 
LUK.7.33	Subung kamuy imyu it kanira, ka ega gasiꞌ magkapakay mi i maski unu. Sabap si Juan nga magpamawtis, magpuwasa kanya baw ega magꞌinum it irimnun nga kalalangu. Ta, pagꞌaaten mi nga pagpapulpugun kanyat maraꞌe-raꞌet. 
LUK.7.34	Bawnga aku, nga Taga Langit nga Ipiyanganak it Taw, magpakikaraꞌnen baw magꞌinum it pagꞌimnun ta. Ta, pagꞌaaten mi, ‘Letganan mi bay iyang taw, saꞌbangan baw makuꞌinum, iba-iba kanya it malulupig nga manigpabayad it barayadan baw beken nga makasalaꞌan.’ 
LUK.7.35	Temed lamang atkayan, matanyag nga tamaꞌ naga i ipagpanulduꞌ namen ni Juan sabap it tanaꞌan ya kat pangaꞌgenan it mga magpamayaꞌ.”
LUK.7.36	May esang aldaw nga inimbitar it esang Pariseo si Jesus, nga duꞌun it kanyay pangaꞌnan. Egay beken, miyayaꞌ si Jesus ka nangaꞌen duꞌun. 
LUK.7.37	Ta, duꞌun it iting lansangan may esang babay nga magkaꞌrutan it kadakel nga makasalaꞌan. Nabaritaꞌan ya nga duꞌun si Jesus it balay it Pariseo ngayti, nangaꞌen duꞌun. Pagkaꞌrut yat duꞌun si Jesus, naꞌaduꞌun kanya, magtataban it ega basta-bastang berebtangan nga punuꞌ it babangluun. 
LUK.7.38	Pagꞌabut ya duꞌun, nagpatpad kanya duꞌut talikudan ni Jesus. Ta it magsugaw kanya, naꞌemeg nat magturuꞌ nga luwaꞌ ya i mga aꞌay ni Jesus. Ta, binwat it babay ngayti, tiyarapuwan yat buꞌuk ya baw sigi nga pamalek yat mga aꞌay ngayti ni Jesus. Bawnga biyuꞌbuꞌan yat babangluun ngayting taban ya.
LUK.7.39	Pagkalteg it Pariseo ngayti nga minimbitar it ki Jesus, maat i kat nakem ya, “In talagang prupitaꞌ i itung taw, simpri magkaꞌrutan ya in unu nga kalasit babay i magtapa-tapal ngaytut kanya, ka babay tu nga makasalaꞌan.”
LUK.7.40	Naꞌrutan ni Jesus i kat nakem it Pariseo ngayti. Aypaꞌ miyampang kanya nga magꞌaat, “Simon, may sugi-sugid ku, pagnegan mu.”
LUK.7.40	“Eeꞌ,” maat ni Simon, “unuy sugi-sugid mu ngayan, Manigtulduꞌ?”
LUK.7.41	Ta, nagpapuꞌun na si Jesus it tumuturan nga magꞌaat, “May duwang kataawan nga nangutang duꞌun it magkaꞌutangan. Inutang it sang kataawan, kantidad it limang gatus. Kat sang kataawan ngayti, limang puluꞌ lamang. 
LUK.7.42	Iyan egay magkaparagan it duwa ngayti nga ibayad, binwat it kinaꞌutangan nira, pinwas ya na lamang. Ta, kayti, siyu manggid it kanira nga duwa i subrang magmaꞌal it kanya?”
LUK.7.43	Katubag si Simon, “Kat aken lamang, siguru iti, dakulaꞌ ngayting utang nga pinwas ya.”
LUK.7.43	“Matuud mu yan,” maat ni Jesus, “i inaat mu ngayan.”
LUK.7.44	Bawnga liningaw ni Jesus i babay ngayti baw maat ya siꞌ it ki Simon, “Siguru naltegan mu i binwat it babay ngaytu. Pagꞌabut ku situt balay mu, daꞌku binggayan mut danum nga iꞌugas kut aꞌay ku.
LUK.7.45	Daꞌka gasiꞌ namalek it aken, temed kanya, pagkasled yang lagi, sigi na nga pamalek ya sinit aꞌay ku. 
LUK.7.46	Daꞌga gasiꞌ binggayan mu akut idaprus it ulu ku nga maski iyan lana nga garamiten it aldaw-aldaw. Temed kanya, babangluun i idiyaprus yat mga aꞌay ku. 
LUK.7.47	Aypaꞌ matuud i iꞌaat kut imu, kat kadakulaꞌ it pagmaꞌal ngaytu nga ipiyalteg ya, magpamatuud tu nga ipiyasinsiya nat kanya i muꞌsang kasalaꞌan ya, maski dakulaꞌ na nga talaga. Temed dekeyeꞌ i pagmaꞌal it taw nga dekeyeꞌ naga i piyasinsiya it kanya.”
LUK.7.48	Bawnga inaat ni Jesus i babay ngayti, “Ipiyasinsiya na talaga it imu i mga kasalaꞌan mu.”
LUK.7.49	Pagkagneg it beken nga kaꞌibaan yat magkaꞌen, maat i kat nakem nira, “Siyu baytung taw i magpasinsiya paꞌ ngaytu it kasalaꞌan?”
LUK.7.50	Maat siꞌ ni Jesus it babay ngayti, “Talagang naribri ka kat kadakulat pamayaꞌ baw pagsarig mut aken. Masagya ka nayang muliꞌ.”
LUK.8.1	Ega naꞌlay liyekep-lekep ni Jesus i mga lansangan baw baryu ka ipagpangadal ya i Magayeng Baritaꞌ pasar it kaꞌadiꞌan it Ampuꞌang Diyus. Kaꞌibaan ya naga i sang puluꞌ baw duwa ngayting mga alagad ya. 
LUK.8.2	Baw beken nga magbaya-bayat kanya, mga babay nga piyapdek ya i mga sarut baw inimugawan ya it mga magpapulpug nga maraꞌe-raꞌet. Iyan esa, si Maria nga panaꞌwag it kanya, Magdalena. Pituy maraꞌe-raꞌet nga magpapulpug nga inimugaw duꞌut kanya. 
LUK.8.3	Esa gasiꞌ, si Juana nga asawa ni Cusa nga sarig-sarigan ni Herodes. Esa paꞌ gasiꞌ, si Susana, baw dakel pay beken nga kaꞌibaan nira. Buwat nira, mga sadili nira na nga mga kusas i ipagtabang nirat kana Jesus.
LUK.8.4	Magꞌaꞌabut-aꞌabut i mga taw nga magpanggaring duꞌut kalalansanganan nga magpanramu nat ki Jesus ngayti. Iyan dakel na ngayting dakel i taw, may ipiyangadal ni Jesus nga esang alimbawa, nga magꞌaat, 
LUK.8.5	“May esang taw nga nanaꞌbug nat lulwaken ya. Ta it ipagsaꞌbug i panluwak ya, may nakasaꞌbug na duꞌun it padalan, aypaꞌ ka nategdayan, baw magkatalikud kanya, pagkaꞌnen it mga manu-manuk. 
LUK.8.6	Nasaꞌbugan it beken, duꞌun it mabatuun. Ta paribasay desang magsasagpa-sagpaw i lugtaꞌ duꞌun it mga batu, pagkatubuꞌ namagpangkerep na, ka kurang it danum. 
LUK.8.7	Iyan beken, maresaen i nasaꞌbugan. Pagkeseg it ilamunun ngayti, daꞌna nakabwaꞌ i mga luwak ngayti ka nalmes na. 
LUK.8.8	Temed iyan nakasaꞌbug duꞌun it magayen nga lugtaꞌ, minwaꞌ it magayen. Sang kuway may tagasang gatus i batꞌun it legas ya.” Paꞌugdun ni Jesus, maat ya, “Ta, it pagꞌargan it talinga, ipagpagneg, kaꞌilangan pagneg kamu it magayen it pagꞌaaten ku ngaytu.”
LUK.8.9	Iningkut si Jesus it mga alagad ya, in unuy ireg sugiden it iti nga alimbawa.
LUK.8.10	Tiyubag sira ni Jesus, nga magꞌaat, “Talagang ipiyagꞌildaw it imyu nga maꞌrutan mi i patagu-taguꞌ nga kaꞌulugan it ipagpanulduꞌ ku pasar it kaꞌadiꞌan it Ampuꞌang Diyus. Temed iyan beken, pagꞌalimbawaen lamang, isaꞌun maski temegel sirat semyek, daꞌsira magkalteg. Baw maski manamar na sirat pagneg, ega makasepsep.”
LUK.8.11	Ituy ireg sugiden it alimbawa ngayan, maat ya. “Iyan isiyaꞌbug nga lulwaken, ampang it Ampuꞌang Diyus. 
LUK.8.12	Pagpaꞌiguꞌan it nasaꞌbugan nga padalan, mga taw nga makagneg it panulduꞌ ngaytu temed malipatan nira naga, ka madali-daliꞌ mapisiꞌ ni Satanas isaꞌun daꞌsira kapamayaꞌ baw maribri. 
LUK.8.13	Iyan beken nga subung it mabatuun nga nasaꞌbugan, mga taw nga pagkagneg nirat ampang it Ampuꞌang Diyus, pamayaꞌnen nirang lagi it masagya. Temed ega ipagdawaꞌ nirat magayen kat ulu nira. Aypaꞌ ka daꞌsira magpaneꞌteꞌ kat pamayaꞌ nira, nga subuk luwak nga ega maggagamut. Pagꞌabut it sukdan, mangindiꞌ nga lagi. 
LUK.8.14	Ta, maresaen ngaytu nga nasaꞌbugan, iyan mga taw nga mamagpagneg it ampang it Ampuꞌang Diyus, temed in maꞌlay, madaꞌgan siꞌ i pamayaꞌ nira ka nasasaw nay pikiran nirat mga pagregnan baw mga paglabiyen nira nga subuk kamanggadan baw kasagyaan. Aypaꞌ ka ega ipagkabwaꞌ kat pangaꞌgenan nira. 
LUK.8.15	Baw itu, paꞌaaten ngaytu nga nasaꞌbugan nga magayeng lugtaꞌ, mga taw nga magayen i adat, nga pagpamayaꞌnen nirat kamatuudan i nagnegan nira nga ampang it Ampuꞌang Diyus. Ta it ipagdawaꞌ na duꞌun it ulu, baw pagpaꞌresan it pagsunudun, aypaꞌ ka magbuwaꞌ it magayen i pamayaꞌ nirat kanira.”
LUK.8.16	Ipiyasigi ni Jesus i ampang ya. Maat ya, “Egay taw nga, pagkapagket yat tidaw, sukruban ya it guriꞌ u iduꞌun ya it sirib it irigaꞌan. Simpri iduꞌun ya talaga it dadaꞌtunan, nga maltegan it mamagseled i eyag ya. 
LUK.8.17	Ta, daꞌgay ipagtaguꞌ nga daꞌga mapangrutan. Baw ipatantu isaꞌun matanyag i maski unu nga ega paꞌ natantuwan. 
LUK.8.18	Aypaꞌ pagneg kamu it magayen. Sabap iyan taw nga pagsepsepen yay nagnegan ya situt aken, dungagan it Ampuꞌang Diyus i kasepsep ya seked magbastanti nay magkaꞌrutan ya. Temed iyan ega pagsepsepen yay nagnegan ya ngaytu, awaꞌen nat Ampuꞌang Diyus i maski iyan nga tanud ya nasepsepan ya na, isaꞌun egay lapusan ya.”
LUK.8.19	Miyabut duꞌun i inaꞌ baw mga ariꞌ ni Jesus, temed daꞌsira magkapatpad duꞌun it kanya ka sageksek it taw. 
LUK.8.20	May simnugid duꞌut ki Jesus, nga magꞌaat, “Tabiꞌ, duꞌun bat liꞌwan i inaꞌ mu, sang siraan it mga ariꞌ mu. Ireg nira nga pakikitat imu.”
LUK.8.21	Temed pagkagneg ni Jesus, maat ya, “Eeꞌ mabway mana.” Bawnga maat ya, “Iyan i bilang inaꞌ baw sulsug ku, mga magpagneg it ampang ngaytut Ampuꞌang Diyus baw pagsunudun niray pagꞌaaten.”
LUK.8.22	Kaꞌsang aldaw, simnakay si Jesus duꞌut sakayan, sang siraan nagat mga alagad ya. Maat yat mga alagad ya ngayti, “Paꞌaduꞌun tami it sang dipag it lapnaw ngaytu.” Ta, simnakay na sirat nandipag. 
LUK.8.23	Iyan mamagsakay na, minigaꞌ na si Jesus. Sakaliꞌ nga diminres it masbeg. Unupat magkapnuꞌan nay sakayan nira ngayti. Yamanay daꞌsira matgeb. 
LUK.8.24	Siyulag si Jesus it mga alagad ya ngayti. “Agalen! Agalen!” maat nira, “matgeb tami na baytu!”
LUK.8.24	Egay beken, nagbangun si Jesus baw biyugrakan yay deres baw bakat. Ta sakaling yimnengyeng i deres baw limnantap nat atna. 
LUK.8.25	Bawnga iningkut ni Jesus i mga alagad ya ngayti, “Unuka ega pay pamayaꞌ baw pagsarig mit aken?”
LUK.8.25	Temed magꞌiꞌlam sira baw naliluꞌ. Maamaatan sira, “Siyu kanya baytung matuud, nga maski deres baw bakat, in sekaten ya, magsunud it kanya?”
LUK.8.26	Nagpadungguꞌ sira duꞌut sang dipag it lapnaw. Mga Geraseno i mga taw ya duꞌun it rugar ngayti nga kapatuꞌ naga it Galilea. 
LUK.8.27	Pagpaningdal ni Jesus, siyusmu na kanya it esang lalaki nga pagpapulpugun it maraꞌe-raꞌet. Taga lansangan naga i iting taw temed naꞌlay na nga ega na magpapakay baw ega na magtaꞌid duꞌun it balay. Duꞌun na lamang it kalelbengan. 
LUK.8.28	Pagkalteg yat ki Jesus, nangurisang i magpulpug ngayti. Kiminleb kanya duꞌun it sarungaan ni Jesus baw miyampang it talagang diyadakulaꞌ ya, nga magꞌaat, “Jesus, nga Anak it Ampuꞌang Diyus nga Subrang Piyakamataꞌas, unuy lalabeten mut aken? Magpasanguꞌ-sanguꞌ aku nga beteꞌ daꞌku naga pakuriꞌan mu!”
LUK.8.29	Atkayti i inampang ya ka singkat ni Jesus i magpapulpug ngayti nga limꞌid duꞌun it iti nga taw. Talagang tayutay nay pulpug ya ngayti. Maski unuꞌun paꞌ it marigra, ega nay magkabwat. Ka maski panglawan, bayukun it kadina, ega magkaꞌaidan, ka pagbugtuꞌ-bugtuꞌun ya. Ta daran-daranen nayan it magpapulpug ngaytit kanya duꞌun it rugar nga kapupuyangtan.
LUK.8.30	Iningkut kanya ni Jesus, “Ta siyuy ngaran mu?”
LUK.8.30	“Sangbulyugan,” maat i tubag it magpapulpug ngayti, sabap it dakel i maraꞌe-raꞌet nga magpapulpug it taw ngayti. 
LUK.8.31	Bawnga siging pasanguꞌ-sanguꞌ duꞌut ki Jesus it mga maraꞌe-raꞌet ngayti, nga ega naga ipaꞌaduꞌun ya sira it piyakamalgeb nga siwang nga rugar it egay kaskedang panriga.
LUK.8.32	Ta, duꞌun it langbus nga mungsuꞌ, paenan it beyeꞌ nga pagpasarapen it mga manigꞌeper. Inangut it mga maraꞌe-raꞌet ngayti nga in mapakay, pataꞌnan ni Jesus nga manindak sira duꞌut mga beyeꞌ ngayti. Piyalugtan sira ni Jesus. 
LUK.8.33	Egay beken, nagliꞌid nay mga maraꞌe-raꞌet duꞌun it taw ngayti baw nagpaꞌugad na duꞌut paenan ngaytit mga beyeꞌ. Ta, unupat mga beyeꞌ ngayti, nagsigpalagyu nat nandiritsu duꞌun it matingpas nga tambing it lapnaw ngayti. Namagkataptap na i mga beyeꞌ ngayti nga mga duwang ribu i kadakel nira, baw napuꞌsa sirat kalmes.
LUK.8.34	Pagkamuyat mga manigꞌeper it mga beyeꞌ ngayti, mamagpapalagyu i magpanugid-sugid duꞌun it lansangan baw duꞌut mga katepad nga mga babalayan. 
LUK.8.35	Pagkaꞌrut it mga taw, namagꞌaduꞌun na sira isaꞌun maltegan niray kamatuudan it pagsugiden ngayti. Abutan nira si Jesus, naltegan nira nga magꞌaꞌdung na duꞌut tepad ya i taw ngayting inimugawan it mga maraꞌe-raꞌet. Magpapakay na baw tarunus nay pikir. Inabut it iꞌlam i kadakel ngayti. 
LUK.8.36	Ipiyagtuturan it mga namagkalteg in magꞌuꞌunu i ipindek it pulpug it taw ngayti. 
LUK.8.37	Ta, binwat it kadakel it mga Geraseno ngayti, inupakat nira si Jesus nga ega magtinir duꞌut rugar nira ngayti, sabap yanayan i magdadaꞌeg, iꞌlam nira. Pagkagneg ni Jesus, miyapyat siꞌ duꞌut sakayan ka simnakay siꞌ sira.
LUK.8.38	Kat taw ngayti nga inimugawan it mga maraꞌe-raꞌet, ipagpakiꞌupakat yat ki Jesus nga pabayaꞌen, temed ega minireg si Jesus. 
LUK.8.39	Yay isiyambung ni Jesus it kanya, “Magayen,” maat ya, “muliꞌ ka na duꞌut imyu, ka ituturan mu duꞌun i muꞌsa nga binwat it imu it Ampuꞌang Diyus.” Aypaꞌ napanaw nay taw ngayti. Ipiyanuturan-tuturan ya na duꞌun it muꞌsang lansangan i binwat ngayti ni Jesus it kanya.
LUK.8.40	Ta, namagsakay siꞌ na Jesus it nagpaꞌuliꞌ duꞌut sang dipag. Padungguꞌan nira, dakel siꞌ nga taw nga magꞌeꞌlat it kanya. Tiyanggap nira si Jesus it masagyang-masagyay nakem nira. 
LUK.8.41	Ega naꞌlay may miyabut nga esang lalaki nga si Jairo i ngaran. Esa kanya nga manigpamaalaꞌ it papagsambaan. Minlep kanya duꞌun it ki Jesus baw nanluud duꞌut sarungaan, ka magpasanguꞌ-sanguꞌ nga mayaꞌ si Jesus duꞌun it balay ya. 
LUK.8.42	Pagꞌabangen ya si Jesus sabap it paeꞌesa-esa nga anak ya nga babay nga magsasang puluꞌ baw duwa na nga taꞌun i idad, ka egay pasubrang eget it sarut ya. Egay beken, miyayaꞌ si Jesus it kanya, temed daꞌna magkalakad, ka nagdeꞌe-deꞌeten nay taw nga miyayaꞌ nagat kanya.
LUK.8.43	May esa gasing babay duꞌun nga sang puluꞌ may duwang taꞌun na nga pagduguꞌun it ega na ugaliꞌ. Maski siging paꞌubaꞌubat ya temed egay magkapdek. 
LUK.8.44	Inres ya nga makapaꞌadeꞌdeng duꞌut talikudan ni Jesus, bawnga ipiyadiꞌkit yay alima ya duꞌun it ipagkabit kat sagyaden it gulamen ni Jesus.
LUK.8.45	Miningkut si Jesus, nga magꞌaat, “Siyuy nagpadiꞌkit it aken?”
LUK.8.45	Ta it egay magpanugid in siyu, kaꞌampang si Pedro, maat ya, “Agalen, maꞌingkut mu paꞌ bay, ungaytu, magdiꞌre-diꞌreten nay taw nga magkadedeg nat imu!”
LUK.8.46	“Ega baꞌ,” maat ni Jesus. “Talagang may nagpadiꞌkit it aken, ka may natanudan ku nga keseg it guna ku nga gimnaring sinit bilug ku.”
LUK.8.47	Iyan namuyaan it babay ngayti nga palan ega nataguꞌ it ki Jesus i binwat ya ngayti, magyeyegyeg kanyay nagpatpad bawnga nanluud duꞌun it sarungaan ni Jesus. Ipiyagtuturan ya, nga pagdedngegen it kadakel, in unuka nagpadiꞌkit kanya it ki Jesus baw in magꞌuꞌunu sakaling mindek i duguꞌ ya ngayti nga daꞌna ugaliꞌ.
LUK.8.48	Ta, mampang si Jesus, maat yat babay ngayti, “Edeꞌ, piyagayen ka sabap it pamayaꞌ mut aken. Masagya ka nayang muliꞌ.”
LUK.8.49	Ega paꞌ natupus i pagꞌampangen ngayti ni Jesus, may miyabut na nga magtundug it ki Jairo ngayti. Maat yat ki Jairo, “Mingget na bayti i anak mu. Siguru maski ega na palangbusun duꞌut balay i Manigtulduꞌ ngaytu.”
LUK.8.50	Pagkagneg ni Jesus, maat yat ki Jairo ngayti, “Ayaw kat kasmek. Mamayaꞌ baw sumarig ka lamang it aken, ka gumayen naga kanya.”
LUK.8.51	Pagꞌabut na Jesus duꞌut balay, iyan lamang i piyabayaꞌ yat siminled, si Pedro, si Juan, si Santiago, inaꞌ baw amaꞌ it waꞌwaꞌ ngayti. 
LUK.8.52	Mamagsugaw i muꞌsang mga taw nga duꞌun. Pagsugawan nira i miyatay ngayti. Mampang si Jesus, maat ya it mga taw ngayti, “Ayaw kamut sugaw. Ega yan patay i waꞌwaꞌ ngayan. Magꞌigaꞌ lamang yan.”
LUK.8.53	Sinleman na si Jesus it mga taw ngayti ka namuyaan nirang patay na. 
LUK.8.54	Temed singkel ni Jesus i alimat waꞌwaꞌ ngayti baw maat ya, “Edeꞌ, magbangun ka na!” 
LUK.8.55	Pagkaꞌampang ni Jesus kayti, nagꞌuliꞌnan i ginawa it waꞌwaꞌ ngayti ka egen siꞌ, langkuy it nagbangun. Bawnga isingkat ni Jesus nga pakaꞌnen i waꞌwaꞌ ngayti. 
LUK.8.56	Naliluꞌ na Jairo ngayti. Temed ipiyagbenge-bengel ni Jesus it kanira nga egay sugidan nga maski siyu it iti nga binwat ya.
LUK.9.1	Tiningped ni Jesus i sang puluꞌ baw duwa ngayting mga alagad ya baw piyamgayan ya sira it pudir baw kakayaan nga magkaꞌimugaw it muꞌsang mga maraꞌe-raꞌet baw makapapdek it mga sarut. 
LUK.9.2	Bawnga tiyaꞌeg ya na sira nga mapanaw ka ipangadal nira i pasar it kaꞌadiꞌan it Ampuꞌang Diyus baw pagayenen nira i kumpur magpangabang nga may sarut. 
LUK.9.3	Tinggunan ya sira nga magꞌaat, “Ayaw kamut pagbalun it maski unu in mapanaw kamu na, maski sungkud, pagbetangan it ipagꞌildaw it imyu, pangaꞌen, pirak u panggaganti nga subuk iꞌimaraꞌnan. 
LUK.9.4	Maski kasiyu nga balay i mapaꞌabutan mi, asan kamu na lamang mistar seked it limꞌid kamu siꞌ duꞌun it iyan nga lansangan. 
LUK.9.5	Takaꞌ in beteꞌ daꞌkamu pagtanggapen kat in aring rugar nga maꞌbut mi, ayaw kamut pagtinir. Pagliꞌid mi duꞌun, tagtagen mi i kapu-kapu asat mga aꞌay mi, nga imandaꞌan it, mga taw duꞌun nga ega namayaꞌ, ipagpabetang nat Ampuꞌang Diyus nga ega na taawan ya.”
LUK.9.6	Egay beken, napanaw nay mga alagad ngayti, nangadal nat Magayen nga Baritaꞌ kat dakel na nga mga baryu, baw magpagayen na it mga may sarut kat paꞌari-aring rugar nga naꞌbut nira.
LUK.9.7	Nabaritaꞌan ni Herodes ngayting adiꞌ it Galilea i muꞌsa ngayting bagay pasar it ki Jesus. Nalibeg i pikir ya ka may magꞌaat nga si Jesus ngaytu, barang si Juan naga ngayting uꞌna-uꞌnang namawtis nga naꞌgen it paꞌuliꞌ. 
LUK.9.8	May magꞌaat gasiꞌ sabap it ki Jesus nga si Elias kanya, nga nanluꞌsut siꞌ. Baw kat beken nga patandes, esa kat mga prupitaꞌ it tagnaꞌ nga nagꞌegen it paꞌuliꞌ. 
LUK.9.9	Temed maat ni Herodes it kanya, “Piyapunggutan ku nat ulu si Juan. Ta siyuytu talagay magkabaritaꞌ ngaytu, it dakel na ngaytung mga bagay nga magkabaritaꞌan ku pasar it kanya?” Ta, kultegan yang banar si Jesus ngayti.
LUK.9.10	Pagkaꞌuliꞌ it sang puluꞌ baw duwa ngayting mga alagad nga piyapanaw ni Jesus, itiyuturan nira duꞌut kanya i muꞌsa nga nabwat nira. Pagkaꞌanu kayti, naꞌaduꞌun sirat esang rugar nga ayun duꞌun it lansangan it Betsaida. Egay piyabayaꞌ ni Jesus nga beken, mga alagad ya lamang ngayti. 
LUK.9.11	Temed ta, pagkaꞌrut it katataawan, namagpanundug naga sira. Tiyanggap sira ni Jesus it masagya. Bawnga ipiyangadal yat kanira i pasar it kaꞌadiꞌan it Ampuꞌang Diyus, baw iyan mga may sarut, piyagayen ya.
LUK.9.12	Iyan apu-apun na, nagpatpad duꞌut ki Jesus i sang puluꞌ baw duwa ngayting mga alagad ya. Maat nira, “Siguru magayen papanawun mu nay mga taw ngaytu nga paꞌaduꞌut katepad nga mga baryu u babalayan, isaꞌun makapangalang sirat makaꞌen nira baw makaparag it maꞌigaꞌan nira. Ka ungaytu, situ tamit kapupuyangtan nga rugar.”
LUK.9.13	Temed katubag si Jesus it kanira, “Kamu nay megay it makaꞌen nira.”
LUK.9.13	Katubag i mga alagad ya ngayti, maat nira, “Ampuꞌan, ta magꞌuꞌunu yan it ega talagay situ puyrat limang batu i tina-tinapay baw duwang batuy seda-sedaꞌ? Ta daꞌga mangalang kami gat ipakaꞌen it atkaytung kadakel it taw?” 
LUK.9.14	Ka mga lalaki lamang i bilangen, may mga limang ribu i kadakel.
LUK.9.14	Temed inaat ni Jesus i mga alagad ya ngayti, “Paꞌdungun mi sira it paggugurupu-gurupuun, nga mga taglilimang puluꞌ nga kataawan.” 
LUK.9.15	Piyaꞌdung it mga alagad i mga taw ngayti it atkayting pangadung. 
LUK.9.16	Inangut ni Jesus i limang batu ngayting tina-tinapay baw duwang batu ngayting seda-sedaꞌ. Yimnaꞌngad kanya duꞌun it langit ka nagpasalamat duꞌun it Ampuꞌang Diyus. Pagkatupus ya, biyagiꞌ-bagiꞌ ya bawnga ipiyakawaꞌ yat mga alagad ya, ka ipanundul nira duꞌun it mga taw ngayti. 
LUK.9.17	Kimnaꞌen i muꞌsa ngayti seked it naꞌgen sira. Rininut it mga alagad i naꞌpedan, napnuꞌ i sang puluꞌ may duwang kabaꞌayan it pagbabagiꞌ-bagiꞌen na ngayting pangaꞌen.
LUK.9.18	Kaꞌsang aldaw, magpanalangin si Jesus it esa-esa ya, nga mga alagad ya lamang i kaꞌibaan ya duꞌut iting rugar. Pagkatupus ya, iningkut ya sira nga magꞌaat, “Unuy magkadengeg-dengegan mi nga patandes it mga katataawan in siyu aku?”
LUK.9.19	Katubag i mga alagad ya ngayti, maat nira, “Iyan beken, maat nira si Juan ka ngayting magpamawtis. Iyan beken gasiꞌ, si Prupitaꞌ Elias ka kunuꞌ. Ta, may magꞌaat paꞌ nga esa ka nga prupitaꞌ ngayti it tagnaꞌ nga nagꞌegen it paꞌuliꞌ.”
LUK.9.20	“Ta kamu,” maat ni Jesus ngayti, “unuy masugid mi sabap it aken nga in siyu aku?”
LUK.9.20	Katubag si Pedro, maat ya, “Ikaw talagay isiyanggup nga Cristo nga siyarigan it Ampuꞌang Diyus.”
LUK.9.21	Bawnga ibiyenge-bengel ni Jesus it mga alagad ya ngayti nga ega paꞌ isugid nira it maski siyu nga kanyay Cristo nga matuud.
LUK.9.22	Baw maat pay beken nga ipiyagꞌaat ni Jesus it mga alagad ya, “Aku nga Taga Langit nga Ipiyanganak it Taw, dakel-dakel nga kakuriꞌan i malabayan ku. Tibabaꞌen aku it mga mataꞌas nga ginuꞌu, mga pagbayaꞌen it sasirduti baw mga manigpaꞌyag it urdin, baw imatayen aku paꞌ. Temed ikatlung aldaw, egnen aku naga it paꞌuliꞌ.”
LUK.9.23	Bawnga may inaat ya siꞌ duꞌun it kadakel it mga taw nga magꞌaat, “In talagang ireg it maski siyu nga sumunud it aken, kaꞌilangan lipaten ya nay sadili ya nga kaꞌirgan. Subuk pasaꞌnen yat aldaw-aldaw i sadiling krus, ka yanay pagsunudun ya, aken na nga kaꞌirgan maski ikagtas nat ginawa ya. 
LUK.9.24	Ka iyan magraras nga banar it kaꞌgenan ya, maꞌlam nagaytu asat kanya. Temed iyan temeꞌteꞌ it aken maski maat ikagtas nat ginawa ya, makanya talagay kaꞌgenan nga ega basta-basta. 
LUK.9.25	Ka unuy mapulus it esang taw, maski na maat makanya i muꞌsang manggad situt banwa, in maꞌilang i kiyarurwa ya ka kaꞌaduꞌun it kakuriꞌan nga egay kaskedan? 
LUK.9.26	Yay matuud, in siyu-siyu nga iꞌyaꞌ yay pasakep it aken baw pakimatuud ya it ampang ku, talagang aku nga Taga Langit nga Ipiyanganak it Taw, iꞌyaꞌ ku naga kanya, pagpaꞌuliꞌ ku siꞌ situ. Eeꞌ baꞌ, paꞌuliꞌ aku siꞌ situ, nga matanyag nay kabantugan ku baw kabantugan it Amaꞌ ku nga situ nat aken, baw kaꞌibaan kuy ega babasta-bastaeng mga anghil. 
LUK.9.27	Matuud talagaytu i iꞌaat ku ngaytut imyu, nga may pira situ kayti nga ega matay seked it ega naltegan niray pangabut it kaꞌadiꞌan it Ampuꞌang Diyus.”
LUK.9.28	Nagtaꞌlib i barang mga walung aldaw garing it pagkasugid ni Jesus it iti ngayti, timnungul si Jesus duꞌut esang bukid ka manalangin duꞌun. Piyabayaꞌ ya si Pedro, si Juan baw si Santiago. 
LUK.9.29	Iyan magpanalangin na kanya, sakaliꞌ nga nagsiyang i rupa ni Jesus, baw pakayan ya, kasisilaw na talagay pamuti-putiꞌ. 
LUK.9.30	Iyan atkayti na, sakaliꞌ nga may duwa na nga kalalakiyan, si Moises baw si Elias, 
LUK.9.31	nga mamagsinggat nagay bilug nira. Magpakisugi-sugid sirat ki Jesus ngayti. Pagsugi-sugiden nira, magdadarapaꞌ nga kamataynen ni Jesus, nga matuman ya duꞌun it Jerusalem. 
LUK.9.32	Ta, maꞌlek i igaꞌ ni Pedro baw duwa ngayting iba ya. Temed subung sirat piyuraw-puraw. Bawnga naltegan niray kabantugan ni Jesus baw duwa ngayting kataawan nga magtitindeg duꞌun it umid ya. 
LUK.9.33	Iyan mamaggagaring nay duwa ngayting duꞌut umid ni Jesus, mampang si Pedro. Maat ya, “Agalen, magayen talaga nga situ tami na. Baw magayen siguru, muwat kamit tulung kaꞌardungan. Esay imu, esay ki Moises baw esay ki Elias.” Ega na napikir ni Pedro i inampang ya ngayti.
LUK.9.34	Magꞌampang paꞌ si Pedro, sakaliꞌ nga inlungan sira it kunum. Ta it siyakep na sirat kunum ngayti, namagkaiꞌlam nga banar na Pedro ngayti. 
LUK.9.35	Bawnga may gaꞌmaran nga duꞌun nat kunum ngayti i sinraꞌan, nga magꞌaat, “Itu i Anak ku nga piniliꞌ ku nga sarigan ku. Pagnegan mi kanya it magayen.”
LUK.9.36	Pagkatupus it ampang ngayti, pagleteg nira, esa-esa siꞌ ni Jesus. Ta, kat iting timpu egay tiyuturanan it mga alagad nga maski siyu it naltegan nira ngayti.
LUK.9.37	Pagkadedelman, nanadsad siꞌ na Jesus. Siyusmu sira it dakel na nga pagtaw. 
LUK.9.38	May esa nga lalaki duꞌut reet-reet ngayti nga magpanggaꞌmaran, nga magꞌaat, “Manigtulduꞌ, sanguꞌan mu beteꞌ i anak kung laa-lalaki. Paeꞌesa-esa baytu nga anak ku. 
LUK.9.39	Kada yan papulpugun kanyat maraꞌe-raꞌet, sakaliꞌ nga mangurisang kanya, gembaꞌ ka magpangingsil, baw muraꞌ-buraꞌ nay baꞌbaꞌ ya. Talagang ega naytu pagliꞌdan it magpapulpug ngaytu baw dakulaꞌ na nga sakit i magkapulus ya. 
LUK.9.40	Ipagꞌabang ku na kanya it mga alagad mu, nga imugawun niray magpapulpug ngaytu temed ega magkabwat nira.”
LUK.9.41	Mampang si Jesus, maat ya, “Kamung mga taw kayti, kamaliꞌ talagay muꞌsang pagpikiren mi baw kurang talagay pamayaꞌ mi. Kaꞌnu mana baytuy ipamayaꞌ mi nga banar it naꞌlay na nga kaꞌiba-iba mi aku? Seked it kaꞌnu kaꞌilangan nga pagsagkaꞌen kuy adat mi ngaytu? Tabanen mu na sinit aken i anak mu ngayan.”
LUK.9.42	Temed desang magdarmuk sirat ki Jesus, piyaranget nat maꞌget it magpapulpug i pulpug it waꞌwaꞌ ngayti. Nangingsil siꞌ kanya nga gimimbaꞌ duꞌut lugtaꞌ. Temed inimugaw ni Jesus i maraꞌe-raꞌet ngayti. Ta, mindek nay pulpug it waꞌwaꞌ ka piyagayen na ngayti. Bawnga idiyuꞌun na ni Jesus it amaꞌ ya. 
LUK.9.43	Talagang naliluꞌ i muꞌsang taw kat keseg it guna it Ampuꞌang Diyus.
LUK.9.43	Ta it magkaliluꞌan it mga taw i muꞌsa ngayting pagbuwaten ni Jesus, maat yat mga alagad ya, 
LUK.9.44	“Dedemdemen mi tu it magayen i iꞌaat ku ngaytut imyu. Magꞌabut talaga nga subuk idagang aku nga Taga Langit nga Ipiyanganak it Taw. Ipaꞌalima aku duꞌun it mga punuꞌan.” 
LUK.9.45	Temed ega nasepsepan it mga alagad i kaꞌulugan it inaat ngayti ni Jesus, sabap subuk ipagtaguꞌ paꞌ it kanira. Magpangangaliꞌ gasiꞌ sira mingkut it kanya it in unuy ireg sugiden kayti.
LUK.9.46	Ega naꞌlay magdaꞌe-daꞌegen i mga alagad it in siyu manggid it kanira i piyakamataꞌas. 
LUK.9.47	Temed magkaꞌrutan ni Jesus i pagpikiren nira ngayti. Aypaꞌ ka inanu yay esang waꞌwaꞌ baw piyatindeg duꞌun it umid ya. 
LUK.9.48	Baw maat yat kanira, “In siyuy tumanggap it waꞌwaꞌ ngaytu sabap it pamayaꞌ yat aken, aku i pagtanggapen ya. Baw iyan magtanggap it aken, ega lamang aku i pagtanggapen ya, in daꞌga pati Amaꞌ ku nga nagtaꞌeg it aken. Sabap iyan piyakatimawaꞌ it imyung muꞌsa, kanya talagay piyakamataꞌas.”
LUK.9.49	Kaꞌampang i esang alagad nga si Juan. Maat ya, “Agalen, may naltegan namen baꞌ nga taw nga magpangimugaw it maraꞌe-raꞌet, nga ngaran mu i pagsangpiten ya. Ta, siyulang-sulang namen yan, ka ega naga kaꞌibaan ta kanya.”
LUK.9.50	Temed mampang si Jesus, maat ya, “Ega sulang-sulangen mi kanya. Ka yay matuud, in ega magpakikuntraꞌ it imyu, kampiꞌ yan it imyu.”
LUK.9.51	Iyan magꞌadeꞌdeng nay timpu nga muliꞌ na si Jesus duꞌun it langit, ipagpadaꞌeg ya na kat nakem ya i paꞌaduꞌun nat Jerusalem. 
LUK.9.52	May piyauꞌna ya nga in pirang kataawan. Ta, miyuꞌna sira nga naꞌaduꞌun it esang baryu nga sakep it Samaria, ka asikasuun nira duꞌun i mapaꞌabutan ni Jesus. 
LUK.9.53	Temed ega pagtanggapen si Jesus ngayti it mga taga duꞌun ka urut nira nga magpapaJerusalem ngayti kanya.
LUK.9.54	Ta, pagkamuya na Santiago duwa ni Juan nga atkayti na, maat nira it ki Jesus, “Ampuꞌan, unu, ireg mu nga palampud kami it apuy nga gumaring duꞌun it langit nga mansur it kanira?”
LUK.9.55	Temed siyarunga sira ni Jesus baw siyuraraw sira, nga magꞌaat, “Ega magkaꞌrutan mi in siyuy magpanakem it imyu it atkayan ngayan. Sabap inasitu ku, aku nga Taga Langit nga Ipiyanganak it Taw, ega maat puuꞌun ku i mga taw in daꞌga iribri sira.” 
LUK.9.56	Egay beken, naꞌaduꞌun sira it beken nga baryu.
LUK.9.57	Mamagpanaw paꞌ ngayti sira, may miyaat it ki Jesus, “Talagang magbaya-bayaꞌ aku nat imu maski paꞌunu-unu ka.”
LUK.9.58	Katubag si Jesus, maat ya, “Unu, matuud yan? Magayen demdemen mu nga may mga luꞌguꞌ it mga bunglun, baw mga manu-manuk may mga pugad nirat kanira. Temed aku nga Taga Langit nga Ipiyanganak it Taw, egay tandaꞌ nga pagꞌistaran ku, in daꞌga maski ari na lamang.”
LUK.9.59	Bawnga inaat ni Jesus i sang kataawan, “Mayaꞌ ka nat aken.”
LUK.9.59	Temed katubag i taw ngayti, “In mapakay mu, muliꞌ aku daꞌan ka ipalbeng kuy amaꞌ ku.”
LUK.9.60	Tiyubag kanya ni Jesus, nga magꞌaat, “Ipataꞌan mu na nga ilbeng i miyatay ngayti it mga beken nga kabilangan patay gasiꞌ sabap daꞌsira kupamayaꞌ it aken. Temed ikaw, mapanaw ka, ka ipangadal muy pasar it kaꞌadiꞌan it Ampuꞌang Diyus.”
LUK.9.61	Bawnga mampang siꞌ i sang kataawan, “Aken, Ampuꞌan, magbaya-bayaꞌ aku na bayat imu, takaꞌ in mapakay, mamꞌun aku daꞌan duꞌun it mga kaꞌibaan ku nga duꞌut balay.”
LUK.9.62	Tiyubag kanya ni Jesus, nga magꞌaat, “In magꞌaradu i esang taw, basta manu-manu limingaw, ega mapakay i buwat ya. Ta atkayan naga, nga egay kapulusan kat kaꞌadiꞌan it Ampuꞌang Diyus i taw nga ega tingled i nakem ya kat pagsunud yat aken.”
LUK.10.1	Ta, pagkaꞌanu kayti, miniliꞌ siꞌ si Jesus it pitung puluꞌ baw duwa nga beken nga mga alagad ya. Bawnga piyauꞌna ya sirat papanaw it tagduwa-duwa duꞌun it kada lansangan baw baryu nga pagrima-rimaen yat paꞌaduꞌunan. 
LUK.10.2	Maat ya it kanira, “Kadakel it mga taw nga kupagneg it Magayeng Baritaꞌ, subung sirat lutuꞌ na nga tirigu. Dakulaꞌ talagay kaygen temed ega dakel i mga manigkayeg. Aypaꞌ magayen nga buwaten mi, pasanguꞌ-sanguꞌ kamu duꞌun it Ampuꞌang Diyus nga kanyay tagpuꞌun it kaygen ngaytu. Angutun mi nga tumaꞌeg na kanya it beken nga mga subuk manigkayeg ya nga mangadal gasiꞌ.
LUK.10.3	Ta, mapanaw kamu na. Pagtaꞌgen ku kamu nga subung it mga tupa kat reetan it mga bunglun. 
LUK.10.4	Ayaw kamut pagbalun it ipagꞌalang, pagbetangan it ipagꞌildaw it imyu, u panggaganti it talumpaꞌ. Baw ayaw kamu it pagꞌatrasu asat dalan nga pakituturan paꞌ it maski siyu.
LUK.10.5	Ari-aring balay i maꞌapyatan mi, uꞌnang ampangen mi i magꞌaat, ‘Maꞌimyu sana i kaꞌimbengan it nakem nga ipagbegay it Ampuꞌang Diyus.’ 
LUK.10.6	Ta in maꞌireg it kaꞌimbengan i tagbalay, makanira i kaꞌimbengan ngaytu, temed in ega, ta, ega naga makanira. 
LUK.10.7	Baw asan kamu na lamang it balay ngayan nga napaꞌabutan mi. Kaꞌnen mi baw imnun i maski unu nga itarakan it imyu, ka simpri iyan manigbuwat, may pudir ya nga tumanggap it tangdan ya. Iyan ayaw kamut tindak-tindak it balay. In ari-ari napaꞌabutan mi, asan kamu na lamang.
LUK.10.8	Ta, maski ari nga lansangan nga abutun mi, basta pagtanggapen kamu, kaꞌnen mi i in unu-unuy itarakan it imyu, nga egay pagpiliꞌen u pagliꞌyan. 
LUK.10.9	Pagayenen mi i mga magsarut duꞌun, baw iꞌaat mit taga lansangan ngayan nga, ‘Adeꞌdeng nat imyu i kaꞌadiꞌan it Ampuꞌang Diyus.’ 
LUK.10.10	Temed maski ari nga lansangan nga ega tumanggap it imyu, ayaw kamut pagtinir asan. Takaꞌ buwaten mi, timindeg kamu in ari mataawun. Baw mampang kamu nga magꞌaat, 
LUK.10.11	‘Pati kapu-kapu ngaytu nga dimingket situt aꞌay namen, tagtagen namen naga, nga bilang imandaꞌan it imyu nga ega na ipagpabetang kamut Ampuꞌang Diyus nga taawan ya. Temed yay dedemdemen mi, nga adeꞌdeng na situt imyu i kaꞌadiꞌan it Ampuꞌang Diyus. Aypaꞌ it daꞌkamu kupasakep, baalaꞌ kamu na!’ 
LUK.10.12	Ka matuud talagay iꞌaat kut imyu nga in asan nat aldaw nga ipangukuman, subraꞌ paꞌ nga mabeꞌgat i panriga it iti nga mga taw duꞌun it iti nga lansangan, subraꞌ paꞌ kat labayen it mga taga Sodoma.”
LUK.10.13	Ipiyasigi ni Jesus i pagꞌampangen ya, nga magꞌaat, “Abaa, subrang makuriꞌ talagay magꞌaꞌareg it imyu, nga mga taga Corazin baw taga Betsaida. Sabap in beteꞌ duꞌun lamang it Tiro baw Sidon, nga taw ya ega Judio, i binwatan it mga kalililuꞌan ngaytu nga binwat situt imyu, matuud nga naꞌlay na nga namagpakay it maꞌerep baw namagꞌadung duꞌun it kaꞌabuwan i mga taga duꞌun, isaꞌun ipakilala nga magsinguliꞌ sira nga matuud. 
LUK.10.14	Yay matuud, in asan nat aldaw nga ipangukuman, talagang subraꞌ paꞌ nga mabeꞌgat i ibetangan nga ukuman it imyu, subraꞌ paꞌ kat mga taga Tiro baw taga Sidon.
LUK.10.15	Baw kamu nga taga Capernaum, daꞌga baꞌ subuk magrarapat nat langit i kataꞌasan mi? Temed ta, iꞌlug kamu lamang duꞌun it egay pasubraꞌ nga karigaan.”
LUK.10.16	Maat pay paꞌugdun ni Jesus duꞌun it mga alagad ya, “Iyan magpagneg it imyu, aku yan i pagpagnegan nira. Iyan gasiꞌ magpandaꞌga it imyu, magpandaꞌga gasiꞌ yan it aken. Baw iyan magpandaꞌga it aken, magpandaꞌga gasiꞌ yan it Amaꞌ ku nga nagtaꞌeg it aken.”
LUK.10.17	Pagkaꞌuliꞌ it tiyaꞌeg ngayti nga pitung puluꞌ baw duwa, masagyang-masagya sira. “Ampuꞌan,” maat nira, “talagang maski mga maraꞌe-raꞌet, magpamayaꞌ sira nga limꞌid in pagꞌimugawun namen kat ngaran mu.”
LUK.10.18	Katubag si Jesus, maat ya, “Talagang nagpasar kat mata ku i pagꞌulug it ki Satanas nga garing duꞌun it langit. Subung talaga it kilat i kadali-daliꞌ. 
LUK.10.19	Dedemdemen mi tu, nga binggayan ku kamu it pudir nga maꞌindaꞌeg mi i muꞌsang keseg it kakuntraꞌ ta nga si Satanas baw mga taawan ya, nga kabilangan nira mga dukul baw bangkunawa nga subuk tegday-tegdayan mi temed daꞌkamu maꞌunu-unu nira. 
LUK.10.20	Temed ega maat sagyaan mi nga magsukuꞌ nat imyu i mga maraꞌe-raꞌet, in daꞌga yay sagyaan mi, nakasurat na i ngaran mi duꞌun it langit.”
LUK.10.21	Kat iting uras, piyasagya nga banar it Espiritu Santo si Jesus. Egay beken, nanalangin kanya nga magꞌaat, “Amaꞌ, pagbantugun ku ikaw nga Ampuꞌan it langit baw banwa, sabap ipiyagtaguꞌ muy kamatuudan ngaytu isaꞌun ega matantuwan it makakaꞌrut baw mapipikir kat sadiling pasepsep lamang. Iyan i piyaꞌyagan mu, mga taw nga mapiyababaꞌ nga magpasbung it dekeyeꞌ nga waꞌwaꞌ. Talagang matuud tu, Amaꞌ, ka iyan i ipiyabetang-betang mu nga magkasagyaan mu.”
LUK.10.22	Bawnga inaat ni Jesus i kadakel ngayti, nga maat ya, “Ipiyagꞌintergaꞌ it aken it Amaꞌ ku i muꞌsang mga bagay. Egay magkakilala nga banar it Anak in daꞌga Amaꞌ lamang. Baw ega gasiꞌ i magkakilala it Amaꞌ in daꞌga Anak, baw in siyu-siyu nga piliꞌen it Anak ngaytu nga paꞌyagan ya pasar it Amaꞌ.”
LUK.10.23	Nanarunga si Jesus duꞌut mga alagad ya baw kimnidem-kidem, nga magꞌaat, “Talagang magkasagya kamuy imyu sabap it magpasar kat mga mata mi i mga pagbuwaten ku. 
LUK.10.24	Kamatuudan talagay isugid kut imyu, nga dakel i mga prupitaꞌ baw mga adiꞌ it tagnaꞌ paꞌ nga ireg nira sana makalteg it magkaltegan mi ngaytu kayti, temed ega naltegan nira. Baw ireg nira makagneg it mga magkagnegan mi ngaytu kayti, temed ega gasiꞌ nagnegan nira.”
LUK.10.25	Bawnga timnindeg i esang manigpaꞌyag it urdin ka mingkut it sukda-sukdan yat ki Jesus. “Manigtulduꞌ,” maat ya, “unuy magayen nga buwaten ku isaꞌun maꞌaken i kaꞌgenan nga egay kaskedan?”
LUK.10.26	Tiyubag kanya ni Jesus, nga magꞌaat, “Unuy magbebtang nga magsusurat duꞌun it mga urdin? Unuy magkabasa mu duꞌun?”
LUK.10.27	“Yay magkabasa ku duꞌun,” maat i tubag it manigpaꞌyag ngaytit urdin, “iyan magꞌaat nga,
LUK.10.27	‘Kaꞌilangan maꞌalen mu i Ampuꞌang Diyus mu, it ega desang awam, in daꞌga talagang kat nakem baw pikir mu nga tingled, baw kat muꞌsang keseg mu.’
LUK.10.27	Baw itu gasiꞌ nga,
LUK.10.27	‘Rarasan mu i masigkataw mu it subung nagat raras mu it sadili mu nga bilug.’”
LUK.10.28	“Talagang matuud i itiyubag mu ngayan,” maat ni Jesus. “Basta pirmi nga pagsunudun muy mga iyan ngayan, maꞌimu i kaꞌgenan ngaytu.”
LUK.10.29	Ta, it ireg it manigpaꞌyag ngayti nga makalandaw i kanya nga pasepsep, iningkut ya sit sumaꞌup si Jesus, nga magꞌaat, “Ta siyu yay masigkataw ku ngayan nga kaꞌilangan nga rarasan ku?”
LUK.10.30	Alimbawa i itiyubag ni Jesus it kanya, nga magꞌaat, “May esang taw nga garing duꞌut Jerusalem magpapaJerico. Inapaꞌan kanya it mga manigpanrangpas. Pinsiꞌ i pati pagpapakayen ya baw biyugbug paꞌ nira it kamatuudan. Dekeyeꞌ manay ginawa ya bawnga tiyananan nira. 
LUK.10.31	Natimpuwan nga napanaw duꞌun i esang sasirduti. Pagkalteg yat taw ngayti nga magbubuntul, nanribay nay piyanawan ya. 
LUK.10.32	May magpanaw gasiꞌ nga esang Levita nga katabang it mga sasirduti duꞌut Templo. Napsag ya gasiꞌ i taw ngayti, temed desang lintegan ya, baw nanribay gasiꞌ i piyanawan ya.
LUK.10.33	Temed ega naꞌlay, may esang Samaritano
LUK.10.34	Inlep ya baw inubaꞌubat yat irimnun baw lana i mga bungad it taw ngayti bawnga piyamegkes. Pagkabegkes ya, ipiyasakay ya nay taw ngayti duꞌun it pagsasakayan ya nga ramu-ramu. Tiyaban ya duꞌun it esang pagpaꞌabutan nga balay nga pagbayadan i igaꞌ, ka inarigra ya duꞌun. 
LUK.10.35	Pagkadedelman, kiminwat kanya it pirak. Ibinggay ya duꞌun it tagpuꞌun it balay ngayti baw inupakat ya nga magꞌaat, ‘In mapakay, epten mu kanya. In kumurang i ituduꞌ ku ngaytu, abunuwan mu lamang. Pagpaꞌuliꞌ ku situ, gantiyan ku mana.’
LUK.10.36	Ta kayti,” maat ni Jesus, “siyu manggid it kanirang tulu i nagpalteg it kamatuudan nga raras duꞌun it taw ngayti nga inatkayti ngaytit mga manigpanrangpas?”
LUK.10.37	“Kat aken lamang,” maat i manigpaꞌyag ngaytit urdin, “iti, Samaritano, ka yay timnabang it kanya.”
LUK.10.37	“Ta, in atkayan,” maat ni Jesus, “atkayan gasiꞌ i imu nga buwaten.”
LUK.10.38	Ta it palangbus pay panaw na Jesus baw mga alagad ya ngayti, miyabut sira duꞌun it esang baryu nga duꞌun i pagtataꞌidan it esang babay nga pagpangaranat ki Marta. Tiyanggap sira ni Marta ngayti duꞌun it balay ya. 
LUK.10.39	May sulsug ni Marta ngayti nga babay gasiꞌ nga si Maria i ngaran. Magꞌaꞌdung na lamang duꞌut saru-sarungaan it Ampuꞌan nga si Jesus i buwat ni Maria ngayti ka magpagneg it ipagpangadal ya. 
LUK.10.40	Temed ki Marta, nalibeg i pikir ya nga nasasaw it pagsimpanen ya nga itarakan. Ta, yan daꞌna magkabaraꞌan kanya, nagpatpad kanya duꞌun it ki Jesus baw maat ya, “Siguru, Ampuꞌan, ega namuyaan mu nga esa-esa ku na lamang i magsimpan ka daꞌku na pagtabangan it sulsug ku ngaytu. Beteꞌ sekaten mu kanya nga tumabang nagat aken.”
LUK.10.41	Temed tiyubag kanya it Ampuꞌan ngayti nga si Jesus, nga magꞌaat, “Marta, Marta, daꞌka na magkabaraꞌan ka dakel nga mga bagay i magkasasawan mu. 
LUK.10.42	Temed esa-esa lamang i talagang kaꞌilangan nga buwaten. Piniliꞌ ni Maria i subraꞌ ngaytu nga magayen, nga pagpagnegan yay panulduꞌ ku, baw ega naytu awaꞌen paꞌ situt kanya i piniliꞌ ya ngaytu.”
LUK.11.1	Ta, may esang aldaw, nga duꞌun sira na Jesus it esang rugar, nga magpanalangin kanya. Pagkatupus ya, maat it sang kataawan nga alagad ya, “Ampuꞌan, in mapakay tulduꞌan mu naga kami it manalangin, subung it binwat ni Juan it kanya nga mga alagad.”
LUK.11.2	Katubag si Jesus, maat ya, “Ta, atkaytu i magayen nga panalangin mi.
LUK.11.2	‘Amaꞌ, bantugun baw kilalaen nga ega babasta-bastaen i ngaran mu.
LUK.11.2	Pagꞌangutun namen nga madaliꞌ na mabut i pagꞌadiꞌan mu nay muꞌsang katataawan.
LUK.11.3	Pagꞌangutun namen gasiꞌ nga aldaw-aldaw begayan kami it magkakaꞌen namen.
LUK.11.4	Pasinsiyaen mu naga i mga kasalaꞌan namen, ka pasinsiyaen namen naga gasiꞌ i mga magkasalaꞌan sinit amen.
LUK.11.4	Baw pagꞌangutun namen asat imu nga ega naga ipaꞌintulut mu nga masukdanan kami it subraꞌ na.’”
LUK.11.5	Paꞌugdun paꞌ ni Jesus, maat ya, “Alimbawa beteꞌ may esat imyu nga maꞌaduꞌun it iba-iba ya it lubuk nat delem. Pagꞌabut ya, maat ya, ‘Bilaꞌ, barang maski tulung batu nga tinapay mabgayan mu aku. 
LUK.11.6	Ka may miyabut nga esang iba-iba ku nga magpanaw-panaw. Ta, daꞌgay itarakan kut kanya.’
LUK.11.7	Temed ta, katubag i pagꞌangutan ya ngayti nga duꞌun it seled it balay. Maat ya, ‘Ega na sasawun mu aku, ka napasꞌanan ku nay talaꞌep, baw magliliꞌtid kami na it mga ana-anak ku. Ta ega na mapakay nga magbangun aku paꞌ nga mamgay it imu it kaꞌilangan mu ngayan.’ 
LUK.11.8	Matuud tu talagay iꞌaat ku ngaytu, nga maski ega na magꞌireg kanya magbangun in sabap it pagꞌiba-iba nira, takaꞌ sabap it talagang magpaꞌungaꞌ-ungaꞌ na i magꞌangut ngayti, aypaꞌ ka magbangun nagay iba-iba ya, ka begayan naga kanya it pagꞌengden ya ngayti.
LUK.11.9	Aypaꞌ ituy ipagꞌaat kut imyu. Temegel kamu it mangut duꞌun it Ampuꞌang Diyus, ka siguradu yan nga begayan ya kamu. Tegel-tegelan mit tumulus duꞌut kanya i pagkaꞌilanganen mi, ka tabangen ya kamu nga maparagan mi. Paꞌungaꞌ-ungaꞌ kamu it pasleden kat adapan ya, ka talagang sumambung kanya. 
LUK.11.10	Sabap pagbegayan ya i kumpur magꞌangut. Magkaparag i iyan nga magtulus. Baw talagang sambungan i kumpur magpaꞌungaꞌ-ungaꞌ it pasleden.
LUK.11.11	Ka kamu nga mga amaꞌ, unu, dukul i ibgay mi it anak mi nga magꞌangut it sedaꞌ? 
LUK.11.12	Unu yan, bangkunawa i ibgay mi in tiꞌlug i pagꞌangutun? 
LUK.11.13	Ta, in kamu nga makasalaꞌan, magkaꞌrut naga megay it magagayen nga bagay kat mga anak mi, daꞌga subraꞌ na i Amaꞌ mi nga duꞌut langit? Talagang ibgay ya i Espiritu Santo ya kat matuud nga magꞌangut duꞌun it kanya.”
LUK.11.14	Kaꞌsa may maraꞌe-raꞌet nga inimugaw ni Jesus nga magpabuyun it esang lalaki. Ta, pagkaꞌimugaw, nakaꞌampang nay lalaki ngayti. Naliluꞌ i kadakel it taw nga nakamuya kayti. 
LUK.11.15	Temed may beken nga magꞌaat, “Si Beelzebub
LUK.11.16	Iyan beken gasiꞌ, kusukda-sukdanan nira si Jesus, aypaꞌ ka miyangut sira nga paltegan it tandaꞌanan nga pasar duꞌun it langit.
LUK.11.17	Temed magkaꞌrutan ni Jesus i pamagpikiren nira ngayti. Aypaꞌ ka maat yat kanira, “Maski unu nga kaꞌadiꞌan nga ega urunyun ka magkuntraꞌ-kuntraꞌen i mga sinakepan ya, simpri ega maneꞌteꞌ. Atkayan nagay mabetangan it maski unu nga pamalay-balay. Basta nabagiꞌ-bagiꞌ ka magdaꞌe-daꞌegen i taw ya, simpri ega yan maneꞌteꞌ. 
LUK.11.18	In beteꞌ si Satanas, pagꞌimugawun ya i mga pagsasakpen ya nga maraꞌe-raꞌet, daꞌga diri ya naga i pagkuntraꞌen ya? Ta, magꞌuꞌunu maneꞌteꞌ i kaꞌadiꞌan ya? Daꞌga ega? Aypaꞌ ega mapakay i pagꞌaaten mi nga magkaꞌimugaw akut mga maraꞌe-raꞌet sabap it binggayan aku ni Beelzebub it itu nga kakayaan.
LUK.11.19	Temed in beteꞌ matuud nga magꞌimugaw akut maraꞌe-raꞌet kat kakayaan ni Beelzebub, ta ari garing it kakayaan it mga manigsunud mi nga magkapangimugaw naga it maraꞌe-raꞌet? Siray magkapamatuud nga talagang nagkamaliꞌ kamu. 
LUK.11.20	Ta, kayti, in magꞌimugaw akut mga maraꞌe-raꞌet kat keseg it guna it Ampuꞌang Diyus, daꞌga baꞌ nangangaꞌulugan nga miyabut na situt imyu i kaꞌadiꞌan it Ampuꞌang Diyus ngaytu?
LUK.11.21	Ka basta esang taw nga makseg baw rangkap it basiꞌ i tumandaꞌ it balay ya, simpri ega basta-basta maꞌilang i mga kusas ya. 
LUK.11.22	Temed in abutun it subraꞌ paꞌ nga makseg baw daꞌgen kanya, simpri maꞌagaw nay basiꞌ ya nga pagsarigan ya baw isari nat pamgay i mga kusas ya nga naꞌagaw gasiꞌ.
LUK.11.23	Talagang iyan ega magkampiꞌ it aken, ipagpabetang ku nga magpakikuntraꞌ it aken. Baw iyan ega magtabang it aken it magtulus it katataawan, kanya i magpaneꞌag-teꞌag it kanira.
LUK.11.24	In beteꞌ may limiꞌwan nga maraꞌe-raꞌet duꞌun it esang taw nga pagpapulpugun ya, buwat it maraꞌe-raꞌet ngaytu, subuk magluꞌug-luꞌug lamang duꞌun it rugar nga kapupuyangtan, ka magtulus it papulpugun ya siꞌ. Ta in egay maparagan ya, ‘Aaꞌ daꞌga,’ maat ya, ‘paꞌuliꞌ aku naga duꞌun it pagpapulpugun ku ngayti.’ 
LUK.11.25	Bawnga abutan ya, maꞌanuꞌan yang ega pay nakapasubli it kanya nga beken, lamang subung na it balay nga paglilimpiyuꞌun na baw pagꞌaꞌaturun na. 
LUK.11.26	Aypaꞌ buwaten ya, mapanaw siꞌ ka mangumbinyu it pitu nga mga kaꞌibaan ya nga maraꞌe-raꞌet paꞌ it kanya, ka kaꞌibaan ya nat papulpug siꞌ. Aypaꞌ baraꞌan it iyan nga taw, subraꞌ paꞌ nga rumaꞌe-raꞌet i kabetangan ya.”
LUK.11.27	Ega paꞌ natupus i pagꞌampangen ngayti ni Jesus, may esang babay nga nanggaꞌmaran duꞌun it kadadaklan ngayti, nga magꞌaat, “Talagang magkasagya i babay ngayan nga nagbeteng it imu baw nagpaduduꞌ!”
LUK.11.28	Temed timnubag si Jesus, nga magꞌaat, “Yay matuud, subraꞌ pang magkasagya i magpagneg it ampang it Ampuꞌang Diyus baw pagsunudun ya.”
LUK.11.29	Iyan sigi na nga abut it taw, miyampang si Jesus nga magꞌaat, “Mga taw kayti, talagang maraꞌe-raꞌet i adat. Ka magꞌangut sira it tandaꞌanan nga pasar duꞌut langit. Takaꞌ ega yan i ipalteg it kanira, in daꞌga iti na, ipiyagladawan ngayti nga nalabayan it prupitaꞌ ngaytit tagnaꞌ nga si Jonas. 
LUK.11.30	Ka in magꞌuꞌunu binwat nga tandaꞌanan si Jonas kat mga taga Ninive nga tiyaꞌgan it kanya, aku nga Taga Langit nga Ipiyanganak it Taw, atkayan naga kat kayti na ngaytung timpu it mga taw. 
LUK.11.31	Kat aldaw nga ipangukuman, basulun kamu yan it babay nga nagꞌadiꞌ duꞌun it Seba it tagnaꞌ paꞌ. Sabap talagang alaid nga banar i piyanawan ya, garing duꞌut banwa ya, ka ireg ya nga matantuwan i ega basta-bastang kasepsep it adiꞌ nga si Solomon. Temed kayti, may situ nat imyu nga subraꞌ paꞌ nga mabantug it ki Solomon, temed daꞌkamu kupagneg. 
LUK.11.32	Subung naga i mga taga Ninive ngaytit tagnaꞌ. Ka in asan nat aldaw nga ipangukuman, basulun nira yan kamu nga mga taw it kayting timpu. Sabap kanira, nagsinguliꞌ, langkuy inindiꞌan niray kasalaꞌan, pagkagneg nirat pangadal ni Jonas. Temed ta, kayti may situ nat imyu nga subraꞌ paꞌ nga mabantug it ki Jonas ngayti, temed daꞌkamu magsinguliꞌ.”
LUK.11.33	Bawnga maat siꞌ ni Jesus, “Egay magpagket it tidaw bawnga itaguꞌ u sukruban it alupan. In daꞌga iduꞌun ya talaga it dadaꞌtunan, nga maltegan it mamagseled i eyag ya. 
LUK.11.34	Dedemdemen mi tu, nga mata mu i bilang tidaw it bilug. In egay dipirinsiya it mata mu, simpri maꞌyag i muꞌsang panleteg mu. Temed in may dipirinsiya it mata mu, simpri madlem na nga madlem i panleteg mu. 
LUK.11.35	Aypaꞌ kaꞌilangan nga magꞌintur ka, ka barang eyag ngayan nga pagsisiguruun mu na, barang sayan kadleman paꞌ, ka barang ega paꞌ naꞌyagan i pikir mu pasar it kaꞌirgan it Ampuꞌang Diyus. 
LUK.11.36	Temed basta pikir mu ngaytu, naꞌyagan na it Ampuꞌang Diyus, aypaꞌ ega nay madlem ya. Talagang maꞌyag i muꞌsang pangaꞌgenan mu, nga subung it pagsasakpen nga banar it eyag it esang masgu nga tidaw.”
LUK.11.37	Iyan natupus nay pangadal ngayti ni Jesus, inimbitar kanya it esang Pariseo nga duꞌut kaniray pangaꞌnan. Ta, egay beken, miyayaꞌ si Jesus ka mangaꞌen duꞌun. 
LUK.11.38	Temed naliluꞌ i Pariseo ngayti ka kimnaꞌen it ega nangugas si Jesus it alima, nga uyun it siyubli-subli nira nga panulduꞌ.
LUK.11.39	Temed mampang i Ampuꞌan nga si Jesus, maat ya it Pariseo ngayti, “Kamu nga mga Pariseo, subung kamu it esang taw nga pagꞌugasan ya, kat liꞌwan lamang it iꞌimnan baw karung. Temed damil duꞌut seled, pagpataꞌnan ya lamang. Ka paglimpiyuꞌun mi i bilug mi, temed kat nakem mi, punung-punuꞌ it panlupig baw karaꞌe-raꞌetan. 
LUK.11.40	Ka in daꞌga kaꞌengel-engel mi na, daꞌga baꞌ iyan minwat it bilug mi, yanaga i minwat it nakem? Simpri ireg ya limpiyuꞌ i muꞌsa. 
LUK.11.41	Aypaꞌ imbis nga adat nga malupig, mamgay kamut masagyay nakem it ildaw mi duꞌun it mga makukuriꞌ. Ta, magbaraꞌ nayan nga subuk limpiyuꞌ kamu na nga matuud.
LUK.11.42	Subrang makuriꞌ i magꞌaꞌareg it imyu, mga Pariseo. Pagsunudun mit magayen i urdin nga ibgay mi it Ampuꞌang Diyus i ikasang pulung bagiꞌ it mga luwak mi, nga maski mga panraragiꞌ it pangaꞌen. Temed paglipaten mi i piyakamataꞌas nga ipiyagꞌurdin ya, iyan buwat nga mataldeng baw pagmaꞌal duꞌun it Ampuꞌang Diyus. Kaꞌilangan talaga nga buwaten mi i matataꞌas ngaytu, baw ipasigi mi nagay pagsunud mi it mga beken nga inaat.
LUK.11.43	Subrang makuriꞌ i magꞌaꞌareg it imyu, mga Pariseo. Ka iyan i kaꞌiꞌirgan mi nga adungan in duꞌun it papagsambaan, mga araꞌdungan nga pagpaꞌdungan it mga matataꞌas. Baw kasasagyaan mi nga pagsaluduꞌan in duꞌun it mataawun nga mga rugar.
LUK.11.44	Subrang makuriꞌ i magꞌaꞌareg it imyu, ka kabilangan mi, subung it lebeng nga egay imandaꞌan. Aypaꞌ ka magkasalyaan it mga taw it kapanaw ka egay uru-urut nira. Ta atkayan naga, nga magkaduraꞌitan i mga taw it karaꞌe-raꞌetan kat nakem mi, ka tanud nira, mataldeng kamu kat panleteg it Ampuꞌang Diyus.”
LUK.11.45	May miyampang nga esang manigpaꞌyag it urdin. Maat ya, “Manigtulduꞌ, kat iyan nga inampang mu, pati kami, pagtibabaꞌen mu na.”
LUK.11.46	Katubag si Jesus, maat ya, “Subrang makuriꞌ i magꞌaꞌareg it imyu gasiꞌ, mga manigpaꞌyag it urdin. Sabap kat panulduꞌ mi, subuk magbetek kamu it pagdakulaꞌen na nga betek nga ipagpapasaꞌan mit mga taw nga daꞌna kaya nga pagpasaꞌnen. Temed maski andidiꞌsing it alima mi, ega ireg mi nga ipadiꞌkit nga tumabyang kamu.
LUK.11.47	Subrang makuriꞌ i magꞌaꞌareg it imyu. Ka mabakas nga arandeman i ipagpabwat mi duꞌun it limbengan it mga prupitaꞌ nga siyarit imatay it mga kagiyaringanan mi. 
LUK.11.48	Iyan ngayan nga buwat mi, magpamatuud nga uyun kamu duꞌun it binwat ngaytit mga kagiyaringanan mi. Ta, sabap it sira i minimatay it mga prupitaꞌ, kamu, pagpabakasen mi nay mga lebeng nira. 
LUK.11.49	Aypaꞌ ka matuud talagay inaat it Ampuꞌang Diyus kat ega basta-bastang kasepsep ya, nga maat ya, ‘May papaꞌaduꞌunun ku it kanira nga mga prupitaꞌ baw mga apustul, nga iyan beken pangimatayen nira, pakuriꞌan nira i beken.’ 
LUK.11.50	Aypaꞌ kat pabetang-betang it Ampuꞌang Diyus, mabut it imyu i panriga sabap it muꞌsa ngaytung mga inimatay nga prupitaꞌ garing it pagguna it banwa, 
LUK.11.51	nga gimnaring duꞌun it ki Abel nga uꞌna-uꞌnang inimatay it tagnaꞌ paꞌ, miyabut duꞌun it pagꞌimatay it ki Zacarias, nga inimatayan it kanya, duꞌun it piyagtengaꞌan it kabalayan it Templo baw papangantengan nga duꞌun it piyakakamaꞌyagan ya. Eeꞌ baꞌ, matuud i ipagꞌaat ku ngaytut imyu, nga kamung mga Judio it kayting timpu i abutun it panriga sabap it muꞌsa ngaytu.
LUK.11.52	Subrang makuriꞌ i magꞌaꞌareg it imyu, mga manigpaꞌyag it urdin. Sabap iyan kamatuudan nga garing duꞌut Ampuꞌang Diyus, ega kupamayaꞌnen mi, baw ipagtaguꞌ mi paꞌ duꞌun it katataawan. Kabilangan mi, subung it esang taw nga ega kusled duꞌut balay, baw inawaꞌ yay gunsiꞌ isaꞌun egay kasled nga beken.”
LUK.11.53	Ta, garing sikayti, talagang miyereꞌeret na nga banar i iseg it mga manigpaꞌyag it urdin baw mga Pariseo. Aypaꞌ ka pagkagaring ni Jesus duꞌut balay ngayti, pagsariyen na kanyat ingkut pasar it dakel-dakel na nga mga bagay. 
LUK.11.54	Ka egay beken nga antap it nakem nira, sigapulun kanya kat mga pagꞌampangen ya.
LUK.12.1	Iyan sigi na nga abut it rinibu na nga mga taw, ta unupat magkapagtegda-tegdayen na sirat aꞌay. Miyampang si Jesus nga mga alagad ya daꞌan i inaat ya. “Iyan,” maat ya, “magꞌintur kamu it ipagpaꞌalsa it mga Pariseo, isaꞌun daꞌkamu matindakan. Paꞌaaten ku ngayan, adat nira nga pagbete-beteꞌen nira lamang nga magpamayaꞌ it Ampuꞌang Diyus. 
LUK.12.2	Sabap yay matuud, egay ipagtaguꞌ nga daꞌga matukasiꞌan, baw egay kat nakem nga daꞌga malbawan. 
LUK.12.3	Ka in unuy ampangen mi kat madlem, subung yan it pagkaya-kayapen duꞌun it kaꞌyagan. Iyan baꞌ nga yeꞌyepen mi duꞌut seled, igaꞌuy-gaꞌuy yan duꞌun it katataawan.
LUK.12.4	Ipagsugid kut imyu, mga pagmaꞌaleng iba-iba ku, nga ega iꞌlaman mi i subung mi nga taw, ka bilug mi lamang i kaya nirang imatayen. Pagkaꞌanu nira kayan, ega nay mabwat nirang subraꞌ paꞌ sikayan. 
LUK.12.5	Temed kayti, isugid kut imyu nga in siyuy iꞌlaman mi. Iyan Ampuꞌang Diyus i dapat nga iꞌlaman mi. Sabap kanya, basta baiꞌen yay ginawa mi, may pudir ya paꞌ nga tumalpak it imyu duꞌun it apuy nga egay kapugdawan ya. Eeꞌ baꞌ, kanya talaga i dapat nga iꞌlaman mi.
LUK.12.6	Temed dakulaꞌ talaga i kararas it Ampuꞌang Diyus. Kamatuudan, daꞌga baꞌ ipagpaꞌalang it pirang sintabus
LUK.12.7	Ta kamu, pagtatarimaen ya nga banar, nga maski buꞌuk mi, pagbibilangen ya nga muꞌsa. Aypaꞌ ega iꞌlaman mi i mabetangan mi situt banwa, sabap kat pamegbeg it Ampuꞌang Diyus i muꞌsa, baw talagang pagrarasan ya kamu, subraꞌ paꞌ it sang paenan nga dignes.”
LUK.12.8	Maat siꞌ ni Jesus, “Itu gasiꞌ i iꞌaat kut imyu. In siyu-siyuy magkilala it aken kat adapan it kadadaklan it taw, kilalaen gasiꞌ kanya it Taga Langit nga Ipiyanganak it Taw kat adapan it mga anghil it Ampuꞌang Diyus. 
LUK.12.9	Temed iyan maylu it aken kat adapan it kadadaklan it taw, payluwan ku gasiꞌ kanya kat adapan it mga anghil it Ampuꞌang Diyus.
LUK.12.10	Ta, kada mangarampangen nga kuntraꞌ it aken nga Taga Langit nga Ipiyanganak it Taw, pasinsiyaen naga kanya in magsinguliꞌ nga matuud. Temed iyan timibabaꞌ it Espiritu Santo, talagang ega pasinsiyaen kanya.
LUK.12.11	Ta in beteꞌ pagsumaryaen kamu duꞌun it mga papagsambaan, u ipaꞌadap kamu duꞌun it mga punuꞌan u maski siyu nga magpupudir situt banwa, ayaw kamut kasusa in unuy itubag mi u ampangen mi. 
LUK.12.12	Sabap kat iyan nga uras, ipanakem it Espiritu Santo i magayen nga ampangen mi.”
LUK.12.13	May esang taw duꞌut kadadaklan ngayti nga magpatabang it ki Jesus. “Manigtulduꞌ,” maat ya, “iskat mut sulsug ku nga ibgay ya nay aken nga bagiꞌ it mga susubliyen namen.”
LUK.12.14	Katubag si Jesus, maat ya, “Ega bilaꞌ atkayan. Siyuy rimnumra it aken nga mukuman u magiꞌ it susubliyen mi?” 
LUK.12.15	Bawnga miyampang si Jesus nga ipiyagneg yat kadakel ngayti, nga magꞌaat, “Iyan magꞌintur kamu! Ipaꞌalaid mi talaga i adat nga maꞌingarum, sabap kusas, maski sang unu nang kadakulaꞌ, ega magkapuꞌgun it ginawat taw.”
LUK.12.16	Paꞌugdun ni Jesus, esang alimbawa nga magꞌaat, “Magayen i lugtaꞌ it esang manggaden. Aypaꞌ ka pirmi nga dakulaꞌ i magkapatbasan ya. 
LUK.12.17	May esang taꞌun nga simnubraꞌ kat karebtangan i piyatbasan ya. ‘Aaꞌ,’ maat ya, ‘unu pay mabtangan ku kaytu? 
LUK.12.18	Siguru yay magayen, panranggaꞌen kuy mga lagkaw ku ngaytu, ka subraꞌ pang dadakulaꞌ sikaytu i ipatindeg ku, ka isaꞌun ega magkurang i pagbetangan kut piyatbasan ku baw kusas ku. 
LUK.12.19	Bawnga mapakiꞌking aku na, ka maat ku yan, daꞌku nayan kurangen it muꞌsa it maski pira-pirang taꞌun. Magbangu-bangun aku, kumaꞌen, minum baw magkasagyaan.’ 
LUK.12.20	Temed inaat kanyat Ampuꞌang Diyus, ‘Engel-engel ka! Sabap kayti ngaytu nga delem, baiꞌan ka na it ginawa. Ta, kasiyu nay muꞌsa ngayan nga rininut nga ipagꞌimet mu?’
LUK.12.21	Atkayan naga i mabetangan it mga taw nga yay paglabiyen nga pagrinutun, kamanggadan situt banwa, temed talagang miskin sira kat panleteg it Ampuꞌang Diyus.”
LUK.12.22	Bawnga inaat ni Jesus i mga alagad ya, nga maat ya, “Aypaꞌ ipagꞌaat kut imyu nga ayaw kamut palibeg it pikiran mi it in ari mapisiꞌan it muꞌsang kaꞌilangan it bilug mi nga subuk pangaꞌen baw pagpakay. 
LUK.12.23	Ka daꞌga baꞌ subraꞌ pat pangaꞌen i kaꞌgenan baw subraꞌ paꞌ gasiꞌ it pakayan i bilug mi? Ta it kaꞌgenan baw bilug, begay nagat Ampuꞌang Diyus it imyu, simpri ibgay ya gasiꞌ i pagkaꞌilanganen mi ngaytu nga pangaꞌen baw pakayan. 
LUK.12.24	Ka panawun lamang it pikir mi i mga manu-manuk nga ugak. Daꞌga baꞌ, daꞌsira magpanluwa-luwak u mamagpamgu, baw egay lagkaw nira? Temed daꞌsira pamagpuyangten ka pagpakaꞌnen sira it Ampuꞌang Diyus. Ta, daꞌga baꞌ subraꞌ kamu paꞌ it mga manu-manuk ngaytu? 
LUK.12.25	Ta, siyu manggid it imyu i makadungag it kaꞌgenan ya it maski sang dekeyeꞌ nga uras kat palibeg it pikir ya? Simpri ega. 
LUK.12.26	Ta in ega magkabwat mi i atkayan mana nga kadekeyeꞌ it bagay, ta unuka pagpalibegan mi i beken nga mga bagay?
LUK.12.27	Baw beken, panawun it pikir mi i mga bura-burak. Daꞌga baꞌ, daꞌgay pagpakarigaan nira u mamagꞌabel? Temed ituy kamatuudan, nga maski adiꞌ nga si Solomon nga pagdaya-dayawun na kat kadakulaꞌ it kamanggadan ya, temed ega naga nakapamakay it nakalandaw na it mga bura-burak ngaytu nga magayen nga pagletganan. 
LUK.12.28	Talagang dekeyeꞌ i pamayaꞌ baw pagsarig mi, ka in subuk pagpapakayan it Ampuꞌang Diyus it bura-burak i dikut nga kayti egen, temed dedelem idaꞌpug duꞌut apuy, ta daꞌga baꞌ subraꞌ kamu na nga papakayan ya?
LUK.12.29	Aypaꞌ kamu, ayaw kamut palibeg it pikiran mi it pangaꞌen u pagꞌimnun, baw ipaꞌalaid mi i adat nga pirming magregen. 
LUK.12.30	Talagang matuud nga magkasasawan tu it mga taw nga ega pay pamayaꞌ baw pagsarig nira it Ampuꞌang Diyus. Temed kamu, ega na beteꞌ pasbung it kanira, sabap magkaꞌrutan na nga lagi it Amaꞌ mi nga duꞌut langit nga talagang pagkaꞌilanganen mi i muꞌsa ngaytu. 
LUK.12.31	Aypaꞌ siguruun mi nga magpasakep kamu na it Ampuꞌang Diyus, nga kanya nang kaꞌirgan i pagpaꞌresan mi. Bawnga iꞌildaw yat imyu i mga pagkaꞌilanganen mi ngaytu.”
LUK.12.32	“Ayaw kamut iꞌlam, kamu nga pagtatarimaen ku nga bilang dekeyeng paenan it tupa ku. Sabap kasasagyaan talaga it Amaꞌ mi i pabetang-betang ya nga sakpen ya kamu kat kaꞌadiꞌan ya. 
LUK.12.33	Sigi, ipaꞌalang mi nay mga kusas mi, bawnga ipamagiꞌ mit mga makukuriꞌ. Yay magayen, riminut it kamanggadan nga duꞌun it langit, nga kabilangan ya, subung it berebtangat pirak nga ega magkaranggaꞌ baw ega gasiꞌ magkawaraꞌan. Sabap iyan i kamanggadan nga ega magkatakaw baw ega magkaketket it tanga. 
LUK.12.34	Sabap yay matuud, in ari-ariyen i kamanggadan mi, simpri duꞌun nga pirmi i nakem mi.”
LUK.12.35+LUK.12.36	“Magayen, alistu kamu nga pirmi. Pasbung kamu it mga taw nga simpan, baw pagpapagketan nga lagi i tidaw, ka magꞌelat sira it agalen nira nga garing duꞌun it pagsadu, isaꞌun pagꞌabut ya maꞌabriyan nga lagi it talaꞌep. 
LUK.12.37	Talagang makasagya i mga uripen nga, abutan it agalen nira, alistu sira nagay mamagꞌelat. Matuud talagay iꞌaat kut imyu, nga magtarakan i agalen ngaytu ka pakaꞌnen ya duꞌut papangaꞌnan i mga uripen ngaytu, nga kanya paꞌ i magꞌarigra it magkaꞌen. 
LUK.12.38	Eeꞌ baꞌ, makasagya i mga uripen, nga maski lubuk it delem u kukuꞌ-aldaw pay iꞌabut it agalen nira temed alistu paꞌ i mamagꞌelat ngaytit kanya. 
LUK.12.39	Dedemdemen mi tu. In beteꞌ magkaꞌrutan lamang it tagbalay in unu nga uras mabut i mananakaw, simpri ega yan pataꞌnan ya na lamang nga masled i balay ya. 
LUK.12.40	Aypaꞌ kamu, magꞌaꞌalistu kamu nga pirmi, sabap mabut aku nga Taga Langit nga Ipiyanganak it Taw kat uras nga ega pagsisiguruun mi.”
LUK.12.41	Miningkut si Pedro, maat ya, “Ampuꞌan, alimbawa mu ngayan sabap it mga uripen nga pirming alistu, unu, kami lamang i pagꞌaaten mu u kat muꞌsa na?”
LUK.12.42	Tumubag i Ampuꞌan ngayting si Jesus, maat ya, “Iyan magkasarigan baw nakman nga uripen, kanya i begayan it agalen ya it pamaalaꞌ kat beken nga mga uripen kat pamalay-balay ya. Kanya i manigpamgay it pangaꞌen nga makasuwituꞌ. 
LUK.12.43	Makasagya talaga i iyan nga uripen in abutan it agalen ya, atkayan nga matuud i buwat ya. 
LUK.12.44	Matuud tuy iꞌaat ku ngaytut imyu. Kanya siꞌ i begayan it agalen ya nga mamaalaꞌ it muꞌsang kusas it agalen ya ngayti. 
LUK.12.45	Temed in beteꞌ maraꞌe-raꞌet i adat it uripen ngayti, yay kat nakem ya, ‘Siguru maꞌlay baytuy iꞌuliꞌ it agalen ku ngaytu.’ Ta, buwaten ya, sariyan ya nat pasakit i mga ipiyagkaꞌuripen ya, babay, lalaki. Baw ega nay beken nga buwat ya, magkaꞌen na lamang baw magpalangu. 
LUK.12.46	Mabut i agalen ya kat aldaw nga ega pagsisiguruun ya baw kat uras nga ega magkaꞌrutan ya. Baraꞌan ya, rigaen kanya it ega pateng it agalen ya ngayti. Ipaꞌiba na kanya it mga taw nga ega magpamayaꞌ it Ampuꞌang Diyus, duꞌun it kakuriꞌan nga egay kaskedan.
LUK.12.47	Dedemdemen mi tu, nga iyan uripen nga magkaꞌrutan ya nay kaꞌirgan it agalen ya temed ega biyanu-banu ya, siguradu nga panrigang mabeꞌgat i tanggapen ya. 
LUK.12.48	Temed iyan uripen nga ega magkaꞌrutan yay kaꞌirgan it agalen ya, nga nakabwat mana it kasalaꞌan, rigaen naga yan kanya temed egaytu mabeꞌgat. Yay matuud, iyan inildawan it dakulaꞌ it Ampuꞌang Diyus, dakulaꞌ naga i abigwaren duꞌut kanya. Basta mataꞌas nga katengdanan i ipiyakarguꞌ it esang taw, dakulaꞌ talagang panubagan ya kat pagsarunga ya kaytu.”
LUK.12.49	“Inasitu ku,” maat siꞌ ni Jesus, “isaꞌun subuk tumaban it apuy situt banwa. Sana napasgu naytu! 
LUK.12.50	Talagang dakulaꞌ nga kakuriꞌan i kaꞌilangan ku nga labayen, nga itu ngaytu, magkasusaan kuytut subraꞌ mintras ega paꞌ natuman. 
LUK.12.51	Kaꞌilangan ega pikiren mi nga inasitu ku, tumaban akut kaꞌimbengan nga isaꞌun urunyun nay katataawan situt banwa. Sabap may mamayaꞌ it aken, iyan beken ega. Aypaꞌ subuk naꞌasitu aku isaꞌun magdaꞌe-daꞌegen nay mga taw. 
LUK.12.52	Garing kayti, in beteꞌ may limang kataawan nga duꞌun it sang kabalayan, mabagiꞌ-bagiꞌ na sira. Ka barang urunyun i tulu nga magpakikuntraꞌ it duwa. 
LUK.12.53	Ka papagkuntraꞌen nay namayaꞌ na baw daꞌga, anak nga lalaki baw amaꞌ ya, anak nga babay baw inaꞌ ya, miyagad baw punyangan ya.”
LUK.12.54	Bawnga inaat ni Jesus i kadakel ngaytit taw. “Basta naltegan mi nga maꞌpal i kunum duꞌut sedpan, pagꞌaaten mi nga, ‘Aaꞌ, muran.’ Ta, muran yan nga matuud. 
LUK.12.55	Bawnga in meyep i deres nga garing duꞌun it sur, pagꞌaaten mi nga minit. Ta, minit yan nga matuud. 
LUK.12.56	Kamung mga magbete-beteꞌ nga magpamayaꞌ it Ampuꞌang Diyus, pagꞌiꞌimandaꞌanan mi na i tandaꞌanan situt banwa baw duꞌun it langit. Ta unuka ega magkaꞌimandaꞌanan mi i mga tandaꞌanan it kayting timpu?
LUK.12.57	Unuka ega ipagpaꞌabwat mi i pikiran mi, isaꞌun maꞌukuman mi in unuy magayen nga buwaten mi? 
LUK.12.58	Sabap kabilangan ya, subung it may kudimanda it imu duꞌun it ukuman. Aypaꞌ ka mintras may timpu paꞌ, pakiꞌayus ka nga lagi it kanya, parabir makapaꞌapyat yay dimanda ya ngayti. Ka in ega buwaten muy atkaytu, ta, ukumanan ka nga matuud. Iꞌintergaꞌ ka it manigꞌukuman duꞌun it mga guwardiya, ka iduꞌun ka it pirisuwan. 
LUK.12.59	Talagang matuud tuy iꞌaat ku ngaytut imu, nga egay kaliꞌwanan mu duꞌun seked it ega paꞌ napwas mu i muꞌsang ipiyagbetangan it imu nga ukuman.”
LUK.13.1	Iyan magpangadal ngayti si Jesus, may miyabut nga mga taw, nagbaritaꞌ duꞌut kanya pasar it pirang kataawan nga taga Galilea nga, dengan it mamagpanalisi sira it ipagꞌangut it kapasinsiyaan duꞌun it Ampuꞌang Diyus, sakaling ipiyaꞌimatay sira it gubirnadur nga si Pilato. 
LUK.13.2	Pagkagneg ni Jesus, maat ya it kanira, “Siguru kat nakem mi, subraꞌ nga makasalaꞌan i iti nga mga taga Galilea, subraꞌ paꞌ it beken nga kabanwa nira, aypaꞌ ka atkayti i nabetangan nira. 
LUK.13.3	Talagang ega maat atkayan. Ka basta ega singuliꞌan mi baw indiꞌan i mga kasalaꞌan mi, surubung kamu nga muꞌsa nga mapuuꞌ! 
LUK.13.4	Ta, yan sang puluꞌ baw walu nga kataawan nga natay nga nasuꞌruban it abwatay nga balay duꞌun it Siloe, nga sakep it Jerusalem, unuy patandes mi, subraꞌ sira nga makasalaꞌan, subraꞌ paꞌ it beken nga mamagtatakenaꞌ duꞌun it Jerusalem ngayti? 
LUK.13.5	Talagang ega maat atkayan. Ka basta ega singuliꞌan mi baw indiꞌan i mga kasalaꞌan mi, surubung kamu nga muꞌsa nga mapuuꞌ!”
LUK.13.6	Piyaꞌugdunan ni Jesus it alimbawa nga magꞌaat, “May esang taw nga may luwak yang sang puꞌun nga igos duꞌun it kaꞌubasan ya. Kaꞌsa biyaꞌnaw ya in unu, may buwaꞌ na. Temed unuka manuꞌan. 
LUK.13.7	Aypaꞌ maat yat manigꞌarigra it kaꞌubasan ya ngayti, ‘Igos ngayti, tulung taꞌun nay kaꞌlay, baꞌnawun-baꞌnawun ku egay magkamuyaan ku nga buwaꞌ ya. Magayen, pukanen mu na, ka palsa na lamang sikayan.’
LUK.13.8	Katubag i manigꞌarigra ngayti, maat ya, ‘In mapakay, ega na daꞌan pukanen it itung taꞌun, ka samperan ku daꞌay puꞌun ya bawnga anuꞌan kut pakseg it luwak. Barang in atkayanen, muwaꞌ. 
LUK.13.9	Ta, in beteꞌ muwaꞌ it magdadarapaꞌ ngaytung taꞌun, magayen. Takaꞌ in daꞌga, baw mana nga pukanen ta.’”
LUK.13.10	Kaꞌsang Aldaw it Kapaꞌnaan, magpanulduꞌ si Jesus duꞌun it esang papagsambaan. 
LUK.13.11	May esang babay duꞌun nga sang puluꞌ baw walu nang taꞌun i kaꞌlay nga pagpasarutun it maraꞌe-raꞌet. Talagang saruktut na, nga ega na magkaptat. 
LUK.13.12	Pagkalteg ni Jesus it babay ngayti, tiyaꞌwagan ya, baw inaat nga maat ya, “Edeꞌ, medek nayan i sarut mu ngayan.” 
LUK.13.13	Bawnga tiyapal ya, dengan it nakaptat na. Egay beken, biyantug it babay ngayti i Ampuꞌang Diyus.
LUK.13.14	Temed nangiseg i manigpamaalaꞌ it papagsambaan ngayti, ka in unuka Aldaw it Kapaꞌnaan, nagpagayen si Jesus it magsarut. Aypaꞌ ka inaat yay mga taw ngayti, “Daꞌga baꞌ,” maat ya, “may enem nga aldaw nga ipagbuwat? Ta unuka ega iyang mga aldaw i iꞌasitu mi nga papdek it sarut? Ega Aldaw it Kapaꞌnaan ngaytu!”
LUK.13.15	Katubag i Ampuꞌan nga si Jesus, maat ya, “Kamung mga magbete-beteꞌ nga magpamayaꞌ it Ampuꞌang Diyus! Daꞌga baꞌ kada esat imyu, maski Aldaw it Kapaꞌnaan, pagꞌuꞌbaden mi i bakaꞌ u kabayuꞌ mi nga asno nga magsesget duꞌun it pagpaꞌlungan nga bala-balay baw ipaliꞌwan ka pagpaꞌimnun? 
LUK.13.16	Ta kayti, itu nga babay nga tungtung-inapuꞌ naga ni Abraham, sang puluꞌ baw walu na nga taꞌun i kaꞌlay it subuk pagbabayukun kanya ni Satanas. Daꞌga baꞌ kaꞌilangan nga subuk uꞌbadan na kanya, maski Aldaw it Kapaꞌnaan?”
LUK.13.17	Nagꞌeya-eyaꞌ i mga magkuntraꞌ ngaytit ki Jesus sabap it tubag ya ngayti. Temed kadakel it mga taw, talagang pagsagyaan niray ega basta-bastang mga bagay nga pagbuwaten ya.
LUK.13.18	Mampang siꞌ si Jesus, maat ya, “Unu yan i masbungan it kaꞌadiꞌan it Ampuꞌang Diyus? Unuytu i mapasbungan ku? 
LUK.13.19	Subung tu it alit it mustasaꞌ nga ilinwak it esang taw duꞌun it kalulwakan ya. Ta, kiminseg tu seked it nagbalyu nga kayu. Egay beken, piyugadan na it mga manu-manuk i mga sanga ya.”
LUK.13.20	Paꞌugdun paꞌ ni Jesus, “Unu bay mapasbungan ku it kaꞌadiꞌan ngaytut Ampuꞌang Diyus? 
LUK.13.21	Subung tu it ipagpaꞌalsa nga iriyagiꞌ it esang babay duꞌun it dakulang arina, isaꞌun magꞌalsa it magayen i sang iꞌilutuꞌan ngayti.”
LUK.13.22	Nagdayun-dayun nagay panaw ngayti ni Jesus. Magpangadal kanya kat kada lansangan baw baryu nga pagpesagen it panaw ya nga paꞌaduꞌun it Jerusalem. 
LUK.13.23	Kaꞌsa may esang miningkut it kanya, nga magꞌaat, “Unu yan, Ampuꞌan, ega dakel i maribri kat panriga ngayan nga paꞌaaten?”
LUK.13.23	Katubag si Jesus, maat ya, 
LUK.13.24	“Talagang paꞌresan mi nga semled duꞌun it masupit nga puwirtaꞌan. Ka matuud i iꞌaat kut imyu nga mabut i aldaw nga dakel nay magreges nga kusled duꞌun it kaꞌadiꞌan it Ampuꞌang Diyus, temed ega na makasled ka nasauryan na. 
LUK.13.25	Ka subuk isiradu nat tagbalay i talaꞌep. Ta, timitindeg kamu na lamang duꞌun it liꞌwan, magpaꞌungaꞌ-ungaꞌ nga pasleden, nga maat mi yan, ‘Ampuꞌan, asi-asi paꞌ, pasleden mu naga kami.’
LUK.13.25	Maat yan i tubag yat imyu, ‘Ega bayan magkakilalaan ku kamu in siyu kamu yan.’
LUK.13.26	Katubag kamu yan nga maat mi, ‘Ta, kaꞌibaan namen bayan ikaw it nangaꞌen baw mininum baw daꞌga basaꞌan nangadal ka paꞌ ngayan duꞌun it lansangan namen?’
LUK.13.27	Pagtubag yan it Ampuꞌan, maat ya, ‘Ega bayan talaga pagkilalaen ku kamu nga kaꞌibaan ku. Magpaꞌalaid kamu na situt aken, kamung muꞌsa nga mamumuwat it karaꞌe-raꞌetan!’
LUK.13.28	Siguradu nga sumgaw kamu baw gemeget i nipen mi basta naltegan mi nga duꞌun it kaꞌadiꞌan it Ampuꞌang Diyus na Abraham, si Isaac baw si Jacob, baw muꞌsa nga mga prupitaꞌ, temed kamu, pangimugawun kamuy imyu ka ega talaga pasleden. 
LUK.13.29	Kat iting aldaw dakel i mabut nga ega Judio, nga gumaring kat paꞌari-aring rugar, nga ayun duꞌun it lebatan baw sedpan, duꞌun it nurti baw sur, nga pakiragiꞌ kat kasagyaan duꞌun it kaꞌadiꞌan it Ampuꞌang Diyus. 
LUK.13.30	Ta, dedemdemen mi tu. May mga taw nga, tanud mi, makauꞌna duꞌun it kaꞌadiꞌan ngaytit Ampuꞌang Diyus ka naꞌlay nang nakatantu pasar it kanya. Arit yay matuud, masauryan sira, ka daꞌsira kupamayaꞌ it aken. Baw may beken nga, tanud mi, masauryan, ka ega pay uru-urut nira pasar it Ampuꞌang Diyus. Arit yay matuud, makauꞌna sirat beken ngayti, sabap pagkagneg nirat kanira, mamayaꞌ sirat aken.”
LUK.13.31	Bawnga may miyabut nga mga Pariseo. Maat nira it ki Jesus, “Magliꞌid ka na situt rugar ngaytu ka ipagpaꞌimatay kaytu ni Herodes.”
LUK.13.32	Katubag si Jesus, maat ya, “Paꞌaduꞌun kamu it adiꞌ ngayting si Herodes, nga kabilangan ya, mapiyangakal nga pasla. Isugid mit kanya nga daꞌku mapaiꞌlam ya nga maat limꞌid aku situ it paꞌereg-ereg. Ipasigi ku nagaytuy buwaten ku nga magpangimugaw it maraꞌe-raꞌet baw magpagayen it mga magsarut, ka may timpu ku paꞌ maski ega na maꞌlay. Bawnga mabut talaga nga natuman ku nay muꞌsa. 
LUK.13.33	Temed yay matuud, aldaw-aldaw ipagpalangbus ku nagay panaw ku ngaytut paꞌaduꞌun it Jerusalem, sabap ega bagay it esang prupitaꞌ nga in ari lamang i imatayan it kanya puyrat duꞌun nagat Jerusalem ngayti.”
LUK.13.34	Bawnga maat ni Jesus, “Kaꞌildaw-ildaw talaga i mga taga Jerusalem! Sira nga pagsariyen it imatay it buntal it batu i mga prupitaꞌ nga pamagpaꞌasanen it kanira it Ampuꞌang Diyus! In pira ku na nga bisis pagpaꞌresan nga taraꞌnaen i mga taw nga taga duꞌun, nga subung it pagtaraꞌna it upa nga pagleꞌge-leꞌgepan ya i mga duduꞌduy ya, temed it ega ireg nira. 
LUK.13.35	Ta, it pagdaꞌgaen na niray ildaw ya ngaytu, pabaya-bayaꞌan na lamang it Ampuꞌang Diyus nga maranggaꞌ i siyudad nira, pati Templo ngayti. Ka talagang matuud i iꞌaat ku ngaytu, nga pagkagaring ku situt banwa, ega na maltegan nira aku seked it ega paꞌ naꞌbut i aldaw nga maꞌaat nira, ‘Mabantug kanya nga tiyaꞌeg it Ampuꞌang Diyus.’”
LUK.14.1	Kaꞌsa siꞌ nga Aldaw it Kapaꞌnaan, inimbitar si Jesus nga duꞌun i kaꞌnan it balay it esang mataꞌas nga Pariseo. Ta, yan duꞌun na sirat balay, talagang pagniidan i mga pagbuwaten ni Jesus. 
LUK.14.2	May nagpatpad duꞌut ki Jesus nga esang taw nga sasarutun, nga sagpiꞌ it sarut ya ngayti, dakulang getek it mga aꞌay baw alima ya. 
LUK.14.3	Aypaꞌ ka iningkut ni Jesus i mga Pariseo baw mga manigpaꞌyag it urdin. “Unu,” maat ya, “uyun kat urdin nga papdek it sarut in Aldaw it Kapaꞌnaan u ega?”
LUK.14.4	Temed daꞌgay riꞌe-riꞌeng it mga iningkut ya ngayti. Ta, binwat ni Jesus, singkel yay alima it magsarut ngayti ka piyagayen ya, bawnga piyapanaw ya na kanya. 
LUK.14.5	Bawnga maat ni Jesus it kanira, “In beteꞌ may anak mi u bakaꞌ nga nakataptap duꞌut tabud, unu, ega abaten mi maski Aldaw it Kapaꞌnaan?” 
LUK.14.6	Ingkut ngayti ni Jesus nga itiꞌen, ega naga natubag nira.
LUK.14.7	Namuyaan ni Jesus nga pagpiliꞌ-piliꞌen it mga inimbitar duꞌut pagkaraꞌnen ngayti i mga araꞌdungan nga pagpaꞌdungan it matataꞌas. Aypaꞌ ka nagꞌalimbawa kanya, nga magꞌaat, 
LUK.14.8	“In beteꞌ may mimbitar it imu nga paragiꞌ it pagsadu, ega piliꞌen muy ega basta-basta nga araꞌdungan, ka barang may inimbitar nga mataꞌas pat imu. 
LUK.14.9	Ta pagkaꞌanu kayan, melep asat imu i nangimbitar ngaytut imu, baw aaten ya ikaw, ‘Sigi, itung taw i paꞌdungun mu sikaytung araꞌdungan.’ Ta daꞌga, magꞌeya-eyaꞌ ka nga papaꞌugaden ka duꞌun it pagpaꞌdungat mga raꞌyat?
LUK.14.10	Yay magayen, in imbitaren ka, duꞌun ka madung it pagpaꞌdungan it mga raꞌyat. Ka in atkayan, pagꞌelep yan it nangimbitar, aaten ya ikaw, ‘Bilaꞌ, paꞌugad ka duꞌut ega ngayti basta-basta nga araꞌdungan.’ Ta, daꞌga, nabgayan ka it kabantugan it bilug kat adapan it mga inimbitar nga beken. 
LUK.14.11	Ka yay matuud, iyan mapiyataꞌas-taꞌas, buwaten kanya nga mababaꞌ. Baw iyan mapiyababaꞌ, iyan i buwaten nga mataꞌas.”
LUK.14.12	Bawnga inaat ni Jesus i minimbitar ngaytit kanya. Maat ya, “Basta may pagkaraꞌnen mu, ega iyan i imbitaren mu, mga iba-iba, mga sulsug u beken nga kaduguꞌan mu, u mga manggaden nga kamalay. Ka simpri, belsen ka gasiꞌ nira it mimbitar. Ta daꞌga, natumbasan ka na. 
LUK.14.13	Aypaꞌ in magꞌitsu ka it dakulaꞌ nga pagkaraꞌnen, yay imbitaren mu, mga makukuriꞌ, mga may mintirat bilug, mga pilay baw mga beleg. 
LUK.14.14	Simpri egay makatumbas nirat imu. Aypaꞌ ka subraꞌ ka nga makasagya, ka Ampuꞌang Diyus i tumumbas it imu, asan it egnen ya nat paꞌuliꞌ i mga taw nga mataldeng kat panleteg ya.”
LUK.14.15	May esang kaꞌibaan ni Jesus it magkaꞌen duꞌun it papangaꞌnan nga miyampang, pagkagneg yat inaat ngayti ni Jesus. Maat yat ki Jesus ngayti, “Makasagya talagay taw nga makaparagiꞌ kat kasagyaan duꞌun it kaꞌadiꞌan it Ampuꞌang Diyus!”
LUK.14.16	Itiyubag ni Jesus, esang alimbawa, nga magꞌaat, “May esang taw nga nagpaꞌitsu it esang dakulaꞌ nga pagkaraꞌnen baw dakel i inimbitar ya. 
LUK.14.17	Iyan naꞌbut nay ipagkaraꞌnen, singkat yay taraꞌgen ya nga pamaꞌrutan nay mga inimbitar ngayti. Sugidan sira nga paꞌaduꞌun na ka itsu nay muꞌsa.
LUK.14.18	Temed nanganya-kanyat alyus i piyamagpaꞌrutan ngayti. Maat it sang kataawan, ‘Nakaꞌalang aku baꞌ it lugtaꞌ. Ta, kaꞌilangan nga paꞌaduꞌun aku kayti. Kamu nay magkaꞌrut pasinsiya it aken.’ 
LUK.14.19	Maat i sang kataawan, ‘In yan, pasinsiyaen mi aku, ka sukdanan kut paguyud it tagduwa-duwa i sang puluꞌ nga kabakaꞌan nga naꞌalang ku.’ 
LUK.14.20	Kat sang kataawan, maat ya, ‘Daꞌku bayan kapanragiꞌ ka yapay kaꞌubus it pagꞌasawa namen.’
LUK.14.21	Egay beken, miyuliꞌ nay taraꞌgen ngayti nga tiyaꞌeg. Yanayti isiyugid ya duꞌun it agalen ya. Ta unupat nangiseg na. Maat ya siꞌ it taraꞌgen ya ngayti, ‘Sigi, mapanaw ka naga. Paꞌaduꞌun kat mga karsadaꞌ it siyudad ngaytu baw yanay sariyen mut pabayaꞌ, mga makukuriꞌ, mga may mintirat bilug, mga beleg baw mga pilay.’
LUK.14.22	Pagkaꞌuliꞌ it taraꞌgen ngayti, maat ya, ‘Agalen, piyamayaꞌ ku nay itiyaꞌeg mu ngayat aken, temed marugar ga lamang i papangaꞌnan.’
LUK.14.23	‘Ta sigi,’ maat it agalen ya ngayti, ‘paꞌaduꞌun kat mga dalan kat liꞌwan it siyudad baw duꞌun it mga kumbu-kumbuꞌ it mga kaꞌildaw-ildaw. Regesen mu nay mga taw nga, maski magpangangaliꞌ sira, temed paꞌasitu naga isaꞌun mapnuꞌ i balay ku ngaytu.’ 
LUK.14.24	Paꞌugdun nga inaat ya, ‘Ka matuud i iꞌaat ku nga egay maski sang kataawan nga mga miyalyus ngayting inimbitar nga makasukdan it ipiyaꞌitsu ku ngaytu nga pangaꞌen.’”
LUK.14.25	Ta it dakel na talaga nga pagtaw i magdasun-dasun it ki Jesus, siyarunga ya sira baw miyampang, nga magꞌaat, 
LUK.14.26	“Iyan kupasakep it aken, ega mapakay kanya nga alagad ku basta magkasubraꞌ pat pagmaꞌal yat aken i pagmaꞌal yat kanyang giyaringan, asawa, mga anak, mga sulsug, baw maski kanyang sadili nga kaꞌgenan ka subrang pagrarasan ya. 
LUK.14.27	Baw in siyu nga ega pasaꞌnen
LUK.14.28	Ka in beteꞌ may esat imyu nga magrima-rima it patindeg it dakulang balay, daꞌga baꞌ kuwintaꞌen ya daꞌan i magastuꞌ ya, in unu tama-tamaꞌ na nga kapaꞌman ya i dawaꞌ ya nga pirak? 
LUK.14.29	Ka barang yanay seked, desang makapatindeg. Ega makapaꞌman ya. Ta daꞌga, buwaten na kanya nga kasesleman it kada makalteg. 
LUK.14.30	Maamaatan yan sira, ‘Bilaꞌ, desang suꞌag it langit!’ Aypaꞌ iyan kupasakep it aken, pikiren mi daꞌan it magayen.
LUK.14.31	Ka subung gasit esang adiꞌ nga kupanrumpak duꞌun it ipiyagkaꞌadiꞌ ya. Daꞌga baꞌ, adalan ya daꞌat magayen in unu, sang puluꞌ nga ribu nga mga sundaluꞌ ya, unu kaya nga ipadarugpaꞌ it duwang puluꞌ nga ribu nga taawan it kurumpakan ya ngayti? 
LUK.14.32	Ta simpri, in ega kaya ya, imbis nga manrumpak, yanay papaꞌaduꞌunun ya, pakiꞌupakat nga magꞌamigus.
LUK.14.33	Aypaꞌ pikiren mit magayen bawnga buwaten i dapat mi nga buwaten. Ka basta ega magkatananan it esang taw i maski unu nga pagrarasan ya, ka ipasakep ya nat aken, ega mapakay kanya nga alagad ku.”
LUK.14.34	Maat pay paꞌugdun ni Jesus, “Iyan kupasakep it aken temed ega ipasakep yat aken i muꞌsa ya, subung kanya it asin nga ega na mapalaꞌ. Ka asin, dakulay pakinabang ya. Temed in ega na mapalaꞌ, magꞌuꞌunu paꞌ mapapalaꞌ it sumaꞌup? 
LUK.14.35	Talagang ega nay pakinabang ya, ka maski ipatabaꞌ it lugtaꞌ ega na mapakay. Aypaꞌ ibuntal na lamang.
LUK.14.35	Ta, it pagꞌargan it talinga, ipagpagneg, kaꞌilangan nga pagnegan mit magayen i pagꞌaaten ku ngaytu.”
LUK.15.1	Dakel nay magpaꞌaduꞌun it ki Jesus nga mga manigpabayad it barayadan duꞌut gubirnu baw beken nga ipagpabetang nga makasalaꞌan it mga kabanwa nira nga mga Judio. Kupagneg sirat panulduꞌ ya. 
LUK.15.2	Temed remeteng-retengan i mga Pariseo baw manigpaꞌyag it urdin. Maamaatan sira, “Talagang itung taw, pagpakikumbiꞌlidan yay mga makasalaꞌan baw magpakikaraꞌnen paꞌ it kanira.”
LUK.15.3	Pagkamuya ni Jesus kayti, piyagnegan ya sira it alimbawa, nga magꞌaat, 
LUK.15.4	“In beteꞌ may esat imyu nga may sang gatus nga tupa ya, bawnga sakaling may maꞌlam nga sangbat, ta, unuy buwaten ya? Daꞌga baꞌ, tananan yay siyam nga puluꞌ baw siyam duꞌun it papakaꞌnan nga rugar, ka tumulus it naꞌlam ngayti seked it maparagan ya? 
LUK.15.5	Ta, pagkaparag ya, magsasagya nga ulakbayen ya nat muliꞌ. 
LUK.15.6	Pagꞌabut ya duꞌut balay, pangimbitaren yay mga iba-iba ya baw mga kamalay ya. ‘Sigi,’ maat ya, ‘paragiꞌ kamu it kasagyaan ku, ka naparagan ku nagay naꞌlam ngayan nga tupa ku.’
LUK.15.7	Matuud talagay iꞌaat kut imyu, nga subraꞌ talagang kasagyaan i duꞌun it langit sabap it esang makasalaꞌan nga magsinguliꞌ baw indiꞌan ya nay mga kasalaꞌan ya. Ka subraꞌ paytu it siyam nga puluꞌ may siyam nga ega magsinguliꞌ it kasalaꞌan nira sabap, kat pikir nira, egay kanirang kakasalaꞌan.”
LUK.15.8	“Atkayan naga,” maat ni Jesus, “nga in beteꞌ may esang babay nga may pirak ya nga sang pulung batu i madedsen nga pirak, nga kada sangbat, balit sang aldaw i tangdanan, bawnga sakaliꞌ nga may maꞌlam nga sangbat, unu yan i buwaten ya? Daꞌga baꞌ, pagketan yay tidaw? Walisan yat magayen i balay ya ka tulusun yat tulus banar seked it maparagan ya. 
LUK.15.9	Ta, pagkaparag ya, pangimbitaren yay mga iba-iba ya baw mga kamalay ya. ‘Sigi,’ maat ya, ‘paragiꞌ kamu it kasagyaan ku, ka naparagan ku nagay naꞌlam ku ngayan nga pirak ku.’
LUK.15.10	Talagang matuud baꞌ i ipagꞌaat ku ngaytu, nga dakulaꞌ talaga nga kasagyaan it mga anghil it Ampuꞌang Diyus sabap it esang taw nga makasalaꞌan nga magsinguliꞌ na baw indiꞌan ya nay mga kasalaꞌan ya.”
LUK.15.11	Ipiyasigi ni Jesus i ampang ya, nga maat ya, “May esang taw nga lalaki nga duwa i anak ya. 
LUK.15.12	Kaꞌampang i ariꞌ manggid, maat ya, ‘Amaꞌ, esa-esa ga, ibgay mu nat aken i aken nga patuꞌ nga susubliyen.’ Ta, egay beken, biyagiꞌ nga matuud it amaꞌ nira ngayti i mga kusas ya.
LUK.15.13	Nagtaꞌlib i pirang aldaw, ipiyaꞌalang nat ariꞌ ngayti i kanya ngayting kabagiꞌan ka naꞌaduꞌun nat lekat nga banwa. Piyuꞌsa yat tumaban i kumpur ibiyayad. Bawnga iyan duꞌun na, riyaga-ragas ya nat gumastaꞌ kat ega tamaꞌ nga pangaꞌgenan. 
LUK.15.14	Desang naꞌubus ya nat kagastaꞌ, miyabut duꞌut iti nga rugar i masaki-sakit nga getem. Ta, unupat magpanlalaꞌut kanyat leꞌang it panguri-kuriꞌ ya. 
LUK.15.15	Aypaꞌ egay beken, naneledan kanya duꞌun it esa nga taga duꞌun. Duꞌun nay dinistinuwan it kanya it urumaan, ka pagpaꞌeperen nat beyeꞌ. 
LUK.15.16	Talagang ireg ya sana, maski unu na lamang, may makaꞌen ya, maski buwat kayu nga pamamakaꞌen lamang it mga beyeꞌ. Temed ta, ega nagay magpamgay it kanya.
LUK.15.17	Iyan napikir-pikir ya nay binwat ya ngayti nga atkayti, miyabut kat nakem ya, ‘Aaꞌ,’ maat ya, ‘kadakel it mga manigꞌurnal ni Amaꞌ, pagustuꞌ sirat pangaꞌen baw magsubraꞌ paꞌ. Aku ngaytu kayti, pagpuyangten aku na situ! 
LUK.15.18	Magayen siguru, muliꞌ aku duꞌut kanya. Pasanguꞌ-sanguꞌ aku nga aaten ku, “Amaꞌ, nagkasalaꞌan aku naytu duꞌun it Ampuꞌang Diyus baw situt imu. 
LUK.15.19	Talagang ega naytu mapakay nga taꞌwagen mu paꞌ aku nga anak mu. Ipabetang mu na lamang aku nga esa nga manigꞌurnal mu.”’ 
LUK.15.20	Pagkapikir ya kayti, miyuliꞌ naga nga matuud duꞌut amaꞌ ya. Temed alaid paꞌ kanya, nalawag na it amaꞌ ya ngayti. Siyanguꞌan kanyang banar. Magpapalagyu i simnusmu nga amaꞌ ya ngayti, siyakem baw inarkan kanya. 
LUK.15.21	Kaꞌampang i anak ya ngayti, maat ya, ‘Amaꞌ, talagang nagkasalaꞌan aku naytu duꞌun it Ampuꞌang Diyus baw situt imu. Ega naytu mapakay nga taꞌwagen mu paꞌ aku nga anak mu.’
LUK.15.22	Temed tiyaꞌwagan gat amaꞌ ya ngayti i mga uripen ya, nga magꞌaat, ‘Daliꞌ! Tumaban kamu sini it piyakamagayen nga pakayan ka ipapakay it kanya. Pasiꞌsingan kanya baw patalumpaꞌan. 
LUK.15.23	Dali-daliꞌen mi gasit misiꞌ i piyatabaꞌan ngayan nga uꞌuybun it bakaꞌ ka karniꞌen, ka magkaraꞌnen tami baw magkasagyaan. 
LUK.15.24	Ka kabilangan it anak ku ngaytu, natay na temed naꞌgen naga it paꞌuliꞌ. Subung kanyat naꞌlam temed naparagan naga.’ Egay beken, nagkasagyaan sira nga matuud.
LUK.15.25	Temed ta, ega duꞌun i anak ya nga kiyaꞌakaꞌan, ka duꞌun kanya it uma it iting uras. Pagꞌuliꞌ ya, desang adeꞌdeng na duꞌut balay, nagnegan ya, pagbayliꞌan nga tugtug. 
LUK.15.26	Pagkamuya ya kayti, tiyaꞌwagan yay sang kataawan nga uripen ka iningkut ya. Maat ya, ‘Unu bayan ka may atkayan asat balay ta?’
LUK.15.27	Katubag i uripen ngayti, maat ya, ‘Pagsagya bayan it miyuliꞌ nagay sulsug mu ngayan. Ipiyakarniꞌ nayan it amaꞌ mu i piyatabaꞌan ngayan nga uꞌuybun it bakaꞌ, ka miyabut kanya nga ega nagay kaꞌunuꞌan it ginawa ya.’
LUK.15.28	Pagkagneg it akaꞌ ngayti, nangiseg. Ega na limnangbus duꞌut balay. Egay beken, inaduꞌun it amaꞌ ya ka ininu-inu kanya. 
LUK.15.29	Temed maat gay tubag ya, ‘Talagang daꞌku magkabaraꞌan kayan. Ka aken, daꞌku nagliꞌi-liꞌid it pira-pira nang taꞌun, ka magpakariga aku nga subung lamang it esang uripen mu, baw maski kaꞌsa daꞌku simnutil it imu. Temed maski kaꞌsa daꞌku binggayan mut maski mana nga uꞌuybun it kambing nga ipagkasagyaan namen it mga iba-iba ku! 
LUK.15.30	Temed pagꞌuliꞌ it anak mu ngaytu nga rimnaga-ragas it kusas mu kat maraꞌway nga pangaꞌgenan, ipiyaꞌimatay mu paꞌ i piyatabaꞌan ngayan nga uꞌuybun it bakaꞌ kat kadakulat sagya mut kanya.’
LUK.15.31	Katubag i amaꞌ ya ngayti, ‘Dunguꞌ,’ maat ya, ‘ega atkayan. Sabap ikaw ngaytu, egay beblagan ta it yanaytuy kaꞌlay, baw yay matuud, imu nga muꞌsa i kusas ku. 
LUK.15.32	Temed kayti, simpri dapat tami nga magkasagyaan ka sulsug mu ngaytu, kabilangan ya natay na temed subuk naꞌgen naga it paꞌuliꞌ. Subung gasiꞌ it naꞌlam kanya temed naparagan naga.’”
LUK.16.1	Bawnga mga alagad ni Jesus i inaat ya. Maat ya, “May esang manggaden nga may esa nga manigpamaalaꞌ ya. Ipiyagrikramu duꞌut kanya nga pagraga-ragasen nat manigpamaalaꞌ ya ngayti i muꞌsang kusas ya. 
LUK.16.2	Aypaꞌ ka ipiyatawag it manggaden ngayti ka piyaruri ya. ‘Unuytu,’ maat ya, ‘i magkaringid-ringid ku ngaytu sabap it imu? Kayti, ipalteg mut aken it egay kurang i pamaalaꞌ mut muꞌsang kusas ku, ka garing kayti ega na ikaw i manigpamaalaꞌ ku.’
LUK.16.3	Pagkagneg it manigpamaalaꞌ ngayti, maat i kat nakem ya, ‘Itu palan, awaꞌen aku na nga manigpamaalaꞌ it agalen ku ngaytu. Unu naytuy buwaten ku? Ega kaya ku nga muwat it mabeꞌgat nga subuk magkali. Magꞌeyaꞌ aku gasiꞌ in paꞌildaw-ildaw aku nga pabgay. 
LUK.16.4	Aaꞌ palan, naꞌrutan ku nay buwaten ku isaꞌun siguradung istimaren akut magayen duꞌun it babalayan, maski maat maꞌawaꞌ aku na nga manigpamaalaꞌ.’
LUK.16.5	Ta, binwat ya, piyuꞌsa yat patawag i kumpur may utang duꞌut agalen ya ngayti. Iningkut yay uꞌnang ipiyatawag ya. Maat ya, ‘Piray utang mu duꞌut agalen ku?’
LUK.16.6	Katubag i iningkut ya ngayti, ‘Daku-dakulaꞌ bayan,’ maat ya, ‘ka sang gatus nga katapayanan i lana.’
LUK.16.6	‘Ta, wayni kasuratan mu nga siyuratan it utang mu ngayan,’ maat i manigpamaalaꞌ ngayti. ‘Kayti, madung ka baw dali-daliꞌen mut sumurat it iganti ta nga limang puluꞌ na lamang i isurat mu.’
LUK.16.7	Sunud siꞌ i iningkut ya. ‘Ay imu,’ maat ya, ‘piray utang mu?’
LUK.16.7	‘Aaꞌ, daku-dakulaꞌ bayan,’ maat i tubag ya, ‘ka sang gatus nga bakid i tirigu.’
LUK.16.7	‘Ta, wayni kasuratan mut utang mu ngayan. Isurat mut baꞌgu. Isurat mu walung puluꞌ na lamang.’
LUK.16.8	Pagkamuya it agalen ya ngayti, tiyuꞌgud ya i mapiyanluku nga manigpamaalaꞌ ya, ega sabap it panluku ya ngayti, in daꞌga sabap it kaꞌulu ya ngayti nga ipiyalteg ya. Sabap kayti, kat uꞌna ngaytung kaꞌgenan, mga taw nga egay pamayaꞌ nira it Ampuꞌang Diyus, talagang makaꞌrut nga banar muwat it pabetang-betang nga ipagkagayen it sadili nira, subraꞌ pat mga taawan it Ampuꞌang Diyus.
LUK.16.9	Ta kayti, aku nay magꞌaat it imyu nga mga alagad ku. Gayen-gayenen mi i imyu nga panggamit it pirak u maski unu nga kusas mi. Gamiten mi tu kat buwaten it Ampuꞌang Diyus, isaꞌun tanggapen kamut masagya duꞌut langit it mga nakaꞌbut duꞌun sabap it magayen ngaytung panggamit mi it kusas mi.
LUK.16.10	Ka matuud talaga nga iyan magkasarigan it dekeyeꞌ nga bagay, simpri maski dakulaꞌ nga bagay magkasarigan naga. Temed iyan maski dekeyeꞌ nga bagay ipagpanluku ya, simpri subraꞌ na nga ipanluku ya i dakulaꞌ nga bagay. 
LUK.16.11	Ta kayti, in daꞌkamu magkasarigan kat panggamit mit pirak baw kusas mi situt sinirungat langit ngaytu, magꞌuꞌunu yan masarigan kamu it kamanggadan duꞌun it langit? 
LUK.16.12	Ta, it Ampuꞌang Diyus i tagpuꞌun it muꞌsang kaya mi situ, aypaꞌ in daꞌkamu magkasarigan it subuk ipiyabaalaꞌ ya ngaytit imyu situ, magꞌuꞌunu yan ipasadilit imyu i kamanggadan ngayti nga duꞌut langit?
LUK.16.13	Yay matuud, egay maski siyu nga manigsirbi nga kapagsirbi it duway agalen. Ka barang isgan ya nay sangbat, esa mana i maꞌalen ya. U in daꞌga, esa mana nga agalen i pagsirbiyan yat kamatuudan, iyan esa tibabaꞌen ya na. Ta atkayan naga, talagang ega mapakay nga sirbiyan mit kamatuudan i Ampuꞌang Diyus basta pagrinut it betang i kanget it nakem mi. Aypaꞌ ipasakep mit kanya i muꞌsa.”
LUK.16.14	Nagnegan tu it mga Pariseo. Egay beken paglibaken na nira si Jesus, ka sira ngayti, maꞌireg nga banar it pagpirak. 
LUK.16.15	Pagkamuya ni Jesus kayti, maat yat kanira, “Kamu i pagpaꞌiguꞌan ku ngayan, nga buwat mi, pagpapamayaꞌnen mi i katataawan nga mataldeng kamu nga mga taw, isaꞌun istimaren kamut magayen. Temed ega talaga magkataguꞌ duꞌun it Ampuꞌang Diyus i karaꞌe-raꞌetan kat nakem mi. Yay matuud, iyan ipagpabetang mi nga mabantug nga ipagkatuꞌgud it imyu it mga taw, maraꞌway nga maraꞌway yan kat panleteg it Ampuꞌang Diyus.
LUK.16.16	Iyan ega pay si Juan nga uꞌna-uꞌnang namawtis, iyan mga urdin ni Moises baw iyan mga isiyurat it mga prupitaꞌ i ipagpanulduꞌ. Temed garing it may si Juan na ngayti, iyan nay ipagpangadal, Magayen ngaytung Baritaꞌ pasar it kaꞌadiꞌan it Ampuꞌang Diyus. Baw pagpatikesegan it mga taw i kapasakep kaytu. 
LUK.16.17	Temed ega ireg sugiden nga naꞌawaꞌan nat keseg i mga ipiyagꞌurdin ngaytit Ampuꞌang Diyus. Ka yay matuud, maꞌawaꞌ pay langit baw banwa, ega gat maski sang puntuꞌ nga inaat it mga urdin ngaytu. 
LUK.16.18	Subung it ipiyagꞌurdin pasar it pagꞌasawa. In siyu-siyu nga lalaki i pablag it asawa ya ka mangasawa it beken, talagang nakapakun kanya. Baw iyan gasiꞌ mangasawa it piyablagan ngaytu nga babay, namakun naga kanya.”
LUK.16.19	Ipiyaꞌuyut gasiꞌ ni Jesus kat panulduꞌ ya i alimbawa ya ngaytung atkaytu. Maat ya, “May esang manggaden nga purus pirmirang abel i pakayan ya, baw ta, paribasay manggaden, talagang aldaw-aldaw pagustuꞌ nga banar it magagayeng pangaꞌen. 
LUK.16.20	Baw may esa gasiꞌ nga miskin nga si Lazaro i ngaran. Kakaranangen nga nanggeꞌak-geꞌak na i bilug ya. Bawnga duꞌun na magbabanig it salakwatan it manggaden ngayti. 
LUK.16.21	Magꞌeꞌlat kanya it may makaꞌen ya sana nga maski unu nga naꞌped nga maꞌulug duꞌun it papangaꞌnan it manggaden ngayti. Egay beken, pagramuun na kanyat mga keꞌdeng ka magtilaꞌ nat bungad ya.
LUK.16.22	Ta, miyabut nga miyatay nay miskin ngayti. Pagpatay ya, tiyaban kanyat mga anghil duꞌut pagꞌaꞌanuꞌan ni Abraham nga duꞌut langit. Simnunud nagat kanya i manggaden ngayti. Pagpatay, ilimbeng. 
LUK.16.23	Kat paglabayen it manggaden ngayti nga kakuriꞌan duꞌun it panriga ngayting apuy nga egay kapugdawan ya, nalawag ya duꞌut alaid si Abraham baw si Lazaro nga nagsagpun sira. 
LUK.16.24	Pagkalawag ya, gimnaꞌuy nga magꞌaat, ‘Amay Abraham, beteꞌ masanguꞌan mu naga aku. Sekaten mu si Lazaro nga ilꞌud yay tutulduꞌ ya duꞌut danum ka ipatiꞌtiꞌ ya sinit dilaꞌ ku isaꞌun rumamig. Ka matuud nga makuri-kuriꞌ na bayni i ginawa kut pangini-init it apuy ngayni.’
LUK.16.25	Temed maat gay itiyubag ni Abraham, ‘Dunguꞌ, yay demdemen mu, pangaꞌgenan mu it duꞌun pat sinirungat langit, nga nagpasamunsayaꞌ ka na. Ki Lazaro ngaytu, dakulang kakuriꞌan i liyabay ya. Temed kayti, pagbanga-bangayen nat kanya sini. Ikaw siꞌ i maglabay it ega basta-bastang kakuriꞌan. 
LUK.16.26	Dungag ya paꞌ kayan, may ipiyabalantang kat piyagtengaꞌan tami nga malgeb nga siwang, isaꞌun iyan sini ega makapaꞌasan, iyan asan ega makapaꞌasini.’
LUK.16.27	Kaꞌampang siꞌ i manggaden ngayti, maat ya, ‘Ta in atkayan, Amay, asi-asi pat imu nga papaꞌaduꞌunun mu si Lazaro it balay ni Amaꞌ. 
LUK.16.28	Ka paꞌimbandaan i limang mga sulsug ku duꞌun, isaꞌun daꞌsira kapaꞌabut situt rugar ngaytut kakuriꞌan.’
LUK.16.29	Temed katubag si Abraham, maat ya, ‘Mabasa it mga sulsug mu i isiyurat ni Moises baw mga prupitaꞌ nga ampang it Ampuꞌang Diyus. Duꞌun i mapisiꞌan nirat paꞌimbanda, basta pakimatuudun nira lamang.’
LUK.16.30	‘Aaꞌ ega atkayan, Amay Abraham,’ maat ya, ‘ka barang egayti pamayaꞌnen nira it sang unu. Temed in yay paꞌaduꞌut kanira, esa nga miyatay na nga naꞌgen it paꞌuliꞌ, siguradu talaga nga magsinguliꞌ baw indiꞌan na niray mga kasalaꞌan nira.’
LUK.16.31	Tiyubag siꞌ kanya ni Abraham, nga magꞌaat, ‘In talagang ega pagpakimatuudun niray mga isiyurat ngayti ni Moises baw mga prupitaꞌ gasiꞌ, simpri ega naga mapapamayaꞌ sira it maski esang patay na nga nagꞌegen manat paꞌuliꞌ.’”
LUK.17.1	Itu siꞌ i ipiyanulduꞌ ni Jesus it mga alagad ya, nga magꞌaat, “Talagang ega maꞌawaꞌ i mga magkapisiꞌan it ipagkasalaꞌan it taw. Temed kaꞌiꞌiraꞌbut nay mabetangan it mga taw ngaytung pagpanggaringan it ipagkasalaꞌan ngaytu. 
LUK.17.2	Magayen pay paribatuwan na lamang i esang taw it dakulaꞌ nga gigilingan nga batu ka itdag na lamang duꞌun it tengat laud. Magayen pat pakursud kanya it esang mapiyababaꞌ nga magpamayat aken. 
LUK.17.3	Aypaꞌ magꞌintur kamu nga banar.
LUK.17.3	In beteꞌ may esang sulsug mu kat pamayaꞌ nga may buwaten yat imu nga ega magayen, iꞌaat mut kanya. Ta, in magsinguliꞌ, pasinsiyaen mu kanya. 
LUK.17.4	Maski magkasalaꞌan it pitung bisis it magꞌapun baw pitung bisis nga paꞌasat imu ka magꞌangut it pasinsiya, ega daꞌgaen mu. Pasinsiyaen mu.”
LUK.17.5	Ta, kaꞌampang i mga alagad ngayti, maat nira, “Ampuꞌan, paksegen muy pamayaꞌ namen it imu.”
LUK.17.6	Katubag i Ampuꞌan nga si Jesus, maat ya, “Sana makasbung i pamayaꞌ mi it dekeyeng alit it mustasaꞌ nga sigi-siging pangseg seked it dakulaꞌ nang luwak. Ka in atkaytu i pamayaꞌ mit aken, talagang maski kayu ngayan i aaten mu nga magabut, ka duꞌun siꞌ i tindegan yat dagat, siguradu nga mamayaꞌ it imyu.
LUK.17.7	Dedemdemen mi tu. In beteꞌ may esat imyu nga may uripen nga magꞌaradu u magꞌeper beteꞌ it mga tupa, unuy iskat mut kanya pagꞌuliꞌ ya nga garing duꞌut uma? Unu, aaten mu nga lagi kanya, ‘Daliꞌ na, kumaꞌen’? 
LUK.17.8	Simpri ega. In daꞌga, iyan i iskat mu, aaten mu yan, ‘Sigi, tarakanan mu aku it pangiyapun ku baw magꞌimaraꞌ ka na ka aꞌarigraan mu aku nga magkaꞌen baw magꞌinum. Kumaꞌen ka manay imu in kakaꞌen aku na.’ 
LUK.17.9	Baw in nasunud nat uripen ngayti i muꞌsang isingkat it kanya, unu, pasalamatan kanya it agalen ya ngayti? Siguru ega. 
LUK.17.10	Simpri atkayan naga i imyu. Basta nabwat mi na i kumpur isingkat it imyu it Ampuꞌang Diyus, ega pikiren mi nga subrang ikabantug mi i pagsunud mi ngayan. In daꞌga maat mi yan, ‘Uripen kami lamang baytu. Pagsunudun namen lamang i katengdanan namen.’”
LUK.17.11	Kat panaw ngayti ni Jesus nga magpapaJerusalem, namsag kanya duꞌun it piyagtengaꞌan it mga rugar it Samaria baw Galilea. 
LUK.17.12	Desang magseled na kanya duꞌun it esa nga baryu, siyusmu kanya it sang puluꞌ nga babangbangen. Timneꞌyad sira duꞌun it ala-alaid, 
LUK.17.13	bawnga nanggaꞌmaran nga magꞌaat, “Jesus nga Agalen, beteꞌ sanguꞌan mu naga kami!”
LUK.17.14	Pagkalteg ni Jesus it kanira, maat ya, “Sigi, paꞌaduꞌun kamu it mga sasirduti ka paꞌeket-eket it kanira.” Ta desang mamagpanaw na sira, sakaliꞌ nga mindek nay mga bangbang nira ngayti.
LUK.17.15	Pagkamuya it sang kataawan it mindek nay bangbang ya, nagpaꞌuliꞌ kanya, nga ipaggaꞌu-gaꞌuy ya na nga magbantug it Ampuꞌang Diyus. 
LUK.17.16	Nanluud kanya duꞌun it sarungaan ni Jesus ka nagpasalamat. Iti nga taw, Samaritano.
LUK.17.17	Miningkut si Jesus, “Daꞌga baꞌ,” maat ya, “sang pulung kataawan i pindekan it bangbang? Ta ari nay siyam ngayan? 
LUK.17.18	Unu, daꞌsira nagpaꞌuliꞌ nga bantugun niray Ampuꞌang Diyus? Unu, itu lamang, kanya ngaytung ega Judio?” 
LUK.17.19	Bawnga inaat kanya ni Jesus, “Tindeg na. Dumayun-dayun ka nat panaw mu. Piyagayen ka naytu sabap it pamayaꞌ mut aken.”
LUK.17.20	Kaꞌsa iningkut si Jesus it mga Pariseo in kaꞌnu ipatindeg i kaꞌadiꞌan it Ampuꞌang Diyus. Katubag si Jesus, “Ega baꞌ maltegan it mata i kaꞌadiꞌan ya in magꞌabut na. 
LUK.17.21	Egay makasugid nga maat, ‘Waytu na baꞌ!’ u ‘Wayti na, magꞌaꞌabut na duꞌun!’ Sabap kaꞌadiꞌan it Ampuꞌang Diyus nga paꞌaaten, pagsakep ya it nakem it kumpur magsarig baw magpamayat kanya.”
LUK.17.22	Bawnga maat ni Jesus it mga alagad ya, “Mabut talagay timpu nga yay kat nakem mi, ‘In maat kayti na beteꞌ i timpu nga paꞌuliꞌ situ i Taga Langit nga Ipiyanganak it Taw ka magꞌadiꞌ na kat kabantugan ya!’ Temed ta, ega maltegan mi tu ka ega paꞌ timpu ya. 
LUK.17.23	Abutun kamu nayan it baritaꞌ nga maat yan, ‘Nagpaꞌuliꞌ siꞌ bayan kanya nga sini na!’ U maat it beken, ‘Duꞌun na bayti!’ Temed ayaw kamut pamayaꞌ nga maat mapanaw nga tumulus it aken. 
LUK.17.24	Sabap in magꞌuꞌunu maꞌyagan i langit garing it lebatan seked duꞌun it sedpan basta magkilat, atkayan naga yan i pamaꞌuliꞌ ku situ, aku nga Taga Langit nga Ipiyanganak it Taw. 
LUK.17.25	Temed kaꞌilangan lumabay aku daꞌan it dakel-dakel nga kakuriꞌan baw tibabaꞌen aku it mga taw it kayti na ngaytu.
LUK.17.26	Yay matuud, in magꞌuꞌunu ega kat ulu it mga taw kat timpu ni Noe i panriga nga mabut it kanira, atkayan naga kat pamaꞌuliꞌ ku situ, aku nga Taga Langit nga Ipiyanganak it Taw. 
LUK.17.27	Sabap kat iting timpu, mamagkaraꞌnen-karaꞌnen, mamagꞌinum-inum baw mamagꞌasa-asawaen i katataawan seked it nagpasakay na si Noe duꞌun it binwat ya nga sakayan. Pagꞌabut it lenep nga ikiyatunaw it banwa, egay tiya-tiyakap it katataawan. Ta unupat biyaraꞌan, napuuꞌ sira nga muꞌsa.
LUK.17.28	Atkayan naga it timpu ni Lot nga ega gasiꞌ i tiya-tiyakap it mga taw duꞌun it Sodoma baw katepad ya nga mga lansangan. Sabap iyan mga taw, mamagkaraꞌnen-karaꞌnen baw mamagꞌinum-inum, mamagpangalang-alang baw mamagdagang-dagang, mamagpanluwa-luwak baw mamagpatindeg it mga balay. 
LUK.17.29	Temed iyan aldaw nga nakalꞌid na si Lot duꞌut Sodoma ngayti, miyuran na nga yay magtedag nga garing duꞌut langit, apuy baw asupri, nga ituy miyansur it kanirang muꞌsa. 
LUK.17.30	Atkayan naga yan i ipaꞌuliꞌ situ it Taga Langit nga Ipiyanganak it Taw.
LUK.17.31	Kat iyan nga aldaw, iyan duꞌun it mapatag nga atep it balay ya, ega na semled paꞌ duꞌun it balay ka mamisiꞌ it mga betang. Baw iyan duꞌun it uma, ega na muliꞌ nga mamisiꞌ paꞌ it maski unu. Sabap kat aldaw ngayting itiꞌen, ega nay pagꞌargan it mga betang. 
LUK.17.32	Dedemdemen mi i nabetangan it asawa ni Lot.
LUK.17.33	Ka iyan magraras nga banar it kaꞌgenan ya ngaytu kayti, maꞌlam nagaytu asat kanya. Temed iyan temeꞌteꞌ it aken, maski maat ikagtas nat ginawa ya, makanya talagay kaꞌgenan nga ega basta-basta. 
LUK.17.34	Matuud talagay iꞌaat kut imyu nga kat pamaꞌuliꞌ ku situ, mapinpin nay mga taw. In delemen i iꞌabut ku, barang may duwang kataawan nga nagꞌulid temed in ega nagsubung sira nga taawan ku, matuduꞌ i esa, esa lamang i pisiꞌen. 
LUK.17.35	In aldawun i iꞌabut ku, barang may duwa nga nagsaꞌud i maglebek, temed in ega nagsubung sira nga taawan ku, matuduꞌ i esa, esa lamang i pisiꞌen. 
LUK.17.36	Subung naga i duwang kataawan nga magbuwat duꞌun it uma. Basta ega nagsubung sira nga taawan ku, matuduꞌ i esa, esa lamang i pisiꞌen.”
LUK.17.37	Pagkagneg it mga alagad, miningkut sira, nga magꞌaat, “Ta ari yan, Ampuꞌan?”
LUK.17.37	Katubag si Jesus, “Maat i sambatan, ‘In ariyen i miyatay, duꞌun naga yan magtingped-tingped i mga tarwangin.’”
LUK.18.1	Esa gasing alimbawa i ipiyanulduꞌ ni Jesus it mga alagad ya, isaꞌun matantuwan nira nga kaꞌilangan pirmi nga magpanalangin, ega maskedan. 
LUK.18.2	Maat ya, “Duꞌun it esa nga siyudad, may esang manigꞌukuman nga egay iꞌlam ya it Ampuꞌang Diyus baw ega gasiꞌ maggalang kanya it masigkataw ya. 
LUK.18.3	Duꞌun gasiꞌ it iting siyudad may esang babay nga balu nga manu-manu paꞌaduꞌun it manigꞌukuman ngayti, ka magꞌangut it kataldengan sabap it esang taw nga magpakuriꞌ it kanya. 
LUK.18.4	Kat suliꞌ-suliꞌ ya na ngayti duꞌun, ega pagguman-gumanen it manigꞌukuman ngayti. Temed iyan naꞌlay na, maat ya, ‘Maski na maat egay iꞌlam kut Ampuꞌang Diyus baw egay paggalangen ku nga masigkataw ku, 
LUK.18.5	temed it pirmi na ngaytung pagsasawun aku it babay ngaytu, ibgay ku na lamang it kanya i kataldengan nga pagꞌangutun ya. Ka maꞌlay, maskedan aku nat suliꞌ ya na ngaytung suliꞌ.’”
LUK.18.6	Ta, maat siꞌ ni Jesus ngayti, “Ta, pikiren mit magayen i inaat it manigꞌukuman ngayti nga maraꞌe-raꞌet i adat. 
LUK.18.7	Ka in magsambung nagay maski taw nga maraꞌe-raꞌet i adat, simpri subraꞌ na nga sumambung i Ampuꞌang Diyus. Talagang ega ipabeꞌet ya i kataldengan kat mga piniliꞌ ya nga taw nga magpaꞌungaꞌ-ungaꞌ duꞌut kanya it delem-aldaw. 
LUK.18.8	Matuud tu nga iꞌaat kut imyu, nga basta naꞌbut nay ipiyabetang-betang ya nga timpu, ibgay ya nga lagi it kanira i kataldengan. Temed unu yan, pagpaꞌuliꞌ ku situt sinirungat langit, aku nga Taga Langit nga Ipiyanganak it Taw, unu sadaw, may maparagan ku nga mga taw nga atkaytuy pamayaꞌ nira, nga mapiyaꞌres it magpanalangin?”
LUK.18.9	May alimbawa gasiꞌ nga ipiyagneg ni Jesus it mga taw nga, tanud nira, mataldeng na sira kat panleteg it Ampuꞌang Diyus aypaꞌ magpanibabaꞌ it beken. 
LUK.18.10	Maat ya, “May duwa nga lalaki nga miyapyat duꞌun it Templo ka manalangin. Pariseo i esa. Esa, manigpabayad it barayadan duꞌut gubirnu. 
LUK.18.11	Timnindeg it pagayen-gayen i Pariseo ngayti ka maat kunuꞌ manalangin, arit kanya ngayting panalangin, desang magpatuꞌgud. Ka maat ya, ‘Ampuꞌang Diyus, magpasalamat akut imu nga daꞌku subung it beken nga ega magayen i adat, ka sira, malupig, mapiyanluku, baw magpamakun duꞌun it ega asawa nira. Magayen ku talagay daꞌku makasalaꞌan nga subung it manigpabayad ngayni. 
LUK.18.12	Ka aku, duwang bisis i pagpuwasa ku it sang lingguꞌ baw ipagbegay kuy ikasang puluꞌ nga bagiꞌ it muꞌsang magkapanulusan ku.’
LUK.18.13	Iti, manigpabayad ngaytit barayadan, ala-alaid kanya duꞌun it Pariseo baw beken nga taw. Magrurungguk kanya nga subuk magꞌeyaꞌ yumaꞌngad duꞌut langit, baw siging baneg yat deꞌgan ya kat kadakulat kasmek ya. Maat i panalangin ya, ‘Ampuꞌang Diyus, sanguꞌan mu naga aku ngayni nga makasalaꞌan.’
LUK.18.14	Matuud talagay iꞌaat kut imyu, nga iti nga taw, miyuliꞌ kanya nga ipagpabetang nat Ampuꞌang Diyus nga mataldeng, ka piyasinsiya nay mga kasalaꞌan ya. Temed iti, Pariseo ngayti, ega. Sabap yay matuud, siyu-siyuy mapiyataꞌas-taꞌas, buwaten kanya nga mababaꞌ, temed iyan mapiyababaꞌ, iyan i ipataꞌas.”
LUK.18.15	Kaꞌsang aldaw may mga taw nga timnaban it dedekeyeng mangaꞌwaꞌ, pati mga madaragen, duꞌun it ki Jesus, ka isaꞌun panalanginan it pagtatapalen. Temed pagkalteg it mga alagad, siyardaw nira. 
LUK.18.16	Temed piyapaꞌadeꞌdeng ga ni Jesus i mangaꞌwaꞌ ngayti duꞌut kanya baw inaat yay mga alagad ya, “Ega sulang-sulangen mi i mangaꞌwaꞌ nga magpaꞌasitut aken. Pataꞌnan mi lamang. Sabap mga mapiyababaꞌ nga subung it mangaꞌwaꞌ ngaytu, sira i mapakay nga pasakep it kaꞌadiꞌan it Ampuꞌang Diyus. 
LUK.18.17	Matuud tuy iꞌaat ku ngaytut imyu, nga in siyuy ega pasbung it waꞌwaꞌ nga dekeyeꞌ kat pagpasakep yat pamegbeg it Ampuꞌang Diyus, ega talaga makasled duꞌun it kaꞌadiꞌan ya ngayti.”
LUK.18.18	Kaꞌsa may esang lalaki nga may katengdanan duꞌun it lansangan nga miningkut it ki Jesus, nga magꞌaat, “Magayen nga Manigtulduꞌ, unu bay dapat ku nga buwaten isaꞌun maꞌaken i kaꞌgenan nga egay kaskedan?”
LUK.18.19	Pagtubag ni Jesus, maat ya, “Talagang ega basta-basta nga ipabetang mu it magayen i esang taw, maski aku ngaytu, in daꞌga sepsepen mu daꞌan i paꞌaaten nga ‘magayen’. Ka Ampuꞌang Diyus lamang i talagang magayen.
LUK.18.20	Siguru magkaꞌrutan muy mga urdin. Kuydaw ka it pamakun duꞌun it ega asawa mu. Kuydaw ka it pangimatay it masigkataw mu. Kuydaw ka it panakaw. Kuydaw ka it panistigu it ega matuud. Galangen mu i amaꞌ baw inaꞌ mu.”
LUK.18.21	“Manigtulduꞌ,” maat siꞌ it lalaki ngayti, “muꞌsa ngayan, pagsunudun ku nayan garing it pagwaꞌwaꞌ ku.”
LUK.18.22	Pagkagneg ni Jesus kayti, maat ya siꞌ, “May esa paꞌ nga bagay nga magkakurangan mu. Ipaꞌalang muy muꞌsang mga kusas mu bawnga iyan bayad ya, pamagiꞌ-bagiꞌen mu kat mga makukuriꞌ. Ka in buwaten mu gaytu, siguradung may kamanggadan mu duꞌun it langit. Pagkabwat mut muꞌsa ngaytu, paꞌuliꞌ ka siꞌ situ, ka magbaya-bayaꞌ ka nat aken, nga alagad ku na.”
LUK.18.23	Pagkagneg it taw ngayti, nasmek kanya nga banar, ka piyakamanggaden kanya. 
LUK.18.24	Namuyaan ni Jesus nga nasmek i taw ngayti. Aypaꞌ ka maat ya, “Talagang makuriꞌ makaꞌuyut i manggaden duꞌun it kaꞌadiꞌan it Ampuꞌang Diyus. 
LUK.18.25	Yay matuud, marway paꞌ makalapas i dakulang ramu-ramu nga kamelyo duꞌun it erek it dagum, ega gat manggaden nga kasled duꞌun it kaꞌadiꞌan it Ampuꞌang Diyus.”
LUK.18.26	Miningkut i mga nakagneg kayti, maat nira, “Ta in atkayan nga makuriꞌ maribri i mga manggaden nga dakulay kaya nira, ta siyu gay maribri? Daꞌga ega na?”
LUK.18.27	Tubagen sira ni Jesus, maat ya, “Talagang egay maski unu nga mabwat it taw nga ipagkaribri it kanya. Temed in Ampuꞌang Diyus, kanyay magkabwat kaytu. Kanyay magkaribri it mga taw.”
LUK.18.28	Miyampang si Pedro, maat ya, “Ta amen ngaytu, Agalen, daꞌga baꞌ tiyananan namen nay muꞌsa ka magbaya-bayaꞌ kami nat imu?”
LUK.18.29	Katubag si Jesus, maat yat kanira, “Kamatuudan tu nga iꞌaat kut imyu, nga daꞌgay-daꞌga tumbasan i maski siyu nga magkatanan it pamalay-balay ya, asawa ya, mga sulsug ya, giyaringan baw mga anak ya, sabap lamang it kaꞌadiꞌan it Ampuꞌang Diyus. 
LUK.18.30	Ka siguradu talaga nga subrang dakulaꞌ i matanggap ya kat itu nga kaꞌgenan. Baw in duꞌun nat ikadwang kaꞌgenan, makanya paꞌ i kaꞌgenan nga egay kaskedan.”
LUK.18.31	Ipiyapinpin ni Jesus i sang puluꞌ baw duwa ngayting mga alagad ya, baw maat yat kanira, “Kayti, magpaꞌaduꞌun tamit Jerusalem. Ta, in duꞌun na, matuman nayan i muꞌsang ipiyamagsurat it mga prupitaꞌ pasar it aken nga Taga Langit nga Ipiyanganak it Taw. 
LUK.18.32	Ka ipaꞌalima aku duꞌun it mga taw nga ega Judio. Talagang teger-tegeren nira aku, tibabaꞌen, supraan, ripdasan baw imatayen paꞌ. 
LUK.18.33	Temed magꞌegen aku nagat paꞌuliꞌ pagꞌikatlung aldaw.”
LUK.18.34	Temed iti nga mga inampang ni Jesus, ega nasepsepan it mga alagad ya ngayti ka subuk ipagtaguꞌ paꞌ it kanira i pagpaꞌulugan. Talagang daꞌsira tiyaꞌseb in unuy paꞌaaten ya kayti.
LUK.18.35	Iyan adeꞌdeng na na Jesus duꞌun it Jerico, may esang lalaki nga beleg nga magꞌaꞌdung duꞌun it binit it dalan ka magpaꞌildaw-ildaw. 
LUK.18.36	Iyan natanudan ya nga dakel i taw nga magtaꞌlib, miningkut kanya in unuy atkayti ngayti. 
LUK.18.37	Nagnegan ya nga tubag it mga taw it kanya, “Tumaꞌlib bayan si Jesus nga taga Nazaret.”
LUK.18.38	Pagkagneg ya kayti, ipaggaꞌu-gaꞌuy ya na nga magꞌaat, “Jesus, nga tungtung-inapuꞌ it adiꞌ nga si David, beteꞌ sanguꞌan mu naga aku!”
LUK.18.39	Siyuraraw kanya it mga taw ngayti duꞌut uꞌnaan nga ega sumarit tingeg. Temed diyadakulaꞌ ya gat meget, “Tungtung-inapuꞌ it adiꞌ nga si David, beteꞌ sanguꞌan mu naga aku nga matuud!”
LUK.18.40	Timnindeg si Jesus ngayti nga magpanaw baw isingkat ya nga tabanen duꞌut kanya i beleg ngayti. Ta, tiyaban nira duꞌut ki Jesus. Pagꞌabut, iningkut ni Jesus nga magꞌaat, 
LUK.18.41	“Unuy ireg mu nga buwaten kut imu?”
LUK.18.41	“Ampuꞌan, abaa, ireg ku baꞌ magkalteg aku na!” maat i tubag ya.
LUK.18.42	Kaꞌampang si Jesus, “Ta, in atkayan, pagsekaten ku nga kalteg ka na. Makalteg ka nayan sabap it pamayaꞌ mut aken.” 
LUK.18.43	Ta iti nga lagi, magkalteg na kanya, langkuy dimnasun na kanyat ki Jesus, baw sigi nga pasalamat ya duꞌun it Ampuꞌang Diyus. Pagkamuyat kadakel ngayti, biyantug nira gasing muꞌsa i Ampuꞌang Diyus.
LUK.19.1	Nakaꞌbut na si Jesus duꞌut siyudad it Jerico ka yay pagpesagen it dalan nga pagpanawan ya. 
LUK.19.2	May esang manggaden duꞌun nga pagbayaꞌen it mga manigpabayad it barayadan duꞌut gubirnu, nga si Zaqueo i ngaran. 
LUK.19.3	Talagang pagpaꞌresan ya nga maltegan ya si Jesus isaꞌun makilalaan ya in siyuyti i paꞌaaten ngayti. Temed ta, it si Zaqueo, ababaꞌ nga taw, ega magkaltegan ya si Jesus ka magkalingeb nat kadakel it taw. 
LUK.19.4	Aypaꞌ binwat ya, miyalagyu kanya duꞌut uꞌnaan baw miyapyat duꞌut kayu nga sikomoro isaꞌun maltegan yat pagayen-gayen si Jesus nga tumaꞌlib.
LUK.19.5	Pagkapatuꞌ ni Jesus duꞌut kayu ngayti, timningaraꞌ kanya baw miyampang, nga magꞌaat, “Zaqueo, dali-daliꞌen mu nga lampud, ka duꞌut balay muy paꞌabutan ku kayti.” 
LUK.19.6	Limnampud na kanyat padali-daliꞌ baw piyabayaꞌ ya si Jesus duꞌut balay ya it masagyang-masagya.
LUK.19.7	Egay beken, muꞌsa nga nakalteg kayti, remeteng-retengan nga maamaatan, “Bilaꞌ, magpaꞌabut kanya duꞌun it esa nga makasalaꞌan!”
LUK.19.8	Iyan mamagꞌaꞌdung na sira duꞌun it balay, timnindeg siꞌ si Zaqueo baw miyampang, nga magꞌaat, “Ampuꞌan, kayti, sang lubuk nga kusas ku, ipamgay ku na duꞌun it mga makukuriꞌ. Baw in unuy liyupigan ku duꞌut maski siyu, epaten ku nga dubli i iꞌuliꞌ ku.”
LUK.19.9	Pagkagneg ni Jesus kayti, miyampang kanya nga magꞌaat, “Talagang kayting lagi, miyabut situt itung pamalay-balay i panribri it Ampuꞌang Diyus. Sabap kat binwat ngaytu ni Zaqueo, nga tandaꞌ it nabaꞌgu nay adat ya, maꞌyag nga nakaꞌuyut na kanya it mga matuud nga tungtung-inapuꞌ ni Abraham, nga ega desang kat pagduguꞌ in daꞌga kat pamayaꞌ nirat Ampuꞌang Diyus. 
LUK.19.10	Sabap aku nga Taga Langit nga Ipiyanganak it Taw, yay inasitu ku, pagtulusun kuy mga nateꞌag-teꞌag ka iribri ku sira kat panriga sabap it kasalaꞌan nira.”
LUK.19.11	Ta, mga taw ngayting duꞌun it balay na Zaqueo nga nakagneg it iti nga sugi-sugid ni Jesus, piyagnegan ya nat ipiyaꞌugdun ya nga esang alimbawa. Atkayti i buwat ya ka adeꞌdeng na kanya duꞌun it Jerusalem, baw tanud it kadakel, ipatindeg ya nat iting timpu i kaꞌadiꞌan it Ampuꞌang Diyus nga magꞌadiꞌ na kanyat banwa nira. 
LUK.19.12	Maat i alimbawa ya, “May esang mataꞌas nga taw nga naꞌaduꞌun it lekat nga banwa ka ipaꞌdung kanyat Impiradur kat pagkaꞌadiꞌ, bawnga muliꞌ kanya ka magꞌadiꞌ na. 
LUK.19.13	Parabir kanya gimnaring, tiningped ya i sang puluꞌ kat mga uripen ya. Binggayan yay kada esa it kantidad it sang gatus kat kanirang pirak,
LUK.19.14	Ta it pagꞌisgan kanya it beken nga mga kabanwa ya, aypaꞌ ka pagkagaring yang lagi, may ipiyalungbaꞌ nira duꞌun it paꞌdung ngaytit kanya kat pagkaꞌadiꞌ. Mangaat nga, ‘Iyan ega ireg namen nga magꞌadiꞌ sinit amen i iyang taw!’ 
LUK.19.15	Temed ipiyaꞌdung naga kanya kat pagkaꞌadiꞌ, bawnga pagkatiwas miyuliꞌ kanya, ka magꞌadiꞌ na duꞌut kanira.
LUK.19.15	Pagꞌabut, tiningped ya siꞌ i piyamgayan ya ngayti it pirak isaꞌun maꞌrutan ya in sang unuy nakapatubuꞌ it kada esa. 
LUK.19.16	Pagsigꞌabut, maat it sang kataawan, ‘Agalen, sang pulung dubli it itiyuduꞌ mu situt aken i natubuꞌ ku.’
LUK.19.17	‘Magayen!’ maat it agalen ya ngayti. ‘Pagsagyaan kuy binwat mu ngayan. Kayti it namuyaan ku nga magkasarigan ka it maski dekeyeng bagay, papamaalaꞌen ku ikaw it sang puluꞌ nga kalansanganan.’
LUK.19.18	Maat siꞌ it sang kataawan, ‘Agalen, itiyuduꞌ mu ngayan situt aken, timnubuꞌ yan it lima paꞌ nga dubli.’
LUK.19.19	‘Ta, in atkayan,’ maat it agalen ya ngayti, ‘pamaalaꞌan muy lima nga kalansanganan.’
LUK.19.20	Sang kataawan siꞌ i nagpatpad baw maat ya, ‘Agalen, waytu nagay pirak mu ngayan. Biyuꞌtungan kuytut lages bawnga itiyaguꞌ ku isaꞌun ega magnisan. 
LUK.19.21	Ka magꞌiꞌlam akut imu sabap maꞌigpit ka. Pagkubraen muy ega ikaw i minlug baw magkayeg ka it ega ikaw i nagpakariga.’
LUK.19.22	Tiyubag kanyat agalen ya ngayti, nga magꞌaat, ‘Maraꞌe-raꞌet talagay adat mu nga uripen! Kat sadili mu ngayan nga inampang, ukumanan ku ikaw. Ka magkaꞌrutan mu na palan nga maꞌigpit aku, nga pagkubraen kuy ega aku i minlug baw magkayeg aku it ega aku i nagpakariga. 
LUK.19.23	Ta, unuka ega iꞌinlug mu duꞌun it mga manigpaꞌutang?
LUK.19.24	Bawnga singkat yay mga duꞌun ngayti. Maat ya, ‘Sigi, pisiꞌen mi i pirak ku ngayan asat kanya, ka idungag duꞌun it nakapatubuꞌ it sang puluꞌ ngayting dubli.’
LUK.19.25	‘Aa bilaꞌ,’ maat nira, ‘Agalen, unuka dungagan paꞌ it sang ribu nay kanya?’
LUK.19.26	Pagtubag ya, maat ya, ‘Matuud tuy iꞌaat ku ngaytut imyu, nga iyan magkasarigan baw mapiyaꞌres, tumbasan kanya nga dungagan i kaya yat kanya. Temed iyan ega magkasarigan baw garusan, maꞌilang talaga i maski sang dekeyeꞌ nga kaya yang lagi. 
LUK.19.27	Baw iyan gasiꞌ nga magkuntraꞌ ngayan it aken, nga ega ireg nira nga pagꞌadiꞌan ku sira, pamisiꞌen mi sira kayti, ka pangimatayen situt adapan ku.’”
LUK.19.28	Napanaw siꞌ na Jesus nga lumangbus na duꞌut Jerusalem. Magꞌuuꞌna si Jesus it mga kaꞌibaan ya. 
LUK.19.29	Iyan adeꞌdeng na sira duꞌun it mga baryu it Betfage baw Betania, nga duꞌun na sira it Mungsuꞌ it Olibo, may itiyaꞌeg ni Jesus it duwang kataawan nga mga alagad ya. 
LUK.19.30	Maat ya it kanira, “Paꞌaduꞌun kamu daꞌan it baryu ngaytit Betfage. Pagꞌabut mi yan duꞌun, may maltegan mi nga uꞌuybun it kabayuꞌ nga asno nga magsesget, nga ega paꞌ mansu. Uꞌbaden mi ka tabanen mi situt aken. 
LUK.19.31	In may mimraw it imyu in unuka pagꞌuꞌbaden mi, aaten mi nga, ‘Pagkaꞌilanganen baꞌ it Ampuꞌan.’”
LUK.19.32	Napanaw nay duwa ngayti nga tiyaꞌeg. Naparagan niray pagꞌaaten ngayti nga asno subung nat inaat ngayti ni Jesus. 
LUK.19.33	Desang pagꞌuꞌbaden na nira i seget, maat i mga tagpuꞌun, “Unuka pagꞌuꞌbaden mi i seget it asno ngayan?”
LUK.19.34	Katubag i duwa ngayti, “Pagkaꞌilanganen baytu it Ampuꞌan.”
LUK.19.35	Tiyaban na nira duꞌun it ki Jesus i uꞌuybun it asno ngayti. Pagꞌabut, ipiyagꞌampilu niray mga gulamen nira bawnga ipiyasakay na nira si Jesus. 
LUK.19.36	Magsasakay na si Jesus nga limnangbus duꞌun it Jerusalem. Buwat it mga taw, ipagꞌamlad nira i gulamen nira duꞌun it dalan, nga tandaꞌ it paggalang baw pagꞌistimar nira it ki Jesus.
LUK.19.37	Iyan adeꞌdeng na duꞌut Jerusalem si Jesus nga magpanadsad na duꞌun it Mungsuꞌ it Olibo, atnat giyaw-giyaw i kadakel ngaytit mga taw. Pagbantugun nira i Ampuꞌang Diyus sabap it muꞌsang mga kalililuꞌan nga bagay nga namuyaan nira. 
LUK.19.38	Maat i ipaggaꞌuy-gaꞌuy nira, “Mabantug i Adiꞌ ngaytu nga tiyaꞌeg it Ampuꞌang Diyus! Nagkagayen tami siꞌ it Ampuꞌang Diyus nga duꞌut langit! Bantugun i Ampuꞌang Diyus nga duꞌun it dibwat it langit!”
LUK.19.39	Temed inaat si Jesus it beken nga mga Pariseo nga magbabayat bulyug ngaytit magpaJerusalem, “Manigtulduꞌ, surarawun muy mga alagad mu ngayan!”
LUK.19.40	Pagtubag ni Jesus, maat ya it kanira, “Matuud i iꞌaat kut imyu nga in papdeken sira, mga batu siꞌ i manggaꞌmaran.”
LUK.19.41	Iyan adeꞌdeng nang banar si Jesus duꞌun it Jerusalem, nga magkalawag ya nat magayen i siyudad, sakaliꞌ nga singgawan ya. 
LUK.19.42	Baw miyampang kanya, nga magꞌaat, “Anin saꞌan, kamu nga mga taga Jerusalem! In maat talagang magkaꞌrutan mi kayti ngaytu in magꞌuꞌunu magkagayen kamu nga matuud duꞌun it Ampuꞌang Diyus! Temed it kaꞌlay ngaytu pagdaꞌgaen mi, aypaꞌ subuk ipagtaguꞌ nayan it imyu. 
LUK.19.43	Aypaꞌ liꞌwan ya, mabut talagay aldaw nga kaliputputun it mga kalaban mi i siyudad mi ngaytu. Kulungun kamu baw gipiten it pabali-bali, nga palinibut may sundaluꞌ na. 
LUK.19.44	Talagang ranggaꞌen nira i siyudad baw puuꞌun niray mga taw duꞌun. Baw maski sangbat nga batu, egay ipaꞌped nira duꞌun it pagruruknuꞌan ya. Pataꞌnan sirat Ampuꞌang Diyus nga muwat it atkayti ngayti sabap ega kinilala mi aku nga tiyaꞌeg ya nga rimibri it imyu.”
LUK.19.45	Pagꞌabut ni Jesus duꞌut Jerusalem, siminled kanya duꞌun it Templo. Piyangimugaw ya i mga manigdagang baw mamagpangalang nga duꞌun it piyakakamaꞌyagan ya. 
LUK.19.46	Maat ya it kanira, “Magbebtang duꞌun it isiyurat nga ampang it Ampuꞌang Diyus,
LUK.19.46	‘Iyan balay ku nga papagsambaan it aken, taꞌwagen nga balay nga papanalanginan.’
LUK.19.46	Temed binwat mi nga pugad nat mga mananakaw!”
LUK.19.47	Bawnga aldaw-aldaw magpanulduꞌ si Jesus duꞌun it Templo ngayti. Temed mga pagbayaꞌen it sasirduti, mga manigpaꞌyag it urdin baw beken nga may mataꞌas nga katengdanan kat mga taw, magtulus sirat ikaꞌimatay nirat ki Jesus ngayti. 
LUK.19.48	Temed ega magkaparagan nira in unuy magayeng buwaten, ka puꞌsat taw, magkasaga sirang banar it mga panulduꞌ ngayti ni Jesus.
LUK.20.1	Iyan kaꞌsa nga aldaw nga magpanulduꞌ ngayti si Jesus duꞌun it piyakakamaꞌyagan it Templo, nga ipagpangadal ya i Magayen nga Baritaꞌ duꞌun it mga taw, inlep kanya it mga pagbayaꞌen it sasirduti, sang siraan it mga manigpaꞌyag it urdin baw mga mataꞌas nga ginuꞌu. 
LUK.20.2	Pagꞌabut nira, maat nirat ki Jesus ngayti, “Isugid mut amen in unuy pudir mu it muwat it itu nga mga bagay. Siyuy minggay it imu it itung pudir?”
LUK.20.3	Katubag si Jesus, maat ya, “Ingkutun ku gasiꞌ kamu. Isugid mi it aken. 
LUK.20.4	Siyuy giyaringan it pudir ni Juan nga mamawtis? Unu, duꞌun it Ampuꞌang Diyus u kat mga taw?”
LUK.20.5	Pagkagneg nira kayti, remeteng-retengan sira, “In aaten ta, ‘Garing duꞌun it Ampuꞌang Diyus,’ aaten ya siꞌ kita, ‘Ta, unuka ega pagpamayaꞌnen mi kanya?’ 
LUK.20.6	Temed in aaten ta gasiꞌ, ‘Garing it taw,’ siguru nga buntalan tamit batu it kadakel ngaytu sabap pagkilalaen nira nga prupitaꞌ si Juan ngayti.” 
LUK.20.7	Aypaꞌ yanay itiyubag nirat ki Jesus, “Ega bayan magkaꞌrutan namen.”
LUK.20.8	“Ta in atkayan,” maat ni Jesus, “ega gasiꞌ isugid kut imyu i pudir ku nga muwat it mga pagbuwaten ku ngaytu.”
LUK.20.9	Siyarunga siꞌ ni Jesus i kadaklan baw nagꞌalimbawa kanya, nga magꞌaat, “May esang taw nga liminwak it luwak nga ubas duꞌun it uma ya. Pagkalwak ya, isiyanaꞌ yat pirang kataawan nga manigꞌuma i ubasan ya ngayti, ka naꞌaduꞌun kanya it belag nga rugar baw kimnaꞌlay kanya duꞌun. 
LUK.20.10	Iyan naꞌbut nay timpu nga pararanas nat ubas, piyapaꞌaduꞌun yay esa nga uripen ya ka mamisiꞌ it kanyang kabagiꞌan duꞌun it mga manigꞌuma ngayting siyanaꞌan ya. Temed pagkalte-kalteg it mga siyanaꞌan ngayti, inugup nira nat pasakit i uripen ngayti nga pagtaꞌgen, baw piyaꞌuliꞌ nirat egay maski unu nga taban.
LUK.20.11	Pagkamuyat tagpuꞌun ngayti, beken siꞌ nga uripen yay tiyaꞌeg ya, temed piyukul ga nira baw talagang binwatan nira kanyat kaꞌeꞌyaꞌan, baw piyaꞌuliꞌ gasiꞌ nga egay maski unu nga taban. 
LUK.20.12	Daꞌga, tiyaꞌeg nagat tagpuꞌun ngayti i ikatlu nga uripen ya. Ta unupat itiꞌen ngayti, biyungadan ga nira bawnga inimugaw.
LUK.20.13	Kaꞌampang i tagpuꞌun ngayti, ‘Unuytu i magayen nga buwaten ku? Aaꞌ daꞌga,’ maat ya, ‘magayen siguru, pagmaꞌa-maꞌalen ku na ngaytung anak ku i paꞌaduꞌunun ku. Siguru basta kanya ngaytu, istimaren nira it magayen.’
LUK.20.14	Arit pagkalteg it mga siyanaꞌan ya ngayti it anak ya na i miyabut, maamaatan sira, ‘Bilaꞌ, wayan nay manunubliyen ngayan! Magayen imatayen tami, isaꞌun maꞌaten nay ubasan ngaytu nga subliyen ya.’ 
LUK.20.15	Egay beken, riyusuban nira, riyayak duꞌun it liꞌwan it ubasan ngayti bawnga inimatay.
LUK.20.15	Ta, unu nayti i buwaten it kanira it tagluwak ngayti? 
LUK.20.16	Kanya nay paꞌaduꞌun, ka puuꞌun yay mga siyanaꞌan ya ngayti. Baw ipaꞌarigra ya siꞌ it beken nga manigꞌuma i ubasan ya ngayti.”
LUK.20.16	Ta it nasepsepan it mga taw i pagpapuntuꞌan it iti nga pagꞌalimbawaen ni Jesus, maat nira, “Sana ega naga magꞌabut yan!”
LUK.20.17	Tiyermek sira ni Jesus it semyek baw iningkut ya. “Ta in atkayan,” maat ya, “unuy ireg sugiden it itu nga isiyurat nga ampang it Ampuꞌang Diyus nga magꞌaat,
LUK.20.17	‘Iyan batu nga ega napakay it mga manigpatindeg it balay, palan yanagay giyamit nga piyakapakseg it balay.’
LUK.20.18	Sepsepen mi tu. Kada temdag situt pakseg ngaytu nga batu, siguradu nga mabekar-bekar. Temed iyan tedagan it batu ngaytu, talagang maremek-remek.”
LUK.20.19	Egay beken, mga manigpaꞌyag it urdin baw mga pagbayaꞌen it sasirduti, kudakpen nira si Jesus ngayti it iti nga uras, ka nasepsepan nira nga siray pagpaꞌiguꞌan it iti nga pagꞌalimbawaen. Temed magꞌiꞌlam naga sira it kadakel it mga taw ngayti, aypaꞌ daꞌsira naga magkaꞌurum.
LUK.20.20	Talagang pagniidan na si Jesus it mga kudakep ngaytit kanya, ka pagꞌelaten niray katimpu sira. Yay binwat nira, may tiyaꞌeg nira nga pirang kataawan nga bilang baklay, nga magbete-beteꞌ it egay antap it nakem nira nga ega magayen. Piyapaꞌaduꞌun sirat ki Jesus ka sigapulun nira kanya kat pagꞌampangen ya, isaꞌun may kadimanda nira kuntraꞌ it kanya, bawnga ipaꞌalima kanya duꞌun it pudir it gubirnadur ngayting magpamegbeg it banwa nira. 
LUK.20.21	Pagꞌabut it mga taw ngayti, iningkut nira si Jesus. Maat nira, “Manigtulduꞌ, magkaꞌrutan namen nga matuud talagay ipagꞌaat baw ipagpanulduꞌ mu. Talagang ega magꞌaliꞌ ka nga tumulduꞌ it kamatuudan nga kaꞌirgan it Ampuꞌang Diyus, maski siyuy magpagneg. 
LUK.20.22	Ta unu bayan, uyun duꞌun it ipiyagꞌurdin ni Moises nga mayad tami it barayadan nga ipagpabayad it Romano ngayting Impiradur nga magsasakep it aten? Unu yan, mapakay u ega?”
LUK.20.23	Temed pagꞌuꞌrutan ni Jesus nga antap it nakem nira, magpandayaꞌ lamang. Aypaꞌ ka maat yat kanira, 
LUK.20.24	“Isini mit aken i pirak ngayan.” Pagkakawaꞌ ya, maat ya, “Ta, kasiyuytu nga rikratu baw ngaran i situt pirak ngaytu?”
LUK.20.24	“Ta, kat Impiradur,” maat i tubag nira.
LUK.20.25	“Ta in atkayan,” maat ni Jesus, “kaꞌilangan nga in unuy bagay duꞌun it Impiradur, simpri ibgay mi. Atkayan naga i duꞌun it Ampuꞌang Diyus.”
LUK.20.26	Naꞌuruꞌ-uruꞌ lamang i antap ngaytit nakem nira nga sigapulun si Jesus kat pangangampangan ya duꞌun it kadadaklan. Baw beken, it naliluꞌ sirat mga itiyubag ngayti ni Jesus, daꞌsira na namagriꞌe-riꞌeng.
LUK.20.27	Sunud siꞌ nga naꞌaduꞌut ki Jesus, mga Saduceo, ka iningkut nira kanya. Mga Saduceo ngaytu, pagpanindegan nira nga ega na egnen it paꞌuliꞌ i mga miyatay. 
LUK.20.28	“Manigtulduꞌ,” maat nira, “may urdin tami nga mga Judio nga isiyurat ni Moises, nga in matay i esang lalaki nga magꞌaꞌasawa na nga ega pay anak nira magꞌasawa, subliyen it sulsug ya it masawa. Ka in manganak sira, ipabetang nga bilang anak naga it natay ngayti. 
LUK.20.29	Ta, paꞌaaten namen ka katꞌesa may pitung nagsulsu-sulsugun nga mga lalaking bulun situt amen. Ta, nangasawa nay panganay. Natay kanya nga egay aꞌanak. 
LUK.20.30	Siyubli it sunud ya i asawa ya ngayti, atkayti naga natay it egay aꞌanak nira. 
LUK.20.31	Atkayti nagay ikatlu, seked it kiyaꞌpusan na nira nga simnubli it babay ngayti it masawa, baw natay nga muꞌsa it ega nakaꞌanak. 
LUK.20.32	Ta, bawnga natay na gasiꞌ i babay ngayti. 
LUK.20.33	Ta kayti, siyu yan duꞌun it pitu ngayti i asawa ya in egnen na ngayan i mga miyatay, it nakaꞌasawa na ngayting muꞌsat kanya?”
LUK.20.34	Pagtubag ni Jesus, maat ya, “Kat kayti ngaytu nga kaꞌgenan, magꞌasa-asawaen i taw. 
LUK.20.35	Temed in asan nat egnen nat paꞌuliꞌ i mga miyatay, iyan mga taw nga inildawan it Ampuꞌang Diyus nga kasled duꞌun it kaꞌadiꞌan ya duꞌut langit, ega na magꞌasa-asawaen sira, 
LUK.20.36	baw ega nayan matay sira. Ka subung na sira it mga anghil. Beken it sira, mga anak nayan it Ampuꞌang Diyus, nga inggen yat paꞌuliꞌ baw binggayan it ega na basta-bastang kaꞌgenan.
LUK.20.37	Ta, sabap gasiꞌ it pagꞌegen ngaytu it paꞌuliꞌ it mga miyatay, maski basaꞌan si Moises, magpamatuud nga egnen talaga sirat paꞌuliꞌ. Sabap kat kanyang katuturanan pasar duꞌun it magsugu nga kayu-kayu nga magdiklap-diklap na, iyan Ampuꞌang Diyus, tiyaꞌwag ya nga Ampuꞌang Diyus ni Abraham, ni Isaac baw ni Jacob.
LUK.20.38	Simpri ega Ampuꞌang Diyus kanya it taw nga patay, in daꞌga egen. Sikayan maꞌyag nga egen siꞌ na Abraham ngayti maski miyatay na sira. Yay matuud, mga miyatay, egen sirang muꞌsa kat pabetang it Ampuꞌang Diyus.”
LUK.20.39	Maat it beken nga mga manigpaꞌyag it urdin, “Magayen talagay tubag mu ngayan, Manigtulduꞌ.” 
LUK.20.40	Ta ega nay nangaas paꞌ nga mingkut it ki Jesus.
LUK.20.41	Mampang si Jesus, maat ya it kanira, “Magꞌuꞌunu maꞌaat it mga manigpaꞌyag it urdin nga Cristo ngaytu nga paꞌaaten, tungtung-inapuꞌ lamang kanya ni David nga adiꞌ ngaytit tagnaꞌ? 
LUK.20.42	It si David ngaytu i miyaat duꞌun it kasuratan ngayan, nga magꞌaat,
LUK.20.42	‘Maat i Ampuꞌang Diyus duꞌun it Ampuꞌan ku nga Cristo,
LUK.20.42	“Kayti madung ka na sinit iwanan ku nga ayun,
LUK.20.43	seked it iyan mga kalaban mu, paꞌampuꞌun ku na nga tutungtungan mana sira it aꞌay mu.”’
LUK.20.44	Kayti si David naga i timnaꞌwag it kanya nga Ampuꞌan ya. Ta, it atkayan, daꞌga maꞌyag nga ega desang tungtung-inapuꞌ ni David i Cristo ngaytu?”
LUK.20.45	Iyan magpapagneg paꞌ i kadakel ngayti, maat ni Jesus it mga alagad ya, 
LUK.20.46	“Iyan magꞌintur kamu kat mga manigpaꞌyag it urdin, nga maꞌireg magpanaw-panaw it masagyad i pakayan nira nga pakayan it mataꞌas. Baw kasasagyaan nira nga pagsaluduꞌan in duꞌun it mataawun nga mga rugar. Baw iyan i kaꞌiꞌirgan nira nga adungan in duꞌun it papagsambaan, mga araꞌdungan nga pagpaꞌdungan it mga matataꞌas. Atnaga in duꞌun it pamagkaraꞌnenan. 
LUK.20.47	Baw pagꞌubsun nira gasiꞌ i kaꞌgenan it mga babay nga balu kat mga ipagpabgay nira. Baw paribasay kutagnepan i mga adat nira nga maraꞌe-raꞌet, pagkaꞌlayen na nira nga panalangin. Talagang subraꞌ naytu nga mabeꞌgat i panriga it kanira.”
LUK.21.1	Duꞌun paꞌ si Jesus it Templo, pagpanigmata ya, naltegan ya i mga manggaden nga magꞌulug duꞌun it pagꞌulugan it pirak nga ipagbegay duꞌun it Templo ngayti. 
LUK.21.2	Naltegan ya gasiꞌ i esang makuriꞌ nga babay nga balu, nga minlug it pira manang sintabus. 
LUK.21.3	Pagꞌampang ni Jesus, maat ya, “Matuud talagay iꞌaat ku ngaytut imyu. Iꞌinlug it makuriꞌ ngayan nga babay nga balu, subraꞌ paꞌ it ipagꞌulug it muꞌsa ngayang beken. 
LUK.21.4	Sabap iyan beken nga mapirak, ipagꞌulug nira, subraꞌ na nga ega na kaꞌilangan nira. Temed kat balu ngaytu, lamang subraꞌ na nga kakuriꞌ ya, iꞌinlug ya nang muꞌsa i eme-emed mana nga ipagkaꞌgen ya.”
LUK.21.5	Pamagrundingen it beken nga mga alagad i Templo ngayti, mga ega basta-bastang lininuꞌ nga batu nga giyamit baw mga ipiyagpabakas nga begay-matag it katataawan duꞌun it Ampuꞌang Diyus. 
LUK.21.6	Temed maat ni Jesus, “Iyan pagletganan mi ngayan nga mga kabalayan ya, maranggaꞌ yan nga muꞌsa. Ka mabut i aldaw nga egay maꞌped nga batu kat pagruruknuꞌan ya nga batu. Ipapuꞌran yan nga muꞌsa.”
LUK.21.7	Pagkagneg it mga alagad, miningkut sira nga magꞌaat, “Manigtulduꞌ, kaꞌnu bayan magꞌabut i paꞌaaten mu ngayan nga mga bagay, baw unuy mga tandaꞌanan nga matuman nay muꞌsa ngayan?”
LUK.21.8	Pagtubag ni Jesus, maat ya, “Magꞌintur kamu nga ega mateꞌag-teꞌag it maski siyu. Sabap dakel yan nga mabut nga mangambuꞌ it ngaran ku, nga maat yan, ‘Aku na ngaytu baytu i Cristo ngayang paꞌaaten,’ baw ‘Timpu naytu it umur.’ Temed ayaw kamut pamayaꞌ kayan. 
LUK.21.9	Baw in makabaritaꞌ kamu it mga kaguluwan baw gira-giraen, ayaw kamut patarantaꞌ. Sabap talagang magꞌabut i mga itu ngaytu, temed ega payan umur it banwa.”
LUK.21.10	Maat paꞌ ni Jesus it kanira, “Magꞌabut yan nga magira-giraen i mga bangsa, mga kaꞌadiꞌan kuntraꞌ it beken nga kaꞌadiꞌan. 
LUK.21.11	Yemegyeg it makekseg i lugtaꞌ, baw kat paꞌari-aring rugar gemtem it masaki-sakit na nga mga getem baw lemkep i mga panalakep. Baw duꞌut langit may maltegan nga kaiꞌiꞌlaman na nga mga bagay baw mga kalililuꞌang tandaꞌanan.
LUK.21.12	Temed parabir magꞌabut i muꞌsa ngaytu, sariyen kamu yan it dakep baw pakuriꞌan kamu, nga panabanen nira duꞌun it papagsambaan ka ukumanan baw pasakitan kamu yan duꞌun, baw ipapirisu paꞌ. Baw sabap lamang it pagsunud mit aken, ipaꞌadap kamu nayan duꞌun it mga adiꞌ baw duꞌun it mga gubirnadur. 
LUK.21.13	Temed egay unu ya kayan, ka iyan i bilang timpu mi nga pamatuud it aken duꞌun it kanira. 
LUK.21.14	Paksegen mi lamang i nakem mi, nga ega palibegan it pikiran i panunubag mi in sumaryaen kamu na. 
LUK.21.15	Sabap aku ngaytu i megay it imyu it pangangampang mi nga may ega basta-bastang kasepsep, nga ega kaya nga tubagan u pakidaꞌgan it maski siyu nga mga kakuntraꞌ mi.
LUK.21.16	Talagang ilangen kamu it mga giyaringan mi, mga sulsug, mga kaduguꞌan nga beken baw mga iba-iba mi, baw iyan beken it imyu, imatayen. 
LUK.21.17	Talagang isgan kamu it muꞌsang taw sabap it pamayaꞌ mit aken. 
LUK.21.18	Temed yay matuud, maski sang naay nga buꞌuk mi, egay maꞌilang basta ega ipiyabetang-betang it Ampuꞌang Diyus. 
LUK.21.19	Baw basta maneꞌteꞌ i pamayaꞌ baw pagsarig mit aken maski maat pagpakuriꞌan kamu, siguradung maꞌimyu i kaꞌgenan nga egay kaskedan.
LUK.21.20	Iyan basta mamuyaan mi nga pagkukulungun nat mga sundaluꞌ i Jerusalem, siguruun mi na nga adeꞌdeng nay karanggaꞌan ya. 
LUK.21.21	Basta mamuyaan mi tu, iyan mga taga Judea, kaꞌilangan nga malagyu duꞌun it kabubukidan. Iyan mga taga Jerusalem, kaꞌilangan nga limiꞌwan nga lagi. Baw ega na muliꞌ duꞌun it siyudad ngaytu i mga taw duꞌut urumaan. 
LUK.21.22	Sabap naꞌrutan mi na nga miyabut nay timpu nga pagtuman it muꞌsang ipiyagsasar nga panriga nga magbebtang duꞌun it magsusurat nga ampang it Ampuꞌang Diyus, pasar it Jerusalem ngaytu. 
LUK.21.23	Kaꞌildaw-ildaw talaga i iyan magbebteng baw may paduduꞌun it iyan nga mga aldaw. Sabap talagang mabut i ega basta-bastang kakuriꞌan situt itu nga rugar, nga iseg it Ampuꞌang Diyus it itu nga bangsa. 
LUK.21.24	Dakel i matay it tarep basiꞌ baw iyan beken panabanen nga dakepan kat muꞌsang bangsa.
LUK.21.25	Mabut i timpu nga may maltegan nga mga tandaꞌanan duꞌun it aldaw, bulan baw duꞌut mga bituꞌun. Situt banwa makbaan baw matarantaꞌ i muꞌsang bangsa it dagurdur baw pamkas it langeb nga ega na namasaan it kaꞌlay. 
LUK.21.26	Iyan mga taw, maꞌawaꞌan it ginawa it pangiꞌla-iꞌlam sabap it kapipikir nira it mga kagatdan nga mabut it banwa, sabap payegyegen i muꞌsang langit it keseg it guna it Ampuꞌang Diyus. 
LUK.21.27	Bawnga maltegan aku nga Taga Langit nga Ipiyanganak it Taw, nga magpangindelangan it kunum, nga maꞌyag i ega basta-bastang guna ku baw kadakulat kabantugan ku. 
LUK.21.28	Ta, in magpapuꞌun nat magꞌabut i muꞌsa ngaytu, sumagya kamu na. Paksegen mi nay nakem mi, sabap adeꞌdeng na talagay panribri it imyu.”
LUK.21.29	Bawnga nagꞌalimbawa si Jesus nga ipiyagneg yat kanira, nga magꞌaat, “Pagmumuyaen mi i kayu nga igos baw beken nga kayu. 
LUK.21.30	Basta magpandaꞌun na sira, simpri magkaꞌrutan mi nga adeꞌdeng nay panginit nga timpu. 
LUK.21.31	Ta, atkayan naga yan, basta mamuyaan mi nga magꞌabut na i mga bagay ngaytu, magkaꞌrutan mi na nga adeꞌdeng na talagay timpu nga pagꞌadiꞌan nat Ampuꞌang Diyus i muꞌsang katataawan. 
LUK.21.32	Kamatuudan talagaytu, nga ega mapuuꞌ i itung bangsat taw seked it ega paꞌ natuman i muꞌsa ngaytu. 
LUK.21.33	Mabut i timpu nga maꞌawaꞌ i langit baw banwa, temed talagang egay kaꞌawaꞌan it mga ampang ku, matuman nga muꞌsa.
LUK.21.34	Beteꞌ magꞌintur kamu nga ega yay subrang pagragaen mi, pagkasagyaan baw pagmaꞌinimnun. Baw inturun mi nga ega yanay magdadaꞌeg kat nakem mi nga yay pagpipikiren mi nga pirmi, mga bagay kat kayti nga kaꞌgenan. Ka basta atkayan, siguradu talaga nga matarantaꞌ kamu pagꞌabut ku, ka daꞌkamu alistu. 
LUK.21.35	Sabap yay matuud, kabilangan it pamaꞌuliꞌ ku situ, subuk balatik nga nasalyaan, ka matarantaꞌ nga matuud i muꞌsang taw situt sinirungat langit. 
LUK.21.36	Aypaꞌ magꞌaꞌalistu kamu nga pirmi, baw pirming magpanalangin nga magꞌangut it ega maꞌunu i pamayaꞌ baw pagsarig mit aken pagꞌabut it mga kakuriꞌan ngaytu. In daꞌga, makateꞌteꞌ kamu, isaꞌun masagya kamu nga kaꞌadap it aken nga Taga Langit nga Ipiyanganak it Taw it egay pagꞌiꞌlaman.”
LUK.21.37	Ta, it duꞌun na sirat Jerusalem, basta aldawun, magpanulduꞌ si Jesus duꞌun it Templo. Basta delem na, mapanaw kanya. Duꞌun nay pagpaꞌaldawan ya it Mungsuꞌ it Olibo. 
LUK.21.38	Aypaꞌ mamagꞌadle-adlem i mga taw nga magꞌaduꞌun it Templo ngayti, isaꞌun kapagneg it mga ipagpanulduꞌ ni Jesus.
LUK.22.1	Magꞌadeꞌdeng-magꞌadeꞌdeng i Pistaꞌ it Tinapay nga Egay Ipagpaꞌalsa, nga pagtaꞌwagen it Tiyaꞌliban.
LUK.22.2	Iyan mga pagbayaꞌen it sasirduti baw mga manigpaꞌyag it urdin, sigi nga pagrundingen nira in magꞌuꞌunu maꞌimatay si Jesus it ega dalaꞌan sirat mga taw. Sabap yanayti, magꞌiꞌlam sira naga it mga taw ngayti nga magkasaga it panulduꞌ ya.
LUK.22.3	Ta, piyanakman na ni Satanas si Judas Iscariote, esa kat sang puluꞌ baw duwa ngayting mga alagad, nga idagang ya si Jesus. 
LUK.22.4	Aypaꞌ ka napanaw na si Judas ngayti, nga nagpakiꞌupakat duꞌun it mga pagbayaꞌen it sasirduti baw mga pagbayaꞌen it guwardiya it Templo, nga in magꞌuꞌunu makadagang ya si Jesus duꞌut kanira. 
LUK.22.5	Namagkasagya sira baw simnanggup nga begayan kanya it pirak. 
LUK.22.6	Siyagyaan ni Judas i isiyanggup nira ngaytit kanya. Ta, gimnaring sikayti, timnulus na kanya it timpu nga makapaꞌalima ya si Jesus duꞌun it mga kudakep ngayti, it ega mamuyaan it kadadaklan.
LUK.22.7	Miyabut nay aldaw nga papuꞌun nat Pistaꞌ it Tinapay nga Egay Ipagpaꞌalsa, aldaw nga ipagꞌimatay it uꞌuybun it tupa nga kaꞌadatan it Pistaꞌ it Tiyaꞌliban. 
LUK.22.8	Singkat ni Jesus si Pedro baw si Juan ngayti nga mga alagad ya. Maat yat kanira, “Mapanaw kamu ka simpanen mi i adat it pangiyapun ngaytu nga Tiyaꞌliban isaꞌun makaꞌen tami.”
LUK.22.9	“Ay ari, Agalen, i ireg mu nga pagsimpanan namen?” maat nira.
LUK.22.10	“Atkaytuy buwaten mi,” maat ni Jesus, “paꞌaduꞌun kamu it siyudad. Pagꞌabut mi yan duꞌun, may maꞌanuꞌan mi yan nga esang lalaki nga magtitibeng it bangaꞌ nga sasaꞌgeban. Dasunun mi na kanya seked duꞌut balay nga abutun ya. 
LUK.22.11	Baw aaten mi i tagbalay, ‘Ipagpaꞌingkut bayat amen it Manigtulduꞌ namen in ari seled nga mapakay nga pangaꞌnan yat pangiyapun ngaytu nga Tiyaꞌliban, nga sang siraan nagat mga alagad ya.’ 
LUK.22.12	Ta, itulduꞌ ya nayan it imyu i esa nga malayaw nga seled duꞌun it dibwat, nga kumplitu nat garamiten. Duꞌun nat iyan nga seled i pagsimpanan mi.”
LUK.22.13	Napanaw nay duwa ngayti, baw naꞌanuꞌan nira nga matuud i kumpur inaat ngayti ni Jesus it kanira. Egay beken, nagsimpan na sira it pangiyapun nga adat it iti nga pistaꞌ.
LUK.22.14	Iyan naꞌbut nay uras, miyadung na si Jesus duꞌun it papangaꞌnan, sang siraan it mga alagad ya ngayti. 
LUK.22.15	Maat ni Jesus it kanira, “Subrang ireg ku nga ireg nga sang tamiyan i magkaraꞌnen it Tiyaꞌliban ngaytu nga pangiyapun, parabir aku lumabay it kakuriꞌan. 
LUK.22.16	Ka matuud talagay iꞌaat kut imyu nga ega naytu kumaꞌen akut sumaꞌup it itu ngaytu seked it ega paꞌ matuman i pagpapuntuꞌan kaytu duꞌun it kaꞌadiꞌan it Ampuꞌang Diyus.” 
LUK.22.17	Singkel na ni Jesus i iꞌimnan. Pagkaskel, bawnga nanalangin ka nagpasalamat. Pagkatupus ya, ipiyakawaꞌ ya. Maat ya it mga alagad ya ngayti, “Iya, pagbagiꞌ-bagiꞌan mit minum. 
LUK.22.18	Ka matuud talagay iꞌaat kut imyu nga garing kayti, daꞌku na minum it letes it ubas ngaytu seked it ega paꞌ miyabut i kaꞌadiꞌan it Ampuꞌang Diyus.”
LUK.22.19	Bawnga kimnuꞌmit si Jesus it tinapay. Pagkapasalamat ya duꞌun it Ampuꞌang Diyus, biyagiꞌ ya na bawnga ibinggay duꞌun it mga alagad ya ngayti. Maat ya, “Ituꞌun, bilug kuytu nga buwateng salisi kat ikaribri mi. Buwaten mi tu nga pirmi nga pagdemdem mi it kamataynen ku.”
LUK.22.20	Pagkakaꞌen nira, iꞌimnan siꞌ i singkel ya. Maat ya, “Rugud it iꞌimnan ngaytu, keseg it baꞌgung pakiꞌupakat it Ampuꞌang Diyus kat katataawan, nga egay beken nga keseg ngaytu in daꞌga sadili ku nga duguꞌ nga ipaturuꞌ ku sabap it imyu.
LUK.22.21	Temed kayti, kaꞌibaan ku naga it magkaꞌen i bayaꞌen it mga kuꞌimatay it aken. 
LUK.22.22	Talagang maꞌimatay aku nga Taga Langit nga Ipiyanganak it Taw, ka simpri matuman i ipiyabetang-betang it Ampuꞌang Diyus. Temed talagang subraꞌ nga makuriꞌ i magꞌaꞌareg it bayaꞌen ngayan!” 
LUK.22.23	Pagkagneg it mga alagad ngayti, magꞌingku-ingkutun sira in siyu manggid it kanira i muwat it atkayti ngayti.
LUK.22.24	Beken paꞌ nga binwat it mga alagad ngayti, magdaꞌe-daꞌegen sira in siyu manggid it kanira i kilalaen nga piyakamataꞌas. 
LUK.22.25	Pagkamuya ni Jesus kayti, maat ya it kanira, “Iyan mga adiꞌ it mga taw nga ega magkilalat Ampuꞌang Diyus, maꞌigpit i pamegbeg nira it mga pagsasakpen nira ngayti. Baw iyan beken nga mga magpupudir ngaytu, ireg nira nga panaꞌwag it kanira, Nakman nga Manigtabang it Katataawan. 
LUK.22.26	Temed kamu, ega atkayan. In daꞌga iyan piyakamataꞌas, dapat nga ipabetang yay sadili ya nga timawaꞌ lamang, baw iyan magpamaalaꞌ, manigsirbi naga it mga kaꞌibaan ya. 
LUK.22.27	Ka siyu bay subraꞌ nga mataꞌas, iyan magꞌaꞌdung duꞌun it papangaꞌnan u iyan manigtarakan? Daꞌga baꞌ iyan nga pagtarakanan? Temed aku nga Ampuꞌan mi, kaꞌiba-iba mi nga bilang manigsirbi mi.
LUK.22.28	Talagang kamu, naneꞌteꞌ nga iba ku kat mga nalabayan ku nga kakuriꞌan nga bilang sukdan it aken. 
LUK.22.29	Ta, in magꞌuꞌunu pagꞌaꞌargan akut Amaꞌ ku nga duꞌun it langit it pagkaꞌadiꞌ, atkayan naga pagꞌaꞌargan ku kamu ngaytu it pagkaꞌadiꞌ, 
LUK.22.30	isaꞌun sang tamiyan i magkaꞌen baw magꞌinum duꞌun it kaꞌadiꞌan ku. Baw kaꞌibaan ku na kamu kat pamegbeg ku ngaytut mga taawan ku nga bilang tungtung-inapuꞌ it sang puluꞌ may duwang iriyasyaꞌ ni Israel.”
LUK.22.31	Bawnga maat ni Jesus it ki Simon Pedro, “Simon, pagꞌangutun kamu ni Satanas nga sukda-sukdanan ya. Ta, ipagpalugut nga kamung muꞌsa, masukdanan i pamayaꞌ mi. 
LUK.22.32	Temed ta, ipiyanalangin ku naga, Simon, nga ega kapangindiꞌ ka it pamayaꞌ mut aken. Bawnga in kasinguliꞌ ka na baw makaꞌuliꞌnang kemseg i pamayaꞌ mut aken, paksegen mu i pamayaꞌ it mga kaꞌibaan mu ngaytu nga mga sulsug mu kat pamayaꞌ.”
LUK.22.33	Katubag si Pedro, “Yay matuud, Ampuꞌan, ega patuduꞌan ku ikaw. Maski pirisuun u imatayen ka paꞌ, iba mu yan aku.”
LUK.22.34	Temed pagtubag ni Jesus, maat ya, “Kamatuudan tuy iꞌaat kut imu, Pedro, nga parabir tumaraꞌuk i manuk mabway nga kukuꞌ-aldaw, tulu na nga paylu mu sabap it aken.”
LUK.22.35	Bawnga iningkut ni Jesus i mga alagad ya ngayti, maat ya, “Ta unu, iyan tiyaꞌeg ku ngayan kamu nga mapanaw nga maat ku ngayan, ayaw kamut pagbalun it ipagꞌalang, pagbetangan it ipagꞌildaw it imyu, u panggaganti it talumpaꞌ, unu, nakuriꞌan kamu?”
LUK.22.35	“Ta, ega,” tubag nira.
LUK.22.36	“Temed kayti,” maat ni Jesus, “magayen ega palimbay kamu. In may ipagꞌalang mi u pagbetangan ngayan, pirisiꞌnen mi na. Iyan egay yuꞌgut baw egay iꞌalang ya kaytu, magayen ipaꞌalang yay gulamen ya ka malang it kanyang yuꞌgut. 
LUK.22.37	Sabap ipagꞌaat kut imyu nga matuman situt aken i pagꞌaaten it kasuratan ngayan nga magꞌaat,
LUK.22.37	‘Ipiyabetang kanya nga kaꞌuyutan it mga mamagbuwat it karaꞌe-raꞌetan.’
LUK.22.37	Sabap iyan mga magsusurat nga pasar it aken, magkatuman na.”
LUK.22.38	Maat i mga alagad ngayti ni Jesus, “Ampuꞌan, wayni na bay duwa nga kayuꞌgutan.”
LUK.22.38	“Seked na daꞌan sikayan,” maat ni Jesus.
LUK.22.39	Subung nat pagbuwaten ni Jesus garing it pagꞌabut nira duꞌun, napanaw siꞌ kanya nga gimnaring duꞌun it siyudad, ka naꞌaduꞌun it Mungsuꞌ it Olibo. Miyayat kanya i mga alagad ya ngayti. 
LUK.22.40	Pagꞌabut nira duꞌun, maat ya it kanira, “Magayen manalangin kamu isaꞌun daꞌkamu daꞌgen it maraꞌe-raꞌet in sukdanan i pamayaꞌ mit aken.”
LUK.22.41	Bawnga nagpaꞌala-alaid si Jesus duꞌut kanira it may sang buntal. Limningkuꞌud kanya baw nanalangin. 
LUK.22.42	“Amaꞌ,” maat ya, “in mapakay mu, sana ega na ipatabus muy pagdadarapaꞌen ku ngaytu nga kakuriꞌan. Temed ega aken nga kaꞌirgan i masunud, in daꞌga imu nga kaꞌirgan.” 
LUK.22.43	Iyan magpanalangin na ngayti kanya, miyabut i esang anghil nga garing duꞌun it langit. Piyakseg yay nakem ni Jesus ngayti. 
LUK.22.44	Ereꞌeret nga keber-keber it seled ya. Aypaꞌ nanalangin kanya it pagꞌubsu-ubsun ya nay kat nakem ya. Magrarapatak duꞌut lugtaꞌ i liꞌnget ya nga magturuꞌ nga may uyut na nga duguꞌ.
LUK.22.45	Timnindeg kanya pagkatupus yat panalangin, baw nagpaꞌuliꞌ duꞌun it mga alagad ya ngayti. Abutan ya, mamagꞌigaꞌ na, ka mamagkasmek sira gasing banar. 
LUK.22.46	Siyulag ya sira baw maat ya, “Unuka magꞌigaꞌ kamu na? Magbangun kamu ka manalangin isaꞌun daꞌkamu daꞌgen it maraꞌe-raꞌet in sukdanan i pamayaꞌ mit aken.”
LUK.22.47	Magꞌampang paꞌ si Jesus, miyabut nay dakel na nga pagtaw nga magbabayaꞌ it ki Judas ngayti nga kaꞌuyutan it sang puluꞌ baw duwa ngayting alagad ya. Diri-diritsu si Judas duꞌun it ki Jesus ka arkan ya. 
LUK.22.48	Temed kaꞌampang si Jesus, maat ya, “Unuytu, Judas, pagꞌarkan mu aku nga Taga Langit nga Ipiyanganak it Taw ka, tandaꞌ ngaytut pagmaꞌal, ipagpakilala mu aku kat mga kudakep ngayat aken?”
LUK.22.49	Pagkamuya it beken ngayting mga alagad ya it atkayti na palan, maat nira, “Ampuꞌan, unu, manigbas kami na?” 
LUK.22.50	Pagbarut it sang kataawan nga alagad it yuꞌgut ya, pagtigbas. Uripen it Piyakamataꞌas nga Sasirduti i tinigbasan ya. Napalung i naꞌiguꞌ nga talinga nga ayun kat iwanan.
LUK.22.51	Pagkalteg ni Jesus, maat ya, “Ayaw. Pataꞌnan mi na lamang sira.” Bawnga tiyapal yay talinga ngayti ka ipiyaꞌuliꞌnan.
LUK.22.52	Bawnga inaat ni Jesus i mga pagbayaꞌen it sasirduti, mga pagbayaꞌen it guwardiya it Templo baw mga mataꞌas nga ginuꞌu nga duꞌun, nga magpandakep na ngaytit kanya. Maat ya it kanira, “Unuytu, adimaat magpangukus aku nga kuntraꞌen i gubirnu, ka rangkap kamu nat basiꞌ, nga kat beken pupukul na, i miyabut ngaytu? 
LUK.22.53	It aldaw-aldaw magpanulduꞌ aku duꞌun it Templo, temed ega naga diyakep mi aku duꞌun. Takaꞌ kayti na ngaytu nga delem, piyaꞌintulutan kamu nga makatimpu. Baw piyabayaꞌan na si Satanas nga tabusun yay kubwaten ya nga karaꞌe-raꞌetan.”
LUK.22.54	Egay beken, tiyaban si Jesus it mga dimnakep ngaytit kanya duꞌun it balay it Piyakamataꞌas nga Sasirduti. Ki Pedro, nagparurumbayaꞌ naga. 
LUK.22.55	Pagꞌabut duꞌun, binwat it mga guwardiya ngayti, nagduꞌput nat apuy duꞌun it pagkakaliputputan nga kamaꞌyagan, ka dagpiꞌan nira. Ta, nagpakidagpiꞌ na duꞌut kanira si Pedro. 
LUK.22.56	Naltegan it esang manigsirbi nga babay si Pedro ngayting nagpakidagpiꞌ. Pagkalteg ya, liniling yat magayen baw maat ya, “Kaꞌibaan naga ni Jesus ngayan i itung taw.”
LUK.22.57	Temed piyayluwan ni Pedro, nga magꞌaat, “Bilaꞌ, daꞌga! Ega bayan magkakilalaan ku kanya.”
LUK.22.58	Ega siꞌ naꞌlay, may sang kataawan siꞌ nga nakalteg it kanya. Maat ya, “Kaꞌuyutan ka naga baꞌ nira!” Temed nandaꞌga-daꞌga siꞌ si Pedro.
LUK.22.59	Nagtaꞌlib i mga sang uras, ipagpadaꞌeg nat sang kataawan nga magꞌaat, “Talagang kaꞌibaan ya naga bay itung taw, ka taga Galilea baytu.”
LUK.22.60	Temed tiyubag kanya ni Pedro nga magꞌaat, “Bilaꞌ, taꞌway in unuy pagꞌaaten mu ngayan!” Magꞌampang paꞌ si Pedro, dengan it timnaraꞌuk nay manuk. 
LUK.22.61	Ta, duꞌut seled it balay ngayti, limningaw si Jesus duꞌun it ki Pedro baw tiyermek yat semyek. Pagkalteg ni Pedro, nademdeman ya i ipiyagꞌaat ngayti ni Jesus it kanya, nga “Parabir tumaraꞌuk i manuk mabway nga kukuꞌ-aldaw, tulu na nga paylu mu sabap it aken.” 
LUK.22.62	Nanliꞌwan na kanya. Siminggaw kanya it ega pateng nga sugaw.
LUK.22.63	Si Jesus ngayti, pagteger-tegeren na baw pagtiꞌkulan na it mga magtatandaꞌ ngaytit kanya. 
LUK.22.64	Tiyagnepan niray rupa ya baw pagsariyen it ingkut, nga magꞌaat, “Pintuꞌun mu! Siyuy nagpasakit it imu?” 
LUK.22.65	Baw dakel-dakel na nga panibabaꞌ nirat ki Jesus ngayti.
LUK.22.66	Magpangyag, nagtingped i muꞌsang kaꞌuyutan it Sanedrin, nga mga mataꞌas nga ginuꞌu, mga pagbayaꞌen it sasirduti baw mga manigpaꞌyag it urdin. Baw piyaꞌadap nira si Jesus duꞌut katingpedan nira ngayti. 
LUK.22.67	Bawnga maat nira it ki Jesus ngayti, “Isugid mut amen in ikaw na talaga i isiyanggup nga Cristo!”
LUK.22.67	Katubag si Jesus, maat ya, “Maski isugid kut imyu, ega naga yan pakimatuudun mi. 
LUK.22.68	Bawnga in ingkutun ku gasiꞌ kamu, daꞌkamu naga yan tumubag. 
LUK.22.69	Temed yay matuud, garing kayti madung aku na nga Taga Langit nga Ipiyanganak it Taw duꞌun it iwanan nga ayun it landaw nga gunaan nga Ampuꞌang Diyus.”
LUK.22.70	“Ta in atkayan palan, ireg mung sugiden, Anak ka it Ampuꞌang Diyus!” maat i muꞌsa ngayti nga nagtingped.
LUK.22.70	“Eeꞌ, matuud bay inaat mi ngayan,” maat siꞌ ni Jesus.
LUK.22.71	Bawnga maamaatan sirang muꞌsa, “Ta, unuka kaꞌilangan tami paꞌ i pamatuud it beken, it talinga ta nay nakagneg it ega bela-belag nga baꞌbaꞌ i liniꞌwanan it iyang ampang ka kanya na?”
LUK.23.1	Ta, egay beken, timnindeg na i muꞌsa ngayting mga kaꞌuyutan it Sanedrin, ka sang siraan nay timnaban it ki Jesus duꞌun it Romano nga gubirnadur nga si Pilato. 
LUK.23.2	Ipiyaꞌapyat na niray dimanda nira nga magꞌaat, “Nadakep namen i itung taw nga magpaneꞌag-teꞌag it mga kabanwa namen. Baw pagpaaren ya gasiꞌ, nga egay magbayad it mga barayadan duꞌun it Impiradur. Baw dungag paꞌ kayan, pagpapamayaꞌnen yay katataawan nga kanyay Cristo ngayting isiyanggup nga magꞌadiꞌ it amen.”
LUK.23.3	Pagkagneg ni Pilato kayti, iningkut ya si Jesus ngayti. Maat ya, “Unu, ikaw na i Adiꞌ it mga Judio?”
LUK.23.3	Katubag si Jesus, “Eeꞌ, matuud i inaat mu ngayan.”
LUK.23.4	Pagkagneg ni Pilato, inaat yay mga pagbayaꞌen ngaytit sasirduti baw magbabayat kanira nga mga taw, “Egay magkaꞌanuꞌan ku nga kasalaꞌan nga binwat it itung taw.”
LUK.23.5	Temed ipagpadaꞌeg nira, nga magꞌaat, “Talagang kat ipagpangadal ya ngayan, pagpaꞌulu-uluwan yay katataawan kat muꞌsang banwa nameng mga Judio nga kuntraꞌen i gubirnu. Piyapuꞌnan yat buwat ya ngaytu, duꞌun it Galilea. Kayti unupat situ naytu.”
LUK.23.6	Pagkagneg ni Pilato, “Ay unu,” maat ya, “taga Galilea kanya?” 
LUK.23.7	Ta, it naꞌrutan ni Pilato nga taga duꞌun it pagsasakpan it adiꞌ nga si Herodes, egay beken, ipiyataban ya duꞌut kanya si Jesus, sabap kat iting timpu duꞌun gasiꞌ it Jerusalem si Herodes ngayti.
LUK.23.8	Nakasagya nga banar si Herodes, pagkalteg yat ki Jesus ngayti, ka dakel na nga magkabaritaꞌan ya pasar it kanya. Ta, naꞌlay na nga kultegan ya. Pagꞌiꞌinawaren ya nga muwat si Jesus it kalililuꞌan nga bagay isaꞌun makalteg kanya. 
LUK.23.9	Aypaꞌ ka ubus ingkutun, ingkutun ya si Jesus ngayti. Temed egay maski sang tagaꞌ nga tubag ni Jesus. 
LUK.23.10	Mga pagbayaꞌen ngaytit sasirduti baw mga manigpaꞌyag it urdin, duꞌun naga. Baw talagang ipagpadaꞌeg na nira, nga sigi-sigi na nga paliꞌwan nirat mga bagay nga nasalaꞌan nirat ki Jesus ngayti.
LUK.23.11	Ta, unupat tinibabaꞌ na baw tiyeger-teger na ni Herodes baw mga sundaluꞌ ya si Jesus ngayti. Piyapakayan nira nat mabakas nga pakayan bawnga ipiyaꞌuliꞌ kanya ni Herodes duꞌun it ki Pilato. 
LUK.23.12	Kat iti nga laging aldaw, nagkagayen na na Herodes duwa ni Pilato, nga dati nga nagkakuntraꞌ.
LUK.23.13	Tiningped ni Pilato i mga pagbayaꞌen it sasirduti, mga mataꞌas nga ginuꞌu baw kadakel it mga taw. 
LUK.23.14	Pagkatingped nira, maat ya it kanira, “Tiyaban mi situt aken i itung taw, uyut i dimanda mi nga maat mi, pagpaꞌulu-uluwan yay katataawan nga kumuntraꞌ it gubirnu. Ta, siyumarya ku kanya kat adapan mi. Ta, naliling ku nga egay kamatuudan it mga ipagdimanda mit kanya. 
LUK.23.15	Atkayan gasiꞌ i ki Herodes, aypaꞌ ka ipiyaꞌuliꞌ ya naga situt aken i taw ngaytu. Egaytuy binwat ya nga dapat betanganan kanyat ukuman nga kamataynen. 
LUK.23.16	Yanayan lamang i buwaten kut kanya, paripdasan ku, bawnga iparibri ku kanya.”
LUK.23.17	Ta it inugaliꞌ nat gubirnadur nga kada Pistaꞌ it Tiyaꞌliban, may ipagpaliꞌwan ya nga sang kataawan kat pagkapirisu, in siyu-siyuy maꞌirgan it kadakel nga angutun nira, aypaꞌ ka kaꞌilangan may ipaliꞌwan ya siꞌ nga sang kataawan it iti nga pistaꞌ. 
LUK.23.18	Ta, pagkagneg nira it ampang ngayti ni Pilato, derengan nga nanggaꞌmaran i kadakel nga magꞌaat, “Imatayen yan i iyang taw, si Jesus ngayan! Iyan i ipaliꞌwan kat pagkapirisu, si Barrabas!” 
LUK.23.19	Ikiyapirisu ni Barrabas ngayti, kaꞌuyutan kanya it tagnang kaguluwan duꞌun it siyudad it Jerusalem ngayti nga kuntraꞌ it gubirnu baw nangimatay kanyat taw.
LUK.23.20	Daꞌga, miyampang naga si Pilato nga ipiyagneg yat kanira, ka yan talagay kat nakem ya, ireg ya nga iribri si Jesus. 
LUK.23.21	Temed ipaggaꞌu-gaꞌuy nat kadakel, nga magꞌaat, “Iransang kanya duꞌun it krus! Iransang kanya duꞌun it krus!”
LUK.23.22	Katlu saꞌupun ni Pilato nga maat ya it kanira, “Kaꞌaiꞌ? Unu nay nabwat ya nga maraꞌe-raꞌet? It ega nagay magkaliling ku nga in unuka maꞌimatay kanya, subung nat inaat ku ngayan nga paripdasan ku na lamang kanya bawnga iparibri.”
LUK.23.23	Temed atgat giyaw-giyaw i mga taw ngayti. Ipagpadaꞌeg nira nga talagang kaꞌilangan iransang si Jesus duꞌun it krus. Ta, it atkayti na, nandaꞌeg na sira. 
LUK.23.24	Aypaꞌ ka napikir ni Pilato nga paꞌuyunan ya na lamang i kaꞌirgan it mga taw ngayti. 
LUK.23.25	Yanayti nga matuud i ipiyaliꞌwan ya kat pagkapirisu, taw ngayti nga ikiyapirisu ya, kaguluwan nga pagkuntraꞌ it gubirnu baw pangimatay, ka yay pagꞌingeꞌreten it kadakel. Baw si Jesus ngayti, ipiyagꞌintergaꞌ ya na duꞌun it rumansang nat kanya duꞌut krus, isaꞌun mabwat i kaꞌirgan it kadakel ngayti.
LUK.23.26	Iyan kiyarguꞌ nat mga sundaluꞌ si Jesus baw magpanaw na nga manransang nat kanya, naragpangan niray magpapasiyudad nga esang lalaki nga pagpangaranat ki Simon nga taga Cirene. Iriyeges nira nga pasaꞌnen yay krus nga ransangan nirat ki Jesus ka mayaꞌ na kanya nga magdadasun it ki Jesus ngayti. 
LUK.23.27	Dakel nga mga taw nga mamagdadasun it ki Jesus, pati mga babay nga mamagsugaw i magpanaw ka mamagkasmek it kanya. 
LUK.23.28	Liningaw sira ni Jesus baw maat ya it kanira, “Kamu nga mga babay it Jerusalem, ega sugawan mi aku. Iyan i sugawan mi, bilug mi nga sadili baw mga anak mi. 
LUK.23.29	Ka dedemdemen mi tu. Mabut i aldaw nga maamaatan i mga taw, ‘Talagang magayen pay kabetangan it mga babay nga ega magꞌanak baw egay paduduꞌun.’ 
LUK.23.30	Sabap kat iyan nga aldaw, pagsekaten nayat katataawan i mga bukid baw mga bulud, nga maat nira yan, ‘Sigi, pegsanan mu na kami isaꞌun mataburan kami na!’ 
LUK.23.31	Ka in atkaytuy ipagpabetang it aken nga egay kakasalaꞌan, unu na sadaw i mabetangan mi nga mga Judio? Ka in magpangimpus i egen paꞌ nga kayu, daꞌga subraꞌ na nga mangimpus i laꞌun na?”
LUK.23.32	Piyabayaꞌ gasiꞌ it mga sundaluꞌ i duwang kataawan nga barapakun, ka ipaꞌibat ki Jesus ngayti nga imatayen. 
LUK.23.33	Pagꞌabut nira duꞌun it esang rugar nga pagpangaranat Barungutan, iriyansang na nira si Jesus duꞌut krus, pati duwa ngayti nga mga barapakun, iriyansang na gasiꞌ. Esay kat iwanan ya nga ayun i piyatindegan, esa kat gibang ya nga ayun. 
LUK.23.34	Sakaliꞌ nga miyampang si Jesus. Maat ya, “Amaꞌ, pasinsiyaen mu naga sira, ka egaytu magkaꞌrutan niray pagbuwaten nira ngaytu.” Bawnga binwat it mga sundaluꞌ ngayti, namagpintuꞌan sira ka piyagbagiꞌ-bagiꞌan nira i pakayan ya.
LUK.23.35	Iyan beken nga mga taw, duꞌun lamang mamagtitindeg ka mamagpanleteg. Mga pagbayaꞌen it mga Judio, paglibaken na nira si Jesus. Maat nira, “Magkaparibri yay beken. Ta kayti kaꞌilangan iribri ya nay sadili ya, in talagang kanya na nga matuud i Cristo ngayang piniliꞌ it Ampuꞌang Diyus.”
LUK.23.36	Pagteger-tegeren gasiꞌ kanya it mga sundaluꞌ. Inlep nira nga magtataban it maꞌagsem nga irimnun ka ipaꞌinum it kanya. 
LUK.23.37	Baw maat nira, “In talagang Adiꞌ ka it mga Judio, sigi, iribri muy sadili mu nga bilug!”
LUK.23.38	Duꞌun it dibwa-dibwat it ulu ya, may isiyurat nga tulung kaꞌampangan i giyamit, Ginirego, Liyatin baw Hinebreo, nga magꞌaat, “Adiꞌ tu it mga Judio.”
LUK.23.39	Pagtibabaꞌen gasiꞌ kanya it sang kataawan ngayti nga iriyansang nga magꞌaat, “Daꞌga baꞌ maat mu ngayan Cristo ka? Ta, sigi, iribri muy sadili mu pati kami ngaytu!”
LUK.23.40	Pagkagneg it iba ya ngayti, siyuraraw kanya nga magꞌaat, “Beteꞌ ayaw kat buwat it atkayan. Unu, daꞌkay imu magꞌiꞌlam it Ampuꞌang Diyus, maski na maat inukumanan ka na it panriga nga kamataynen nga subung it kanya ngaytu? 
LUK.23.41	Talagang bagay it aten nga duwa i ukuman ngaytu nga panriga sabap duꞌun it mga nabwat ta, temed in kat itung taw, ega talagay maraꞌe-raꞌet nga nabwat ya.” 
LUK.23.42	Bawnga ipiyaꞌugdun ya, maat ya, “Jesus, beteꞌ demdemen mu naga aku in magꞌadiꞌ ka na.”
LUK.23.43	Pagtubag ni Jesus, maat ya, “Matuud talagay iꞌaat kut imu, nga kayti ngaytu nga aldaw iba ku na ikaw mabway duꞌun it langit.”
LUK.23.44	Bawnga desang nakasakay nat ugtuwan i aldaw, seledat tulung uras diminlem i muꞌsang banwa, miyabut it kabaling alaid. 
LUK.23.45	Kat iting mga uras, talagang egay eyag it aldaw. Bawnga sakaliꞌ nga nagisay it karasik i maꞌpal nga kurtinaꞌ duꞌun it Templo nga maglingeb it Subraꞌ Na nga Ega Na Babasta-bastaeng Seled it Templo ngayti. 
LUK.23.46	Nanggaꞌmaran si Jesus, nga magꞌaat, “Amaꞌ, ipagꞌintergaꞌ ku nat imu i kiyarurwa ku.” Langkuy it piyapalagsik ya na.
LUK.23.47	Pagkamuya it kapitan it mga sundaluꞌ it iti nga mga biyaraꞌan, biyantug yay Ampuꞌang Diyus, nga magꞌaat, “Matuud talaga nga mataldeng i itung taw.” 
LUK.23.48	Mga taw ngayting nanramu ka magpapaꞌyun, pagkamuya nira gasiꞌ it mga iti ngayti nga nagꞌabut, miyuliꞌ sira nga siging baneg it deꞌgan nira kat kadakulat kasmek nira. 
LUK.23.49	Magtitindeg duꞌun it alaid i muꞌsang mga iba-iba ni Jesus, pati mga babay ngayti nga miyayaꞌ it kanya garing duꞌun it Galilea. Nagpasar gasiꞌ kat mata nira i iti nga mga bagay.
LUK.23.50+LUK.23.51	Ta, may esang lalaki nga si Jose i ngaran ya. Taga Arimatea kanya, nga esang lansangan it mga Judio. Iti nga taw, nakman kanya baw mataldeng, baw esa kanya nga magpaꞌbut it kaꞌadiꞌan it Ampuꞌang Diyus. Kaꞌuyutan naga kanya it Sanedrin ngayti, temed ega uyun kanya it ukuman nga ibiyetangan it ki Jesus it mga kaꞌibaan ya ngayti. 
LUK.23.52	Naꞌaduꞌun kanya it ki Pilato ka inangut yay bilug ni Jesus. 
LUK.23.53	Bawnga pagkaꞌawaꞌ it bilug ni Jesus duꞌun it krus, biyuꞌtungan ya nat pirmirang abel. Idiyuꞌun ya nat esang lelbengan nga piyalamunan nga batu, nga ega pay nakalbeng duꞌun. 
LUK.23.54	Iti nga aldaw, pagpangaranat Pagsimpan, baw ababaꞌ nay aldaw. Basta nakasdep na, papuꞌun nat Aldaw it Kapaꞌnaan.
LUK.23.55	Namagdasun it ki Jose ngayting nanlebeng i mga babay ngayti nga miyayat ki Jesus nga gimnaring duꞌut Galilea. Naltegan niray lelbengan ngayti baw in magꞌuꞌunu ipiyadayag si Jesus duꞌun. 
LUK.23.56	Pagkaꞌuliꞌ it mga babay ngayti, nagꞌitsu sira it mga babangluun baw mira nga areg nira nga iꞌanu it bilug ni Jesus. Bawnga it nagpapuꞌun nay Aldaw it Kapaꞌnaan, namagpaꞌna sira nga muꞌsa, nga uyun it ipiyagꞌurdin it Ampuꞌang Diyus.
LUK.24.1	Pagkade-kadedelman it aldaw it Linggo, napanaw nay mga babay ngayti, nga paꞌaduꞌun it lebeng ni Jesus. Taban na niray mga babangluun ngayti nga initsu nira. 
LUK.24.2	Abutan nira, magbabaliling na i batu nga ilimpen it piyadayagan ngayti. 
LUK.24.3	Selden nira, ega nay ipiyadayag ngayti duꞌun nga Ampuꞌan nga si Jesus. 
LUK.24.4	Nalibeg i pikiran nira sabap it iti ngayti.
LUK.24.4	Sakaliꞌ nga may duꞌun nat umid nira nga duwang kataawan nga lalaki nga mamagsilaw nay pakayan. 
LUK.24.5	Namagꞌiꞌlam i mga babay ngayti. Nanluud sira it mamagrurungguk. Bawnga iningkut sirat duwa ngayting lalaki. Maat nira, “Unuka pagtulusun mi i egen situt mga miyatay? 
LUK.24.6	Ega nay situ nga kanya, sabap inggen na kanya it paꞌuliꞌ. Demdemen mi i ipiyagꞌaat ya ngayat imyu iyan duꞌun ngayan it Galilea. 
LUK.24.7	Daꞌga baꞌ maat ya ngayan basaꞌan, ‘Kaꞌilangan nga ipaꞌalima i Taga Langit nga Ipiyanganak it Taw duꞌun it mga taw nga makasalaꞌan, ka iransang nira duꞌun it krus. Temed pagꞌikatlung aldaw maꞌgen naga it paꞌuliꞌ.’” 
LUK.24.8	Pagkagneg it mga babay ngayti, yapay kademdem nirat ipiyagꞌaat ngayti ni Jesus it kanira.
LUK.24.9	Pagkaꞌanu kayti, miyuliꞌ nay mga babay ngayti nga naꞌaduꞌun it lebeng. Itiyuturan niray muꞌsa duꞌun it sang puluꞌ may esa mana ngayti nga mga alagad baw duꞌun it beken gasiꞌ nga mga kaꞌibaan nira. 
LUK.24.10	Mga babay ngayti, si Maria Magdalena, si Juana baw si Maria nga inaꞌ ni Santiago, baw may kaꞌibaan paꞌ nirang beken nga mga babay it nanuturan ngayti duꞌun it mga alagad. 
LUK.24.11	Temed tanud tu it mga alagad, pagsugiden it mga babay ngayti, pagbuwat-buwaten nira lamang. Aypaꞌ ka daꞌsira magpakimatuud. 
LUK.24.12	Lamang daꞌsira ngayti magpakimatuud, magpapalagyu nga napanaw si Pedro nga naꞌaduꞌun it lebeng ngayti. Pagꞌabut ya, miyurkuꞌ ka siniꞌlig yay duꞌut seled. Yamanay naltegan ya duꞌun, mga rambay mana ngayti nga ibiyuꞌtung it bilug ni Jesus. Aypaꞌ ka miyuliꞌ kanya it naliluꞌan ya i iti ngayting nagꞌabut.
LUK.24.13	Iti nga aldaw, napanaw i duwang kataawan nga mga magpamayaꞌ nagat ki Jesus. Paꞌaduꞌun sirat esang baryu nga pagpangaranan it Emaus, nga mga sang puluꞌ baw esang kilumitru i kaꞌalaid duꞌun it Jerusalem. 
LUK.24.14	Yanay pagrundingen nirat magpanaw, muꞌsa na ngayti nga mga biyaraꞌan. 
LUK.24.15	Ta, sigi pay panaw it mamagrunding ngayti, nanabat si Jesus baw nagpakibayaꞌ nat kanira. 
LUK.24.16	Temed ega nakilalaan kanya it duwa ngayti ka subuk ipiyagtaguꞌ duꞌut kanira in siyu kanya.
LUK.24.17	Iningkut sira ni Jesus, maat ya, “Unu bay pagrundingen mi ngayat magpanaw?”
LUK.24.17	Timneꞌyad sira baw liminteg duꞌut ki Jesus it talagang maꞌlung i rupa nira. 
LUK.24.18	Maat it sang kataawan nga si Cleopas i ngaran, “Siguru ikaw lamang kat muꞌsang taw duꞌun it Jerusalem i ega magkaꞌrut it mga bagay ngaytu nga nagꞌabut situ kat itung mga aldaw.”
LUK.24.19	“Unu makang mga bagay?” maat i ingkut ni Jesus.
LUK.24.19	Katubag i duwa ngayti, “Iyan baꞌ, pasar ngayan it ki Jesus nga taga Nazaret. Esa kanya nga prupitaꞌ, nga ega babasta-bastaen kat buwat baw kat pangangampangan ya kat panleteg it Ampuꞌang Diyus baw kat muꞌsang mga taw gasiꞌ. 
LUK.24.20	Ipiyaꞌalima kanya it mga pagbayaꞌen it sasirduti baw mga mataꞌas nga ginuꞌu duꞌun it gubirnadur isaꞌun mabetanganan kanyat ukuman nga kamataynen. Ta unupat iriyansang kanya duꞌun it krus. 
LUK.24.21	Kanya paꞌ ngaytu maka i pagꞌiꞌinawaren namen nga paliꞌwan it bangsa tami nga mga tungtung-inapuꞌ ni Israel. Ta, nakatlu nayan kayti nagꞌabut i itu nga mga bagay. 
LUK.24.22	Baw beken, nabiglaꞌ kami it ipiyagtuturan it mga kaꞌibaan nameng beken nga mga babay, nga naꞌadle-adlem sira kunuꞌ nga banar it naꞌaduꞌun it lebeng ni Jesus, 
LUK.24.23	temed ega na kunuy bilug ya duꞌun. Pagkaꞌuliꞌ nira, mamagtuturan na it may naltegan nira kunuꞌ nga mga anghil, nga maat kunuꞌ it kanira, nagꞌegen naga si Jesus. 
LUK.24.24	Bawnga naꞌaduꞌun gasiꞌ it lebeng ngayti ni Jesus i mga kaꞌibaan nameng beken. Ta atkayti naga i kanira nga namuyaan, temed egay naltegan nira nga si Jesus.”
LUK.24.25	Mampang si Jesus, maat yat kanira, “Abaa, kadsen it ulu mi ngaytu! Subuk ega paꞌ magkaꞌbut it pikir mi ka ega pagpakimatuudun mi i kapuꞌsaan it ipagꞌaat it mga prupitaꞌ. 
LUK.24.26	Ka daꞌga baꞌ maꞌyag kat mga isiyugid nira nga iyan Cristo ngaytu nga maat mi, pagpapaꞌbutun mi, kaꞌilangan nga labayen yay itu ngaytung mga kakuriꞌan nga magkasmekan mi, bawnga matanggap yay ega basta-bastang kabantugan ya?” 
LUK.24.27	Bawnga ipiyaꞌyag ni Jesus it kanira i muꞌsa nga inaat duꞌun it kasuratan nga ampang it Ampuꞌang Diyus, nga kanya i pagpaꞌiguꞌan, gimnaring duꞌun it mga isiyurat ni Moises seked duꞌun it isiyurat it muꞌsang mga prupitaꞌ.
LUK.24.28	Naꞌbut nay baryu ngayting aduꞌunan nira. Ki Jesus ngayti, subuk pasway na ka manlangbus. 
LUK.24.29	Temed inaydan nang inaydan it duwa ngayti. Maat nira, “Sigi na baꞌ, patuluy ka na duꞌun it abutun namen. Ka delem naytu. Ungayan, magsedep nay aldaw.” Aypaꞌ ka miyayaꞌ na si Jesus it kanira.
LUK.24.30	Iyan mamagꞌaꞌdung na sira duꞌun it papangaꞌnan, kimnuꞌmit si Jesus it tinapay bawnga nanalangin nga nagpasalamat duꞌun it Ampuꞌang Diyus. Pagkatupus ya, biyagiꞌ yay tinapay ngayti bawnga ipiyakawaꞌ yat kanira. 
LUK.24.31	Sakaling subuk minyag i pikiran nira. Nakilalaan nira na si Jesus ngayti, temed biglaꞌ nga nagsipat kanya. 
LUK.24.32	Maamaatan sirang duwa, “Palan baꞌ kagayna ngayang duꞌut dalan nga magpakisugi-sugid kanya it aten baw ipagpaꞌyag ya ngayay mga magsusurat, atkayan i kat nakem ta nga mayaꞌngan baw masagya ka kanya naga palan.”
LUK.24.33	Egay beken, nagpaꞌuliꞌ sira nga lagi duꞌun it Jerusalem. Abutan nira, tingped i sang puluꞌ may esa mana ngayting mga alagad baw beken nga mga kaꞌibaan nira. 
LUK.24.34	Maamaatan i mga alagad ngayti, “Talagang matuud nga inggen it paꞌuliꞌ i Ampuꞌan nga si Jesus. Nagpakikita naga kanyat ki Simon ngaytu.” 
LUK.24.35	Bawnga itiyuturan it duwa ngayti i naꞌanuꞌan nira ngayti duꞌut dalan, baw in magꞌuꞌunu nakilalaan nira kanya, iyan biyagiꞌ yay tinapay baw ipiyakawaꞌ it kanira.
LUK.24.36	Iyan sigi paꞌ nga runding nira pasar it iti ngayti, sakaliꞌ nga magtitindeg na si Jesus duꞌun it piyagtenga-tengaꞌan nira. Maat yat kanira, “Ayaw kamut iꞌlam. Pasagyaen mi nay nakem mi.” 
LUK.24.37	Temed kiminlas nagay atay nira baw miniꞌlam, ka tanud nira, kiyarurwa it esang miyatay i magkaltegan nira ngayti. 
LUK.24.38	Aypaꞌ ka inaat sira ni Jesus, “Unuy magkalibegan it pikiran mi? Unuka pasigi paꞌ nga magduwa-duwa i pikiran mi? 
LUK.24.39	Uu, letganan mi i piyanawan ngaynit ransang sinit mga alima baw aꞌay ku. Aku naga baytu. Ipuꞌun mi ga baw lilingen mi aku it pagayen-gayen. Ka iyan kiyarurwa, egay isi baw tuꞌlang, temed may isi baw tuꞌlang kut aken, subung nat magkaltegan mi.” 
LUK.24.40	Pagkaꞌampang ya kayti, ipiyalteg yat kanira i mga alima baw aꞌay ya.
LUK.24.41	Temed ta, it subraꞌ na kat nakem nira i kasagyaan baw kaliluꞌ ka barang si Jesus tu nga matuud, aypaꞌ ka subuk daꞌga paꞌ sira magkapamayaꞌ. Aypaꞌ iningkut sira ni Jesus, nga magꞌaat, “Unu, may situ paꞌ nga makaꞌen ku?” 
LUK.24.42	Binggayan nira it sang peꞌtek i inyaw nga sedaꞌ si Jesus ngayti. 
LUK.24.43	Kiyawaꞌ ya baw kiyaꞌen nga pagleltegan nirang muꞌsa.
LUK.24.44	Bawnga inaat ni Jesus i mga alagad ya ngayti, maat ya, “Itu naytu i pagpaꞌiguꞌan ku it inaat ku it iyan magbaya-bayaꞌen tami paꞌ ngayan. Daꞌga basaꞌan maat ku nga kaꞌilangan nga matuman i muꞌsang isiyurat duꞌun it ampang it Ampuꞌang Diyus nga akuy pagpaꞌiguꞌan, muꞌsa ngayan nga ipiyasurat it ki Moises baw mga prupitaꞌ baw duꞌun it kasuratan nga pagpangaranat Mga Awit?”
LUK.24.45	Bawnga piyaꞌyag ni Jesus i pikiran nira. Ipiyaꞌyag yat kanira i mga inaat ngayti duꞌun it mga kasuratan isaꞌun masepsepan na nira. 
LUK.24.46	Maat ya, “Magꞌaat ngayan i isiyurat, nga kaꞌilangan nga lumabay it kakuriꞌan baw matay i Cristo, baw pagꞌikatlung aldaw magꞌegen naga it paꞌuliꞌ. 
LUK.24.47	Baw kat ngaran ya, ipangadal kat muꞌsang bangsa, gumaring na situt Jerusalem, nga pasinsiyaen it Ampuꞌang Diyus i kumpur magsinguliꞌ baw indiꞌan na niray kasalaꞌan. 
LUK.24.48	Kamu na i pamatuud it itu nga mga bagay, sabap nagpasar tu nga muꞌsa kat mata mi. 
LUK.24.49	Baw talagang taꞌgen ku nga paꞌasitu i Espiritu Santo nga isiyanggup it Amaꞌ ku. Temed iyan elaten mi kanya situt Jerusalem. Ayaw kamut liꞌid situ mintras ega paꞌ piyasaruman kamu, nga natanggap mi nay ega basta-bastang kakayaan nga gumaring duꞌun it Ampuꞌang Diyus nga duꞌut langit.”
LUK.24.50	Iyan naꞌbut nay timpu nga muliꞌ na si Jesus duꞌun it langit, piyabayaꞌ ya i mga alagad ya duꞌun it liꞌwan it siyudad ngayti. Pagꞌabut nira duꞌun it adeꞌdeng it baryu it Betania, ipiyatindeg ni Jesus i mga alima ya ka miyampang, nga piyatdekan sira it ildaw. 
LUK.24.51	Mintras pagpatdekan ya ngayti sira, magpadibwat-magpadibwat kanya ka panliꞌid ya na. 
LUK.24.52	Pagkamuya nira it atkayti na, siyamba nira kanya. Bawnga namagꞌuliꞌ na sira duꞌun it Jerusalem it masagyang-masagya i nakem nira. 
LUK.24.53	Garing sikayti, aldaw-aldaw magpaꞌaduꞌun sirat Templo ka magbantug sira it Ampuꞌang Diyus.
JHN.1.1	Parabir nagdataꞌ i banwa baw langit, may si Jesus na, nga pagpangaranat Ampang it Ampuꞌang Diyus. Paꞌaaten ngaytung Ampang, duꞌun kanyang lagi it adapan it Ampuꞌang Diyus. Ega lamang kat adapan it Ampuꞌang Diyus in daꞌga, Ampang ngaytung si Jesus, kanya naga i Ampuꞌang Diyus ngaytu. 
JHN.1.2	Talagang kaꞌiba-iba kanya nang lagi it Ampuꞌang Diyus garing paꞌ it tagnaꞌ. 
JHN.1.3	Kat keseg it guna ya, nagdataꞌ i muꞌsa nga mga bagay. Kamatuudan, egay maski unu nga giyuna nga ega kanya ngaytuy gimnuna. 
JHN.1.4	Kanya ngaytung pagpangaranan it Ampang, kanyang kaꞌgenan, ega basta-basta, nga yanay puꞌun it kaꞌgenan it muꞌsang taw. Baw kanya ngaytu i piyakatidaw isaꞌun maꞌyagan i mga taw. 
JHN.1.5	Magꞌeyag kanya nga bilang tidaw kat kadleman, temed sira nga kat kadleman, ega ireg nirang eyagan it tidaw ngaytu.
JHN.1.6	May piyapagtaw it Ampuꞌang Diyus nga piyangaranan it ki Juan.
JHN.1.7	Piyapagtaw kanya isaꞌun makapamatuud ya i pasar it tidaw ngaytu, isaꞌun maꞌyagan baw pamayaꞌnen it muꞌsang katataawan i tidaw ngaytu nga paꞌaaten. 
JHN.1.8	Egaytu maat kanya i tidaw. Piyapagtaw kanya ka ipagpamatuud yay tidaw ngaytu. 
JHN.1.9	Iyan tidaw ngaytu nga talaga, nga magꞌeyag kat muꞌsa nga mga taw, magꞌaꞌabut na situt sinirungat langit.
JHN.1.10	Ta miyabut kanya nga matuud, baw timnaꞌid kanya situt denaꞌ. Temed ta, lamang kanya ngaytuy gimnuna it taw, temed ega kinilala nira kanya. 
JHN.1.11	Naꞌasitu kanyat bangsa nga piniliꞌ ya, temed maski sira, mga taw ngaytung piniliꞌ ya nga sadili ya, daꞌsira timnanggap it kanya. 
JHN.1.12	Temed may mga taw nagang namayaꞌ baw simnarig it kanya. Sira ngaytu, binggayan ya sirat pudir nga makapabetang sira nga mga anak it Ampuꞌang Diyus. 
JHN.1.13	Ega maat naꞌanak sirat Ampuꞌang Diyus sabap it ipiyanganak ya sira nga subung it panganak it taw u sabap it adat u kaꞌirgan it nagꞌasawa, in daꞌga naꞌanak sira kat kaꞌirgan it Ampuꞌang Diyus.
JHN.1.14	Si Jesus ngaytung pagpangaranat Ampang, nagbalyung taw bawnga nanaꞌidan situt banwa nga kaꞌibaan tami. Nagpasar tu kat mata namen i kabantugan ya, nga kabantugan ya ngaytu, kabantugan it paeꞌesa-esang Anak it Diyus Amaꞌ. Natantuwan namen gasiꞌ i kadakulat ildaw ya baw kamatuudan talaga i muꞌsang ipiyaliꞌwan ya.
JHN.1.15	Ipagpamatuud kanya ni Juan ngaytu nga ipagpanggagaꞌuy ya na, nga magꞌaat, “Kanya na ngaytu i pagsugiden ku ngayan, nga maat ku ngayan basaꞌan, iyan mabut nga magsusunud it aken, landaw paꞌ it aken, sabap parabir ipiyanganak aku, may kanya nang lagi.”
JHN.1.16	Kat kadakulaꞌ it raras yat aten, magꞌaꞌabut-aꞌabut situt aten i ildaw ya. 
JHN.1.17	Sabap ibinggay it Ampuꞌang Diyus i mga urdin ya duꞌut ki Moises nga ipiyagꞌurdin yat aten, temed iyan ildaw ya baw kamatuudan pasar it sadili ya, ipiyatantu yat aten duꞌun it ki Jesu-Cristo. 
JHN.1.18	Talagang garing paꞌ it tagnaꞌ, egay maski siyu nga nakalteg it Diyus Amaꞌ. Temed kayti subuk naltegan ta na kanya, ka ipiyaꞌyag nat aten it paeꞌesa-esa ngaytu nga pagmaꞌa-maꞌalen yang Anak i pasar it Diyus Amaꞌ ngaytu.
JHN.1.19	Kaꞌsa may piyapanaw it mga pagbayaꞌen it mga Judio nga taga Jerusalem. Piyapanaw nira, mga sasirduti baw mga Levita nga katabang nira nga manigbuwat duꞌun it Templo, ka ipagpaꞌingkut nira si Juan in unu kanya.
JHN.1.19	Ituy pamatuud ni Juan nga tubag yat kanira. 
JHN.1.20	Talagang ega maat nangambuꞌ kanya in daꞌga isiyugid ya i kamatuudan, nga magꞌaat, “Ega aku i Cristo ngayting Manriribring Adiꞌ nga isiyanggup.”
JHN.1.21	“Ta in atkayan,” maat nira, “siyu ka ga? Unu, ega Prupitaꞌ ka nga si Elias?”
JHN.1.21	“Bilaꞌ ega,” maat ni Juan ngayti.
JHN.1.21	“Tay unu, ega Prupitaꞌ ka ngayan nga paꞌaaten?”
JHN.1.21	“Bilaꞌ ega. Daꞌkuy aken mangambuꞌ.”
JHN.1.22	“Ega itaguꞌ mu. Kaꞌilangan nga isugid mut amen in unu ka nga matuud, isaꞌun may masugid namen duꞌut namagtaꞌeg ngaytit amen.”
JHN.1.23	Pagtubag siꞌ ni Juan ngayti, may siyangpit ya nga isiyugid it esang prupitaꞌ it tagnaꞌ nga si Isaias, nga magꞌaat,
JHN.1.23	“Aku ngaytu, kaꞌalimbawaan ku, esang gaꞌmaran nga magkagnegan duꞌun it rugar nga kapupuyangtan, nga magꞌaat i pagꞌaaten, ‘Gayen-gayenen mi i dalan nga panawan it Ampuꞌan.’”
JHN.1.24	Iyan mga mamagꞌingkut ngayti, nga mga Pariseo nga tiyaꞌeg it mga kaꞌibaan nira, 
JHN.1.25	iningkut nira siꞌ si Juan ngayti, “Ta unuka magpamawtis ka it ega naga palan Cristo ka, nga Manriribring Adiꞌ ngayang isiyanggup it Ampuꞌang Diyus, daꞌka naga gasiꞌ si Elias baw daꞌka naga Prupitaꞌ ngayan nga paꞌaaten?”
JHN.1.26	Tumubag siꞌ si Juan, maat ya, “Aken, ipagbawtis ku, danum, temed kat piyagtenga-tengaꞌan mi may esa nga ega mi kilala. 
JHN.1.27	Kanya i magsusunud it aken. Yay matuud, maski muꞌbad it seget it talumpaꞌ ya, ega mapakay nga mabwat ku ka subraꞌ kanya nga mabantug.”
JHN.1.28	Piyangingkutan it mga taw ngayti it ki Juan, duꞌun it Betania nga duꞌut sang dipag it Jordan nga pagpamawtisan ya na ngayting danum.
JHN.1.29	Pagꞌeyag it aldaw, nalawag ni Juan si Jesus nga magꞌelep duꞌun it kanya. Pagkalteg ya, maat ya, “Wayan na, kanya nga ibinggay it Ampuꞌang Diyus, nga subuk uꞌuybun it tupa nga ipagsalisi, sabap kanya na ngayan i mangawaꞌ it kasalaꞌan it mga katataawan. 
JHN.1.30	Kanya na i paꞌaaten ku ngayan nga maat ku basaꞌan, magsusunud it aken, esang taw nga landaw it aken sabap parabir ipiyanganak aku may kanya nang lagi. 
JHN.1.31	Tagnaꞌ maski aku ngaytu, ega naꞌrutan ku in siyuy mabut ngayan, temed pagbuwaten ku ngaytu kayti, nga magpamawtis situt danum, ipagpakilala kuytu kanya it bangsa nga Israel.”
JHN.1.32	Bawnga nagpamatuud si Juan ngayting magꞌaat, “Naltegan kuy Espiritu Santo. Magpapasalu kanya garing duꞌut langit, nga subung it kalapatiꞌ i pamabilug, baw nagpasarum na duꞌun it ki Jesus ngayti. 
JHN.1.33	Ega naꞌrutan ku nga kanya na. Temed Ampuꞌang Diyus nga timnaꞌeg it aken nga magbawtis it danum, kanya nagay nagꞌaat it aken, ‘Maltegan muy Espiritu Santo nga magpapasalu asan it esang taw baw pasarum nayan asat kanya. Ta, yanayan, yang taw i mamawtis nga Espiritu Santo i ipamawtis ya.’ 
JHN.1.34	Naltegan ku nga talaga, aypaꞌ ipagpamatuud ku nga kanyay Anak it Ampuꞌang Diyus.”
JHN.1.35	Pagꞌeyag siꞌ, duꞌun siꞌ na Juan baw duwa nga mga alagad ya. 
JHN.1.36	Naltegan ya siꞌ si Jesus nga magpanaw. Pagkalteg ya, maat ya, “Wayan siꞌ kanya nga ibinggay it Ampuꞌang Diyus, nga subuk uꞌuybun it tupa nga ipagsalisi.”
JHN.1.37	Pagkagneg it duwa ngayting mga alagad ni Juan it inaat ya ngayti, namagdasun na sirang duwa it ki Jesus. 
JHN.1.38	Limningaw si Jesus baw lintegan yay duwa ngayting magdadasun it kanya. Iningkut ya sira, “Paꞌunu kamuytu? Subuk may pagtulusun mi.”
JHN.1.38	Timnubag sira, “Tabiꞌ it imu, Manigtulduꞌ, ari pagꞌiꞌistaran mu?”
JHN.1.39	Maat ni Jesus it kanira, “In mayaꞌ kamut aken, maꞌanuꞌan mi yan.” Aypaꞌ miyayaꞌ sira duꞌun it pagꞌiꞌistaran ya. Ikiyaꞌbut nira duꞌun, magꞌinlalakay nay aldaw. Duꞌun nay piyaꞌapunan nira it kanya ngayti.
JHN.1.40	Esa it mga miyayaꞌ ngaytit ki Jesus, si Andres nga sulsug ni Simon Pedro. 
JHN.1.41	Liyalangbus ni Andres it maduꞌun i sulsug ya ngayting si Simon. Pagꞌabut ya, maat ya, “Nakitaan namen nay Adiꞌ ngayan nga isiyanggup it Ampuꞌang Diyus” (nga ireg sugiden, Cristo). 
JHN.1.42	Piyabayaꞌ ya si Simon duꞌun it ki Jesus.
JHN.1.42	Pagkaꞌbut nira, liniling ni Jesus si Simon baw miyampang. Maat ya, “Ngaran mu kayti si Simon, nga anak ni Juan. Temed pangaranan kat ki Cefas.” (Cefas ngaytu, Pedro in kat Ginirego.)
JHN.1.43+JHN.1.44	Pagꞌaldaw siꞌ, napikir ni Jesus nga paGalilea. Parabir napanaw tiyulus ya daꞌan i esang taw nga pagpangaranat ki Felipe, nga taga Betsaida, nga kabanwa na Andres duwa ni Simon ngayti. Pagkaparag ya inaat ya, “Felipe, mayaꞌ kat aken ka alagad ku na ikaw.”
JHN.1.45	Si Felipe ngayti, tiyulus yay esang taw nga pagpangaranat ki Natanael ka siyugidan ya, nga maat ya, “Naparagan namen i pagpapuntuꞌan it siyangpit ni Moises duꞌut mga isiyurat ya baw siyangpit gasiꞌ it mga prupitaꞌ kat mga isiyurat nira. Si Jesus tu nga taga Nazaret nga anak na Jose.”
JHN.1.46	“Bilaꞌ, unu nga sugi-sugid yan?” maat ni Natanael. “Subuk egay nasugid it mga prupitaꞌ nga may limiꞌwan duꞌun it Nazaret nga matataꞌas u mababantug.”
JHN.1.46	Timnubag si Felipe, “Mayaꞌ ka bat aken ka paꞌaduꞌun tat kanya.”
JHN.1.47	Naltegan ni Jesus nga magꞌelep duꞌut kanya si Natanael. Pagkalteg ya, maat ya, “Waytu nay esang matuud nga Israelita nga egay maski unu nga aꞌakal.”
JHN.1.48	Iningkut ni Natanael si Jesus, “Tabiꞌ it imu, magꞌuꞌunu naꞌrutan muy adat ku?”
JHN.1.48	Timnubag si Jesus, “Parabir nasugidan ka ni Felipe, naltegan ku na ikaw duꞌut siꞌrung it kayu nga igos.”
JHN.1.49	“Aa bilaꞌ,” maat siꞌ ni Natanael, “Manigtulduꞌ, in atkayan palan, matuud nga ikaw i Anak it Ampuꞌang Diyus! Ikaw talagay Adiꞌ it bangsa nga Israel!”
JHN.1.50	Maat siꞌ i tubag ni Jesus, “Namayaꞌ ka sabap it inaat ku ngayat imu, nga naltegan ta ikaw duꞌut siꞌrung it igos. Temed yay matuud, may maltegan mung bantug paꞌ nga mga bagay nga subraꞌ paꞌ it ituꞌun ngaytu. 
JHN.1.51	Kamatuudan talagay ipagsugid ku ngaytut imu. Maltegan mu nga abri i langit baw mga anghil it Ampuꞌang Diyus, mapyat, lumampud, magpaꞌasitut aken nga Taga Langit nga Ipiyanganak it Taw.”
JHN.2.1	Pagꞌikatlung aldaw, may pagsadu duꞌun it Cana nga sakep it Galilea. Nagparagiꞌ i inaꞌ ni Jesus. 
JHN.2.2	Si Jesus baw mga alagad ya ngayti, inimbitar gasiꞌ. 
JHN.2.3	Iyan kimnurang nay pagꞌimnun it mga magsadu ngayti, inaat si Jesus it inaꞌ ya, “Kimnurang nay pagꞌimnun nira.”
JHN.2.4	Katubag si Jesus, maat ya, “Tabiꞌ it imu, aku na bay baalaꞌ kayan. Magayen ega panguꞌnaan mu aku kat buwaten ku ka ega paꞌ naꞌbut i tamaꞌ nga timpu.”
JHN.2.5	Inaat it inaꞌ ngayti ni Jesus i mga manigtarakan, “Iyan buwaten mi i kumpur iꞌaat yat imyu nga buwaten.”
JHN.2.6	May duꞌun nga enem nga katapayanan nga tagduwa u tulung puluꞌ nga galun i danum nga magkabtang. Magbebtang nga danum, ipagꞌugas it alima kat kaꞌugaliꞌan nira nga mga Judio nga paglimpiyuꞌ. 
JHN.2.7	Singkat ni Jesus i mga katabang ngayti. Maat ya, “Pangipnuꞌun mit danum i mga tapayan ngaytu.” Egay beken, inalinan nirat seked it mamaglimiꞌ-limiꞌ.
JHN.2.8	Iyan napnuꞌ na nga muꞌsa, maat siꞌ ni Jesus, “Sigi, sumaklut kamu asat mga tapayan ngayan ka tabanen mi duꞌun it magpamaalaꞌ it pagsadu ngaytu.” Siyunud niray inaat ngayti.
JHN.2.9	Siyukdanan it magpamaalaꞌ ngayti, nasukdanan ya, atnang gayen it pagꞌimnun, ega na danum. Ega naꞌrutan ya in ari garing kayti, takaꞌ in mga katabang ngayti, urut nira ka siray simnaꞌgeb it danum nga ipiyamagꞌalin duꞌut mga tapayan ngayti. Tiyaꞌwagan it magpamaalaꞌ ngayti i lalaki nga nangasawa. 
JHN.2.10	Maat ya, “Subuk yay pirmi, iꞌuꞌnat paꞌinum i pirmira nga pagꞌimnun. In dakulaꞌ nay naꞌinum it katataawan, bawnga ipaliꞌwan i ega pirmira. Temed kayti, biyaliswaꞌ mu, ka ipiyasauryan mu manay pirmira ngaytung pagꞌimnun.”
JHN.2.11	Itu ngaytu nga binwat ni Jesus duꞌun it Cana nga sakep it Galilea, uꞌnaytu nga tandaꞌanan nga kalililuꞌang bagay nga binwat ya. Baw binwat ya ngaytu, ipiyagpamatuud it kabantugan ya, baw liꞌwan ya, namayaꞌ nat kanya i mga alagad ya ngayti.
JHN.2.12	Pagkatiwas it pagsadu ngayti, nagpaCapernaum na Jesus, sang siraan naga it mga alagad ya ngayti, inaꞌ ya baw mga ariꞌ ya. Daꞌsira naga naꞌlay it sang unu duꞌun.
JHN.2.13	Iyan masepek nay ipagpistaꞌ it mga Judio it pistaꞌ nira nga pagpangaranat Tiyaꞌliban, nagpaJerusalem si Jesus. 
JHN.2.14	Naꞌanuꞌan ya duꞌun it piyakakamaꞌyagan it Templo i mga manigdagang it tupa, bakaꞌ baw mga kalapatiꞌ, baw mga maniggantit pirak.
JHN.2.15	Binwat ni Jesus, miyanu it lubid nga binwat yang riripdas. Piyangimugaw ya i mga manigdagang ngayti baw idiyedeg ya duꞌut liꞌwan i mga tupa baw mga bakaꞌ. Ipiyanangkup yay mga pirak baw ipiyamagpakleb yay mga lamisaan it mga manigganti ngayti. 
JHN.2.16	Bawnga inlep yay mga magpaꞌalang ngayti it kalapatiꞌ. Maat yat kanira, “Pangawaꞌen mi gasiꞌ situ i imyu ngaytung mga dagangan! Ega buwaten mi nga papagtindaan i balay ngaytut Amaꞌ ku!”
JHN.2.17	Pagkalteg it mga alagad ya, nademdeman nira i duꞌun it kasuratan nga magꞌaat, “Talagang pagpanindegan ku nga banar i balay mu nga papagsambaan it imu maski ikagtas nat ginawa ku.”
JHN.2.18	Ta, it atkayti i binwat ni Jesus, iningkut kanya it mga pagbayaꞌen it mga Judio, “Unuy tandaꞌanan nga makapalteg mut amen nga kalililuꞌang bagay, nga kamatuudan it may pudir mu it muwat it atkaytu?”
JHN.2.19	Katubag si Jesus, maat ya, “Ranggaꞌen mi i balay ngaytu, ka ipaꞌuliꞌnan ku it tulu lamang nga aldaw.”
JHN.2.20	“Unu,” maat i mga Judio ngayti, “ipaꞌuliꞌnan mu it tulung aldaw lamang it beteꞌ epat nga puluꞌ baw enem baytung taꞌun i kaꞌlay it binwatan bawnga naꞌman i balay ngaytu nga papagsambaan?”
JHN.2.21	Temed iyan inaat ngaytu ni Jesus nga balay, sadili yang bilug i pagpaꞌiguꞌan ya. 
JHN.2.22	Aypaꞌ ka pagꞌegen ni Jesus it paꞌuliꞌ, nademdeman it mga alagad ya ngayti i iti nga inampang ya. Duꞌun sira namayaꞌ nga banar it mga magbebtang duꞌun it mga kasuratang ampang it Ampuꞌang Diyus baw mga inampang gasiꞌ ni Jesus.
JHN.2.23	Iyan duꞌun ngayti si Jesus it Jerusalem it Pistaꞌ ngaytit Tiyaꞌliban, dakel i mga namagpamayaꞌ it kanya, iyan naltegan nira i mga tandaꞌanan nga mga kalililuꞌang bagay nga pagbuwaten ya. 
JHN.2.24	Temed ega nagay pakimatuud ni Jesus it kamatuudan nay pamayaꞌ nira ngaytit kanya, ka urut yay mga adat nirang muꞌsa. 
JHN.2.25	Ega na kaꞌilangan paꞌ nga may sumugid duꞌut kanya, sabap magkaꞌrutan ya nga banar i kat nakem it taw.
JHN.3.1	May esang pagbayaꞌen it mga Judio, ngaran ya si Nicodemo. Uyut kanyat mga pagtaꞌwageng Pariseo. 
JHN.3.2	Kaꞌsang delem nanungbalay kanya duꞌut ki Jesus. Maat ya, “Manigtulduꞌ, magkaꞌrutan namen nga esa ka nga Manigtulduꞌ nga ipiyatindeg it Ampuꞌang Diyus, sabap egay magkabwat it mga kalililuꞌang bagay nga subuk imu nga pamagbuwaten, in daꞌga pagtabangen kanyat Ampuꞌang Diyus.”
JHN.3.3	Katubag si Jesus, nga maat ya, “Itu talagay kamatuudan nga isugid kut imu. Egay makaꞌuyut duꞌun it kaꞌadiꞌan it Ampuꞌang Diyus, in daꞌga iyan lamang nga ipiyanganak it sumaꞌup.”
JHN.3.4	Iningkut ni Nicodemo, “Magꞌuꞌunu ipanganak it sumaꞌup i esang taw nga gurang na? Unu, makasled paꞌ it sumaꞌup duꞌun it panganganakan it inaꞌ ya bawnga ipanganak siꞌ?”
JHN.3.5	Timnubag si Jesus, “Kamatuudan tuy iꞌaat ku ngaytut imu. Egay makaꞌuyut duꞌun it kaꞌadiꞌan it Ampuꞌang Diyus in daꞌga kanya lamang nga ipiyanganak it danum baw Espiritu Santo.
JHN.3.6	Sabap iyan ipiyanganak it taw, taw naga yan nga uripen pat kasalaꞌan. Temed iyan ipiyanganak it sumaꞌup, ka ipiyanganak nat Espiritu Santo, ribri na kat magpanguripen ngayti. 
JHN.3.7	Aypaꞌ ayaw kat kaliluꞌ it pagꞌaaten ku ngaytut imu nga kaꞌilangan ipanganak kamut sumaꞌup. 
JHN.3.8	Dedemdemen muytu. Magꞌeyep i deres maski ari ireg ya. Magkagnegan tay agusꞌus baw magkaltegan tay kuliꞌget it mga bagay nga pagpesagen ya, bilang katandaꞌ it sebeg ya. Temed ega magkaltegan tay deres ngaytu. Ega magkaꞌrutan ta in magpaꞌunu baw in ari paggaringan ya. Ta, atkayan naga in may ipanganak it Espiritu Santo. Ka buwat it Espiritu Santo, subung nagat buwat it deres. Ega magkabegbegan tami baw ega magkaltegan ta. Magkaltegan ta lamang i mga adat nga nabaꞌgu ya duꞌut taw nga ipiyanganak it sumaꞌup.”
JHN.3.9	Iningkut siꞌ ni Nicodemo, maat ya, “Tabing galang it imu, magꞌuꞌunu mabwat i atkayan?”
JHN.3.10	Timnubag si Jesus, “Unuka ega magkasepsepan muy itung mga bagay it matanug kang manigtulduꞌ situt bangsa ngaytu nga Israel? 
JHN.3.11	Kamatuudan i ipagꞌaat kut imu. Itu ngaytung ipagpamatuud namen it imyu, talagang magkaꞌrutan baw naltegan namen. Temed ta, daꞌga pagpamayaꞌnen mi i pamatuud namen ngaytu. 
JHN.3.12	It daꞌga pagpamayaꞌnen mi i mga isiyugid ku ngaytung mga bagay nga magkatantuwan mi situt sinirungat langit, magꞌuꞌunu mi pamayaꞌnen in may isugid kut imyu sabap it in maꞌunu i duꞌut langit baw mga pagbuwaten duꞌun? 
JHN.3.13	Egay magkaꞌrut in magꞌuꞌunu i duꞌut langit sabap egay nakaꞌbut duꞌun nga pakaꞌrut. Temed aku nga Taga Langit nga Ipiyanganak it Taw i magkaꞌrut ka, duꞌun i giyaringan ku. 
JHN.3.14	Baw in magꞌuꞌunu ipiyadibwat ni Moises i binwat ya nga subuk dukul duꞌut rugar nga kapupuyangtan,
JHN.3.15	Temed ituy kaꞌirgan it Ampuꞌang Diyus isaꞌun in siyuy mamayaꞌ it aken, nga aku na lamang i pagsarigan ya, siguradung mabgayan na kanyat kaꞌgenan nga egay kaskedan.”
JHN.3.16	Ka talagang pagrarasan nga banar it Ampuꞌang Diyus i muꞌsang taw situt sinirungat langit. Aypaꞌ ibinggay yay Anak ya nga paeꞌesa-esa, isaꞌun in siyuy mamayaꞌ baw sumarig it kanya, ega kaꞌaduꞌun it kakuriꞌan, in daꞌga mabgayan kanyat kaꞌgenan nga egay kaskedan. 
JHN.3.17	Sabap ega yay piyapaꞌasituwan it Ampuꞌang Diyus it Anak ya, betanganan it ukuman nga panriga i katataawan, in daꞌga isaꞌun maribri ya i katataawan ngaytu.
JHN.3.18	Talagang ega na betanganan it ukuman nga panriga i kumpur mamayaꞌ baw sumarig it kanya. Temed iyan ega magpamayaꞌ, inukumanan sirang lagi nga mabgayan it panriga, sabap ega pagpamayaꞌnen niray paeꞌesa-esa ngaytung Anak it Ampuꞌang Diyus. 
JHN.3.19	Ukumanan sira it atkaytu sabap kanya nga paꞌaateng tidaw, naꞌasitu nat banwa, temed yagay paglabiyen it katataawan, kadleman, ega kaꞌyagan ngaytu, sabap it sigi gang buwat nirat karaꞌe-raꞌetan. 
JHN.3.20	Iyan magbuwat ngaytut karaꞌe-raꞌetan, talagang ega ireg yay tidaw ngaytu. Ega ireg yang patpad ka maꞌyagan i buwat ya nga maraꞌe-raꞌet. 
JHN.3.21	Temed iyan nga magpangaꞌgenan na kat kataldengan, ega nay pagꞌaliꞌan ya it patpad it tidaw ngaytu, isaꞌun matanyag i buwat ya nga magsunud it kaꞌirgan it Ampuꞌang Diyus.
JHN.3.22	May pirang aldaw i nagtaꞌlib, naꞌaduꞌun si Jesus baw mga alagad ya ngayti it rugar it Judea. Kimnaꞌla-kaꞌlay sira duꞌun ka mamagpamawtis. 
JHN.3.23	Si Juan ngayti, duꞌun i pagpamawtisan yat Enon nga adeꞌdeng duꞌun it Salim sabap madanumun i duꞌun. Magpaꞌaduꞌut kanya i katataawan ka magpabawtis, 
JHN.3.24	sabap iting timpu, ega paꞌ pinirisu si Juan.
JHN.3.25	Kaꞌsa nagpakidaꞌeg i mga alagad ni Juan it esang Judio pasar it kaꞌugaliꞌan nira nga paglimpiyuꞌ.
JHN.3.26	Egay beken, naꞌaduꞌun sirat ki Juan, ka maat nirat kanya, “Manigtulduꞌ, tabiꞌ it imu. Iyan baꞌ, taw ngayan nga iba mu ngayan duꞌun it dipag it Jordan, nga may ipagpamatuud mu pasar it kanya, kayti ngaytu magpamawtis na gasiꞌ. Magpuꞌsa-puꞌsa nay taw it magꞌaduꞌut kanya.”
JHN.3.27	Katubag si Juan, maat ya, “Yay matuud, ega mabwat it esang taw nga subuk atkaytu ngaytu in daꞌga pabetang-betang it Ampuꞌang Diyus it kanya. 
JHN.3.28	Kamu na kayti i magkapamatuud it iyan nga isiyugid ku, nga maat ku basaꞌan, ega aku i Cristo. Tiyaꞌeg aku lamang nga tigauꞌna ya. 
JHN.3.29	Ka subuk pasar it pagꞌasawa, iyan babay nga pagꞌasawaen na, kat lalaki lamang nga magpangasawa. Baw iyan lalaki nga magpasimpan it pagsadu ngaytu, nga iba-iba it magpangasawa, masagya kanyang banar pagkagneg yat ampang it iba-iba ya ngaytu nga papagsaduun na sira. Kayti aku, atkayan naga. Masagyang-masagya aku na, sabap it miyabut na si Jesus nga subuk pagsimpanan ku. 
JHN.3.30	Kaꞌilangan nga magmabantug kanya ngaytu, temed aku, magtimawaꞌ lamang.”
JHN.3.31	Iyan taga denaꞌ, simpri kat denaꞌ lamang yan, baw mga pagsugiden ya, purus mga bagay nga magkatantuwan ta situt denaꞌ. Temed iyan garing duꞌut langit, iyan i mabantug pat muꞌsa. 
JHN.3.32	Lamang ipagpamatuud ya nay mga naltegan baw nagnegan ya, subuk egay magpamayaꞌ it ipagpamatuud ya ngaytu. 
JHN.3.33	Temed iyan namayaꞌ nat ipagpamatuud ya ngaytu, iyan i magpamatuud gasiꞌ nga Ampuꞌang Diyus, purus kamatuudan i kanyang pagꞌampangen. 
JHN.3.34	Sabap iyan nga tiyaꞌeg it Ampuꞌang Diyus, simpri egay beken nga ipagsugid ya in daꞌga iyan ipagpasugid nagat Ampuꞌang Diyus, sabap may Espiritu Santo na duꞌut kanya nga egay kaskedan it tabang ya. 
JHN.3.35	Pagmaꞌalen nga banar it Amaꞌ i Anak. Baw ipiyaꞌalima ya it kanya i muꞌsa nga mga bagay. 
JHN.3.36	Iyan magpamayaꞌ baw magsarig nat Anak ngaytut Ampuꞌang Diyus, may kaꞌgenan ya na nga egay kaskedan. Temed iyan nga ega magpamayaꞌ it Anak ngaytu, ega makanya i itung kaꞌgenan. Siguradung ega kaꞌbut duꞌut kagayenan nga duꞌun it langit. Magtetdek paꞌ duꞌun it kanya i iseg it Ampuꞌang Diyus.
JHN.4.1	Nabaritaꞌan it mga Pariseo nga subrang dakel i taw nga magkakabig baw magkabawtisan ni Jesus, dakel paꞌ it ki Juan. 
JHN.4.2	(Temed yan i kamatuudan, ega si Jesus i magbawtis, in daꞌga mga alagad ya ngayti.) 
JHN.4.3	Pakaꞌrut ni Jesus kayti, liminꞌid kanya duꞌut Judea. Miyuliꞌ sirat mga alagad ya duꞌun it Galilea.
JHN.4.4	Temed kat panaw nira ngayti, kaꞌilangan nga mamsag duꞌun it Samaria. 
JHN.4.5	Pagkaꞌbut duꞌut esang lansangan it Samaria nga pagpangaranan it Sicar, namagpaꞌna sira duꞌut liꞌwan it lansangan ngayti. Sicar ngayti, adeꞌdeng it ki Jose nga kabagiꞌan nga lugtaꞌ it amaꞌ nira nga si Jacob it timpu paꞌ nira. 
JHN.4.6	Duꞌun kayti may tabud naga ni Jacob ngayti. Ta it nalpuꞌan na si Jesus it panaw, miyadung kanya duꞌun it tepad it tabud ngayti, beken it ababaꞌ nay aldaw.
JHN.4.7	May miyabut nga esang babay nga Samaritano ngayti nga magpanaꞌgeb. Inaat kanya ni Jesus, “Paꞌimnun mu daꞌan aku.” 
JHN.4.8	(Egay duꞌun nga mga alagad ya ngayti, ka namagpangalang it makaꞌen duꞌun it lansangan.)
JHN.4.9	Kaꞌampang i babay ngayti nga Samaritano, maat ya, “Unuka magꞌangut kat danum nga imnun mu, it Judio ka, aku Samaritano?” (Ka iyan mga Judio, pagliꞌyan niray mga ipagkaꞌen baw ipagꞌinum it mga Samaritano.)
JHN.4.10	Mampang siꞌ si Jesus, maat yat babay ngayti, “In beteꞌ naꞌrutan mu lamang in magꞌuꞌunuy kadakulat ildaw nga ibgay it Ampuꞌang Diyus, baw in nakilalaan mu na in siyuy magꞌaat ngaytut imu, ‘Paꞌimnun aku,’ ikaw nay mangut situt aken isaꞌun mabgayan ka it egen nga danum nga magkabgay it kaꞌgenan.”
JHN.4.11	Pagkagneg it babay ngayti, maat ya, “Agalen, ararem bay tabud ngaytu, baw subuk egay sasaklut mu. Ta ariyen yan i mapisiꞌan mut egen ngayan nga danum? 
JHN.4.12	Unu, makasubraꞌ ka paꞌ it kiyaꞌapuꞌ-apuꞌan tami nga si Jacob nga nagpasubli it amen it tabud ngaytu, tabud nagaytu nga pagsaꞌgeban it pagꞌimnun nira magꞌaꞌanak, pati mga ayep ya?”
JHN.4.13	Mampang siꞌ si Jesus, maat ya, “Iyan magꞌinum it itung danum, kumuꞌinum nagat sumaꞌup. 
JHN.4.14	Temed iyan minum it danum ngayan nga ibgay ku, ega na kumuꞌinum pat sumaꞌup, ka subung naytut esang tumbud duꞌun it seled ya, nga magbegay it kaꞌgenan nga egay kaskedan.”
JHN.4.15	Maat siꞌ it babay ngayti, “Agalen, ta in atkayan, begayan mu akut danum ngayan nga pagsugiden mu, isaꞌun daꞌku na kumuꞌinum, sumuliꞌ-suliꞌ paꞌ situt tabud ngaytut magpanaꞌgeb.”
JHN.4.16	“Muliꞌ ka daꞌan,” maat ni Jesus, “ka pisiꞌen muy asawa mu.”
JHN.4.17	“Aa bilaꞌ,” maat it babay ngayti, “Agalen, ega baytuy asawa ku.”
JHN.4.17	“Matuud yan,” maat ni Jesus, “i tubag mu ngayan nga egay asawa mu. 
JHN.4.18	Sabap lima nang kalalakiyan i nakaꞌasawa it imu. Ta, yan kayti, lalaki mu lamang, ega asawa mu. Matuud yan i inaat mu ngayan.”
JHN.4.19	Maat i babay ngayti, “Agalen, prupitaꞌ ka baytu palan! 
JHN.4.20	Sikaytut itung mungsuꞌ i pagsambaan it mga kiyaꞌapuꞌ-apuꞌan tamit Ampuꞌang Diyus, temed maat mi nga mga Judio, duꞌun na lamang it Jerusalem i mapakay nga pagsambaan it Ampuꞌang Diyus.”
JHN.4.21	Tiyubag kanya ni Jesus, maat ya, “Sana Edeꞌ, pamayaꞌnen muy iꞌaat ku ngaytu. Magꞌaꞌabut nay timpu nga sambaen mi i Diyus Amaꞌ it ega lamang situt mungsuꞌ ngaytu u duꞌun it Jerusalem. 
JHN.4.22	Talagang kamu nga mga Samaritano, ega magkakilalaan mi i pagsambaen mi. Temed kami nga mga Judio, magkakilalaan namen i pagsambaen namen, sabap iyan karibriyan, manggaring duꞌun it amen nga bangsa. 
JHN.4.23	Temed magꞌaꞌabut nay timpu, kayti na ngaytu, nga iyan mga maratuudan i pagsamba nirat Diyus Amaꞌ, sumamba na sirat tingled i nakem baw uyun kat kamatuudan nga garing duꞌut kanya, sabap itu talagay kaꞌirgan it Amaꞌ kat mga magsamba it kanya. 
JHN.4.24	Ka iyan Ampuꞌang Diyus, purus nakem yan, egay bibilug. Aypaꞌ kaꞌilangan nga sambaen kanya kat nakem baw kamatuudan.”
JHN.4.25	Maat siꞌ it babay ngayti, “Magkaꞌrutan ku bayan, Agalen, nga paꞌasituy Manriribring Adiꞌ ngayting isiyanggup it Ampuꞌang Diyus, nga Cristo i panaꞌwag. Pagꞌabut ya situ, kanya i paꞌyag it aten it muꞌsa ngaytung mga bagay.”
JHN.4.26	“Paꞌaaten mu ngayan, aku na ngaytu nga magpakisugi-sugid it imu kayti,” maat ni Jesus ngayti.
JHN.4.27	Magꞌampang paꞌ si Jesus, miyabut nay mga alagad ya ngayti nga nangalang it pangaꞌen. Daꞌsira nakariꞌe-riꞌeng ka magpakisugi-sugid ngayti si Jesus it esang babay. Temed egay maski siyu it kanira nga miningkut it in unuy ireg ni Jesus ka in unuka magpakisugi-sugid kanyat babay.
JHN.4.28	Binwat it babay ngayti, itiyuduꞌ ya nay sasaꞌgeban ya ka naꞌaduꞌun it lansangan. Inaat yay mga katataawan, 
JHN.4.29	“Daliꞌ mi na! Mayaꞌ kamut aken! May taw baꞌ duꞌun nga nakasugid yay kumpur nabwat ku. Barang yanayti i Cristo ngayang isiyanggup.” 
JHN.4.30	Pagkagneg nirat pagsugiden it babay ngayti, sang bulyugan sira nga taga lansangan i naꞌaduꞌut ki Jesus ngayti nga duꞌut tabud.
JHN.4.31	Pagkagaring it babay nga nanuturan ngayti duꞌun it lansangan, sigi na nga aat it ki Jesus it mga alagad ya ngayti, “Manigtulduꞌ, kumaꞌen ka nay imu.”
JHN.4.32	Temed maat gay tubag ya, “Aaꞌ, may pangaꞌen ku bayan nga ega magkaꞌrutan mi.”
JHN.4.33	Aypaꞌ ka maamaatan i mga alagad ya ngayti, “Barang may timnaban it pangaꞌen situt kanya.”
JHN.4.34	Pagkamuya ni Jesus kayti, maat yat kanira, “Iyan bay paꞌaaten ku ngayan nga pangaꞌen ku, sunudun kuy kaꞌirgan it nagtaꞌeg it aken it paꞌasitu baw tumanen i iyan nga ipagpabwat yat aken. 
JHN.4.35	Daꞌga baꞌ pagꞌaaten mi nga epat paꞌ nga bulan bawnga pakakayeg? Temed ituy ipagꞌaat kut imyu, kayti nga lagi kabilangan ya, papupgu naytu. Ka lawagen mi i bulyug-bulyug ngayan it taw nga magꞌelep situt aten. Sira ngaytu, kaꞌalimbawaan nira, luwak nga pupguun na. 
JHN.4.36	Aypaꞌ magayen in papuꞌun kamu na kayti it kumayeg. Nakasiguru talaga i ibgay it Ampuꞌang Diyus nga tumbas kat mga binwatan mi, nga papamayaꞌnen mit aken i mga taw isaꞌun makanira i kaꞌgenan nga egay kaskedan. Talagang ega basta-bastay kasagya it iyan manigkayeg, atnaga i nanguma. 
JHN.4.37	Ka sikaytu, matuud i pagsambatanen nga belag i manigꞌuma baw belag gasiꞌ i manigkayeg. 
JHN.4.38	Tiyaꞌeg ku kamu nga kaygen mi i ega kamuy nanguma. Beken i nagpakariga baw kamu i kumayeg it piyakarigaan nira.”
JHN.4.39	Dakel nga mga Samaritano duꞌut iting lansangan i namayaꞌ it ki Jesus, sabap it ipagpamatuud it babay ngayti, nga yanayti maat ya, “Isiyugid yay kumpur nabwat ku.” 
JHN.4.40	Aypaꞌ pagꞌabut it mga Samaritano ngayti duꞌut ki Jesus, inupakat nira kanya nga patuluy daꞌan duꞌut kanira. Aypaꞌ ka nakadwa na Jesus duꞌun. 
JHN.4.41	Dimnungag i namayaꞌ sabap it nakagneg nat panulduꞌ ya.
JHN.4.42	Maamaatan sirat babay ngayti, “Magpamayaꞌ kami na kayti, it ega lamang duꞌun it mga nasugid mu ngayti, in daꞌga duꞌun nat mga nagnegan namen ngaytu duꞌut kanya, natantuwan namen nga kanya na ngaytu i Manriribri it muꞌsang katataawan.”
JHN.4.43	Nakadwa na Jesus duꞌun, namagpanaw siꞌ. Nanlangbus na duꞌut Galilea nga diyakulaꞌan yang rugar. 
JHN.4.44	Naꞌaduꞌun kanya ka kanya nagay magpamatuud, nga magꞌaat, “Ega madaliꞌ nga pagkilalaen i pagkaprupitaꞌ it esang taw duꞌun it sadili ya nga rugar.” 
JHN.4.45	Temed paribasay dakel i mga taga Galilea nga nagpakipistaꞌ duꞌut Jerusalem, nga nakalteg it mga kalililuꞌang bagay nga binwat ni Jesus duꞌun, aypaꞌ ka pagꞌabut na Jesus duꞌut Galilea ngayti, inistimar kanyat magayen it mga taga duꞌun.
JHN.4.46	Nagpaꞌuliꞌ naga kanyat sumaꞌup duꞌun it Cana, nga sakep nagat Galilea, nga duꞌun piyabalyu yang irimnun i danum it uꞌnang pagꞌaduꞌun ya. Duꞌut Capernaum, nga esa gasing lansangan nga sakep it Galilea, may esang taw nga mataꞌas i katengdanan ya. Magsarut it maꞌget i anak yang lalaki. 
JHN.4.47	Pagkaꞌrut it taw ngayti nga miyabut siꞌ si Jesus duꞌut Galilea nga garing duꞌut Judea, piyaꞌaduꞌunan yang lagi it Cana. Inupakat yang lumangbus duꞌut Capernaum ka pagꞌabangen yat darugmatayen nang anak ya.
JHN.4.48	Inaat kanya ni Jesus, “In daꞌga palan makalteg kamu it mga tandaꞌanan nga kalililuꞌang bagay nga pagbuwaten ku, talagang daꞌkamu magpamayaꞌ.”
JHN.4.49	Temed timnubag i taw ngayti nga maat ya, “Tabiꞌ lamang it imu, parabir matay i anak ku, duꞌun ta na.”
JHN.4.50	Timnubag siꞌ si Jesus, “Maski bayan daꞌku na mayat imu, mindek na bay sarut it anak mu.”
JHN.4.50	Namayaꞌ kanya nga lagi it inampang ngayti ni Jesus. Egay beken miyuliꞌ na. 
JHN.4.51	Pagꞌaldaw, may nanusmu nat kanya nga mga manigsirbi ya, ka siyugidan nat mindek nay sarut it anak ya. Magayen na kanya. 
JHN.4.52	Iningkut ya in kaꞌnu i pagpedek it sarut. Tubag nira, “Kat delem nga magkapuꞌun,
JHN.4.53	Natantuwan it amaꞌ ngayti nga iti nang uras i pagꞌaat ni Jesus it kanya, “Magayen nay anak mu.” Aypaꞌ kanya baw puꞌsa it pamalay-balay ya, namayaꞌ nat ki Jesus.
JHN.4.54	Ituy ikadwang tandaꞌanan nga kalililuꞌang bagay nga binwat ni Jesus duꞌut Galilea. Binwat yaytu yan nagpaꞌuliꞌ siꞌ ngayti kanya nga garing duꞌut Judea.
JHN.5.1	Ega siꞌ naꞌlay nga banar, pistaꞌ siꞌ it mga Judio. Naꞌaduꞌun siꞌ si Jesus it Jerusalem. 
JHN.5.2	Duꞌun it iting siyudad, adeꞌdeng duꞌun it pagpangaranan it Puwirtaꞌan it mga Tupa, may dakulaꞌ nga ipiyaldung nga danum. Pangaran it itiꞌen kat Hinebreo, Betesda. Lima i mga pagꞌaꞌatpan kat linibut ya. 
JHN.5.3	Magkatingped duꞌun i kadakel it mga sasarutun, mga beleg, mga pilay, baw mga may patay nga bagit bilug. Pagꞌelaten nira, rimimen i danum ngayti. 
JHN.5.4	Sabap katuturanan nira, magpanlampud sumang kaꞌanu i esang anghil it Ampuꞌang Diyus baw pagkawkawun yay danum ngayti. Siyu-siyuy makauꞌna it lumampud baw temegday it danum ngayti in makawkaw na, maski unu nga sarut i sarut ya, gumayen na.
JHN.5.5	May duꞌun nga sang kataawan nga lalaki, nga tulung puluꞌ may walu nang taꞌun i kaꞌlay it siyarutan ya. 
JHN.5.6	Naltegan kanya ni Jesus. Urut ya nga naꞌlay na nga siyarutan it iting taw. Inlep ni Jesus baw iningkut ya, “Unu, ireg mu nga medek i sarut mu ngaytu?”
JHN.5.7	“Agalen, abaa, in ireg lamang,” katubag kanya, “takaꞌ ega bay magpalampud it aken in rimimen nay danum ngaytu. Magpaꞌere-eres aku nayan it manlampud temed it magkauꞌnaan aku.”
JHN.5.8	Maat siꞌ ni Jesus it kanya, “Timindeg ka baw pirisiꞌnen mu i pagliliꞌtidan mu ngaytu ka mapanaw ka na.” 
JHN.5.9	Sakaliꞌ nga gimnayen na i lalaki ngayti. Pinirisiꞌen ya nang matuud baw napanaw na.
JHN.5.9	Iting aldaw, Aldaw it Kapaꞌnaan. 
JHN.5.10	Aypaꞌ ka inaat it mga pagbayaꞌen it mga Judio i lalaki ngayti nga piyagayen ni Jesus i sarut ya, “Unuka pagpiri-pirisiꞌnen mu i pagliliꞌtidan mu ngayan? Daꞌga basaꞌan pagliꞌyan i atkayan in Aldaw ngaytut Kapaꞌnaan ka kuntraꞌ it urdin?”
JHN.5.11	Temed katubag kanya, maat ya, “Aat baytut aken it nagpagayen ngaytit sarut ku nga pirisiꞌnen ku i pagliliꞌtidan ku ngaytu baw mapanaw aku.”
JHN.5.12	“Siyuyti, nagꞌaat ngaytit imu,” maat siꞌ it mga Judio ngayti, “nga pirisiꞌnen mu baw mapanaw ka?” 
JHN.5.13	Temed ega magkakilalaan it lalaki ngayti i nagpagayen ngaytit sarut ya, sabap it nakalaꞌuk-laꞌuk siꞌ si Jesus duꞌut kadaklan it taw.
JHN.5.14	Ega naꞌlay, naltegan ni Jesus i piyagayen ya ngayti duꞌun it Templo nga papagsambaan. Pagkalteg ya, inaat ya, “Ta, magayen ka na kayti. Iyan indiꞌan mu nay kasalaꞌan. Ka in kayliyan mu paꞌ, subraꞌ payan sikayan i mabetangan mu nga kakuriꞌan.”
JHN.5.15	Nanliꞌwan i lalaki ngayti ka nanugid duꞌut mga Judio ngayting mamagꞌingkut nga palan si Jesus i nagpagayen ngaytit kanya.
JHN.5.16	Ta paribasay binwat ni Jesus i atkayti kat Aldaw it Kapaꞌnaan, timnalaluꞌ nay kupakuriꞌ it mga pagbayaꞌen it mga Judio it ki Jesus ngayti. 
JHN.5.17	Ta it atkayti, inaat sira ni Jesus, “Iyan Amaꞌ ku, sigi nga buwat nga pangildaw. Ta atkayan naga i aken.” 
JHN.5.18	Pagkagneg it mga Judio ngayti, miyereꞌeret nay iseg nira. Kuꞌimatayen nira nang banar si Jesus, sabap ega lamang riyanggaꞌ yay urdin nira pasar it Aldaw it Kapaꞌnaan, in daꞌga pagꞌaaten ya paꞌ nga Amaꞌ yay Ampuꞌang Diyus, intuntis nga magpasbung kanya it Ampuꞌang Diyus.
JHN.5.19	Ta it atkayti, inaat ni Jesus i mga Judio ngayti, “Kamatuudan tuy pagꞌaaten ku ngaytut imyu, nga egay magkabwat it Anak in kat sadili ya na lamang, in daꞌga iyan i pagbuwaten ya, iyan nga magkaltegan ya nga pagbuwaten it Amaꞌ. Iyan pagbuwaten it Amaꞌ ya, simpri iyan naga i buwaten ya. 
JHN.5.20	Sabap talagang pagmaꞌalen it Amaꞌ i Anak. Aypaꞌ ipagpalteg yat kanya i muꞌsa nga pagbuwaten ya. May mataꞌas paꞌ sikayan nga mga pagbuwaten nga ipalteg it Amaꞌ nga buwaten nat Anak isaꞌun maliluꞌ kamu. 
JHN.5.21	Ka in magꞌuꞌunu pagꞌegnen it Amaꞌ i mga miyatay, atkayan naga egnen naga it Anak i kumpur ireg ya nga egnen. 
JHN.5.22	Talagang ega mukuman it maski siyu i Amaꞌ. Ibinggay ya it Anak ya i pudir nga yay mangukuman, 
JHN.5.23	isaꞌun nga galangen it muꞌsang katataawan i Anak, subung nagat paggalang nira it Amaꞌ ya. Ka yay matuud, in siyu nga egay paggalang it Anak, ega gasiꞌ paggalangen yay Amaꞌ nga timnaꞌeg it Anak nga paꞌasitu.
JHN.5.24	Talagang matuud tuy itu nga ipagꞌaat kut imyu. Iyan magpagneg it mga pagꞌampangen ku baw magpamayaꞌ it nagtaꞌeg ngaytit aken, iyan i may kaꞌgenan nga egay kaskedan. Ega na ukumanan kanya it mabeꞌgat. Imbis nga panriga nga kamataynen, siguradung may magꞌaꞌareg nat kanya nga kaꞌgenan nga egay kaskedan. 
JHN.5.25	Ituy kamatuudan, mabut i timpu, kayti na ngaytu, nga magnegan it mga sakep it kamataynen i gaꞌmaran it Anak it Ampuꞌang Diyus, baw iyan nga pagneg baw sumunud, magꞌegen. 
JHN.5.26	Iyan Amaꞌ, egay piyanggaringan it kaꞌgenan ya ka kanyay puꞌun it kaꞌgenan. Baw ipiyabetang-betang ya nga atkayan gasiꞌ i kaꞌgenan it Anak ya. 
JHN.5.27	Binggayan ya gasiꞌ i Anak ya ngaytu it pudir nga mukuman sabap kanya i Taga Langit nga Ipiyanganak it Taw.
JHN.5.28	Ega maliluꞌan mi tu, sabap mabut talagay timpu nga magnegan it mga miyatay, nga maglelbeng na, i gaꞌmaran ya. 
JHN.5.29	Ta sira, maꞌgen it paꞌuliꞌ baw manliꞌwan duꞌun it mga lebeng nira. Muꞌsa nga magayen i buwat it egen paꞌ sira, begayan it kaꞌgenan nga egay kaskedan. Temed iyan muꞌsa nga maraꞌe-raꞌet i buwat, ukumanan nga panrigaen sira. 
JHN.5.30	Talagang ega mapakay nga may pagbuwaten ku nga pagsadiliyen ku lamang. Magꞌukuman aku uyun nga pirmi kat ipagꞌaat nagat aken it Amaꞌ. Aypaꞌ ka magayen i pangukuman ku, ka ega maat sadili ku nga kaꞌirgan i pagsunudun ku, in daꞌga iyan i pagsunudun ku, iyan nga kaꞌirgan it nagtaꞌeg it aken it paꞌasitu.”
JHN.5.31	Maat paꞌ ni Jesus it kanira, “Siguru in beteꞌ aku lamang i magpamatuud it sadili ku, ipabetang mi nga ega matuud. 
JHN.5.32	Temed may beken nga magpamatuud it aken baw magkaꞌrutan ku nga talagang matuud i ipagpamatuud ya.
JHN.5.33	May piyapaꞌaduꞌun mit ki Juan ngayti nga magpamawtis bawnga ipiyagpamatuud yay sabap it kamatuudan pasar it aken. 
JHN.5.34	Ega maat kaꞌilangan kuy pamatuud it in siyung taw. Pagsangpiten ku lamang i pamatuud ni Juan isaꞌun maribri kamu in pamayaꞌnen mi. 
JHN.5.35	Si Juan ngayti katꞌesa, kaꞌalimbawaan ya, subuk magsusgu nga tidaw sabap, mga ipiyanulduꞌ ya, minggay it eyag kat pikiran it mga taw. Nasagyaan mit sang dekeyeꞌ i eyag ya ngaytu.
JHN.5.36	Temed may pamatuud pasar it aken nga subraꞌ paꞌ it pamatuud ngaytu ni Juan. Iyan mga pagbuwaten ku nga ipagpabwat it aken it Amaꞌ ku, iyan i magpamatuud nga aku, tiyaꞌeg it Amaꞌ it paꞌasitu. 
JHN.5.37	Baw iyan Amaꞌ nga nagtaꞌeg it aken, kanya mismu i nagpamatuud naga pasar it aken, temed it tagnaꞌ paꞌ seked it maski kayti na ngaytu, ega pagpagnegan mi i gaꞌmaran ya baw ega pagkilalaen mi i pagkinataw ya.
JHN.5.38	Talagang ega ipagdawaꞌ mi asat ulu mi i ampang ya sabap daꞌkamu magpamayaꞌ it aken nga tiyaꞌeg yang paꞌasitu. 
JHN.5.39	Talagang ubus suliꞌen, suliꞌen mi i ampang it Ampuꞌang Diyus kat mga kasuratan mi, ka pagsisiguruun mi nga maparagan mi duꞌun in magꞌuꞌunu maꞌimyu i kaꞌgenan nga egay kaskedan. Takaꞌ mga itu ngaytu, magpamatuud lamang tu pasar it aken. 
JHN.5.40	Temed ta, it ega naga ireg mi nga sumunud it aken isaꞌun mabgayan ku kamu it kaꞌgenan nga egay kaskedan.
JHN.5.41	Ega maat iyan i pagꞌabaten ku, pagbantug it mga taw. 
JHN.5.42	Temed it kilala ku na kamu, in maꞌunuy mga adat mi. Urut ku na nga egay pagmaꞌal mit Ampuꞌang Diyus. 
JHN.5.43	Naꞌasitu aku ka siyarigan aku it Amaꞌ ku, temed ega pagtanggapen mi aku. Lamang yan atkayan, in may beken nga paꞌasitu kat sadili yang kaꞌirgan, tanggapen mi yan. 
JHN.5.44	Ka iyan i pagꞌabaten mi, pagbantug it esa may esa, ega pagbantug nga garing duꞌun it matuud nga Ampuꞌang Diyus. Ta magꞌuꞌunu kamu yan makapamayaꞌ it aken?
JHN.5.45	Ega pikiren mi nga akuy dimimanda it imyu duꞌun it Amaꞌ. In daꞌga iyan si Moises, nga mga kasuratan yay pagpanggaringan it pagꞌiꞌinawaren mi, kanya i dimimanda it imyu. 
JHN.5.46	In maat pagpamayaꞌnen mi si Moises, kaꞌilangan sana aku, pamayaꞌnen mi naga gasiꞌ, sabap mga isiyurat ya, aku talagay pagpaꞌiguꞌan. 
JHN.5.47	Temed ta, it ega pagpakimatuudun mi i mga isiyurat ya, magꞌuꞌunu mi pakimatuudun i mga pagꞌaaten ku ngaytu?”
JHN.6.1	Nagtaꞌlib i pirang bulan, naꞌaduꞌun si Jesus it sang dipag it Lapnaw it Galilea, nga pagpangaranan gasiꞌ it Lapnaw it Tiberias. 
JHN.6.2	Tiyundug kanya it dakel na nga mga taw sabap it magkaltegan nira ngayti nga mga tandaꞌanan nga kalililuꞌang bagay nga pagbuwaten ya, nga pagpagayenen ya i mga magsarut. 
JHN.6.3	Timnungu-tungul si Jesus duꞌun it mungsuꞌ, sang siraan nagat mga alagad ya ngayti, bawnga namagꞌadung sira. 
JHN.6.4	Magꞌadeꞌdeng siꞌ i ipagpistaꞌ it mga Judio it Pistaꞌ it Tiyaꞌliban.
JHN.6.5	Paglawag ni Jesus, nalawag ya nga dakel nang mga taw i mamagꞌaꞌabut. Iningkut ya si Felipe, “Ariyen tuy maꞌalangan tami it pangaꞌen isaꞌun may makaꞌen it mga taw ngayan?” 
JHN.6.6	Inampang ni Jesus i atkayti sabap pagsukda-sukdanan ya si Felipe, ka magkaꞌrutan na ni Jesus i buwaten ya.
JHN.6.7	Katubag si Felipe, maat ya, “Bilaꞌ, maski beteꞌ tagdedekeyeꞌ lamang i ipamgay it kanira, tinapay nga maꞌalang it tangdan it balit walung bulan i binwatan, ega talaga manepay-tepay it yanayan ngayang kadakel it taw.”
JHN.6.8	Maat i sang kataawan nga alagad ya nga si Andres, nga sulsug ni Simon Pedro, 
JHN.6.9	“May situ bayan nga waꞌwaꞌ nga laa-lalaki nga may balun, takaꞌ unuꞌun i limang batu bay tina-tinapay baw duwang batuy seda-sedaꞌ? Talagang ega manepay-tepay it yanang kadakel it taw.”
JHN.6.10	“Paꞌdungun mi i mga taw ngayan,” maat ni Jesus. Malayaw nga kaꞌeyag-eyagan i duꞌun kayti. Namagꞌadung nay mga taw ngayti, nga kadakel nira mga limang ribu in mga lalaki lamang i bilangen. 
JHN.6.11	Inangut ni Jesus i tina-tinapay ngayti. Pagkatupus yat nagpasalamat duꞌut Ampuꞌang Diyus, biyagiꞌ-bagiꞌ yay tina-tinapay baw seda-sedaꞌ ngayti. Piyamgayan i muꞌsang mga taw ngayti. Binggayan sirat kumpur ireg nira.
JHN.6.12	Iyan namagkaꞌgen nay kadakel ngayti, maat ni Jesus it mga alagad ya, “Rinutun mi nagay mga naꞌpedan ngayan, isaꞌun ega maꞌaduꞌadut.” 
JHN.6.13	Egay beken, rininut it mga alagad i mga naꞌpedan nga tinapay ngayti. Narinut nira, sang puluꞌ may duwang kabaꞌayan i napnuꞌ.
JHN.6.14	Pagkalteg it kadakel it tandaꞌanan ngayting kalililuꞌan nga binwat ni Jesus, maamaatan sira, “Siguru itu nay Prupitaꞌ ngayan nga mabut situt banwa.”
JHN.6.15	Iyan namuyaan ni Jesus nga may kubwaten nat kadakel ngayti, nga regesen na kanya ka ipaꞌdung na kat pagkaꞌadiꞌ, tiyananan ya na sira, nanungul nat esa-esa ya.
JHN.6.16	Iyan marisemsem na, nanꞌun na duꞌut lapnaw ngayti i mga alagad ya. 
JHN.6.17	Pagꞌabut nira, namagsakay sirat sakayan ka mandipag duꞌun it Capernaum. Seked timindag nay delem, ega pay magꞌabut nga si Jesus. 
JHN.6.18	Sakaling nanenbegan i deres, unupat dimnadakulaꞌ nay bakat. 
JHN.6.19	Iyan naꞌlay na sirat begsay, lima u enem nang kilumitru i kaꞌalaid it nasakayan nira, naltegan nira si Jesus nga magpanaw duꞌut sagpaw it danum nga magꞌelep duꞌut sakayan. Namagꞌiꞌlam sirang banar. 
JHN.6.20	Temed maat yat kanira, “Ayaw kamut iꞌlam. Si Jesus aku naga bayni.” 
JHN.6.21	Simnagya na sira. Piyasakay na nira si Jesus. Pagkasakay ya, sakaling nakadungguꞌ na sira duꞌun it pagꞌabutun nira.
JHN.6.22	Pagꞌeyag it aldaw, duꞌut sang dipag ngayti nga giyaringan na Jesus, duꞌun nagay kadaklan ngayti. Magꞌelat sirat ki Jesus ka namuyaan nira nga ega simnakay nga kaꞌibaan it mga alagad ya ngayti it nandipag, baw egay duꞌun nga beken nga masakayan ya. 
JHN.6.23	Bawnga may nagpadungguꞌ nga mga sakayan nga garing duꞌun it Tiberias. Duꞌun i piyadungguꞌan nirat adeꞌdeng it rugar ngayting kiyaꞌnan it mga katataawan ngaytit pangaꞌen nga piyasalamatan it Ampuꞌan nga si Jesus duꞌun it Diyus Amaꞌ. 
JHN.6.24	Aypaꞌ iyan namuyaan it mga taw nga ega na duꞌun si Jesus baw mga alagad ya ngayti, binwat nira, namagsakay nga nandipag duꞌun it Capernaum, ka tulusun nira si Jesus.
JHN.6.25	Naparagan nira si Jesus duꞌun it sang dipag it lapnaw ngayti. Pagkaparag nira, iningkut nira nga magꞌaat, “Manigtulduꞌ, kaꞌnuy pagꞌabut mu situ?”
JHN.6.26	Pagtubag ni Jesus, maat ya, “Matuud tuy iꞌaat ku ngaytut imyu, nga pagtulusun mi aku, ega sabap duꞌun it naltegan mi ngayti nga mga tandaꞌanan nga kalililuꞌan, in daꞌga sabap it nakakaꞌen kamu baw namagkaꞌgen. 
JHN.6.27	Kaꞌilangan paꞌres kamu, ega sabap duꞌun it pangaꞌen nga magranggaꞌ, in daꞌga yay paꞌresan mi, pangaꞌen nga ega magranggaꞌ baw magkabgay it kaꞌgenan nga egay kaskedan. Ibgay tu it imyu it kanya nga Taga Langit nga Ipiyanganak it Taw, sabap kanya i binggayan it Diyus Amaꞌ it pudir.”
JHN.6.28	Pagkagneg it kadakel ngayti, miningkut sira. Maat nira, “Ta unu bayan i magayen nga paꞌresan namen nga buwaten, isaꞌun nga masunud namen i kaꞌirgan it Ampuꞌang Diyus?”
JHN.6.29	“Ta itu bay ipagpabwat it Ampuꞌang Diyus, kaꞌilangan nga mamayaꞌ kamu it tiyaꞌeg ya nga paꞌasitu,” maat i tubag ni Jesus it kanira.
JHN.6.30	Maat siꞌ it mga taw ngayti, “Ay unuy makapaliꞌwan mu nga tandaꞌanan nga kalililuꞌang bagay isaꞌun makapamayaꞌ kami it imu? Ta unu yan i mabwat mu nga subraꞌ paꞌ it pagpakaꞌnen i katataawan? 
JHN.6.31	Sabap si Moises, nabwat ya gasiꞌ i atkayan, iyan pagpanguꞌnaan yay mga kagiyaringanan tami duꞌun it rugar nga kapupuyangtan, ka may nakaꞌen nira nga pagpangaranat manna. Ka maat i duꞌun it kasuratan, nga magsusurat, ‘Pangaꞌen nga garing duꞌut langit i ibinggay yat kanira,’”
JHN.6.32	Katubag si Jesus, maat ya, “Kamatuudan i iꞌaat ku ngaytut imyu nga ega si Moises i nagbegay it kagiyaringanan mi it pangaꞌen ngaytu nga garing duꞌut langit, in daꞌga kanya nga Amaꞌ ku. Kanya i magbegay it matuud nga pangaꞌen nga garing duꞌut langit. 
JHN.6.33	Sabap yay paꞌaaten nga pangaꞌen nga begay it Ampuꞌang Diyus, kanya nga limnampud nga gimnaring duꞌut langit baw magbegay it kaꞌgenan nga egay kaskedan kat muꞌsang katataawan.”
JHN.6.34	“Agalen,” maat nira, “sana begayan mu kaming pirmi it iyan ngayan nga pangaꞌen.”
JHN.6.35	“Aku i paꞌaateng pangaꞌen ngayan nga magkabgay it kaꞌgenan,” maat ni Jesus. “Iyan pasakep it aken, ega na maat getmanan paꞌ, baw iyan nga mamayaꞌ nat aken, seked kaꞌnu-kaꞌnu ega na kumuꞌinum. 
JHN.6.36	Temed daꞌga baꞌ inaat ku na it imyu, unu pay daꞌawa mi it naltegan mi na aku, temed it ega magpamayaꞌ kamut aken? 
JHN.6.37	Pasakep it aken i kumpur ipagbegay it Amaꞌ it aken. Talagang egay imugawun ku nga maski siyu nga magpasakep it aken. 
JHN.6.38	Sabap nanlampud aku nga garing duꞌut langit, ega enged ku, buwaten ku i sadili ku nga kaꞌirgan, in daꞌga iyan kaꞌirgan it nagtaꞌeg it aken. 
JHN.6.39	Ka ituytu i kaꞌirgan ya, ega pataꞌnan ku na lamang nga maꞌilang i maski esa nga ibinggay ya it aken, in daꞌga egnen sirang muꞌsa asan it umur nat banwa. 
JHN.6.40	Sabap talagang itu i kaꞌirgan it Amaꞌ ku, iyan muꞌsa nga mamayaꞌ it aken nga Anak ya, baw sumarig it aken, begayan sira it kaꞌgenan nga egay kaskedan. Baw egnen ku sirang muꞌsa asan it umur nat banwa.”
JHN.6.41	Pagkagneg it mga Judio kayti, remeteng-retengan sira sabap it iti nga inaat ni Jesus ngayti nga magꞌaat, “Aku i pangaꞌen nga limnampud nga garing duꞌut langit.” 
JHN.6.42	Maat nira siꞌ, “Daꞌga baꞌ itu na, si Jesus ngayan nga anak na Jose? Kilala tami nagay amaꞌ baw inaꞌ ya. Ta unuka magkaꞌaat ya kayti nga limnampud kanya nga garing duꞌut langit?”
JHN.6.43	Ta it atkayti, inaat sira ni Jesus, “Ayaw kamut yeꞌye-yeꞌyepen nga remeteng-retengan kamu. 
JHN.6.44	Ka egay makapasakep it aken magpuyra it panakman kanya it Amaꞌ, nga kanyay nagtaꞌeg it aken. Baw iyan nga pasakep it aken, egnen ku kanyat paꞌuliꞌ asan it umur nat banwa. 
JHN.6.45	Sabap magsusurat duꞌun it mga kasuratan it mga prupitaꞌ, nga magꞌaat, ‘Sirang muꞌsa, tulduꞌan sira it Ampuꞌang Diyus.’
JHN.6.46	Egaytu ireg sugiden may nakalteg na it Amaꞌ, ka iyan lamang gimnaring duꞌun it Ampuꞌang Diyus i nakalteg it Amaꞌ ngaytu. 
JHN.6.47	Kamatuudan tuy iꞌaat ku ngaytut imyu. Iyan nga mamayaꞌ baw pasakep it aken, may kaꞌgenan ya nga egay kaskedan. 
JHN.6.48	Aku i pangaꞌen nga magbegay it kaꞌgenan. 
JHN.6.49	Nakakaꞌen it manna i mga kagiyaringanan mi, iyan duꞌun sirat rugar nga kapupuyangtan, temed namagpatay naga sira. 
JHN.6.50	Temed may pangaꞌen siꞌ nga garing duꞌut langit baw in siyu-siyuy kumaꞌen it itu ngaytung pangaꞌen, ega na matay kanya. 
JHN.6.51	Aku i pangaꞌen ngaytu nga magbegay it kaꞌgenan, nga limnampud nga garing duꞌut langit. May kaꞌgenan nga egay kaskedan it in siyu-siyuy kumaꞌen kaytu. Iyan pangaꞌen ngaytu nga ibgay ku, nga megay it kaꞌgenan nga egay kaskedan kat muꞌsang katataawan, sadili kung bilug.”
JHN.6.52	Sabap siꞌ it iti nga inampang ni Jesus nagdaꞌe-daꞌegen siꞌ i mga Judio, ka maamaatan sira, “Magꞌuꞌunu ibgay it itung taw i bilug ya nga kaꞌnen tami?”
JHN.6.53	Aypaꞌ ka inaat sira ni Jesus, “Kamatuudan tuy iꞌaat ku ngaytut imyu. Magpuyrat makaꞌen mi i isi it Taga Langit nga Ipiyanganak it Taw baw maꞌinum mi i duguꞌ ya, talagang ega maꞌimyu i matuud nga kaꞌgenan. 
JHN.6.54	Iyan magkaꞌen it isi ku baw magꞌinum it duguꞌ ku, may kaꞌgenan ya nga egay kaskedan, baw talagang egnen ku kanya it paꞌuliꞌ asan it umur nat banwa. 
JHN.6.55	Sabap iyan isi ku, pangaꞌen nga matuud, baw iyan duguꞌ ku, pagꞌimnun nga matuud. 
JHN.6.56	Iyan magkaꞌen it isi ku baw magꞌinum it duguꞌ ku, kabilangan ya, sang kabilu-bilugan kami na. 
JHN.6.57	Egen talagay Amaꞌ nga timnaꞌeg it aken it paꞌasitu baw aku, egen gasiꞌ sabap it kanya. Atkayan nagay in siyu-siyu nga kumaꞌen it aken. Egen kanya sabap it aken. 
JHN.6.58	Sabap aku na ngaytu i matuud nga pangaꞌen nga garing duꞌut langit. Kayti, in siyu-siyuy kumaꞌen it itu nga pangaꞌen, may kaꞌgenan ya nga egay kaskedan. Ega matay nga subung it mga kagiyaringanan mi, maski maat nakakaꞌen na sira it manna ngayting pangaꞌen nga gimnaring duꞌut langit.” 
JHN.6.59	Inampang tu ni Jesus i mga itu ngaytu iyan magpanulduꞌ kanya duꞌun it papagsambaan nga duꞌut Capernaum.
JHN.6.60	Pagkagneg it mga pagtulduꞌan ngayti ni Jesus, dakel na sirang miyaat, “Mabeꞌgat naytu nga mga sugi-sugid i ituꞌun. Siyuy makatangeꞌ kaytu?”
JHN.6.61	Urut ni Jesus nga ega magkabaraꞌan sira sabap it iti nga mga inampang ya. Aypaꞌ ka maat yat kanira, “Subuk nakakleb kamu it nagnegan mi nga mga inampang ku. 
JHN.6.62	Magꞌuꞌunu yan in maltegan mi nga patibung siꞌ i Taga Langit nga Ipiyanganak it Taw ka muliꞌ na duꞌun it giyaringan ya? 
JHN.6.63	Mga ipagtulduꞌ ku ngaytu, egay beken nga uliꞌan, mga bagay pasar it kiyarurwa baw kaꞌgenan nga egay kaskedan. Yay matuud, mga bagay nga pagpaꞌiguꞌan it panulduꞌ ku ngaytu, iyan i mapisiꞌan it kaꞌgenan ngaytu. Egaytu makabgay it isi nga pagkaꞌnen.
JHN.6.64	Temed ta, may mga situ nga ega kamatuudan i pamayaꞌ nirat aken.” Miyampang si Jesus it atkayti ka, garing paꞌ it tagnaꞌ, urut ya na in siyu may siyu i ega matuud i pamayaꞌ it kanya, baw in siyu i subuk dumagang it kanya. 
JHN.6.65	Paꞌugdun ya paꞌ nga inaat, “Ta it may ega naga magpamayaꞌ it aken, aypaꞌ ka ipiyagꞌaat kut imyu nga egay makapasakep it aken magpuyra it ildawan kanya it Amaꞌ.”
JHN.6.66	Gimnaring duꞌun kayti, dakel na nga mga pagtulduꞌan ya ngayti i nangindiꞌ. Ega na mamagbaya-bayaꞌ it kanya.
JHN.6.67	Ta it atkayti, iningkut ni Jesus i sang puluꞌ may duwa ngayting mga piniliꞌ yang mga alagad ya. “Unu,” maat ya, “kulꞌid kamu na gasiꞌ situt aken?”
JHN.6.68	Katubag si Simon Pedro ngayti, “Ampuꞌan,” maat ya, “ay ari aduꞌunan namen it panulduꞌ mu gay magkabgay it kaꞌgenan nga egay kaskedan? 
JHN.6.69	Pagpamayaꞌnen baw pagsisiguruun namen nga ikaw talaga i ega basta-basta ngayan nga siyarigan it Ampuꞌang Diyus.”
JHN.6.70	“Daꞌga baꞌ,” maat ni Jesus, “sang puluꞌ may duwa kamung kataawan i piniliꞌ ku? Takaꞌ yay matuud, may esa nagat imyu nga magnanakem pat nakem it maraꞌe-raꞌet!” 
JHN.6.71	Iting inampang ni Jesus, iyan i pagpaꞌiguꞌan ya, si Judas ngayti nga anak ni Simon Iscariote, sabap si Judas ngayti, maski kaꞌuyutan it sang puluꞌ may duwa ngayting piniliꞌ ni Jesus, temed ta, it iti i dumagang it kanya.
JHN.7.1	Ega naꞌlay napanaw siꞌ na Jesus, nanlekep-lekep it Galilea. Pagtemden yang ega paꞌ paꞌaduꞌun it Judea ka kuꞌimatayen kanyat mga pagbayaꞌen it mga Judio duꞌun. 
JHN.7.2	Temed iyan masepek nay pistaꞌ nirang pagpangaranat Pistaꞌ it Mga Ardung, 
JHN.7.3	inaat si Jesus it mga sulsug ya, “Unuka daꞌka na magliꞌi-liꞌid situ? Kaꞌilangan paꞌaduꞌun kat Judea isaꞌun maltegan it mga pagtulduꞌan mu duꞌun i pagbuwaten mu. 
JHN.7.4	Sabap egay taw nga magtaguꞌ it pagbuwaten ya in talagang ireg ya nga matanug kanya. Kaꞌilangan, mga pagbuwaten mu ngaytung mga bagay, ipamuya mu nat muꞌsang katataawan.” 
JHN.7.5	Atkayti i ampang it mga sulsug ngayti ni Jesus ka maski sira, egay pamayaꞌ nirat kanya.
JHN.7.6	Maat i tubag ni Jesus it kanira, “Ega paꞌ kayti i ibinggay it aken nga iꞌaduꞌun. Iyan imyu, maski unu nga timpu mapakay nga paꞌaduꞌun kamu. 
JHN.7.7	Kamu, ega yan mapakay nga isgan it katataawan. Temed aku, pagꞌisgan nira, sabap it ipagpaliꞌwan ku i mga buwat nira nga mararaꞌe-raꞌet. 
JHN.7.8	Muꞌna kamu nay pakipistaꞌ. Aken, ega na daꞌan, ka subung nat inaat ku, ega paꞌ kayti i ibinggay it aken nga timpu.” 
JHN.7.9	Aypaꞌ nagpatuduꞌ kanya nga matuud duꞌun it Galilea.
JHN.7.10	Pagkagaring it mga sulsug ya ngayti, ega naꞌlay napanaw na si Jesus nga pakipistaꞌ. Temed subung it magpaliped-liped lamang i buwat ya. 
JHN.7.11	Duꞌun it pistaꞌan, pagtulusun kanya it mga Judio. “Ariyen bay taw ngayan?” maat nira.
JHN.7.12	Dakel-dakel na nga runding it mga taw pasar it kanya duꞌut mga linge-lingeb. May pirang magꞌaat nga “Bilaꞌ, magayen kanya nga taw.”
JHN.7.12	Temed iyan beken, magꞌaat nga, “Bilaꞌ, ega bayan! Pagbuwaten ya ngayan, pagteꞌag-teꞌagen yay kadakel.” 
JHN.7.13	Temed yanayti, ega ipagpabusak-busak nira duꞌun it kadadaklan ka magꞌiꞌlam sirat mga pagbayaꞌen nira.
JHN.7.14	Iyan nanlubukan nay pistaꞌ, siminled si Jesus duꞌun it Templo baw nanulduꞌ kanya duꞌun. 
JHN.7.15	Naliluꞌ i mga Judio. Maamaatan sira, “Ari garing it kiyaꞌrutan it itung taw it ega naga nakapagꞌadal kanya?”
JHN.7.16	Tiyubag sira ni Jesus, nga magꞌaat, “Ipagpanulduꞌ ku ngaytu, egaytu sadili ku, in daꞌga garing tu duꞌut kanya nga nagtaꞌeg it aken ita paꞌasitu. 
JHN.7.17	Kumpur magꞌireg sumunud it kaꞌirgan it Ampuꞌang Diyus, matantuwan tu nira in unu, garing talaga duꞌun it Ampuꞌang Diyus i ipagpanulduꞌ ku ngaytu, u in kat sadi-sadili ku na lamang. 
JHN.7.18	Ka iyan nga magpanulduꞌ it sadili yang pasepsep, egay beken nga pagpaꞌresan ya, bantugun kanyat katataawan. Temed iyan ngayan nga pagpaꞌresan yat magpanulduꞌ, bantugun i nagtaꞌeg it kanya, purus matuud i kanya baw egay antap it nakem ya nga maraꞌe-raꞌet. 
JHN.7.19	Daꞌga baꞌ si Moises i nagbegay it imyu it mga urdin? Temed maski siyu it imyu, ega talagay kamatuudan nga pagsunud it mga urdin ngayti. In talagang kamatuudan i pagsunud mi, unuka kuꞌimatayen mi aku?”
JHN.7.20	Maat it kadakel ngayti, “Pagsasaruman ka baytut maraꞌe-raꞌet! In daꞌga pagsasaruman ka, siyuy kuꞌimatay it imu?”
JHN.7.21	“Esa lamang nga bagay i binwat ku it Aldaw it Kapaꞌnaan,
JHN.7.22	“Ibinggay ni Moises it imyu i urdin nga pasar it pagturiꞌ. (Egaytu maat garing it ki Moises. Garing nagaytut mga kagiyaringanan mi paꞌ.) Bawnga pagbuwaten mi it maski Aldaw it Kapaꞌnaan.
JHN.7.23	In magpanuriꞌ kamu it maski Aldaw it Kapaꞌnaan, isaꞌun lamang masunud mi i ipiyagꞌurdin ngayti ni Moises, ta unuka pagꞌisgan mi aku sabap duꞌun it pagpagayen ku ngayti it magsarut kat Aldaw it Kapaꞌnaan? 
JHN.7.24	Kaꞌilangan kat kataldengan i ipagꞌukuman mi, ega kuꞌaw-kuꞌaw nga ukuman.”
JHN.7.25	Iyan magpanulduꞌ na ngayti si Jesus, maamaatan nay beken nga taga Jerusalem, maat nira, “Daꞌga baꞌ itu nay taw ngayan nga kuꞌimatayen nira? 
JHN.7.26	Kayti, waytu na, magpanulduꞌ na kanya kat kadadaklan, temed ega nagay pagꞌampangen nira nga kuntraꞌ it kanya. Barang magkakilalaan nat mga pagbayaꞌen tami nga kanya nay paꞌaaten ngayang Cristo nga isiyanggup it Ampuꞌang Diyus. 
JHN.7.27	Temed daꞌga baꞌ egay magkaꞌrut in ariyen i garingan it Manriribring Adiꞌ ngaytung isiyanggup nga paꞌasitu? Takaꞌ in itung taw, urut tami nga muꞌsa i giyaringan ya.”
JHN.7.28	Ta it atkayti, nanggaꞌmaran na si Jesus ngayti, nga magpanulduꞌ duꞌun it Templo. Maat ya, “Unu baꞌ, magkakilalaan mi aku? Unu, magkaꞌrutan mi in ari talagay giyaringan ku? Yay matuud, egaytu naꞌasitu aku it sadi-sadili ku na lamang, in daꞌga may timnaꞌeg it aken. Purus kamatuudan i kanya ngaytu temed ta, ega magkakilalaan mi kanya. 
JHN.7.29	Temed aku, kilala ku kanya, ka duꞌun i garing ku, baw kanya i nagtaꞌeg it aken it paꞌasitu.”
JHN.7.30	Pagkagneg it mga taw ngayti, pagkudakpen nira si Jesus, temed ega naga nabwat nira, sabap ega paꞌ miyabut i ipiyabetang-betang nga timpu. 
JHN.7.31	Temed dakel naga sira nga magpakimatuud it kanya. Maamaatan sira, “Unu sadaw, in paꞌasitu na ngayan i Cristo ngayang paꞌaaten, makabwat kanya it mga tandaꞌanan nga kalililuꞌang bagay nga subraꞌ paꞌ it magkabwat it itung taw?”
JHN.7.32	Naringid-ringidan it mga Pariseo i pamagrundingen it mga katataawan ngayti pasar it ki Jesus. Aypaꞌ binwat it mga Pariseo ngayti baw mga pagbayaꞌen it mga sasirduti, piyapaꞌaduꞌunan nira it mga taawan nira nga guwardiya it Templo ka dakpen si Jesus ngayti. 
JHN.7.33	Ta it atkayti, maat ni Jesus, “Maꞌiba-iba mi paꞌ aku it sang dekeyeꞌ nga timpu bawnga muliꞌ aku nayan duꞌun it nagtaꞌeg ngaytit aken it paꞌasitu. 
JHN.7.34	Tegelen mi yan aku it tulus, temed ega nayan maparagan mi aku, ka ega yan kaꞌaduꞌun kamu it uliꞌan ku ngayti.”
JHN.7.35	Namagrunding-rundingen siꞌ i mga Judio ngayti, “Ay ari tuy aduꞌunan it taw ngaytu nga ega maparagan tami? Barang duꞌun i aduꞌunan ya it mga kaꞌibaan ta ngayan nga mga Judio nga nagpakilaꞌuk-laꞌuk nat mga Griego duꞌut banwa nira, ka duꞌun nat kanira i panulduꞌan ya. 
JHN.7.36	Unu yan i ireg sugiden it iyan ngayang sugi-sugid ya nga maat, ‘Tegelen mi yan akut tulus, temed ega nayan maparagan mi aku, ka daꞌkamu kaꞌaduꞌun it uliꞌan ku ngayti’?”
JHN.7.37	Iyan kiyaꞌpusang aldaw nga kamataan it pistaꞌ, timnindeg si Jesus baw nanggaꞌmaran it dadakulaꞌ, nga magꞌaat, “Patpad sinit aken i kumpur pagbaꞌnekan ka minum. 
JHN.7.38	Ka ituy kaꞌulugan it ampang nga magbebtang duꞌut kasuratan ngayang ampang it Ampuꞌang Diyus. In siyuy magpamayaꞌ baw magsarig it aken, may tumumbud nga magbegay it matuud nga kaꞌgenan, nga garing duꞌut seled ya, subung nagat pagtumbud it danum.” 
JHN.7.39	Pagpapuntuꞌan it ampang ya ngayti, Espiritu Santo nga pasarum duꞌut kumpur mamayaꞌ baw sumarig nat kanya. Lamang iti nga timpu, ega paꞌ magsasarum kat bilug it mga taw. Ega paꞌ tiyaꞌeg kanyat pasarum ka ega paꞌ nakaꞌuliꞌ si Jesus duꞌut langit nga tumanggap it kabantugan nga areg it Amaꞌ ya.
JHN.7.40	Iyan beken, pagkagneg nirat iti nga inaat ni Jesus, maat nira, “Talagang egaytuy belag, Prupitaꞌ na ngayan.”
JHN.7.41	Iyan kat beken, maat nira, “Itu na baytuy Cristo ngayang Manriribring Adiꞌ nga isiyanggup it Ampuꞌang Diyus.”
JHN.7.41	Temed iyan kat beken, maat nira gasiꞌ, “Ta unu bayan, duꞌut Galilea i garingan it Adiꞌ ngayan? 
JHN.7.42	Ka daꞌga baꞌ nakabtang ngayan duꞌut siyubli-subli tami nga kasuratan ngayang ampang it Ampuꞌang Diyus, nga magꞌaat, ‘Iyan Cristo ngaytu, liꞌwanan ya kat mga tungtung-inapuꞌ ni David, baw garingan ya duꞌun it Betlehem nga lansangan ni David ngaytu.’” 
JHN.7.43	Aypaꞌ sabap it itiꞌen ngayti, nabagiꞌ-bagiꞌ i pikir it kadakel sabap it kanya. 
JHN.7.44	Iyan beken, ireg nira dakpen na kanya, temed subuk magꞌaliꞌ paꞌ sira.
JHN.7.45	Namagꞌuliꞌ na i mga tiyaꞌeg ngayting mga guwardiya it Templo duꞌun it namagtaꞌeg ngaytit kanira nga mga pagbayaꞌen it mga sasirduti baw mga Pariseo. Pagꞌabut nira, inaat sirat namagtaꞌeg ngaytit kanira, “Ta ari nay itiyaꞌeg namen ngayat imyu? Unuka egay magbabayaꞌ nga kanya?”
JHN.7.46	Katubag sira, maat nira, “Kagalang-galang it imyu, yanaytuy kaꞌlay, egay taw nga atkayan nang gayen it pagꞌampangen.”
JHN.7.47	“Talagang pati palan kamu, nateꞌag-teꞌag na gasiꞌ!” maat it mga Pariseo ngayti. 
JHN.7.48	“Kami ngaytu nga mga pagbayaꞌen baw mga Pariseo, siyuy namuyaan mit amen nga may pamayaꞌ it kanya? Daꞌga ega? 
JHN.7.49	Iyan lamang i magpamayaꞌ it kanya, iyan kadakel it mga raꞌyat ngayan nga egay uru-urut nira it mga kaꞌurdinan ta. Daꞌga baꞌ mga taw ngayan, siyumpaan it Ampuꞌang Diyus nga rigaen ya?”
JHN.7.50	Nadnganan nga duꞌun si Nicodemo, namasyar ngayti duꞌut ki Jesus it magpapuꞌun paꞌ si Jesus it manulduꞌ, ka kanya Pariseo naga. Iningkut ya i mga kaꞌibaan ya ngayti, maat ya, 
JHN.7.51	“Daꞌga baꞌ kuntraꞌ kat mga kaꞌurdinan tami nga ega basta-basta betanganan it ukuman i esang taw in ega paꞌ naꞌimbistigar nga napakaꞌrutan it magayen in unuy pagbuwaten yang kamaliꞌ?”
JHN.7.52	“Aa bilaꞌ,” maat i tubag it mga kaꞌibaan ya ngayti. “Unuytu? Unu, pati ikaw, esa nagat mga sisindiren ngayting taga Galilea? Saꞌup-saꞌupun mut masa i mga kasuratan tami, mamuyaan mu yan asan nga egay prupitaꞌ nga manggaring kat Galilea.”
JHN.7.53	Nagsigꞌuliꞌ nay natingped ngayting mga katataawan.
JHN.8.1	Temed si Jesus, timnungul kanya duꞌun it Mungsuꞌ it Olibo. 
JHN.8.2	Pagꞌeyag it aldaw, nagpaꞌuliꞌ naga kanya duꞌun it Templo. Minlep siꞌ duꞌut kanya i muꞌsang mga taw duꞌun. Miyadung si Jesus bawnga tiyulduꞌan ya siꞌ sira. 
JHN.8.3	Iyan magpanulduꞌ na si Jesus, may miyabut nga mga manigpaꞌyag it urdin baw mga Pariseo. May taban nira nga nadakep nira nga pagꞌaꞌasawaen nga babay nga may lalaki ya. Piyatindeg niray babay ngayti duꞌut adapan nira, 
JHN.8.4	baw maat nira it ki Jesus, “Manigtulduꞌ, babay ngaytu, nadakep nga may lalaki ya. 
JHN.8.5	Ta it ipiyagꞌurdin ni Moises duꞌut mga kaꞌurdinan nga buntalan it batu it seked matay i mga magbuwat it subung nat kanya ngaytung binwat, ta kayti, unuy masugid mu?” 
JHN.8.6	Atkayti i ingkut nira ka eget na nirat sigapul it ki Jesus ngayti, isaꞌun may makadimanda nira nga kuntraꞌ it kanya.
JHN.8.6	Temed ega timnubag si Jesus. Rimnungguk ga kanya bawnga simnurat duꞌun it lugtaꞌ it tutulduꞌ ya. 
JHN.8.7	Mga magꞌingkut ngaytit ki Jesus, sigi-sigi nga ingkut nira. Ta it atkayti, timnindeg si Jesus bawnga miyampang, nga magꞌaat, “In siyu manggid it imyu i egay kakasalaꞌan, iyan i mapakay nga muꞌna nga muntal it kanya it batu.” 
JHN.8.8	Pagkaꞌampang ya kayti, kimnantud kanya ka simnurat siꞌ duꞌut lugtaꞌ.
JHN.8.9	Pagkagneg it mga magꞌingkut ngaytit ki Jesus, namagtekas-tekas na sira. Uꞌnay mga magugurang, bawnga mga mangaꞌwaꞌen seked ega nay naꞌped it kanira duꞌun, si Jesus mana baw babay ngayti nga magtitindeg naga duꞌut adapan it katataawan. 
JHN.8.10	Lintegan kanya ni Jesus baw iningkut, “Namagpaꞌunu nayan sira? Unu, egay rimiga it imu?”
JHN.8.11	Katubag i babay ngayti, maat ya, “Ta ega, Agalen.”
JHN.8.11	“Ta maski aku,” maat ni Jesus, “ega rigaen ku ikaw. Mapanaw ka na baw pedkanan mu nay buwat it kasalaꞌan.”
JHN.8.12	Pagsaꞌup siꞌ ni Jesus it mampang duꞌun it mga taw, maat ya, “Aku ngaytu i bilang tidaw nga magbegay it eyag kat pikiran it mga taw situt sinirungat langit. Iyan sumunud it aken, ega na subung it magpanaw it delemen, sabap pagꞌeꞌyagan na kanyat tidaw ngaytu nga magbegay it kaꞌgenan nga egay kaskedan.”
JHN.8.13	Inaat kanya it mga Pariseo nga duꞌun mamagpagneg, “Sadi-sadili mu i pamatuud mu ngayat bilug mu. Ega mapakay yan nga pakimatuudun i pamatuud mu ngayan.”
JHN.8.14	Katubag si Jesus it kanira, maat ya, “Maski maat mi sadi-sadili ku i pamatuud ku it bilug ku, temed matuud tuy pagꞌaaten ku ngaytu, sabap urut ku in ari giyaringan ku baw in ari aduꞌunan ku. Temed kamu, ega magkaꞌrutan mi in ari giyaringan ku baw in ari aduꞌunan ku. 
JHN.8.15	Magꞌukuman kamu uyun kat pangukuman it taw, temed aku, egay pagꞌukumanan ku nga maski siyu. 
JHN.8.16	Temed maski mukuman aku, tamaꞌ naga i iꞌukuman ku, sabap ega lamang aku i magbetangan it ukuman, in daꞌga duwa kami nagat Amaꞌ ku nga nagtaꞌeg it aken it paꞌasitu. 
JHN.8.17	Magsusurat naga duꞌut siyubli-subli mi nga mga kaꞌurdinan nga magꞌaat duꞌun, in nagsubung i pamatuud it duwa na nga magpanistigu, kaꞌilangan pakimatuudun. 
JHN.8.18	Ta aku i esa, ka magpamatuud aku pasar it sadili ku. Yay ikadwa nga magpamatuud gasiꞌ, Amaꞌ ku nga nagtaꞌeg it aken.”
JHN.8.19	Pagkagneg it mga taw ngayti, miningkut sira nga magꞌaat, “Ay ari bayan i Amaꞌ mu ngayan? Ari pagꞌaꞌanuꞌan ya?”
JHN.8.19	Tumubag si Jesus, maat ya, “Yay matuud, it ega naga kilala mi aku, simpri ega naga kilala mi i Amaꞌ ku. In beteꞌ magkakilalaan mi na aku, simpri makilalaan mi naga gasiꞌ kanya.” 
JHN.8.20	Mga itu ngaytu, inampang ni Jesus iyan magpanulduꞌ kanya duꞌun it esang bagiꞌ it Templo nga duꞌun manggid it adeꞌdeng it mga berebtangan it bilang ipagbegay it mga taw duꞌun it Ampuꞌang Diyus. Temed ega naga diyakep kanya it maski siyu, ka ega paꞌ naꞌbut i ipiyabetang-betang nga timpu.
JHN.8.21	Saꞌup siꞌ nga inaat ni Jesus it mga katataawan, “Talagang limꞌid aku. Tulusun mi yan aku it temegel, temed matay kamu lamang it ega napasinsiya i kasalaꞌan mi. Daꞌkamu talaga kaꞌaduꞌun it aduꞌunan ku.”
JHN.8.22	Pagkagneg nira, namagrunding na sira, nga magꞌaat, “Barang sayan mangeget kanya. Yay paꞌaaten ya ngayang daꞌta kapaꞌaduꞌun it aduꞌunan ya ngayti.”
JHN.8.23	Maat paꞌ ni Jesus, “Kamu, taga denaꞌ. Aken, taga langit aku. Mamagtatakenaꞌ kamu situt banwa ngaytu. Aken, ega. Aypaꞌ ega surubung i kat nakem tami. 
JHN.8.24	Aypaꞌ matuud tuy ipagꞌaat ku ngaytut imyu, nga matay kamu it ega napasinsiya i kasalaꞌan mi. Basta ega pakimatuudun mi i pamatuud ku nga in siyu aku talaga, simpri matay kamu it ega napasinsiya i kasalaꞌan mi.”
JHN.8.25	“Tay, siyu ka baytu?” ingkut siꞌ it mga taw ngayti.
JHN.8.25	“Ta daꞌga baꞌ ipagsugid ku nat imyu it kaꞌlay ngaytu in siyu aku nga matuud?” tubag ni Jesus it kanira. 
JHN.8.26	“Talagang dakulay maꞌaat ku baw mabetanganan kut ukuman kuntraꞌ it imyu. Temed it matuud i pagꞌaaten it nagtaꞌeg it aken baw in unuy magkagnegan ku nga pagꞌaaten ya, iyan i ipagsugid ku situt banwa ngaytu.”
JHN.8.27	Ega nasepsepan it mga taw ngayti nga pagpaꞌiguꞌan ni Jesus, Amaꞌ ya. 
JHN.8.28	Aypaꞌ maat siꞌ ni Jesus it kanira, “Basta makapatindeg mi na i krus nga pagraransangan it kanya nga Taga Langit nga Ipiyanganak it Taw, sikayan payan matantuwan mi nga talagang matuud i ipagsugid ku nga in siyu aku. Maꞌrutan mi nga egaytuy pagbuwaten ku nga kat sadili ku na lamang, in daꞌga pagꞌampangen ku, iyan nga ipagtulduꞌ it aken it Amaꞌ ku. 
JHN.8.29	Pirmi nga iba ku i nagtaꞌeg it aken. Ega pagpablagan ya aku, sabap it iyan i pirmi ku nga pagbuwaten, iyan nga magkasagyaan ya.” 
JHN.8.30	Dakel i namayaꞌ nga nakagneg ngaytit kanya.
JHN.8.31	Inaat ni Jesus i mga Judio ngayti nga namayaꞌ it kanya, “In pasigi pagsunud mit mga ipagtulduꞌ ku ngaytu, yay matuud, alagad ku nayan kamu. 
JHN.8.32	Makilalaan mi nayang banar i kamatuudan, baw iyan kamatuudan ngaytu, itu na i paliꞌwan it imyu.”
JHN.8.33	“Mga tungtung-inapuꞌ kami naga ni Abraham,” maat i tubag it mga Judio ngayti, “baw egay magkatanudan namen nga naꞌuripen kami it maski siyu. Ta unuka magkaꞌaat mu nga ipaliꞌwan kami?”
JHN.8.34	Maat siꞌ i tubag ni Jesus it kanira, “Matuud tuy ipagꞌaat ku ngaytut imyu, nga uripen it kasalaꞌan i in siyu-siyu nga magpasigi paꞌ nga muwat it kasalaꞌan. 
JHN.8.35	Taw nga uripen lamang, talagang egay kasiguruwan ya nga maneꞌteꞌ kanya kat pamalay-balay it agalen ya it seked kaꞌnu-kaꞌnung timpu. Temed iyan anak it agalen ngaytu, maneꞌteꞌ duꞌun it egay kaskedan. 
JHN.8.36	Basta aku, nga Anak ngaytu nga paꞌaaten, i paliꞌwan it imyu kat pagkaꞌuripen mi, siguradung liꞌwan kamu nayan nga matuud. 
JHN.8.37	Talagang urut ku nga mga tungtung-inapuꞌ kamu naga ni Abraham. Temed paribasay lamwat kamu, nga ega pagꞌintindiyen mi i mga ipagpanulduꞌ ku ngaytu, pagpaꞌresan mi aku nga maꞌimatay. 
JHN.8.38	Ipagsugid ku i mga naltegan ku duꞌut Amaꞌ ku. Atkayan nagay imyu, pagbuwaten mi i in unu-unu nga nagnegan mi duꞌut amaꞌ mi.”
JHN.8.39	Timnubag siꞌ i mga Judio ngayti, maat nira, “Si Abraham bay amaꞌ namen.”
JHN.8.39	“Ta in amaꞌ mi si Abraham,” maat ni Jesus ngayti, “ta unuka pagpasyangan mi i mga buwat yat kanya? 
JHN.8.40	Ka ungaytu ga, masyaduy kuꞌimatay mit aken, it ipagsugid ku lamang i kamatuudan nga nagnegan ku duꞌut Ampuꞌang Diyus. Ega yan atkayan i ki Abraham nga buwat. 
JHN.8.41	Iyan mga pagbuwaten mi, subung naga it buwat it amaꞌ mi.”
JHN.8.41	“Ega naga kami i lupaw,” maat siꞌ i tubag nira. “Ampuꞌang Diyus naga i Amaꞌ namen.”
JHN.8.42	“Ta in atkayan,” maat siꞌ ni Jesus ngayti, “in talagang mga anak kamu it Ampuꞌang Diyus, kaꞌilangan maꞌalen mi aku, sabap duꞌun it Ampuꞌang Diyus i giyaringan ku. Garing duꞌut kanya, naꞌasitu aku nat imyu. Ega naꞌasitu aku kat kaꞌirgan ku na lamang, in daꞌga matuud nga tiyaꞌeg ya aku. 
JHN.8.43	Unuka ega magkasepsepan mi i pagꞌaaten ku? Sabap siguru it ega kutanggapen mi i ipagpangadal ku ngaytu. 
JHN.8.44	Munugat si Satanas i amaꞌ mi. In unuy ireg ya, iyan i pagkubwaten mi. Yay matuud, mangingimatay kanyat taw garing paꞌ it tagnaꞌ baw kalaban it kamatuudan, ka ega talaga maparagan duꞌut kanya i kamatuudan ngaytu seked it kaꞌnu-kaꞌnu. In magꞌambut kanya, ta it yan nagay adat ya, sabap talagang maꞌambut kanya baw puꞌun kanyat kaꞌambutan. 
JHN.8.45	Temed paribasay kamatuudan i ipagsugid ku, aypaꞌ ka ega pagpamayaꞌnen mi aku! 
JHN.8.46	Ka siyu it imyu i magkamatuud nga nagkasalaꞌan aku? In talagang kamatuudan i pagꞌaaten ku, unuka ega pagpamayaꞌnen mi aku? 
JHN.8.47	Iyan kat Ampuꞌang Diyus nga mga taw, talagang magpagneg sira it ampang ya. Temed daꞌkamuy imyu kat Ampuꞌang Diyus. Aypaꞌ ka daꞌkamu magpagneg it ampang ya ngaytu.”
JHN.8.48	Inaat siꞌ si Jesus it mga Judio ngayti, “Daꞌga baꞌ matuud i pagꞌaaten namen nga Samaritano
JHN.8.49	“Daꞌku baytu pagpapulpugun it maraꞌe-raꞌet,” maat ni Jesus ngayti. “Paggalangen ku talagay Amaꞌ ku, temed kamu, egay galang mit aken. 
JHN.8.50	Egaytu magtulus aku it sadili kung kabantugan. Amaꞌ ku i baalaꞌ kayan. Kanya i magpanindeg it aken baw magꞌukuman it imyu. 
JHN.8.51	Kamatuudan tuy pagꞌaaten ku ngaytu, nga in siyu-siyu nga magpangaꞌgenan uyun kat mga ipagtulduꞌ ku ngaytu, ega na labayen yay kamataynen.”
JHN.8.52	Inaat siꞌ kanya it mga Judio ngayti, “Daꞌga baꞌ maꞌyag na nga magpulpug ka! Ka naꞌlay nang natay si Abraham baw mga prupitaꞌ. Ta unuka magkaꞌaat mu nga ega matay it seked kaꞌnu-kaꞌnu i in siyu-siyu nga magpangaꞌgenan uyun kat mga ipagtulduꞌ mu? 
JHN.8.53	Unu, mabantug ka paꞌ it amaꞌ namen ngaytu nga si Abraham? Natay na kanya, subung naga i mga prupitaꞌ. Unu baytuy tanud, in siyu na?”
JHN.8.54	Tumubag siꞌ si Jesus, maat ya, “In sadili ku i pagbantugun ku, talagang egay kapulusan kayan. Temed iyan Amaꞌ ku, kanya naga nga pagꞌaaten mi nga Ampuꞌang Diyus mi, kanya bay magpabantug it aken. 
JHN.8.55	Talagang ega magkakilalaan mi kanya. Temed aku, kilalang-kilala ku kanya. Ka in aaten ku nga ega kilala ku kanya, maꞌambut aku nga subung it imyu nga maꞌambut. Temed iyan i matuud it kilala ku kanya. Pagsunudun baw pagpanindegan ku i kumpur pagꞌaaten ya. 
JHN.8.56	Nakasagyay amaꞌ mi nga si Abraham iyan naꞌrutan ya nga maltegan yay aldaw it pamaꞌasitu ku. Talagang naltegan ya, aypaꞌ ka nakasagya kanya.”
JHN.8.57	Sabap siꞌ it iti ngayting inampang ni Jesus, inaat siꞌ kanyat mga Judio, “Ega pay limang pulung idad mu! Ta unuy ikiyalteg mut ki Abraham?”
JHN.8.58	Katubag siꞌ si Jesus, maat ya, “Ituy kamatuudan nga isugid kut imyu, parabir ipiyanganak si Abraham, may aku nang lagi.” 
JHN.8.59	Pagkagneg nira kayti, nagsigkuꞌmit nay mga Judio ngaytit batu ka batuun na kanya. Temed nagpalingeb-palingeb na si Jesus duꞌut katataawan ka nanliꞌwan na duꞌun it Templo ngayti.
JHN.9.1	Kaꞌsang magpanaw si Jesus, may napsagan ya nga beleg nga lalaki. Sekad yay beleg ya ngayti. 
JHN.9.2	Iningkut kanyat mga alagad ya ngayti, maat nira, “Manigtulduꞌ, siyu manggid i may kasalaꞌan ka sumakit i itung taw, beleg na? Unu kanya u mga giyaringan ya?”
JHN.9.3	Katubag si Jesus, maat ya, “Simnakit kanya nga beleg, ega sabap may kasalaꞌan ya u mga giyaringan ya, in daꞌga isaꞌun lamang matanyag kat bilug ya i guna it Ampuꞌang Diyus. 
JHN.9.4	Kaꞌilangan kita, buwaten tami i mga ipagpabwat it Ampuꞌang Diyus, kanya nga nagtaꞌeg ngaytit aken it paꞌasitu. Kaꞌilangan buwaten tami mintras egen tami paꞌ ka yay subuk aldawun. Sabap in patay na, ega nay rugar nga muwat, kabilangan ya delemen na. Ta, siyu pay makabwat? Daꞌga ega na? 
JHN.9.5	Kabilangan ku, piyakatidaw. Baw kaꞌlay ku ngaytu situt banwa, magsisigi nga pagꞌeyagan kuy pikiran it mga taw.”
JHN.9.6	Pagkaꞌampang ni Jesus kayti, mimbur kanya duꞌut lugtaꞌ. Piyabaraꞌ yang rusuꞌ i imburan ya ngayti, bawnga ipiyaꞌid ya duꞌun it mata it beleg ngayti. 
JHN.9.7	Pagkapaꞌid ya, maat ya, “Panaw, manraꞌmus ka duꞌut danum ngayting pagpangaranat Libtung it Siloe.” (Ireg sugiden it Siloe ngayti, tiyaꞌeg.) Namayaꞌ i beleg ngayti. Pagꞌuliꞌ ya duꞌut balay ya, magkalteg na kanya.
JHN.9.8	Pagkalteg it mga kamalay ya baw beken paꞌ nga nakalteg it kanya iyan magpaꞌildaw-ildaw paꞌ, maat nira, “Daꞌga baꞌ yanayay beleg ngayan nga magpaꞌildaw-ildaw?”
JHN.9.9	“Aaꞌ yanayan bayan!” maat it beken.
JHN.9.9	“Bilaꞌ, ega!” maat i beken. “Nakaslun lamang bayay rupa ya.”
JHN.9.9	Temed maat i lalaki ngayti, “Aku na ngaytu baytu!”
JHN.9.10	“Ta magꞌuꞌunu ka nakalteg? Unuka daꞌka na beleg?” maat it mga taw ngayti.
JHN.9.11	Katubag i lalaki ngayti, “Iyan taw ngayan nga pagpangaranat ki Jesus, binwat ya, nagbuwat it rusuꞌ bawnga ipiyaꞌid ya situt mga mata ku ngaytu. Pagkapaꞌid ya, inaat ya aku, ‘Panaw, manraꞌmus ka duꞌut Siloe.’ Piyamayaꞌ kuy inaat ya ngaytit aken. Naꞌaduꞌun aku bawnga nanraꞌmus. Pagkaraꞌmus ku, ta, atkaytu na, nga magkalteg aku na.”
JHN.9.12	“Ta ariyen nayan kanya?” ingkut nira siꞌ.
JHN.9.12	“Taꞌway in nagpaꞌunu na,” maat i tubag ya.
JHN.9.13	Piyabayaꞌ nira duꞌut mga Pariseo i beleg ngayti nga piyagayen ni Jesus. 
JHN.9.14	Aldaw it Kapaꞌnaan i pagbuwat ni Jesus it atkayti nga minwat it rusuꞌ baw nagpagayen it kanya. 
JHN.9.15	Siyumarya kanya it mga Pariseo it in magꞌuꞌunu magkalteg na kanya. “Ta yanayan baꞌ,” maat ya, “piyaꞌidan yat rusuꞌ i mga mata ku ngaytu, bawnga nanraꞌmus aku. Ta atkaytu na nga magkalteg aku na.”
JHN.9.16	Maat i beken nga mga Pariseo ngayti, “Talagang ega garing duꞌun it Ampuꞌang Diyus i iyang taw, sabap it ega pagꞌintindiyen yay Aldaw it Kapaꞌnaan ngaytu.” Temed beken, magꞌaat gasiꞌ nga magꞌuꞌunu makabwat it atkaytung mga tandaꞌanan nga kalililuꞌang bagay i esang makasalaꞌan? Sikayti ega siꞌ magparag-paragen sira it pagsugiden.
JHN.9.17	Aypaꞌ ka siyumarya nira sit sumaꞌup i taw ngayting beleg. “Ta ikaw,” maat nira, “it magkalteg ka na sabap, maat mu, piyagayen ka ni Jesus ngayti, ta, unuy masugid mu pasar it kanya?”
JHN.9.17	“Aaꞌ,” maat i tubag ya, “esa bayan kanyang prupitaꞌ.”
JHN.9.18	Ega magpamayaꞌ i mga pagbayaꞌen ngaytit mga Judio nga beleg kanya it tagnaꞌ paꞌ bawnga piyagayen, aypaꞌ ka ipiyatawag niray mga giyaringan ya. 
JHN.9.19	Pagꞌabut, iningkut nira nga magꞌaat, “Unuytu, anak mi i itung taw, baw unu, pagsakit ya, beleg nga matuud? Ta unuka kayti ega na beleg kanya?”
JHN.9.20	Katubag i mga giyaringan ya ngayti, maat nira, “Talagang anak namen baytung matuud, baw talagang pagsakit ya beleg nang lagi. 
JHN.9.21	Temed ega magkaꞌrutan namen in unuka magkalteg na kanya kayti, baw ega gasiꞌ magkaꞌrutan namen in siyuy nagpagayen ngaytit kanya. Magayen kanya nay ingkutun mi, tutal ega na waꞌwaꞌ kanya. Makasugid ya nayan it magayen i pasar it bilug ya.” 
JHN.9.22	Atkayti i pangampang it mga giyaringan ya ngayti ka magꞌiꞌlam sirat mga pagbayaꞌen ngaytit mga Judio, sabap may piyagꞌunyunan it mga Judio ngayti nga in siyu-siyuy liꞌwanan it si Jesus na ngayti i Cristo nga Manriribring Adiꞌ ngayang isiyanggup, awaꞌen na duꞌut papagsambaan nira. Ega na uyut it pagkaJudio. 
JHN.9.23	Aypaꞌ ka atkayti i tubag it mga giyaringan ya ngayti, nga magꞌaat, “Tutal ega na waꞌwaꞌ kanya. Kanya nay ingkutun mi.”
JHN.9.24	Aypaꞌ ka ipiyatawag nira siꞌ i beleg ngayti, ka iningkut nira siꞌ nga magꞌaat, “Kayti pagdedngegen kat Ampuꞌang Diyus. Aypaꞌ isugid muy kamatuudan, ka urut namen nga makasalaꞌan i iyang taw.”
JHN.9.25	Katubag siꞌ kanya, nga magꞌaat, “Ta ega bayan magkaꞌrutan ku in makasalaꞌan kanya baw ega. Basta iyan lamang i magkaꞌrutan ku, talagang beleg aku temed kayti magkalteg aku na. Daꞌku na beleg.”
JHN.9.26	“Ta unuy binwat it taw ngayti it imu? Magꞌuꞌunu piyagayen ya ikaw?”
JHN.9.27	Tumubag siꞌ kanya, maat ya, “Isiyugid ku na it imyu. Ega lamang pagpagnegan mi. Ta unuka ireg mi siꞌ nga magnegan it sumaꞌup? Unu, ireg mi gasiꞌ nga mabwat kamu nga mga alagad ya?”
JHN.9.28	Diniyampaꞌ nira na kanya, maat nira, “Ikaw bay alagad ya! Amen bilaꞌ, mga alagad kami ni Moises! 
JHN.9.29	Ka magkaꞌrutan namen nga piyakisugidan it Ampuꞌang Diyus si Moises, temed iyan nga taw, ega magkaꞌrutan namen in ari piyandungwatan ya kayan.”
JHN.9.30	Katubag siꞌ i beleg ngayti, maat ya, “Talagang kalililuꞌan yan, nga ega magkaꞌrutan mi in ari giyaringan ya kayan, takaꞌ piyagayen ya aku nga kayti daꞌku na beleg. 
JHN.9.31	Daꞌga baꞌ magkaꞌrutan ta nga ega pagtubagen it Ampuꞌang Diyus i mga makasalaꞌan, temed pagtubagen yay iyan nga magsamba it kanya it may galang baw magsunud it mga kaꞌirgan ya? 
JHN.9.32	Ka garing paꞌ it amulaꞌ pay banwa, ega pay nakapagayen it beleg nga sekad ya, kayti mana. 
JHN.9.33	Talagang egay mabwat it iyan nga taw nga mga atkaytu in daꞌga talagang garing kanya duꞌun it Ampuꞌang Diyus.”
JHN.9.34	Kaꞌampang siꞌ i mga Pariseo ngayti, maat nira, “Ipiyanganak ka nga makasalaꞌan nga banar.
JHN.9.35	Nabaritaꞌan ni Jesus nga taw ngayting beleg nga piyagayen ya, inimugaw nat mga Pariseo. Pagkaparag ni Jesus it kanya, iningkut ya nga magꞌaat, “Unu, magpamayaꞌ ka it kanya nga Taga Langit nga Ipiyanganak it Taw?”
JHN.9.36	Katubag i lalaki ngayti, maat ya, “Ay siyu bayan kanya, Agalen ku? Isugid mut aken isaꞌun mapamayaꞌ ku kanya.”
JHN.9.37	“Ta nakitaan mu nang lagi,” maat ni Jesus ngayti, “baw magpakisugi-sugid nat imu kayti.”
JHN.9.38	Yamanay naꞌampang it lalaki ngayti, maat ya, “Magpamayaꞌ aku nat imu, Ampuꞌan.” Bawnga nanluud kanya ka siyamba ya na si Jesus ngayti.
JHN.9.39	Miyampang siꞌ si Jesus, maat ya, “Limnampud aku situt banwa isaꞌun ukumanan i katataawan. Iyan mga beleg, makalteg sira, baw iyan nga magkalteg na, subuk mableg sira.”
JHN.9.40	Nagnegan tu it mga Pariseo nga duꞌun it tepad nira i iti nga inampang ni Jesus, aypaꞌ miningkut sirang lagi, nga magꞌaat, “Siguru daꞌkami baytu uyut it mga beleg ngayan nga paꞌaaten!”
JHN.9.41	Tiyubag sira ni Jesus, nga magꞌaat, “In beteꞌ uyut kamu nagat mga beleg ngayan, maꞌawaꞌ i kasalaꞌan mi nga ipagkaꞌukuman it imyu. Temed it paꞌaaten mi nga magkalteg kamut magayen, aypaꞌ ka asan pat imyu i kasalaꞌan mi.”
JHN.10.1	“Kamatuudan talagay ipagsugid kut imyu,” maat ni Jesus. “Iyan nga magseled duꞌun it antur it mga tupa nga magpamtes, nga ega duꞌut puwirtaꞌan i paglapasan ka in ari-ari na lamang i pagguꞌrapan, ega yay belag, mananakaw yan u in daꞌga manigpanrangpas. 
JHN.10.2	Temed iyan ega magpamtes, ka in ari-ari puwirtaꞌan duꞌun i seldan ya, kanya yan i manigꞌeper it mga tupa. 
JHN.10.3	Pagpasleden kanya it guwardiya it puwirtaꞌan, baw pagpapagnegan nga pirmi it mga tupa i gaꞌmaran ya. Saꞌnulun yay sadiling mga tupa it ingaranen ya, ka ipaliꞌwan ya sira duꞌut antur. 
JHN.10.4	Basta yan nakapaliꞌwan yay kumpur sadili ya, kanya nay duꞌut uꞌnaan baw dumasun nay mga tupa, ka magkatandaꞌan na niray gaꞌmaran ya. 
JHN.10.5	Temed talagang daꞌsira magbayaꞌ it beken. Mamagpalagyu ga in may belag, ka ega magkakilalaan niray gaꞌmaran ya ka ega gaꞌmaran it manigꞌeper nira.” 
JHN.10.6	Alimbawa i iti nga inampang ni Jesus, temed ta, ega nasepsepan niray pagpaꞌulugan.
JHN.10.7	Aypaꞌ saꞌup siꞌ nga inaat ni Jesus i mga taw, “Matuud i iꞌaat kut imyu, nga aku i bilang puwirtaꞌan nga paglapasan it mga tupa. 
JHN.10.8	Dakel i nakauꞌna it aken nga mga manigtulduꞌ nga egay pupudir nira nga garing duꞌut Ampuꞌang Diyus. Subung sirat mga mananakaw baw manigpanrangpas ka magꞌagaw it pamayaꞌ it katataawan. Temed ega inintindi sirat mga bilang tupa ku. 
JHN.10.9	Aku i bilang puwirtaꞌan. Kumpur semled situt aken, ka aku nay pagpamayaꞌnen baw pagsarigan ya, siguradung maribri. Tarimaen ku kanyat magayen, nga subuk pagtarima it manigꞌeper it mga tupa it magseled, magliꞌwan, isaꞌun ega maꞌunu, in daꞌga maparagan yang pirmi i magagayen nga pagpasturan. 
JHN.10.10	Iyan inaat ku nga bilang mananakaw, egay beken nga pagꞌengden ya, kutakaw, kuꞌimatay baw manranggaꞌ. Temed aku, naꞌasitu aku isaꞌun iyan mga bilang tupa ku, mabgayan ku it kaꞌgenan, baw kaꞌgenan nga ibgay ku, talagang ega basta-basta.”
JHN.10.11	“Akuy subrang magayen nga manigꞌeper. Kamatuudan it magayen nga manigꞌeper, sabap lamang it mga tupa ibgay ya i pati ginawa ya. 
JHN.10.12	Temed in yay magꞌeper, pagtangdanan lamang nga ega tagpuꞌun it mga tupa, basta may maltegan yang magꞌaꞌabut nga bunglun, egay beken malagyu na yan. Tananan yang lagi i mga tupa ngayti. Aypaꞌ buwat it bunglun, temkeb na. Ta magtariwanak nay mga tupa ngayti. 
JHN.10.13	Magpalagyu i pagtangdanan ka ega sadili ya i mga tupa, aypaꞌ egay raras yat kanira.
JHN.10.14+JHN.10.15	Aku i magayen nga manigꞌeper. In magꞌuꞌunu magkakilalaan akut Amaꞌ baw kanya kilala ku gasiꞌ, atkayan naga magkakilalaan ku i sadili ku nga mga tupa, baw magkakilalaan nira gasiꞌ aku. Baw talagang ibgay ku i ginawa ku sabap lamang it kanira. 
JHN.10.16	May mga tupa ku pang beken nga magpuyrat mga itu ngaytu nga kat antur na ngaytu. Kaꞌilangan ipaꞌuyut ku gasiꞌ sira it pagꞌaypeten ku. Pagnegan nira gasiꞌ i gaꞌmaran ku, isaꞌun sang siraan nat dati nga mga tupa, baw esa-esa gasiꞌ i manigꞌeper nira.
JHN.10.17	Pagmaꞌalen akung banar it Amaꞌ ku sabap it ituꞌun ngaytu, nga ibgay kuy ginawa ku isaꞌun mabaiꞌ ku nagat sumaꞌup. 
JHN.10.18	Egay taw nga makagtas it ginawa ku, in daꞌga ituy kaꞌirgan ku nga ibgay. Aku i magtatagpuꞌun it ginawa baw may guna ku nga ibgay i ginawa ku baw baiꞌen it sumaꞌup. Itu gasiꞌ i taꞌeg it aken nga garing duꞌun it Amaꞌ ku.”
JHN.10.19	Sabap it iti nga inampang ni Jesus, ega siꞌ magparag-paragen i mga Judio. 
JHN.10.20	Dakel it kanira i magꞌaat, “Talagang pagpapulpugun kanyang matuud it maraꞌe-raꞌet. Unuka pasibangayan mi yat pagneg i magpulpug ngayan?”
JHN.10.21	Temed iyan beken magꞌaat nga, “Ega bayan atkayang kagagayen it pagꞌampangen in pagpapulpugun it maraꞌe-raꞌet. Unu, makapagayen it beleg i maraꞌe-raꞌet?”
JHN.10.22	Panagramig na nga timpu i magkadnganan it pistaꞌ duꞌut Jerusalem it Pistaꞌ nga Pagpaꞌega-basta-basta it Templo. 
JHN.10.23	Magpanaw si Jesus duꞌun it pagꞌaꞌatpan nga pagpangaranan it Portico ni Solomon, nga duꞌun it Templo ngayti. 
JHN.10.24	Liniputan kanya it mga Judio baw inaat nira kanya, “Seked it kaꞌnu baytu paglibegen muy pikir namen? Kaꞌilangan in talagang ikaw nay Cristo ngayang isiyanggup nga Manriribring Adiꞌ, irapar mu na.”
JHN.10.25	Katubag si Jesus, maat ya, “Unu pay paꞌaaten mi it nakasugid ku nat imyu? Salaꞌ mi mana it ega pagpanangden mi. Iyan mga pagbuwaten ku kat ngaran it Amaꞌ ku, yanay magpamatuud pasar it aken. 
JHN.10.26	Temed it subung nat pagꞌaaten ku ngayan nga ega pagpamayaꞌnen mi sabap it ega kaꞌuyutan kamu it mga tupa ku. 
JHN.10.27	Magpagneg it gaꞌmaran ku i mga tupa ku. Magkakilalaan ku sira, baw magdasun sira gasiꞌ it aken. 
JHN.10.28	Pagbegayan ku sira it kaꞌgenan nga egay kaskedan baw seked it kaꞌnu-kaꞌnu daꞌsira maꞌilang. Baw daꞌsira maꞌagaw it maski siyu situt aken. 
JHN.10.29	Ka iyan Amaꞌ ku nga minggay it kanira situt aken, landaw kanya nga gunaan, nga egay kasbung. Talagang daꞌsira maꞌagaw it maski siyu duꞌun it Amaꞌ ku. 
JHN.10.30	Ka aku baw Amaꞌ ku, sang kagina-ginawaan lamang.”
JHN.10.31	Pagkagneg it mga Judio ngayti, nagsigkuꞌmit siꞌ sirat batu, ka pagkubatuun nira siꞌ kanya. 
JHN.10.32	Egay beken inaat sira ni Jesus, “Dakel nga mga magagayeng buwat nga garing duꞌut Amaꞌ nga ipagpalteg kut imyu. Ta ariyen kat mga buwat ngaytu i ega magkapakay mi, aypaꞌ ka pagkubatuun mi aku?”
JHN.10.33	Tiyubag kanyat mga Judio nga magꞌaat, “Ega sabap duꞌun it mga magagayen ngayting buwat i pagkubatuwan namen it imu, in daꞌga sabap duꞌun it pagꞌagawun muy kabantugan it Ampuꞌang Diyus, nga magpaDiyu-Diyus ka it taw ka lamang nga manengteng.”
JHN.10.34	Timnubag si Jesus, “Daꞌga baꞌ magsusurat naga duꞌun it mga kaꞌurdinan mi ngayang magꞌaat, ‘Inaat ku nga mga diyus kamu.’
JHN.10.35	Mga diyus i panaꞌwag it Ampuꞌang Diyus, duꞌut kasuratan ngayti, it mga taw nga pagpakarguꞌan yat mga ampang ya. Talagang basta inaat it kasuratan, egay kalipasan ya. Ega mapakay nga baliwalaꞌen i paꞌaaten ya. 
JHN.10.36	Ta it aku, piniliꞌ baw tiyaꞌeg it Amaꞌ nga paꞌasitut sinirungat langit, magꞌuꞌunu mi maꞌaat kayti nga magpangambuꞌ aku it pagkaDiyus kat inaat ku nga aku i Anak it Ampuꞌang Diyus? 
JHN.10.37	In beteꞌ ega pagbuwaten kuy buwat it Amaꞌ ku, ega mi aku pamayaꞌnen. 
JHN.10.38	Temed in pagbuwaten kuy buwat ya ngaytu, maski ega pagpamayaꞌnen mi aku, kaꞌilangan nga pamayaꞌnen mi i mga pagbuwaten ku ngaytu ka sikayan mi matantuwan baw masiguru nga aku baw Amaꞌ ku, sang kagina-ginawaan kami.”
JHN.10.39	Pagkagneg nira kayti, kudakpen nira siꞌ si Jesus, temed it nagpaꞌalikaꞌsut naga kanya.
JHN.10.40	Nagpaꞌuliꞌ siꞌ si Jesus duꞌun it sang dipag it Jordan, duꞌut rugar nga uꞌna-uꞌnang piyamawtisan ni Juan. Nagtinir kanya duꞌun. 
JHN.10.41	Dakel nga nagpaꞌaduꞌut kanya. Maamaatan sira nga, “Si Juan, egay binwat ya nga tandaꞌanan nga kalililuꞌang bagay, temed matuud i muꞌsa nga pagꞌaaten ya pasar it itu nga taw.” 
JHN.10.42	Dakel i mga taw duꞌun kayti nga namayaꞌ it ki Jesus.
JHN.11.1	May esang taw nga magsarut, pagpangaranan it ki Lazaro. Duꞌun i pagtataꞌidan yat Betania. Yamanay iba ya, duwa nga sulsug yang mga babay nga si Maria baw si Marta. 
JHN.11.2	Si Maria na ngayti, mabut i aldaw nga muꞌbuꞌ kanya it babangluun duꞌun it aꞌay it Ampuꞌan nga si Jesus bawnga tarapuwan yat buꞌuk ya.
JHN.11.3	aypaꞌ binwat it duwa ngayting mga sulsug yang babay, may tiyaꞌeg nira nga paꞌaduꞌut ki Jesus, taban i ampang nira nga magꞌaat, “Ampuꞌan, magsarut i iba-iba mu nga pagmaꞌalen mu.”
JHN.11.4	Pagkatuturan duꞌut ki Jesus, maat ya, “Ega bayan kamataynen i baraꞌan it iyan nga sarut. Nagꞌabut lamang yan isaꞌun mabantug i Ampuꞌang Diyus baw sabap gasiꞌ it ikabantug it Anak it Ampuꞌang Diyus.” 
JHN.11.5	Pagmaꞌalen talaga ni Jesus i namagsulsu-sulsugun ngayting tulu nga si Marta, si Maria baw si Lazaro na ngayti. 
JHN.11.6	Temed maski naꞌrutan na ngayti ni Jesus nga magsarut si Lazaro, ega napanaw kanyang lagi, in daꞌga nakadwa paꞌ, 
JHN.11.7	bawnga inaat yay mga alagad ya ngayti, “Paꞌaduꞌun tami siꞌ it Judea.”
JHN.11.8	“Aa bilaꞌ, Manigtulduꞌ,” maat it mga alagad ya ngayti. “Daꞌga baꞌ may kapira paꞌ kayti, pagkubatuun ka ngayat mga pagbayaꞌen tami nga mga Judio? Ta unuka kuꞌaduꞌun ka siꞌ?”
JHN.11.9	Tumubag si Jesus, maat ya, “Daꞌga baꞌ sang puluꞌ may duwang uras i sang aldaw? Ta simpri, iyan magpanaw it aldawun paꞌ, ega makataꞌkid sabap it magkalteg kanya kat eyag it aldaw. 
JHN.11.10	Temed magkasampuk i magpanaw it delemen sabap it ega nay eyag ngayti.”
JHN.11.11	Maat ya pang beken, “Magꞌigaꞌ i iba-iba tami nga si Lazaro. Paꞌaduꞌun aku ka sulagen ku kanya.”
JHN.11.12	“Magayen yan, Ampuꞌan, nga magꞌigaꞌ kanya ka gumayen naga,” maat it mga alagad ya ngayti. 
JHN.11.13	Tanu-tanud tu it mga alagad ya ngayti, paꞌaaten ni Jesus, igaꞌ nga matuud. Arit yay paꞌaaten ya, miyatay na si Lazaro.
JHN.11.14	Ta it ega magkasepsepan it mga alagad ya ngayti, iriyapar na ni Jesus, maat ya, “Miyatay na si Lazaro. 
JHN.11.15	Temed sabap it imyu, masagya aku nga daꞌku duꞌun, isaꞌun pamayaꞌnen mi aku kat buwaten ku. Ta kayti paꞌaduꞌun tami nat kanya.”
JHN.11.16	Si Tomas nga panaꞌwag it kanya, Gambar, rimnarang na gasit mga kaꞌibaan ya ngayting mga alagad. Maat ya, “Mayaꞌ tami naga bayat kanya. Matay in matay, basta sang tamiyan.”
JHN.11.17	Pagꞌabut na Jesus duꞌun, naꞌrutan nira nga nakaꞌpat nay pagkalbeng it ki Lazaro. 
JHN.11.18	May tulung kilumitru lamang i kaꞌalaid it Jerusalem duꞌut Betania ngayti, 
JHN.11.19	baw dakel nga mga Judio i naꞌaduꞌun it kana Marta ngayti duwa ni Maria, ka magbanga-bangay it kanira sabap it sulsug nira ngayting natay.
JHN.11.20	Pagkaꞌrut ni Marta it miyabut na si Jesus duꞌut Betania, simnusmu na kanya, temed si Maria, duꞌun nagat balay. 
JHN.11.21	Mampang si Marta, maat ya, “Ampuꞌan, in beteꞌ situ ka lamang, ega natay i sulsug ku. 
JHN.11.22	Temed maski atkayan na, magkaꞌrutan ku nga ibgay it Ampuꞌang Diyus i maski unu i angutun mu duꞌut kanya.”
JHN.11.23	“Marta, maꞌgen naga bayat paꞌuliꞌ i sulsug mu ngayan,” maat ni Jesus.
JHN.11.24	Katubag si Marta, maat ya, “Talagang magkaꞌrutan ku nga magꞌegen naga kanya kat umur it banwa in egnen siꞌ i kumpur miyatay.”
JHN.11.25	Tubagen ni Jesus, maat ya, “Aku ngaytu i manigꞌegen it paꞌuliꞌ baw puꞌun it kaꞌgenan. Iyan magpamayaꞌ it aken, maski matay na kanya siguradung maꞌgen nagat paꞌuliꞌ. 
JHN.11.26	Baw in siyu nga kamatuudan i pamayaꞌ yat aken baw magpangaꞌgenan uyun it pamayaꞌ ya ngaytu, may kaꞌgenan ya talaga nga egay kaskedan. Ta unu, pagpamayaꞌnen muytu?”
JHN.11.27	“Eeꞌ baꞌ, Ampuꞌan, talagang magpamayaꞌ akut imu, nga ikaw talagay Cristo ngayang isiyanggup nga Manriribring Adiꞌ. Ikaw nay Anak it Ampuꞌang Diyus ngayan nga pagsisiguruun nga paꞌasitut sinirungat langit.”
JHN.11.28	Pagkaꞌampang kayti ni Marta, nagpaꞌuliꞌ na kanya duꞌut balay. Sininyasan ya si Maria bawnga kinidem-kideman ya nga magꞌaat, “Miyabut nay Manigtulduꞌ. Pagpaꞌaduꞌunun ka.” 
JHN.11.29	Pagkagneg ni Maria, timnindeg nga lagi ka napanaw na nga simnusmu it ki Jesus ngayti. 
JHN.11.30	(Siyusmu ka ega paꞌ nakaꞌbut si Jesus ngayti duꞌut lansangan nga banar, duꞌun pat siyusmuwan ngayti ni Marta it kanya.) 
JHN.11.31	Diyasun si Maria it mga maꞌiba ya nga mga Judio ngayti nga magbanga-bangay it kanya duꞌut balay. Pagkalteg nirat atnang kelat it tindeg ni Maria bawnga nanliꞌwan, tanud nira paꞌaduꞌun kanyat lebeng ka sumgaw siꞌ duꞌun.
JHN.11.32	Pagꞌabut ni Maria duꞌut ki Jesus, nanluud kanya duꞌun it tepad it aꞌay ni Jesus bawnga miyampang kanya nga magꞌaat, “Ampuꞌan, in beteꞌ situ ka lamang, ega natay i sulsug ku.”
JHN.11.33	Talagang rimnaꞌe-raꞌet i nakem ni Jesus baw nanrusarem i rupa ya, pagkalteg yat ki Maria ngayti nga magsugaw baw mga Judio ngayting kaꞌibaan ya nga mamagsugaw gasiꞌ. 
JHN.11.34	“Ari limbengan mit kanya?” maat ni Jesus.
JHN.11.34	“Ampuꞌan,” maat nira, “mayaꞌ kat amen isaꞌun maltegan mu.”
JHN.11.35	Timnuruy mga luwaꞌ ni Jesus.
JHN.11.36	Pagkalteg it mga Judio ngayti, “Ungayan baꞌ,” maat nira, “talagang pagmaꞌalen ya si Lazaro.”
JHN.11.37	Temed maat gasiꞌ it beken, “Nakapagayen kanyat beleg ngayti. Ta unuka ega nasegan-segan yay kamataynen it itung taw?”
JHN.11.38	Rimnaꞌe-raꞌet siꞌ i nakem ni Jesus, pagꞌabut nira duꞌun it lebeng. Kubkub i inanuꞌan ngaytit miyatay bawnga limpenan it batu. 
JHN.11.39	Maat ni Jesus, “Awaꞌen mi i lepen ngayan nga batu.”
JHN.11.39	“Bilaꞌ,” maat ni Marta ngayting sulsug it miyatay ngayti, “Ampuꞌan, mabuyuk na bayan ka nakaꞌpat nay pagpatay ya.”
JHN.11.40	“Daꞌga baꞌ inaat kut imu,” maat ni Jesus, “nga in mamayaꞌ kat aken, maltegan mu in sang unuy kabantugan it Ampuꞌang Diyus?”
JHN.11.41	Pagkaꞌampang ya kayti, inawaꞌ niray maglelpen ngayti nga batu. Yimnaꞌngad si Jesus bawnga miyampang kanya nga magꞌaat, “Amaꞌ, magpasalamat akut imu ka pagtubagen mu aku. 
JHN.11.42	Talagang magkaꞌrutan ku nga pirmi mu aku nga pagpapagnegan. Takaꞌ pagꞌampangen kuy atkaytu sabap it mga taw ngayni nga kaꞌibaan ku kayti, isaꞌun mamayaꞌ sira nga ikaw nga matuud i nagtaꞌeg it aken.”
JHN.11.43	Pagkaꞌampang ya kayti, igiyaꞌuy ya nga magꞌaat, “Lazaro, manliꞌwan ka!” 
JHN.11.44	Egay beken, nanliꞌwan si Lazaro ngayti, pagbebedbedan nagat rambay i aꞌay baw alima ya, nga adat nira in ipaglebeng, baw pagbebegkesan nagat lages i rupa ya. Maat ni Jesus it kanira, “Pangawaꞌen mi i muꞌsa ngayan asat bilug ya, isaꞌun ega nay lesa-lesa ya.”
JHN.11.45	Mga Judio ngayting mamagbanga-bangay it ki Maria, naltegan nira i binwat ngayti ni Jesus nga inggen ya siꞌ si Lazaro it paꞌuliꞌ. Aypaꞌ dakel siray namayaꞌ nat ki Jesus. 
JHN.11.46	Temed iyan beken, naꞌaduꞌun nga lagi it mga Pariseo ka nanugid it binwat ni Jesus ngayti. 
JHN.11.47	Aypaꞌ tiningped it mga pagbayaꞌen it sasirduti baw mga Pariseo i mga kaꞌibaan nira nga manigꞌukuman, mga kaꞌuyutan it Sanedrin. Pagkatingped nira, maat nira, “Unuytuy magayen nga buwaten tami, it dakel nang tandaꞌanan nga mga kalililuꞌang bagay i pagbuwaten it itung taw? 
JHN.11.48	In pabaya-bayaꞌan tami na lamang, mamayaꞌ nat kanya i muꞌsang taw. Ta, baraꞌan ya kayan, buwaten it mga Romano ngaytu, awaꞌan ta nat aten nga banwa baw tari-tariwanaken tami na.”
JHN.11.49	Iyan ega magkaparagan nira in unuy magayeng buwaten, miyampang si Caifas, nga pagbayaꞌen nira it iting taꞌun. Maat ya, “Unu kamu nang mga taw? 
JHN.11.50	Ega baꞌ magkaꞌbut it pikiran mi. Simpri subrang magayen it aten, sang kataawan lamang i kaꞌilangan nga matay, bilang ganti it kadakel ta, ega gat sang kabanwaan i makuriꞌan.” 
JHN.11.51	Temed ega kat sadili ya na lamang i inampang ya ngayti, in daꞌga piyaprupitaꞌ kanyat Ampuꞌang Diyus, ka si Caifas ngayti, Piyakamataꞌas nga Sasirduti it iting taꞌun. Nasugid ya ngayti nga kamataynen ni Jesus, mangganti it bangsat Judio. 
JHN.11.52	Baw ega lamang bangsat Judio, in daꞌga isaꞌun mabwat sira nga sang siraan it matingped yang mga anak it Ampuꞌang Diyus nga gumaring kat paꞌari-aring rugar.
JHN.11.53	Garing it iting aldaw, pagtulusun na nira in magꞌuꞌunu nira maꞌimatay si Jesus. 
JHN.11.54	Aypaꞌ it atkayti, ega na magpakilaꞌuk-laꞌuk si Jesus duꞌut iti nga mga Judio. Binwat ya, naꞌaduꞌun it Efraim, esang lansangan nga adeꞌdeng duꞌun it rugar nga kapupuyangtan. Duꞌun siꞌ kayti i tiyaꞌidan nira magꞌaꞌalagad.
JHN.11.55	Magꞌadeꞌdeng siꞌ i pistaꞌ it mga Judio ngayting pagpangaranat Pistaꞌ it Tiyaꞌliban. Dakel nga taga prubinsiya nga naꞌaduꞌut Jerusalem parabir mabut i pistaꞌ, isaꞌun mabwat nira i mga kaꞌugaliꞌan nira nga panlimpiyuꞌ. 
JHN.11.56	Sigi nga panigmata nira temed egay naltegan nirang si Jesus. Aypaꞌ ka in duꞌun sirat Templo mamagtindeg-tindeg, yay buwat nira, ingku-ingkutun nga magꞌaat, “Unuy tandes mit imyu? Pakipistaꞌ naga kanya u ega?” 
JHN.11.57	Sabap ipiyagpaꞌimbanda it mga pagbayaꞌen it mga sasirduti baw mga Pariseo nga in siyu-siyuy magkaꞌrut it in ariyen si Jesus, kaꞌilangan itulduꞌ ya, isaꞌun madakep nira kanya.
JHN.12.1	Kaꞌnem mana pistaꞌ na it Pistaꞌ ngaytit Tiyaꞌliban, miyabut siꞌ si Jesus duꞌun it Betania nga lansangan ngayti ni Lazaro nga inggen yat paꞌuliꞌ. 
JHN.12.2	May binwat duꞌun nga pagkaraꞌnen, nga si Jesus i paggalangen. Magpanarakan si Marta ngayti, ki Lazaro esat mga kaꞌibaan ni Jesus it magkaꞌen. 
JHN.12.3	Binwat ni Maria, minsiꞌ it piyakamarga na nga babangluun ka pirmira, balit mga duwang basu. Ibiyuꞌbuꞌ ya duꞌun it mga aꞌay ni Jesus. Pagkabuꞌbuꞌ ya, tiyarapuwan yat buꞌuk ya. Nanlekep nat seled it balay i banglut babangluun ngayti.
JHN.12.4	Pagkamuya it esang alagad nga si Judas Iscariote, nga iti nga taw, mabut i timpu nga subuk idagang ya si Jesus, maat ya, 
JHN.12.5	“Unuka ega ipiyaꞌalang i babangluun ngayan, isaꞌun bayad ya ibgay duꞌut mga makukuriꞌ? Siguradu yang rega ya, kasbung it inaldaw it sang taꞌun.” 
JHN.12.6	Iti nga inampang ni Judas, ega maat matuud nga may ildaw yat mga makukuriꞌ, in daꞌga sabap it, kanya, mananakaw. Kanya i magkekpet it pundu nira. Sumang kaꞌanu may paglimat-limaten ya na.
JHN.12.7	Tubagen kanya ni Jesus, nga magꞌaat, “Pataꞌnan mu kanya. Pagbuwaten ya ngaytu, paꞌareg ya nat ilbeng aku. 
JHN.12.8	Seked it kaꞌnu-kaꞌnung timpu kaꞌibaan mi i mga makukuriꞌ, temed aku ega kaꞌibaan mi it maꞌlay nga timpu.”
JHN.12.9	Dakel nga dakel nga mga Judio i nakabaritaꞌ nga si Jesus, duꞌun it Betania, aypaꞌ ka naꞌaduꞌun sira. Ega lamang sabap it si Jesus i enged nira, in daꞌga isaꞌun maltegan nira beken si Lazaro ngayti, nga inggen it paꞌuliꞌ. 
JHN.12.10	Aypaꞌ ka pagpikiren gasiꞌ it mga pagbayaꞌen it mga sasirduti nga pati si Lazaro, imatayen. 
JHN.12.11	Ka sabap it kanya, dakel nay mga Judio nga nagpablag nat kanira, ka namayaꞌ nat ki Jesus.
JHN.12.12	Pagkadedelman dakel i taw nga duꞌut pistaꞌan ngayti nga duꞌut Jerusalem nga nakaꞌrut nga magpapaJerusalem si Jesus. 
JHN.12.13	Binwat nira, namagpisiꞌ it palakpak it esang luwak nga subuk badangan baw namagpanliꞌwan sira duꞌun it siyudad ngayti ka susmuun nira si Jesus.
JHN.12.14	Ipiyapisiꞌ ni Jesus i esang uꞌuybun it kabayuꞌ nga asno bawnga siyakayan ya. Atkayti ka isaꞌun matuman i magbebtang duꞌun it kasuratan nira 
JHN.12.15	nga magꞌaat,
JHN.12.15	“Ayaw kamut iꞌlam, mga taga siyudad it Sion.
JHN.12.15	Magdadarapaꞌ nay magꞌadiꞌ situt imyu.
JHN.12.15	Uꞌuybun it kabayuꞌ nga asno i pagsasakayan ya.”
JHN.12.16	Egaytu nasepsepan nga lagi it mga alagad ngayti ni Jesus nga pagtuman it magsusurat ngayti i itiꞌen. Temed pagꞌegen ni Jesus it paꞌuliꞌ, yapay kasepsep nirat iti nga magbebtang duꞌut kasuratan, nga palan egay beken nga pagpaꞌiguꞌan, kanya na ngayti, baw nagꞌabut nga muꞌsa it kanya.
JHN.12.17	Iyan kadakel ngayti nga kaꞌibaan ni Jesus it iyan inggen yat paꞌuliꞌ si Lazaro, siging pamatuud nirat naltegan nira ngayti. 
JHN.12.18	Aypaꞌ dakel na nga mga taw nga simnusmu it ki Jesus, sabap nabaritaꞌan nira i binwat ya ngayti nga tandaꞌanan nga kalililuꞌang bagay. 
JHN.12.19	Namagrunding-rundingen siꞌ i mga Pariseo, maat nira, “Ungaytu, ega bay magkabwat ta nga may paglapusan, ka letganan mi ga, magsunud nang muꞌsat kanya i mga katataawan.”
JHN.12.20	Ta uyut it kadakel nga miyabut duꞌut Jerusalem nga pakiragiꞌ it pistaꞌ ngayti baw sumamba it Ampuꞌang Diyus, may pirang kataawan nga mga Griego. 
JHN.12.21	Minlep sira duꞌut esang alagad nga si Felipe nga taga Betsaida nga sakep it Galilea. Inupakat nira nga magꞌaat, “Agalen, ireg namen sana nga kimita it ki Jesus.”
JHN.12.22	Isiyugid ni Felipe duꞌut ki Andres i inaat it mga Griego ngayti. Nagbayaꞌ na sirang duwa i nanugid duꞌut ki Jesus. 
JHN.12.23	Katubag si Jesus, nga maat ya, “Naꞌbut nay timpu nga makapaliꞌwan nay kabantugan it Taga Langit nga Ipiyanganak it Taw. 
JHN.12.24	Kamatuudan i ipagꞌaat ku ngaytut imyu, kabilangan ku, subuk biꞌni. Basta biꞌni, in ilwak na subuk matay ka marunut, temed iyan i paggaringan it dumakel. Temed in ega ilwak, esa-esa ya lamang. 
JHN.12.25	In iyan talagay subrang pagrarasan it esang taw, sadili ya nga mga kaꞌirgan baw pangaꞌgenan ya, siguradung maꞌlam nagaytu duꞌut kanya. Temed iyan ega subrang magraras it kaꞌgenan ya, ka ega sadiling kabetangan i kanget ya, makanya talagay kaꞌgenan nga egay kaskedan. 
JHN.12.26	Iyan magsirbi it aken, kaꞌilangan masiyunudun kanyat aken, baw in ariyen i aduꞌunan ku, aduꞌunan naga yan it magsirbi ngaytu it aken. Talagang tumbasan it Amaꞌ it kagayenan i maski siyu nga magsirbi it aken.
JHN.12.27	Kayti subung it ega magkabara-baraꞌ aku. Ta unu, aaten ku nga, ‘Amaꞌ, iribri mu aku kat kakuriꞌan ngaytu nga labayen ku’? Temed ega aaten kuy atkayan, sabap egay beken nga enged ku situ in daꞌga isaꞌun labayen ku i kakuriꞌan ngaytu nga ituꞌun.” 
JHN.12.28	Pagkaꞌampang ni Jesus kayti, maat ya, “Amaꞌ, ipalteg muy kadakulat kabantugan mu.”
JHN.12.28	Bawnga may nagnegan it kadakel ngayti nga gaꞌmaran nga garing duꞌut langit, nga magꞌaat, “Ipiyalteg ku na, temed ipalteg ku sit sumaꞌup i kabantugan ku.”
JHN.12.29	Pagkagneg it mga taw ngayti nga magtitindeg duꞌun, may miyaat, “Dimnuldug.” Temed beken, maat nira, “Anghil bayan i nagpakisugid it kanya.”
JHN.12.30	Mampang siꞌ si Jesus, maat ya, “Nagnegan mi ngayan, ega maat sabap lamang it aken, in daꞌga sabap it imyu, isaꞌun mamayaꞌ kamu nga matuud. 
JHN.12.31	Ka naꞌbut nay timpu, kayti na ngaytu, nga betanganan nat ukuman i kumpur kakuntraꞌ ku. Daꞌgen na si Satanas nga magsasakep na situt sinirungat langit. 
JHN.12.32	Temed aku, in ipadibwat nira aku duꞌun it krus, ildawan ku nay maski unu nga bangsa isaꞌun makapamayaꞌ na sirat aken.” 
JHN.12.33	Inampang yay atkaytu isaꞌun ipaꞌrut it kanira in magꞌuꞌunu matay kanya.
JHN.12.34	Katubag i mga taw ngayti, maat nira, “Naꞌrutan namen i inaat duꞌun it kasuratan nga ampang it Ampuꞌang Diyus, nga Cristo ngayang isiyanggup, maneꞌteꞌ kanya it egay kaskedan. Ta unuka inaat mu nga ipadibwat duꞌun it krus i kanya nga Taga Langit nga Ipiyanganak it Taw? Unu bayan nga kalasing taw i paꞌaaten ngayan nga Taga Langit nga Ipiyanganak it Taw?”
JHN.12.35	Maat siꞌ ni Jesus it kanira, “Dekeyeꞌ mana nga timpu nga maꞌiba-iba mi aku nga bilang tidaw nga magꞌeyag it imyu. Kaꞌilangan magpatulduꞌ kamu mintras magkaꞌyagan kamu paꞌ. Pasbung kamut taw nga magpanaw it maꞌyag paꞌ, nga ega magpadlem. Ka ega magkaturnuwan it magpanaw it madlem in ari magayen nga panawan ya. 
JHN.12.36	Aypaꞌ mintras situt imyu i paꞌaaten ngaytu nga tidaw, kaꞌilangan nga pasakep kamu nat kanya, isaꞌun magkapangaꞌgenan kamu nga pirmi kat eyag it tidaw ngaytu.” Pagkaꞌampang ni Jesus kayti, nagliꞌid na kanya.
JHN.12.37	Maski dakel na nga naltegan it mga katataawan ngayti nga binwat ni Jesus nga mga tandaꞌanan nga kalililuꞌang bagay, ega ga lamang pagpamayaꞌnen nira kanya. 
JHN.12.38	Atkayti ka isaꞌun matuman i inampang it prupitaꞌ nga si Isaias, nga magꞌaat,
JHN.12.38	“Ampuꞌang Diyus, subuk egay nagpakimatuud it ipiyanuturan ngaytu it amen.
JHN.12.38	Subuk egay tiyaꞌseb it in unu talagay pagpapuntuꞌan it mga pagbuwaten ngaytu kat keseg it guna mu.”
JHN.12.39	Ta it ega ngayti kupamayaꞌ sira, aypaꞌ ka ega na nakapamayaꞌ sira, subung nagat beken ngayang inampang ni Isaias, nga magꞌaat,
JHN.12.40	“Binleg ya i mga mata nira baw piyadsen ya i mga ulu nira isaꞌun daꞌsira makalteg u makasepsep, u makapaꞌuliꞌ sira duꞌut kanya isaꞌun nga mapagayen ya sira.”
JHN.12.41	Inampang ni Isaias i atkayti sabap it ipiyalteg it kanya in sang unuy kabantugan it mabut nga Cristo, aypaꞌ inampang yay atkayti pasar it kanya.
JHN.12.42	Takaꞌ maski atkayti na, maski mga pagbayaꞌen it mga Judio, dakel na nga namayaꞌ it ki Jesus ngayti. Temed pataguꞌ-taguꞌ lamang i pamayaꞌ nira, ega pagꞌaminen nira, ka magpaꞌelak sirat mga Pariseo, ka barang awaꞌen sira duꞌun it papagsambaan, nga ega na uyut it pagkaJudio. 
JHN.12.43	Ireg paꞌ nirang sagyaan sirat masigkataw nira, ega gat Ampuꞌang Diyus i sumagya it kanira.
JHN.12.44	Igiyaꞌuy na ni Jesus nga magꞌaat, “Iyan mamayaꞌ baw magsarig it aken, ega lamang aku i pagpamayaꞌnen baw pagsarigan ya, in daꞌga pati kanya nga nagtaꞌeg it aken it paꞌasitu. 
JHN.12.45	Baw iyan magleteg it aken, magkaltegan ya nay nagtaꞌeg ngayti it aken. 
JHN.12.46	Ka naꞌasitu aku nga bilang tidaw it banwa ngaytu, isaꞌun ega maneꞌteꞌ kat kadleman i iyan nga mamayaꞌ it aken.
JHN.12.47	Baw in siyu nga nakagneg it ampang ku, temed ega naga sunudun ya, betanganan yan it ukuman, temed ega aku i magꞌukuman it kanya. Sabap ega enged ku situ, ukumanan kuy banwa ngaytu, in daꞌga rimibri it katataawan. 
JHN.12.48	May mukuman yan it kumpur magpandaꞌga it aken baw ega magpamayaꞌ it mga inampang ku. Iyan mga ampang ngaytu nga nakasugid ku na, iyan i mukuman it kanya asan it umur it banwa. 
JHN.12.49	Sabap egay pagꞌampangen ku nga pagsadiliyen ku lamang, in daꞌga iyan Amaꞌ nga nagtaꞌeg it aken it paꞌasitu, iyan i magꞌaat in unuy ampangen ku baw ipaꞌyag ku. 
JHN.12.50	Baw talagang magkaꞌrutan ku nga iyan mga ampang ya ngaytu i puꞌun it kaꞌgenan nga egay kaskedan. Aypaꞌ in unuy ipagpasugid it Amaꞌ, simpri iyan i pagꞌampangen ku.”
JHN.13.1	Naꞌbut nay papuꞌun na it Pistaꞌ ngaytit Tiyaꞌliban.
JHN.13.2	Itiyarakan nay pangiyapun na Jesus. Si Judas Iscariote ngayti nga anak ni Simon, piyanakman kanya nga lagi ni Satanas nga idagang ya si Jesus. 
JHN.13.3	Urut talaga ni Jesus nga ibinggay nat kanya it Amaꞌ i muꞌsang pudir. Baw urut ya nga kanya, egay beken nga giyaringan ya, duꞌun it Ampuꞌang Diyus, baw duꞌun nagat Ampuꞌang Diyus i uliꞌan ya. 
JHN.13.4	Aypaꞌ binwat ni Jesus it magꞌaꞌdung na sira ka kumaꞌen na, timnindeg kanya baw limbas yay panliꞌwan nga pakayan ya, bawnga miyanu kanyat tuwalya ka tiyapis ya. 
JHN.13.5	Bawnga timinggis kanya it danum duꞌun it palangganaꞌ. Pagkatgis ya, kiyayaꞌmatan yat mugas i mga aꞌay it mga alagad ya ngayti, baw pagtarapuwan ya nat tuwalya ngayti nga tiyapis ya.
JHN.13.6	Iyan naꞌbut ya na si Simon Pedro, maat ni Simon Pedro ngayti, “Ampuꞌan, unuka atkayan nga ikaw i mugas it mga aꞌay ku?”
JHN.13.7	Katubag si Jesus, maat ya, “Ega magkasepsepan mu kayti i pagbuwaten ku ngaytu, temed in asan nat malangbu-langbusan masepsepan mu naga yan.”
JHN.13.8	Maat siꞌ ni Pedro ngayti, “Talagang subung bat ega bagay nga paꞌugasan ku it imu i aꞌay ku.”
JHN.13.8	Maat siꞌ ni Jesus, “Temed in ega malimpiyuꞌ ku ikaw, siguradung daꞌka na alagad ku. Egay kabagiꞌan mu nga gumaring situt aken.”
JHN.13.9	Pagkagneg ni Pedro kayti, miyampang siꞌ kanya nga magꞌaat, “In atkayan palan, Ampuꞌan, magayen ku ega lamang desang aꞌay kuy ugasan mu. Pati alima baw ulu ku, ugasan mu naga gasiꞌ.”
JHN.13.10	Tubagen siꞌ kanya ni Jesus, maat ya, “Ega na kaꞌilangan nga ugasan pat muꞌsa i iyan nga naꞌugasan na, ka limpiyuꞌ na kanya. Aꞌay ya manay kaꞌilangan nga ugasan. Kamu, limpiyuꞌ na, temed ega limpiyuꞌ nga muꞌsa.” 
JHN.13.11	Sabap magkaꞌrutan ni Jesus in siyu i bayaꞌen it mga kuꞌimatay ngaytit kanya, aypaꞌ ka inaat yay atkayti, nga “limpiyuꞌ kamu na temed ega limpiyuꞌ nga muꞌsa.”
JHN.13.12	Iyan naꞌugasan na ni Jesus i mga aꞌay it mga alagad ya ngayti, nagpakay na kanya it limbas ya ngayting pakayan ya, bawnga miyadung siꞌ duꞌut kanya ngayting pagꞌadungan. Bawnga miyampang kanya nga magꞌaat, “Ta unu, nasepsepan mi i binwat ku ngaytut imyu? 
JHN.13.13	Pagtaꞌwagen mi aku nga Manigtulduꞌ baw Ampuꞌan. Tamaꞌ yan i panaꞌwag mi ngayat aken, ka talagang matuud. 
JHN.13.14	Kayti it aku nga Ampuꞌan baw Manigtulduꞌ mi, miyugas it mga aꞌay mi, kaꞌilangan nga kamu, atkayan naga nga mugas it aꞌay it esa may esat imyu. 
JHN.13.15	Sabap binggayan ku na kamu it alimbawa, isaꞌun atkaytu nagay imyu nga buwaten, binwat ku ngaytu. 
JHN.13.16	Kamatuudan tu nga kamatuudan i pagꞌaaten ku ngaytu, nga iyan manigsirbi, ega mataꞌas paꞌ kanya it agalen ya. Baw iyan nga tiyaꞌeg lamang, ega mataꞌas paꞌ it nagtaꞌeg it kanya. 
JHN.13.17	In magkasepsepan mi i itung mga bagay, basta buwaten mi lamang makasagya kamu yan.”
JHN.13.18	Inaat paꞌ ni Jesus, “Egaytu kamu nga muꞌsa i pagpaꞌiguꞌan ku it pagꞌaaten ku ngaytu nga makasagya kamu, sabap magkakilalaan ku in unu nga mga taw i mga piniliꞌ ku. Temed atkaytuytu i piniliꞌ ku ka isaꞌun matuman i magbebtang duꞌun it kasuratang ampang it Ampuꞌang Diyus nga magꞌaat,
JHN.13.18	‘Karaꞌe-raꞌetan i itiyumbas it aken it taw nga siyakep kut pangaꞌen ku.’
JHN.13.19	Ipagꞌaat ku naytung lagi it imyu it ega paꞌ nagꞌabut, isaꞌun in magꞌabut na, pakimatuud kamu nga in siyu aku talaga. 
JHN.13.20	Kamatuudan talagay ipagꞌaat ku ngaytut imyu. Iyan magtanggap it pagtaꞌgen ku, aku i pagtanggapen ya. Baw iyan nga magtanggap it aken, pagtanggapen ya gasiꞌ i nagtaꞌeg it aken.”
JHN.13.21	Pagkaꞌampang ni Jesus kayti, subung it may ega magkabaraꞌan ya. Aypaꞌ iriyapar ya na, nga magꞌaat, “Kamatuudan tuy ipagꞌaat ku ngaytu, nga may esat imyu situ nga kanyay bayaꞌen it mga kuꞌimatay it aken.”
JHN.13.22	Nagseye-seyeken i mga alagad ya ngayti, ka egay uru-urut nira in siyu manggid it kanira i pagpaꞌiguꞌan yat iti nga inampang ya. 
JHN.13.23	Iyan esa nga alagad nga talagang pagmaꞌa-maꞌalen ni Jesus, magꞌaꞌdung duꞌun it tepad ya. 
JHN.13.24	Sininyasan kanya ni Simon Pedro nga ingkutun ya in siyu manggid i pagpaꞌiguꞌan ni Jesus it iti nga inampang ya.
JHN.13.25	Ta egay beken, simnandir kanya duꞌun it ki Jesus ka miningkut, nga maat ya, “Ampuꞌan, siyu bay paꞌaaten mu ngayan?”
JHN.13.26	Maat i tubag ni Jesus, “Iyan begayan kut idiꞌtil ku nga tinapay, yanayan yan.” Pagkadiꞌtil yat tinapay duꞌut sabaw nga duꞌut didiꞌtilan, ipiyakawaꞌ ya na duꞌut ki Judas ngayting anak ni Simon Iscariote. 
JHN.13.27	Pagkakawaꞌ ni Judas it tinapay ngayti, nagpasarum na duꞌut kanya si Satanas.
JHN.13.27	Maat ni Jesus, “Ta, ereg-eregen mu nay kubwaten mu ngayan.”
JHN.13.28	Mga beken ngayting kaꞌibaan nirat mamagkaꞌen, ega magkaꞌrutan nira in unuka inaat ni Jesus i atkayti. 
JHN.13.29	Sabap si Judas ngayti i magseskel it pirak nira, tanud niraytu, pagtaꞌgen si Judas it mangalang it kaꞌilangan nirat pistaꞌ, u pagtaꞌgen kanyat mamgay duꞌun it mga makukuriꞌ. 
JHN.13.30	Pagkakaꞌen ni Judas it ipiyakawaꞌ ngaytit kanya nga tinapay, napanaw na kanya. Delem na it iting uras.
JHN.13.31	Pagkagaring ni Judas ngayti, miyampang siꞌ si Jesus. Maat ya, “Naꞌbut na nga matanyag nay kabantugan ku, aku nga Taga Langit nga Ipiyanganak it Taw, baw sabap it aken, matanyag gasiꞌ i kabantugan it Ampuꞌang Diyus. 
JHN.13.32	Baw in sabap it aken, matanyag nay kabantugan it Ampuꞌang Diyus, kanya siꞌ i tumanyag it kabantugan ku nga Anak ya. Baw buwaten ya it kayti ngaytung lagi.
JHN.13.33	Mga pagmaꞌalen nga bilang mga anak ku, dekeyeꞌ mana nga timpu nga iba mi paꞌ aku. Tegelen mi akut tulus temed, subung it ipiyagꞌaat kut mga kabilug mi nagang mga Judio i iꞌaat kut imyu kayti, nga daꞌkamu makaꞌaduꞌun it aduꞌunan ku.
JHN.13.34	Itu nay baꞌgung urdin nga ibgay kut imyu. Kaꞌilangan nga magsigraras kamu it esa may esa. In magꞌuꞌunu i raras kut imyu, atkayan nagang pirmi i raras mit esa may esa. 
JHN.13.35	In magsigraras kamu, makilalaan it kadakel nga mga alagad ku kamu.”
JHN.13.36	“Ay ari aduꞌunan mu, Ampuꞌan?” ingkut ni Simon Pedro.
JHN.13.36	Tubagen ni Jesus, maat ya, “Duꞌun it aduꞌunan ku daꞌka kabayaꞌ it aken kayti, temed tumundug ka naga yan it aken asat malangbusan.”
JHN.13.37	“Ampuꞌan, unuka daꞌku kabayaꞌ it imu kayti?” ingkut siꞌ ni Pedro. “Yay matuud, ibgay kuy ginawa ku sabap it imu!”
JHN.13.38	Pagtubag siꞌ ni Jesus, maat ya, “Unu, ibgay mu talagay ginawa mu sabap it aken? Kamatuudan tuy iꞌaat kut imu, parabir tumaraꞌuk i manuk, tulu na nga paylu mu sabap it aken.”
JHN.14.1	Tiyulduꞌan siꞌ ni Jesus i mga alagad ya ngayti nga magꞌaat, “Ayaw kamu nat kasusa. Papaꞌgenen mi i pamayaꞌ mit Ampuꞌang Diyus. Papaꞌgenen mi gasiꞌ i pamayaꞌ mit aken. 
JHN.14.2	Duꞌut langit nga pagtataꞌidan it Amaꞌ ku, subraꞌ nga marugar nga istaran. Talagang matuud tu, baw muꞌna aku na, ka buwaten kuy ikataꞌid mi duꞌun. In ega matuud, simpri ega iꞌaat kut imyu. 
JHN.14.3	Ta it matuud nga paꞌaduꞌun aku nga buwaten kuy ikataꞌid mi duꞌun, matuud gasiꞌ nga paꞌuliꞌ aku naga situ ka pabayaꞌen ku na kamu. Sang tamiyan nay tumaꞌid duꞌun. 
JHN.14.4	Baw magkaꞌrutan mi nay dalan nga magpaꞌaduꞌun it aduꞌunan ku ngaytu.”
JHN.14.5	Pagkagneg ni Tomas, miningkut, “Ampuꞌan, ega magkaꞌrutan namen in ari paꞌaduꞌunan mu. Magꞌuꞌunu maꞌrutan namen i dalan?”
JHN.14.6	Timnubag si Jesus, maat ya, “Aku na ngaytu i dalan, aku i kamatuudan baw aku gasiꞌ i kaꞌgenan. Egay kapaꞌaduꞌun it Diyus Amaꞌ in daꞌga akuy dalan nga panawan ya. 
JHN.14.7	In beteꞌ natantuwan mi na nga in siyu aku nga matuud, siguradu nga makilalaan mi gasiꞌ i Amaꞌ ku. Garing kayti, kilala mi na kanya baw subung na gasiꞌ it naltegan mi na kanya.”
JHN.14.8	Inaat kanya ni Felipe, “Iyan baꞌ talagay ireg namen, ipalteg mut amen i Amaꞌ mu ngayan.”
JHN.14.9	Maat i tubag ni Jesus, “Naꞌlay na nga timpu nga kaꞌiba-iba mi aku. Ta unu, Felipe, ega paꞌ magkakilalaan mi akung banar? Iyan nga nakalteg nat aken, nakalteg na gasiꞌ it Amaꞌ. Ta unuka inaat mu paꞌ nga ipalteg kut imyu i Amaꞌ? 
JHN.14.10	Unu, daꞌka magpamayaꞌ nga aku baw Amaꞌ ku, sang kagina-ginawaan kami? Iyan mga pagꞌampangen ku ngaytu nga ipagꞌaat kut imyu, egaytu pagsadiliyen ku na lamang, in daꞌga iyan Amaꞌ nga kasagpun kut ginawa ku, iyan i magbuwat it mga buwaten ya ngaytu. 
JHN.14.11	Kaꞌilangan pamayaꞌnen mi nga aku baw Amaꞌ ku, sang kagina-ginawaan kami. In beteꞌ daꞌkamu magpamayaꞌ it mga pagsugiden ku ngaytu, temed sabap it mga buwat nga pagbuwaten ku kaꞌilangan nga pamayaꞌnen mi. 
JHN.14.12	Ituy kamatuudan nga isugid kut imyu, iyan magpamayaꞌ it aken, kat pagsarig yat aken mabwat ya gasiꞌ tu i mga pagbuwaten ku ngaytu. Baw subraꞌ paꞌ sikaytuy mabwat ya, sabap paꞌaduꞌun aku nay aken it Amaꞌ. 
JHN.14.13	Baw in unuy angutun mi kat keseg it pakilagpit mit aken, talagang buwaten ku yan, isaꞌun maltegan i kabantugan it Amaꞌ kat buwaten ku nga Anak ya. 
JHN.14.14	Maski unuy angutun mi situt aken kat keseg it pakilagpit mit aken, siguradung buwaten ku.”
JHN.14.15	“In matuud nga pagmaꞌalen mi aku, simpri sunudun mi i mga urdin ku. 
JHN.14.16	Upakaten kuy Amaꞌ ku nga begayan ya kamu it Manigtabang nga bilang ganti ku, nga kanyay kaꞌiba-iba mi nga pirmi seked it kaꞌnu-kaꞌnu. 
JHN.14.17	Espiritu Santo i paꞌaaten ku ngaytu. Kanya i manigpaꞌrut it imyu it kamatuudan. Iyan kadaklan nga ega magpamayaꞌ it aken, ega makanira i tabang it Espiritu Santo ngaytu, ka ega pagkilalaen nira baw egay kasepsep nira pasar it kanya. Temed kilala mit imyu, ka magpatepad-tepad nat imyu baw mabut i aldaw nga pasarum na kanya asat bilug mi.
JHN.14.18	Ega tananan ku kamu nga subuk ilu-ilu. Paꞌuliꞌ aku naga situt imyu. 
JHN.14.19	Ega na maꞌlay nga timpu, daꞌku na maltegan it kadakel ngayting ega magpamayaꞌ it aken. Temed kamu, maltegan mi naga aku. Baw sabap it magꞌegen akut paꞌuliꞌ, siguradu nga kamu gasiꞌ, mabut nga magꞌegen kamu naga kat matuud nga kaꞌgenan nga egay kaskedan. 
JHN.14.20	Maꞌrutan mi yan it iyang aldaw nga aku baw Amaꞌ ku, sang kagina-ginawaan kami, baw aku baw kamu, ega nay beblagan tami. 
JHN.14.21	Iyan magꞌintindi it mga urdin ku baw pagsunudun yay mga itu ngaytu, iyan i may pagmaꞌal it aken. Iyan magmaꞌal it aken, maꞌalen gasiꞌ kanya it Amaꞌ ku. Maꞌalen ku naga gasiꞌ kanya baw talagang pakilala aku nang banar it kanya.”
JHN.14.22	Iningkut kanya ni Judas (ega si Judas Iscariote ngayti), “Ampuꞌan,” maat ya, “unuka kami lamang i pakilalaan mung banar? Unuka ega kapuꞌsaan it taw situt banwa?”
JHN.14.23	Katubag si Jesus, maat ya, “Iyan may pagmaꞌal it aken, simpri sunudun yay mga pagꞌaaten ku. Maꞌalen kanya it Amaꞌ ku, baw mamirmiyan kami magꞌAmaꞌ asat kanya nga kaꞌiba-iba ya nang pirmi. 
JHN.14.24	Iyan egay pagmaꞌal it aken, ega yan sumunud it mga pagꞌaaten ku ngaytu. Mga nagnegan mi ngaytu nga pagꞌampangen ku, egaytu pagbuwat-buwaten ku na lamang. Ampang tu nga matuud it Amaꞌ nga nagtaꞌeg it aken it paꞌasitu.
JHN.14.25	Mga panulduꞌ ku ngaytu, ipagtulduꞌ kut imyu it mintras iba mi paꞌ aku situt banwa. 
JHN.14.26	Temed iyan Manigtabang ngayting Espiritu Santo nga taꞌgen it Amaꞌ nga bilang gumanti it aken, kanya nay paꞌyag it imyu it muꞌsang mga bagay baw pademdem it imyu it muꞌsang inaat ku.
JHN.14.27	Kaꞌimbengan it nakem mi i ipasubli kut imyu. Iyan kaꞌimbengan nga ibgay ku ngaytu, ega nay kasbung. Ega subuk kaꞌimbengan nga magkabgay it banwa ngaytu nga ega magpaneꞌteꞌ. Aypaꞌ ayaw kamut kasusa. Daꞌkamu miꞌlam.
JHN.14.28	Isiyugid ku nang lagit imyu nga magliꞌid aku temed paꞌuliꞌ aku naga. In talagang pagmaꞌalen mi aku, sagyaan mi i panguliꞌ ku ngaytu duꞌut Amaꞌ, sabap subrang mataꞌas i Amaꞌ, subraꞌ paꞌ it aken. 
JHN.14.29	Ipagsugid ku naytung lagit imyu parabir magꞌabut, isaꞌun in magꞌabut na, pamayaꞌnen mi na aku. 
JHN.14.30	Ega abwatayen ku nga pakisugi-sugid it imyu, ka magꞌaꞌabut na si Satanas nga magsasakep na situt sinirungat langit. Temed yay matuud, egay pudir yat aken. 
JHN.14.31	Temed it isaꞌun matantuwan it kadaklan situt sinirungat langit nga pagmaꞌalen ku nga banar i Amaꞌ, tumanen ku talagay piyapaꞌasituwan yat aken.
JHN.14.31	Tindeg kamu na ka tami na.”
JHN.15.1	Ipiyasigi naga ni Jesus i panulduꞌ yat mga alagad ya ngayti, ka tupusun ya daꞌan i ipagkusugid yat kanira. Maat ya, “Aku i matuud nga subuk puꞌun baw tangkayan it luwak nga ubas, baw iyan Amaꞌ ku, kanya i Manigꞌarigra. 
JHN.15.2	Pagsapiꞌen yay kada sanga ku nga ega magbuwaꞌ, baw pagꞌawanan ya gasiꞌ i kada sanga nga magbuwaꞌ isaꞌun subraꞌ nga dumakulaꞌ i buwaꞌ it pamayaꞌ kat pangaꞌgenan ya. 
JHN.15.3	Kayti maꞌawan kamu na, ka ampang ku nga panulduꞌ kut imyu i nagꞌawan. 
JHN.15.4	Teꞌteꞌan mi aku. Teꞌteꞌan ku naga kamu. Ka ega magkabwaꞌ i sanga it esa-esa ya lamang in daꞌga magpupꞌun duꞌun it begtek. Kamu, atkayan naga. Daꞌkamu magtarubwaꞌ in daꞌga maneꞌteꞌ kamu situt aken.
JHN.15.5	Aku i puꞌun baw tangkayan it luwak nga ubas. Kamu i subuk sanga ku. Iyan temeꞌteꞌ it aken, aku gasiꞌ i temeꞌteꞌ it kanya. In atkayan, pirmi nang dakulaꞌ i buwaꞌ ya. Ka yay matuud, egay maski unu nga mabwat mi in magpablag kamut aken. 
JHN.15.6	Iyan ega maneꞌteꞌ situt aken, ibuntal na ka ipablag subuk sanga nga siyapiꞌ. Ta, yang mga sanga, in patay na, rinutun baw idaꞌpug duꞌut apuy isaꞌun maꞌanteng. 
JHN.15.7	In maneꞌteꞌ kamu situt aken baw maneꞌteꞌ gasiꞌ i ampang ku asat imyu, nga pirmi mi nga pagsunudun, marway in unuy angutun mi duꞌut Ampuꞌang Diyus. Talagang ibgay it imyu. 
JHN.15.8	Matanyag i kabantugan it Amaꞌ ku in tarubwaꞌ baw magpanggayen i buwaꞌ it pamayaꞌ kat pangaꞌgenan mi. In atkayan, kamatuudan nga alagad ku kamu.
JHN.15.9	In magꞌuꞌunu pagmaꞌalen aku it Amaꞌ ku, atkayan nagay pagmaꞌal kut imyu. Teꞌteꞌan mi aku isaꞌun magkamuyaan mi nga pirmi i pagmaꞌal kut imyu. 
JHN.15.10	In pagsunudun mi nga pirmi i mga urdin ku, subrang magkamuyaan mi i pagmaꞌal ku ngaytut imyu. Subuk aken, siyunud ku nga muꞌsa i mga urdin it Amaꞌ ku, aypaꞌ magkamuyaan ku nga banar i pagmaꞌal yat aken.
JHN.15.11	Ipiyagsugid kut imyu i itu nga mga bagay isaꞌun mabagiꞌan kamu it magꞌuꞌunay nga kasagyaan ku, baw sumagya kamut kasagyaan nga egay kakurangan. 
JHN.15.12	Ka itu nay ipagꞌurdin ku, magsigraras kamu it esa may esa subung nagat raras kut imyu. 
JHN.15.13	Yay kamatuudan nga raras nga ega nay kasubraꞌ, iyan raras it esang taw nga iganti yay ginawa ya kat ginawa it mga iba-iba ya. 
JHN.15.14	Kamu i magayen nga iba-iba ku in pagsunudun mi i ipagꞌurdin ku. 
JHN.15.15	Ega na taꞌwagen ku kamu nga mga manigsirbi, sabap ega magkaꞌrutan it manigsirbi in unuy pagpikiren it agalen ya. Mga iba-iba nay panaꞌwag kut imyu kayti, sabap iyan muꞌsa nga mga bagay nga nagnegan ku duꞌun it Amaꞌ ku, ipiyagꞌaat ku nat imyu. 
JHN.15.16	Ega maat kamu i miniliꞌ it aken. Akuy miniliꞌ it imyu, baw tiyaꞌeg ku kamu nga subuk muwaꞌ kamu it mga buwaꞌ nga maneꞌteꞌ.
JHN.15.17	Ituy ipagꞌurdin kut imyu, nga magsigraras kamung pirmi.”
JHN.15.18	“Talagang isgan kamu nat kadakel nga ega magpamayat aken, temed dedemdemen mi tu nga aku, inisgan aku it kadakel ngayti parabir inisgan nira kamu. 
JHN.15.19	In beteꞌ kaꞌuyutan kamu paꞌ it mga ega magpamayaꞌ ngayti, simpri pagmaꞌalen nira kamu ka sang kamuwan. Temed it ega na, sabap it piniliꞌ ku kamu baw subuk ipiyapinpin na kat kadakel ngayti. Aypaꞌ ka isgan nayan nira kamu. 
JHN.15.20	Dedemdemen mi i ipiyagꞌaat ku ngaytut imyu nga egay manigsirbi nga mataꞌas pat agalen ya. In aku, pagpakuriꞌan nira, simpri kamu atkayan naga yan, pakuriꞌan nira gasiꞌ. In pagsunudun niray ipagpanulduꞌ ku, sunudun nira gasiꞌ yan i imyung mga ipagpanulduꞌ. 
JHN.15.21	Temed paribasay ega magkakilalaan nira i nagtaꞌeg it aken it paꞌasitu, aypaꞌ pakuriꞌan nira yan kamu sabap it pamayaꞌ mit aken.
JHN.15.22	In daꞌga naꞌasitu aku baw nangadal it kanira, egay turubagen nira sabap it pandaꞌga nirat aken. Temed kayti, ega nay makadaꞌawa nira sabap it kasalaꞌan nira ngaytu. 
JHN.15.23	Iyan magꞌiseg it aken, pagꞌisgan nira gasiꞌ i Amaꞌ ku. 
JHN.15.24	In beteꞌ daꞌga minwat akut mga buwat nga nagpasar kat mata nirang muꞌsa, nga ega nabwat it maski siyu it yanaytuy kaꞌlay, egay turubagen nira sabap it kasalaꞌan nga pandaꞌga nirat aken. Temed ta, talagang naltegan nira aku, baw subung nagat naltegan nira gasiꞌ i Amaꞌ ku kat nagpasar na kat mata nira nga mga buwat ku ngaytu. Temed yanagang, pagꞌisgan nira aku, pati Amaꞌ ku ngayti. 
JHN.15.25	Temed nagꞌabut tu isaꞌun lamang matuman i magbebtang duꞌun it kasuratan nira ngayang ampang it Ampuꞌang Diyus nga magꞌaat,
JHN.15.25	‘Pagꞌisgan nira aku maski egay binwat ku nga dapat isgan.’
JHN.15.26	Temed pagꞌabut situ it Manigtabang nga papaꞌasituun ku nga garing duꞌut Amaꞌ, kanya i pamatuud it aken. Kanya, Espiritu Santo ngaytu, i manigpaꞌrut it kamatuudan baw pagtaꞌgen it Amaꞌ ku. 
JHN.15.27	Baw kamu, kaꞌilangan nga ipamatuud mi gasiꞌ aku, sabap garing it pagpapuꞌun it buwat ku ngaytu nga magpangadal, kaꞌiba-iba ku na kamu.
JHN.16.1	Mga bagay ngaytung ituꞌun, ipagsugid kuytung lagi it imyu isaꞌun ega subuk makakleb kamu it mga mabetangan mi, nga kumurang i pamayaꞌ mit aken. 
JHN.16.2	Siguradu yang awaꞌen i pagkaJudio mi. Mabut i timpu nga in siyu-siyuy mimatay it imyu, kat pasepsep ya, tanud ya magayeng ipagsirbi duꞌun it Ampuꞌang Diyus i pagbuwaten ya ngayti. 
JHN.16.3	Talagang buwaten niraytu sabap it ega magkakilalaan nira aku, atnagay Amaꞌ. 
JHN.16.4	Ipagsugid ku naytung lagit imyu isaꞌun pagꞌabut it timpu nga buwaten nira na, mademdeman mi nga nakasugid ku nang lagit imyu. Kaꞌlay ngaytu, ega paytu ipagsugi-sugid kut imyu i itu nga mga bagay, ka kaꞌiba-iba mi paꞌ aku.”
JHN.16.5	Inaat paꞌ ni Jesus, “Kayti, muliꞌ aku na duꞌun it nagtaꞌeg it aken, temed egay maski esat imyu nga magꞌingkut sabap it uliꞌan ku ngaytu. 
JHN.16.6	Ta it kayti nga ipagsugid ku nat imyu, ereꞌeret na nga raꞌe-raꞌet it nakem mi. 
JHN.16.7	Temed matuud nagaytu i ipagsugid kut imyu, nga pagliꞌid ku ngaytu, ikagayen mi naga, sabap ega paꞌasitut imyu i Manigtabang in ega limꞌid aku. Temed in magliꞌid aku, taꞌgen ku kanya nga paꞌasitut imyu.
JHN.16.8	Pagꞌabut it Espiritu Santo nga Manigtabang ngaytu, itanyag ya nga kamaliꞌ i pasepsep it mga taw nga ega magpamayat aken. Kamaliꞌ i pasepsep nira pasar it kasalaꞌan, kataldengan baw pangukuman it Ampuꞌang Diyus sabap it kasalaꞌan. 
JHN.16.9	Itanyag ya nga kasalaꞌan nira talaga i daꞌsira magpamayaꞌ it aken. 
JHN.16.10	Pasar it kataldengan, itanyag yat kanira nga mataldeng aku naga, kamatuudan, muliꞌ aku na duꞌun it Amaꞌ ku. Ega nayan malte-maltegan mi aku. 
JHN.16.11	Pasar it pangukuman sabap it kasalaꞌan, itanyag ya nga inukumanan na si Satanas ngaytu nga magsasakep situt sinirungat langit.
JHN.16.12	May beken paꞌ sana nga ipagkusugid kut imyu, temed it pagsesmeken kamu, ega paꞌ kaya mi nga sepsepen kayti. 
JHN.16.13	Temed pagꞌabut it Espiritu Santo ngaytung Manigpaꞌrut it kamatuudan, kanya i tumabang it imyu isaꞌun masepsepan mi nga banar i muꞌsa nga kamatuudan. Ega yan manadili kanyat mampang, in daꞌga yay isugid yat imyu, in unuy magkagnegan ya duꞌun it Amaꞌ. Baw ipaꞌyag ya gasiꞌ it imyu i mga bagay nga magꞌaꞌabut. 
JHN.16.14	Ipalteg yay kadakulat kabantugan ku, ka purus garing situt aken i muꞌsang sugiden yat imyu, nga mga ampang baw buwat kuy ipaꞌyag ya. 
JHN.16.15	Iyan muꞌsa nga duꞌut Amaꞌ, aken gasiꞌ. Aypaꞌ inaat ku nga manggaring it aken i ipaꞌyag yat imyu.”
JHN.16.16	“Dekeyeꞌ mana nga timpu,” maat paꞌ ni Jesus, “ega na maltegan mi aku. Magtaꞌlib siꞌ i dekeyeꞌ nga timpu, maltegan mi siꞌ akut sumaꞌup.”
JHN.16.17	Mamagreteng-reteng i beken nga mga alagad ya ngayti. Maat nira, “Unu bay pagꞌaaten ya ngaytu? Unuka inaat ya nga, ‘Dekeyeꞌ mana nga timpu, ega na maltegan mi aku, bawnga dekeyeꞌ siꞌ nga timpu maltegan siꞌ it sumaꞌup’? Baw maat ya gasiꞌ ngayan, ‘Sabap muliꞌ aku na duꞌut Amaꞌ.’” 
JHN.16.18	Sigi nga reteng-reteng nira nga magꞌaat, “Unuytuy ireg sugiden it dekeyeꞌ manang timpu? Ega magkasepsepan taytu.”
JHN.16.19	Namuyaan ni Jesus nga kuꞌingkut sirat kanya, aypaꞌ inaat ya sira, “Subung it magꞌingku-ingkutun kamu sabap duꞌut inaat ku ngayti nga dekeyeꞌ manang timpu daꞌku na maltegan mi, baw magtaꞌlib gasiꞌ i dekeyeng timpu, maltegan mi siꞌ akut sumaꞌup. 
JHN.16.20	Matuud tuy iꞌaat ku ngaytut imyu, nga sumgaw kamu baw rumaꞌe-raꞌet nga banar i nakem mi, temed kadakel it mga kalaban ku, sumagya nga banar. Talagang ega basta-bastay kasmek mi, temed kasmek mi ngaytu, magbaraꞌ tu nga kasagyaan. 
JHN.16.21	Daꞌga baꞌ, in pagbusgan nay magbebteng, talagang ega na magaye-gayen i pikir ya, sabap naꞌbut nay uras nga maglabay i bilug ya it kakuriꞌan? Temed pagkapanganak ya, subuk nalipatan ya nay kakuriꞌan ya ngaytu. Masagya siꞌ kanya sabap duꞌut waꞌwaꞌ ngayti nga ipiyanganak ya. 
JHN.16.22	Kamu, atkayan naga yan. Kayti masmek kamu, temed makitaan mi naga yan aku. Sikayan subrang-subraꞌ siꞌ i kasagyaan mi. Baw kasagyaan mi ngaytu, magꞌuꞌunay na, nga ega maꞌawaꞌ it maski siyu. 
JHN.16.23	Ega na kaꞌilangan pang mingkut kamut aken it iyang aldaw, ka nasepsepan mi na.
JHN.16.23	Kamatuudan talagaytu nga iꞌaat kut imyu, nga in unu-unu nga angutun mi duꞌun it Amaꞌ kat keseg it pakilagpit mit aken, siguradung ibgay yat imyu. 
JHN.16.24	Seked kayti, ega pay pagꞌangutun mi kat keseg it pakilagpit mit aken. Mangut kamu. Siguradung ibgay it imyu baw sikayan makasagya kamung banar.
JHN.16.25	Iyan mga itu ngaytu, ipiyagꞌaat kut imyu it paꞌalimbawa lamang. Temed mabut i timpu nga ega na atkaytuy pakisugi-sugid kut imyu. Raparan na nga isugid kut imyu i pasar it Amaꞌ. 
JHN.16.26	Kat aldaw ngayang iyanꞌen, mangut kamu duꞌut kanya kat keseg it pakilagpit mit aken. Ega na maat kaꞌilangan pang ipanalangin ku kamu duꞌun it Amaꞌ. Diritsu nay panalangin mi duꞌun it kanya. 
JHN.16.27	Sabap pagmaꞌalen kamu nayang banar it Amaꞌ, ka pagmaꞌalen mi na aku baw magpamayaꞌ kamu nga garing aku duꞌun it Amaꞌ. 
JHN.16.28	Talagang garing aku duꞌut Amaꞌ bawnga limnampud aku nga naꞌasitut banwa ngaytu. Ta kayti, limꞌid aku na situt sinirungat langit ka muliꞌ aku na duꞌun it Amaꞌ.”
JHN.16.29	Mampang i mga alagad ya ngayti, maat nira, “Kayti talagang rarapar nay pakisugi-sugid mu ngaytut amen, ega na aꞌalimbawa. 
JHN.16.30	Kayti magkaꞌrutan namen nga urut mu nay muꞌsang bagay. Ega kaꞌilangan mu nga ingkutun ka it maski siyu isaꞌun maꞌrutan mu in unuy kat pikir ya, sabap maski ega paꞌ ipiyalbaw yay kuꞌingkutun ya, urut mu nang lagi. Sikayan pagpamayaꞌnen namen na nga talagang ikaw, garing nga matuud duꞌun it Ampuꞌang Diyus.”
JHN.16.31	“Ay unu,” maat ni Jesus, “magpamayaꞌ kamu na kayti? 
JHN.16.32	Temed ta, mabut yan i uras, kayti na ngaytu, nga matari-tariwanak kamu. Manganya-kanya kamu nayan it uliꞌ duꞌut kanyang pagꞌiꞌistaran. Tananan mi nayan aku. Takaꞌ ega naga yan kaꞌesa-esa aku ka iba ku nagay Amaꞌ ku.
JHN.16.33	Isiyugid kut imyuytu isaꞌun may kaꞌimbengan it nakem mi kat pakilagpit mit aken. Talagang may kakuriꞌan mi naga yan, mintras situ kamu pat banwa ngaytu. Temed paksegen mi i nakem mi ka aku ngaytu, diyaꞌeg ku nay magsasakep situt sinirungat langit.”
JHN.17.1	Pagkatupus it iting pagꞌampangen ni Jesus, timningaraꞌ kanya duꞌut langit bawnga nanalangin. Maat ya, “Amaꞌ, naꞌbut nay timpu. Buwaten mu nga maltegan i kabantugan it Anak mu, isaꞌun kat buwaten ku nga Anak mu, ipalteg ku i kadakulat kabantugan mu. 
JHN.17.2	Subung nagat pagbegay mut aken it pagsakep it muꞌsang taw kat sinirungat langit, isaꞌun begayan kut kaꞌgenang egay kaskedan i muꞌsang ibinggay mut aken. 
JHN.17.3	Ituy mapisiꞌan nirat kaꞌgenang egay kaskedan, kamatuudang pagkilala nira it imu nga esa-esang matuud nga Ampuꞌang Diyus baw aku nga si Jesu-Cristo gasiꞌ nga tiyaꞌeg mu. 
JHN.17.4	Ipiyalteg ku na sinit sinirungat langit i kabantugan mu ka nakumplitu ku nay kumpur ipagpabwat mut aken. 
JHN.17.5	Aypaꞌ kayti, Amaꞌ, in asan aku sit imu, ibgay mu sit aken i kabantugan nga aken nang lagi, iyan asan aku paꞌ ngayat imu, parabir giyuna i banwa ngaytu.”
JHN.17.6	“Ipiyakilala ku ikaw kat mga taw nga ibinggay mut aken kat kadaklan sinit banwa ngayni. Sira ngaytu, imu. Ibinggay mu lamang it aken, baw pagsunudun niray mga ampang mu. 
JHN.17.7	Kayti urut na nira nga iyan muꞌsa nga isiyarig mut aken, egay beken nga giyaringan in daꞌga garing nga muꞌsa asat imu. 
JHN.17.8	Sabap itiyulduꞌ ku nat kanira i panulduꞌ nga ipiyakarguꞌ mut aken, baw pagpamayaꞌnen talaga nira. Talagang pagsisiguruun na nira nga aku, garing asan it imu, baw pagpamayaꞌnen nira nga ikaw i nagtaꞌeg it aken.
JHN.17.9	Ipagpanalangin ku na sira ngayni. Ega ipagpanalangin kuy muꞌsang katataawan, in daꞌga sira lamang nga ibinggay mut aken, ka imu naga sira. 
JHN.17.10	Iyan muꞌsa nga aken, imu nagaytu, baw kumpur imu, aken naga yan. Baw matanyag duꞌut kanira i kabantugan ku. 
JHN.17.11	Daꞌku na maꞌlay sinit sinirungat langit, ka muliꞌ aku na asat imu. Temed sira, sini pat banwa ngayni. Amaꞌ nga alaid kat muꞌsang kasalaꞌan, tatarimaen mu sira kat keseg it guna baw kabantugan mu nga itanyag mu sinit aken. Tatarimaen mu sira isaꞌun urunyun sirang pirmi, subung nagat aten. 
JHN.17.12	Mintras iba nira aku, pagtatarimaen ku sira kat keseg it guna mu nga ibinggay mut aken. Inarigraan ku sirat magayen, aypaꞌ maski esa, egay naꞌilang, puyrat iyan taw nga tiyulus yay ikaꞌilang ya, ka pagtuman lamang gasiꞌ it magbebtang duꞌun it kasuratan.
JHN.17.13	Temed kayti, magꞌuꞌuliꞌ aku na asat imu, baw ipagsugid ku nang lagi i mga itu ngaytung bagay mintras sini aku pat banwa ngayni isaꞌun, kadakulaꞌat kasagyaan ku, makanira it egay kurang ya. 
JHN.17.14	Nakaꞌaat ku nat kanira i mga ampang mu, aypaꞌ ka pagꞌisgan na sirat kadakel nga ega magpamayat aken, sabap ega na magpakiꞌuyun sirat kadakel. Kabilangan nira, subung na sirat aken nga ega taga sinit banwa ngayni. 
JHN.17.15	Ega ipagpanalangin ku nga awaꞌen mu sira sinit banwa ngayni, in daꞌga tatarimaen mu sira, isaꞌun daꞌsira daꞌgen ni Satanas ngayting gimpuꞌun it karaꞌe-raꞌetan. 
JHN.17.16	Ega na sinakepan sirat karaꞌe-raꞌetan ya ngayti sabap, subung na sirat aken nga ega taga sinit banwa ngayni. 
JHN.17.17	Kat keseg it ampang mu nga purus kamatuudan, baꞌguun muy adat nira nga mamlag na kat adat it mga taw nga makasalaꞌan. Ka mga ampang mu, talagang kamatuudan. 
JHN.17.18	In magꞌuꞌunu tiyaꞌeg mu aku nga manulduꞌ sinit kadakel it mga makasalaꞌan, atkayan naga pagtaꞌgen ku na sira, nga manulduꞌ naga duꞌut katataawan nga alaid pat imu. 
JHN.17.19	Baw sabap it kanira, ipasiguru ku nay sadili ku nga sunudun kung banar i muꞌsang kaꞌirgan mu, isaꞌun masiguru gasiꞌ sira nga imu nang matuud, nga alaid na kat kasalaꞌan.”
JHN.17.20	“Baw ega lamang mga alagad ku ngayni i ipagpanalangin ku, in daꞌga pati iyan mga mamayaꞌ it aken sabap it pangadal nira, 
JHN.17.21	isaꞌun magꞌurunyun sirang muꞌsa. Subung nagat aten, Amaꞌ, nga nagꞌuyun ta nga banar, ikaw sinit aken, aku asat imu, sang kagina-ginawaan ta lamang. Pagꞌangutun ku nga urunyun sira kat kaꞌirgan mu, isaꞌun sira baw kita, subuk sang kabilu-bilugan na. Pagꞌangutun kuytu isaꞌun pamayaꞌnen it mga katataawan nga ikaw i nagtaꞌeg it aken. 
JHN.17.22	Iyan kabantugan nga ibinggay mut aken, ibinggay ku gasiꞌ it kanira, isaꞌun magꞌuyun-uyunun sirang banar subung it pagꞌuyun tat aten, 
JHN.17.23	nga aku baw sira, ega nay beblagan sabap it pasarum duꞌut kanira nga Espiritu Santo, ka ikaw baw aku, sang kagina-ginawaan ta lamang. Sana buwaten mu sira nga magꞌuyun-uyunun nga banar, ka sikaytu makilalaan it mga katataawan ngayni nga ikaw i nagtaꞌeg it aken, baw sira pagmaꞌalen mu, subung gasiꞌ it pagmaꞌal mut aken.
JHN.17.24	Baw itu gasiꞌ i ireg ku, Amaꞌ, nga kumpur ibinggay mut aken, makataꞌid sira gasiꞌ duꞌut pagtataꞌidan ku. Ka in duꞌun na, maltegan niray kabantugan ku nga ibinggay mut aken, ka talagang garing pat tagnaꞌ nga ega pay banwa, pagmaꞌa-maꞌalen mu na aku.
JHN.17.25	Amaꞌ ku nga mataldeng talaga, daꞌka pagkilalaen it kadaklan sinit banwa ngayni, temed aku, pagkilalaen ku talaga ikaw. Baw mga kaꞌibaan ku ngayni, naꞌrutan na nira nga ikaw i nagtaꞌeg it aken. 
JHN.17.26	Ipiyakilala ku na ikaw sinit kanira baw tamaran ku pay pakilala ngaytu isaꞌun, in magꞌuꞌunu pagmaꞌalen mu aku, atkayan nagay pagmaꞌal nira. Baw beken, isaꞌun aku nagay kaꞌibaan nirang pirmi kat Espiritu Santo nga pasarum duꞌut kanira.”
JHN.18.1	Pagkatupus ni Jesus it iti nga panalangin ya, namagpanaw na sirat mga alagad ya ngayti. Naꞌaduꞌun sirat sang dipag it sapaꞌ it Cedron, siminled sira duꞌun it esa nga kalulwakan it kayu nga olibo.
JHN.18.2	Iti nga rugar, urut ni Judas ngayti nga dimnagang it kanya, sabap pirmi si Jesus duꞌun, sang siraan naga. 
JHN.18.3	Aypaꞌ naꞌaduꞌun nagat kalulwakan ngayti si Judas ka yay pakiꞌupakat ya duꞌun it mga pagbayaꞌen it mga sasirduti baw mga Pariseo. Magpanguꞌna kanyat mga tiyaꞌeg nirang guwardiya it Templo baw sang iskuwadra gasiꞌ i mga sundaluꞌ. Mamagtitidaw sira baw rangkap sirat basiꞌ.
JHN.18.4	Magkaꞌrutan nang lagi ni Jesus i muꞌsa nga madnaꞌan ya, aypaꞌ siyusmu ya na sira baw iningkut ya, nga magꞌaat, “Siyuy pagtulusun mi?”
JHN.18.5	“Magtulus kami bat ki Jesus nga taga Nazaret,” maat i tubag nira.
JHN.18.5	Maat siꞌ ni Jesus ngayti, “Aku na ngaytu baytu.” Si Judas ngayti nga dimnagang it kanya, duꞌun na gasiꞌ magtitindeg. 
JHN.18.6	Pagꞌaat ngayti ni Jesus nga kanya na ngayti, nakaꞌisnud i kadakel ngayti dayun it nakakleb duꞌun it lugtaꞌ.
JHN.18.7	Miningkut siꞌ si Jesus it sumaꞌup, “Siyu bang matuud i pagtulusun mi?”
JHN.18.7	“Si Jesus baꞌ ngayang taga Nazaret,” maat nagay tubag nira.
JHN.18.8	“Daꞌga baꞌ inaat ku na kamu nga aku na ngaytu si Jesus? In akuy pagtulusun mi, pataꞌnan mi lamang nga limꞌid i mga kaꞌibaan ku ngaytu.” 
JHN.18.9	Inampang yay atkayti ka isaꞌun magmatuud i inampang ya ngayti nga magꞌaat, “Egay naꞌilang ku nga maski esa nga mga ibinggay mu ngaytut aken, Amaꞌ.”
JHN.18.10	Daꞌna nasagkaꞌan ni Simon Pedro ngayti i nakem ya. Biyarut yay yuꞌgut ya ka tinigbasan yay uripen it Piyakamataꞌas nga Sasirduti, napalung i talinga nga naꞌiguꞌ. Ngaran it uripen ngayti, si Malco.
JHN.18.11	Siyabatan ni Jesus si Pedro ngayti, maat ya, “Iꞌangkap muy yuꞌgut ngayan, ka ega daꞌgaen kuy kakuriꞌan ngaytu nga ipagpalabay it aken it Amaꞌ ku.”
JHN.18.12	Ta egay beken, mga sundaluꞌ ngayti nga uyut nagay kapitan nira baw mga guwardiya ngayting mga Judio, diyakep na nira si Jesus bawnga biyayuk. 
JHN.18.13	Duꞌun daꞌan it ki Anas i uꞌnang tiyabanan nira, sabap punyangan kanya ni Caifas nga Piyakamataꞌas nga Sasirduti it iting taꞌun. 
JHN.18.14	Si Caifas i nagꞌaat ngaytit mga Judio nga magayen in sang kataawan lamang i kaꞌilangan nga matay, bilang ganti it kadakel.
JHN.18.15	Si Simon Pedro baw esa gasing alagad, piyarurumbayaꞌan nira naga si Jesus ngayti. Kilala it Piyakamataꞌas nga Sasirduti i iti nga alagad, aypaꞌ ka nakasled kanya nga iba ni Jesus duꞌun it pagkakaliputputan nga kamaꞌyagan it balay it Piyakamataꞌas ngayti nga Sasirduti. 
JHN.18.16	Ki Pedro ngayti, natuduꞌ lamang duꞌun it liꞌwan it puwirtaꞌan. Aypaꞌ binwat it alagad ngayti nga kilala it Piyakamataꞌas ngayti nga Sasirduti, nagpaꞌuliꞌ kanya duꞌun it puwirtaꞌan, siyugi-sugid yay babay nga guwardiya, yapay kasled ni Pedro it kanya.
JHN.18.17	Iningkut si Pedro it babay ngayti, maat ya, “Daꞌga baꞌ esa ka gasing alagad it iyang taw?”
JHN.18.17	“Bilaꞌ, ega!” maat i tubag ni Pedro.
JHN.18.18	Maramig na it iting uras, aypaꞌ nagꞌapuy i mga uripen baw mga guwardiya ngayti. Mamagdagpiꞌ na sira duꞌun. Nagpakidagpiꞌ na gasiꞌ si Pedro.
JHN.18.19	Siyumarya si Jesus it dati ngayting Piyakamataꞌas nga Sasirduti, nga si Anas, sabap it mga alagad ya baw mga ipagpanulduꞌ ya.
JHN.18.20	Katubag si Jesus, maat ya, “Muꞌsang ipagpanulduꞌ ku, purus kat muyagan. Pirmi akung magpanulduꞌ duꞌun it mga papagtingpedan it mga Judio, nga duꞌun it mga papagsambaan, pati duꞌun it Templo. Egay inampang ku kat malingeb. 
JHN.18.21	Unuka aku pay ingkutun mu? Iyan mga nakagneg it panulduꞌ ku, iyan nay ingkutun mu. Urut nayan nira i mga inaat ku.”
JHN.18.22	Pagkaꞌampang ya kayti, tiyampaling kanyat esa nga guwardiya nga duꞌun nga magꞌaat, “Unuka atkayan i tubag mut Piyakamataꞌas nga Sasirduti?”
JHN.18.23	Maat i tubag ni Jesus, “In ega magayen i inampang ku, ipamatuud mu in unuy kasalaꞌan ku. Temed in matuud i inaat ku, unuka tiyampaling mu aku?” 
JHN.18.24	Ta it magtulus paꞌ sirat ikadimanda nira kuntraꞌ it ki Jesus, ipiyatindak na ni Anas si Jesus ngayti, nga pagbabayukun naga, duꞌun it ki Caifas ngayti nga Piyakamataꞌas nga Sasirduti.
JHN.18.25	Si Simon Pedro ngayti, duꞌun paꞌ magpakidagpiꞌ. Iningkut nira siꞌ kanya nga magꞌaat, “Daꞌga baꞌ esa ka gasing alagad ya?”
JHN.18.25	“Bilaꞌ, daꞌkuy aken alagad ya!” maat i tubag ni Pedro.
JHN.18.26	Iningkut siꞌ kanyat esa nga uripen it Piyakamataꞌas ngayting Sasirduti, nga kaduguꞌan naga it piyalungan ya ngaytit talinga. “Daꞌga baꞌ,” maat ya, “ikaw ngayan i naltegan ku nga iba ni Jesus duꞌut kalulwakan ngayti?”
JHN.18.27	Magpandaꞌga-daꞌga na si Pedro, dengan it timnaraꞌuk nay manuk.
JHN.18.28	Garing duꞌun it balay ni Caifas, tiyaban sit mga Judio si Jesus duꞌun it balay it gubirnadur nga Romano. Magpangyag na it iting uras. Ega siminled i mga Judio duꞌut balay it gubirnadur, isaꞌun daꞌsira ipabetang nga ega mapakay nga kumaꞌen it pangiyapun nga Tiyaꞌliban.
JHN.18.29	Aypaꞌ liniꞌwan ga sira it gubirnadur ngayting si Pilato, ka iningkut ya sira nga magꞌaat, “Unuy ipagdimanda mi it itu nga taw?”
JHN.18.30	Katubag i mga Judio ngayti, maat nira, “Simpri in ega maraꞌe-raꞌet i pagbuwaten it itung taw, ega ipaꞌalima namen kanya it imu.”
JHN.18.31	Maat siꞌ ni Pilato, “Pabayaꞌen mi naga kanya. Baalaꞌ kamu mukuman uyun duꞌun it kasuratan mi.”
JHN.18.31	“In maat daꞌga,” maat it mga Judio ngayti, “egay pudir namen it mukuman it ukuman nga kamataynen kat maski siyu.” 
JHN.18.32	Atkayti ka isaꞌun matuman i ipiyagꞌaat ni Jesus pasar it pabetang-betang it kamataynen ya.
JHN.18.33	Ta it atkayti, siminled si Pilato bawnga tiyaꞌwagan ya si Jesus. Iningkut ya nga magꞌaat, “Unu, Adiꞌ ka it mga Judio?”
JHN.18.34	“Unu bayan?” maat ni Jesus. “Inaat mu ngayan, pikir mung sadili u may nagꞌaat it imu?”
JHN.18.35	“Adimaat Judio akuy aken!” maat ni Pilato. “Mga kabanwa mu naga baw mga pagbayaꞌen it mga sasirduti mi, sira bay nagꞌintergaꞌ it imu situt aken. Unu talagay binwat mu?”
JHN.18.36	Tumubag si Jesus, maat ya, “Iyan pagkaꞌadiꞌ ku, ega subuk mga pagkaꞌadiꞌ nga situt sinirungat langit. In beteꞌ atkayay pagkaꞌadiꞌ ku, simpri panindegan akut mga taawan ku. Simpri ega basta-basta maꞌalima akut mga Judio ngaytu. Temed ta it belag talagay garing it aken nga pagkaꞌadiꞌ.”
JHN.18.37	“Aypaꞌ adiꞌ ka, daꞌga?” maat ni Pilato.
JHN.18.37	Maat i tubag ni Jesus, “Eeꞌ, matuud yan i inaat mu ngayan nga adiꞌ aku. Temed ipiyanganak aku baw piyalampud situt banwa ngaytu isaꞌun nga ipaꞌyag kuy in unu talagay kamatuudan. Magpagneg it mga ampang ku i kumpur kumaꞌrut it kamatuudan.”
JHN.18.38	“Ay unu talaga bay kamatuudan?” ingkut ni Pilato ngayti. “Egay magkaꞌrut it in unuy kamatuudan nga paꞌaaten.”
JHN.18.38	Pagkaꞌampang ni Pilato ngayti, nanliꞌwan siꞌ kanya bawnga inaat ya siꞌ i mga Judio, “Egay magkaꞌanuꞌan ku nga kasalaꞌan it taw ngayti. 
JHN.18.39	Temed it nagbaraꞌ na nga kaꞌugaliꞌan nga may paliꞌwanen ku situt imyu nga sang kataawan kat pagkapirisu in aldaw it Tiyaꞌliban ngaytu, ta unu, ireg mi nga paliꞌwanen kuy Adiꞌ mi nga mga Judio?”
JHN.18.40	Nanggaꞌmaran nay mga Judio ngayti, maat nira, “Ega! Ega iyang taw i ipaliꞌwan. Si Barrabas na lamang i paliꞌwanen.” Si Barrabas ngayti, esa nga manigpanrangpas.
JHN.19.1	Ta it atkayti, binwat ni Pilato, piyaripdasan ya na si Jesus.
JHN.19.2	Bawnga buwat it mga sundaluꞌ, naglikaw sirat dudugiyen, ka binwat nga kuruna. Bawnga ipiyakuruna it ki Jesus. Piyapakayan kanya it madarag nga gulamen nga subuk pakayan it adiꞌ. 
JHN.19.3	Bawnga magsubli-subliyen i mga sundaluꞌ ngaytit melep duꞌun it ki Jesus. Yanay pamagꞌampa-ampangen, magꞌaat, “Magayeng kadedelman it Adiꞌ it mga Judio!” Bawnga pagsariyen na nirat tampaling.
JHN.19.4	Nanliꞌwan siꞌ si Pilato it sumaꞌup baw maat ya siꞌ it mga Judio ngayti, “Kayti, ipaꞌadap ku kanya it imyu isaꞌun maꞌrutan mi nga ega talagay magkaparagan ku nga kasalaꞌan ya.” 
JHN.19.5	Nanliꞌwan na si Jesus ngayti nga magkukuruna pat may dugi ngayting binwat baw magpapakay pat madarag ngayting gulamen. Bawnga maat ni Pilato it kanira, “Waytu na i taw ngaytu!”
JHN.19.6	Pagkalteg it kanya it mga pagbayaꞌen ngaytit mga sasirduti baw mga guwardiya ngayti, igiyaꞌuy nira na nga magꞌaat, “Iransang kanya duꞌun it krus! Iransang kanya duꞌun it krus!”
JHN.19.6	Tubagen sira ni Pilato, “Tabanen mi na kanya! Baalaꞌ kamu paransang! Ka talagang egay magkaparagan ku nga kasalaꞌan ya.”
JHN.19.7	Katubag i mga Judio ngayti, maat nira, “May mga kaꞌurdinan namen, baw uyun duꞌut kaꞌurdinan ngaytu, talagang bagay kanyang imatayen, ka magpangambuꞌ kanya nga Anak it Ampuꞌang Diyus.”
JHN.19.8	Miyereꞌeret i iꞌlam ni Pilato, pagkagneg yat inampang ngayting itiꞌen it mga Judio. 
JHN.19.9	Piyabayaꞌ ya si Jesus it siminled siꞌ kanyat sumaꞌup baw iningkut ya siꞌ si Jesus ngayti. Maat ya, “Taga ari ka baytu?” Temed ega tiyubag kanya ni Jesus. 
JHN.19.10	Maat siꞌ ni Pilato, “Unuka daꞌku pagtubagen mu? Unu, ega magkaꞌrutan mu nga may pudir ku, mabwat ku ikaw nga iribri u iparansang duꞌun it krus?”
JHN.19.11	Katubag si Jesus, maat ya, “Mabwat mu lamang bayan i atkayan sabap ibinggay it Ampuꞌang Diyus it imu i iyan nga pudir. Aypaꞌ subrang mabeꞌgat it kasalaꞌan mu i kasalaꞌan it iyan nagpaꞌalima ngaytut aken situt imu.”
JHN.19.12	Pagkagneg ni Pilato kayti, subraꞌ yang pagpikiren nga in magꞌuꞌunu maparibri ya si Jesus. Temed nagsiggaꞌuy siꞌ i mga Judio ngayti nga magꞌaat, “In iparibri muy itung taw, siguradu nga daꞌka kampiꞌ it Impiradur. Simpri in siyung taw nga magpaꞌadiꞌ-adiꞌ, magpakikuntraꞌ kanya it Impiradur.”
JHN.19.13	Pagkagneg ni Pilato kayti it inaat it mga Judio ngayti, ipiyataban ya na si Jesus duꞌun sit liꞌwan. Bawnga miyadung kanya duꞌun it araꞌdungan it gubirnadur in magpangukuman, duꞌut rugar nga pagpangaranat Batu nga Kadaꞌtagan, nga kat Hinebreong ampang, Gabata. 
JHN.19.14	Aldaw na nga pagpangaranat Pagsimpan, nga yay uꞌnang aldaw it Pistaꞌ ngaytit Tiyaꞌliban. Magꞌalas sais nay uras it kadedelman.
JHN.19.14	Maat ni Pilato it mga Judio ngayti, “Waytu nay Adiꞌ mi!”
JHN.19.15	Gimnaꞌuy siꞌ i mga Judio ngayti, nga magꞌaat, “Ega nayan egnen! Imatayen nayan! Iransang yan duꞌun it krus!”
JHN.19.15	“Unu,” maat ni Pilato, “iparansang ku duꞌun it krus i Adiꞌ mi ngaytu?”
JHN.19.15	“Egay adiꞌ namen nga beken, in daꞌga Impiradur lamang,” maat siꞌ it mga pagbayaꞌen ngaytit sasirduti.
JHN.19.16	Aypaꞌ piyaꞌuyunan na ni Pilato i kaꞌirgan it mga Judio ngayti, nga ipiyagꞌintergaꞌ ya na si Jesus duꞌun it mga rumansang nat kanya duꞌut krus.
JHN.19.16	Kiyarguꞌ nat mga sundaluꞌ si Jesus ngayti. 
JHN.19.17	Manliꞌwan si Jesus duꞌut siyudad ngayti, pagpapasaꞌnen ya nay krus ya. Tabanen na kanya duꞌun it rugar nga pagpangaranat Rugar it Barungutan. (Golgota in kat Hinebreo.) 
JHN.19.18	Pagꞌabut duꞌun, iriyansang na kanya duꞌun it krus. May duwang kataawan nga kadengan yat iriyansang. Piyatindegan, esay ayun duꞌut iwanan ya, esa ayun kat gibang ya. Ki Jesus ngayti i duꞌut tengaꞌ.
JHN.19.19	Simnurat si Pilato it pirang tagaꞌ nga sugi-sugid. Ipiyapakeꞌpel ya duꞌun it krus. Maat i isiyurat ya ngayti, “Si Jesus nga taga Nazaret, nga Adiꞌ it mga Judio.” 
JHN.19.20	Giyamit nga ampang duꞌut surat ngayti, Hinebreo, Liyatin baw Ginirego. Dakel i mga Judio nga magkabasa kayti, sabap adeꞌdeng duꞌun it siyudad i riyansangan it ki Jesus ngayti. 
JHN.19.21	Aypaꞌ inaat it mga pagbayaꞌen ngaytit mga sasirduti si Pilato, “Ega atkayay isurat mu nga ‘Adiꞌ it mga Judio,’ in daꞌga isurat mu nga, ‘Inaat ya nga Adiꞌ kanya it mga Judio.’”
JHN.19.22	Tumubag si Pilato, maat ya, “Ega nayan maꞌugad-ugad i isiyurat ku ngayan. Basta nakasurat, nakasurat na.”
JHN.19.23	Iyan nakaransang nat mga sundaluꞌ si Jesus ngayti, inanu na niray mga pakayan ya, ka biyagiꞌ-bagiꞌ nat epat nga kasundaluꞌan. Pinsiꞌ nira na gasiꞌ i gulamen ni Jesus. Egay piyagtangkiran it itiꞌen. 
JHN.19.24	Namagrunding i mga sundaluꞌ ngayti, maat nira, “Ega rasiken tami i ituꞌun. Magpintuꞌan tami isaꞌun maꞌrutan ta in siyuy makasadili kaytu.” Nagꞌabut i atkayti ngayti isaꞌun matuman i magbebtang duꞌun it kasuratang ampang it Ampuꞌang Diyus, nga magꞌaat,
JHN.19.24	“Biyagiꞌ-bagiꞌ nira i pakayan ku, baw sangbat gasing pakayan ku, piyagpintuꞌanan nira.”
JHN.19.24	Atkayti nga matuud i binwat it mga sundaluꞌ ngayti.
JHN.19.25	Magtitindeg duꞌun it adeꞌdeng it krus i inaꞌ ni Jesus baw minan
JHN.19.26	Pagkalteg ni Jesus it inaꞌ ya ngayti, baw pagmaꞌalen ya ngayting alagad ya nga magtitindeg duꞌun it umi-umid it inaꞌ ya, maat ya, “Iyan nay ipabetang mu nga anak mu.” 
JHN.19.27	Baw maat ya sit alagad ya ngayti, “Pakuꞌinaꞌen mu na kanya.” Aypaꞌ gimnaring duꞌun kayti, piyataꞌid nat alagad ngayti duꞌun it sadili yang balay.
JHN.19.28	Naꞌrutan na ni Jesus nga natuman nay muꞌsang bagay nga itiyaꞌeg it kanya. Bawnga, isaꞌun matuman i magbebtang duꞌut kasuratan, miyaat kanya, “Kuꞌinum aku.” 
JHN.19.29	May esang karung duꞌun nga betang ya maꞌagsem nga pagꞌimnun. Aypaꞌ buwat it mga sundaluꞌ, may itiyaꞌen nira nga maluꞌmit nga bagay duꞌut karung ngayti ka pasarepsepan. Bawnga tiyegbek it kayu-kayu ka idiyuꞌdul duꞌut baꞌbaꞌ ni Jesus. 
JHN.19.30	Pagkataꞌman ni Jesus it iti ngayti, miyampang kanya nga magꞌaat, “Natuman nay muꞌsa!” Pagkaꞌampang ya kayti, rimnungguk na kanya ka piyapalagsik ya nay kiyarurwa ya.
JHN.19.31	Iting aldaw pagpangaranat Pagsimpan, ka sumunud nga aldaw, ega basta-bastang Aldaw it Kapaꞌnaan, nga yay kamataan it pistaꞌ ngayti. Ta, it ega ireg it mga Judio nga in patay nay mga iriyansang ngayti, pataꞌnan na lamang duꞌut krus in Aldaw nat Kapaꞌnaan, aypaꞌ ka inupakat nira si Pilato ngayti. Inangut nira nga pamariꞌen i mga aꞌay it mga magraransang ngayti duꞌut krus isaꞌun matay na sirat madaliꞌ baw awaꞌen na sira duꞌun. 
JHN.19.32	Ipiyalugut ni Pilato, aypaꞌ piyamariꞌ it mga sundaluꞌ i mga aꞌay it duwa ngayting kaꞌibaan ni Jesus. 
JHN.19.33	Temed pagꞌabut nira duꞌut ki Jesus, naltegan nira nga patay na, aypaꞌ ega na biyariꞌan nirat aꞌay. 
JHN.19.34	Yan nayan lamang i binwat it esang sundaluꞌ, sininduꞌrak yat besak i sang baling kilid ni Jesus. Magkagabut i besak, magburwak i duguꞌ baw danum. 
JHN.19.35	Iyan nakalteg kaytu i magpamatuud isaꞌun mamayaꞌ kamung banar. Matuud tuy ipagpamatuud ya ngaytu. Talagang magkaꞌrutan ya nga kamatuudan i ipagsugid ya ngaytu. 
JHN.19.36	Nagꞌabut tuy mga itu isaꞌun nga matuman i magbebtang duꞌun it kasuratan nga magꞌaat,
JHN.19.36	“Egay mabariꞌ nga maski sangbat nga tuꞌlang ya.”
JHN.19.37	Baw magꞌaat pay duꞌut sang bagiꞌ nga kasuratan,
JHN.19.37	“Letganan nira kanya nga siyudyuk nira.”
JHN.19.38	Ega naꞌlay, may miyabut na duꞌut ki Pilato ngayti nga esang taw nga taga Arimatea, ngaran ya si Jose. Esa kanya gasiꞌ nga magpamayaꞌ it ki Jesus, temed ega magpabisik-bisik ka magꞌiꞌlam it kaꞌibaan yang mga Judio. Inangut ya nga pisiꞌen yay bilug ni Jesus ka ilbeng ya. Ipiyalugut ni Pilato ngayti it kanya, aypaꞌ inaduꞌun ya na ka pinsiꞌ. 
JHN.19.39	Inibaan kanya ni Nicodemo, nga magtataban it dakulang babangluun, subrat tulung puluꞌ nga kilu. Yanagayting taw i naꞌaduꞌut ki Jesus nga tiyaka-takaꞌ yay delemen.
JHN.19.40	Pagkapisiꞌ nirat bilug ni Jesus, binwat nira, biyuꞌtungan it mga rambay nga pirmira nga abel. Magbuꞌtung magdaprus it babangluun, ka yay adat it mga Judio parabir ilbeng i miyatay. 
JHN.19.41	Duꞌut tepad it piyaransangan it ki Jesus, may kalulwakan. Duꞌun kayti may baꞌgung ipiyabwat nga lelbengan, nga piyalamunan nga batu. Areg lamang ti, ega pay nakalbeng duꞌun. 
JHN.19.42	Paribasay adeꞌdeng na talagay papuꞌun it Aldaw it Kapaꞌnaan
JHN.20.1	Madelem-delem paꞌ it aldaw it Linggo, naꞌaduꞌun na si Maria Magdalena it limbengan ngaytit ki Jesus. Pagꞌabut ya, letganan ya, pagꞌaꞌawaꞌen nay ilimpen ngayti nga batu duꞌun it balaꞌbaꞌan it lebeng. 
JHN.20.2	Ta sabap it itiꞌen, magpapalagyu kanya nga naꞌaduꞌun it ki Simon Pedro baw duꞌun it alagad ngayti nga pagmaꞌalen ni Jesus. Pagꞌabut ya, maat ya, “Pinsiꞌ na bay Ampuꞌan duꞌun it lebeng ya. Ega magkaꞌrutan namen in ipiyaꞌunu-unu na.”
JHN.20.3	Pagkagneg ni Pedro duwa sirat esa ngayting alagad, napanaw sira nga lagi, namagpaꞌaduꞌun it lebeng. 
JHN.20.4	Magpapalagyu na sirang duwa, temed magkauꞌnay esa ngayting alagad. Nakauꞌna kanya duꞌun it lebeng ngayti. 
JHN.20.5	Pagꞌabut ya, miyurkuꞌ kanya ka siniꞌlig yay duꞌut seled. Naltegan ya nga duꞌun nagay mga rambay nga ibiyuꞌtung it ki Jesus, temed ega siminled kanya. 
JHN.20.6	Nakaꞌbut na gasiꞌ si Simon Pedro ngayti. Pagꞌabut ya dayun-dayun kanyat siminled. Naltegan yang duꞌun nagay mga abel ngayti. 
JHN.20.7	Baw iyan lages ngayti nga ibiyuꞌtung gasit ulu ya, magbebela-belag it dadaꞌtun, pagluulunun it magayen. 
JHN.20.8	Siminled na gasiꞌ i alagad ngayting nakauꞌnat kaꞌbut. Naltegan ya nat pagayen-gayen baw namayaꞌ kanya. 
JHN.20.9	(Ega paꞌ magkasepsepan niray duꞌun it kasuratan, nga magbebtang duꞌun nga magꞌaat, kaꞌilangan magꞌegen nagat paꞌuliꞌ si Jesus.)
JHN.20.10	Miyuliꞌ nay duwa ngayting mga alagad. 
JHN.20.11	Temed si Maria, nga nagpaꞌuliꞌ naga duꞌun it lebeng ngayti, duꞌun naga magtitindeg it liꞌwan it limbengan ngayti, magtegel it sugaw. Miyurkuꞌ kanya it magsusgaw paꞌ baw liminteg duꞌun it seled it lebeng ngayti. 
JHN.20.12	May naltegan ya nga duwa nga mga anghil nga magꞌaꞌdung duꞌun it piyadayagan ngaytit ki Jesus. Esay duꞌun it uluwan manggid, esa duꞌun it aꞌayan. Mapuputiꞌ i pakayan nira.
JHN.20.13	Miyampang sira nga ingkut nirat ki Maria, maat nira, “Edeꞌ, unuy magkasgawan mu?”
JHN.20.13	Katubag si Maria, maat ya, “Pinsiꞌ nira bay Ampuꞌan ku. Taꞌway in ari nay tiyabanan nira.” 
JHN.20.14	Pagkaꞌampang ya kayti, limningaw kanya. Naltegan ya nga may magtitindeg duꞌun it talikudan ya nga taw, temed ega nakilalaan ya nga si Jesus na palan i itiꞌen.
JHN.20.15	Iningkut kanya ni Jesus, “Unuy magkasgawan mu? Siyuy pagtulusun mu?”
JHN.20.15	Tanud ni Maria, iti, manigꞌarigra it kalulwakan ngayti. Aypaꞌ maat ya, “Amay, tabiꞌ it imu, in beteꞌ ikaw i minsiꞌ it kanya, itulduꞌ mut aken in ari tiyabanan mu, ka pisiꞌen ku naga.”
JHN.20.16	“Maria,” maat ni Jesus ngayti.
JHN.20.16	Egay beken, nanarunga kanya baw nakagaꞌuy. Yanay naꞌampang ya, “Raboni!” (Ireg sugiden it Hinebreo ngayting ampang, Manigtulduꞌ.)
JHN.20.17	“Ega na daꞌan sumari kat sekel it aken, ka daꞌku paꞌ nakaꞌuliꞌ duꞌun it Amaꞌ. Iyan i buwaten mu kayti, paꞌaduꞌun kat mga alagad ku nga ipagpabetang ku na nga mga sulsug ku baw isugid mut kanira nga muliꞌ aku na duꞌun it Amaꞌ ku, nga Amaꞌ mi gasiꞌ, duꞌun it Ampuꞌang Diyus ku nga Ampuꞌang Diyus mi gasiꞌ.”
JHN.20.18	Napanaw na si Maria Magdalena ngayti, nga naꞌaduꞌun nga matuud it mga alagad ka tuturanan sira. Pagꞌabut ya maat ya, “Naltegan ku siꞌ bay Ampuꞌan!” Baw isiyugid ya nay ipiyagꞌaat ngayti ni Jesus it kanya.
JHN.20.19	Iyan delem na it aldaw ngaytit Linggo, duꞌun nay mga alagad ngayti it seled it esang balay. Mamagsisiradu it magayen i mga talaꞌep ka magꞌiꞌlam sirat mga pagbayaꞌen nirang mga Judio. Sakaling naltegan nirang magtitindeg si Jesus duꞌut piyagtenga-tengaꞌan nira! Maat yat kanira, “Ayaw kamut iꞌlam. Pasagyaen mi nay nakem mi.” 
JHN.20.20	Pagkaꞌampang ya kayti, ipiyalteg yay mga alima ya baw kilid ya ngayti. Masagyang-masagya i mga alagad ngayti ka naltegan nira siꞌ i Ampuꞌan.
JHN.20.21	Maat siꞌ ni Jesus it kanira, “Maꞌimyu nay kaꞌimbengan it nakem mi. In magꞌuꞌunu tiyaꞌeg akut Amaꞌ, atkayan naga pagtaꞌgen ku gasiꞌ kamu.” 
JHN.20.22	Pagkaꞌampang ya kayti, inyepan ya sira baw maat ya, “Mapakay na nga matanggap mi nay pasarum kat bilug mi nga Espiritu Santo. 
JHN.20.23	Kat pagpanakem yat imyu, in siyung mga taw nga sugidan mi nga piyasinsiya i mga kasalaꞌan nira, siguradung pagpasinsiyaen yang matuud sira. Temed iyan nga sugidan mi nga ega piyasinsiya, siguradung ega naga yan piyasinsiya sira.”
JHN.20.24	Si Tomas, nga panaꞌwag it kanya, Gambar, kaꞌuyutan naga it sang puluꞌ baw duwa ngayting alagad ni Jesus. Temed egay duꞌun nga kanya, pagpakikita ngayti ni Jesus. 
JHN.20.25	Aypaꞌ itiyuturan na lamang it kanya it beken ngayting alagad. Maat nira, “Naltegan namen siꞌ bay Ampuꞌan!”
JHN.20.25	Pagkagneg ni Tomas, maat ya, “Bilaꞌ, daꞌku bayan paratya basta ega maltegan kuy piyanawan it ransang ngayan asat alima ya, baw maruꞌukan kut tutulduꞌ ku, baw alima ku ilaꞌut ku gasiꞌ asat kilid ya.”
JHN.20.26	Nagtaꞌlib i sang lingguꞌ, natiꞌmes it sumaꞌup i mga alagad duꞌut seled it balay. Puꞌsa na sira, pati si Tomas duꞌun na. Mamagsisiradu nagat magayen i mga talaꞌep. Temed batiꞌan nira duꞌun nat seled si Jesus, magtitindeg siꞌ duꞌut piyagtenga-tengaꞌan nira. Inaat ya sira, “Pasagyaen mi nay nakem mi.” 
JHN.20.27	Bawnga inaat ya si Tomas, “Letganan muy mga alima ku, baw iruꞌuk mu nay tutulduꞌ mu sinit bungad nga piyanawan it ransang. Ilaꞌut mu na gasiꞌ i alima mu sinit kilid ku. Ayaw ka nat pakiꞌambut. Pamayaꞌnen mu na.”
JHN.20.28	Yanay seked it naꞌampang ni Tomas, maat ya, “Ampuꞌan ku, Ampuꞌang Diyus ku!”
JHN.20.29	Inaat siꞌ kanya ni Jesus, “Ta, magpamayaꞌ ka na ka naltegan mu na aku. Temed makasagya talaga sira nga magpamayaꞌ maski daꞌsira nakalteg it aken.”
JHN.20.30	Dakel paꞌ i mga tandaꞌanan nga kalililuꞌang bagay nga binwat ni Jesus, nga nagpasar kat matat mga alagad ya ngayti, temed ega na nakabtang situt itu ngaytung kasuratan. 
JHN.20.31	Temed iyan mga magsusurat situ, isiyurat tu ka isaꞌun mamayaꞌ kamu nga si Jesus na ngaytu i isiyanggup nga Manriribri baw kanyay Anak it Ampuꞌang Diyus. Baw kat pamayaꞌ baw pakilagpit mit kanya, siguradu nga maꞌimyu i kaꞌgenan nga egay kaskedan.
JHN.21.1	Ega siꞌ naꞌlay, nagpakikita siꞌ si Jesus duꞌun it mga alagad ya ngayti, duꞌun it tambing it Lapnaw it Tiberias,
JHN.21.2	Kaꞌsang tingped na Simon Pedro, si Tomas nga panaꞌwag it kanya, Gambar, si Natanael nga taga Cana nga sakep it Galilea, mga anak ni Zebedeo baw duwa paꞌ nga mga alagad, 
JHN.21.3	“Aa daꞌga,” maat ni Simon Pedro it kanira, “manlugitem akuy aken.”
JHN.21.3	“In atkayan,” maat nira, “mayaꞌ kami.” Namagpanaw na sira. Pagꞌabut nira, namagsakay na. Temed ta, maski sangbat, egay napisiꞌ nirat naꞌaldawan.
JHN.21.4	Iyan magpangeyag-eyag na, timnindeg si Jesus duꞌun it kaꞌigsan nga tambing it lapnaw ngayti. Temed ega nakilalaan it mga alagad ngayti nga si Jesus kanya. 
JHN.21.5	Piyataꞌwagan sira ni Jesus, maat ya, “Mga Anak, daꞌga egay napisiꞌ mi nga sedaꞌ?”
JHN.21.5	Nagdenga-denganen i tubag nira nga magꞌaat, “Daꞌga bay napisiꞌ namen.”
JHN.21.6	Maat ya sit kanira, “Iꞌlug mi i lambat mi asan it iwanan nga ayun it sakayan mi ngayan. Makapisiꞌ kamu yan.” Iꞌinlug nira na. Unupat ega na magkabatun nira ka punuꞌ nat siminled nga sedaꞌ.
JHN.21.7	Inaat si Pedro it alagad ngayti nga pagmaꞌalen ni Jesus, “Ampuꞌan bayan! Egay belag, talagang kanya!” Pagkagneg ni Simon Pedro ngayti, nagpakay kanya ka pagꞌaꞌawaꞌen yay pakayan ya. Bawnga nanugpa na duꞌut danum. 
JHN.21.8	Iyan mga kaꞌibaan ya ngayting mga alagad, ipiyabnit nira nay sakayan ngayti, sigi nang rayak nirat lambat nga yanayti punuꞌ it sedaꞌ nga siminled, ka ega naga masyadu sirang alaid duꞌun it binit, mga siyam nga puluꞌ lamang nga mitru. 
JHN.21.9	Pagkatingdal nira duꞌun it binit, letganan nira, may apuy nga may magꞌiꞌyaw na nga sedaꞌ baw may pirang batu nga tinapay nga magdadaꞌtun.
JHN.21.10	“Tumaban kamu sini,” maat ni Jesus, “it sedaꞌ ngayang napisiꞌ mi.”
JHN.21.11	Miyapyat na si Simon Pedro ngayti duꞌun it sakayan bawnga giyuyud ya na duꞌun it tingdal i lambat ngayti nga punuꞌ it siminled nga dadakulang sedaꞌ. Kadakel it sedaꞌ ngayting siminled, sang gatus baw limang puluꞌ baw tulung batu. Maski atkayti nang kadakel it sedaꞌ, ega naga narasik i lambat ngayti. 
JHN.21.12	“Daliꞌ kamu na,” maat ni Jesus, “ka kumaꞌen tami daꞌat pangadedelman.” Egay nakaꞌurum mingkut nga maski siyu it kanira in siyu kanya, sabap urut na nira nga Ampuꞌan kanya. 
JHN.21.13	Kiyuꞌmit ni Jesus i tinapay ngayti bawnga piyamgayan yay mga alagad ngayti. Bawnga sedaꞌ siꞌ ngayti i ipiyamgay ya. 
JHN.21.14	Ituy ikatlu nga pakikita ni Jesus it mga alagad ya, pagkaꞌgen ya ngaytit paꞌuliꞌ.
JHN.21.15	Pagkakaꞌen nira, iningkut ni Jesus si Simon Pedro. Maat ya, “Simon, nga anak ni Juan, unu pagkayliyan mu aku subraꞌ pat kanira nga kayli it aken?”
JHN.21.15	“Eeꞌ, Ampuꞌan. Urut mu na nga may pagꞌireg kut imu,” maat i tubag ni Pedro.
JHN.21.15	“Ta in atkayan,” maat ni Jesus, “arigraen mut magayen i mga uꞌuybun nga tupa
JHN.21.16	Iningkut kanya sit sumaꞌup ni Jesus. “Simon,” maat ya, “nga anak ni Juan, unu kamatuudan i kayli mu ngayat aken?”
JHN.21.16	Tumubag siꞌ si Pedro, “Eeꞌ baꞌ, Ampuꞌan, magkaꞌrutan mu na nga may pagꞌireg kut imu.”
JHN.21.16	“Ta in atkayan,” maat ni Jesus, “aypeten mut magayen i mga tupa ku.”
JHN.21.17	Tulung saꞌup i ingkut ngayti ni Jesus ngayting magꞌaat, “Simon nga anak ni Juan, unu talagang, kamatuudan i pagꞌireg mu ngayat aken?”
JHN.21.17	Nasmek si Pedro kat ikatlu ngayting ingkut it kanya, nga magꞌaat, “Unu, pagꞌirgan mu aku?” Tumubag siꞌ si Pedro, maat ya, “Ampuꞌan, talagang magkaꞌrutan mu nay muꞌsang mga bagay. Urut mu na gasiꞌ in sang unuy pagꞌireg kut imu.”
JHN.21.17	“Ta in atkayan,” maat siꞌ ni Jesus, “arigraen mut magayen i mga tupa ku. 
JHN.21.18	Kamatuudang-kamatuudan i pagꞌaaten ku ngaytut imu, nga iyan mangaꞌwaꞌen ka paꞌ, pagsadiliyen muy panaꞌbit mu baw magpanaw ka it in ari ireg mu nga panawan. Temed in gurang ka na, ibtir mu i mga alima mu baw belag nay pasaꞌbit it imu, baw tabanen ka na duꞌun it ega ireg mung aduꞌunan.”
JHN.21.19	Inampang ni Jesus i atkayti ka bilang ipagpaꞌrut ya in magꞌuꞌunu-unu i kamataynen ni Pedro nga ikabantug it Ampuꞌang Diyus. Bawnga maat siꞌ ni Jesus, “Kaꞌilangan pagsunudun mu aku nga pirmi.”
JHN.21.20	Nalingawan ni Pedro nga magdadasun it kanira i alagad ngayting pagmaꞌalen ni Jesus, kanya ngayti nga simnandir duꞌun it ki Jesus iyan magkaraꞌnen sira ngayti it pangiyapun, baw miningkut ngayti nga magꞌaat, “Ampuꞌan, siyu bay bayaꞌen ngayan it mga kuꞌimatay it imu?”
JHN.21.21	Pagkalteg it kanya ni Pedro ngayti, iningkut ya si Jesus, nga magꞌaat, “Ampuꞌan, unu gasiꞌ i mabetangan it itung taw?”
JHN.21.22	Katubag si Jesus, maat ya, “In ireg ku nga egen kanya seked it pamaꞌuliꞌ ku, unuy labe-labet mu? Kaꞌilangan magsunud kay imu it aken.” 
JHN.21.23	Ta sabap it iting inaat ya, nanlekep duꞌun it mga kasulsugan nirang magpamayaꞌ nga ega matay i iting alagad. Takaꞌ ega maat inaat ni Jesus nga ega na matay kanya, in daꞌga yanayti lamang i inaat, “In ireg ku nga egen kanya seked it pamaꞌuliꞌ ku, unuy labe-labet mu?”
JHN.21.24	Ta, itu nagang alagad nga dimnasun ngaytit kana Jesus duwa ni Pedro, magpamatuud kanya it muꞌsa ngaytu pasar it ki Jesus. Kanya naga gasiꞌ i simnurat it mga itu ngaytu. Talagang magkaꞌrutan namen nga matuud tuy ipagpamatuud ya ngaytu.
JHN.21.25	May beken baw dakel paꞌ nga binwat ni Jesus. In beteꞌ isurat nga muꞌsa, pagsisiguruun ku nga ega kasadang it muꞌsang banwa nga situt sinirungat langit i kadakel it mga masuratan kaytu.
ACT.1.1	Kagalang-galang nga Teopilo,
ACT.1.1	Iyan uꞌna ngayang isiyurat ku, magsugid pasar it kadakel it mga binwat baw ipiyanulduꞌ it Ampuꞌan nga si Jesus, pagpapuꞌun yat manulduꞌ, 
ACT.1.2	seked it aldaw nga piyaꞌuliꞌ na kanya duꞌun it langit, pagkatupus it mga ipiyagꞌaat yat mga piniliꞌ ya ngayti nga mga alagad, nga isingkat yat kanira i buwaten nira kat keseg it Espiritu Santo. 
ACT.1.3	Mga alagad ya ngayti, siray paꞌaaten nga mga apustul. Baw garing it inimatay baw nagꞌegen siꞌ si Jesus seked it pagꞌuliꞌ ya ngayti duꞌun it langit, seledan it epat nga pulung aldaw pirmi kanya nga magpakikita duꞌun it kanira. Dakel i ipiyalteg ya nga puriba nga nagꞌegen naga kanya, baw itiyulduꞌ ya paꞌ it kanira i pasar it kaꞌadiꞌan it Ampuꞌang Diyus.
ACT.1.4	Kaꞌsa nga tingped i mga apustul ngayti, ipiyagꞌurdin ni Jesus nga daꞌsira daꞌan limꞌid duꞌun it Jerusalem.
ACT.1.5	Ka danum i ipagbawtis ni Juan it tagnaꞌ, temed kamu, Espiritu Santo i ibawtis it imyu it ega na maꞌlay nga timpu, ka pasarum na kanya kat bilug mi.”
ACT.1.6	Kaꞌsa sing tingped i mga apustul, nagpakikita siꞌ si Jesus duꞌun it kanira. Iningkut nira kanya. Maat nira, “Ampuꞌan, unu, buwaten mu na kayti ngaytu nga maꞌiriꞌ i magsasakep ngaytut aten isaꞌun makatindeg sit sumaꞌup i kaꞌadiꞌan it bangsa tami ngaytu nga Israel?”
ACT.1.7	Tiyubag sira ni Jesus, “Amaꞌ ku lamang i magkaꞌrut it in kaꞌnung timpu u uras i ituman yat kumpur ipiyabetang-betang ya. Kamu ngaytu, ega mapakay nga maꞌrutan mi i mga itu ngaytu. 
ACT.1.8	Temed yay matuud, pagpasarum it Espiritu Santo kat bilug mi, maꞌimyu nay ega basta-bastang kakayaan. Baw pamatuud kamu na sabap it aken, ega lamang situt Jerusalem in daꞌga duꞌun it muꞌsang rugar nga sakep it Judea baw Samaria, baw kat paꞌari-aring rugar nga situt sinirungat langit.”
ACT.1.9	Iyan nakasugid ya nay muꞌsa ngayti, letganan nira, magpadibwat-magpadibwat kanya seked it nasipatan na nira ka magpangunragiꞌ nat kunum. 
ACT.1.10	Iyan sigi pang titingaraꞌ nira duꞌut langit, nga magyayaꞌngad it ki Jesus ngayti nga magpatibung, sakaling may magtitindeg duꞌun nat umid nira nga duwang kataawan nga lalaki nga magpapakay it maputiꞌ. 
ACT.1.11	Miyampang i duwa ngayti, nga magꞌaat, “Kamung mga taga Galilea, unuka sigi pang yayaꞌngad mi duꞌun it langit? Si Jesus ngaytu nga gimnaring na situt imyu ka miyuliꞌ na duꞌun it langit, mabut nagay aldaw nga paꞌuliꞌ kanya siꞌ situt banwa. Baw in magꞌuꞌunu naltegan mi kanya nga nagpatibung, atkayan naga yan kanya in lumampud siꞌ.”
ACT.1.12	Ta, egay beken, gimnaring na sira duꞌun it Mungsuꞌ it Olibo ka nagpaꞌuliꞌ na duꞌun it Jerusalem. Ega naga alaid duꞌut Jerusalem i mungsuꞌ ngayti, mga sang kilumitru lamang. 
ACT.1.13	Pagꞌabut nira duꞌun it siyudad, dayun-dayun sira duꞌut piyaꞌabutan nira nagang balay, baw miyapyat duꞌut esang seled duꞌut dibwat nga pagꞌiꞌistaran nira. Kadakel nira, si Pedro, si Juan, si Santiago baw si Andres, si Felipe baw si Tomas, si Bartolome baw si Mateo, si Santiago nga anak ni Alfeo, si Simon nga Cananeo
ACT.1.14	Muꞌsa ngayti, urunyun talaga sira kat papaꞌres nga panalangin. Kaꞌibaan nira naga kat panalangin ngayti i mga babay, pati si Maria nga inaꞌ ni Jesus, baw mga ariꞌ nga lalaki ni Jesus, duꞌun gasiꞌ.
ACT.1.15	Kaꞌsa nga tingped naga sira, mga sang gatus baw duwang puluꞌ i kadakel nira. Timnindeg si Pedro kat tengaꞌ nira baw miyampang. 
ACT.1.16	Maat ya, “Mga sulsug ku kat pamayaꞌ, ega mapakay nga ega matuman i magsusurat nga ampang ni David ngaytit tagnaꞌ, kat panakem it Espiritu Santo, pasar it ki Judas ngayti nga nanguꞌnat mga namagdakep it ki Jesus. 
ACT.1.17	Talagang kanya, ikasang puluꞌ may duwa namen nga mga alagad, baw may kanya nagang kabagiꞌan it ipagpabwat ngaytu it Ampuꞌan.” (
ACT.1.18	Ta si Judas ngayti, iyan natanggap ya ngayan nga pabur it karaꞌe-raꞌetan ngayting binwat ya nga subuk idiyagang ya si Jesus, giyamit nga ipiyagꞌalang it esang lugtaꞌ. Baw nabetangan ni Judas, naꞌulug kanya
ACT.1.19	Nabaritaꞌan nagaytu it muꞌsang mga taga Jerusalem. Aypaꞌ ka iting lugtaꞌ, napangaranat Akeldama kat kanirang ampang, nga ireg sugiden, Lugtaꞌ it Duguꞌ.) 
ACT.1.20	“Ta, itu nang ampang ni David i paꞌaaten ku nga magbebtang duꞌun it kasuratan ta ngayang pagpangaranat Mga Awit,
ACT.1.20	‘Kaꞌilangan, maꞌiriꞌat taw i pamalay-balay ya baw ega na mataꞌidan it maski siyu.’
ACT.1.20	Baw itu gasiꞌ nga magsusurat,
ACT.1.20	‘Kaꞌilangan, magantiyan kanya kat katengdanan ya.’
ACT.1.21	Ta, kayti, kaꞌilangan nga may piliꞌen ta nga ganti ni Judas ngayti. Pamiliꞌan ta nga mga taw, sira nga kaꞌiba-iba nameng pirmi it kaꞌlay nga iba namen paꞌ i Ampuꞌan nga si Jesus, 
ACT.1.22	garing it pagpamawtis ni Juan seked it miyuliꞌ na si Jesus duꞌun it langit, ka idungag it kadakel namen nga manigpamatuud it pagꞌegen ni Jesus ngaytu it paꞌuliꞌ.”
ACT.1.23	Aypaꞌ duwang kataawan i napiliꞌ nira nga pamiliꞌan in siyuy mapakay, si Matias baw si Jose Justo, nga panaꞌwag it kanya, si Barsabas. 
ACT.1.24	Bawnga nanalangin sira, nga magꞌaat, “Ampuꞌan, urut mu talaga i kat nakem it muꞌsang taw. Aypaꞌ ipakilala mut amen in siyu manggid kat duwa ngaytu i piniliꞌ mu, 
ACT.1.25	nga iganti it ki Judas kat pagsirbi ngaytu baw pagkaꞌapustul ya. Ka si Judas ngayti, nangindiꞌ kanya, baw nakaꞌaduꞌun it rugar nga bagay talaga it kanya.” 
ACT.1.26	Pagkatupus it panalangin nira ngayti, namagpintuꞌan na sira. Si Matias i napintuꞌ, aypaꞌ kanya i nakadungag kat sang puluꞌ may esa ngayting mga apustul.
ACT.2.1	Naꞌbut siꞌ i Aldaw it Pentecostes. Kadakel it mga apustul, sang siraan nagat beken ngayting mga magpamayat ki Jesus, namagtingped duꞌut dibwat it esang balay. 
ACT.2.2	Sakaliꞌ nga may nagnegan nira nga tingeg nga garing duꞌut langit, nga subung it agusꞌus it masbeg nga deres, baw siyakep talaga it tingeg ngayti i balay nga piyagtingpedan nira. 
ACT.2.3	Bawnga may naltegan nira nga subuk mga diklap it apuy nga timnaꞌpun kat kada esat kanira. 
ACT.2.4	Piyasaruman na sirang muꞌsa it Espiritu Santo, baw kat panakem it Espiritu Santo ngayti, nagpapuꞌun sirat mampang it belag-belag nga mga ampang nga ega naꞌadalan nira.
ACT.2.5	Ta, kat iting timpu, may duꞌun nat Jerusalem nga mga Judio nga namaggaring duꞌun it belag-belag na nga kababanwaan situt sinirungat langit. Mga taw ngayti, masiyambaen naga sirat Ampuꞌang Diyus. 
ACT.2.6	Pagkagneg nirat tingeg ngayti, dakel nga namagpanglep duꞌun. Pagꞌabut nira, nandanga-danga sira ka nagnegan nirang pagꞌampangen it mga magpamayaꞌ ngayti i ampang duꞌut giyaringan nira ngayting mga banwa. 
ACT.2.7	Talagang naliluꞌ sira nga banar baw magꞌingku-ingkutun, nga magꞌaat, “Daꞌga baꞌ purus taga Galilea i mamagꞌampang ngaytut belag-belag nga mga ampang? 
ACT.2.8	Ta unu baytu nga kaꞌulugan, ka kada esat aten, magkagnegan tami nga pagꞌampangen niray ampang duꞌun it mga giyaringan ta nga banwa? 
ACT.2.9	Ka ungaytu, ampang it taga Partia, taga Media, taga Elam. Beken ngaytu, ampang it taga Mesopotamia, taga Judea, taga Capadocia baw beken nga mga rugar nga subuk Ponto, Asia, 
ACT.2.10	Frigia, Panfilia, Egipto, baw mga rugar duꞌut Libia nga adeꞌdeng it Cirene. Pati ampang it sira ngaytu nga gimnaring duꞌut Roma, nga mga Judio baw siminled kat pagkaJudio, nga bisitaꞌ tami. 
ACT.2.11	Subung naga sira ngaytu nga taga Creta baw Arabia. Ka ungayan ga, ipagꞌaat nira ngayan nga pasar it ega basta-basta nga binwat it Ampuꞌang Diyus, daꞌgay-daꞌga magkasepsep.” 
ACT.2.12	Kadakel nira ngayti duꞌun, talagang namagkaliluꞌ baw nalibeg i pikiran nira. Maamaatan sira, “Unuytung kaꞌulugan i atkaytu?” 
ACT.2.13	Temed kat beken, pagselman ga nira. Pagꞌaaten paꞌ nira nga, “Bilaꞌ, mamaglangu bayan sira.”
ACT.2.14	Temed timnindeg si Pedro baw kaꞌibaan ya ngayting sang puluꞌ may esang mga apustul duꞌut sarungaan it kadakel ngayti. Bawnga nanggaꞌmaran si Pedro, mga maat ya, “Mga kabanwa ku nga Judio baw muꞌsang mga beken nga situt Jerusalem, asi-asi pat imyu, pagnegan mit magayen i iꞌaat ku ngaytu. 
ACT.2.15	Kami ngaytu, egaytu mamaglangu nga subuk tandes it beken. Unuy ilangu namen it padali-daliꞌ it kadedelman paytu? 
ACT.2.16	In daꞌga, miyabut ngaytu kayti, pagtuman tu it magsusurat nga ampang it prupitaꞌ nga si Joel, nga magꞌaat,
ACT.2.17	‘Maat it Ampuꞌang Diyus,
ACT.2.17	“Kat pangiyaꞌpusang timpu, parabir mabut i umur it banwa, ildawan ku nay muꞌsang taw, nga masaruman na sira it Espiritu Santo ku.
ACT.2.17	Bawnga kat panakem yat kanira, mampang i mga anak mi, babay, lalaki, it ipagpaꞌrut kut katataawan.
ACT.2.17	May ipanakem kut mangaꞌwaꞌen mi nga lamang magsusulag, subuk pagtagaynepen nira.
ACT.2.17	Baw iyan magugurang mi, may ipanakem kut kanira nga tagaynepen nirat magꞌigaꞌ.
ACT.2.18	Eeꞌ baꞌ, kat iting timpu, talagang ildawan kuy muꞌsang mga manigsirbi ku, babay, lalaki, nga pasaruman na sirat Espiritu Santo ku.
ACT.2.18	Bawnga kat panakem yat kanira, mampang sira it ipagpaꞌrut kut katataawan.
ACT.2.19	Baw may ipalteg ku nga mga tandaꞌanan nga kalililuꞌang mga bagay nga maltegan duꞌut langit baw situt banwa.
ACT.2.19	May maltegan nga duguꞌ, apuy baw maꞌpal nga tabuk.
ACT.2.20	Bawnga in magꞌaꞌabut nay mataꞌas ngayan nga ega basta-bastang aldaw nga ipangukuman na it Ampuꞌang Diyus it katataawan, demlem nay aldaw.
ACT.2.20	Iyan bulan, kat panleteg it taw, atnat duguꞌ.
ACT.2.21	Baw yay matuud, maribri i kumpur magpaꞌildaw it aken”, maat it Ampuꞌang Diyus.’”
ACT.2.22	Maat paꞌ ni Pedro, “Kamung mga kabilug ku nga tungtung-inapuꞌ ni Israel, pagnegan mit magayen i ipagꞌaat ku ngaytu. Si Jesus ngayan nga taga Nazaret, maꞌyag nga siyarigan kanya it Ampuꞌang Diyus. Kamatuudan, kat keseg it guna it Ampuꞌang Diyus ngaytu, talagang ega basta-basta i nabwat ya situt imyu nga mga tandaꞌanan nga kalililuꞌang bagay. Urut mi nagaytu ka nagpasar kat mata mi. 
ACT.2.23	Temed ta, ipiyaꞌalima mi kanya ngaytu duꞌun it mga taw nga ega magkilala it Ampuꞌang Diyus, ka ipiyaꞌimatay mi kanya duꞌun it krus. Temed yay matuud, pagtuman tu lamang it pabetang-betang it Ampuꞌang Diyus. 
ACT.2.24	Talagang nakapaꞌimatay mi si Jesus ngaytu, temed inggen kanyat paꞌuliꞌ it Ampuꞌang Diyus, ka ega mapakay nga mapuꞌgunan kanya it kamataynen. 
ACT.2.25	Dedemdemen mi i magsusurat nga ampang it tagnang adiꞌ nga si David, ka miniguꞌ nang banar it ki Jesus ngaytu. Magꞌaat ngayan i magsusurat,
ACT.2.25	‘Magkamuyaan ku nga pirming kat uꞌnaan ku i Ampuꞌang Diyus.
ACT.2.25	Pirming situt aken i tabang ya, aypaꞌ ka daꞌku patarantaꞌ.
ACT.2.26	Ituy magkasagyaan it nakem ku, baw kaꞌilangan ipagsugid kuy kasagyaan ku ngayni.
ACT.2.26	Baw beken, Ampuꞌang Diyus ku, maski matay i bilug ku, pagsisiguruun ku nga, 
ACT.2.27	ega tananan muy kiyarurwa ku duꞌun it pagꞌaꞌanuꞌan it mga miyatay.
ACT.2.27	Ega pataꞌnan mu nga marunut duꞌut lebeng i bilug ku, aku nga magsunud nga pirmi it kaꞌirgan mu.
ACT.2.28	Itiyulduꞌ mut aken i dalan nga magpaꞌaduꞌun it kaꞌgenan nga egay kaskedan.
ACT.2.28	Baw ega nay kasubraꞌ it kasagyaan ku in asan aku nat imu.’
ACT.2.29	Ta kayti, mga kasulsugan, panawun it pikiran mi i ipagrapar ku ngaytu. Daꞌga baꞌ si David ngayti nga kagiyaringanan tami, miyatay kanya baw ilimbeng? Baw daꞌga baꞌ seked kayti situ pat aten i limbengat kanya? 
ACT.2.30	Temed nakaꞌampang kanya it atkayti sabap it piyaprupitaꞌ kanya. Naꞌrutan yay isiyanggup it kanya it Ampuꞌang Diyus it may sumpa. Sanggup ngayti, may ipaꞌdung it Ampuꞌang Diyus kat pagkaꞌadiꞌ ni David nga esa it mga tungtung-inapuꞌ ya. 
ACT.2.31	Isiyugid ni David i ipiyanakem it kanya pasar it pagꞌegen ni Cristo it paꞌuliꞌ, nga ega talaga tananan duꞌun it pagꞌaꞌanuꞌan it mga miyatay, baw ega pataꞌnan i bilug ya nga rumunut duꞌun it lebeng. 
ACT.2.32	Ta, paꞌaaten ya ngaytu, si Jesus nga inggen it Ampuꞌang Diyus it paꞌuliꞌ. Baw kami ngaytung muꞌsa i magpamatuud kaytu, ka pagkaꞌgen ya ngaytit paꞌuliꞌ, nakitaen namen naga kanya. 
ACT.2.33	Kayti, binggayan na si Jesus it ega basta-bastang kataꞌasan duꞌun nat iwanang ayun it Diyus Amaꞌ. Baw tiyanggap na ni Jesus i isiyanggup it Diyus Amaꞌ nga pasaruman i bilug namen it Espiritu Santo. Ta, mga itu nga magkaltegan baw magkagnegan mi na ngaytu kayti, sabap tu it piyapasaruman kami ni Jesus it Espiritu Santo. 
ACT.2.34	Simpri ega naga si David ngayti i nagpatibung duꞌun it langit. Aypaꞌ ega kanyang sadili i pagpapuntuꞌan ya kat inaat ya ngayti, nga magꞌaat,
ACT.2.34	‘Maat it Ampuꞌang Diyus duꞌun it Ampuꞌan ku nga Cristo,
ACT.2.34	“Kayti madung ka na sinit iwanan ku nga ayun,
ACT.2.35	seked it iyan mga kalaban mu, paꞌampuꞌun ku na nga tutungtungan mana sira it aꞌay mu.”’
ACT.2.36	Aypaꞌ kayti, ipagrapar ku nat imyu nga mga tungtung-inapuꞌ ni Israel i kamatuudan ngaytu, nga si Jesus ngaytu nga ipiyaransang mi duꞌun it krus, ipiyatindeg kanyat Ampuꞌang Diyus nga Ampuꞌan baw Manriribring Adiꞌ tami nga muꞌsa.”
ACT.2.37	Ta, pagkagneg it mga taw it inaat ngayti ni Pedro, dakulang eter-eter it seled nira ka tindek talagay nakem nira. Aypaꞌ iningkut nira si Pedro baw beken ngayting mga apustul. Maat nira, “Ta bilaꞌ, in atkayan, mga sulsug, unu nay buwaten namen?”
ACT.2.38	Tiyubag sira ni Pedro, nga magꞌaat, “Ta, kaꞌilangan, magsinguliꞌ kamu it mga kasalaꞌan mi, baw pabawtis nga magpamatuud it pakilagpit kamu nat ki Jesu-Cristo. Buwaten mi tu isaꞌun mapasinsiya i mga kasalaꞌan mi baw begayan kamu nga pasaruman it Espiritu Santo. 
ACT.2.39	Ka ituy isiyanggup it aten nga muꞌsa, pati mga kaꞌanakan ta baw mga taw duꞌut mga alalaid nga mga rugar, kumpur taꞌwagen it Ampuꞌang Diyus nga pasakep it kanya.”
ACT.2.40	Dakulaꞌ pay inampang ni Pedro nga pamatuud baw sasar ya baw ipiyagbenge-bengel yat kanira, nga magꞌaat, “Iyan siguruun mi nga maribri kamu, nga ega na kaꞌuyutan it mga taw nga maraꞌe-raꞌet i adat, nga talagang rigaen it Ampuꞌang Diyus.” 
ACT.2.41	Ta, egay beken, iyan namayaꞌ it inampang ya ngayti, nagpabawtis na sira. Iting aldaw, tulung ribu i kadakel it nakadungag kat mga magpamayaꞌ it ki Cristo. 
ACT.2.42	Baw muꞌsa sira ngayti, talagang pagpaꞌresan niray ipagpanulduꞌ it mga apustul baw pirmi sira nga mamagtingped. Magsagpu-sagpunun paꞌ sira it pangaꞌen nga uyut i pagbuwateng Apunan baw pirmi gasiꞌ nga magpanalangin.
ACT.2.43	Dakel nga tandaꞌanan nga kalililuꞌang bagay i magkabwat it mga apustul, aypaꞌ ka muꞌsang katataawan, paggalangen nira it may iꞌlam i Ampuꞌang Diyus. 
ACT.2.44	Mga magpamayaꞌ, buwat nira, pirmi sirang mamagtingped baw talagang urunyun sirang muꞌsa. Ega mamagꞌitu-itungun sirat maski unung betang nira nga pagkaꞌilanganen it sulsug nira kat pamayaꞌ. 
ACT.2.45	Kamatuudan, in may kagipitan it sang kataawan, buwat it beken, magpaꞌalang sirat mga betang u kusas nira ka itabang nirat magkakuriꞌan ngayting sulsug nira kat pamayaꞌ, in sang unuy pagkaꞌilanganen ya. 
ACT.2.46	Baw buwat nirat aldaw-aldaw, mamagtingped sira duꞌun it piyakakamaꞌyagan it Templo. Adat nira gasiꞌ, mamagdugu-dugupun sirat pagkaraꞌnen it masagyay nakem nga egay antap nga ega magayen. 
ACT.2.47	Pirmi sira nga mamagbantug it Ampuꞌang Diyus, baw pagdaya-dayawun sira it kadakel it mga taw nga ega paꞌ namayaꞌ. Talagang aldaw-aldaw may pagꞌildawan it Ampuꞌang Diyus it karibriyan, nga ipagdungag yat mga magpamayaꞌ ngayti.
ACT.3.1	Kaꞌsang apun nga kabali nang alaid i aldaw, namagpaꞌaduꞌun sit Templo na Pedro, duwa ni Juan, ka uras siꞌ it panalangin duꞌun. 
ACT.3.2	Ta, may esang taw nga pilay, nga pilay ya ngayti, sekad ya. Iting taw, aldaw-aldaw pagtabanen kanyat beken duꞌun it salakwatan it piyakakamaꞌyagan it Templo nga pagpangaranat Salakwatang Magayen, ka magpaꞌildaw-ildaw it kumpur mamagseled. 
ACT.3.3	Pagkalteg yat kana Pedro nga semled gasiꞌ, kimnayap na kanya. 
ACT.3.4	Tiyermek nira nga duwa it semyek i taw ngayti bawnga miyampang si Pedro. Maat ya, “Lemteg ka sinit amen.” 
ACT.3.5	Egay beken, liminteg kanya ka magꞌeꞌlat nat begayan. 
ACT.3.6	Temed maat ni Pedro, “In pirak baw bulawan, egay magkabgay namen, temed may beken nagang ibgay kut imu. Kat keseg it guna ni Jesu-Cristo nga taga Nazaret, timindeg ka na kayti ka makapanaw ka nayan.” 
ACT.3.7	Dengat ampang ngayti ni Pedro, singkel yay iwanang alimat pilay ngayti ka ipiyatindeg. Ta, dengat sekel ni Pedro, gimnayen nga lagi i dipirinsiya it mga biyengel-bengel baw kararapa it duwa nga aꞌay ya. 
ACT.3.8	Nagpatitigdaw i timnindeg bawnga nagpasuliꞌ-sulit magpanaw. Pagseled na Pedro, nagpakidngan na kanya, sigi nang tigda-tigdaw yat magpanaw, sigi gasing pagbantug yat Ampuꞌang Diyus. 
ACT.3.9	Naltegan it muꞌsang taw duꞌun nga magkapanaw na kanya baw magbantug kanya it Ampuꞌang Diyus. 
ACT.3.10	Paribasay kilala na niray iting taw nga kanya nay pilay nga pirming ipagpaꞌdung duꞌun it Salakwatang Magayen ngaytit Templo ka magpaꞌildaw-ildaw, talagang naliluꞌ sira. Nalibeg i pikiran nira it in unuka sakaling nakapanaw na kanya.
ACT.3.11	Iyan naltegan it kadakel nga sigi pang seskel it lalaki ngaytit kana Pedro duwa ni Juan, dimnali-daliꞌ na sirat melep it kanira duꞌun it pagꞌaꞌatpan nga bagiꞌ it piyakakamaꞌyagan it Templo ngayti nga pagpangaranat Portico ni Solomon. Talagang naliluꞌ sirang banar. 
ACT.3.12	Pagkamuya ni Pedro, inaat ya sira, “Mga kabanwa ku nga tungtung-inapuꞌ ni Israel, unuka magkaliluꞌan mi siꞌ i itung taw? Baw unuka atkayay panenyekan mit amen, adimaat ikiyapanaw ya ngaytu, kat keseg it sadili nameng kiyaꞌrutan u pagsunud it kaꞌirgan it Ampuꞌang Diyus? 
ACT.3.13	Yay matuud, gunaytu it Ampuꞌang Diyus it mga kiyaꞌapuꞌ-apuꞌan ta nga si Abraham, si Isaac baw si Jacob. Ka Ampuꞌang Diyus ngaytu it mga kagiyaringanan tami, binggayan ya nat ega basta-bastang kabantugan i manigsirbi ya nga si Jesus, kanya naga nga ipiyaꞌalima mi duꞌun it gubirnadur nga si Pilato. Eeꞌ baꞌ, daꞌga basaꞌan maski napikir na ni Pilato ngayti nga ipaliꞌwan ya si Jesus, temed magpanduwa-duwa nay pandaꞌga mi? 
ACT.3.14	Talagang diyaꞌga mi kanya ngaytu nga mataldeng baw alaid kat muꞌsang kasalaꞌan, ka iyan i inangut mi nga paliꞌwanen, esang taw nga mangingimatay. 
ACT.3.15	Baliswaꞌ talagay binwat mi ka, si Jesus ngayti, kanya i puꞌun it kaꞌgenan ta, temed kamataynen i itiyumbas mit kanya. Takaꞌ inggen kanyat Ampuꞌang Diyus it paꞌuliꞌ, baw magpamatuud kami kaytu, ka pagkaꞌgen ya ngaytit paꞌuliꞌ, nakitaan namen naga kanya. 
ACT.3.16	Ta kayti, magkaltegan mi ngaytung pilay nga kilala mi naga, piyagayen kanya it guna ni Jesus. Eeꞌ baꞌ, kat keseg it pamayaꞌ baw pagsarig namen it ki Jesus ngayti, piyagayen yay taw ngaytu it gayen banar kat adapan mi.
ACT.3.17	Ta kayti, mga kasulsugan, magkaꞌrutan ku nga ega natantuwan mi, pati mga pagbayaꞌen ta, nga in siyu talaga si Jesus, aypaꞌ ka binwat mi i karaꞌe-raꞌetan ngaytu. 
ACT.3.18	Temed kat binwat mi ngaytu, tiyuman it Ampuꞌang Diyus i ipiyanakem yat mga prupitaꞌ it tagnaꞌ nga ipagpaꞌrut yat katataawan, nga maat, pakuriꞌan nagat mga taw i Cristo nga Manriribring Adiꞌ nga isiyanggup ya. 
ACT.3.19	Aypaꞌ kayti, magsinguliꞌ kamut kamatuudan baw pasakep kamu nat Ampuꞌang Diyus, isaꞌun mapasinsiya kamu nga maꞌawaꞌ i mga kasalaꞌan mi. 
ACT.3.20	Basta ituy buwaten mi, begayan kamut Ampuꞌang Diyus it ega basta-bastang kasagyaan baw kaꞌimbengan it nakem mi. Baw beken, mabut i aldaw nga ipalampud ya siꞌ si Jesu-Cristo, iyan Manriribri nga ipiyabetang-betang it Ampuꞌang Diyus nga magꞌadiꞌ it aten. 
ACT.3.21	Temed kayti duꞌun siꞌ kanya it langit, seked it natuman na i kumpur ipiyabetang-betang it Ampuꞌang Diyus nga ipiyagpasugid yat mga prupitaꞌ nga manigsirbi yat tagnaꞌ paꞌ. 
ACT.3.22	Ka dedemdemen mi i inaat ni Moises, nga maat ya,
ACT.3.22	‘Mabut i aldaw nga may ipatindeg it Ampuꞌang Diyus kat mga kabilug mi nga esang prupitaꞌ nga subung nagat aken. Kaꞌilangan, pagnegan mit magayen baw sunudun mi i kumpur aaten yat imyu. 
ACT.3.23	Ka in siyuy ega sumunud it itung prupitaꞌ, talagang mabeꞌgat i panriga it kanya, ka maꞌiriꞌ kanya kat mga taawan it Ampuꞌang Diyus.’
ACT.3.24	Eeꞌ baꞌ, muꞌsang mga prupitaꞌ, garing pat ki Samuel, daꞌgay-daꞌga simnugid pasar it itu na nga timpu, kayti ngaytu. 
ACT.3.25	Kita na ngaytu kayti i pagpaꞌiguꞌan it iting mga inampang it mga prupitaꞌ sabap, pagtuman it Ampuꞌang Diyus it ipiyagsugid nira ngaytu, kayti na ngaytung timpu ta. Baw pasar it pakiꞌupakat it Ampuꞌang Diyus kat mga kiyaꞌapuꞌ-apuꞌan tami, kita nagay pagpaꞌiguꞌan it isiyanggup ngayat Ampuꞌang Diyus it ki Abraham nga magꞌaat,
ACT.3.25	‘Manggaring kat mga tungtung-inapuꞌ mu, maꞌildawan i muꞌsang bangsa situt sinirungat langit.’
ACT.3.26	Ta, kitay uꞌna-uꞌna nga nakatanggap it ildaw ya ngaytu ka, pagkapatindeg it Ampuꞌang Diyus it manigsirbi ya nga si Jesus, kita nga mga Judio i tiyaꞌgan ya, nga pasinguliꞌen ya kita baw paꞌindiꞌen it mga karaꞌe-raꞌetan nga pamagbuwaten tami.”
ACT.4.1	Ega paꞌ natupus i pagꞌampangen na Pedro, duwa ni Juan, duꞌut mga taw ngayti, miyabut i mga sasirduti, sang siraan it pagbayaꞌen it mga guwardiyat Templo baw mga Saduceo. 
ACT.4.2	Talagang daꞌsira magkabaraꞌan it pagbuwaten it duwa ngayti nga magpanulduꞌ it mga taw baw magsugid nga inggen si Jesus it paꞌuliꞌ, baw yay magpamatuud it egnen naga it paꞌuliꞌ i katataawan. 
ACT.4.3	Aypaꞌ binwat it mga namagꞌabut ngayti, diyakep nira na Pedro, duwa ni Juan, baw paribasay apu-apun na, pinirisu nira na lamang. Imbistigaren manang aldaw. 
ACT.4.4	Temed, dakel nagay mga namagkagneg ngayti nga namayaꞌ it panulduꞌ na Pedro. Aypaꞌ lalaki lamang i bilangen, nakaꞌbut nat limang ribu i kadakel it mga magpamayaꞌ.
ACT.4.5	Pagkadedelman, namagtingped i mga pagbayaꞌen it mga Judio, pati mataꞌas nga ginuꞌu baw mga manigpaꞌyag it mga urdin duꞌun it Jerusalem ngayti. 
ACT.4.6	Kaꞌuyutan nira naga, si Anas nga Piyakamataꞌas nga Sasirduti, si Caifas, si Juan, si Alejandro baw beken nga mga kaduguꞌan ni Anas ngayti. 
ACT.4.7	Pagkatingped nira, ipiyatindeg nira duꞌut adapan nirang muꞌsa i duwa ngayting mga apustul bawnga miningkut sira. Maat nira, “Unuytu nga kiyaꞌrutan i ikiyapagayen mit pilay ngaytu? Siyuy nagbegay it imyu it itung kiyaꞌrutan?”
ACT.4.8	Tiyubag sira ni Pedro kat panakem baw pakseg it Espiritu Santo nga magsasarum duꞌut kanya. Maat ya, “Kagalang-galang it imyu, mga pagbayaꞌen namen baw mga mataꞌas nga ginuꞌu, 
ACT.4.9	in iyan i pagꞌimbistigaran mit amen, sabap it magayen ngaytung binwat namen kat pilay ngaytu, nga in magꞌuꞌunu kanya gimnayen, 
ACT.4.10	ituy masugid namet imyu. Kaꞌilangan matantuwan mi nga muꞌsa, pati kapuꞌsaan it bangsa ta nga Israel, nga itung taw ngaytung magtitindeg kat adapan mi nga ega nay mintirat bilug ya, piyagayen kanya it guna ni Jesu-Cristo nga taga Nazaret. Si Jesu-Cristo ngaytu, ipiyaransang mi duꞌun it krus temed inggen naga kanyat Ampuꞌang Diyus it paꞌuliꞌ. 
ACT.4.11	Baw kanyay pagpaꞌiguꞌan nga bilang batu kat magsusurat ngaytu nga magꞌaat,
ACT.4.11	‘Iyan batu nga ega napakay it mga manigpatindeg it balay, palan yanagay giyamit nga piyakapakseg it balay.’
ACT.4.12	Yay matuud, talagang egay maski siyu nga magkapisiꞌan it karibriyan kat panrigat kasalaꞌan, puyrat ki Jesu-Cristo ngaytu. Ka egay maski siyung beken situt sinirungat langit nga ibinggay it Ampuꞌang Diyus nga magkaribri it aten, in daꞌga kanya lamang ngaytu.”
ACT.4.13	Iyan namuyaan it mga pagbayaꞌen ngaytit mga Judio nga ega magꞌengke-engkeꞌ i ampang na Pedro, duwa ni Juan, namagkaliluꞌ sira, beken it naꞌrutan nira nga, duwa ngayti, ega nakapagꞌadal, timawaꞌ paꞌ. Baw nakilalaan nira naga nga, duwa ngayti, kaꞌiba-iba ni Jesus. 
ACT.4.14	Beken, paribasay magkaltegan niray taw ngayting piyagayen, magsasawbay nat kana Pedro ngayting magtitindeg, daꞌnay magkaparagan nirang panunubag. 
ACT.4.15	Aypaꞌ piyaliꞌwan na nira na Pedro duꞌun it pamagtingpedan nira ngayti, isaꞌun kapagrunding sira in unuy magayeng buwaten. 
ACT.4.16	Maamaatan sira, “Unuytuy magayeng buwaten tamit itung mga taw? Ka matanyag naytu kat muꞌsang mga taga Jerusalem nga nakabwat sirat esang tandaꞌanan nga kalililuꞌang bagay. Simpri, ega maꞌaat ta nga ambut lamang yan. 
ACT.4.17	Simpri ega ireg ta nga subraꞌ pang dumakel i makaꞌrut kaytu, aypaꞌ yay magayen, igpitan tami sira nga ega na salyaen nirat ipanulduꞌ kat maski siyu i pasar it ki Jesus ngayti.”
ACT.4.18	Egay beken, tiyaꞌwagan nira siꞌ na Pedro ka riyaparan sira nga ega na manuturan u manulduꞌ pat sumaꞌup pasar it ki Jesus. 
ACT.4.19	Temed pagkagneg na Pedro, tiyubag nira nga magꞌaat, “Ukumanan mi in ari mapakay it Ampuꞌang Diyus. Unu, kanya nga kaꞌirgan i sunudun namen u imyu ngaytu nga kuntraꞌ kat itiyaꞌeg yat amen? 
ACT.4.20	Kami ngaytu, maꞌyag it amen in ari kaꞌilangan nameng buwaten, ka ega mapakay nga ega ipanuturan namen i kumpur naltegan nameng binwat ni Jesus baw muꞌsang ipiyanulduꞌ yat amen.”
ACT.4.21	Pagkagneg it mga pagbayaꞌen ngayti, inagumaꞌ nira siꞌ na Pedro nga talagang rigaen in ipasigi nira i buwat nira ngayting magpanulduꞌ. Temed ta, ipiyaliꞌwan nira naga, ka ega pay magkaparagan nga in magꞌuꞌunu mariga sira nang lagi. Ka pagꞌiꞌlaman nira i kadakel it mga taw, ka kadakel ngayti, mamagbantug na sirat Ampuꞌang Diyus sabap it nabwat ngayti nga kalililuꞌang bagay. 
ACT.4.22	Ka piyagayen ngayti nga sekad yay pilay ya, subraꞌ nat epat nga pulung taꞌun i idad.
ACT.4.23	Pagkaliꞌwan na Pedro ngayti, duwa ni Juan, dayun-dayun sira duꞌut mga kaꞌibaan nira nga mga magpamayaꞌ. Itiyuturan nira i kumpur inaat ngaytit mga pagbayaꞌen it mga sasirduti baw mga mataꞌas nga ginuꞌu. 
ACT.4.24	Pagkagneg it mga kaꞌibaan nira ngayti, puꞌsa sirang nanalangin duꞌun it Ampuꞌang Diyus, nga magꞌaat, “Agalen namen, egay beken nga gimnuna it langit, lugtaꞌ, dagat baw muꞌsang paryaman nira in daꞌga ikaw lamang. 
ACT.4.25	Kat panakem it Espiritu Santo, inampang it kagiyaringanan namen nga si David i ipiyaꞌampang mu ngaytu nga magꞌaat,
ACT.4.25	‘Unuka subraꞌ nga namagꞌiseg i mga taw nga ega magkilalat Ampuꞌang Diyus?
ACT.4.25	Unuka napikir it katataawan nga muwat it iyan nga egay kapulusan?
ACT.4.26	Ka namagꞌupa-upakaten nay mga adiꞌ situt sinirungat langit baw alistu nay mga pagbayaꞌen.
ACT.4.26	Ka maat labanan nira i Ampuꞌang Diyus, baw Cristo nga Manriribring Adiꞌ nga isiyanggup ya.’
ACT.4.27	Kayti, sini nat Jerusalem ngayni, miyabut nga matuud i inampang ngayti ni David, ka ungayni ga, namagꞌupa-upakaten nga matuud i adiꞌ nga si Herodes baw gubirnadur nga si Poncio Pilato, pati kadakel it mga taw, Judio baw ega Judio, nga kuntraꞌ kat piniliꞌ baw ipiyasiguru mu nga manigsirbi nga si Jesus nga alaid kat muꞌsang kasalaꞌan. 
ACT.4.28	Temed ta, kumpur napikir nira nga kubwaten, uyun nga muꞌsa it ipiyabetang-betang mu naga nga magꞌabut. 
ACT.4.29	Ta, kayti, Ampuꞌang Diyus namen, demdemen muy mga pangagumaꞌ nira ngaytit amen, baw tabangen mu kami nga kapanuturan it ampang mu it may pagmaꞌiseg it nakem. 
ACT.4.30	Itanyag muy guna mu isaꞌun mapagayen namen i mga magsarut baw may mabwat nga mga tandaꞌanan nga kalililuꞌang bagay, kat keseg nagat guna it manigsirbi mu nga si Jesus nga alaid kat muꞌsang kasalaꞌan.”
ACT.4.31	Desang natupus i panalangin nira, yimnegyeg i piyagtingpedan nira ngayti. Baw muꞌsa sira, piyakseg nga matuud it Espiritu Santo nga magsasarum duꞌut kanira, nga subrang nagmaꞌiseg i nakem nira kat panuturan it ampang it Ampuꞌang Diyus. 
ACT.4.32	Ta kadakel ngaytit mga magpamayaꞌ, talagang mapaꞌgen i pagꞌurunyun baw pakiꞌiba-iba nira. Kamatuudan, ega na magkandi-kandiriyen sira. Ega mamagꞌitu-itungun sirat maski unu nga betang nira nga pagkaꞌilanganen it sulsug nira kat pamayaꞌ. 
ACT.4.33	Baw mga apustul ngayti, kat keseg it ega basta-bastang kakayaan nga ipiyagꞌildaw it kanira, magpasiging ipagpamatuud niray pagꞌegen ngaytit paꞌuliꞌ it Ampuꞌan nga si Jesus. Baw puꞌsa sira ngayti nga magpamayaꞌ, talagang pagꞌildawan sirang muꞌsa it Ampuꞌang Diyus nga pagtabangen ya sira. 
ACT.4.34	Kamatuudan, egay pagkurangen it kanirang muꞌsa, ka kada may magkakuriꞌan nga in siyu manggid it kanira, buwat it beken, magpaꞌalang na sirat lugtaꞌ u balay, ka iyan bayad, 
ACT.4.35	pagtabanen nira duꞌun it mga apustul. Bawnga ipagpamgay it mga apustul kat mga in siyu ngaytit mga magpamayaꞌ nga magkakuriꞌan. 
ACT.4.36	Subung it esang Levita nga si Jose nga taga Chipre, nga panaꞌwag it kanya it mga apustul, si Bernabe, nga ireg sugiden, pirmi kanya nga magpakseg it nakem it beken. 
ACT.4.37	Ipiyaꞌalang yay esang lugtaꞌ ya. Pagkapaꞌalang ya, tiyaban yay bayad duꞌun it mga apustul.
ACT.5.1	May esang taw nga pagpangaranat ki Ananias. Ngaran it asawa ya, si Safira. Namagpaꞌalang sira gasit esang lugtaꞌ nira. 
ACT.5.2	Pagkapaꞌalang nira, tiyaban ni Ananias i bayad duꞌun it mga apustul, temed may piyagꞌuyunan nira duwa magꞌasawa nga ega ipuꞌsa. Pagꞌabut ni Ananias, maat ya, “Waytu gasiꞌ i amen nga tabang. Yanay seked it baya-bayad it ameng ipiyaꞌalang nga lugtaꞌ.”
ACT.5.3	Temed maat ni Pedro it kanya, “Ananias, unuka siyumbayaꞌ mu i panakem ni Satanas it imu nga ambutan i Espiritu Santo? Tanud mu mataguꞌ i piyagꞌuyunan mi duwa magꞌasawa nga idawaꞌ mi nagay beken. 
ACT.5.4	Ka daꞌga baꞌ ipiyaꞌalang mi ngayting lugtaꞌ, sadili mi? Ta simpri, bayad, imyu. Kayti in sang unuy ireg mi nga ibgay simpri masunud i imyu ka imyu yan, basta isugid mi i kamatuudan. Unuka napikir mi i mambut ngaytu? Nangangaꞌulugan nga ega desang taw i inambutan mi, in daꞌga Ampuꞌang Diyus.” 
ACT.5.5	Ta, pagkagneg kayti ni Ananias, gimimbaꞌ kanya nga lagi ka natay na. Aypaꞌ ka namagꞌiꞌlam i kumpur nakalteg baw nakabaritaꞌ kayti. 
ACT.5.6	Binwat it mga kamangaꞌwaꞌan duꞌun, biyuꞌtungan niray miyatay ngayti bawnga pinirisiꞌen ka ilbeng.
ACT.5.7	Ta, ega naꞌlay, mga magtutulu nang uras, miyabut i asawa ni Ananias nga magpanundug. Egay uru-urut yat nabetangan it asawa ya ngayti. 
ACT.5.8	Pagꞌabut ya, iningkut kanya ni Pedro. Maat ya, “Unu, matuud nga itu nay kapuꞌsaat bayad it lugtaꞌ nga ipiyaꞌalang mi?”
ACT.5.8	“Eeꞌ”, maat ni Safira, “yanayan bayang matuud.”
ACT.5.9	Maat siꞌ ni Pedro, “Unuka atkayan i piyagꞌuyunan mi, nga sukdanan i Espiritu Santo nga piyapasarum it Ampuꞌan situt bilug ta? Wayan na it salakwatan, namagkaꞌuliꞌ na, i nanlebeng it asawa mu. Kayti, paribasay piyagꞌuyunan mi i ambut ngaytu, makatundug ka nagat asawa mu.”
ACT.5.10	Ta atkayti naga, pagkagneg it babay ngayti, gimimbaꞌ kanya nga lagi ka natay gasiꞌ, subung nagat asawa ya. Egay beken, pagkasled it mga namagpanlebeng ngayti, yay piyagꞌaꞌandaꞌat mata nira, miyatay siꞌ ngayti. Aypaꞌ iti siꞌ i ilimbeng nira. Limbengan nira, duꞌun nagat umid it asawa ya ngayti. 
ACT.5.11	Garing kayti, subraꞌ na nga namagꞌiꞌlam i muꞌsang magpamayaꞌ. Atnagay muꞌsang mga beken nga namagkabaritaꞌ.
ACT.5.12	Kat mga apustul ngayti, dakel i nabwat nira nga tandaꞌanan nga kalililuꞌang bagay kat matat kadakel. Baw talagang urunyun i muꞌsang mga magpamayaꞌ nga mamagtingped aldaw-aldaw duꞌun it paꞌaaten ngayting Portico ni Solomon. 
ACT.5.13	Temed iyan beken nga ega paꞌ namayaꞌ, ega magkaꞌurum paragi-ragiꞌ duꞌun. Takaꞌ pagdaya-dayawun nira i mga magpamayaꞌ ngayti. 
ACT.5.14	Baw aldaw-aldaw magdudungag-dudungag i magpamayaꞌ, babay, lalaki. Talagang dakel na nga banar. 
ACT.5.15	Ta paribasay dakel nay piyagayen it mga apustul, buwat it mga taw duꞌun, pagtabanen nira i mga magsarut, nga duꞌun nagat pagliliꞌtidan nira nga ikamen, ka ipagduꞌun it tepad it mga karsadaꞌ it siyudad ngayti. Pagꞌiꞌinawaren nira nga in duꞌun i panawan ni Pedro, maꞌlungan lamang i mga magsarut ngaytit aninu ya, gumayen na sira. 
ACT.5.16	Baw magꞌaꞌabut-aꞌabut i mga taw nga magpanggaring duꞌut kalalansanganan nga duꞌun it linibut it Jerusalem. Pagtabanen nira i mga magsarut nira, pati mga pagpapulpugun it maraꞌe-raꞌet. Talagang kumpur pagtabanen ngayti, gimnayen.
ACT.5.17	Iyan atnakayti, timnalaluꞌ nang banar i inggit it Piyakamataꞌas nga Sasirduti baw kadakel it mga kaꞌibaan ya nga mga Saduceo. 
ACT.5.18	Aypaꞌ inaduꞌun niray mga apustul ka diyakep baw pinirisu. 
ACT.5.19	Temed pagdelem, inabriyan i talaꞌep it esang anghil nga tiyaꞌeg it Ampuꞌan ka piyaliꞌwan ya sira. 
ACT.5.20	Bawnga inaat ya sira, “Paꞌaduꞌun kamu sit Templo, baw tulduꞌan mi siꞌ i kadakel pasar it kaꞌgenan ngaytu nga egay kaskedan.” 
ACT.5.21	Aypaꞌ, pagꞌeyag, naꞌaduꞌun sirang matuud it Templo ka namagpanulduꞌ siꞌ.
ACT.5.21	Ta, mga namagpadakep ngaytit kanira, nga Piyakamataꞌas ngayting Sasirduti baw kaꞌibaan yang mga Saduceo, ipiyatawag niray muꞌsang mga kaꞌibaan nirang beken, kumpur kaꞌuyutan nagat Sanedrin, nga sira i mga pagbayaꞌen it mga Judio. Iyan tiꞌmes na sira, ipiyapisiꞌ na nira duꞌut pirisuwan i mga apustul. 
ACT.5.22	Temed desang naꞌuruꞌ-uruꞌ i mga taawan nira ngayting tiyaꞌeg ka, abutan nira, ega nay duꞌun nga mga apustul ngayti. Nagpaꞌuliꞌ sirang lagi ka ipiyaꞌrut. 
ACT.5.23	Maat nira, “Tabing galang it imyu nga muꞌsa, ega na bay duꞌun nga sira. Abutan namen talagang pagsisiraduun nagat magayen i pirisuwan ngayti. Duꞌun naga mamagtitindeg i mga guwardiya. Temed abriyan namen, daꞌnay maski sang kataawang ipagtaꞌeg mi ngayat amen.” 
ACT.5.24	Pagkagneg it mga pagbayaꞌen it mga sasirduti baw pagbayaꞌen it mga guwardiyat Templo, talagang nalibeg i pikiran nira ka ega naꞌrutan nira in unuy abutun kayti nga matanaꞌan.
ACT.5.25	Iyan sigi pay runding nira, may miyabut nga garing duꞌut Templo nga simnugid, “Tabiꞌ it imyu ka may kusugiden ku. Duꞌun siꞌ bat Templo i mga taw ngayang pinirisu mi, magtegel sit panulduꞌ.” 
ACT.5.26	Ta, egay beken, naꞌaduꞌun nga lagi i pagbayaꞌen it mga guwardiyat Templo, pati mga taawan ya ngayti. Pagꞌabut nira, piyamagpabayaꞌ siꞌ i mga apustul, temed ega regesang pabayaꞌ ka mamagꞌiꞌlam naga sirat kadakel it taw ngayti nga mamagpagneg, ka barang buntalan sirat batu.
ACT.5.27	Pagꞌabut nira siꞌ duꞌun it pamagtingpedan ngayti, ipiyaꞌadap i mga apustul duꞌun it mga kaꞌuyutan it Sanedrin ngayti. Inimbistigar sira it Piyakamataꞌas nga Sasirduti. 
ACT.5.28	“Daꞌga basaꞌan”, maat ya, “maseked-seked nga piyaar namen na kamu nga ega na ipanulduꞌ mi i pasar it iyang taw? Temed magꞌeꞌget kamu ga. Ilingkep mi nat Jerusalem i panulduꞌ mi ngaytu, baw ireg mi pang ipabekbek it amen i sabap it kamataynen ya.”
ACT.5.29	Temed timnubag si Pedro baw mga kaꞌibaan yang mga apustul. Maat nira, “Dapat nga kaꞌirgan it Ampuꞌang Diyus i sunudun namen, ega kaꞌirgan it taw nga kuntraꞌ kat itiyaꞌeg ya ngaytit amen. 
ACT.5.30	Ituy kamatuudan, iyan Ampuꞌang Diyus ngaytu it mga kagiyaringanan tami, inggen ya it paꞌuliꞌ si Jesus ngayan nga inimatay mi ka ipiyaransang mi duꞌun it krus. 
ACT.5.31	Pagkaꞌgen it kanya, miyuliꞌ na duꞌun it langit ka binggayan nat Diyus Amaꞌ it ega basta-bastang kataꞌasan duꞌun it iwanan nga ayun ya. Baw kanya na ngaytu i Manigpamegbeg baw Manriribri tami, nga magbegay nat aten nga mga tungtung-inapuꞌ ni Israel nga masinguliꞌan baw indiꞌan i mga kasalaꞌan tami isaꞌun mapasinsiya. 
ACT.5.32	Ta kami ngaytu, talagang magpamatuud kami nga kamatuudan i muꞌsa ngaytu. Baw magpamatuud naga i Espiritu Santo nga ipagpasarum it Ampuꞌang Diyus kat mga magsunud it kanya.”
ACT.5.33	Ta, pagkagneg it mga pagbayaꞌen ngayti, timnalaluꞌ nga banar i iseg nira. Ireg nira nang pangimatayen i mga apustul ngayti. 
ACT.5.34	Temed yan atnakayti, may timnindeg nga sang kataawan nga Pariseo nga kaꞌuyutan nagat Sanedrin ngayti. Ngaran ya, si Gamaliel. Esa kanya nga manigtulduꞌ it mga urdin nga isiyurat ni Moises baw paggalangen kanya it muꞌsang mga taw. Isingkat ya nga tabanen daꞌan duꞌut liꞌwan i mga apustul ngayti. 
ACT.5.35	Pagkagaring, bawnga miyampang kanya. Maat ya, “Mga kabanwa ku nga tungtung-inapuꞌ ni Israel, kaꞌilangan nga maꞌintur ta, nga pikiren tami it magayen in unuy kubwaten tami it kanira ngaytu. 
ACT.5.36	Ka siguru ega paꞌ nalipatan mi si Teudas ngayang nagpabantug-bantug nga kunuꞌ, mataꞌas kanya nga taw. Egay beken, nakaꞌambilung it epat nga gatus nga kataawan. Temed, pagkaꞌimatay it kanya, namagkatari-tariwanak nay naꞌambilung ya ngayti. Limniꞌwan basaꞌan nga egay liyapusan. 
ACT.5.37	Sumunud sing minwat it atkaytu, si Judas nga taga Galilea, iyan timpu nga paninsus it katataawan. Dakel gasing taw i napasunud ya, temed pagkaꞌimatay gasit kanya, ega nagay liyapusan ka subung nagat tagnaꞌ ngayti, namagkatari-tariwanak gasiꞌ. 
ACT.5.38	Aypaꞌ kayti, ituy ipagꞌaat kut imyu nga ega mi riꞌnge-riꞌngen i itung mga taw. Pataꞌnan mi na lamang sira. Ka in garing lamang kat taw i pagpaꞌresan nira ngaytu, simpri ega gasiꞌ i lapusan kaytu. Subung nagat tagnaꞌ ngayti. 
ACT.5.39	Temed in garing duꞌun it Ampuꞌang Diyus, simpri ega bayan mapaaran mi, isan yan limiꞌwan pang magpakikuntraꞌ kamu it Ampuꞌang Diyus.” 
ACT.5.40	Pagkagneg nira kayti, napakay naga sira. Temed piyasled nira naga i mga apustul ngayti ka piyamagtiꞌkulan. Baw parabir piyaliꞌwan nira, piyaar nira siꞌ nga ega na sumaꞌu-saꞌup it manulduꞌ pasar it ki Jesus ngayti.
ACT.5.41	Ta it atkayti i nabetangan it mga apustul, masagyang-masagya sirang gimnaring duꞌun it Sanedrin ngayti, ka binggayan sirat Ampuꞌang Diyus it galang, ka piyalabay ya sira it kaꞌeꞌyaꞌan sabap it pakilagpit nirat ki Jesus. 
ACT.5.42	Aypaꞌ maꞌunu pedkanan nira i buwat nira ngayti, ipiyasigi nira ga. Aldaw-aldaw duꞌun sira it Templo, baw duꞌun gasiꞌ it kababalayan, magpanulduꞌ pasar it ki Jesus nga kanya i Cristo ngayting Manriribring Adiꞌ nga isiyanggup it Ampuꞌang Diyus.
ACT.6.1	Ta, kat timpu ngayting itiꞌen, nga magdudungag-dudungag nay mga magpamayaꞌ, miyabut nga may pagraꞌe-raꞌetan it nakem it mga Judio nga Ginirego i ampang, nga kuntraꞌ kat mga Judio nga Hinebreo i ampang. Maamaatan sira nga, in aldaw-aldaw pagpamgayan i mga balu it ipagtabang it kanira, unuka paglipatan i mga balu nga Ginirego i ampang? 
ACT.6.2	Aypaꞌ binwat it sang puluꞌ baw duwa ngayting mga apustul, tiningped nira i kadakel it mga magpamayaꞌ bawnga inaat nira, “Ega mapakay nga kaming mga apustul, talikudan namen i panulduꞌ it ampang it Ampuꞌang Diyus ka yanay sarungaen, pamgay it ipagtabang. 
ACT.6.3	Aypaꞌ kayti, magayen miliꞌ kamut pitung kalalakiyan nga ipatindeg namen kat katengdanan ngaytu nga manigpamgay. Kaꞌilangan, iyan i piliꞌen mi, mga taw nga pagkilalaen it kadakel mi nga masunud sirang banar it Espiritu Santo nga magsasarum duꞌun it kanira baw ustuꞌ talagay kasepsep nira. 
ACT.6.4	Ka kami ngaytu, iyan i dakulaꞌ nga pagsarungaen namen, magpanalangin baw magpanulduꞌ na ngaytut ampang it Ampuꞌang Diyus.”
ACT.6.5	Pagkagneg it kadakel ngayti, napakay sirang muꞌsa. Egay beken, namagpiliꞌ na sira. Uꞌnang piniliꞌ nira, esang taw nga pagpangaranat ki Esteban, nga makseg i pamayaꞌ ya baw talagang masunud kanya it Espiritu Santo nga magsasarum duꞌun it kanya. Mga beken nga piniliꞌ nira, si Felipe, si Procoro, si Nicanor, si Timon, si Parmenas baw si Nicolas nga esang taga Antioquia nga siminled na kat pagkaJudio. 
ACT.6.6	Bawnga ipiyaꞌadap nira i pitu ngayti duꞌun it mga apustul ka piyanalanginan it pamagtatapalen.
ACT.6.7	Ta, subraꞌ na nga nasarunga nira i panulduꞌ nirat ampang it Ampuꞌang Diyus. Kamatuudan, talagang dimnakel nang banar i mga magpamayaꞌ duꞌut Jerusalem. Pati mga sasirduti dakel na gasing namayaꞌ.
ACT.6.8	Ta, yan si Esteban ngayti, talagang matanyag duꞌun it kanya i dakulang ildaw baw ega basta-bastang kakayaan nga garing duꞌun it Ampuꞌang Diyus. Kamatuudan, dakel i magkabwat ya nga tandaꞌanan nga kalililuꞌang bagay kat matat kadakel. 
ACT.6.9	Temed may kimnuntraꞌ nagat kanya nga beken nga mga Judio nga kaꞌuyutan it esang gurupu nga pagpangaranat Mga Ipiyaliꞌwan. Mga Judio ngaytu, may taga Cirene, taga Alejandria, taga Cilicia baw taga Asia gasiꞌ. Daꞌsira magkapakay it panulduꞌ ni Esteban ngayti, aypaꞌ ka namagpakidaꞌeg sirat kanya. 
ACT.6.10	Temed ega pagdaꞌgen nira i kasepsep ni Esteban ngayti baw mga pagꞌampangen ya kat panakem it Espiritu Santo.
ACT.6.11	Iyan namuyaan nirang atkayti, binwat nira, may mga tiyangdanan nira nga paliꞌwan it kaꞌambutan nga kuntraꞌ it ki Esteban. Maat i ambut nira, “Nagnegan namen baꞌ i panibabaꞌ yat ki Moises, pati Ampuꞌang Diyus gasiꞌ, ka pagkuntraꞌen yay mga urdin tami nga ibinggay it Ampuꞌang Diyus it ki Moises ngayti.” 
ACT.6.12	Talagang yanay buwat it mga mamagpakidaꞌeg ngaytit ki Esteban, pagpaꞌulu-uluwan niray katataawan, pati mga mataꞌas nga ginuꞌu baw mga manigpaꞌyag it urdin, nga kumuntraꞌ it ki Esteban ngayti. Ta, unupat diyakep na nira si Esteban. Tiyaban kanya duꞌun it Sanedrin ka ipiyaꞌadap duꞌun it mga pagbayaꞌen it mga Judio. 
ACT.6.13	Bawnga may timnindeg nga magpanistigu it kaꞌambutan nga magꞌaat, “Talagang itung taw, sigi-siging ampang ya nga panibabaꞌ it Templo ngaytung ega basta-bastang papagsambaan tamit Ampuꞌang Diyus baw kuntraꞌ kat mga urdin ya. 
ACT.6.14	Ka”, maat nira, “nagnegan nameng ipagsugid ya nga, kunuꞌ, si Jesus ngayting Nazaretanen, ranggaꞌen yay Templo ngaytu baw gantiyan yay mga kaꞌugaliꞌan nga ipiyasubli ni Moises it aten.”
ACT.6.15	Pagkagneg it muꞌsa ngayting mga kaꞌuyutan it Sanedrin nga magꞌaꞌdung duꞌun, sinyekan nira si Esteban nga ega paglisuꞌun niray mata nira ka naltegan nira, rupa ya, magsilaw subuk rupat anghil.
ACT.7.1	Bawnga iningkut si Esteban it Piyakamataꞌas nga Sasirduti, “Ta, unu, matuud i mga pagꞌaaten nira ngaytu?”
ACT.7.2	Timnubag si Esteban, maat ya, “Mga kagiyaringanan ku baw kasulsugan, asi-asi pat imyu, pagnegan mit magayen i ampangen ku. Iyan Ampuꞌang Diyus nga subrang mabantug, nagpakikita kanya duꞌun it kiyaꞌapuꞌ-apuꞌan ta nga si Abraham, iyan duꞌun paꞌ kanya it Mesopotamia, nga ega paꞌ nagpaꞌugad duꞌut Haran. 
ACT.7.3	Inaat ya kanya, ‘Limꞌid ka na situt pagtataꞌidan mu ngaytung banwa. Tananan mu nay mga kaduguꞌan mu ka paꞌaduꞌun kat banwa nga itulduꞌ kut imu.’ 
ACT.7.4	Egay beken, liminꞌid na kanya duꞌun it banwa it mga Caldeo nga pagtataꞌidan ya ngayti, ka nagpaꞌugad na duꞌut Haran. Garing duꞌut iting banwa, pagpatay it amaꞌ ya, piyapaꞌugad kanya sit Ampuꞌang Diyus situ nat itung banwa nga pagtataꞌidan ta na ngaytu kayti. 
ACT.7.5	Temed, lamang piyapaꞌugad situ si Abraham ngayti, maski sang tapal nga lugtaꞌ, egay ibinggay it Ampuꞌang Diyus it kanya nga sadili ya. Temed, lamang atkayti, isiyanggup it Ampuꞌang Diyus nga talagang ipasadili ya it kanya i banwa ngaytu, nga subliyen it mga tungtung-inapuꞌ ya, lamang ega pay aꞌanak yat iting timpu.
ACT.7.6	Baw ipiyagꞌaat gasit Ampuꞌang Diyus it kanya, nga maat ya, ‘Ituy kamatuudan, nga mga tungtung-inapuꞌ mu, manumpang sira duꞌut banwat beken. Ega lamang desang manumpang, magsirbi gasiꞌ sira ka uripnen. Talagang ipabetang sirat makuriꞌ, seledat epat nga gatus nga taꞌun. 
ACT.7.7	Temed, iyan banwa ngayang muripen it kanira, talagang rigaen ku. Garing sikayan makalꞌid na sira duꞌun, ka kaꞌuliꞌ sira siꞌ situt banwa ngaytu. Bawnga aku nga Ampuꞌang Diyus, sambaen nira siꞌ situ.’
ACT.7.8	Bawnga pasar it pakiꞌupakat it Ampuꞌang Diyus duꞌun it ki Abraham, ipiyagꞌurdin it Ampuꞌang Diyus nga, magtungtung-magꞌinapuꞌ, turiꞌan nira i kada lalaki duꞌun it kanira nga imandaꞌan it sakep naga sira it pakiꞌupakat ya ngayti. Aypaꞌ, pagpanganak nirat ki Isaac, pagꞌikawalung aldaw, tiyuriꞌan na kanya.
ACT.7.8	Ta, si Isaac ngayti i amaꞌ ni Jacob, baw si Jacob i amaꞌ it sang puluꞌ baw duwang kalalakiyan nga sira na ngaytu i piyanggaring-garingan it mga kuyunan tami nga mga Judio.
ACT.7.9	Siguru magkaꞌrutan mi naga i binwat it mga anak ngayti ni Jacob it esang sulsug nira nga si Jose. Paribasay subraꞌ nay inggit nirat ki Jose ngayti, ipiyaꞌalang nira duꞌut namagtaꞌlib nga mga manigdagang bawnga tiyaban kanya duꞌun it Egipto. Temed yay matuud, si Jose ngayti, talagang pagtatarimaen nga pirmi it Ampuꞌang Diyus. 
ACT.7.10	Kamatuudan, ipiyagribri ya kanya kat muꞌsang kakuriꞌan nga nabetangan ya, baw binggayan paꞌ kanyat ega basta-bastang kasepsep, aypaꞌ ka siyagyaan kanya it adiꞌ it Egipto. Bawnga binwat it adiꞌ ngayti, ipiyatindeg ya si Jose nga gubirnadur nga magpupudir it muꞌsang banwa it Egipto, pati pamalay-balay it adiꞌ ngayti.
ACT.7.11	Ta, nagtaꞌlib i mga taꞌun, may miyabut nga masakit nga getem duꞌut Egipto. Atnaga i duꞌut Canaan ngayting pagtataꞌidan it mga kiyaꞌapuꞌ-apuꞌan ta nga mga anak ngayti ni Jacob. Talagang dakulang kakuriꞌan nira ka makuriꞌ i magkapisiꞌat pangaꞌen. 
ACT.7.12	Temed nabaritaꞌan ni Jacob nga duꞌut Egipto, bastanti naga i pangaꞌen duꞌun. Aypaꞌ piyapaꞌaduꞌun yay mga anak ya, nga mga kiyaꞌapuꞌ-apuꞌan ta ngayti, ka mamari. 
ACT.7.13	Iyan ikadwa nang aduꞌun nira, yapay kakilala nira nga, palan, sulsug nira nga si Jose i pagꞌabutun nira, nga kanyay magpamaalaꞌ it pamgay it kumpur magpamari ngayti. Nakilalaan nira kanya ka nagpakilala na si Jose it kanira. Duꞌun kayti naꞌrutan it adiꞌ ngayti i pasar it mga kaduguꞌan ni Jose. 
ACT.7.14	Bawnga ipiyapisiꞌ na ni Jose i amaꞌ ya nga si Jacob baw muꞌsat kaduguꞌan ya, nga kadakel nira, pitung puluꞌ may limang kataawan. 
ACT.7.15	Aypaꞌ iyan i ikiyapaꞌaduꞌun ni Jacob baw mga kiyaꞌapuꞌ-apuꞌan tami it Egipto. Duꞌun nay piyamagpatayan nira. 
ACT.7.16	Temed maski duꞌun nat Egipto i piyamagpatayan nira, ega naga duꞌun i limbengan it kanira, in daꞌga, duꞌun nagat Canaan ngayti nga banwa nira. Idiyuꞌun nira nagat paglebngan nirang kubkub duꞌun it Siquem nga inalang ni Abraham duꞌut mga anak ni Hamor.”
ACT.7.17	Maat paꞌ ni Esteban, “Ta, yan duꞌun nat Egipto i mga kiyaꞌapuꞌ-apuꞌan ta, magsisigi nay pandakel nira. Iyan naꞌlay na, nga magꞌadeꞌdeng nay timpu nga matuman nay isiyanggup it Ampuꞌang Diyus it ki Abraham, dadaklan na sirang banar. 
ACT.7.18	Bawnga may nakapagꞌadiꞌ na duꞌun nga ega pagkilalaen ya i pasar it ki Jose ngayti. 
ACT.7.19	Dakulaꞌ nang binwat ya nga pangakal kat bangsa ta. Piyakuriꞌan ya nga banar i mga kagiyaringanan tami, ka pagregesen ya sira nga pataꞌnan na duꞌut liꞌwan i mga madaragen nira isaꞌun ega na maꞌgen. 
ACT.7.20	Kat iting timpu ipiyanganak si Moises nga talagang magaye-gayeng waꞌwaꞌ. Impet kanyat tulung bulan it mga amaꞌ ya. 
ACT.7.21	Temed iyan ega na makataguꞌ nira duꞌut seled it balay, idiyuꞌlung na nira duꞌut alaid bawnga tiyananan na. Temed may nakaparag it kanya, baw inanak kanya it babay nga anak it adiꞌ ngayti. Talagang pabetang yat waꞌwaꞌ ngayti, atnat ipiyagrasyaꞌ ya. 
ACT.7.22	Aypaꞌ, pagdakulaꞌ ni Moises ngayti, tiyulduꞌan kanya it muꞌsang inadalan it mga mapipikir nga taga Egipto. Mabantug kanya kat pangangampangan baw buwat.
ACT.7.23	Iyan magꞌidad na si Moises it epat nga pulung taꞌun, napikir ya nga letganan i kabetangan it mga kabilug ya ngayting mga tungtung-inapuꞌ ni Israel. 
ACT.7.24	Pagꞌabut ya duꞌun, may naltegan ya nga esang kabilug ya nga pagpakuriꞌan it esang taga Egipto. Pagkalteg ya, tiyabang yay kabilug ya ngayti. Inimatay yay magpakuriꞌ ngayting taga Egipto. 
ACT.7.25	Tanud ni Moises nga masepsepan it mga kabilug ya ngayti nga kanya i gamiten it Ampuꞌang Diyus nga paliꞌwan it kanira kat pagkaꞌuripen nira. Temed ta, ega nasepsepan nira. 
ACT.7.26	Pagꞌeyag siꞌ, may naltegan ya nga duwang kabilug ya nga magraraꞌet. Inlep ya sira ka sabatan, isaꞌun magꞌayusan sira. Inaat ya, ‘Aa bilaꞌ! Ayaw kamut raraꞌet ka sang kaduguꞌ kamu.’
ACT.7.27	Temed isiyuꞌmud ga kanya it sang kataawan ngayting magpakiraꞌet baw inaat, ‘Bilaꞌ! Siyuy nagpatindeg it imu nga pagbayaꞌen baw manigꞌukuman it amen? 
ACT.7.28	Barang kuꞌimatayen mu gasiꞌ aku, subung it binwat mu ngayan katꞌapun it taga Egipto ngayti!’
ACT.7.29	Pagkagneg ni Moises it iting inampang, miyalagyu kanya nga lagi. Naꞌaduꞌun kanyat alaid nga banwa nga pagpangaranat Madian. Duꞌun nay piyangasawaan ya. Manganak sira, lalaki nga duwa.
ACT.7.30	Iyan epat nang pulung taꞌun i kaꞌlay ni Moises duꞌun it Madian ngayti, kaꞌsang aldaw nga duꞌun kanyat tiꞌngir it Bukid it Sinai nga duꞌun it kapupuyangtan nga rugar, naltegan yay Anghil it Ampuꞌang Diyus, nga duꞌun it magsugu nga kayu-kayu nga magdiklap-diklap na. 
ACT.7.31	Pagkalteg ni Moises it sugu ngayti, talagang naliluꞌ kanya. Aypaꞌ ka inlep ya ka eket-eketen. Temed desang magꞌadeꞌdeng, sakaling nanggaꞌmaran i Ampuꞌang Diyus, 
ACT.7.32	nga magꞌaat, ‘Aku i Ampuꞌang Diyus it mga kagiyaringanan mu nga si Abraham, si Isaac baw si Jacob.’
ACT.7.32	Pagkagneg ni Moises kayti, yimnegyeg kanyat iꞌlam, baw ega na magkaꞌurum lemteg. 
ACT.7.33	Bawnga inaat siꞌ kanya it Ampuꞌang Diyus, ‘Awaꞌen muy talumpaꞌ mu ka, lugtaꞌ nga pagtitindegan mu, ega basta-bastang lugtaꞌ, ka liyampudan ku ngaytu. 
ACT.7.34	Talagang magkaltegan ku i muꞌsang pakuriꞌ it mga taga Egipto kat piniliꞌ ku ngaytu nga mga taawan. Magkagnegan ku talaga i mga pangabang nira. Aypaꞌ limnampud aku na ka naꞌbut nay timpu nga iribri ku sira. Ta kayti, papaꞌuliꞌen ku ikaw duꞌun it Egipto.’”
ACT.7.35	Maat paꞌ ni Esteban, “Ta, si Moises ngayti nga ega kinilala nira, ka maat nira, ‘Siyuy nagpatindeg it imu nga pagbayaꞌen baw manigꞌukuman it amen?’, kanya na ngayti i ipiyatindeg it Ampuꞌang Diyus nga pagbayaꞌen nga paliꞌwan it kanira kat pagkaꞌuripen nira ngayti. Nabwat yaytu kat tabang it Anghil ngaytit Ampuꞌang Diyus nga naltegan ya duꞌun it kayu-kayu. 
ACT.7.36	Eeꞌ baꞌ, si Moises ngayti i nagpaliꞌwan it kanira duꞌun it Egipto. Dakel i nabwat ya nga tandaꞌanan nga kalililuꞌang bagay duꞌun it Egipto ngayti, baw duꞌun it Madarag nga Dagat, baw kat seledat epat nga pulung taꞌun nga pagpanguꞌnaan ya sira duꞌun it kapupuyangtan nga rugar. 
ACT.7.37	Baw si Moises naga ngayti i nagsugid kat mga kagiyaringanan ta nga maat ya, ‘Mabut i aldaw nga may ipatindeg it Ampuꞌang Diyus kat mga kabilug mi nga esang Prupitaꞌ nga subung nagat aken.’
ACT.7.38	Baw iyan namagtingped nay mga kagiyaringanan ta ngayti duꞌun it Bukid it Sinai nga duꞌun it kapupuyangtan nga rugar, si Moises naga ngayti i piyakisugidan it Anghil it Ampuꞌang Diyus. Ipiyaskel it kanya i mga egay kaꞌawaꞌan nga ampang it Ampuꞌang Diyus nga ipagkusugid yat aten. 
ACT.7.39	Temed, mga kagiyaringanan ta, paribasay siging pangaruruy nirat Egipto, nga mga ladawan nga magkaltegan i pagsambaen it mga taga duꞌun, ega na kusunud sirat ki Moises ngayti. Talagang kupangindiꞌ na sirat kanya. 
ACT.7.40	Aypaꞌ ka inupakat nira si Aaron, nga maat nira, ‘Muwat ka it mga ladawan it Ampuꞌang Diyus, nga yay manguꞌnat aten nga ganti ni Moises, ka egaytu magkaꞌrutan tami in naꞌunu naytu si Moises ngaytu nga nagpaliꞌwan it aten duꞌut Egipto.’ 
ACT.7.41	Ta egay beken, namagbuwat na sirat ladawan nga ipiyasbung nira it uꞌuybut bakaꞌ. Pagkaꞌman, namagꞌanteng na sirat ipagpasalamat duꞌun it ladawan ngayti, langkuy it namagkasagyaan na, ka pagsagyaan nira talaga i binwat nira ngayti nga ladawan.
ACT.7.42	Aypaꞌ miyabut nga piyabaya-bayaꞌan na sira it Ampuꞌang Diyus. Piyataꞌnan na sira nga sumamba it mga paryaman nga duꞌut langit, subung nagat magbebtang duꞌun it kasuratan it mga prupitaꞌ it tagnaꞌ, nga magꞌaat,
ACT.7.42	‘Kamung mga tungtung-inapuꞌ ni Israel, ega aku i pagsambaen mi kat mga panalisi baw pasalamat ngayting pagꞌantengen mi duꞌun it kapupuyangtan nga rugar, seledat epat nga puluꞌ ngayting taꞌun.
ACT.7.43	Kamatuudan, pagpiri-pirisiꞌnen mi i mga binwat mi nga ladawan it mga paryaman duꞌut langit, nga yanay pagsambaen mi.
ACT.7.43	Paꞌaaten ku ngaytu nga pagpiri-pirisiꞌnen mi, magkapuru-purun ngayting bala-balay nga pagsambaan mit ladawan it ki Moloc, baw beken, ladawan ngaytit ki Renfan nga ipiyasbung it bituꞌun.
ACT.7.43	Aypaꞌ ka ipiyabetang-betang ku nga rumpakan kamu, baw pabayaꞌen kamu duꞌun it saꞌli it Babilonia.’”
ACT.7.44	Maat paꞌ ni Esteban, “May ipiyagbegay nagat Ampuꞌang Diyus it mga kagiyaringanan tami nga magkapuru-purun nga bala-balay, iyan duꞌun paꞌ sirat kapupuyangtan nga rugar, iti ngayti nga magpamatuud it duꞌun kanya nagang pirmi it kanira. Bala-balay ngayti, talagang ipiyasbung it ladawan nga ipiyalteg it ki Moises, subung nagat ipiyagꞌurdin it kanya. 
ACT.7.45	Siyubli-subli nagaytut mga kaꞌanakan nira nga pagpanguꞌnaan na ni Josue ngayting simnubli it ki Moises. Taban nira nagat siminled situt banwa ngaytu nga nakanira, iyan inimugaw nira i datiyan nga mga taga situ kat tabang it Ampuꞌang Diyus. Talagang iti nay siyubli-subli nirang papagsambaan nirat Ampuꞌang Diyus seked it timpu it adiꞌ nga si David. 
ACT.7.46	Paribasay, si David ngayti, talagang siyagyaan it Ampuꞌang Diyus, inangut ya nga in mapakay, ipalugut ya it kanya nga patindeg it balay nga papagsambaan nirat Ampuꞌang Diyus, sira nga mga tungtung-inapuꞌ ni Jacob. 
ACT.7.47	Ipiyalugut it Ampuꞌang Diyus nga may ipatindeg nga balay, temed si Solomon mana nga anak ni David i piyalugtan yat patindeg.
ACT.7.48	Lamang nagpalugut i Ampuꞌang Diyus ngaytu nga Piyakamataꞌas, simpri ega magtaꞌid kanya duꞌut balay nga binwat lamang it taw, adimaat taw kanya. Ka subung nagat ipiyagꞌaat it esang prupitaꞌ it tagnaꞌ nga magꞌaat,
ACT.7.49	‘“Talagang langit i araꞌdungan ku kat pagkaꞌadiꞌ.
ACT.7.49	Lugtaꞌ, pagtutungtungan lamang it aꞌay ku”, maat it Ampuꞌang Diyus.
ACT.7.49	“Unung kalasit balay i mabwat mi nga ipabalay mit aken?
ACT.7.49	U unung rugar i bagay it aken nga papaꞌnaan ku,
ACT.7.50	it aku nagay nagbuwat it muꞌsa ngaytung mga bagay?”’
ACT.7.51	Ta kayti”, maat ni Esteban, “mararapar i aken. Ka talagang kadsen it ulu mi! Baw adat mit imyu, subung talaga it mga taw nga egay pagkilala it Ampuꞌang Diyus, ka pagpasngelan mi lamang i ampang ya. Pagkuntraꞌen mi nga pirmi i Espiritu Santo, subung nagat buwat it mga kagiyaringanan mi. 
ACT.7.52	Daꞌga baꞌ, mga prupitaꞌ it tagnaꞌ, daꞌgay-daꞌga piyakuriꞌan it mga kagiyaringanan mi ngayti? Baw inimatay nira paꞌ i mga piyapasugid it Ampuꞌang Diyus pasar it pangabut it mataldeng nga manigsirbi ya nga si Jesus. Ta kamu na kayti, kamu i subuk dimnagang it ki Jesus ngayti. Kamu i nagpaꞌimatay it kanya, 
ACT.7.53	kamu ngaytu nga piyaꞌyagan it mga urdin it Ampuꞌang Diyus nga ipiyaskel duꞌun it ki Moises, nga mga anghil i bilang suruꞌan ya. Temed ta, ega naga siyunud mi.”
ACT.7.54	Ta, pagkagneg it mga pagbayaꞌen ngaytit mga Judio, talagang magkeeket nay nipen nirat pangise-iseg. 
ACT.7.55	Temed si Esteban ngayti, kat keseg it Espiritu Santo nga magsasarum duꞌut kanya, timningaraꞌ duꞌun it langit, baw naltegan ya i ega basta-bastang kabantugan it Ampuꞌang Diyus. Naltegan ya gasiꞌ si Jesus nga magtitindeg duꞌun it iwanan nga ayun it Diyus Amaꞌ. 
ACT.7.56	“Aruy”, maat ya, “letganan mi ti! Magkaltegan ku, inabri i langit. Waytiꞌen magtitindeg duꞌun it iwanan nga ayun it Diyus Amaꞌ si Jesus ngayting taga langit nga ipiyanganak it taw!”
ACT.7.57	Pagkagneg nira kayti, namagpanggesang-gesang na, piyamagtagnepan nay talinga isaꞌun daꞌna makagneg it pagꞌampangen ni Esteban. Bawnga derengan sira nat rusub it kanya. 
ACT.7.58	Riyayak nira duꞌun it liꞌwan it siyudad ngayti bawnga biyuntalan kanyat batu seked it naꞌimatay na nira. Mga nanistigu ngayti kuntraꞌ it ki Esteban, nga mamagꞌimatay it kanya, piyamagꞌawaꞌ niray panliꞌwan nga pakayan nira ka masimber. Idiyaꞌtun nira duꞌun it sarungaan it esang taw nga pagpangaranat ki Saulo. 
ACT.7.59	Siging buntal nira, siging panalangin ni Esteban nga magꞌaat, “Ampuꞌan ku nga si Jesus, tanggapen mu i kiyarurwa ku.” 
ACT.7.60	Iyan magꞌababaꞌ nay ginawa ya, limningkuꞌud kanya baw nanggaꞌmaran it dadakulaꞌ. Maat ya, “Ampuꞌan, ipasinsiya mut kanira i itung binwat nirang kasalaꞌan.” Magkatupus i iting ampang ya, pagbugtuꞌan kanya.
ACT.8.1	Si Saulo ngayti, siyagyaan ya nga banar i pagꞌimatay ngaytit ki Esteban. Baw garing it iting aldaw, talagang pagpakuriꞌan ya nay kadakel it mga magpamayaꞌ nga duꞌun it Jerusalem. Aypaꞌ ka, magpuyrat mga apustul ngayti, natari-tariwanak na i mga magpamayaꞌ duꞌun it muꞌsang Judea baw Samaria. 
ACT.8.2	Ilimbeng si Esteban ngayti it beken nga masiyambaen it Ampuꞌang Diyus. Nasmek sira talaga baw singgawan nira kanya. 
ACT.8.3	Talagang si Saulo ngayti, ega basta-bastay paꞌres yat pakuriꞌ it mga magpamayaꞌ. Pagtiꞌsen ya talaga. Kamatuudan, pagseled-seleden yay mga kababalayan baw kada madakep ya, babay, lalaki, pagrayaken ya ka ipagpapirisu.
ACT.8.4	Ta, mga natariwanak ngayti, kada banwang maꞌbut nira, ipagpangadal nirat mga taw i ampang it Ampuꞌang Diyus. 
ACT.8.5	Si Felipe ngayti, nakaꞌaduꞌun na kanyat puꞌun nga siyudad it Samaria. Pagꞌabut ya, ipiyangadal yat mga taga duꞌun i pasar it Cristo ngayting Manriribring Adiꞌ nga isiyanggup it Ampuꞌang Diyus. 
ACT.8.6	Pagkagneg it kadakel it ipagpangadal ni Felipe baw pagkalteg nirat magkabwat ya nga mga tandaꞌanan nga kalililuꞌang bagay, daꞌgay-daꞌga magpagneg it magayen it kumpur ipagpangadal ni Felipe ngayti. 
ACT.8.7	Ka dakel nga mga maraꞌe-raꞌet nga magpapulpug it taw i inimugaw ya, nga magpangurisang i magliꞌid. Baw dakel gasiꞌ i piyagayen ni Felipe nga may patay nga bagit bilug baw mga pilay. 
ACT.8.8	Aypaꞌ masagya sirang banar nga mga taga siyudad ngayti.
ACT.8.9	Temed sikayting siyudad may esang taw nga si Simon i ngaran. Esa kanyang katungkulan. Naꞌlay nang timpu, magkaliluꞌan kanyat kadakel it taga Samaria sabap it kadakulat kiyaꞌrutan ya. Siging panugid-sugid ya it, kanya, ega babasta-bastaeng taw. 
ACT.8.10	Baw muꞌsang mga taga duꞌun, mataꞌas baw raꞌyat, talagang pagpakimatuudun niray ampang ya. Maamaatan sira, “Talagang itung taw, gunaan it paꞌaaten ngayang egay kasbung nga guna it Ampuꞌang Diyus.” 
ACT.8.11	Paggalangen kanyat kadakel ngayti sabap naꞌlay na nga timpu nga pagpasagaen ya sira it mga magkabwat ya kat kiyaꞌrutan yang katungkulan. 
ACT.8.12	Temed iyan namayaꞌ na sira it ipagpangadal ngayti ni Felipe pasar it kaꞌadiꞌan it Ampuꞌang Diyus baw pasar it ki Jesu-Cristo, babay, lalaki, nagpabawtis na. 
ACT.8.13	Pati si Simon ngayti, namayaꞌ na gasiꞌ. Pagkabawtis it kanya, pirmi nang magbaya-bayat ki Felipe ka magkaliluꞌan yay mga tandaꞌanan nga kalililuꞌang bagay nga magkaltegan ya nga magkabwat ni Felipe ngayti.
ACT.8.14	Ta, pagkabaritaꞌ it mga apustul duꞌun it Jerusalem nga namayaꞌ nay mga taga Samaria it ampang it Ampuꞌang Diyus, piyapaꞌaduꞌun nira na Pedro, duwa ni Juan. 
ACT.8.15	Pagꞌabut it duwa ngayti duꞌun, ipiyanalangin na niray mga taga Samaria ngayti nga namayaꞌ nga pasaruman gasiꞌ sirat Espiritu Santo, subung nagat mga Judio nga namayaꞌ na. 
ACT.8.16	Ka, lamang namayaꞌ na sira, ega paꞌ nagpasarum duꞌut kanira i Espiritu Santo. Biyawtisan lamang sira kat ngaran it Ampuꞌan nga si Jesus. 
ACT.8.17	Pagkapanalangin na Pedro, tiyapal na niray mga namayaꞌ ngayting taga duꞌun. Bawnga piyasaruman na sira it Espiritu Santo.
ACT.8.18	Ta, si Simon ngayting dati nga katungkulan, pagkamuya yat pagpasaruman nat Espiritu Santo i mga namayaꞌ kat pagtapal it kanira it mga apustul, dimnaꞌtun kanyat pirak ka kulbesen ya. Maat ya, 
ACT.8.19	“Esa-esa ga, begayan mi gasiꞌ akut itung pudir isaꞌun in siyu-siyu nga tapalen ku, pasaruman kanya gasiꞌ it Espiritu Santo ngaytu.”
ACT.8.20	Temed maat i tubag ni Pedro it kanya, “Iyan pirak mu ngayan, iba mu bayat maꞌilang, ka tanud mu, maꞌalang mut pirak i pudir nga ipagbegay it Ampuꞌang Diyus. 
ACT.8.21	Talagang egay kabagiꞌan mu kat ipagpabwat ngaytut amen baw daꞌka kaꞌuyut kaytu, sabap kat panleteg it Ampuꞌang Diyus, talagang ega mataldeng i kat nakem mu. 
ACT.8.22	Aypaꞌ kayti, singuliꞌan mu nay karaꞌe-raꞌetan mu ngaytu. Ipanalangin mu duꞌun it Ampuꞌan nga, in mapakay, ipasinsiya yat imu i pagpikiren mu ngaytu kat nakem mu. 
ACT.8.23	Ka magkamuyaan ku nga palan, subraꞌ nga maraꞌe-raꞌet i kat nakem mu, baw talagang uripen ka paꞌ it karaꞌe-raꞌetan ngaytu.”
ACT.8.24	Pagkagneg ni Simon kayti, maat ya, “Aa bilaꞌ! In atkayan, esa-esa ga ipanalangin mi aku duꞌun it Ampuꞌan, isaꞌun ega mabut it aken i panriga ngaytu nga inaat mi!”
ACT.8.25	Ta, pagkatupus na Pedro it ipagpamatuud nira pasar it Ampuꞌan nga si Jesus baw pangadal nirat mga inampang ya, namagꞌuliꞌ na sira duꞌun it Jerusalem. Panguliꞌ nira ngayti, dakel i napsagan nira nga mga baryu nga sakep it Samaria ngayti, baw piyaꞌyagan na Pedro i mga taga duꞌun pasar it Magayeng Baritaꞌ sabap it ki Jesus.
ACT.8.26	Temed si Felipe, piyakisugidan kanya it esang anghil it Ampuꞌan. Maat ya, “Kayti, mapanaw ka. Pamanaw mu, ayun duꞌut sur, duꞌun it karsadaꞌ nga maggaring duꞌut Jerusalem magpaꞌaduꞌut Gaza, nga duꞌun it kapupuyangtan nga rugar.” 
ACT.8.27	Aypaꞌ, egay beken, napanaw na si Felipe. Sakaliꞌ nga may nalawag ya duꞌun it karsadaꞌ ngayti nga esang taga Etiope nga mataꞌas i katengdanan ya ka katimbang it Candace
ACT.8.28	Magsasakay kanyat sarakayan ya nga pagguyudun it kabayuꞌ, ka panguliꞌ ya na. Buwat yat magsasakay ngayti, magbasa it kasuratan it esang prupitaꞌ it tagnaꞌ nga si Isaias. 
ACT.8.29	Egay beken, piyanakman si Felipe it Espiritu Santo, nga magꞌaat, “Melep ka duꞌun ka pakiꞌagbay it sarakayan ngayti.” 
ACT.8.30	Aypaꞌ magpapalagyuy minlep duꞌun. Pagꞌabut ya, nagnegan yang pagbasaen it magsasakay ngayti i isiyurat ni Prupitaꞌ Isaias. Pagkagneg ya kayti, iningkut ya. Maat ya, “Amay, unuy imu nga magkasepsepan asan it pagbasaen mu ngayan?”
ACT.8.31	“Ega bay magkasepsepan ku”, maat i tubag it taga Etiope ngayti. “Barang in may paꞌyag it aken, masepsepan ku.” Aypaꞌ piyasakay ya na si Felipe ngayti.
ACT.8.32	Ituy naꞌbutan ni Felipe nga pagbasaen it taga Etiope ngayti, isiyurat ngaytu ni Isaias nga magꞌaat,
ACT.8.32	“Mapiyalulus kanya, nga subung it tupa nga pagtabanen na duꞌun it iꞌimatayan ka karniꞌen.
ACT.8.32	Subung kanya gasiꞌ it uꞌuybun it tupa nga egay riꞌe-riꞌeng maski buꞌlugan.
ACT.8.32	Ka kanya, ega nabngaꞌ i baꞌbaꞌ ya it maski sang tagaꞌ nga pamasul.
ACT.8.33	Ipiyabetang kanyat dakulang kaꞌeꞌyaꞌan baw inukumanan it ukum dapit.
ACT.8.33	Egay makasugid in sang unuy kadakulaꞌ it karaꞌe-raꞌetan it mga kaꞌebay-ebayan ya ka gintas nira i ginawa ya.”
ACT.8.34	Pagkasakay ni Felipe, maat it katimbang ngaytit adiꞌ, “Sana, in mapakay it imu, ipaꞌyag mut aken in siyuy pagpaꞌiguꞌan kaytu it prupitaꞌ ngaytu. Unu, sadili yang bilug u kat beken?”
ACT.8.35	Egay beken, ipiyanulduꞌ na ni Felipe, nga piyapuꞌnan ya, duꞌut kasuratan ngayting pagbasaen it taga Etiope. Ipiyaꞌyag ni Felipe it kanya i Magayeng Baritaꞌ pasar it ki Jesus.
ACT.8.36	Siging panulduꞌ ni Felipe, siging panaw it sarakayan ngayti. Ega naꞌlay, nakaꞌbut na sira duꞌut may danum. Maat it katimbang ngayti, “Ta, danum nay ituꞌun. Unu yan, mapakay na nga bawtisan mu aku?”
ACT.8.37	Katubag si Felipe, “Ta, mapakay bayan, in nasepsepan mu na baw kamatuudan na talaga i pamayaꞌ mut Magayen ngaytung Baritaꞌ.”
ACT.8.37	“Kamatuudan baytu talaga”, maat i taga Etiope ngayti. “Talagang magpamayaꞌ aku nga si Jesu-Cristo, Anak kanya nga matuud it Ampuꞌang Diyus.” 
ACT.8.38	Ta, pagkaꞌampang ya kayti, ipiyateꞌyeng ya nay sarakayan ngayti. Limnampud na sirang duwa bawnga namaglaꞌap na duꞌun it danum ka biyawtis na kanya ni Felipe. 
ACT.8.39	Desang magpatingdal na sira, kat pabetang-betang it Espiritu Santo, sakaling nagsipat si Felipe ngayti. Tiyalut sigmata i katimbang ngayti nga taga Etiope, daꞌnay magkaltegan ya. Ta, egay beken, simnakay siꞌ kanya, miyuliꞌ na it masagyang-masagya. 
ACT.8.40	Ta, si Felipe, magbati-batiꞌ, duꞌun na kanyat Azoto. Egay beken, ipiyangadal ya siꞌ i Magayeng Baritaꞌ pasar it ki Jesus kat kada lansangan nga magkapsagat panaw ya garing duꞌun it Azoto ngayti seked it nakaꞌbut na kanya duꞌun it Cesarea.
ACT.9.1	Temed ta, si Saulo ngayti, atnat kada pangginawa ya, kupuuꞌ i magpanliꞌwan, sabap ireg yang ireg nga imatayen i mga magpamayaꞌ it Ampuꞌan. Aypaꞌ, binwat ya, naꞌaduꞌun kanya it Piyakamataꞌas nga Sasirduti, 
ACT.9.2	ka miyangut duꞌun it kariꞌgenan yang kasuratan nga tabanen ya duꞌun it Damasco. Ipalteg ya duꞌun it mga magpamaalaꞌ it mga papagsambaan it mga Judio isaꞌun madakep yay kumpur maparagan ya nga magsunud it dalan ngayting pamayaꞌ it ki Jesus. Kada madakep ya, babay, lalaki, pagbabayukun i tabanen ya duꞌun it Jerusalem.
ACT.9.3	Pagkatanggap yat kasuratan ngayti, napanaw na kanya. Desang magꞌadeꞌdeng nat Damasco, sakaling nasakep kanyat siyang nga eyag nga garing duꞌun it langit. 
ACT.9.4	Simnuꞌsub nga lagi kanya duꞌut lugtaꞌ bawnga may nagnegan ya nga esang gaꞌmaran nga magpakisugid it kanya, nga magꞌaat, “Saulo, Saulo, unuka atkaytuy buwat mu nga pagpakuriꞌan mu aku?”
ACT.9.5	“Ay, siyu ka bayan, Agalen?” maat ni Saulo.
ACT.9.5	“Si Jesus aku. Aku talaga i pagpakuriꞌan mu”, maat i tubag it kanya. 
ACT.9.6	“Timindeg ka na ka lumangbus ka na duꞌun it pagꞌabutun mu nga siyudad. May sumugid it imu duꞌun in unuy kaꞌilangan mu nga buwaten.”
ACT.9.7	Mga kaꞌibaan ni Saulo it magpanaw, timnitindeg na lamang sira. Egay namagkariꞌe-riꞌeng, ka magkagnegan niray tingeg it gaꞌmaran temed egay magkaltegan nirang taw nga magꞌampang. 
ACT.9.8	Timnindeg na si Saulo ngayting magsusuꞌsub. Temed pagmukrat ya, ega na magkalteg kanya. Egay beken, diyundun mana kanyat mga kaꞌibaan ya ngayti seked it nakaꞌbut sira duꞌun it Damasco. 
ACT.9.9	Seledat tulung aldaw, ega magkalteg kanya. Ega gasiꞌ magkaꞌen kanya baw maski danum, ega magꞌinum.
ACT.9.10	Ta, may magtataꞌid duꞌun it Damasco it iting timpu nga esang taw nga magpamayaꞌ it Ampuꞌan, nga pagpangaranat ki Ananias. Sakaling subung it magtagaynep kanya, ka piyakisugidan kanyat Ampuꞌan, nga magꞌaat, “Ananias.”
ACT.9.10	“Wayni aku, Ampuꞌan”, maat i tubag ni Ananias.
ACT.9.11	Nagnegan siꞌ ni Ananias, maat it Ampuꞌan, “Ananias, mapanaw ka. Paꞌaduꞌun kat karsadaꞌ nga pagpangaranat Mataldeng. Balay na Judas i abutun mu. Aaten mu sira nga magtulus ka it taw ngayang pagpangaranat ki Saulo nga taga Tarso. Siging panalangin ya kayti. 
ACT.9.12	Baw may naltegan ya nga subung it tiyagaynep ya. Naltegan ya, may miyabut nga esang taw nga pagpangaranat ki Ananias, nga timnapal it kanya isaꞌun makalteg siꞌ.”
ACT.9.13	Temed pagkagneg ni Ananias kayti, maat ya, “Aaꞌ, Ampuꞌan, dakel i timnuturan it aken pasar it itung taw, nga dakulaꞌ nga banar i karaꞌe-raꞌetan nga pakuriꞌ yat mga magpamayat imu duꞌun it Jerusalem. 
ACT.9.14	Baw enged ya gasiꞌ ngaytu situt Damasco, atkayan naga. Piyaꞌintulutan kanyat mga pagbayaꞌen it sasirduti nga pandakpen yay muꞌsang magsamba baw magpanalangin asan it imu.”
ACT.9.15	Temed maat siꞌ it Ampuꞌan it ki Ananias, “Aduꞌunun mu na kanya, ka piniliꞌ ku nagay itung taw nga magsirbi it aken. Manuturan nayan kanya pasar it aken. Baw ega lamang mga Judio i tuturanan ya, in daꞌga mga bangsa gasiꞌ nga ega Judio, pati mga adiꞌ nira. 
ACT.9.16	Baw yay matuud, ipatantu kut kanya nga kanya siꞌ i lumabay it dakel-dakel nga kakuriꞌan sabap it pagsirbi yat aken.”
ACT.9.17	Ta, egay beken, napanaw na si Ananias, dayun-dayun duꞌut iting balay. Pagkasled ya, tiyapal ya si Saulo ngayti bawnga miyampang. Maat ya, “Saulo, nga sulsug ku kat pamayaꞌ, tiyaꞌeg aku baytut Ampuꞌan. Iyan baꞌ, si Jesus nga nagpakikita it imu duꞌun it pagpanawan mu ngaytit magꞌaꞌasitu. Piyaꞌasitu ya aku isaꞌun makalteg ka siꞌ baw isaꞌun pasaruman ka it Espiritu Santo.”
ACT.9.18	Pagkaꞌampang ya kayti, sakaling may naꞌawaꞌ kat mata ni Saulo nga subuk siꞌsiꞌ. Pagkaꞌirit itiꞌen, nakalteg siꞌ kanya nga matuud. Egay beken, timnindeg na kanya ka nagpabawtis na. 
ACT.9.19	Pagkabawtis, kimnaꞌen na kanya, bawnga nagꞌuliꞌnan siꞌ i keseg ya.
ACT.9.19	Garing sikaytiꞌen nagpakiꞌiba na kanyat mga magpamayaꞌ duꞌut Damasco it pirang aldaw. 
ACT.9.20	Buwat ya, nagpapuꞌun nga lagi it mangadal duꞌun it mga papagsambaan it mga Judio pasar it ki Jesus, nga kanya talagay Anak it Ampuꞌang Diyus.
ACT.9.21	Talagang namagkaliluꞌ i muꞌsang mamagkagneg. Maamaatan sira, “Bilaꞌ, daꞌga baꞌ itu nay taw ngayang subraꞌ nga magpakuriꞌ it muꞌsang taga Jerusalem nga magsamba baw magpanalangin duꞌun it ki Jesus ngaytu? Baw daꞌga baꞌ, iyan gasiꞌ i inasitu ya, ka tabanen ya duꞌut Jerusalem nga pamagbabayukun i mga magpamayaꞌ situ, ka ipaꞌadap duꞌun it mga pagbayaꞌen it sasirduti?”
ACT.9.22	Temed magdudungag-dudungag i kakayaan baw pagmaꞌiseg it nakem ni Saulo it mangadal, aypaꞌ ka subrang namagkaliluꞌ i mga Judio nga magtataꞌid duꞌun it Damasco ngayti. Ka egay magpandaꞌeg it pamatuud ya nga si Jesus ngaytu, Cristo nga matuud nga Manriribring Adiꞌ nga isiyanggup it Ampuꞌang Diyus.
ACT.9.23	Iyan naꞌlay na
ACT.9.24	Buwat nira, delem-aldaw pagꞌapaꞌan kanya duꞌun it mga puwirtaꞌan it kutaꞌ it siyudad ngayti, ka in limiꞌwan, imatayen nira. Temed naringid-ringidan yay kubwaten nira ngaytit kanya. 
ACT.9.25	Ta it atkayti na, ipiyapalagyu kanya it mga namayaꞌ it panulduꞌ ya. Binwat nira, piyapargud kanya duꞌut supakan bawnga itiyuꞌnay nira duꞌut sang balit kutaꞌ.
ACT.9.26	Pagkaꞌbut ni Saulo duꞌun it Jerusalem, siyukdanan ya nga maat pakiꞌiba kanya it mga magpamayaꞌ duꞌun. Temed mamagꞌiꞌlam sirat kanya. Ega pagpamayaꞌnen nira nga, kanya, esa na nga magpamayaꞌ it Ampuꞌan. 
ACT.9.27	Temed tiyabang kanya ni Bernabe. Tiyaban ya si Saulo duꞌun it mga apustul ka itiyuturan yat kanira in magꞌuꞌunu nakitaan ni Saulo i Ampuꞌan nga nagpakisugid it kanya duꞌun it dalan. Baw itiyuturan ya gasiꞌ in sang unuy pagmaꞌiseg it nakem ni Saulo it magpangadal pasar it ki Jesus duꞌun it Damasco. 
ACT.9.28	Aypaꞌ, garing sikayti, kaꞌiba-iba na ni Saulo i mga apustul ngayti duꞌun it Jerusalem. Talagang may pagmaꞌiseg it nakem ya nga magpangadal pasar it Ampuꞌan. 
ACT.9.29	Baw nangadal kanya duꞌun it mga Judio nga Ginirego i ampang, temed magpakibatir ga sira. Unupat, napikir na nira nga imatayen kanya. 
ACT.9.30	Temed, iyan naꞌrutan it mga sulsug ya kat pamayaꞌ nga atkayti i kubwaten it kanya, ipiyagꞌuruꞌ nira si Saulo seked duꞌun it Cesarea. Pagꞌabut nira duꞌun, piyasakay nira kanya isaꞌun makaꞌuliꞌ kanya duꞌun it Tarso.
ACT.9.31	Ta, kat iting timpu, ega nay ipagkagulu it mga magpamayaꞌ duꞌun it muꞌsang mga rugar nga sakep it Judea, Galilea baw duꞌut Samaria. Pagtabangen sirang pirmi it Espiritu Santo, aypaꞌ ka nagmapaꞌgen i pamayaꞌ nira, baw kat pangaꞌgenan nira, paggalangen nira it may iꞌlam i Ampuꞌan. Baw kat tabang it Espiritu Santo, magdudungag-dudungag i kadakel nira.
ACT.9.32	Ta, si Pedro ngayti, buwat yat kanya, paglekpen yay muꞌsang rugar nga may magpamayaꞌ. Kat panaw ya ngayti, nakaꞌbut kanya duꞌun it Lida, ka baꞌnawun ya gasiꞌ i mga magpamayaꞌ nga magtataꞌid duꞌun. 
ACT.9.33	Ta, may naltegan ya nga esang lalaki nga pagpangaranat ki Eneas. Walung taꞌun nay kaꞌlay it biyuntulan ya, ka may patay nga bagit bilug ya. 
ACT.9.34	Pagkalteg ni Pedro it pilay ngayti, inaat ya, “Eneas, kayti nga lagi, pagpagayenen ka na ni Jesu-Cristo. Magbangun ka na baw lulunun mu nay pagliliꞌtidan mu ngayan.” Pagkaꞌampang ni Pedro kayti, nagbangun na nga matuud i pilay ngayti, dayun it nakatindeg. 
ACT.9.35	Ta, muꞌsang mga taga Lida ngayti, pati mga taga Saron, nga nakalteg it magayen na kanya, namayaꞌ nga muꞌsa it Ampuꞌan.
ACT.9.36	May esang babay nga magpamayaꞌ nga taga Jope, ngaran ya si Tabita. Ngaran ya kat Ginirego nga ampang, si Dorcas. Iting babay, dakel i mga magagayen nga buwat nga pagbuwaten ya. Talagang matiyabangen kanyat mga makukuriꞌ. 
ACT.9.37	Kat iting timpu, simnarut kanyat maꞌget nga ipiyatay ya na. Pagpatay ya, inugasan i bilug ya uyun duꞌun it mga kaꞌugaliꞌan nira, bawnga ipiyadayag duꞌun it esang seled duꞌut dibwat. 
ACT.9.38	Bawnga, paribasay nagꞌadeꞌdeng i Lida baw Jope, pagkabaritaꞌ it mga taga Jope nga magpamayaꞌ nga duꞌun na it Lida si Pedro, may tiyaꞌeg nira nga duwang kataawan nga paꞌaduꞌun. Tinggunan nirat pasanguꞌ-sanguꞌ, nga sana paꞌaduꞌun nga lagi it kanira si Pedro. 
ACT.9.39	Aypaꞌ, pagkasugid it ki Pedro, miyayaꞌ kanya it kanira. Pagꞌabut ya duꞌun it Jope, tiyaban kanya duꞌun it dibwat ngayting seled nga pagdadayagan it miyatay ngayti. Pagkasled ya, nagsigdarmuk it kanya i mga balu nga babay nga mamagsugaw duꞌun. Ipiyalteg nirat kanya i muꞌsang kalasit pakayan nga tiyaiꞌ ni Dorcas, nga ildaw yat kanira iyan egen paꞌ kanya. 
ACT.9.40	Bawnga inaat sira ni Pedro nga duꞌun na daꞌan sirat liꞌwan. Iyan esa-esa ya mana, nanluud kanya ka nanalangin. Pagkatupus it panalangin ya, siyarunga yay miyatay ngayti baw miyampang. Maat ya, “Tabita, magbangun ka.” Egay beken, nagmukrat nga lagi si Tabita ngayti. Pagkalteg yat ki Pedro, nagbangun na kanya. 
ACT.9.41	Singkel ni Pedro i alima ya ka ipiyatindeg. Bawnga tiyaꞌwagan yay mga balu ngayti baw beken ngayting mga magpamayaꞌ nga semled siꞌ, ka ipiyaꞌadap ya nat kanira nga talagang egen siꞌ.
ACT.9.42	Binwat ngayti ni Pedro, nanlekep duꞌun it muꞌsang lansangan it Jope. Aypaꞌ ka dakel i namayaꞌ it Ampuꞌan nga taga duꞌun. 
ACT.9.43	Kimnaꞌlay si Pedro duꞌun it Jope ngayti. Duꞌun i pagꞌiꞌistaran yat balay ni Simon nga esang manigꞌasikasu it kulit it ramu-ramu.
ACT.10.1	Duꞌun it Cesarea may esang taw nga pagpangaranat ki Cornelio. Esa kanya nga kapitan it sundaluꞌ nga kaꞌuyutan it dakulang gurupu it sundaluꞌ nga pagtaꞌwaget Gurupung Italiano. 
ACT.10.2	Iting taw, maski ega Judio kanya, masiyambaen kanya baw paggalangen ya it may iꞌlam i Ampuꞌang Diyus. Atnaga i kapuꞌsaan kat pamalay-balay ya. Talagang matiyabangen kanya it mga makukuriꞌ baw pirmi gasing magpanalangin duꞌun it Ampuꞌang Diyus. 
ACT.10.3	Kaꞌsang aldaw nga mga kabaling alaid, lamang ega magꞌigaꞌ kanya, subung kanyat magpanagaynep. Maꞌyag nga naltegan ya i esang anghil it Ampuꞌang Diyus nga miyabut duꞌut kanya baw miyampang. Maat ya, “Cornelio!”
ACT.10.4	Pasesyek si Cornelio ngayti ka nakaiꞌlam kanya nga banar. Yanay naꞌampang ya, “Unu bayan, Agalen?”
ACT.10.4	Maat siꞌ it anghil ngayti, “Magkagnegan it Ampuꞌang Diyus i mga panalangin mu baw pagsagyaan ya i tabang mu it mga makukuriꞌ. Talagang ega paglilipaten ya. 
ACT.10.5	Aypaꞌ kayti, ituy ipagꞌaat yat imu. Tumaꞌeg kat pirang kataawan nga paꞌaduꞌun it Jope. Ipapisiꞌ mu si Simon nga esa gasing pangaran it kanya, si Pedro. 
ACT.10.6	Duꞌun i pagꞌiꞌistaran ya kayti it balay it ipiyagkaSimon ya, nga manigꞌasikasu it kulit it ramu-ramu. Duꞌun it tambing it dagat i balay ya.”
ACT.10.7	Pagsipat it anghil ngayting nagpakisugi-sugid it kanya, tiyaꞌwagan ni Cornelio i duwang kataawan nga taraꞌgen ya baw sang kataawan i magkasarigan ya nga sundaluꞌ nga masiyambaen gasiꞌ. 
ACT.10.8	Itiyuturan yat kanira i muꞌsa ngayti bawnga piyapanaw ya na sira nga paꞌaduꞌun it Jope.
ACT.10.9	Pagsunud nga aldaw, iyan magkakaꞌugtu na, magꞌadeꞌdeng nat lansangan i piyapanaw ngayti. Si Pedro ngayti nga pagpisiꞌen nira, magpanalangin kanya duꞌun it mapatag nga atep it balay. 
ACT.10.10	Ega naꞌlay, paggetmanan na si Pedro. Ireg ya sana may makaꞌen ya, temed mamagpangilu-ilutuꞌ pay kaꞌibaan ya duꞌut salu. Ta, pananud ya, nagsipat i banwa. Subung kanyat magpanagaynep. 
ACT.10.11	Naltegan ya, miyabri i langit baw may ipagtuntun duꞌut lugtaꞌ nga subuk malabeg nga rambay. Pagsesgetay epat nga kantu ya. 
ACT.10.12	Betang ya, muꞌsang kalasit ramu-ramu. Magkambang, magkapanaw, baw maglayug, duꞌun na. Dakel sira nga ega magkakaꞌet mga Judio ka pagliꞌyan nira. 
ACT.10.13	Bawnga may nagnegan ya nga ampang nga magꞌaat, “Sigi, Pedro. Kumarniꞌ ka, ka kaꞌnen mu.”
ACT.10.14	Temed timnubag si Pedro, “Aaꞌ, ega mabwat kuy atkayan, Ampuꞌan, ka sapagtaw ku kat banwa, daꞌku nakasalya kumaꞌen it maski unung pangaꞌen nga bawal kat siyubli-subli nameng urdin.”
ACT.10.15	Miyampang sit sumaꞌup i magꞌampang ngayti, “Pedro, ega na liꞌyan mu i ipagpabetang nat Ampuꞌang Diyus nga mapakay ya na.”
ACT.10.16	Tulung bisis singkat baw siyabatan si Pedro it atkayti, bawnga biyatun nay pagbebtangat mga ramu-ramu ngayti.
ACT.10.17	Pagpasepsepan paꞌ ni Pedro in unuy kaꞌulugan it iti nga bagay, namagꞌabut na duꞌun it Jope i mga tiyaꞌeg ngayti ni Cornelio, baw nagpatulduꞌ sira it in ariyen i balay ngayti ni Simon. Duꞌun na sirat puwirtaꞌan, 
ACT.10.18	mamagingkut in unu, sikayti nat iting balay i pagꞌiꞌistaran ni Simon Pedro.
ACT.10.19	Si Pedro ngayti, pagpasepsepan ya paꞌ i ipiyalteg ngaytit kanya. Inaat kanya it Espiritu Santo, “Pedro, pagneg kat magayen. May tulung kataawan nga magtulus it imu. 
ACT.10.20	Lumampud ka na, baw ayaw kat pangangaliꞌ nga mayaꞌ it kanira ka aku mismu i garing it piyapaꞌasitu sira.”
ACT.10.21	Egay beken, limnampud na si Pedro baw inlep yay mga taw ngayti. Maat yat kanira, “Aku na ngaytuy pagtulusun mi ngayan. In unuy panaw mi ngaytu?”
ACT.10.22	Itiyuturan na niray enged nira. Maat nira, “Amay, panaw namen ngaytu, tiyaꞌeg kamit pagbayaꞌen namen nga si Cornelio. Esa kanyang kapitan it sundaluꞌ duꞌut Cesarea. Itu nga taw, mataldeng kanya kat panleteg it Ampuꞌang Diyus nga paggalangen ya it may iꞌlam, baw pagdaya-dayawun kanya it muꞌsang mga Judio duꞌun it rugar namen. Inaat kanyat esang anghil it Ampuꞌang Diyus nga ipapisiꞌ ya ikaw situ ka papaꞌaduꞌunun kat balay ya, isaꞌun makagneg kanya it mga makapaꞌyag mu.” 
ACT.10.23	Pagkatupus it tuturan nira ngayti, piyasled ya na sira ka duꞌun nay piyaꞌigaꞌan it kanira. Pagꞌeyag it aldaw namagꞌuliꞌ na. Miyayaꞌ nat kanira si Pedro baw pirang mga taga Jope nga sulsug ya kat pamayaꞌ nga nangibat kanya.
ACT.10.24	Pagꞌikadwang aldaw, nakaꞌbut na sira duꞌun it Cesarea. Pagꞌeꞌlaten na sira nga banar na Cornelio. Dakel sira nga duꞌut balay ya ka tiningped ya i mga kaduguꞌan ya baw mga magayen nga iba-iba ya. 
ACT.10.25	Desang magseled na si Pedro, siyusmu na ni Cornelio. Nanluud kanya ka sambaen ya si Pedro. 
ACT.10.26	Temed ipiyatindeg kanya nga lagi ni Pedro nga magꞌaat, “Ega buwaten muy atkayan. Timindeg ka, ka aku ngaytu, taw naga nga subung mu.” 
ACT.10.27	Ta, siminled na sira, siging sugi-sugid nirat magpanaw. Pagkasled nira duꞌut kabalayan, yay piyagꞌaꞌandaꞌan it mata ni Pedro, dakel na nga pagtaw i duꞌun. 
ACT.10.28	Pagkalteg ya, maat yat kanira, “Siguru, magkaꞌrutan mi nagaytu nga, kaming mga Judio, kuntraꞌ kat siyubli-subli nameng urdin nga pakiꞌiba-ibat ega kasubung namen nga Judio. Maski tungbalay, daꞌkami kapanungbalay duꞌut kanira. Temed kayti, ipiyaꞌyag nat Ampuꞌang Diyus it aken nga ega nay taw nga kaꞌilangan ku nga pagliꞌyan. 
ACT.10.29	Aypaꞌ beken it ipiyapisiꞌ aku, kayti situ aku nat imyu. Daꞌku dimnaꞌga. In unuy piyapisiꞌan ngaytu it aken, pagdenggen ku na.”
ACT.10.30	Egay beken, itiyuturan na ni Cornelio. Maat ya, “Ipiyapisiꞌ ta ikaw ka, nakaꞌpat na kayti, iyan magpanalangin aku situt balay, it nakabaling alaid nay aldaw, sakaling miyabut situt aken i esang lalaki. Magsinggat i muꞌsang pakayan ya. 
ACT.10.31	Inaat ya aku, ‘Cornelio, magkagnegan it Ampuꞌang Diyus i mga panalangin mu baw pagsagyaan ya i tabang mu it mga makukuriꞌ. Talagang ega paglilipaten ya. 
ACT.10.32	Aypaꞌ kayti, tumaꞌeg kat pirang kataawan nga paꞌaduꞌun it Jope. Ipapisiꞌ mu si Simon nga esa gasing pangaran it kanya, si Pedro. Duꞌun i pagꞌiꞌistaran yat balay it ipiyagkaSimon ya, nga manigꞌasikasut kulit it ramu-ramu. Duꞌun it tambing it dagat i balay ya.’ 
ACT.10.33	Aypaꞌ, may tiyaꞌeg ku nga lagi nga mamisiꞌ it imu. Nakapanalamat aku ka miyayaꞌ ka. Ta kayti, muꞌsa kami ngaytu nga natingped situ kat panleteg it Ampuꞌang Diyus ka kupaganeg kami it kumpur ipiyagꞌaat yat imu nga ipaꞌyag mu situt amen.”
ACT.10.34	Ta, egay beken, nagpapuꞌun na si Pedro it mampang. Maat ya, “Talagang kayti, magkamuyaan kuy kamatuudan it, Ampuꞌang Diyus, egay pagbidaꞌen ya nga taw. 
ACT.10.35	In daꞌga, maski unung bangsat taw, basta maggalang it kanya it may iꞌlam baw magbuwat it mataldeng kat panleteg ya, magkapakay yang muꞌsa. 
ACT.10.36	Ipiyaꞌrut it Ampuꞌang Diyus it amen nga mga tungtung-inapuꞌ ni Israel i Magayeng Baritaꞌ nga magkagayen siꞌ i taw baw Ampuꞌang Diyus, sabap it binwat ni Jesu-Cristo kat kamataynen ya. Ta, si Jesu-Cristo ngaytu, kanyay Ampuꞌan it muꞌsang taw. 
ACT.10.37	Siguru, nabaritaꞌan mi na in unuy miyabut duꞌun it banwa namen nga mga Judio, nga nagpapuꞌun duꞌun it Galilea, pagkatiwas it buwat ni Juan nga magpangadal baw magpamawtis. 
ACT.10.38	Si Jesus ngaytu nga taga Nazaret, piniliꞌ kanya baw ipiyasiguru it Ampuꞌang Diyus kat Espiritu Santo nga piyapasarum duꞌun it kanya baw kat ega basta-bastang guna nga ibinggay it kanya. Nanlepkep-lekep kanya it banwa namen, nga magbuwat it mga magagayeng buwat, baw piyagayen ya i pati mga pagpapulpugun it maraꞌe-raꞌet, kat keseg it tabang it Ampuꞌang Diyus nga duꞌun it kanya nga pirmi. 
ACT.10.39	Magkapamatuud kami it itu ngaytu ka nagpasar kat mata namen i muꞌsang binwat ya ngaytu duꞌun it banwa namen, pati duꞌun it Jerusalem. Temed ta, inimatay kanya it mga kabilug nameng mga Judio, ka ipiyaransang nira kanya duꞌun it krus. 
ACT.10.40	Temed, pagꞌikatlung aldaw, inggen kanya it Ampuꞌang Diyus. Kamatuudan, pagkaꞌgen ya, dakel nagay nakalteg it kanya. 
ACT.10.41	Sabagay ega na muꞌsang taw i nakalteg it kanya. In daꞌga, kami na lamang nga, garing it tagnaꞌ, piniliꞌ it Ampuꞌang Diyus nga pamatuud it pagꞌegen ngaytu ni Jesus. Baw yay matuud, pagkaꞌgen ya, ega desang naltegan namen kanya, in daꞌga nagkaraꞌnen-karaꞌnen kami paꞌ. 
ACT.10.42	Baw ipiyagꞌurdin yat amen nga mangadal sabap it kanya duꞌun it katataawan, baw ipamatuud gasiꞌ nga kanya na i ipiyabetang-betang it Ampuꞌang Diyus nga mangukuman it muꞌsang taw, patay u egen. 
ACT.10.43	Kanya na ngaytu gasiꞌ i ipagpamatuud ngayat muꞌsang mga prupitaꞌ it tagnaꞌ nga magꞌaat i isiyurat nira, in siyu-siyuy mamayaꞌ baw sumarig it kanya, pasinsiyaen i mga kasalaꞌan nira kat buwaten ya nga panribri.”
ACT.10.44	Ega paꞌ natupus ni Pedro i pagꞌampangen ya ngayti, sakaliꞌ nga piyasaruman it Espiritu Santo i muꞌsa ngayting magpagneg it pangadal ya. 
ACT.10.45	Pagkamuya it mga Judio nga magpamayaꞌ nga miyayaꞌ ngaytit ki Pedro, namagkaliluꞌ sira, ka piyapasaruman nagat Espiritu Santo i mga taw ngayting ega Judio.
ACT.10.46	Ka kamatuudan, magkagnegan nira nga mamagꞌampang na na Cornelio ngayti it belag-belag nga mga ampang nga ega naꞌadalan nira baw mamagbantug na it Ampuꞌang Diyus.
ACT.10.46	Ta, it atkayti na, maat ni Pedro it mga kaꞌibaan yang mga Judio, 
ACT.10.47	“Ega mapakay nga paaren i mga taw ngaytu it pabawtis, ka ungaytu, piyapasaruman na sirat Espiritu Santo subung nagat aten.” 
ACT.10.48	Bawnga isingkat ya nga bawtisen na sira kat ngaran ni Jesu-Cristo.
ACT.10.48	Pagkabawtis it kanira, inupakat nira si Pedro nga ega mereg-ereg it muliꞌ, pakaꞌla-kaꞌlay duꞌun it kanira.
ACT.11.1	Nabaritaꞌan it mga apustul baw bekeng mga magpamayaꞌ duꞌun it Judea nga may mga taw na nga ega Judio nga namayaꞌ na it ampang it Ampuꞌang Diyus. Temed may ega mamagkapakay nga namagkabaritaꞌ ngayti. 
ACT.11.2	Aypaꞌ ka pagkaꞌuliꞌ ni Pedro duꞌun it Jerusalem, piyakidaꞌgan kanya it mga Judio ngayting magpamayaꞌ nga ega mamagkapakay. 
ACT.11.3	Maat nira, “Bilaꞌ! Unuka atkayay binwat mu nga naꞌaduꞌun ka nat balay it mga taw nga ega Judio? Baw nagpakikaꞌen ka paꞌ duꞌut kanira!”
ACT.11.4	Aypaꞌ, iyan atnakayti, itiyuturan ni Pedro it pagayen-gayen duꞌun it kanira i muꞌsa pasar it ipiyatantu ngaytit kanya. 
ACT.11.5	Maat ya, “Kaꞌsa nga magpanalangin aku, iyan duꞌun akut Jope, sakaling pananud ku, nagsipat i banwa. Subung akut magpanagaynep. Naltegan ku may ipagtuntun nga subuk malabeg nga rambay nga garing duꞌut langit. Pagsesgetay epat nga kantu ya. Duꞌut sarungaan ku i inabut. 
ACT.11.6	Ta, ininengneng ku i betang ya. Maltegan ku, mga ramu-ramu nga magpanaw baw mga magkambang, pati mga maꞌiꞌiseg nga ramu-ramu, baw mga manu-manuk i beken. 
ACT.11.7	Bawnga may nagnegan ku nga ampang nga magꞌaat it aken, ‘Sigi, Pedro. Kumarniꞌ ka, ka kaꞌnen mu.’ 
ACT.11.8	Takaꞌ tiyubag ku nga maat ku, ‘Aaꞌ, ega mabwat kuy atkayan, Ampuꞌan, ka sapagtaw ku kat banwa, daꞌku nakasalya kumaꞌen it maski unung pangaꞌen nga bawal kat siyubli-subli nameng urdin.’ 
ACT.11.9	Miyampang sit sumaꞌup i magꞌampang ngayti nga duꞌun it langit. Maat ya, ‘Pedro, ega na liꞌyan mu i ipagpabetang nat Ampuꞌang Diyus nga mapakay ya na.’ 
ACT.11.10	Tulung bisis singkat baw siyabatan aku it atkayti, bawnga biyatun nay pagbebtangat mga ramu-ramu ngayti.
ACT.11.11	Iguꞌ nga magsipat i itiꞌen, may miyabut duꞌun it balay ngayting pagꞌiꞌistaran ku nga tulung kataawan nga garing duꞌun it Cesarea, nga magpamisit aken. 
ACT.11.12	Inaat akut Espiritu Santo nga daꞌku mangangaliꞌ nga mayaꞌ it kanira. Ta, nangiba it aken i enem ngaytung mga sulsug ta kat pamayaꞌ. Naꞌaduꞌun kami it balay it taw ngayting magpapisiꞌ it aken. 
ACT.11.13	Pagkasled namen, itiyuturan yat amen in magꞌuꞌunu may naltegan ya nga anghil duꞌun it balay ya ngayti. Maat it anghil ngayti, ‘Tumaꞌeg kat pirang kataawan nga paꞌaduꞌun it Jope. Ipapisiꞌ mu si Simon nga esa gasing pangaran it kanya, si Pedro. 
ACT.11.14	Kanya i paꞌyag it imu it panulduꞌ nga ikaribri mu, pati beken ngaytung kat seled it pamalay-balay mu.’ 
ACT.11.15	Aypaꞌ nagpapuꞌun aku nat tumulduꞌ it kanira. Temed, ega paꞌ naꞌlay i panulduꞌ ku ngayti, piyapasarum na duꞌut kanira i Espiritu Santo, subung nagat pagpasarum ya situt aten katꞌesa. 
ACT.11.16	Duꞌun nademdeman ku i inampang ngayat Ampuꞌan, nga maat ya ngayan, ‘Danum i ipagbawtis ni Juan, temed kamu, Espiritu Santo i ibawtis it imyu.’ 
ACT.11.17	Ta kayti, sira ngayti nga ega Judio, mga kasubung tami na, nga inildawan it Ampuꞌang Diyus nga pasaruman it Espiritu Santo, pagpamayaꞌ nira it Ampuꞌan nga si Jesu-Cristo. Aypaꞌ ka siyu aku nga mapaaran kuy Ampuꞌang Diyus?”
ACT.11.18	Pagkagneg it mga magpakidaꞌeg ngaytit ki Pedro, mindek na sirat pakibatir. Iyan siꞌ i binwat nira, biyantug niray Ampuꞌang Diyus. Maamaatan sira, “Ta, in atkayan palan, inildawanan na gasiꞌ it Ampuꞌang Diyus i pati mga taw nga ega Judio, nga masinguliꞌan baw indiꞌan nira i mga kasalaꞌan nira, isaꞌun makanira i kaꞌgenan nga egay kaskedan.”
ACT.11.19	Ta, yan beken nga mga magpamayaꞌ ngayting natari-tariwanak sabap it pakuriꞌ ngaytit kanira, nga nagpapuꞌun duꞌun it pagꞌimatay it ki Esteban, alaid na nga mga banwa i naꞌbut nira. May nakaꞌbut duꞌun it Fenicia. Iyan beken, naꞌaduꞌut pulaw it Chipre. Baw maski duꞌut Antioquia, may nakaꞌbut na duꞌun. Kada maꞌbut nirang banwa, ipagpangadal na nira duꞌun i Magayeng Baritaꞌ pasar it ki Jesus. Temed mga Judio lamang i pamagtulduꞌan nira. 
ACT.11.20	Takaꞌ, uyut it mga magpangadal ngayti i beken nga, lamang Judio sira, duꞌun i diyakulaꞌan nira it Chipre baw Cirene. Ta, pagꞌabut nira duꞌut Antioquia ngayti, nangadal sira duꞌun gasiꞌ it mga Griego pasar it Ampuꞌan nga si Jesus. 
ACT.11.21	Baw dakulaꞌ i tabang it Ampuꞌan it kanira kat pangadal nira ngayti, aypaꞌ ka dakel nga dakel i namayaꞌ baw nagpasakep it Ampuꞌan.
ACT.11.22	Ega naꞌlay, nakaꞌbut nay baritaꞌ sabap it itiꞌen duꞌun it mga magpamayaꞌ nga duꞌun it Jerusalem. Pagkabaritaꞌ nira, inupakat nira si Bernabe nga paꞌaduꞌun it Antioquia. 
ACT.11.23	Pagꞌabut ya duꞌun, natantuwan ya i kadakulat ildaw it Ampuꞌang Diyus kat mga taw ngayti. Aypaꞌ ka masagya kanyang banar. Bawnga tiyulduꞌan ya sira nga kaꞌilangan teꞌteꞌan nira i Ampuꞌan it tingled i nakem. 
ACT.11.24	Ka si Bernabe ngayti, talagang taw nga magayen i adat. Makseg i pamayaꞌ ya baw talagang masunud it Espiritu Santo nga magsasarum duꞌun it kanya. Aypaꞌ dimnungag nang dimnungag i mga magpamayaꞌ it Ampuꞌan duꞌun.
ACT.11.25	Iyan atnakayti, limnangbus na si Bernabe duꞌun it Tarso ka tulusun ya si Saulo. 
ACT.11.26	Pagkaparag ya, piyabayaꞌ yat nagpaꞌuliꞌ duꞌun it Antioquia. Baw inabut sirat sang taꞌun duꞌun, magpakiꞌiba-iba baw magpanulduꞌ it kadakel ngaytit mga magpamayaꞌ. Dakel talagay tiyulduꞌan nira. Mga magpamayaꞌ duꞌut Antioquia ngayti, siray uꞌnang tiyaꞌwag nga Cristiano, nga ireg sugiden, nagpalagpit it ki Cristo.
ACT.11.27	Kat iting timpu, may miyabut duꞌun it Antioquia nga mga prupitaꞌ nga garing duꞌun it Jerusalem. 
ACT.11.28	Kaꞌsang aldaw nga tingped i mga magpamayaꞌ duꞌun, timnindeg i sang kataawan ngayting prupitaꞌ nga pagpangaranat ki Agabo. Kat panakem it Espiritu Santo isiyugid ya nga mabut it muꞌsang banwa i dakulang getem. (Miyabut tu nga matuud it iyan si Claudio pay Impiradur.) 
ACT.11.29	Aypaꞌ, pagkagneg it mga magpamayaꞌ ngayti duꞌut Antioquia, nagꞌupa-upakaten sira nga pataban sirat tabang, nga kumpur kaya it kada esa, duꞌun it mga kasulsugan nira kat pamayaꞌ nga magtataꞌid duꞌun it Judea. 
ACT.11.30	Aypaꞌ nagbegay sira nga matuud. Bawnga inupakat nira na Bernabe, duwa ni Saulo, nga siray tumaban it iti ngayti duꞌun it mga magpamaalaꞌ it mga magpamayaꞌ duꞌun it Judea.
ACT.12.1	Ta, kat iti nagang timpu, ipiyadakep it adiꞌ nga si Herodes i pirang kataawan nga mga magpamayaꞌ duꞌun it Jerusalem ka pakuriꞌan sira. 
ACT.12.2	Esa it mga apustul, nga si Santiago nga sulsug ni Juan, ipiyabunuꞌ ya. 
ACT.12.3	Pagkamuya yat siyagyaan it mga Judio nga ega magpamayaꞌ it ki Cristo i binwat ya ngayti, si Pedro siꞌ i ipiyadakep ya. Temed paribasay naꞌbut nay Pistaꞌ it Tinapay nga Egay Ipagpaꞌalsa, 
ACT.12.4	pagkadakep, pinirisu ya daꞌan. Ipiyagꞌintergaꞌ ya duꞌun it mga sundaluꞌ, nga tagꞌepat-epat sira nga gumuwardiya it ki Pedro ngayti. Ka pagpikiren ni Herodes, pagtiwas it pistaꞌ ngayti, bawnga ipaꞌadap ya si Pedro duꞌun it kadakel it mga Judio ka ukumanan ya na kanya. 
ACT.12.5	Aypaꞌ duꞌun na lamang si Pedro it pirisuwan. Temed sigi nga mamagpanalangin i mga magpamayaꞌ it pagꞌubsu-ubsun niray kat nakem nira, ka isaꞌun mapaliꞌwan naga si Pedro.
ACT.12.6	Bawnga iyan naꞌbut nay delem nga, meyag, ukumanan na si Pedro, magꞌigaꞌ kanya kat piyagtengaꞌan it duwa nga kasundaluꞌan. Pagsesgetan paꞌ kanyat duwang kadina, baw may mga guwardiya paꞌ duꞌun it salakwatan. 
ACT.12.7	Sakaling may miyabut nga esang anghil it Ampuꞌan baw minyag nga lagi i duꞌun it seled ngayting pagpipirisuwan it ki Pedro. Giniꞌleng ya si Pedro ka siyulag bawnga miyampang. Maat ya, “Sulag! Magbangun ka! Dali-daliꞌen mu!” Pagkaꞌampang ya kayti, nauꞌbad nga lagi i mga kadina duꞌun it alima ni Pedro. 
ACT.12.8	Bawnga inaat siꞌ it anghil ngayti, “Sambutan mu nay pakayan mu baw magtalumpaꞌ ka na.” Siyunud ni Pedro, bawnga maat siꞌ it anghil, “Magpakay ka nat panliꞌwan ngayang pakayan mu baw mayaꞌ kat aken.”
ACT.12.9	Dimnasun na si Pedro it nanliꞌwan. Tanu-tanud ya ega matuud i miyabut ngaytit kanya nga tabang it anghil ngayti. “Barang”, maat ya, “tagaynep ku lamang tu.” 
ACT.12.10	Tiyaꞌliban niray uꞌna bawnga ikadwa nga guwardiya. Bawnga nakaꞌbut sirat puwirtaꞌan nga magꞌaduꞌut lansangan. Lamang basiꞌ i siradu, magꞌabut sira, magkaꞌabri it sadili ya. Aypaꞌ dayun it limniꞌwan sira. Pagkaliꞌwan, sigi nang panaw nira. Temed, ega alaid i napanawan, nagsipat nay anghil ngayti.
ACT.12.11	Iyan esa-esa mana ni Pedro, natanudan ya nga, iti palan, matuud i miyabut ngaytit kanya. Ega desang tagaynep. “Aaꞌ,” maat ya, “natantuwan ku na nga tiyaꞌeg it Ampuꞌan i esang anghil ya nga rimibri it aken kat alima ni Herodes baw kat pagꞌiꞌinawaren it mga Judio nga mabetangan ku.” 
ACT.12.12	Egay beken, pagkatantu ya kayti, naꞌaduꞌun kanya it balay ni Maria, nga inaꞌ ni Juan nga esang pangaran it kanya, si Marcos. Duꞌun it iting balay dakel i mga magpamayaꞌ nga natingped ka mamagpanalangin. Ipagpanalangin nira, si Pedro ngayti. 
ACT.12.13	Pagꞌabut ya duꞌun, timniꞌtik kanya duꞌun it liꞌwan nga talaꞌep. Ega naꞌlay, inaduꞌun it esang taraꞌgen nga babay. Ngaran ya, si Rode. Iningkut ya in siyuyti. 
ACT.12.14	Pagkagneg ya it gaꞌmaran ni Pedro, nakilalaan yang lagi. Temed, kat kadakulat sagya ya, ega nangbit kat nakem ya nga abriyen i talaꞌep. Miyalagyu na i nagpaꞌuliꞌ duꞌun it seled ka nanugid it, magtiꞌtik ngayti duꞌut liꞌwan, si Pedro na. 
ACT.12.15	Temed daꞌsira magpamayaꞌ. Pagꞌaaten ga niray babay ngayti, pagꞌengel-engelen. Temed maat yat maseked-seked, “Talagang kanya bayti!”
ACT.12.15	Maamaatan sira, “Barang anghil ya mana.”
ACT.12.16	Paribasay ega paꞌ inabriyan i talaꞌep, sigi-siging tiꞌtik ni Pedro. Aypaꞌ egay beken, inabriyan na nira. Ta, si Pedro nga matuud i duꞌun. Pagkalteg nira, talagang namagkaliluꞌ sirang banar. 
ACT.12.17	Pagkasled ni Pedro, sininyasan ya sirat alima ya nga ega timingeg. Bawnga itiyuturan ya na i muꞌsa, in magꞌuꞌunu ipiyaliꞌwan kanyat Ampuꞌan duꞌut pirisuwan. Pagkatupus, inaat ya sira, “Isugid mi manat ki Santiago
ACT.12.18	Aypaꞌ pagꞌeyag it aldaw, talagang gulu-gulu i mga sundaluꞌ ngayting guwardiya ka in magꞌuꞌunu nakapalagyu si Pedro. 
ACT.12.19	Egay beken, ipiyatulus ni Herodes. Iyan ega nay magkaparagan, inimbistigar yat magayen i mga guwardiya ngayti. Temed it egay magkasugid nira, ipiyagꞌaat ni Herodes nga yay panrigat kanira, pangimatayen.
ACT.12.19	Ega naꞌlay, ginmaring si Herodes ngayti duꞌun it Judea ka may innged ya duꞌun it Cesarea. Nakakaꞌlay kanya duꞌun. 
ACT.12.20	Iyan duꞌun na kanya it Cesarea ngayti, may miyabut nga mga taw nga garing duꞌun it Tiro baw Sidon. Talaluꞌ talagay iseg ni Herodes it duwa ngayting kabanwaan. Aypaꞌ, paribasay duꞌut banwa ni Herodes i pagpanggaringan it kadakulaꞌat pangaꞌen it mga taga Tiro baw Sidon, napagꞌupakatan nira nga paꞌaduꞌut ki Herodes ngayti ka mangut it kaꞌayusan duꞌut kanya. Pagꞌabut nira, iniba-iba niray sarig-sarigan ni Herodes nga magpamaalaꞌ it mga taawan ya. Ngaran ya, si Blasto. Piyatabang na kanyat mga taga Tiro baw Sidon ngaytit mupakat it adiꞌ nga, in mapakay, magkagayen na sira.
ACT.12.21	Pagkaꞌbut it aldaw nga magkaꞌayusan na sira, nagpakay si Herodes it mabakas nga pakayan it adiꞌ baw miyadung duꞌun it araꞌdungan ya kat pagkaꞌadiꞌ ka magdiskursuꞌ. 
ACT.12.22	Pagkatupus it inampang ya ngayti, subuk giyaw-giyaw i kadakel it taw. Maat nira, “Esang diyus na palan i magꞌampang ngaytu, ega naytu taw!” 
ACT.12.23	Ta, biglaꞌ nga inabut si Herodes it egay pasubraꞌ nga eget it sarut, panriga it kanya it esang anghil it Ampuꞌan. Inlud i bilug ya. Ega naꞌlay, miyatay na. Nakabetang kanyat atkayti sabap ega siyabatan yay mga taw ngayting mamagsamba it kanya. Maꞌunu sabatan ya, nasagyaan ya ga nga tiyanggap i pagbantug ngayti nga Ampuꞌang Diyus lamang i dapat nga bantugun.
ACT.12.24	Temed subraꞌ na nga dakulaꞌ i liyapusan it ipagtulduꞌ nga ampang it Ampuꞌang Diyus. Kamatuudan, talagang dimnakel pang banar i mga magpamayaꞌ.
ACT.12.25	Ta, yan natiwas nay ingged ngayti na Bernabe, duwa ni Saulo, duꞌun it Jerusalem
ACT.13.1	Ta, kaꞌuyutan it gurupu it mga magpamayaꞌ nga duꞌun it Antioquia it iting timpu, may mga prupitaꞌ baw manigtulduꞌ. Si Bernabe ngayti i esa, baw si Simeon, nga panaꞌwag it kanya, Niger, si Lucio nga taga Cirene, baw si Manaen nga ipiyasulsug it adiꞌ nga si Herodes, baw si Saulo. 
ACT.13.2	Kaꞌsang mamagsamba sirat Ampuꞌan baw mamagpuwasa, inaat sira kat panakem it Espiritu Santo, “Kayti, ipasiguru mi nat aken si Bernabe baw si Saulo, ka buwaten na nira i ipiyabetang-betang ku nga ipabwat kut kanira.” 
ACT.13.3	Ta, egay beken, ipiyasigi niray pagpuwasa nira ngayti bawnga piyanalanginan nirat pamagtatapalen si Bernabe, duwa ni Saulo. Bawnga piyapanaw na nira.
ACT.13.4	Kat panakem it Espiritu Santo ngayting nagpapanaw it kanira, uꞌnang inaduꞌunan nira, Seleucia. Garing duꞌun, namagpanakay sira nga nagpaꞌaduꞌun it pulaw it Chipre. 
ACT.13.5	Duꞌun i piyadungguꞌan nirat Salamina. Pagꞌabut nira duꞌun, namagpangadal sirat ampang it Ampuꞌang Diyus duꞌun it mga papagsambaan it mga Judio. Si Juan Marcos ngayting piyabayaꞌ nira, katabang na nirat buwaten nira ngayti.
ACT.13.6	Iyan nalekep-lekep na niray pulaw ngayti seked duꞌut sang bali, nakaꞌbut na sira duꞌun it siyudad it Pafos. Duꞌut Pafos ngayti, may esang Judio nga katungkulan nga magpapru-prupitaꞌ. Ngaran ya, si Bar-Jesus. 
ACT.13.7	Kakumbiꞌlid kanyang pirmi it gubirnadur it Chipre nga si Sergio Paulo. Gubirnadur ngayti, mapikir kanyang taw. Binwat ya, piyapaꞌaduꞌun yat kanya na Bernabe, duwa ni Saulo, ka ireg ya gasing makagneg it ampang it Ampuꞌang Diyus. 
ACT.13.8	Temed ta, katungkulan ngayti nga esa nagang pangaran it kanya, si Elimas, talagang pagkuntraꞌen ya na Bernabe ngayti. Dakel-dakel nga ipagsasaw yat gubirnadur ngayti isaꞌun ega kapamayaꞌ. 
ACT.13.9	It atkayti, tiyermek ni Saulo it semyek si Elimas ngayti. Si Saulo ngayti, Pablo gasiꞌ i esa nga ngaran ya. Bawnga miyampang si Pablo kat panakem it Espiritu Santo nga magsasarum duꞌun it kanya. 
ACT.13.10	Maat i inampang ya, “Ikaw ngaytu nga taw, subuk nagpaꞌanak ka nat ki Satanas! Purus pangakal baw kalukuwan i muꞌsang pagbuwaten mu. Maski unung kataldengan, pagkalabanen mu. Unu, ega paꞌ pedkanan muy buwat mu ngayan nga pagpakiꞌambutun muy kamatuudan nga ampang it Ampuꞌang Diyus? 
ACT.13.11	Ta, kayti, ukumanan ya na ikaw. Mableg ka na. Ega matandaꞌan mu i delemen baw aldawun seked it ega paꞌ naꞌbut i ipiyagtirminu it Ampuꞌang Diyus.”
ACT.13.11	Pagkaꞌampang ni Pablo kayti, sakaling diminlem nay panleteg ni Elimas, nga talagang beleg na nga matuud. Yanay nabwat yay kutap-kutap, ka magtulus it dumundun it kanya. 
ACT.13.12	Ta, pagkalteg it gubirnadur it iting kaꞌulugan, piyamayaꞌ ya nga lagi i ipagpangadal na Pablo, ka naliluꞌan ya i keseg it guna it Ampuꞌan ngayting ipagpanulduꞌ nira.
ACT.13.13	Garing duꞌut Pafos, nanakay siꞌ na Pablo ngayti. Piyadungguꞌan nira, duꞌun it Perga nga sakep it Panfilia. Pagꞌabut duꞌun, nagpablag nat kanira si Juan ka miyuliꞌ na duꞌun it Jerusalem. 
ACT.13.14	Temed, na Pablo, garing duꞌut Perga ngayti, nanlangbus siꞌ sira duꞌun it Antioquia, nga iti nga Antioquia, sakep it Pisidia. Ta, pagkaꞌbut it Aldaw it Kapaꞌnaan, siminled sira duꞌun it papagsambaan ka magpakisamba. Pagkasled nira, namagꞌadung na. 
ACT.13.15	May biyasa nga pirang kaꞌurdinan ni Moises bawnga kat mga isiyurat it tagnang mga prupitaꞌ. Pagkatupus kayti, inaat it mga manigpamaalaꞌ it papagsambaan ngayti na Pablo, “Mga sulsug nameng Judio, barang may ipangadal mit imyu. Mapakay nga manulduꞌ kamu it amen.”
ACT.13.16	Aypaꞌ timnindeg si Pablo baw sininyasan yay kadakel nga magꞌangut it pagneg, bawnga miyampang. Maat ya, “Mga kabilug ku nga mga tungtung-inapuꞌ ni Israel baw beken nga may iꞌlam it Ampuꞌang Diyus, pagneg kamu. 
ACT.13.17	Naꞌrutan tami na nga Ampuꞌang Diyus it bangsa tami nga Israel, piniliꞌ yay mga kiyaꞌapuꞌ-apuꞌan ta baw piyadakel ya sira, iyan nagpakibanwa sira duꞌut Egipto, baw inildawan ya sirat dakulang kagayenan. Bawnga, kat keseg it guna ya, ipiyaliꞌwan ya sira kat pagkaꞌuripen nira duꞌun. 
ACT.13.18	Piyabayaꞌ-bayꞌan ya i pakikuntraꞌ nirat kanya it seledat epat nga pulung taꞌun, nga kaꞌlay it panaw nira duꞌun it kapupuyangtan nga rugar. 
ACT.13.19	Bawnga ipiyadaꞌeg ya i pitung kabangsaan nga datiyan nga mga taga Canaan. Baw ipiyasubli ya nat mga kagiyaringanan tami i banwa ngayti. 
ACT.13.20	Kaꞌlay it muꞌsa ngaytu, mga epat nga gatus baw limang pulung taꞌun.
ACT.13.20	Pagkatiꞌen-tiꞌen nira duꞌun it Canaan, ganti-mangganti i mga pagbayaꞌen nira nga pagrumraan it Ampuꞌang Diyus, seked it si Prupitaꞌ Samuel na i pagbayaꞌen nira. 
ACT.13.21	Bawnga namagꞌangut na sirat adiꞌ. Aypaꞌ riyumraan it Ampuꞌang Diyus si Saul nga adiꞌ nira. Amaꞌ ya, si Kis, nga kat kuyunan nga mga tungtung-inapuꞌ ni Benjamin. Kaꞌlay it pagꞌadiꞌ ni Saul, epat nga pulung taꞌun. 
ACT.13.22	Pagꞌiriꞌ it Ampuꞌang Diyus it pagkaꞌadiꞌ ni Saul ngayti, igiyanti ya si David, nga iyan siꞌ i magꞌadiꞌ it kanira. Baw ipiyamatuud ya paꞌ nga magꞌaat, ‘Namuyaan ku nga si David ngaytung anak ni Jesse, magkasagyaan kung banar i adat ya ka magkaꞌuyun talaga it adat ku. Pagsisiguruun ku nga sunudun yay muꞌsang kaꞌirgan ku.’ 
ACT.13.23	Ta, kat pabetang-betang it Ampuꞌang Diyus, garing duꞌut mga tungtung-inapuꞌ ni David ngayti i liniꞌwanan it Manriribri nga isiyanggup ya nga rimibri it aten nga mga tungtung-inapuꞌ ni Israel. Si Jesus na ngaytu i paꞌaaten. 
ACT.13.24	Dedemdemen mi i binwat ni Juan nga magpamawtis. Kanyay miyuꞌna it ki Jesus, ka ipagpanulduꞌ ya duꞌun it mga kabilug yang mga Judio nga, kaꞌilangan, magsinguliꞌ sirang muꞌsa baw indiꞌan i mga kasalaꞌan nira baw pabawtis nga pamatuud it indiꞌan na. 
ACT.13.25	Iyan magkatiwas na ni Juan ngayti i kanyang buwaten, maat ya siꞌ it mga taw, ‘Siyu aku kat tandes mi? Barang, kat pasepsep mi, aku nay Manriribri. Yay matuud, daꞌku baytu kanya. Temed ega maꞌlay, mabut na kanya. Baw talagang kanya, landaw paꞌ it aken. Kamatuudan, maski muꞌbad it seget it talumpaꞌ ya, ega mapakay nga mabwat ku, ka subrang banar i kataꞌasan ya.’
ACT.13.26	Mga kasulsugan nga mga tungtung-inapuꞌ ni Abraham, baw beken nga may iꞌlam it Ampuꞌang Diyus, talagang kita ngaytu i pagpaꞌabutan it itung ampang, magsugid ngaytu it karibriyan. 
ACT.13.27	Sira nga magtataꞌid duꞌut Jerusalem, pati mga pagbayaꞌen nira, ega inabut it pikiran nira nga si Jesus na ngaytuy Manriribri. Maski pagbasaen niray isiyurat it mga prupitaꞌ it kada matingped sira duꞌun it papagsambaan, ega natantuwan nira nga si Jesus naga i pagpapuntuꞌan it ampang ngayti nga pagbasaen. Temed ta, natuman nira talagay magbebtang duꞌun ka inukumanan nira si Jesus ngayti it kamataynen. 
ACT.13.28	Eeꞌ baꞌ, maski egay magkaparagan nira nga kasalaꞌan nga binwat ya, piyagut na nira duꞌut ki Pilato nga imatayen na. 
ACT.13.29	Iyan natuman na niray muꞌsang mga isiyurat it mga prupitaꞌ pasar it kanya, inawaꞌ nay bilug ya duꞌun it riyansangat kanya nga krus baw idiyuꞌun it lelbengan. 
ACT.13.30	Temed, lamang naꞌatnakayti, inggen kanya it Ampuꞌang Diyus it paꞌuliꞌ. 
ACT.13.31	Kamatuudan, seledat pira-pirang aldaw, pirmi kanya nga magpakikita it mga magbaya-bayaꞌ it kanya, sira nga miyayaꞌ it kanya garing duꞌun it Galilea seked duꞌun it Jerusalem. Ta, sira na ngaytu i magpamatuud kat kadakel pasar it kanya. 
ACT.13.32	Ta, kayti, taban namen situt imyu i Magayen ngaytung Baritaꞌ pasar it sanggup it Ampuꞌang Diyus duꞌun it mga kiyaꞌapuꞌ-apuꞌan tami nga mga Judio. 
ACT.13.33	Talagang tiyuman ya na kayti nga timpu, aten na ngaytu, kita nga mga tungtung-inapuꞌ nira. Ka ipiyatindeg ya si Jesus nga Manriribri ta. Ituy pagpapuntuꞌan it isiyurat ngayan duꞌun it pagpangaranan it Mga Awit, nga magꞌaat i ikadwa ya,
ACT.13.33	‘Kayti, ipagpatandaꞌ ku nga Anak kuytu ikaw.
ACT.13.33	Akuy Amaꞌ mu.’
ACT.13.34	May beken nagang mga sanggup nga tiyuman it Ampuꞌang Diyus duꞌun it ki Jesus. Pagꞌaaten nira nga egnen ya si Jesus it paꞌuliꞌ baw, gumaring sikayan, ega na matay paꞌ it sumaꞌup. Ka maat i isiyurat nga ampang ya,
ACT.13.34	‘Iꞌildaw ku nat imyu i mga ega basta-bastang kagayenan nga isiyanggup ku it tagnang adiꞌ nga si David it ega magꞌugad-ugad nga sanggup.’
ACT.13.35	Baw may magsusurat nga beken duꞌun it Mga Awit, nga magꞌaat,
ACT.13.35	‘Ega pataꞌnan mu nga marunut duꞌut lebeng i bilug ku, aku nga magsunud nga pirmi it kaꞌirgan mu.’
ACT.13.36	Egaytu pagpaꞌiguꞌan, si David, ka pagkatuman ya it pangatengdanan ya nga ibinggay it Ampuꞌang Diyus it kanya, natay na kanya. Egay beken, ilimbeng na kanya duꞌut limbengan it mga kagiyaringanan ya baw narunut nay bilug ya. 
ACT.13.37	Temed si Jesus ngaytu nga ipiyatindeg it Ampuꞌang Diyus nga Manriribri ta, ega nga matuud narunut i kanya nga bilug. 
ACT.13.38	Aypaꞌ kaꞌilangan nga matantuwan mi tu, mga kasulsugan, itu nga ipagpanulduꞌ namen it imyu kayti nga, sabap it binwat ni Jesus ngaytu, mapakay nga mapasinsiya i muꞌsang kasalaꞌan mi. 
ACT.13.39	Muꞌsa nga mamayaꞌ baw sumarig it kanya, pasinsiyaen i muꞌsang mga kasalaꞌan nira. Temed egay taw nga maribri kat ukuman it Ampuꞌang Diyus in yay pagsarigan ya, pagsunud yat mga urdin ni Moises, ka pirming kurang i pagsunud ta it mga urdin ngayti. 
ACT.13.40	Aypaꞌ magꞌintur kamu isaꞌun ega malabayan mi i inaat duꞌun it kasuratan it mga prupitaꞌ, 
ACT.13.41	nga magꞌaat,
ACT.13.41	‘Pagnegan mi tu, kamung mga mapiyanibabaꞌ.
ACT.13.41	Talagang maliluꞌan mi i mabut it imyu nga ikaꞌilang mi.
ACT.13.41	Sabap may buwaten ku kat timpu mi nga maski iꞌunu-unu pat tuturan it imyu i buwaten ku ngaytu, ega pakimatuudun mi.’”
ACT.13.42	Pagkatupus it panulduꞌ ngayti, iyan mamagliꞌwan na na Pablo, duwa ni Bernabe, inaat sira nga, in mapakay, ipangadal nira nagat sumaꞌup i iting mga bagay it sunud nga lingguꞌ. 
ACT.13.43	Ta, nagsigꞌuliꞌan nay kadakel. Temed may miyayaꞌ it kana Pablo nga mga Judio baw beken nga taw nga namagseled it pagkaJudio. Aypaꞌ inaat sira na Pablo nga kaꞌilangan teꞌteꞌan nira i nasepsepan nira nga pasar it ildaw ngaytu it Ampuꞌang Diyus.
ACT.13.44	Iyan naꞌbut siꞌ i Aldaw it Kapaꞌnaan, agen-agen it miyuꞌsa i mga taga siyudad ngayti it pakitingped duꞌun it papagsambaan, ka kupagneg it ipagpangadal ngayting ampang it Ampuꞌang Diyus. 
ACT.13.45	Temed mga Judio, pagkamuya nirat dakel na ngayting banar i natingped nga ega Judio, mininggit sirang banar. Aypaꞌ, kada ampangen ni Pablo, pagsariyen nirat batir, uyut i diyampaꞌ.
ACT.13.46	Temed miyampang na Pablo, duwa ni Bernabe, it may pagmaꞌiseg it nakem nira. Maat nira, “Kaꞌilangan nga kamuy uꞌnang makagneg it ipagpangadal namen ngaytung ampang it Ampuꞌang Diyus. Temed, it atkayan nga pagdaꞌgaen mi ga, subuk pagꞌukumanen mi i sadili mi nga, kamu, ega mapakay nga begayan it kaꞌgenan nga egay kaskedan. Aypaꞌ, kayti, ega na kamu i tulduꞌan namen, in daꞌga sira nga ega Judio. 
ACT.13.47	Ka ituy ipagtaꞌeg it amen it Ampuꞌan, nga pagpaꞌiguꞌan it magsusurat ngaytu nga magꞌaat,
ACT.13.47	‘Ipiyatindeg ku ikaw nga bilang tidaw it mga taw nga ega kat bangsa nga Israel.
ACT.13.47	Ka maꞌyagan mu i muꞌsang taw situt sinirungat langit pasar it dalan it karibriyan.’”
ACT.13.48	Ta, pagkagneg it mga taw ngayting ega Judio nga magraragiꞌ duꞌun, simnagya sirang banar. Maamaatan sira, “Subraꞌ talaga nga magayen i ampang ngaytu it Ampuꞌang Diyus!” Kumpur piniliꞌ it Ampuꞌang Diyus nga makanira i kaꞌgenang egay kaskedan, namayaꞌ na sira. 
ACT.13.49	Garing kayti, limingkep nay Magayeng Baritaꞌ pasar it Ampuꞌan duꞌun it muꞌsang banwa ngayti, pati mga katepad nga rugar.
ACT.13.50	Temed, binwat it mga Judio duꞌut Antioquia ngayti, piyaꞌulu-uluwan nira i mga babay nga mga mataꞌas i duguꞌ, nga maski ega Judio temed masiyambaen it Ampuꞌang Diyus. Piyaꞌulu-uluwan nira gasiꞌ i pati mga lalaki nga piyakamataꞌas kat siyudad ngayti, nga kuntraꞌen na Pablo, duwa ni Bernabe. Unupat inimugaw na nira duꞌut kanira ngayting rugar. 
ACT.13.51	Temed, iyan maggagaring na na Pablo, tiyagtag nira i kapu-kapu duꞌun it mga aꞌay nira, nga imandaꞌan it, mga taw duꞌun it Antioquia ngayti nga ega kupamayaꞌ it panulduꞌ nira, ipagpabetang nat Ampuꞌang Diyus nga ega na taawan ya. Bawnga nanlangbus na sira duꞌun it Iconio. 
ACT.13.52	Temed, sira nga nagpakimatuud it panulduꞌ nira baw nagpasakep it Ampuꞌan, dakulaꞌ nang kasagyaan nira baw magsasarum nay Espiritu Santo kat bilug nirang muꞌsa.
ACT.14.1	Pagꞌabut na Pablo, duwa ni Bernabe, duꞌun it Iconio, binwat nira, subung nagat buwat nira ngayti duꞌun it Antioquia, nga siminled sira duꞌun it papagsambaan ka nanulduꞌ. Timindek nga banar i mga ampang nira kat nakem it mga magpagneg, aypaꞌ talagang dakel nga dakel i namayaꞌ, mga Judio baw ega Judio gasiꞌ. 
ACT.14.2	Temed ta, yan mga Judio nga ega kupamayaꞌ, piyaꞌulu-uluwan niray mga ega Judio nga beken, nga isgan na nira i mga namayaꞌ ngayti. 
ACT.14.3	Temed kimnaꞌlay naga na Pablo duꞌun, nga magpangadal it may pagmaꞌiseg it nakem, pasar it Ampuꞌan. Baw pagtabangen sira it Ampuꞌan nga magkabwat sirat mga tandaꞌanan nga kalililuꞌang mga bagay, nga magpamatuud it kamatuudan talagay ipagpanulduꞌ nira ngayti pasar it ildaw it Ampuꞌang Diyus.
ACT.14.4	Ta, nabagiꞌ nay mga taw duꞌun it Iconio ngayti. Sang bagiꞌ, kampiꞌ kat mga apustul nga kana Pablo, sang bagiꞌ duꞌut mga Judio ngayting ega kupamayaꞌ. 
ACT.14.5	Iyan atnakayti, binwat it mga Judio ngayti, pati mga pagbayaꞌen nira baw beken nga mga ega Judio, nagꞌupa-upakaten sirang pakuriꞌan nat egay sanguꞌ i duwa ngayting apustul baw buntalan paꞌ sira it batu. 
ACT.14.6	Temed naringid-ringidan na Pablo i piyamagꞌupakatan ngayti. Egay beken, namagliꞌid sira, naꞌaduꞌun it Listra baw Derbe, mga siyudad nga sakep it Licaonia. Pati mga rugar nga duꞌun it linibut, naꞌbut nira gasiꞌ, 
ACT.14.7	ka ipagpangadal nira siꞌ duꞌun i Magayen ngayting Baritaꞌ pasar it ki Jesus.
ACT.14.8	Duꞌun it Listra may esang taw nga pilay. Buwat yat kanya, magꞌaꞌdung na lamang, ka ega magkapanaw. Sekad ya i pilay ya ngayti. 
ACT.14.9	Iyan magpangadal na si Pablo duꞌun, magpagneg i iting taw. Pagkalteg ni Pablo, namuyaan ya nga may pamayaꞌ it pilay ngayti nga mapagayen. Aypaꞌ tiyermek yat semyek, 
ACT.14.10	baw diyadakulaꞌ yang ampang nga magꞌaat, “Sigi! Timindeg ka na!” Egay beken, nagpatiꞌdak nay taw ngayti, dayun it nakapanaw na.
ACT.14.11	Pagkalteg it kadakel it binwat ngayti ni Pablo, namagpanggaꞌmaran sira kat sadili nirang ampang, nga ampang it Licaonia. Maamaatan sira, “Bilaꞌ, may mga diyus na nga nagbalyung taw ngaytu nga limnampud na situt aten!” 
ACT.14.12	Bawnga piyangaranan nira it Zeus si Bernabe, baw si Pablo, Hermes, sabap kanya i magpangadal nga pirmi. 
ACT.14.13	Duꞌun it liꞌwan it siyudad ngayti may papagsambaan it pagbeteꞌ-beteꞌen nira nga diyus nga si Zeus. Ta, binwat it sasirduti nira duꞌun, namisiꞌ it mga bakaꞌ nga tudu nga piyabaliꞌgan yat mga bura-burak nga binwat, baw tiyaban ya duꞌun it puwirtaꞌan it siyudad. Pagpikiren ya, tabanen yay kadakel it sumamba it kana Bernabe, duwa ni Pablo. Isalisi yay mga bakaꞌ ngayti ka buwateng pasalamat.
ACT.14.14	Temed, iyan natanda-tandaꞌan
ACT.14.15	“Kadakel mi, beteꞌ, ega buwaten mi tu. Ka kami, kasubung mi nagang taw. Ipagpaꞌrut namen ngaytut imyu nga kaꞌilangan indiꞌan mi nay mga pamagsambaen mi ngayan nga egay kamatuudan, ka ega yay mapulus. Kaꞌilangan nga pasakep kamu nat Ampuꞌang Diyus nga talagang egen, kanya nga gimnuna it langit baw lugtaꞌ baw dagat, pati muꞌsang paryaman nira. 
ACT.14.16	Iyan tagnaꞌ paꞌ nga ega pay miyabut nga Magayen ngaytung Baritaꞌ, subuk piyabaya-bayaꞌan it Ampuꞌang Diyus i katataawan nga ega Judio, nga sumamba it in unuy kusambaen nira. 
ACT.14.17	Temed maski atkayan, pirming pagbegayan ya kita it mga imandaꞌan it kanya i matuud nga Ampuꞌang Diyus. Kamatuudan, pirmi nga pagꞌildawan yat ipagkagayen it muꞌsang taw. Daꞌga baꞌ ipagbegay yay uran nga magpakseg it mga luwak ta, isaꞌun magbastanti i pangaꞌen baw isaꞌun magmasagya i nakem ta?”
ACT.14.18	Lamang ipiyaꞌyag na Pablo i muꞌsa kat inampang nira ngayti, temed talagang nakuriꞌ-kuriꞌan sirat maar it mga taw ngayting kusamba it kanira nga may ipagsamba nga panalisi. Temed, iyan naꞌlay nat kasasabat, napaaran naga sira.
ACT.14.19	Bawnga may miyabut duꞌun it Listra nga mga Judio, nga gimnaring duꞌun it Antioquia baw Iconio. Unupat piyaꞌulu-uluwan nira i kadakel it taw duꞌut Listra ngayti nga buntalan nira it batu si Pablo. Pagkabuntal, pagguguyudun nirang tiyaban duꞌut liꞌwan it siyudad ka, tanud nira, patay na. 
ACT.14.20	Temed ega. Pagkagaring it mga namagbuntal ngayti, iyan magtitindeg nay mga magpamayaꞌ duꞌut linibut ya, nagbangun kanya ka nakatanud siꞌ. Paggayen it ginawa ya, namagpaꞌuliꞌ sira duꞌun it siyudad. Pagꞌeyag it aldaw napanaw siꞌ sira ni Bernabe, limnangbus duꞌun it Derbe.
ACT.14.21	Duꞌun siꞌ it Derbe ngayti, ipiyangadal niray Magayeng Baritaꞌ baw dakel i namayaꞌ it Ampuꞌan. Bawnga, buwat na Pablo, duwa ni Bernabe, namagpaꞌuliꞌ siꞌ sira duꞌun it Listra, bawnga duꞌun it Iconio, bawnga duꞌun it Antioquia ngayting sakep it Pisidia. 
ACT.14.22	Duꞌut kada rugar ngayti, pagpaksegen nira i nakem it mga magpamayaꞌ baw ipagbenge-bengel nirat kanira nga, sana, teꞌteꞌan i pamayaꞌ nirat Ampuꞌan maski pakuriꞌan. “Ka simpri,” maat nira, “kaꞌilangan, dakel i malabayan ta nga kakuriꞌan parabir mabut tami duꞌun it kaꞌadiꞌan it Ampuꞌang Diyus nga duꞌun it langit.” 
ACT.14.23	Baw beken nga buwat nira, kada piyaꞌuliꞌan nira nga rugar, nagpatindeg sirat mga manigpamaalaꞌ it mga magpamayaꞌ. In mapiliꞌ na, mamagpuwasa baw mamagpanalangin sira, ka ipagꞌintergaꞌ i mga napiliꞌ ngayti duꞌun it Ampuꞌan nga piyamayaꞌ nira.
ACT.14.24	Pagkatiwas it muꞌsa ngayti, tiyananan na niray Pisidia baw nagpaꞌuliꞌ duꞌun it Panfilia. 
ACT.14.25	Duꞌut Panfilia ngayti, naꞌbut nira siꞌ i siyudad it Perga baw ipiyangadal nira duꞌun i ampang it Ampuꞌang Diyus. Garing duꞌun nanlampud na sira duꞌun it Atalia nga duꞌun it dagat. 
ACT.14.26	Duꞌun i giyaringan nirat namagpanakay nga muliꞌ siꞌ duꞌun it Antioquia ngayting sakep it Siria. Duꞌun it Antioquia ngayti i piyanalanginan it kanira it mga magpamayaꞌ nga ipagꞌintergaꞌ sira duꞌun it Ampuꞌan, nga ildawan yay panaw nira ngayti. Ta kayti, natiwas na niray ipiyabwat ngaytit kanira. 
ACT.14.27	Aypaꞌ pagꞌabut duꞌun, tiningped niray mga magpamayaꞌ baw itiyuturan it kanira i muꞌsang mga bagay nga binwat it Ampuꞌang Diyus duꞌun it piyanawan nira, baw in magꞌuꞌunu piyarugaran ya nay mga taw nga ega Judio nga mamayaꞌ it ki Jesus. 
ACT.14.28	Garing it nakaꞌuliꞌ ngayti na Pablo duꞌut Antioquia, naꞌlay siꞌ sira nga kaꞌiba-iba it mga magpamayaꞌ duꞌun.
ACT.15.1	Ta, yan duꞌun na ngayti sirat Antioquia may miyabut nga mga taw nga garing duꞌut Judea. Pagꞌabut nira, namagpapuꞌun sirat manulduꞌ it mga ega Judio nga magꞌaat, “Mga kasulsugan, in magpuyrat paturiꞌ, nga yay inaat duꞌut mga urdin ni Moises, daꞌkamu maribri.” 
ACT.15.2	Pagkagneg na Pablo, duwa ni Bernabe, talagang nagpakidaꞌeg sirat ipagpanulduꞌ ngayti. Ega basta-bastay pagtubag-tubagan nira. Aypaꞌ, iyan atnakayti, napikir it mga magpamayaꞌ duꞌun it Antioquia ngayti nga papanawun na Pablo, duwa ni Bernabe, sang siraan it beken nga magpamayaꞌ nga taga duꞌun, nga paꞌaduꞌun it Jerusalem, ka pisiꞌen i kaꞌayusan it iting bagay duꞌun it mga apustul baw mga magpamaalaꞌ duꞌun. 
ACT.15.3	Egay beken, namagpanaw na na Pablo ngayti. Ipiyagꞌuruꞌ naga sira it beken nga mga magpamayaꞌ. Ta, kada rugar nga magkapsagan it panaw nira, nga sakep it Fenicia baw Samaria, pagtuturanan na Pablo i mga magpamayaꞌ duꞌun it in magꞌuꞌunu dakel nang taw nga ega Judio i namagpamayaꞌ it Ampuꞌan. Yaba-yabasay kagneg nga mga magpamayaꞌ, mamagkasagya sira.
ACT.15.4	Pagꞌabut nira duꞌun it Jerusalem, masagyang timnanggap it kanira i kadakel it mga magpamayaꞌ, pati mga apustul baw mga magpamaalaꞌ. Itiyuturan na Pablo i muꞌsang binwat it Ampuꞌang Diyus duꞌun it tiyaꞌgan yat kanira nga mga banwa. 
ACT.15.5	Temed, pagkagneg it beken nga kaꞌuyutan it mga Pariseo nga namayaꞌ nat Ampuꞌan, maat nira, “Maski namayaꞌ na i mga taw ngayting ega Judio, kaꞌilangan, turiꞌan naga baw iꞌaat it kanira nga sunudun niray mga urdin ni Moises.”
ACT.15.6	Aypaꞌ namagtiringpeden i mga apustul baw mga magpamaalaꞌ ka rundingen nira i sabap it iting bagay. 
ACT.15.7	Iyan naꞌlay na sirat pagtubag-tubagen, timnindeg si Pedro baw miyampang. Maat ya, “Mga kasulsugan, magkaꞌrutan mi nga akuy piniliꞌ it Ampuꞌang Diyus situt aten it tagnaꞌ, nga garing kat baꞌbaꞌ ku, magnegan it mga taw nga ega Judio i Magayeng Baritaꞌ isaꞌun kapamayaꞌ gasiꞌ sira. 
ACT.15.8	Pagkagneg nira, namagpamayaꞌ. Paribasay namuyaan it Ampuꞌang Diyus nga matuud i pamayaꞌ nira ngayti, ka magkaꞌrutan yay kat nakem it muꞌsang taw, piyapasaruman ya sira it Espiritu Santo, subung nagat binwat yat aten. Duꞌun ipiyalteg yat kadakel nga tiyanggap ya na sira ngayti. 
ACT.15.9	Iti na ngayti i esang kamatuudan nga kitang mga Judio baw sira nga ega Judio, nagsuru-surubungun na i leteg it Ampuꞌang Diyus. Ka sabap it pamayaꞌ baw pagsarig nirat ki Jesus, biyaꞌgu ya na i adat nira baw ipiyasinsiya nay kasalaꞌan nira. 
ACT.15.10	Ta, it atkayti na, unuka pasubraꞌan mi paꞌ i Ampuꞌang Diyus, adimaat kamaliꞌ i pabetang ya ngaytut kanira? Ka ireg mi nga pabeꞌgatan it mga urdin i mga magpamayaꞌ ngaytung ega Judio. Daꞌga baꞌ, maski kita ngaytung mga Judio, pati mga kagiyaringanan tami, egay nakasunud it mga urdin ngaytu it pagsunud nga kaꞌustuꞌan. 
ACT.15.11	In daꞌga, pagsisiguruun tami nga kat ildaw it Ampuꞌan nga si Jesus, maribri tami sabap it pamayaꞌ baw pagsarig tat kanya. Ta, sira, atkayan naga.”
ACT.15.12	Kat iting mga inampang ni Pedro subuk piyamagtiꞌpekan i kadakel ngayti. Piyagnegan nira nay muꞌsang pagtuturanen na Bernabe, duwa ni Pablo, pasar it mga tandaꞌanan nga kalililuꞌang mga bagay nga binwat it Ampuꞌang Diyus kat alima nira duꞌun it mga banwa it mga taw nga ega Judio nga piyanawan nira.
ACT.15.13	Pagkatupus it tuturan nira ngayti, si Santiago siꞌ i miyampang, nga magꞌaat, “Mga kasulsugan, pagnegan mi aku. 
ACT.15.14	Nagnegan ta nay tuturan ngayan ni Simon Pedro, nga in magꞌuꞌunu nagpapuꞌun nay Ampuꞌang Diyus it papamayaꞌnen ya i mga taw nga ega Judio isaꞌun, duꞌun it kanira gasiꞌ, may makaꞌuyut it mga taawan ya. 
ACT.15.15	Ituꞌun ngaytu, magpanunsun naga kat mga isiyurat it mga prupitaꞌ it tagnaꞌ nga magꞌaat,
ACT.15.16	‘“Mabut i aldaw nga paꞌuliꞌ aku”, maat it Ampuꞌang Diyus, “ka ipatindeg ku siꞌ i kaꞌadiꞌan ni David, nga kayti subung nat kumbuꞌ nga naranggaꞌ.
ACT.15.16	Eeꞌ baꞌ, ayusun ku i muꞌsang ranggaꞌ ya, ka talagang ipatindeg ku siꞌ.
ACT.15.17	Buwaten kuy atkaytu isaꞌun, kat muꞌsang bangsat taw nga ega Judio, tumulus nat aken i kumpur ipiyasiguru ku nga taawan ku.”’
ACT.15.18	Ituy mga inampang it Ampuꞌang Diyus nga magtuman it muꞌsa ngaytung mga bagay nga ipiyabetang-betang ya nga mabut, garing paꞌ it tagnaꞌ.
ACT.15.19	Aypaꞌ, kayti, ukuman ku sikayan, ega buwaten tami nga sasawun i mga magpamayaꞌ nat Ampuꞌang Diyus nga ega Judio. 
ACT.15.20	In daꞌga, yay magayen, patabanan tami sirat surat. Itu lamang nga bagay i ibtang ta duꞌun, nga ega kumaꞌen sirat karniꞌ nga giyamit it beken kat pagsamba nirat kanirang pagbete-beteꞌen nga diyus, ega gasiꞌ kumaꞌen it duguꞌ u karniꞌ nga ega piyadguꞌ, baw beken, liꞌyan nira i muꞌsang kalasit pamakun kat ega asawa nira. 
ACT.15.21	Magayen in sunudun nira i mga pagꞌaaten tami ngaytu isaꞌun ega masasaw i pikiran it kasulsugan nirang mga Judio nga namayaꞌ na. Ka, itung mga bagay, egaytu madaliꞌ maꞌiriꞌ kat pikiran nira. Ka garing pat tagnaꞌ seked kayti ngaytu, kada Aldaw it Kapaꞌnaan, duꞌut muꞌsang mga lansangan nira, pagbasaen baw ipagpanulduꞌ duꞌun it mga papagsambaan i mga urdin ni Moises.”
ACT.15.22	Ta, napakay sirang muꞌsa it iting inampang ni Santiago. Bawnga napikir nirang muꞌsa, mga apustul, beken nga mga magpamaalaꞌ baw kapuꞌsaan nga magpamayaꞌ nga natiꞌmes duꞌun, nga miliꞌ it duwang kataawan nga ipabayaꞌ nirat kana Pablo, duwa ni Bernabe, duꞌun it Antioquia. Mapiliꞌ nira, si Silas baw si Judas nga esa nagang pangaran it kanya, si Barsabas. Sira ngayting duwa, kaꞌuyutat mga pagbayaꞌen it mga magpamayaꞌ duꞌun. 
ACT.15.23	Magꞌaat i isiyurat nira nga ipiyataban it napanaw ngayti,
ACT.15.23	“Mga sulsug kat pamayaꞌ nga ega Judio asat Antioquia baw beken nga mga rugar nga sakep it Siria baw Cilicia, wayan i surat namen. Kami nga mga apustul baw mga magpamaalaꞌ it mga magpamayaꞌ sinit Jerusalem, magkumusta it imyu asan.
ACT.15.24	Nagpataban kamit surat ka nabaritaꞌan namen nga may mga taw nga gimnaring sinit amen nga magpanggulu it imyu ka paglibegen nira i pikiran mi kat panulduꞌ nira. Kaꞌilangan mi nga maꞌrutan nga ega taꞌeg namen it kanira i buwat nira ngayang atkayan. 
ACT.15.25	Aypaꞌ piyagꞌunyunan nameng muꞌsa nga miliꞌ it duwang kataawan nga papanawun asat imyu, nga ipabayaꞌ it pagmaꞌalen tami nga si Bernabe baw si Pablo. 
ACT.15.26	Talagang kana Bernabe ngaytu, magpipirinda i ginawa nira kat pagsirbi it Ampuꞌan tami nga si Jesu-Cristo. 
ACT.15.27	Ta, si Judas baw si Silas i napiliꞌ namen nga maꞌasat imyu. Aypaꞌ ega lamang mabasa mi situt surat ngaytu i pagꞌaaten namet imyu, in daꞌga ipaꞌyag nira gasiꞌ i muꞌsa.
ACT.15.28	Ta, kat panakem it Espiritu Santo, napikir namen nga ega masyadung pabeꞌgatan kamu. Temed itung mga bagay, pagpikiren namen nga kaꞌilangan talaga nga sunudun mi. 
ACT.15.29	Ayaw kamut kaꞌen it isiyalisi nga giyamit it beken kat pagsamba nirat kanirang pagbete-beteꞌen nga diyus, ega gasiꞌ kumaꞌen it duguꞌ u karniꞌ nga ega piyadguꞌ, baw beken, liꞌyan mi i muꞌsang kalasit pamakun kat ega asawa mi. In sunudun mi i pagꞌaaten namen ngaytu, ta, magayen.
ACT.15.29	Seked na lamang sikaytu.”
ACT.15.30	Ta, piyapanaw na nira na Pablo ngayti. Pagꞌabut nira duꞌun it Antioquia, tiningped nira i mga magpamayaꞌ bawnga ipiyakawaꞌ i surat. 
ACT.15.31	Pagkabasa it mga magpamayaꞌ ngayti, namagkasagya sira it magbebtang ngayti duꞌun nga panulduꞌ it kanira. 
ACT.15.32	Si Judas baw si Silas, paribasay mga prupitaꞌ sira gasiꞌ, dakel gasing mga bagay i ipiyanulduꞌ nirat mga magpamayaꞌ ngayti duꞌun, isaꞌun magmapaꞌgen i pamayaꞌ nira. 
ACT.15.33	Nagpakaꞌla-kaꞌlay i mga taga Jerusalem ngayti duꞌun it Antioquia, bawnga namagꞌuliꞌ na duꞌun it mga namagtaꞌeg ngaytit kanira. Pamaggaring nira, piyabalunan sirat mga taga Antioquia ngayti it ampang nga sana makaꞌbut sira it egay kaꞌunuꞌan baw masasagyay nakem. 
ACT.15.34	Temed si Silas ngayti, nagpatuduꞌ kanya duꞌun it Antioquia. 
ACT.15.35	Na Pablo, duwa ni Bernabe, nagtinir sirat naꞌlay duꞌun it Antioquia, nga sigi sing pangadal nira it ampang it Ampuꞌan. Dakel gasiꞌ i kaꞌibaan nira nga magpangadal duꞌun.
ACT.15.36	Pagtaꞌlib it pirang bulan, inaat ni Pablo si Bernabe, “Magayen siguru, paꞌuliꞌan ta naga i mga sulsug ta kat pamayaꞌ duꞌut muꞌsang mga rugar ngayti nga piyangadalan ta it ampang it Ampuꞌan, isaꞌun maꞌrutan ta in maꞌunuy kabetangan nira.”
ACT.15.37	Maat i tubag ni Bernabe, “Ta, eeꞌ. Magayen i pagpikiren mu ngayan. Baw, kat aken lamang, magayen gasiꞌ in pabayaꞌen ta si Juan Marcos.”
ACT.15.38	Temed, si Pablo, ega napakay kanya nga pabayaꞌen nira si Juan Marcos ngayti ka yanayti, iyan duꞌun sirat Panfilia, nagpablag si Juan it kanira. Ega nakateꞌteꞌ it pagbuwaten nira ngayti nga magpanulduꞌ. 
ACT.15.39	Duꞌun kayti talagang daꞌsira magꞌuyun. Egay beken, daꞌsira na nagbayaꞌ i napanaw. Piyabayaꞌ na ni Bernabe si Marcos it simnakay nga naꞌaduꞌun it Chipre. 
ACT.15.40	Ki Pablo, si Silas i piyabayaꞌ yat kanya. Parabir napanaw sira, ipiyagꞌintergaꞌ sirat mga magpamayaꞌ duꞌut Antioquia ngayti nga tarimaen baw ildawan sira it Ampuꞌan kat panawan nira. Bawnga napanaw na sira, 
ACT.15.41	nga nanlekep-lekep it muꞌsang mga rugar nga may magpamayaꞌ nga duꞌun it Siria baw Cilicia, ka pagpapaꞌgenen i pamayaꞌ nira.
ACT.16.1	Garing duꞌut Cilicia sigi pang panaw na Pablo, duwa ni Silas, seked nakaꞌbut siꞌ duꞌun it Derbe bawnga duꞌun it Listra. Duꞌut Listra ngayti may nakitaan nirang esang magpamayaꞌ nga pagpangaranat ki Timoteo. Inaꞌ ya, Judio nga namayaꞌ gasiꞌ it Ampuꞌan. Takaꞌ amaꞌ ya, Griego. 
ACT.16.2	Si Timoteo ngayti, pagdaya-dayawun it mga magpamayaꞌ nga taga Listra, atnaga i taga Iconio. 
ACT.16.3	Ireg ni Pablo nga pabayaꞌen kanya kat panaw nira ngayti, aypaꞌ inupakat ya. Temed parabir napanaw sira, tiyuriꞌan ya kanya isaꞌun ega malibegan it pikiran it mga Judio duꞌun. Ka urut it kadakel nga Griego i amaꞌ ni Timoteo, baw iyan mga Griego, ega kanirang adat i pagturiꞌan. 
ACT.16.4	Ta, kat panaw nira ngayti, kada abutan nirang rugar, ipagsugid nira kat mga magpamayaꞌ duꞌun, isaꞌun masunud nira gasiꞌ, i mga piyagꞌupakatan ngaytit mga apustul baw mga magpamaalaꞌ it mga magpamayaꞌ duꞌun it Jerusalem, nga ipagsasar nirat mga magpamayaꞌ nga ega Judio. 
ACT.16.5	Aypaꞌ nagmapaꞌgen i pamayaꞌ it mga magpamayaꞌ kat muꞌsang rugar nga pagpaꞌaduꞌunan nira baw aldaw-aldaw magkadungagan sira.
ACT.16.6	Nakaꞌaduꞌun i panaw na Pablo ngayti it mga banwa nga pagpangaranat Frigia baw Galacia. Temed it piyanakman sirat Espiritu Santo nga ega mangadal duꞌun it Asia, aypaꞌ ka napanaw na sira ayun duꞌun it Misia. 
ACT.16.7	Pagꞌabut nira duꞌut patuꞌ it Misia ngayti, ireg nira nga lumangbus duꞌun it Bitinia, temed daꞌsira piyalugtan it Espiritu Santo nga piyapasarum duꞌun it kanira ni Jesus. 
ACT.16.8	Aypaꞌ duꞌun nagat sakep it Misia i piyanawan nira seked nakaꞌbut na sira duꞌun it siyudad it Troas.
ACT.16.9	Pagꞌabut nira duꞌun it Troas ngayti, iyan delem na, subung it pagtagaynepen ni Pablo, magleteg kanya it esang taw nga taga Macedonia. Buwat it taw ngayti, magpaꞌildaw nga banar duꞌut ki Pablo, nga magpaꞌa-paꞌaat, “Asi-asi pat imu, in mapakay manlangbus ka duꞌun it Macedonia ka kaꞌilangan nameng banar i tabang mu.” 
ACT.16.10	Ta, duꞌun naꞌrutan namen
ACT.16.11	Pagkaparag it masakayan namen, nanakay kami na. Garing duꞌut Troas, nandiritsu duꞌun it pulaw it Samotracia, bawnga pagꞌeyag nanlangbus duꞌun it Neapolis. 
ACT.16.12	Duꞌun nay liyampudan namen bawnga napanaw kami nat limnangbus duꞌun it Filipos, esang mabantug nga siyudad duꞌut uꞌnang bagiꞌ it prubinsiya it Macedonia. Kadaklan it mga magtataꞌid duꞌun, mga Romano, ka esa nga kulunyaꞌ i Filipos ngayti. Kimnaꞌla-kaꞌlay kami duꞌun.
ACT.16.13	Napakaꞌrutan namen nga may rugar nagang pagpanalanginan duꞌut Filipos ngayti, temed duꞌut tambing it danum nga liꞌwan it siyudad. Aypaꞌ, iyan Aldaw nat Kapaꞌnaan, naꞌaduꞌun kami. Abutan namen, tingped na. Mga babay nga bulun. Ta, nagpakiꞌadung kami na baw tiyulduꞌan namen sira it Magayeng Baritaꞌ.
ACT.16.14	Esang nakagneg it panulduꞌ namen ngayti, babay nga pagpangaranat ki Lydia. Iting babay, manigpaꞌalang it esang piyakamaꞌal nga kalasit abel nga indilibelen. Taga Tiatira kanya temed may balay ya na duꞌun it Filipos ngayti. Masiyambaen kanya it Ampuꞌang Diyus. Bawnga pagkagneg yat panulduꞌ ni Pablo sabap it ki Jesus, inildawan kanya it Ampuꞌan nga nasepsepan yat magayen baw piyamayaꞌ ya. 
ACT.16.15	Pagpamayaꞌ ya, nagpabawtis na, pati sira nga kat seled it pamalay-balay ya. Bawnga inupakat ya kami. Maat ya, “In leteg mit aken, namayaꞌ aku nang matuud it Ampuꞌan, duꞌun kamu na mistar it balay namen.” Sigi nang upakat yat amen, aypaꞌ nagpaꞌugad kami na duꞌun it kanira.
ACT.16.16	May esa sing aldaw nga magpaꞌaduꞌun kami sit pagpanalanginan ngayti, naragpangan namen i esang babay nga uripen nga mamimintuꞌ. Ipagkapintuꞌ ya, pagsasaruman kanya it maraꞌe-raꞌet. Magkapirak talagay mga agalen ya sabap, kada mintuꞌ, may bayad. 
ACT.16.17	Pagkaragpang namen it kanya, dimnasun na kanyat amen, sigi-siging gaꞌuy ya nga magꞌaat, “Itung mga taw, manigsirbi sirat Ampuꞌang Diyus nga Piyakamataꞌas. Ipagtulduꞌ nirat imyu i dalan it karibriyan.” 
ACT.16.18	Ega lamang kaꞌsa i buwat yat atkayti, in daꞌga aldaw-aldaw. Aypaꞌ, iyan naskedan na si Pablo, siyarunga ya baw inaat i maraꞌe-raꞌet ngayti nga magsasarum duꞌun it babay ngayti, “Pagsekaten ta ikaw kat ngaran ni Jesu-Cristo nga limꞌid ka na asat kanya.” Pagkaꞌampang kayti ni Pablo, nagliꞌid nga lagi i maraꞌe-raꞌet ngayti.
ACT.16.19	Ta, yan namuyaan it mga agalen it babay ngayti nga ega na mapirakan nira, diyakep nira si Pablo baw si Silas bawnga riyayak-rayak nira duꞌun it mga punuꞌan it siyudad ngayti. 
ACT.16.20	Bawnga pagkapaꞌadap nirat kana Pablo duꞌun it mga piyakamataꞌas nga punuꞌan, maat nira, “Itung mga taw, mga Judio sira, baw masyadung panggulu nira situt siyudad ta. 
ACT.16.21	Magpanulduꞌ sirat mga kaꞌugaliꞌan nga kuntraꞌ it mga urdin tami nga mga Romano, nga ega mapakay nga tanggapen ta u sunudun.”
ACT.16.22	Pagkagneg it kadaklan it mga taw nga nanramu, talagang namagpangiseg gasiꞌ sirang muꞌsa it kana Pablo. Binwat it mga piyakamataꞌas ngayting mga punuꞌan, ipiyalbas nira it pagrarasiken i pakayan na Pablo bawnga isingkat nga balbagen. 
ACT.16.23	Talagang tiyegelan nirat malbag bawnga pinirisu. Ipiyagbenge-bengel nira it magpamaalaꞌ it pirisuwan nga guwardiyaan yat magayen. 
ACT.16.24	Ta, paribasay atkayti i sekat it kanya, tiyaban ya na na Pablo, duwa ni Silas, duꞌun it seled nga banar it pirisuwan baw piyanglawan ya pay mga aꞌay nira.
ACT.16.25	Iyan maglubu-lubuk nay delem, siging panalangin baw pagkantaꞌ na Pablo nga magbantug sira it Ampuꞌang Diyus. Pagpapagnegan sira it mga pirisung beken. 
ACT.16.26	Bawnga sakaling yimnegyeg it makseg i lugtaꞌ. Egay beken, rimnuyag i muꞌsang pakseg it pirisuwan ngayti, dengat namagkaꞌabri nay mga talaꞌep baw namagkauꞌbad i mga magsesget it kada esa. 
ACT.16.27	Nasulag i magpamaalaꞌ it pirisuwan ngayti. Pagkalteg yat abri nay mga talaꞌep, biyarut yay basiꞌ ya ka mangeget na, ka tanud ya nakapalagyu nay mga pirisu duꞌut seled. 
ACT.16.28	Temed iyan atnakayti, piyataꞌwagan ni Pablo it diyadakulaꞌ ya, nga magꞌaat, “Ayaw kat pangeget ka wayni kami nagang muꞌsa.”
ACT.16.29	Pagkagneg ya kayti, nagpaꞌereg-ereg kanya it paduꞌlung it tidaw. Bawnga magpapalagyuy siminled duꞌut pirisuwan baw nanluud kanya kat adapan na Pablo. Magyeyegyeg kanya it iꞌlam. 
ACT.16.30	Piyabayaꞌ ya na sira duꞌut liꞌwan bawnga miningkut. Maat ya, “Tabing galang it imyu, isugid mi in unuy kaꞌilangan kung buwaten isaꞌun maribri aku.”
ACT.16.31	Tiyubag nga lagi na Pablo i ingkut ya ngayti, nga maat nira, “Mamayaꞌ baw sumarig ka nat Ampuꞌan nga si Jesus. Iyan i ikaribri mu, pati sira nga kat seled it pamalay-balay mu.” 
ACT.16.32	Bawnga langkuy ipiyanulduꞌ nira nay ampang it Ampuꞌang Diyus duꞌun it magpamaalaꞌ ngayti baw muꞌsang kaꞌibaan ya duꞌut balay. 
ACT.16.33	Ta, egay beken nga binwat it magpamaalaꞌ ngayti, tiyaban yang lagi na Pablo duꞌun it may danum ka inugasan yay mga bungad nira. Pagkatiwas, nagpabawtis na kanya, puꞌsa sirang sang kabalayan. 
ACT.16.34	Bawnga piyabayaꞌ na nira na Pablo duꞌut balay ka tiyarakanan na sira. Talagang dakulaꞌ nga banar i kasagyaan nirang muꞌsa sabap it namayaꞌ na ngayti sira it Ampuꞌang Diyus.
ACT.16.35	Pagꞌeyag it aldaw may miyabut nga mga pulis nga tiyaꞌeg it mga piyakamataꞌas nga punuꞌan. Maat nirat magpamaalaꞌ ngaytit pirisuwan, “Ipaliꞌwan mu na i mga taw ngayan.” 
ACT.16.36	Bawnga isiyugid it magpamaalaꞌ i inaat ngayti, nga maat yat kana Pablo, “May tiyaꞌeg it mga piyakamataꞌas nga punuꞌan nga maat nira, paliꞌwanen ku na kamu. Aypaꞌ masagya kamu na nga mapanaw ka ribri kamu na.”
ACT.16.37	Temed maat i tubag ni Pablo it mga tiyaꞌeg ngayti, “Bilaꞌ! Unung sugi-sugid i atkayan it, maski seled kami kat pagkaRomano, biyalbag kami kat muyagan, daꞌkami paꞌ inimbistigar, bawnga pinirisu kami paꞌ? Ta kayti, ireg nirang paliꞌwanen kamit ega urut it kadakel. Talagang daꞌkami magkapakay kayan. Kaꞌilangan, sira nga mga piyakamataꞌas nga punuꞌan i paꞌasitu ka yay paliꞌwan it amen.”
ACT.16.38	Aypaꞌ miyuliꞌ nay mga pulis duꞌun it mga nagtaꞌeg ngaytit kanira, ka itiyuturan niray mga inampang ni Pablo ngayti. Pagkagneg it mga piyakamataꞌas ngayting mga punuꞌan nga palan, seled kat pagkaRomano na Pablo, duwa ni Silas, miniꞌlam sirang banar. 
ACT.16.39	Egay beken, dimnali-daliꞌ sirat maꞌaduꞌun ka miyangut it pasinsiya. Bawnga pagkapaliꞌwan nira, siging upakat nirat kana Pablo nga sana, daꞌsira magtinir duꞌun, limꞌid na. 
ACT.16.40	Ta, pagkaliꞌwan na Pablo duꞌun it pirisuwan, naꞌaduꞌun sirat balay ni Lydia, ka pakikita daꞌan it mga magpamayaꞌ. Tiyuduꞌan sira na Pablo it ampang nga pakseg it pamayaꞌ nira, bawnga pagkatupus it muꞌsang kuꞌampangen nira, namagpanaw na.
ACT.17.1	Garing duꞌun it Filipos ngayti, tiyaꞌliban na Pablo i mga siyudad it Anfipolis baw Apolonia, bawnga nakaꞌbut sira duꞌun it Tesalonica. Duꞌun, may papagsambaan it mga Judio, 
ACT.17.2	aypaꞌ subung nat buwat yat kaꞌlay, siminled si Pablo duꞌun ka nanulduꞌ it mga namagtingped. Tulung kaꞌbut it Aldaw it Kapaꞌnaan, ipagpaꞌyag yat kanira i kaꞌulugan it mga kasuratang ampang it Ampuꞌang Diyus. 
ACT.17.3	Ipiyagpaꞌyag ya i magbebtang duꞌun, nga kaꞌilangan maꞌimatay baw maꞌgen it paꞌuliꞌ i Cristo ngayting Manriribring Adiꞌ nga isiyanggup it Ampuꞌang Diyus. Baw ipiyagꞌaat ya pang beken it kanira, nga maat ya, “Si Jesus na ngaytu nga ipagpangadal kut imyu, kanya na ngaytu i Cristo nga paꞌaaten.” 
ACT.17.4	Pagkagneg nira it panulduꞌ na Pablo, duwa ni Silas, dakel na i namayaꞌ it pagꞌaaten nira ngayti. May namayaꞌ naga nga mga Judio, temed yay dakel nga banar, sira nga maski ega Judio temed masiyambaen naga it Ampuꞌang Diyus. Pati mga babay nga mataꞌas i duguꞌ, dakel gasit kanira i namayaꞌ it ki Jesus.
ACT.17.5	Temed iyan beken nga mga Judio, namagꞌinggit ga. Binwat nira, namagkumbinyu it mga taw nga buwal baw garusan. Iyan dakel na sira, giyulu na niray siyudad ngayti. Inaduꞌun na niray balay ni Jason ka tanud nira duꞌun na Pablo. Yay antap it nakem nira, pisiꞌen sira ka ipaꞌadap duꞌun it kadakel. 
ACT.17.6	Ta it egay naparagan nira nga na Pablo duꞌun, iyan nay riyayak nira, si Jason baw beken nga mga magpamayaꞌ, ka iyan nay tiyaban nira duꞌut mga punuꞌan. Ipaggaꞌu-gaꞌuy na nira nga magꞌaat, “Naꞌbut nay ateng rugar it mga taw ngayting magpanggulu it kada abutun nirang rugar. 
ACT.17.7	Si Jason ngaytu, piyaꞌapyat ya sira duꞌun it balay ya. Yay matuud, sira ngaytung muꞌsa, pagkuntraꞌen niray mga urdin it Impiradur, ka ipagpaliꞌwan nira nga yay matuud nga adiꞌ, si Jesus.” 
ACT.17.8	Talagang namagkaguluy ulu it kadakel ngayti, pati mga punuꞌan, pagkagneg nirat pagꞌaaten ngayti. 
ACT.17.9	Aypaꞌ, binwat it mga punuꞌan ngayti, piyaꞌlug nira na Jason baw mga kaꞌibaan ya it dakulaꞌ nga kantidad, nga iꞌuliꞌ mana basta ega nay buwaten na Pablo nga panggulu nira ngayti. Pagkabgay it ipagpaꞌlug ngayti, bawnga piyaꞌuliꞌ na Jason.
ACT.17.10	Iting delem, piyapanaw nat mga magpamayaꞌ duꞌun it Tesalonica ngayti na Pablo, duwa ni Silas. Piyapaꞌugad na duꞌun it Berea. Pagꞌabut nira duꞌun, namagseled siꞌ duꞌun it papagsambaan it mga Judio ka nanulduꞌ siꞌ. 
ACT.17.11	Talagang magagayen i adat it mga taga Berea, nga magayen pat mga taga Tesalonica. Ka masasagya sirang magpagneg it panulduꞌ ngayti na Pablo, baw aldaw-aldaw talagang pagꞌadalan nirat magayen i mga kasuratang ampang it Ampuꞌang Diyus, in unu, matuud i muꞌsa ngayting pagꞌaaten. 
ACT.17.12	Aypaꞌ dakel sirang mga Judio i namayaꞌ. Mga Griego, atkayan naga. Dakel i mga babay nira nga mataꞌas i duguꞌ nga namayaꞌ baw dakel gasing mga lalaki. 
ACT.17.13	Temed pagkabaritaꞌ it mamagꞌinggit ngayting mga Judio duꞌut Tesalonica nga duꞌun sit Berea i pagpangadalan na Pablo it ampang it Ampuꞌang Diyus, inaduꞌun nira ka guluun siꞌ i kadakel duꞌun, baw paꞌulu-uluwan sira nga mangiseg it kana Pablo. 
ACT.17.14	Ta, it atkayti siꞌ, binwat it mga magpamayaꞌ duꞌut Berea, piyapanaw na nira si Pablo, nga lumampud duꞌun it dagat ka paꞌugad siꞌ duꞌut beken nga rugar. Takaꞌ, na Silas, duwa ni Timoteo, ipiyagtuduꞌ naga ni Pablo duꞌun it Berea. 
ACT.17.15	Mga inupakat nga mangiba it ki Pablo, idiyuꞌlung nira kanya seked duꞌun it Atenas. Pamaggaring nirat muliꞌ, itinggun ya nga tumundug naga na Silas it madaliꞌ.
ACT.17.16	Mintras pagꞌelaten ni Pablo na Silas duꞌun it Atenas ngayti, talagang nagulu i ulu ya, ka naltegan ya nga subuk yanay betang it iting siyudad, mga tiyaw-taw nga ladawan it mga pagbete-beteꞌen nira nga mga diyus. 
ACT.17.17	Aypaꞌ, buwat ya, duꞌun it papagsambaan it mga Judio magpanulduꞌ kanyat mamagtingped duꞌun, nga mga Judio baw beken nga taw nga ega Judio temed masiyambaen sira it Ampuꞌang Diyus. Baw aldaw-aldaw duꞌun kanyat mataawun nga rugar it siyudad, magpanulduꞌ gasiꞌ it mga taw nga magkakitaan ya duꞌun.
ACT.17.18	Temed, ega naꞌlay, biyatir kanya it pirang kataawan nga kaꞌuyutan it mga Epicureo baw mga Estoico. May miyaat nga, “Bilaꞌ! Siyu baytung taw nga magpamatul-batul ngaytut manulduꞌ? Ega bay kasepsep yang sadili. Pagguruun ya lamang duꞌut beken.” Temed maat it beken, “Subuk belag siꞌ nga piyakadiyus i ipagpanulduꞌ ya ngaytu.” Pagꞌaaten niray atkayti ka nagnegan nira i panulduꞌ ni Pablo pasar it ki Jesus baw pagꞌegen ya ngaytit paꞌuliꞌ. 
ACT.17.19	Aypaꞌ ka piyabayaꞌ nira kanya duꞌun it papagtingpedan nira nga pagpangaranat Areopago, nga iti ngayti, papagtingpedan naga it mga piyakamataꞌas nga manigꞌukuman duꞌun it Atenas ngayti. Maat i mga nagpabayaꞌ ngaytit ki Pablo, “Asi-asi pat imu, ireg namen nga maꞌyagan i ipagpanulduꞌ mu ngaytu ka yapay kagneg namen. 
ACT.17.20	Ka talagang kalililuꞌan kat talinga namen i ipagpaliꞌwan mu ngaytu. Aypaꞌ ireg namen nga maꞌrutan i kaꞌulugan ya.” 
ACT.17.21	(Iyan bay adat it mga taw duꞌut Atenas ngayti, datiyan nga taga duꞌun baw mga dayuꞌan, maꞌireg it pagneg baw panuturan it baꞌgung mga bagay. Egay bekeng pagpasasawan nira.)
ACT.17.22	Aypaꞌ timnindeg si Pablo duꞌun it adapan it kadaklan ngayting namagtingped duꞌun it Areopago ngayti baw nagpapuꞌun kanyat mampang. Maat ya, “Mga taga Atenas, talagang magkamuyaan ku nga, kamu situ, masiyambaen nga mga taw. 
ACT.17.23	Ka, iyan magpanaw-panaw aku nga magpanleteg-leteg it mga tiyaw-taw nga pagsambaen mi situ, may napsagan ku nga pagsusuratan it magꞌaat, ‘Pabatuꞌ it diyus nga ega paꞌ kilala tami.’ Ta kayti, yanaytuy ipagpangadal ku ngaytut imyu, itiꞌen ngayting Diyus nga maat pagsambaen mi, lamang ega paꞌ magkakilalaan mi. 
ACT.17.24	Kanya ngaytu nga Ampuꞌang Diyus i gimnuna it langit baw banwa, baw muꞌsang paryaman nira. Baw paribasay kanya i Ampuꞌan nga magbebegbeg it langit baw banwa, ega magtaꞌid kanya duꞌun it papagsambaan nga binwat lamang it taw. 
ACT.17.25	Baw ega gasiꞌ kaꞌilangan ya nga pagsirbiyan it taw, adimaat may maski unung tabang nga pagkaꞌilanganen ya, sabap kanya i magbegay it kaꞌgenan, ginawa baw muꞌsa nga pagkaꞌilanganen it muꞌsang binwat ya. 
ACT.17.26	Baw yay matuud, lamang esa-esay puꞌun ta nga taw, piyadakel ya nay mga bangsa, isaꞌun malkepan it taw i banwa ngaytu nga giyuna ya. Baw kanya nagay nagpabetang-betang it mga timpu baw banwa it kada bangsa ngaytu, nga in kaꞌnuy ipatindeg ya u ipuuꞌ, baw in ari mga seked it mataꞌidan nirang mga rugar. 
ACT.17.27	Binwat ya i atkaytu isaꞌun, muꞌsang taw, tumulus sana it kanya, it maski maat rantap nga tulus, isaꞌun lamang maparagan nira. Ka yay matuud, ega naga alaid kanya kat kada esat aten. 
ACT.17.28	Itu, subung it sambatan it tagnaꞌ nga magꞌaat, ‘Kanya talagay puꞌun it kaꞌgenan baw ginawa tami. Eeꞌ baꞌ, egen tami sabap lamang it pabetang-betang ya.’ Daꞌga basaꞌan, subung nagat ipiyagsugid it beken nga mga mapipikir situt imyu, nga magꞌaat, ‘Kita nga taw, subung it ipiyanganak ya’? 
ACT.17.29	Ta, it kita, subuk ipiyanganak it Ampuꞌang Diyus, dapat nga ega pikiren ta nga subung kanya lamang it tiyaw-taw nga bulawan u pirak nga binwat u batu nga piyarparan. Ka mga ladawan ngaytu, uyun lamang kat kakayaan baw kiyaꞌrutat taw. 
ACT.17.30	Iyan tagnaꞌ paꞌ, subuk piyabaya-bayaꞌan it Ampuꞌang Diyus i mga kamaliꞌ it mga taw nga daꞌgay uru-urut pasar it kanya. Temed kayti, ipagsasar yat muꞌsang katataawan, kat paꞌari-aring rugar, nga magsinguliꞌ na sira baw indiꞌan nay muꞌsang kasalaꞌan nira. 
ACT.17.31	Ka ipiyabetang-betang ya nga lagi i aldaw nga ipangukuman ya it muꞌsang taw kat mga kasalaꞌan nira. May esang taw nga ipiyatindeg ya nga mangukuman, baw mataldeng i pangukuman ya ngaytu. Kamatuudan it kanya i ipiyatindeg it Ampuꞌang Diyus, natay kanya bawnga inggen kanyat Ampuꞌang Diyus it paꞌuliꞌ.”
ACT.17.32	Desang nasangpit ni Pablo i pagꞌegen ngaytit paꞌuliꞌ, mamagsele-selem nay beken nga mamagpagneg it kanya ka magpakiꞌambut. Takaꞌ, iyan beken, maat nira, “Pagnegan namen naga ikaw it sumaꞌup it itung mga bagay.” 
ACT.17.33	Aypaꞌ, iyan atkayti na, liminꞌid si Pablo duꞌun it kadadaklan ngayti. 
ACT.17.34	Temed may beken gasiꞌ nga nagpakikumbiꞌlid nat ki Pablo baw namayaꞌ nat Ampuꞌan. Esat mga namayaꞌ ngayti, si Dionisio nga kaꞌuyutan it mga piyakamataꞌas nga manigꞌukuman duꞌun it Atenas. Esa gasiꞌ, babay nga pagpangaranan it ki Damaris. Baw may beken paꞌ nga kaꞌibaan nira.
ACT.18.1	Garing duꞌun it Atenas ngayti, nagpaꞌugad na si Pablo duꞌun it siyudad it Corinto. 
ACT.18.2	Duꞌun may nakitaan yang esang lalaki nga Judio nga pagpangaranat ki Aquila. Iting taw, duꞌut Ponto i siyakitan ya temed nagpaꞌugad duꞌun it Roma nga puꞌun nga siyudad it Italia. Garing duꞌun, nakapaꞌugad sirat asawa ya nga si Priscilla sabap it urdin nga ipiyalampud it Impiradur nga si Claudio, nga magꞌaat, “Muꞌsang mga Judio duꞌun it Roma, kaꞌilangan limꞌid na.” Aypaꞌ duꞌun na sirat Corinto ngayti ka duꞌun i piyaꞌugadan nira. Ega paꞌ naꞌlay i pagꞌabut nira duꞌun. Pagkakita ni Pablo, nanungbalay kanya duꞌut kanira. 
ACT.18.3	Baw paribasay panulus nira, manigbuwat it ipagbalay nga magkapuru-purun, inupakat ya sira nga in mapakay, duꞌun it kanira i istaran ya ka kanya, magkaꞌrut gasiꞌ muwat it itiꞌen ngayti. Aypaꞌ duꞌun i inistaran ya baw magtabang-tabang nat panulus nira ngayti. 
ACT.18.4	Kada Aldaw it Kapaꞌnaan, magpanulduꞌ kanya duꞌun it papagsambaan it mga Judio, ka ipagpaꞌyag yay Magayeng Baritaꞌ isaꞌun sana, mamayaꞌ gasiꞌ i mga Judio baw Griego nga mamagsamba duꞌun.
ACT.18.5	Bawnga iyan namagꞌabut nay itinggun ya ngayting na Silas, duwa ni Timoteo, nga ipiyagtuduꞌ ya duꞌun it Macedonia, siyarunga ya nang banar i panulduꞌ it ampang it Ampuꞌang Diyus. Ipagpamatuud yat mga Judio duꞌun nga si Jesus talagay Cristo ngayting Manriribring Adiꞌ nga isiyanggup it Ampuꞌang Diyus. 
ACT.18.6	Temed ta, kiyuntraꞌ baw tinibabaꞌ si Pablo it mga Judio ngayti. Aypaꞌ, iyan atnakayti, tiyapruwan ni Pablo i pakayan ya, nga imandaꞌan it subuk pagbibasen ya na sira. Baw miyaat kanya, “Ta, in atkayan, baalaꞌ kamu nat imyu. In maꞌulug kamu kat panriga, daꞌga nayan kasalaꞌan ku, imyu mana. Kayti, mga taw na nga ega Judio i tulduꞌan ku.” 
ACT.18.7	Garing sikayti, ega na duꞌun it papagsambaan ngayti i pagpanulduꞌan ya, in daꞌga duꞌun nat balay it esang taw nga pagpangaranat ki Tito Justo. Ega Judio kanya temed masiyambaen it Ampuꞌang Diyus. Duꞌun nagat tepad it papagsambaan i balay ya. 
ACT.18.8	Esa gasing namayaꞌ it Ampuꞌan, si Crispo. Kanyay magpamaalaꞌ it papagsambaan ngayti. Taban yat namayaꞌ i muꞌsa kat seled it pamalay-balay ya. Dakel na gasing mga taga Corinto ngayti i namayaꞌ. Namagpabawtis na sirang muꞌsa.
ACT.18.9	Kaꞌsang delem, subuk piyatagaynep si Pablo it Ampuꞌan, nga magpaꞌa-paꞌaat it kanya, “Pablo, ayaw kat iꞌlam. Ipasigi mu i panulduꞌ mu situt Corinto. Ayaw kat patalu-talu, 
ACT.18.10	ka ega ku ikaw pabayaꞌan. Pagtatarimaen ku ikaw nga pirmi, isaꞌun egay maski siyu nga kapasipalat imu it pasakit u pakuriꞌ, ka dakel pay papamayaꞌnen kung taw situt itung siyudad.” 
ACT.18.11	Aypaꞌ inabut si Pablo it sang taꞌun baw tengaꞌ duꞌun it Corinto ngayti, siging panulduꞌ yat ampang it Ampuꞌang Diyus.
ACT.18.12	Temed, iyan si Galion na i gubirnadur duꞌun it prubinsiyat Acaya, nga sakep nagat Acaya i Corinto ngayti, nagꞌisun-isunun siꞌ i mga Judio duꞌun nga dakpen nira si Pablo, ka ipaꞌadap duꞌun it ki Galion ngayti nga piyakamataꞌas nga manigꞌukuman. 
ACT.18.13	Ipagpaliꞌwan nira siꞌ duꞌun nga magꞌaat, “Itung taw, ipagpanulduꞌ yay belag nga pagsamba it Ampuꞌang Diyus nga kuntraꞌ it ipiyagꞌurdin.”
ACT.18.14	Desang maat tumubag na si Pablo it pagꞌaaten nira ngayti, inaat na ni Galion i mga namagdakep ngaytit ki Pablo, “In maat yay nasalaꞌan mit kanya, mabeꞌgat nga kapakunan u karaꞌe-raꞌetan, simpri ega mapabaya-bayaꞌan ku, in daꞌga sarungaen kut mukuman. 
ACT.18.15	Takaꞌ, it iyan lamang palan i pagdaꞌe-daꞌegan mi, in siyuy pagpaꞌiguꞌat mga urdin nga siyubli-subli mi, u in unuy ireg sugidet mga ampang nga magbebtang duꞌun, baalaꞌ kamu na. Daꞌkuy aken pabaya-bayaꞌ ka ega ireg kung mangukuman in pasar sikayang mga bagay.” 
ACT.18.16	Bawnga inimugaw ya na sira duꞌun it papangukumanan ngayting balay.
ACT.18.17	Egay beken, piyalingdanan nirat dumakep, si Sosthenes, nga esa gasing magpamaalaꞌ it papagsambaan nira, bawnga siyariyan nat pasakit duꞌun it liꞌwan it papangukumanan ngayti. Temed ega inintindi ni Galion i binwat nira ngayti.
ACT.18.18	Pagkatiwas kayting kubug-kubug, naꞌla-naꞌlay paꞌ si Pablo duꞌun, bawnga namꞌun duꞌun it mga sulsug ya kat pamayaꞌ, ka muliꞌ na duꞌun it Siria. Aypaꞌ napanaw na kanya nga naꞌaduꞌun it Cencrea ka duꞌun i dudungguꞌan it mga barkuꞌ. Miyayaꞌ nat kanya na Aquila, duwa magꞌasawa. Parabir nanakay sirat gimnaring duꞌut Cencrea ngayti, nagpabuꞌlug daꞌan si Pablo nga imandaꞌan it natuman yay esang isiyanggup ya duꞌun it Ampuꞌang Diyus. 
ACT.18.19	Pagkadungguꞌ nira duꞌun it Efeso, naningdal na sira. Si Pablo, naꞌaduꞌun it papagsambaan it mga Judio ka manulduꞌ it kanira. Iyan simnakay siꞌ, nagpatuduꞌ na duꞌun it Efeso na Aquila ngayti. 
ACT.18.20	Ireg it mga Judio ngayti nga pakaꞌla-kaꞌlay duꞌun si Pablo, temed miyangut kanyat pasinsiya ka ega na ireg yang paꞌatrasu. 
ACT.18.21	“Takaꞌ,” maat ya, “in kaꞌirgan it Ampuꞌang Diyus, paꞌuliꞌ aku naga situt imyu.” Pagkaꞌampang ya kayti, namꞌun na ka nanakay siꞌ.
ACT.18.22	Pagkaꞌbut it piyanakayan ni Pablo duꞌun it Cesarea, pagkadungguꞌ, nanlampud na kanya. Dayun-dayun i panaw yat naꞌaduꞌun it Jerusalem ka nagpakikitat mga magpamayaꞌ duꞌun. Bawnga nanlangbus kanya duꞌun it Antioquia. 
ACT.18.23	Lamang duꞌun kayti i pagꞌuliꞌan ya, ega naga nagpakaꞌlay kanya, ka napanaw siꞌ. Inaduꞌun ya siꞌ i mga rugar nga napanulduꞌan ya nga sakep it Galacia baw Frigia. Buwat ya, pagpapaꞌgenan yay pamayaꞌ it muꞌsang mga magpamayaꞌ duꞌun it iting mga banwa.
ACT.18.24	Kat iting timpu, may miyabut duꞌun it Efeso ngayti nga esang Judio nga taga Alejandria, nga pagpangaranat ki Apolos. Mabantug kanya kat pangangampangan. Inadalan yat magayen i mga kasuratan nga ampang it Ampuꞌang Diyus baw talagang makaꞌrut kanya manulduꞌ. 
ACT.18.25	Natulduꞌan na kanya pasar it Ampuꞌan, temed yay seked ya, ipagpanulduꞌ ngayti ni Juan nga magpamawtis it tagnaꞌ, nga magꞌaat, “Singuliꞌan baw indiꞌan mi na i mga kasalaꞌan mi sabap adeꞌdeng na i kaꞌadiꞌan it Ampuꞌang Diyus.” Temed maski iti lamang i naꞌrutan ya pasar it ki Jesus, talagang ipagpanulduꞌ yat pagayen-gayen baw papaꞌres. 
ACT.18.26	Duꞌun it Efeso gasiꞌ ngayting naꞌbut ya, talagang nagmaꞌiseg kanyat panulduꞌ duꞌun it papagsambaan it mga Judio. Takaꞌ, iyan nagnegan na Aquila, duwa magꞌasawa, i panulduꞌ ya ngayti, piyabayaꞌ nira duꞌun it kanira bawnga itiyuldut tumubi-tubi i dalan it karibriyan nga pabetang-betang it Ampuꞌang Diyus, isaꞌun maꞌyagan yang banar i muꞌsa.
ACT.18.27	Iyan kupaꞌugad siꞌ si Apolos duꞌun it Acaya, piyakseg it mga magpamayaꞌ duꞌut Efeso ngayti i nakem ya. Siyuratan nira i mga magpamayaꞌ nga duꞌut kuꞌaduꞌunan ya ngayti nga magꞌaat, istimaren nira kanyat magayen in mabut na duꞌun it kanira. Aypaꞌ napanaw na si Apolos. Iyan duꞌun na kanyat Corinto nga sakep it Acaya, talagang ega basta-bastay tabang yat mga namayaꞌ na, kat ildaw it Ampuꞌang Diyus. 
ACT.18.28	Kamatuudan, kat mata baw talingat kadakel, pagdaꞌgen yay muꞌsang pakibatir it mga Judio ka ipagpamatuud yang banar kat paꞌyag yat mga kasuratang ampang it Ampuꞌang Diyus nga si Jesus nga matuud i Cristo ngayting Manriribring Adiꞌ nga isiyanggup it Ampuꞌang Diyus.
ACT.19.1	Iyan duꞌun nat Corinto si Apolos, si Pablo ngayting naꞌaduꞌun it mga napanulduꞌan ya ngayti nga duꞌun it Galacia baw Frigia, nakaꞌbut siꞌ duꞌun it Efeso. Pagꞌabut ya duꞌun, may nakitaan yang mga magpamayaꞌ. 
ACT.19.2	Iningkut ya sira, “Unu,” maat ya, “pagpamayaꞌ mi, piyasaruman kamu nat Espiritu Santo?”
ACT.19.2	Maat i tubag nira, “Daꞌgay masugid namen. Yapay kagneg namet paꞌaaten ngayang Espiritu Santo.”
ACT.19.3	“Ta, in atkayan,” maat ni Pablo, “unuy nasepsepan mit pagbawtis it imyu? Unuy kaꞌulugan ya?”
ACT.19.3	“Aaꞌ,” maat nira, “iyan i nasepsepan namen, subung it pagꞌaaten ni Juan ngayting magpamawtis it tagnaꞌ.”
ACT.19.4	Tiyubag sira ni Pablo, nga maat ya, “Iyan pagbawtis ni Juan, magsugid it, taw nga magpabawtis, nagsinguliꞌ nat mga kasalaꞌan ya. Temed daꞌga baꞌ ipagpanulduꞌ gasiꞌ ni Juan nga kaꞌilangan mamayaꞌ ta it kanya nga magsusunud it ki Juan ngayti? Paꞌaaten ya ngayti, si Jesus.”
ACT.19.5	Ta, pagkagneg it mga taw ngayti, nagpasaꞌup sira sit pabawtis nga imandaꞌan it magpamayaꞌ na sirat Ampuꞌan nga si Jesus. 
ACT.19.6	Pagkabawtis it kanira, piyanalanginan sira ni Pablo it pamagtatapalen yay ulu nira. Ta, piyasaruman na sirat Espiritu Santo. Kamatuudan, miyampang sirat belag-belag nga ampang nga ega naꞌadalan nira, baw isiyugid nira i ipiyanakem it kanira it Ampuꞌang Diyus. 
ACT.19.7	Kadakel it mga lalaki ngayti, mga sang puluꞌ baw duwa.
ACT.19.8	Garing sikayti, kada maꞌbut i Aldaw it Kapaꞌnaan, magseled si Pablo duꞌun it papagsambaan it mga Judio ka magpanulduꞌ. Seledat tulung bulan, ipagmaꞌiseg yat paꞌyag i pasar it kaꞌadiꞌan it Ampuꞌang Diyus, isaꞌun sana mapapamayaꞌ ya sira. 
ACT.19.9	Temed ta, magpatgas gay beken, ka talagang daꞌsira kupamayaꞌ it panulduꞌ ya. Pagtibabaꞌen paꞌ nira i dalan it karibriyan kat adapan it kadakel. Iyan namuyaan ni Pablo nga atkayti i buwat nira, tiyananan ya sira. Ipiyablag yay mga magpamayaꞌ, ka namagpaꞌugad sira duꞌun it esang dakulang balay nga pagpangadalan it esang taw nga pagpangaranat ki Tirano. Bawnga aldaw-aldaw, sikayti na i pagpanulduꞌan ni Pablo it mga taw. 
ACT.19.10	Binwat yay atkayti it seledat duwang taꞌun. Aypaꞌ, ega lamang mga taga Efeso ngayti i nakagneg it panulduꞌ yat ampang it Ampuꞌang Diyus, in daꞌga kadakel nat mga taw, Judio baw ega Judio, nga duꞌun it prubinsiyat Asia ngayti.
ACT.19.11	Baw talagang ega basta-basta i mga kalililuꞌang bagay nga ipagpabwat it Ampuꞌang Diyus it ki Pablo. 
ACT.19.12	Kamatuudan, basta may nakapadiꞌkit it bilug ya nga lages u pagsambutun nga rambay, nga yanay ipadiꞌkit gasiꞌ duꞌun it mga magsarut, magpedek i sarut nira, u limꞌid i magpapulpug nga maraꞌe-raꞌet.
ACT.19.13	Kat iting timpu, may miyabut duꞌut Efeso ngayti nga mga magleꞌag-leꞌag nga mga Judio. Buwat it iting mga taw, mamagꞌimugaw it mga maraꞌe-raꞌet. Pagkamuya nira nga ngaran it Ampuꞌan nga si Jesus i pagsangpiten ni Pablo in magꞌimugaw kanyat maraꞌe-raꞌet, napikir nira nga guruun. Aypaꞌ, kaꞌsang magꞌimugaw siꞌ sira, maat nira, “Pagꞌaaten namen ikaw nga maraꞌe-raꞌet, kat ngaran ni Jesus nga ipagpangadal ni Pablo, limꞌid ka!” 
ACT.19.14	Mga mamagꞌimugaw ngayti, pitu sirang kataawan, namagsulsu-sulsugun. Amaꞌ nira, esang pagbayaꞌen it sasirduti, ngaran ya, si Esceva.
ACT.19.15	Takaꞌ, tiyubag ga sirat maraꞌe-raꞌet ngayti, nga magꞌaat, “Bilaꞌ! Pagkilalaen ku bayan si Jesus, baw si Pablo, magkakilalaan ku gasiꞌ. Temed in kamu, ega kilala ku in siyu may siyu kamu!” 
ACT.19.16	Unupat riyusuban nat taw ngayting magpulpug i pitu ngayting kataawan baw siyariyan ya nat pasakit. Egay nabwat nira, piyamagdaꞌeg. Daꞌsira nakaꞌintur i nanliꞌwan duꞌut balay ngayti. Namagkalelbasan baw namagkabungad-bungadan paꞌ.
ACT.19.17	Nabaritaꞌan it muꞌsang mga taga Efeso ngayti, Judio baw ega Judio, i iti ngayti. Aypaꞌ ka kadakel nira duꞌun, namagꞌiꞌlam na, baw subrang nabantug i ngaran it Ampuꞌan nga si Jesus duꞌun. 
ACT.19.18	Garing duꞌun kayti, dakel i mga magpamayaꞌ nga subuk nasulag. Aypaꞌ ipiyalbaw nira baw sininguliꞌan i mga kasalaꞌan nira duꞌun it adapan it kadakel. 
ACT.19.19	Dakel sira nga, lamang namayaꞌ na sirat Ampuꞌan, may pagsarigan nira pang beken, nga subuk mutyaꞌ, duwaꞌa, baw beken pang kiyaꞌrutan. Ta, egay beken, mga kasuratan nga pamagsusuratan it kaꞌrut nira ngayti, ipiyagparada nira nang muꞌsa, bawnga siyuriban kat matat kadakel. May kimnatu-katu it regat muꞌsa ngayting mga kasuratan, nagkantidad it subrat limang pulung ribu. 
ACT.19.20	Ta gimnaring sikayti, subraꞌ na nga dakulaꞌ i liyapusan it ipagpanulduꞌ nga ampang it Ampuꞌang Diyus baw dimnakel pang banar i mga magpamayaꞌ.
ACT.19.21	Ta, napikir siꞌ ni Pablo nga mapanaw, nga paꞌaduꞌun sit Macedonia baw Acaya, bawnga lumangbus duꞌun it Jerusalem. Maat ya, “Pagkapangigaꞌ ku duꞌun it Jerusalem, kaꞌilangan nga paꞌaduꞌun aku nat Roma.” 
ACT.19.22	Pagkapikir ya kayti, piyauꞌna ya na duꞌun it Macedonia i duwang katabang ya nga si Timoteo baw si Erasto. Kanya, nagpatuduꞌ paꞌ duꞌun it prubinsiya ngaytit Asia.
ACT.19.23	Temed, kat iting timpu, timnindeg i ega basta-bastang kaguluwan sabap it dalan nga ipagpanulduꞌ ni Pablo. 
ACT.19.24	Yay nagpapuꞌun-puꞌun, si Demetrio. Kanyay esang mananalsal, nga dakel i taawan ya nga mananalsal naga, nga manigbuwat it dedekeyeng ladawan it papagsambaan nga duꞌun it Efeso it pagbete-beteꞌen nga diyus nira nga si Diana. Mga ladawan ngayti, pirak i binwat, baw talagang magkapirakan nira i iti nga panulus. 
ACT.19.25	Binwat ni Demetrio ngayti, tiningped yay mga taawan ya baw beken nga iti nagay kanirang panulus. Pagkatingped, maat ya, “Mga kaꞌibaan kung mananalsal, urut tami nga muꞌsa nga itu nang panulus i ikinseg ta. 
ACT.19.26	Temed, kayti, magkamuyaan baw magkabaritaꞌan mi na in unu may unu i pagbuwaten it taw ngaytung pagpangaranat ki Pablo. Pagꞌaaten ya nga ega talagay kakapulusan it pagsamba tamit mga diyus nga binwat it taw. Dakel na talagay napapamayaꞌ ya baw nakumbinyu ya, it ega lamang situt Efeso ngaytu, in daꞌga agen-agen it lemkep naytut muꞌsang Asia. 
ACT.19.27	Aypaꞌ, in pataꞌnan ta na lamang, ega maꞌlay, ega lamang panulus ta ngaytuy rumaꞌway kat matat kadakel, in daꞌga pati papagsambaan it mabantug nga diyus ta nga si Diana, magbaraꞌ nang egay kakapulusan. Ta liꞌwan ya, matibabaꞌ na i kabantugan ya, kanya nga pagsambaen it muꞌsang taw, ega lamang situt prubinsiyat Asia ngaytu, in daꞌga, kat muꞌsang banwa situt sinirungat langit.”
ACT.19.28	Pagkagneg nira, kulput na sirat iseg. Ipaggaꞌu-gaꞌuy na nira, nga magꞌaat, “Mabantug si Diana nga pagsambaen tami nga mga taga Efeso!” 
ACT.19.29	Unupat nagulu nay sang kasiyudadan. Egay beken, miyuꞌsa na sirat dimnaliꞌ duꞌun it papagtingpedan nira nga rugar. Pagrarayaken it beken i duwang kataawan nga kaꞌibaan ni Pablo, nga si Gayo baw si Aristarco nga taga Macedonia. 
ACT.19.30	Pagkaꞌrut ni Pablo, ireg ya sana nga adapen yay kadakel ngayti, takaꞌ siyabatan kanyat mga magpamayaꞌ. 
ACT.19.31	Baw ega lamang sira, in daꞌga may pira nga mga punuꞌan it prubinsiyat Asia ngayti nga, paribasay magayen i pakiꞌiba-iba nirat ki Pablo, simnabat gasiꞌ. May tiyaꞌeg nira nga paꞌaduꞌut kanya nga ipagbenge-bengel nga ega iduꞌlung i ginawa ya duꞌun it kaguluwan ngayti.
ACT.19.32	Ta, mga taw ngayti duꞌun it papagtingpedan nga rugar, daꞌna magkaꞌru-kaꞌrutay tingeg-tingeg nira ka namelag-belagen it ipamaggaꞌuy. Kadaklan nira, ega magkaꞌrutan niray puꞌun-sabap, magpabaya-bayaꞌ na lamang it gumaꞌuy. 
ACT.19.33	Iyan atnakayti, miniꞌlam i mga Judio duꞌun. Aypaꞌ, binwat nira, piyapatindeg nira i esang kabilug nira, nga si Alejandro, duꞌut tengat kadakel ngayti isaꞌun ipatantu it kanira nga ega mga Judio i pagpanggaringan it iting kaguluwan. Pagkatindeg ni Alejandro, sininyasan yay kadakel ngaytit alima ya nga ega na timingeg ka kuꞌampang kanya. 
ACT.19.34	Temed it kilala nira na nga Judio naga kanya, maꞌunu pagneg sira, isan yan inggetan nira nay ipaggaꞌuy nira ngayti nga magꞌaat, “Subrang mabantug si Diana nga pagsambaen tami nga mga taga Efeso!” Yanayti i pagsaꞌu-saꞌupun nirat seledat duwang uras.
ACT.19.35	Apa-apasan masabatan sirat sikritaryu it siyudad ngayti. Iyan namagpasabat na, maat yat kanira, “Mga kabanwa kung taga Efeso, siyung taw i ega magkaꞌrut nga situt Efeso ngaytu i puꞌun it pagsamba it mabantug nga diyus nga si Diana, ka sikaytung siyudad i pagtitindegat papagsambaan it kanya, baw sikaytu gasiꞌ i naꞌlugan it ega basta-bastang batu nga ladawan ya nga garing duꞌut langit? 
ACT.19.36	Talagang egay kapakiꞌambut it itung mga bagay, aypaꞌ kaꞌilangan, ipaꞌulibas mi nay iseg mi ngaytu. Ayaw kamut pabiglaꞌ-biglaꞌ. 
ACT.19.37	Ka, mga taw nga tiyaban mi situ, ega naga magpamisi-pisiꞌ sirat mga betang it papagsambaan ta. Ega gasiꞌ pagtibabaꞌen niray pagsambaen tami. 
ACT.19.38	Aypaꞌ, si Demetrio ngaytu baw mga kaꞌibaan yang mananalsal, in talagang may nasalaꞌan nira kuntraꞌ it beken nga taw, abri naga i papagꞌukumanan ta ngayti. Magayen, iꞌapyat niray ipagkudimanda nira duꞌun it gubirnadur ka paꞌukuman sira duꞌun. 
ACT.19.39	U in beteꞌ may beken paꞌ, nga ireg mi, isun-isunan it kadakel, ta, mapakay nagayan basta uyun kat ipiyagꞌurdin pasar it miting it puꞌsa. 
ACT.19.40	Ka in maꞌrutan it gubirnu duꞌun it Roma nga atkaytuy binwat ta, siguradung madimandaan taming muꞌsa nga kiyuntraꞌ tay urdin nira nga bawal i panggulu. Talagang egay makapaliꞌwan ta nga pangataldengan it kaguluwan ngayan kagayna.”
ACT.19.41	Pagkatupus yat ampang ya ngayti, piyaꞌuliꞌ ya nay kadakel.
ACT.20.1	Pagkatiwas it kaguluwan ngayti, tiningped ni Pablo i kadakel it mga magpamayaꞌ duꞌun. Piyamagtulduꞌan ya sira it ipagmapaꞌgen it pamayaꞌ nira baw piyamꞌunan yat mapanaw na kanya nga paꞌaduꞌun it Macedonia. 
ACT.20.2	Pagꞌabut ya duꞌun, inaduꞌunan ya i muꞌsang rugar nga may magpamayaꞌ. Diyungagan yay tagnang ipiyanulduꞌ yat kanira it ipagmapaꞌgen gasit pamayaꞌ nira, bawnga limnangbus na duꞌun it Grecia. 
ACT.20.3	Tulung bulan i kaꞌlay ya duꞌun it Grecia ngayti, bawnga kupanaw siꞌ, nga maat sumakay na nga paꞌaduꞌun it Siria. Temed it naringid-ringidan ya nga palan, namagꞌisun-isunun i nga Judio nga apaꞌan kanya, napikir yang ega na sumakay. Aypaꞌ nagpasurut kanya, nga naꞌaduꞌun sit Macedonia. 
ACT.20.4	Ega esa-esa yay napanaw ngayti ka dakel i miyayat kanya. Sang kataawan i taga Berea nga si Sopatro nga anak ni Pirro. Duwa i taga Tesalonica, si Aristarco baw si Segundo. Duwa gasiꞌ i taga Asia nga si Tiquico baw si Trofimo. Iyan beken, si Gayo nga taga Derbe baw si Timoteo. 
ACT.20.5	Pagꞌabut nira duꞌun it Filipos nga sakep it Macedonia ngayti, piyauꞌna ni Pablo duꞌun it Troas i mga miyayaꞌ ngayti. Inaat ya nga melat lamang sirat amen duꞌun ka, kanya, patuduꞌ daꞌan duꞌun it Filipos ngayti. 
ACT.20.6	Yapaꞌ tumundug kami, nakataꞌlib nay Pistaꞌ it Tinapay nga Egay Ipagpaꞌalsa. Ta, nanakay kami na nga tumundug it mga piyauꞌna ya ngayti. Nakalimay sasakay namen bawnga nakaꞌbut. Sang lingguꞌ kami duꞌun.
ACT.20.7	Iyan aldaw nat Linggo, pagsedep it aldaw, nagtiringpeden kami it mga taga Troas ngayting magpamayaꞌ, ka magkaraꞌnen baw buwaten i Apunan, langkuy manulduꞌ si Pablo. Paribasay meyag mapanaw kami siꞌ, kiyaꞌlay ya na nga panulduꞌ. Inabut it seked it lubuk it delem. 
ACT.20.8	Piyagtingpedan namen ngayti, duꞌut ikatlung ruknuꞌ nga kadaꞌtagan, baw dakel i tidaw. 
ACT.20.9	May esang lalaki nga mangaꞌwaꞌen nga pagpangaranat ki Eutico, nga duꞌun it lalawagan i kanyang pagꞌaꞌdungan. Iyan sigi pay ampang ni Pablo, si Eutico ngaytu, magtudtud na. Iyan naꞌlay na, nakaꞌigaꞌ na kanyat maꞌlek. Egay beken, naꞌulug na duꞌun it lugtaꞌ. Paribasay abwatay i naꞌlugan ya ngayti, kuꞌmiten nira, patay na. 
ACT.20.10	Temed limnampud nga lagi si Pablo baw siyakem yay miyatay ngayti. Bawnga inaat yay mga kaꞌibaan ya ngayti, “Ega na maguluwan mi i taw ngaytu ka, ungaytu, egen siꞌ.” 
ACT.20.11	Ta, namagꞌapyat kami siꞌ duꞌut dibwat bawnga nangaꞌen kami daꞌan. Pagkakaꞌen, ipiyasigi ni Pablo nga pagtuturanan ya sira. Inabut i tuturan ya ngaytit nabantar i matat aldaw. Bawnga napanaw na kanya. 
ACT.20.12	Iyan beken, inibaan nira na si Eutico it miyuliꞌ. Masasagya sirang banar ka egen naga kanyang matuud.
ACT.20.13	Nanakay kami nay amen, ki Pablo napanaw. Pagkadungguꞌ namen duꞌun it Ason, duꞌun nay inlatan namen ka yay piyagꞌupa-upakatan nga pagꞌelat-elatan. Sumakay mana si Pablo in duꞌun na. 
ACT.20.14	Aypaꞌ pagꞌabut ni Pablo duꞌun it Ason ngayti, sang kamiyan nay simnakay. Nagpadungguꞌ duꞌun it Mitilene i pagsasakayan namen ngayti. 
ACT.20.15	Gimnaring kami duꞌun, bawnga sunud nga aldaw, nakaꞌbut kami duꞌun it patut Chios. Sunud sing aldaw, Samos i naꞌbut namen. Ikaꞌpat nga aldaw, nakaꞌbut kami na duꞌun it Mileto. 
ACT.20.16	Atkayti sabap napikir nga lagi ni Pablo nga ribayan yay Efeso. Ega na patuluy duꞌun ka ega na ireg yang paꞌatrasu pat maꞌlay duꞌut Asia. Magꞌapuraꞌ na kanya, ka ireg ya nga ireg nga kaꞌbut duꞌun it Jerusalem parabir mabut i Pistaꞌ it Pentecostes.
ACT.20.17	Temed, pagkadungguꞌ duꞌun it Mileto, ipiyapisiꞌ naga ni Pablo i mga magpamaalaꞌ it mga magpamayaꞌ duꞌun it Efeso, ka ireg ya nagang makitaan sira. 
ACT.20.18	Iyan namagꞌabut na sira, maat yat kanira, “Talagang magkaꞌrutan mi nga in magꞌuꞌunu i pangaꞌgenan ku asat imyu, garing it uꞌna ngayting pagꞌabut ku situt prubinsiya it Asia. 
ACT.20.19	Daꞌga baꞌ, ipiyasigi ku i pagsirbi kut Ampuꞌan it mapiyababaꞌ aku baw uyut i pati luwaꞌ ku? Eeꞌ baꞌ, piyaꞌresan ku maski dakel i nalabayan kung kakuriꞌan kat alimat mga Judio. 
ACT.20.20	Pagꞌuꞌrutan mi gasiꞌ nga egay itiyaguꞌ kut imyu nga maski unung panulduꞌ nga kat ikagayen mi, in daꞌga ipiyanulduꞌ ku kat adapan it kadakel baw kat mga balay mi gasiꞌ. 
ACT.20.21	Ipagpamatuud ku kat maski siyu, Judio baw ega Judio, nga kaꞌilangan nirang pagsinguliꞌan duꞌun it Ampuꞌang Diyus i mga kasalaꞌan nira baw mamayaꞌ it Ampuꞌan ta nga si Jesus.
ACT.20.22	Ta kayti, subung akut pagdalundunun it Espiritu Santo nga paꞌaduꞌun it Jerusalem. Egaytu magkaꞌrutan ku in unung mga bagay i mabetangan ku duꞌun. 
ACT.20.23	Iyan lamang i magkaꞌrutan ku, iyan ipiyamatuud it Espiritu Santo it aken kat kada siyudad nga naꞌbut ku, nga magꞌelat it aken i pirisuwan baw beken pang kakuriꞌan. 
ACT.20.24	Temed, maski ginawa ku, ega subrang pagrarasan ku, basta masarunga kut magayen baw matuman ku i katengdanan nga tiyanggap ku duꞌun it Ampuꞌan nga si Jesus, nga mangadal it Magayeng Baritaꞌ pasar it ildaw it Ampuꞌang Diyus.
ACT.20.25	Ta kayti, kamung muꞌsa nga piyangadalan ku pasar it kaꞌadiꞌan ngaytut Ampuꞌang Diyus, pagsisiguruun ku nga, garing kayti, daꞌtami na magsinle-sinletegen it sumaꞌup situt sinirungat langit. 
ACT.20.26	Aypaꞌ, ipagpamatuud ku na kayti nga in may maski siyung taw nga maꞌulug kat panriga it Ampuꞌang Diyus, ega nay aken nga turubagen duꞌun. 
ACT.20.27	Ka ega nay ipiyaꞌped ku. Ipiyagsugid ku nat imyu i muꞌsang pabetang-betang it Ampuꞌang Diyus nga ireg ya nga maꞌrutan it taw. 
ACT.20.28	Aypaꞌ kayti, yan pagꞌiꞌinturun mi nga pirmi i sadili mi nga pamayaꞌ, baw pagꞌiꞌipaten mi gasiꞌ i pamayaꞌ it kadakel it mga magpamayaꞌ asan it Efeso nga ipiyasakep it Espiritu Santo it imyu nga mga magpamaalaꞌ. Arigraan mit magayen i mga subuk inalang ngaytit Ampuꞌang Diyus isaꞌun kanya nang taawan, nga egay beken nga ipiyagꞌalang ya, in daꞌga duguꞌ it sadili yang Anak nga si Jesus. 
ACT.20.29	Ka magkaꞌrutan ku nga pagkagaring ku, may mabut asan it Efeso nga mga taw nga manulduꞌ it talagang kamaliꞌ. Kaꞌalimbawaan nira, subuk maiꞌiseg nga bunglun nga magꞌaged it mga tupa, ka kuranggaꞌen nira i pamayaꞌ it mga magpamayaꞌ duꞌun it imyu. 
ACT.20.30	Baw ega lamang garing kat liꞌwan, in daꞌga maski mga kaꞌuyutan mi nga maat namayaꞌ na, siguradung may timindeg gasiꞌ nga paliꞌwan it dakel-dakel nga kaꞌambutan isaꞌun sira i sunudun it mga magpamayaꞌ. 
ACT.20.31	Aypaꞌ magtitiyakap kamu nga pirmi. Dedemdemen mi nga, seledat tulung taꞌun, delem-aldaw eꞌres i panulduꞌ kut imyu nga sumang kaꞌanu pagbayaꞌen nat luwaꞌ ku.
ACT.20.32	Ta kayti, ipagꞌintergaꞌ ta na kamu duꞌun it Ampuꞌang Diyus baw tabang yat imyu kat ampang ya nga ipiyanulduꞌ ku nat imyu pasar it ildaw yat aten. Ampang ya ngaytu i ipagkapapaꞌgen it pamayaꞌ mi. Baw basta teꞌteꞌan mi kanya, siguradung matanggap mi i kakumplituwan it karibriyan mi nga magꞌaꞌareg kat muꞌsa nga piniliꞌ baw ipiyapinpin it Ampuꞌang Diyus nga mga taawan ya.
ACT.20.33	Yay matuud, ega minirak aku nga kupisiꞌ it bulawan, pirak u pakayan it maski siyut imyu, 
ACT.20.34	in daꞌga, namuyaan mi na nga in sang unuy paꞌres ku isaꞌun makaparag it ipagkaꞌgen ku, pati ipagkaꞌgen it mga kaꞌibaan ku. 
ACT.20.35	Atkaytuy binwat ku isaꞌun sana guruun mi gasiꞌ, nga matiyabangen kamu it beken, iyan nga mga marurupuk baw beken nga makukuriꞌ. Ka daꞌga baꞌ inaat it Ampuꞌan nga si Jesus nga subrang magkasagya i taw nga pirming magbegay, subraꞌ paꞌ kat taw nga pagbegayan?”
ACT.20.36	Pagkatupus it muꞌsa ngayting inampang ni Pablo, namaglingkuꞌud sirang muꞌsa ka nanalangin. 
ACT.20.37	Talagang daꞌsira nakasagkaꞌ, namagkasgaw na sirang muꞌsa. Simnakem sirat ki Pablo ka namagpangarek. 
ACT.20.38	Ka iti i nasmekan nirang banar, ampang ya ngayting ega na magsinle-sinletegen sirat sumaꞌup situt sinirungat langit. Pagpanaw ya, namagpabayaꞌ naga sira seked duꞌun it barkuꞌ.
ACT.21.1	Pagbelag-belagen namen, nanakay kami siꞌ i amen. Diri-diritsu i sakay namen duꞌun it Cos. Pagꞌeyag it aldaw nanlangbus kami siꞌ duꞌun it Rodas, bawnga garing duꞌun naꞌaduꞌun it Patara. 
ACT.21.2	Duꞌun may naꞌbutan namen nga barkuꞌ nga magꞌaꞌaduꞌut Fenicia. Nanindak kami na duꞌun, ka duꞌun kami siꞌ nanakay. 
ACT.21.3	Pagkapatuꞌ namen it pulaw it Chipre, nga ayun kat gibang namen, tiyaꞌliban namen nat nandiritsu na duꞌun it Tiro nga sakep it Siria, ka duꞌun i diskargaꞌan it kargaꞌ it barkuꞌ ngayti. 
ACT.21.4	Pagpaningdal namen, tiyulus namen i mga magpamayaꞌ. Ta, paribasay ipiyaꞌrut it kanira it Espiritu Santo nga in mabut si Pablo duꞌun it Jerusalem, pakuriꞌan kanyang banar it mga taga duꞌun, siging aat nira it kanya nga ega na lamang lumangbus duꞌun. Temed ega nagpasabat si Pablo. Sang lingguꞌ i kaꞌlay namen duꞌun, 
ACT.21.5	bawnga namꞌun kami nat kanira ka manakay siꞌ. Paggaring namen duꞌun it siyudad ngayti nga manꞌun na duꞌun it dagat, miyuꞌsa sirat pabayaꞌ it amen, babay, lalaki, pati mga anak nira. Bawnga parabir kami gimnaring it sumakay, limningkuꞌud kaming muꞌsa duꞌun it baybayan ka nanalangin. 
ACT.21.6	Pagkatupus nagsigpaꞌa-paꞌadyusun kami na. Simnakay kami nay amen, kanira namagꞌuliꞌ na.
ACT.21.7	Garing duꞌun it Tiro ngayti, diritsu kami duꞌun it Tolemaida. Pagkatingdal, nagpakikita kami it mga magpamayaꞌ duꞌun. Duꞌun nay inigaꞌan namen. 
ACT.21.8	Pagꞌeyag, nanlangbus kami siꞌ. Pagꞌabut duꞌun it Cesarea, duꞌun i piyaꞌabutan namen it balay ni Felipe, nga esang manigpangadal it Magayeng Baritaꞌ.
ACT.21.9	Si Felipe ngayti, may epat nga umbay nga anak yang babay. Pagkilalaen sira nga prupitaꞌ ka pirmi sirang pagpanakman it Espiritu Santo it ipagpasugid it Ampuꞌang Diyus duꞌun it mga taw. 
ACT.21.10	Iyan naꞌla-naꞌlay kami na duꞌun, may miyabut nga esang taw nga garing duꞌun it Judea nga pagpangaranat ki Agabo. Prupitaꞌ gasiꞌ it kanya. 
ACT.21.11	Inlep ya kami, bawnga inawaꞌ yay sambut ni Pablo ka ibiyayuk yat sadili yang mga aꞌay baw mga alima. Pagkabwat yat atkayti, miyampang kanya nga magꞌaat, “Ituy ipagpaꞌrut it Espiritu Santo. Atkaytuy buwaten it mga Judio duꞌun it Jerusalem, nga bayukun nira i tagpuꞌun it sambut ngaytu, bawnga ipaꞌalima nira duꞌun it mga taw nga ega Judio.”
ACT.21.12	Pagkagneg nameng muꞌsa it inaat ngayti ni Agabo, kami baw mga taga duꞌun ngayti, sigi nang sabat namen it ki Pablo nga ega na paꞌaduꞌun it Jerusalem. 
ACT.21.13	Takaꞌ miyaat ga kanya, “Unuy buwat mi ngayan nga magsugaw? Subuk pagpataꞌbangen mi i nakem ku! Yay matuud, bayukun aku u imatayen, ega talaga daꞌgaen ku, basta sabap it pagsirbi ku it Ampuꞌang si Jesus.” 
ACT.21.14	Ta, it ega magpasabat kanya, mindek kami na. Miyaat kami na lamang, “In unuy kaꞌirgan it Ampuꞌan, iyan sana i masunud.”
ACT.21.15	Daꞌkami naga kimnaꞌlay duꞌun. Nagdawa-dawaꞌ kami siꞌ ka limnangbus na duꞌun it Jerusalem. 
ACT.21.16	May miyayaꞌ gasit amen nga mga magpamayaꞌ nga taga Cesarea ngayti. Itiyulduꞌ nirat amen i balay ni Mnason duꞌun it Jerusalem nga yay paꞌabutan namen. Si Mnason ngayti, esang taga Chipre nga naꞌlay nang timpu i pagpamayaꞌ ya.
ACT.21.17	Pagꞌabut namen duꞌun it Jerusalem, masagyang tiyanggap kami it mga sulsug namen kat pamayaꞌ duꞌun. 
ACT.21.18	Pagsunud nga aldaw, naꞌaduꞌun kami na na Pablo it ki Santiago.
ACT.21.19	Kiyumusta sirang muꞌsa ni Pablo bawnga itiyuturan yay muꞌsang binwat it Ampuꞌang Diyus nga tiyanaꞌan it panulduꞌ ya kat mga taw nga ega Judio. 
ACT.21.20	Pagkagneg nira, biyantug niray Ampuꞌang Diyus. Bawnga inaat nira si Pablo, “Sulsug namen kat pamayaꞌ, siguru namuyaan mu na nga ribu-ribu nay mga kabilug ta nga Judio nga namagpamayaꞌ nat ki Jesus, baw muꞌsa sira mapaꞌres nga banar kat pagsunud it mga urdin ni Moises. 
ACT.21.21	Nabaritaꞌan nira nga ipagtulduꞌ mu nga pirmi kat muꞌsang mga Judio kat piyanawan mung mga banwa nga indiꞌan na niray mga urdin ni Moises. Ipagꞌaat mut kanira, kunuꞌ, nga ega na turiꞌan i mga anak nirang lalaki baw ega na sunudun i muꞌsang kaꞌugaliꞌan nga ipiyasubli ni Moises it aten. 
ACT.21.22	Ta, kayti, unuy magayen nga buwaten? Ka simpri, mabaritaꞌan nira nga miyabut ka na situ. 
ACT.21.23	Magayen, sunudun muy iꞌaat namen ngaytut imu. May epat nga kalalakiyan situ nga namagsanggup duꞌun it Ampuꞌang Diyus. 
ACT.21.24	Ta, pabayaꞌen mu sira duꞌun it Templo baw paꞌuyut ka it buwat nira nga panlimpiyuꞌ it kanira. Baw in mapakay, ikaw nay magbayad it muꞌsang paggamiten kat panlimpiyuꞌ ngaytu, isaꞌun mapakay na nga pabuꞌlug sira, nga imandaꞌan it natuman nay sanggup ngayti. Ka in mabwat muytu, maꞌrutat kadakel nga egay kamatuudan it muꞌsa ngaytung magkabaritaꞌan nira, ka mamuyaan nira nga, maski ikaw, magsunud nagat mga urdin ni Moises. 
ACT.21.25	Temed egaytu ipagpaꞌuyut i mga magpamayaꞌ nga ega Judio. Iyan lamang i ireg nameng sunudun nira, subung it ipiyagꞌaat tami duꞌun it surat ngayang ipiyataban duꞌun it kanira nga ega kumaꞌen sirat karniꞌ nga giyamit it beken kat pagsamba nirat kanirang pagbete-beteꞌen nga diyus, ega gasiꞌ kumaꞌen it duguꞌ u karniꞌ nga ega piyadguꞌ, baw liꞌyan niray muꞌsang kalasit pamakun kat ega asawa nira.”
ACT.21.26	Ta, napakay si Pablo it inaat ngaytit mga magpamaalaꞌ, aypaꞌ pagsunud nga aldaw, piyabayaꞌ yay epat ngayting kataawan duꞌun it Templo. Pagkabwat nirat kaꞌugaliꞌan nira nga panlimpiyuꞌ, nga nagpaꞌuyut na si Pablo, siminled na sira duꞌun it sasirduti ka ipiyaꞌrut nirat kanya nga in unung aldaw i itupus it panlimpiyuꞌ ngayti bawnga tumaban nay kada esat kanira it kanya-kanyang patuꞌ nga panalisi baw pasalamat nga pagꞌantengen. Temed yanayti, si Pablo nay baalaꞌ mayad.
ACT.21.27	Ta, yan nakapitu na, naꞌaduꞌun na na Pablo it Templo. May duꞌun gasiꞌ nga mga Judio nga garing duꞌun it Asia. Pagkalteg nirat ki Pablo, piyangabangan niray kadakel duꞌun it Templo baw diyakep nira kanya. 
ACT.21.28	Yanay pagꞌampa-ampangen nira nga ipagpanggagaꞌuy na, “Mga kaꞌibaan nga tungtung-inapuꞌ ni Israel, tumabang kamut amen. Ka itu nay taw ngayan nga ipaglekep ya kat paꞌari-aring rugar i panulduꞌ ya nga panibabaꞌ it bangsa tami, mga urdin ni Moises, baw pati Templo ngaytu. Baw kayti, beken paꞌ nga buwat ya, pagpabayaꞌen yat magseled i mga taw nga ega Judio situt Templo ta ngaytu. Talagang pagparaꞌwayen yay ega basta-basta ngaytung papagsambaan tamit Ampuꞌang Diyus!” 
ACT.21.29	Atkaytuy ampang nira ka, kaꞌsa, naltegan nira nga kaꞌibaan ni Pablo it magpanaw duꞌun it karsadaꞌ, si Trofimo nga taga Efeso. Tanu-tanud tu piyabayaꞌ na kanya ni Pablo duꞌut seled it Templo.
ACT.21.30	Ta, unupat nagulu nay muꞌsang siyudad. Subuk pugdak it putyukan i katataawan nga dimnalit ki Pablo. Diyakep nira kanya baw pagrarayaken i tiyaban duꞌut liꞌwan it Templo. Pagkaliꞌwan nira, piyamagsiradu nay mga talaꞌep. 
ACT.21.31	Talagang ireg nirang imatayen si Pablo. Temed pagkaꞌrut it piyakapagbayaꞌen it mga Romano nga sundaluꞌ duꞌut Jerusalem nga maguluy muꞌsang siyudad, 
ACT.21.32	ipiyatawag yang lagi i beken nga mga kapitan it taga sang gatus nga mga sundaluꞌ, ka dimnaliꞌ sira duꞌun. Pagkalteg it mga taw ngaytit reetat mga sundaluꞌ, pati piyakapagbayaꞌen nira, pindekan na nirat timiꞌkul si Pablo. 
ACT.21.33	Pagꞌabut it piyakapagbayaꞌen ngayti, diyakep yang lagi si Pablo baw ipiyabayuk yat duway kadina. Bawnga iningkut ya nga in siyu kanya baw in unuy binwat ya. 
ACT.21.34	Daꞌna magkaꞌru-kaꞌrutan i pagꞌaatet esa may esa ka namelag-belagen nat ipagpanggaꞌmaran nga tubag nira. Ta, it atkayti nang kagulu, egay naꞌrutan it piyakapagbayaꞌen nga kamatuudan. Egay beken, ipiyabayaꞌ ya nat mga sundaluꞌ si Pablo ka iduꞌun it pagkukutaꞌen nga kampu nira. 
ACT.21.35	Pagꞌabut duꞌut pagꞌapyatang agdan, tiyabyang na si Pablo it mga sundaluꞌ it miyapyat ka pagpakiꞌagawan pat mga taw. 
ACT.21.36	Sabap kadakel ngayti, dimnasun naga it mga sundaluꞌ, mamagpapataꞌwag it “Imatayen yan! Ega nayan egnen!”
ACT.21.37	Desang ipagpasled na si Pablo duꞌun it pagkukutaꞌen ngayting kampu it mga sundaluꞌ, maat yat piyakapagbayaꞌen ngayti, “In mapakay, may kusugiden kut imu.”
ACT.21.37	“Palan, magkaꞌrut kat Ginirego nga ampang,” magꞌaat it piyakapagbayaꞌen ngayti. 
ACT.21.38	“Daꞌga baꞌ basaꞌan, ikaw i taga Egipto ngayan nga magpanggulu it tagnaꞌ? Daꞌga baꞌ nangukus kat epat nga ribung kataawan nga mangingimatay, nga tiyaban mu duꞌun it kapupuyangtan nga rugar bawnga magpanrangpas kamu na?”
ACT.21.39	“Kagalang-galang it imu,” maat ni Pablo, “alaid it aken i paꞌaaten mu ngayan ka talagang aku ngaytu, Judio nga taga Tarso nga sakep it Cilicia. Matanyag nagang siyudad i rugar ku ngayti. In mapakay sana it imu, ireg ku nga mampang nga ipagneg it kadakel ngaytu.”
ACT.21.40	Ta, it piyalugtan kanya, timnindeg kanya duꞌun it ulun-ulunan it agdan baw ipiyatindeg yay alima ya ka may kuꞌampangen ya. Bawnga iyan ega nay magtingeg, miyampang na kanya kat Hinebreo nga ampang.
ACT.22.1	Maat ni Pablo it kadakel ngayti, “Kamung mga kagiyaringanan situ baw mga kasulsugan ku, in mapakay it imyu, pagnegan mi daꞌan i pangataldengan ku ngaytu.” 
ACT.22.2	Iyan nagnegan nira nga Hinebreo i pagꞌampangen ni Pablo, nga ampang nirang sadili, subraꞌ na nga ega nay magtinge-tingeg. Ipiyasigi na ni Pablo i ampang ya, nga maat ya, 
ACT.22.3	“Talagang Judio akuytu. Piyanganakan it aken, duꞌun it Tarso nga sakep it Cilicia. Takaꞌ situt Jerusalem ngaytuy piyaꞌadalan it aken, nga manigtulduꞌ ku si Gamaliel. Itiyulduꞌ yang banar it aken in unuy kaꞌigpit it pagsunud it mga urdin nga siyubli-subli ta. Aypaꞌ ega papanemdeman i pagsunud kut Ampuꞌang Diyus, in daꞌga talagang papaꞌres. Subung nagat imyu kayti. 
ACT.22.4	Kamatuudan, kat iting timpu, masyadung pangise-iseg ku it mga taw nga magsunud it dalan ngaytut karibriyan. Pagpandakpen ku sira baw pagbayukun ka ipagpapirisu. Egay piniliꞌan, babay, lalaki, pagtiꞌsen ku talaga sira. Talagang ireg ku, ega nay egnen. 
ACT.22.5	Piyakamataꞌas nga Sasirduti baw kaꞌibaan yang mga pagbayaꞌen it mga Judio, makapamatuud sira it pagꞌaaten ku ngaytu. Ka pagpanaw kut naꞌaduꞌun it Damasco, sira nagay nagbuwat it kariꞌgenan ku nga kasuratan nga ipalteg ku duꞌun it mga magpamaalaꞌ it mga Judio duꞌun, isaꞌun madakep ku i mga taw duꞌun nga magpamayaꞌ it ki Jesus. Pamagbabayukun sirang muꞌsa i tabanen ku situt Jerusalem isaꞌun betanganan sirat mabeꞌgat nga ukuman.
ACT.22.6	Iyan magpanaw kami na nga magꞌadeꞌdeng na duꞌut Damasco, nga magkakaꞌugtu nay aldaw, sakaling nasakep aku it siyang nga eyag nga garing duꞌun it langit. 
ACT.22.7	Simnuꞌsub akung lagi duꞌut lugtaꞌ bawnga may nagnegan ku nga esang gaꞌmaran nga magpakisugid it aken, nga magꞌaat, ‘Saulo, Saulo, unuka atkaytuy buwat mu nga pagpakuriꞌan mu aku?’ 
ACT.22.8	Natubag ku yan, maat ku, ‘Ay siyu ka bayan, Agalen?’ ‘Si Jesus aku nga taga Nazaret. Aku talaga i pagpakuriꞌan mu,’ maat i tubag it aken. 
ACT.22.9	Mga kaꞌibaan ku, naltegan niray eyag ngayti temed ega natandaꞌan niray ampang ngayti nga pakisugid it aken. 
ACT.22.10	Miningkut aku siꞌ, nga maat ku, ‘Ampuꞌan, unu naytuy buwaten ku?’ Tubag ya it aken, ‘Timindeg ka na ka lumangbus ka na duꞌun it Damasco. May sumugid it imu duꞌun pasar it muꞌsang mga bagay nga ipiyabetang-betang it Ampuꞌang Diyus nga buwaten mu.’ 
ACT.22.11	Pagtindeg ku, daꞌku na magkalteg ka nagdiꞌan-diꞌan nay bisaraꞌ ngaytit aken it ega ngayti basta-bastang eyag. Egay beken, pagpanaw namen it limnangbus duꞌun it Damasco, pagdudundunun aku manat maꞌiba ku ngayti.
ACT.22.12	May esang taw duꞌun nga masiyambaen, uyun kat muꞌsang magbebtang kat mga urdin tami. Ngaran ya, si Ananias. Muꞌsang mga Judio nga taga duꞌun, pagdaya-dayawun niray iting taw. 
ACT.22.13	Ta, yan duꞌun aku nat Damasco, nagpaꞌaduꞌun it aken si Ananias ngayti. Pagꞌabut ya, maat yat aken, ‘Saulo, nga sulsug ku kat pamayaꞌ, magꞌuliꞌnan naga nga magkalteg ka.’ Magkatupus i ampang ya ngayti, magkaltegan ku na kanya nga matuud. 
ACT.22.14	Bawnga miyampang siꞌ kanya, nga maat ya, ‘Garing it tagnaꞌ, piniliꞌ ka nang lagi it Ampuꞌang Diyus it mga kagiyaringanan ta. Ipiyabetang-betang ya nga matantuwan mu i kaꞌirgan ya, ka maltegan muy mataldeng nga Manigsirbi ya baw magnegan muy ampang ya nga pakisugi-sugid yat imu. 
ACT.22.15	Ka ipagpatindeg ya na ikaw, nga manigpamatuud ya kat muꞌsang taw. Ipamatuud mu i naltegan baw nagnegan mu ngayti.’ 
ACT.22.16	Bawnga inaat ya siꞌ aku, ‘Ta, unu pay pagꞌelaten? Timindeg ka na baw pabawtis. Manalangin ka duꞌun it Ampuꞌang Diyus nga mangut it pasinsiyaen i mga kasalaꞌan mu.’
ACT.22.17	Ta, pagkaꞌuliꞌ ku situt Jerusalem, kaꞌsang magpanalangin aku kat seled it Templo, pananud ku, nagsipat i banwa. Subung akut magpanagaynep. 
ACT.22.18	Naltegan ku i Ampuꞌan baw inaat ya aku, ‘Dali-daliꞌen mu nga liꞌid situt Jerusalem, ka daꞌsira tumanggap it pamatuud mu pasar it aken.’ 
ACT.22.19	Katubag aku, ‘Unuka atkayan, Ampuꞌan, it matantuwan nira nga talagang nabaꞌgu nay adat ku? Ka urut niray buwat ku it tagnaꞌ, nga pagseled-seleden kuy mga papagsambaan ka in siyuy maparagan ku nga magpamayat imu, ega lamang desang pagpasakitan ku in daꞌga ipagpapirisu ku paꞌ. 
ACT.22.20	Baw iyan pagꞌimatay it ki Esteban ngayting manigpamatuud mu, duꞌun aku naga ka esa aku gasiꞌ nga nagpaꞌuyun it ukuman nira ngayti nga kamataynen. Aku paꞌ gasiꞌ i miyarigra it mga pakayan it minimatay it kanya.’ 
ACT.22.21	Temed maat ya sit aken, ‘Mapanaw ka kayti, ka duꞌun i pagtaꞌgan kut imu it mangadal, duꞌut babanwaan it mga taw nga ega Judio.’”
ACT.22.22	Seked lamang duꞌun kayting ampang ya i piyagnegan it kadakel ngayti. Pagkagneg nirat siyangpit yay mga taw nga ega Judio, simnikrab siꞌ i iseg nira. Ipaggaꞌu-gaꞌuy na nira nga magꞌaat, “Kaꞌilangan, taw nga subuk kanya, iriꞌen na situt banwa! Ega nayan mapakay nga egnen kanya!” 
ACT.22.23	Sigi nang gaꞌuy-gaꞌuy nirat atkayti. Beken nga buwat nira, limbas niray sang lapis nga pakayan ka ipamagtibung baw siging akep nirat kapu-kapu ka ipamagsaꞌbug duꞌut lawang, kat kadakulat iseg nira.
ACT.22.24	Pagkamuya it piyakapagbayaꞌen ngaytit sundaluꞌ, isingkat ya nga ipasled na si Pablo duꞌut kutaꞌ nira ngayti, ka imbistigaren duꞌun. Isingkat ya paꞌ nga ripdasan si Pablo seked it aminen ya nga in unu talaga i binwat ya nga karaꞌe-raꞌetan nga nasalaꞌan it mga Judio.
ACT.22.25	Temed pagkatagkes it ki Pablo duꞌut tatagkesan, inaat yay esang kapitan it sundaluꞌ nga magtitindeg duꞌut adeꞌdeng ya. Maat ya, “Daꞌga baꞌ kuntraꞌ it urdin it mga Romano i ripdasan i esang taw nga seled kat pagkaRomano in ega paꞌ nabetanganan it ukuman?”
ACT.22.26	Pagkagneg it kapitan ngayti, inaduꞌun yay piyakapagbayaꞌen baw inaat, “Esa-esa ga, pikiren mu daꞌan i ipiyagꞌurdin mu ngaytu ka, kuꞌatkaytuun mu ngaytung taw, palan, seled it pagkaRomano.”
ACT.22.27	Inaduꞌun nga lagi it piyakapagbayaꞌen ngayti si Pablo ka iningkut ya, “Unu, seled ka nga matuud it pagkaRomano?”
ACT.22.27	“Eeꞌ”, maat ni Pablo.
ACT.22.28	“Aken ngaytu,” maat it piyakapagbayaꞌen ngayti, “talagang dakulaꞌ nga kantidad i ibinggay ku isaꞌun makasled aku kat pagkaRomano.”
ACT.22.28	“Temed aku”, maat ni Pablo, “subuk manengteng akung Romano, ka nasubli ku garing duꞌun it mga giyaringan ku i pagkaRomano kut aken.”
ACT.22.29	Pagkagneg it inampang ni Pablo ngayti, namagpaꞌala-alaid nga lagi duꞌut kanya i maat ngayti mimbistigar it kanya. Miniꞌlam gasiꞌ i piyakapagbayaꞌen, pagkaꞌrut yat Romano palan si Pablo. Iniꞌlaman ya, nakapatagkes ya ngayti nga maat ripdasan.
ACT.22.30	Aypaꞌ, pagꞌeyag it aldaw, piyauꞌbadan na it piyakapagbayaꞌen ngayti si Pablo it mga kadina ngayti. Bawnga ipiyatawag ya i mga pagbayaꞌen it sasirduti baw muꞌsang beken nga pagbayaꞌen it mga Judio, kumpur kaꞌuyutan it Sanedrin. Ireg yang matantuwan i kamatuudan, in unuy ipagdimanda nirat ki Pablo. Iyan tingped na sirang muꞌsa, ipiyapisiꞌ ya na si Pablo ka ipiyaꞌadap na duꞌun it kadakel ngayti.
ACT.23.1	Tiyermek ni Pablo it semyek i mga kaꞌuyutan ngaytit Sanedrin, bawnga miyampang. “Mga kabilug ku,” maat ya, “kat muꞌsang kaꞌgenan ku, garik tagnaꞌ seked it kayti, iyan lamang i pagbuwaten ku, in unuy pagpipikiren ku nga magayen kat panleteg it Ampuꞌang Diyus.” 
ACT.23.2	Pagkagneg it Piyakamataꞌas nga Sasirduti nga si Ananias, isingkat yat mamagtetpad nga tampeken i baꞌbaꞌ ni Pablo. 
ACT.23.3	Pagkatampek, miyampang si Pablo. Maat yat ki Ananias, “Mabut talaga nga pasakitan ka gasiꞌ i imu, temed Ampuꞌang Diyus i pasakit. Pagbete-beteꞌen mu lamang i pagsunud mut kanya. Ka wayan ka na magꞌaꞌdung, nga maat mukuman it aken uyun kat mga urdin, temed it ikaw na i maglaban it urdin ngaytu, ka isingkat mu nga tampeken i baꞌbaꞌ ku.”
ACT.23.4	Pagkaꞌampang ni Pablo it atkayti, inaat kanyat mamagtetpad ngayti duꞌun it kanya, “Unu kang taw nga pagdiyampaꞌen mu i Piyakamataꞌas nga Sasirduti it Ampuꞌang Diyus?”
ACT.23.5	Katubag si Pablo, “Mga kasulsugan, ega bayan naꞌrutan ku nga palan, kanya, Piyakamataꞌas nga Sasirduti. In maat naꞌrutan ku, unuka mampang akut atkayan it magbebtang naga duꞌut kasuratan nga, ‘Ega diyampaꞌen i magpupudir nga magsasakep it imu’?”
ACT.23.6	Ta, it urut ni Pablo nga, mga Judio ngayting kaꞌuyutan it Sanedrin, sang bagiꞌ mga Saduceo, sang bagiꞌ mga Pariseo, inaat ya sirang muꞌsa, “Mga kabilug ku, aku ngaytu, esa gasiꞌ nga Pariseo. Atnaga i mga kagiyaringanan ku. Pagꞌimbistigaren aku kayti sabap it pagsisiguruun ku nga egnen it Ampuꞌang Diyus i mga miyatay.”
ACT.23.7	Pagkaꞌampang ya kayti, nagbatir-batiren nay mga Pariseo baw mga Saduceo. Nabagiꞌ nay taw ngayting natingped duꞌun. 
ACT.23.8	Sabap kat pasepsep it mga Saduceo, egay pagꞌegen it paꞌuliꞌ, ega gasiꞌ i paꞌaaten nga anghil, baw ega gasiꞌ i kiyarurwa. Temed, mga Pariseo, pagpamayaꞌnen nira nga may muꞌsa ngaytu. 
ACT.23.9	Iyan atnakayti, dimnadakulaꞌ nang banar i ampang nira ka namagraꞌe-raꞌeten na. Namagtindeg nay mga manigpaꞌyag it urdin nga kaꞌuyutan it mga Pariseo. Maat nira, “Ega nagay magkaparagan namen nga masalaꞌan it itung taw. In beteꞌ piyakisugidan kanyang matuud it esang anghil u beken nga garing duꞌun it langit, simpri ega kasalaꞌan.”
ACT.23.10	Iyan atnakayting mamagraꞌe-raꞌeten na, miniꞌlam nay piyakapagbayaꞌen it sundaluꞌ ka barang samay-samayen na si Pablo it kadakel ngayti. Aypaꞌ piyalampud yay mga sundaluꞌ ka piyaꞌagaw yat ki Pablo duꞌut kadakel ngayti bawnga ipiyasled nira siꞌ duꞌun it kutaꞌ nira ngayti.
ACT.23.11	Pagdelem nagpakikita it ki Pablo ngayti i Ampuꞌan ka miyaat it kanya, “Pakalalaki ka, ka in magꞌuꞌunuy nagpamatuud ka pasar it aken situt Jerusalem, atkayan naga i kaꞌilangan nga buwaten mu duꞌun it Roma.”
ACT.23.12	Pagꞌeyag it aldaw, may mga Judio nga namagtiꞌme-teꞌmesen ka tiyulus nira in magꞌuꞌunu maꞌimatay nira si Pablo. Binwat nira, namagsumpa sira nga daꞌsira kumaꞌen u minum it danum seked it ega maꞌimatay nira kanya. 
ACT.23.13	Kadakel it nagsumpa ngayti, subrat epat nga pulung kataawan. 
ACT.23.14	Pagkapanumpa nira, naꞌaduꞌun na sirat mga pagbayaꞌen it sasirduti baw mga mataꞌas nga ginuꞌu. Pagꞌabut, maat nira, “May siyumpaan namen baytu nga daꞌkami sumukdan it pangaꞌen seked it ega maꞌimatay namen si Pablo. 
ACT.23.15	Aypaꞌ, kayti, pagꞌangutun namen situt imyu nga pakiꞌupakatan mi i kaꞌibaan mi nga kaꞌuyutan it Sanedrin baw aduꞌunun mi i piyakapagbayaꞌen ngaytit sundaluꞌ. Angutun mi nga ipaꞌadap ya sit imyu it sumaꞌup si Pablo. Ambu-ambutan mi nga kuꞌineꞌteꞌen mit mimbistigar kanya. Bawnga in pagtatabanen na kanya situ, talagang alistu kami nang muꞌsa nga mimatay it kanya ka mapaꞌ kami na.”
ACT.23.16	Temed, ampang nira ngayti, nagnegan it kamanaken ni Pablo, nga anak it sulsug yang babay. Pagkagneg ya, naꞌaduꞌun kanya nga lagi it kampu ngayti ka itiyuturan ya duꞌut ki Pablo. 
ACT.23.17	Pagkagneg ni Pablo kayti, tiyaꞌwagan yay esang kapitan it sundaluꞌ baw inaat ya, “Asi-asi pat imu, tabanen muy waꞌwaꞌ ngaytu duꞌut piyakapagbayaꞌen mi ka may ikututuran ya duꞌun.”
ACT.23.18	Piyabayaꞌ nat kapitan ngayti i kamanaken ni Pablo duꞌun it piyakapagbayaꞌen nira. Pagꞌabut maat ya, “Tiyaꞌwagan akut pirisu ngayting si Pablo ka maat ya, in mapakay tabanen ku situt imu i itung waꞌwaꞌ ka may ikusugid ya kunuꞌ situt imu.”
ACT.23.19	Diyundun it piyakapagbayaꞌen duꞌun it ala-alaid i waꞌwaꞌ ngayti baw tiyeꞌe-teꞌeng it mingkut. “Unuy kusugiden mu ngayan situt aken?”
ACT.23.20	Maat it waꞌwaꞌ ngayti, “May namagꞌupa-upakaten baꞌ nga mga Judio nga dedelem angutun nira si Pablo nga papaꞌaduꞌunun mu sing ipaꞌadap duꞌut mga kaꞌuyutan it Sanedrin ka, kunuꞌ, ireg nirang maꞌimbistigar nat magayen. 
ACT.23.21	In mapakay pagꞌangut-angutun ku nga ega ipalugut mu, ka may subrat epat nga pulung kataawan nga Judio nga namagsumpat bilug nira nga daꞌsira kumaꞌen u minum mintras ega maꞌimatay nira si Pablo. Kayti nga lagi magꞌaꞌalistu na sira. Magꞌelat mana sira in unuy tubag mu it mga taw nga mupakat it imu. In ipalugut mu, apaꞌan na nira.”
ACT.23.22	Pagkagneg it piyakapagbayaꞌen, maat ya, “Iyan ega isugid mut maski siyu nga nanugid ka situt aken.” Bawnga piyaꞌuliꞌ ya na.
ACT.23.23	Pagkagaring it waꞌwaꞌ ngayti, tiyaꞌwagan it piyakapagbayaꞌen ngayti i duwang kataawan nga mga kapitan it taga sang gatus nga sundaluꞌ ka inaat ya, “Paꞌalistuun mi i muꞌsang taawan mi baw dungagan mi sirat pitung puluy mangangabayuꞌ baw duwang gatus i mamagbebesak, ka ipaduꞌlung ku si Pablo duꞌun it Cesarea. Gumaring kamu in ararem nay delem. 
ACT.23.24	Mareg kamu gasit kabayuꞌ nga pasakayat ki Pablo baw arigraen mi kanyat magayen isaꞌun kaꞌbut kanya it egay kaꞌunuꞌan duꞌut gubirnadur nga si Felix.”
ACT.23.25	Bawnga nagsurat kanya it ipataban duꞌun it gubirnadur ngayti. Ibintang ya duꞌun it surat i atkaytu.
ACT.23.26	“Kagalang-galang nga Gubirnadur Felix,
ACT.23.26	Aku nga si Claudio Lysias, magpangumusta it imu.
ACT.23.27	Wayan i taw nga ipagpaduꞌlung ku asat imu. Taw ngayan, diyakep it mga Judio. Kuꞌimatayen na sana nira, temed pagkaꞌrut ku nga Romano kanya, inaduꞌun namen it mga sundaluꞌ ku ka ipiyagribri kanya. 
ACT.23.28	Ta, it ireg kung matantuwan in unuy binwat ya nga karaꞌe-raꞌetan nga ipagdimanda ngaytit mga Judio, ipiyaꞌadap ku kanya duꞌun it mga pagbayaꞌen nira nga kaꞌuyutan it Sanedrin. 
ACT.23.29	Duꞌun ku na naꞌrutan nga egay binwat ya nga dapat ikapirisu ya u bugtuꞌan nat ginawa ya. Ka iyan lamang palan i nasalaꞌan nira, mga pagdaꞌe-daꞌegan nira pasar it siyubli-subli nirang mga urdin. 
ACT.23.30	Kayti ngaytu, it may nagpaꞌrut it aken nga pagꞌisun-isunan nat mga Judio nga imatayen nira i itung taw, aypaꞌ ka ipiyaduꞌlung ku na kanya asat imu. Inaat ku na sira sini nga may dimanda it kanya nga asan manat imu i paꞌapyatan nira. Iyan na lamang.”
ACT.23.31	Egay beken, siyunud nga lagi it mga sundaluꞌ i isingkat ngaytit kanira. Pagdelem pinsiꞌ nira si Pablo ka namagpanaw na. Naꞌaldawan it kanira, duꞌun it Antipatris. 
ACT.23.32	Sikayti nay seked it beken nga mga sundaluꞌ. Namagpaꞌuliꞌ na sira duꞌun it Jerusalem. Yamanay timnaban it ki Pablo duꞌun it Cesarea, mga mangangabayuꞌ. 
ACT.23.33	Pagꞌabut it namaglangbus ngayti duꞌun it Cesarea, ibinggay nay surat duꞌun it gubirnadur baw ipiyagꞌintergaꞌ na nira si Pablo duꞌun it kanya. 
ACT.23.34	Pagkabasa it gubirnadur it surat ngayti, iningkut ya si Pablo in taga aring rugar kanya. Pagkaꞌrut ya nga taga Cilicia, nga sakep nagat gubirnadur ngayti, 
ACT.23.35	maat ya, “In mabut nay mga magdimanda ngaytut imu, bawnga pateke-tekeꞌan kut magayen.” Bawnga isingkat ya nga guwardiyaan si Pablo it mga sundaluꞌ duꞌun it balay ngayti nga ipiyapatindeg it tagnang adiꞌ nga si Herodes.
ACT.24.1	Desang nakalima, miyabut na duꞌut Cesarea i Piyakamataꞌas nga Sasirduti nga si Ananias. Kaꞌibaan yay mga mataꞌas nga ginuꞌu baw si Tertulo nga esang abugado. Ipiyaꞌapyat na nira duꞌun it gubirnadur i dimanda nirat ki Pablo. 
ACT.24.2	Bawnga, iyan ipiyapisiꞌ nat gubirnadur si Pablo, nagpapuꞌun na si Tertulo ngayti it musay it dinimandaan nirat ki Pablo. Maat ya, “Kagalang-galang nga Gubirnadur, talagang garing it pagkaꞌdung mung lagi nga punuꞌan namen, kaꞌlay ngaytu, ega nay kaguluwan situt itung banwa. Kaꞌimbengan i nagpasubli. Talagang kat padisir mu ngaytu, dakel nga mga bagay i nabaꞌgu nga ikiyagayen it muꞌsang taw nga pagsasakpan mu. 
ACT.24.3	Aypaꞌ, muꞌsa kami, pagsagyaan nameng banar baw pagpasalamatan namen it dakulang pasalamat. 
ACT.24.4	Maski masasaw namen i buwat mu, ireg namen paꞌatrasu ka daꞌan it maski ega maꞌlay ka in mapakay pagnegan mu daꞌan i sugi-sugid namen ngaytu.
ACT.24.5	Ka, itung taw, namuyaan namen nga mapiyanggulu talaga. Buwat ya, magpanlekep-lekep it muꞌsang kababanwaan ka pagpaꞌulu-uluwan yay mga Judio nga manggulu. Esa kanya gasing pagbayaꞌen it mga taw ngayting pagpangaranat Nazaretanen. 
ACT.24.6	Dungag pang binwat ya, ngari-ngaring makaparaꞌway kanya it Templo namen duꞌun it Jerusalem. Aypaꞌ sikayti diyakep namen kanya. 
ACT.24.7	Temed ta, inaduꞌun kami it piyakapagbayaꞌen ngaytit sundaluꞌ nga si Lysias. Riyeges ya kami it may dakulang kaguluwan baw inagaw ya i taw ngaytung diyakep namen. 
ACT.24.8	Inaat ya paꞌ nga situ manat imu i paꞌapyatan it dimanda namen. Ta kayti, in imbistigaren mu na kanya, matantuwan mu nga matuud i muꞌsa ngaytung ipagdimanda namen it kanya.”
ACT.24.9	Pagkaꞌampang ni Tertulo kayti, riyumbayan kanyat mga Judio ngayting magbabayaꞌ it kanya. Maamaatan sira, “Talagang matuud yay muꞌsa ngayan.”
ACT.24.10	Sininyasan it gubirnadur si Pablo nga kanya siꞌ i mampang. Aypaꞌ miyampang na si Pablo nga tubag yat dimanda ngaytit kanya. Maat ya, “Kagalang-galang nga Gubirnadur, magkaꞌrutan ku nga naꞌlay ka nang manigꞌukuman situt itung banwa. Aypaꞌ ka daꞌku magꞌaliꞌ mampang pasar it sadili ku, nga pangataldengan ku. 
ACT.24.11	Talagang in beteꞌ ineꞌteꞌen mu, maꞌrutan muy kamatuudan nga kaꞌlay it pagꞌabut ku duꞌut Jerusalem ka sumamba duꞌun, ikasang puluꞌ may duwa paꞌ i itung aldaw. 
ACT.24.12	Maski kaꞌsa, egay namuyaan nira nga magpakidaꞌeg aku it maski siyu duꞌun it seled it Templo, u magpangunkun it taw duꞌun it mga papagsambaan u maski baꞌ aring rugar kat siyudad ngayti. 
ACT.24.13	Talagang egay magkapaliꞌwan nira nga puriba it mga nasalaꞌan nira ngaytu it aken.
ACT.24.14	Itu lamang i aminen ku. Uyun nagat panulduꞌ nga maat nira, kamaliꞌ, i pagsirbi kut Ampuꞌang Diyus it mga kagiyaringanan namen. Baw pagsunudun ku naga gasiꞌ i muꞌsang magbebtang duꞌut mga urdin ni Moises baw muꞌsang mga isiyurat it mga prupitaꞌ it tagnaꞌ. 
ACT.24.15	Baw subung it pagsisiguruun it mga taw ngaytu, pagsisiguruun ku gasiꞌ nga egnen it Ampuꞌang Diyus it paꞌuliꞌ i muꞌsang taw, mga mataldeng kat panleteg ya baw daꞌga. 
ACT.24.16	Sabap it itung mga bagay nga pagpamayaꞌnen ku, pagpaꞌresan ku nga egay mabwat kung kamaliꞌ kat panleteg it Ampuꞌang Diyus u masigkataw ku.
ACT.24.17	Ta, pagtaꞌlib it pira na nga taꞌun garing it tagnang aduꞌun kut Jerusalem, naꞌaduꞌun aku siꞌ, magtataban it pirak nga itabang it mga kabilug kung Judio duꞌun. Beken gasing enged ku, megay it ipagpasalamat ku duꞌun it Ampuꞌang Diyus. 
ACT.24.18	Iyan naltegan nira aku duꞌun it Templo, minwat kami it ipagpanlimpiyuꞌ uyun kat kaꞌugaliꞌan namen. Daꞌkami sang bulyugan i duꞌun baw ega nagay kaguluwan. 
ACT.24.19	Temed maski atkayan, piyamwat-buwatan akut pirang mga Judio nga taga Asia. Sana sira ngayti i paꞌasitu nga paꞌapyat it dimanda, in beteꞌ may nasalaꞌan nirat aken. 
ACT.24.20	U in daꞌga, sira naga ngaytuy sumugid in unuy naparagan it mga kaꞌuyutan it Sanedrin, pagꞌadap-adapen namen duꞌun it Jerusalem, nga in unuy nabwat kung kamaliꞌ. 
ACT.24.21	Iti lamang i inaat ku, nga diyadakulaꞌ kung ampang, iyan magtitindeg aku duꞌut adapan nira, maat ku, ‘Pagꞌimbistigaren aku kayti situt adapan mi sabap it pagsisiguruun ku nga egnen it Ampuꞌang Diyus i mga miyatay.’”
ACT.24.22	Ta, si Felix ngayting gubirnadur, naꞌrutan ya nat magayen i mga pagpamayaꞌnen it mga taw nga magsunud it dalan ngaytit karibriyan. Aypaꞌ inaat yay kadakel ngayti nga duꞌun, “Pedkanan tami daꞌan i surugiden ngaytu. Sublan mana in mabut situ si Lysias, nga piyakapagbayaꞌen it sundaluꞌ duꞌun it Jerusalem.” 
ACT.24.23	Bawnga ipiyakarguꞌ ya si Pablo duꞌun it esang kapitan it sundaluꞌ. Temed ipiyagꞌaat ya nga ega naga masyadung igpitan baw ega gasiꞌ paaren i mga iba-iba yang magpasyar duꞌun it kanya nga magtabang kat mga pagkaꞌilanganen ya.
ACT.24.24	Pagtaꞌlib it pirang aldaw, miyabut siꞌ si Felix, nga magbabayaꞌ nat kanya i asawa ya nga si Drusila
ACT.24.25	Pagꞌabut ni Pablo ipiyaꞌyag yay muꞌsa, in magꞌuꞌunuy pangaꞌgenang mataldeng kat panleteg it Ampuꞌang Diyus, nga kaꞌilangan supilen i sadili. Ipiyanulduꞌ ya gasiꞌ nga talagang mabut i aldaw nga ipangukuman it Ampuꞌang Diyus it katataawan. Pagkagneg ni Felix ngayti, piyangingiraꞌbutan kanya. Piyapdek ya na si Pablo nga inaat, “Ta kayti, magbelag-belagen tami na temed kat belag nga aldaw ipapisiꞌ ta siꞌ ikaw.” 
ACT.24.26	Kat nakem ya gasiꞌ, pagꞌiꞌinawaren ya nga begayan kanya ni Pablo it pabur nga iꞌangut it ipaliꞌwan ya kanya. Aypaꞌ pirmi yang ipagpapisiꞌ si Pablo ka magsugi-sugid sira.
ACT.24.27	Pagtaꞌlib it duwa nang taꞌun, giyantiyan na kanya. Si Porcio Festo i igiyanti nga gubirnadur. Baw ta, it ireg ni Felix ngayti nga may buwaten ya nga sagyaan it mga Judio, piyataꞌnan ya na lamang si Pablo nga pagpipirisuun paꞌ.
ACT.25.1	Garing it pagꞌabut ni Festo duꞌun it Cesarea, tulung aldaw i kaꞌlay ya duꞌun, bawnga naꞌaduꞌun kanyat Jerusalem. 
ACT.25.2	Pagꞌabut ya duꞌun, egay beken nga siyugid it mga pagbayaꞌen it sasirduti baw beken nga pagbayaꞌen it mga Judio, nagpaꞌapyat siꞌ duꞌut kanya it dimanda nirat ki Pablo. 
ACT.25.3	Baw pagꞌangutun nira gasiꞌ duꞌun it gubirnadur ngayti nga, in mapakay, ipaduꞌlung ya si Pablo duꞌun it Jerusalem ka ubsun nay surugiden. Temed, antap it nakem nira, apaꞌan na duꞌut dalan ka imatayen. 
ACT.25.4	Temed maat i tubag ni Festo it kanira, “Ega yan mapakay. Pagpipirisuun paꞌ si Pablo duꞌun it Cesarea baw ega maꞌlay muliꞌ aku naga duꞌun. 
ACT.25.5	Iyan bay magayen, may ipabayaꞌ mit aken nga mga ginuꞌu mi. Ka in matuud nga may binwat ya nga karaꞌe-raꞌetan, duꞌun manay paꞌapyatan nirat dimanda mi.”
ACT.25.6	Egang matuud naꞌlay si Festo duꞌun it Jerusalem ngayti. Nakawalu u in daꞌga nakapuluꞌ lamang, miyuliꞌ na kanya duꞌun it Cesarea. Pagꞌabut ya duꞌun, pagꞌeyag it aldaw, miyadung na kanya duꞌut araꞌdungan it manigꞌukuman bawnga ipiyapisiꞌ ya si Pablo. 
ACT.25.7	Pagꞌabut ni Pablo duꞌun, liniputan na kanyat mga Judio ngayting garing duꞌun it Jerusalem. Dakel-dakel na nga ipagpaliꞌwan nira nga mabebeꞌgat nga kuntraꞌ it kanya. Temed, daꞌsira magkatuud. 
ACT.25.8	Natubagan nga muꞌsa ni Pablo, nga maat i pangataldengan ya, “Talagang egay nabwat ku nga kuntraꞌ kat siyubli-subling urdin it mga Judio, kuntraꞌ kat Templo, u kuntraꞌ kat Impiradur.”
ACT.25.9	Temed, it ireg ni Festo nga may buwaten ya nga sagyaan it mga Judio, inaat ya si Pablo, “Unu, ireg mu nga tabanen ka duꞌun it Jerusalem ka duꞌun manay ubsan kut surugiden ngaytu?”
ACT.25.10	Temed timnubag si Pablo, “Ega. Talagang daꞌku magkapakay kayan. Kayting situ aku nat adapan it manigꞌukuman nga ipiyatindeg it Impiradur, kaꞌilangan, situ nay sumaryaan it aken. Talagang natantuwan mu na nga egay binwat kung maski unung kamaliꞌ kuntraꞌ kat mga kabilug ku nga mga Judio. 
ACT.25.11	In beteꞌ matuud nga may nabwat ku nga karaꞌe-raꞌetan, nga bagay it aken, imatayen, ega daꞌgaen ku. Temed it egay kamatuudan it maski unu ngaytu nga ipagpaliꞌwan nira kuntraꞌ it aken, ega talaga i may pudir nga ipaꞌalima aku duꞌun it kanira. Aypaꞌ magꞌapiral aku na duꞌun it Impiradur nga duꞌun it Roma.”
ACT.25.12	Pagkagneg ni Festo kayti, riyunding yay mga katimbang ya. Bawnga nagpalingdan duꞌut ki Pablo. Maat ya, “Ta, it atkayan nga magꞌapiral ka duꞌun it Impiradur, egay beken, tabanen ka duꞌun.”
ACT.25.13	May pirang aldaw i nagtaꞌlib, miyabut duꞌun it Cesarea i adiꞌ nga si Agripa, duwa sira naga ni Bernice
ACT.25.14	Ta it naꞌla-naꞌlay i pangigaꞌ na Agripa ngayti duꞌun, natuturan na ni Festo duꞌut kanira i pasar it ki Pablo. Maat ya, “May esa bayang pirisu nga natananan it giyantiyan ku ngayting si Felix. 
ACT.25.15	Pagpaꞌaduꞌun kut Jerusalem, inabigwar sit mga pagbayaꞌen it sasirduti baw mga mataꞌas nga ginuꞌu it mga Judio i dimanda nirat kanya. Pagꞌangutun nira nga betanganan ku nat ukuman. 
ACT.25.16	Takaꞌ tiyubag ku sira nga ega yay buwat it mga Romano, nga ega basta-basta ukumanan i maski siyu in ega paꞌ nakapagꞌadap-adapen sirat mga taw nga nagdimandat kanya baw, kanya nga ipiyagdimanda.
ACT.25.17	Aypaꞌ pagꞌuliꞌ ku situ namagbayaꞌ na sirat aken. Ega inatrasu ku, in daꞌga, pagꞌeyag it aldaw, miyadung aku na kat araꞌdungan it manigꞌukuman bawnga ipiyapisiꞌ ku si Pablo ngayti. 
ACT.25.18	Ta it tiꞌmes na, timnindeg nay mga Judio ngayti nga ipiyaliꞌwan nay mga nasalaꞌan nirat kanya, tanud ku may ipaliꞌwan nira nga mabeꞌgat nga karaꞌe-raꞌetan nga nabwat ya. Arit ega. 
ACT.25.19	In daꞌga, iyan lamang i pagsalaꞌan nirat kanya, mga pagdaꞌe-daꞌegan nira pasar it sadili nirang rilihiyun, baw pasar it esang taw nga pagpangaranat ki Jesus nga, lamang miyatay na, temed ipagpaliꞌwan ni Pablo ngayti nga naꞌgen nagat paꞌuliꞌ. 
ACT.25.20	Ta, paribasay elam aku pasar it iting mga bagay, iningkut ku kanya in unu, ireg yang paꞌaduꞌun it Jerusalem ka duꞌun manay ubsan it surugiden nira ngaytu. 
ACT.25.21	Temed tubag ya, ireg ya nga magꞌapiral duꞌun it Impiradur, nga yanay mukuman kaytu. Aypaꞌ isingkat ku nga pirisuun siꞌ kanya seked it makapaduꞌlung ku kanya duꞌun it Impiradur nga duꞌun it Roma.”
ACT.25.22	Pagkagneg ni Agripa ngayti, inaat ya si Festo, “In mapakay, ireg ku sana nga mapagnegan i iting taw.”
ACT.25.22	“Unuka ega?” maat ni Festo. “Dedelem magnegan mu yan.”
ACT.25.23	Aypaꞌ, pagꞌeyag naꞌaduꞌun it papagsurugidenan i adiꞌ ngayting si Agripa, duwa ni Bernice. Mabakas talagay pakayan nira baw ega basta-bastay pabibat kanira. Nagpatingped gasiꞌ duꞌun i mga piyakapagbayaꞌen it mga sundaluꞌ baw muꞌsang matataꞌas nga mga taw duꞌut Cesarea. Iyan natingped nay muꞌsa, ipiyapisiꞌ na ni Festo si Pablo. 
ACT.25.24	Pagꞌabut ni Pablo, miyampang na si Festo. Maat ya, “Kagalang-galang nga Adiꞌ, baw kadakel it taw nga kaꞌibaan ta situ, waytu na i taw nga kamataynen ya i pagꞌingeꞌreten it kadakel it mga Judio. Talagang piyagut nira duꞌun it Jerusalem, bawnga pati situt Cesarea, piyagut siꞌ nira. Ipaggaꞌu-gaꞌuy nira nga ega na egnen kanya. 
ACT.25.25	Temed, it ega nagay naparagan ku nga binwat ya nga dapat betanganan kanyat ukuman nga kamataynen, baw beken it ireg yang magꞌapiral duꞌun it Impiradur, aypaꞌ napikir ku nga ipataban kanya duꞌun it Roma. 
ACT.25.26	Temed ta, egay magkaꞌrutan ku nga masurat ku pasar it kanya ngaytu nga mapakay nga ipataban duꞌun it agalen ku ngayti. Aypaꞌ ka kayti, ipagpaꞌadap ku kanya situt kadakel mi, subraꞌ na situt imu, kagalang-galang nga Adiꞌ, isaꞌun in maꞌimbistigar kanya, may makabtang ku na duꞌut surat nga ipataban duꞌun. 
ACT.25.27	Ka subuk egay kakapulusan in may ipataban ku nga pirisu temed egay ipataban nga ipagpaꞌyag it nadimandaan it kanya.”
ACT.26.1	Pagkatupus it ampang ngayti ni Festo, inaat na ni Agripa si Pablo, “Pagpaꞌintulutan ka na nga tumuturan pasar it sadili mu.”
ACT.26.1	Aypaꞌ ipiyatindeg ni Pablo i alima ya, nga tandaꞌ it tumuturan na kanya. Bawnga miyampang na kanyat pangataldengan yat sadili ya. 
ACT.26.2	Maat ya, “Masagya aku kayti, kagalang-galang nga Adiꞌ, nga makapangataldengan kat adapan mu, nga panubag kut muꞌsang mga ipiyagdimanda it aken it mga kabilug ta nga mga Judio. 
ACT.26.3	Subraꞌ na it, ikaw ngaytu, egay ipaꞌlam it imu nga muꞌsang kaꞌugaliꞌan baw pagdaꞌe-daꞌegan tami nga mga Judio. Kayti kagalang-galang it imu, sana daꞌka maꞌyawan it papagneg it mga usayen ku ngaytu.
ACT.26.4	Ta, urut it muꞌsang mga Judio in magꞌuꞌunuy pangaꞌgenan ku garing it pagwaꞌwaꞌ ku, duꞌun it diyakulaꞌan kung banwa baw duꞌun gasit Jerusalem nga piyaꞌadalan it aken. 
ACT.26.5	Garing it tagnaꞌ ngayti, pagmumuyaen niray muꞌsang pangaꞌgenan ku. Aypaꞌ in beteꞌ ireg nira lamang, talagang makapamatuud sira nga esa akung piyakamaꞌigpit kat pagsunud it rilihiyun tami nga mga Judio ka Pariseo aku. 
ACT.26.6	Kayti, pagsumaryaen aku sabap it pagsisiguruun ku nga tumanen it Ampuꞌang Diyus i isiyanggup ya kat mga kiyaꞌapuꞌ-apuꞌan tami, nga egnen ya it paꞌuliꞌ i mga miyatay. 
ACT.26.7	Baw kadaklan it mga Judio, nga delem-aldaw eꞌres i pagsirbi nirat Ampuꞌang Diyus, pagsisiguruun nira naga nga makaꞌuyut sira kat isiyanggup ya ngaytu. Temed ta, yanayan, yan i nasalaꞌan it mga Judio it aken, kagalang-galang nga Adiꞌ, kasiguruwan ku ngaytut isiyanggup it Ampuꞌang Diyus. 
ACT.26.8	Ta, kadakel mi, unu pay magꞌenget ka ega pagpamayaꞌnen mi i panulduꞌ nga egnen it Ampuꞌang Diyus it paꞌuliꞌ i miyatay na?
ACT.26.9	Temed tagnaꞌ, atkayan naga i aken nga magkapikir sabap it ki Jesus nga maat it beken, inggen it paꞌuliꞌ. Tanud ku magayen kat panleteg it Ampuꞌang Diyus in talagang paꞌresan kut pakikuntraꞌ i pamayaꞌ it ki Jesus ngayti nga taga Nazaret. 
ACT.26.10	Baw iyan talaga i binwat ku duꞌun it Jerusalem. Miyangut aku duꞌut mga pagbayaꞌen it sasirduti it kariꞌgenan isaꞌun makapapirisu ku i kumpur maparagan kung magpamayaꞌ it ki Jesus ngayti. Bawnga in ukuman nga ibetangan it kanira, imatayen, uyun aku na nga banar. 
ACT.26.11	Pagseled-seleden kuy mga papagsambaan baw in siyuy madakep kung magpamayaꞌ, pagpasakitan ku sira ka ireg ku mareges sirat timibabaꞌ it ki Jesus ngayti. Kamatuudan it masyaduy iseg kut kanira, pagtiꞌsen ku maski duꞌun it beken nga mga siyudad.”
ACT.26.12	“Ta, yanagay enged kut kaꞌsa nga magpaꞌaduꞌun akut Damasco, magtataban it kariꞌgenan nga isiyurat it mga pagbayaꞌen it sasirduti. 
ACT.26.13	Desang kaꞌugtu na, nga duꞌun kami pat dalan, kagalang-galang nga Adiꞌ, sakaling nakalteg akut siyang nga eyag nga garing duꞌut langit nga maꞌyag paꞌ kat singkar it aldaw. Nasakep aku pati mga kaꞌibaan kut magpanaw. 
ACT.26.14	Simnuꞌsub kami nang muꞌsa duꞌun it lugtaꞌ bawnga may nagnegan ku nga esang gaꞌmaran nga magpakisugid it aken, nga magꞌaat kat Hinebreo, ‘Saulo, Saulo, unuka atkaytuy buwat mu nga pagpakuriꞌan mu aku? Isugid tat imu nga pagpakuriꞌan mu lamang i sadili mu kat pakilaban mut kaꞌirgan ku.’ 
ACT.26.15	Natubag ku yan, maat ku, ‘Ay siyu ka, Agalen?’ Maat i tubag it Ampuꞌan, ‘Si Jesus aku ngayan nga pagpakuriꞌan mu. 
ACT.26.16	Magbangun ka na baw timindeg. Nagpakikita akut imu kayti ka buwaten ta ikaw nga manigsirbi ku baw manigpamatuud it naltegan mu na ngaytu baw mga ipalteg ku pat imu kat pagdadarapaꞌen. 
ACT.26.17	Iparibri ta ikaw kat alima it mga Judio, baw kat alima gasiꞌ it mga taw nga ega Judio nga sira ngaytu i taꞌgan kut imu. 
ACT.26.18	Sira ngaytu nga ega Judio i tulduꞌan mu isaꞌun kamukrat sira ka kayti, subuk beleg sira. Tulduꞌan mu sira isaꞌun kaliꞌwan sirat kadleman it kasalaꞌan baw pamegbeg ni Satanas, ka paꞌugad na sira kat kaꞌyagan nga ibgay it Ampuꞌang Diyus, nga pasakep na sirat kanya. Ka in mamayaꞌ sirang matuud it aken, mapasinsiya i mga kasalaꞌan nira baw makaꞌuyut sira kat mga taw nga piniliꞌ baw ipiyapinpin it Ampuꞌang Diyus nga mga taawan ya.’”
ACT.26.19	“Kagalang-galang nga Adiꞌ, ega na maat liyaban ku paꞌ i taꞌeg ngaytit aken it Ampuꞌan nga nagpakikitat aken garing duꞌun it langit. 
ACT.26.20	Uꞌnang piyangadalan ku, duꞌun nat Damasco, bawnga duꞌun it Jerusalem. Garing duꞌun liyekep-lekep kuy muꞌsang sakep it Judea bawnga naꞌaduꞌun akut mga banwa it taw nga ega Judio. Ipagpangadal kut kanira nga magsinguliꞌ baw indiꞌan i mga kasalaꞌan nira, ka pasakep nat Ampuꞌang Diyus, bawnga muwat it mga magagayeng buwat nga magpamatuud it sininguliꞌan baw inindiꞌan na niray tagnang buwat nirang ega magayen. 
ACT.26.21	Ta, sabap it buwat ku ngaytu, diyakep aku it mga Judio duꞌun it Templo, ka ireg nira, imatayen aku. 
ACT.26.22	Temed yay matuud, daꞌku pagpabaya-bayaꞌan it Ampuꞌang Diyus. Talagang pagtabangen ya aku seked it kayti ngaytu, aypaꞌ ka situ aku naga magtitindeg, nga egen paꞌ. Baw magpamatuud aku kat muꞌsang taw, timawaꞌ u mataꞌas, nga egay beken nga ipagpangadal ku in daꞌga iyan lamang, mga bagay nga mabut nga ipiyagsugid ni Moises baw mga prupitaꞌ. 
ACT.26.23	Ka daꞌga basaꞌan magbebtang duꞌut mga isiyurat nira nga kaꞌilangang lumabay it dakulaꞌ nga kakuriꞌan i Cristo ngayting Manriribring Adiꞌ nga isiyanggup? Magsusurat gasiꞌ nga kanya i uꞌna-uꞌnang egnen it paꞌuliꞌ nga ega na matay it sumaꞌup. Baw kat pagꞌegen ngaytit kanya, mabgayan yat kaꞌyagan i muꞌsang taw, mga Judio baw daꞌga, pasar it karibriyan.”
ACT.26.24	Ta, ega paꞌ natupus ni Pablo i pangataldengan ya ngayti, miyampang si Festo it dadakulaꞌ. Maat ya, “Magpulpug ka na, Pablo! Yanay ipagpulpug mu, kadakulat napagꞌadalan mu.”
ACT.26.25	Temed timnubag si Pablo it kanya, maat ya, “Kagalang-galang nga Festo, daꞌku baytu magpulpug. Muꞌsa ngayang pagꞌampangen ku, purus kamatuudan baw kat pikir nga tarunus. 
ACT.26.26	Talagang maꞌyag tu it ki Agripa ngaytu nga adiꞌ i muꞌsa ngaytu. Pagsisiguruun ku nga egay ipaꞌlam it kanya nga itung mga bagay ka egaytu kat lingeb. Aypaꞌ ka daꞌku magpangangaliꞌ mampang kat adapan ya.” 
ACT.26.27	Bawnga nagpalingdan si Pablo duꞌun it ki Agripa. Maat ya, “Siguru, kagalang-galang nga Adiꞌ, pagpamayaꞌnen mu i magbebtang ngayti duꞌut mga isiyurat it mga prupitaꞌ. Talagang urut ku nga pagpamayaꞌnen mu.”
ACT.26.28	Katubag si Agripa, “Napapamayaꞌ mu aku it sang dekeyeꞌ it ki Jesus ngayang paꞌaaten mu nga Cristo.”
ACT.26.29	Tiyubag nga lagi ni Pablo, nga maat ya, “Ipagpanalangin ku nga sana ega lamang ikaw, pati muꞌsang taw situ nga nakagneg it aken kayti, ega desang mamayaꞌ it sang dekeyeꞌ, in daꞌga itingled nay nakem. Sana in pasar it pamayaꞌ, makasbung kamu nat aken, magpuyra lamang it ipiyagkakadina ngaytu it aken.”
ACT.26.30	Pagkatupus it iting inaat ni Pablo, timnindeg nay adiꞌ, gubirnadur baw si Bernice ka namagliꞌwan na. Namagtindeg na gasiꞌ i muꞌsang kaꞌibaan nira duꞌun baw namagbelag-belagen na. 
ACT.26.31	Pagkaliꞌwan it tulu ngayting matataꞌas, namagsugi-sugid na nga magꞌaat, “Taw ngayan, maꞌyag nga ega nagay binwat yang dapat yang ikapirisu u igtas it ginawa ya.” 
ACT.26.32	Bawnga inaat ni Agripa si Festo, “In daꞌga lamang inaat ya na nga ireg yang magꞌapiral duꞌun it Impiradur, may kaliꞌwanat iyan nga taw.”
ACT.27.1	Iyan naꞌbut nay aldaw nga isakay namen, nga ipaduꞌlung nat gubirnadur si Pablo duꞌun it Roma nga sakep it Italia, ipiyakarguꞌ ya si Pablo ngayti baw beken nga mga pirisu duꞌun it esang kapitan it sundaluꞌ nga pagpangaranat ki Julio. Kaꞌuyutan kanya it dakulang guruput mga sundaluꞌ nga pagtaꞌwaget Gurupu it Impiradur. 
ACT.27.2	Siyakayan nameng barkuꞌ, barkuꞌ nga garing duꞌun it Adramitio, nga magpaꞌaduꞌun it mga papadungguꞌan nga duꞌun it Asia. Miyayaꞌ nagat amen i esang kaꞌiba-iba ni Pablo garing it tagnaꞌ, nga si Aristarco nga taga Tesalonica nga sakep it Macedonia. 
ACT.27.3	Ipangadwang aldaw it sakay namen, nagpadungguꞌ kami duꞌun it Sidon. Pagkadungguꞌ duꞌun, piyaltegan ni Julio si Pablo it magayeng nakem ka inintulutan ya nga maningdal duꞌut mga iba-iba ya isaꞌun pakikita it kanira baw, in unuy tabang nira, matabang kanyat mga kakurangan ya. 
ACT.27.4	Pagsakay namen sit garing duꞌun, daꞌkami nakapandiritsu ka sungsungun i deres. Panakay namen, ayun kat binit nga bali it pulaw it Chipre. 
ACT.27.5	Iyan nadipag namen nay luꞌuk it Cilicia baw Panfilia, nakaꞌbut kami na duꞌun it Mira, nga esang lansangan it Licia. 
ACT.27.6	Pagꞌabut namen duꞌun, may naparagan it pagbayaꞌen namen ngayting kapitan it sundaluꞌ, nga barkuꞌ nga garing duꞌun it Alejandria nga magpapaꞌaduꞌun it Italia. Aypaꞌ inaat ya kami nga sikayti siꞌ i panakayan namen. 
ACT.27.7	Piyanawat pirang aldaw i sakay namen ka pirming sungsungun i deres. Apa-apasan i ikiyaꞌbut namen duꞌut patuꞌ it Gnido. Bawnga pagkapatuꞌ namen duꞌun, daꞌkami na nakapanggerteng. Aypaꞌ namiluk kami nat nandipag duꞌun it pulaw it Creta nga patuꞌ it Salmon. 
ACT.27.8	Pagkadipag namen duꞌut pulaw ngayti, siging kayaꞌmat it sakay namen it magpangumbinitan. Takaꞌ talagang apa-apasan nagay ikiyaꞌbut namen duꞌut esang papadungguꞌan nga rugar nga pagpangaranat Magayeng Dudungguꞌan nga adeꞌdeng it siyudad it Lasea.
ACT.27.9	Paribasay dakulaꞌ nang atrasu it sakay namen, inabut kami nat timpu nga kaꞌiꞌilang nang ipagsakay. Kamatuudan, nakataꞌlib nay aldaw it piyakamataꞌas nga pagpuwasa. Aypaꞌ inupakat sira ni Pablo. Maat ya, 
ACT.27.10	“Tabing galang it imyu, subuk magkamuyaan ku nga ikaꞌilang nay sakay ta ngaytu. Siguru, dakulaꞌ nga kagastaꞌan in dimiritsu tami paꞌ. Ega lamang barkuꞌ ngaytu baw mga kargaꞌ, kalapis pay pati ginawa ta.” 
ACT.27.11	Temed ega piyamayaꞌ it kapitan ngaytit sundaluꞌ i inaat ni Pablo, in daꞌga, iyan i piyamayaꞌ ya, ampang it timunil, nga kanyay pagbayaꞌen it mga barugsakay, baw ampang gasiꞌ it tagpuꞌun it barkuꞌ ngayti. 
ACT.27.12	Ka maat nira nga ega magayeng tiniran i duꞌun kayting dudungguꞌan in padadaꞌet. Iyan kunuy magayeng dudungguꞌan, duꞌun it Fenice nga sakep nagat Creta ngayti, ka kubli i duꞌun. Aypaꞌ, ireg it kadaklan nga sumakay siꞌ, nga apasen i Fenice ngayti. Sana kaꞌbut sira duꞌun, bawnga elatan nay makataꞌlib i panagramig nga timpu.
ACT.27.13	Ta, yan namuyaan nira nga gimnanti nay deres nga subuk salatan na, baw ega naga masbeg, simnagya sira ka tanud nira, makatabus na. Aypaꞌ biyatun na niray pamundu ka simnakay siꞌ. Panakay namen, magpangubay lamang it Creta. 
ACT.27.14	Temed, ega naꞌlay kamit sasakay sakaling biyales siꞌ i deres ngayti it subuk tugpa-tugpa nga ereꞌeret na nga sebeg. Pangaran it mga taga duꞌun it iting deres, Euraclidon. 
ACT.27.15	Iyan pinsag nay barkuꞌ ngayti, daꞌna magkaꞌunu-unu. Piyabayaꞌan namen na lamang i ipagpirpir. 
ACT.27.16	Pagkapabali namen duꞌut pula-pulaw nga pagpangaranat Clauda, lingeb-lingeb it dekeyeꞌ. Aypaꞌ piyaꞌresan namet dumluꞌ i pagtutundanen nga papabnitan. 
ACT.27.17	Pagkadluꞌ, iyan siꞌ i binwat nira, piyalikusan it dadakulaꞌ nga lubid i pagsasakayan namen ngayti. Bawnga, paribasay magꞌiꞌlam sirat ibelbeg duꞌun it dakulang gusun nga duꞌut patuꞌ it Libia, biyubud na niray layag nirang malabeg, baw paribasay ega nay mabwat, magpapirpir na lamang.
ACT.27.18	Ta, dakulaꞌ talaga nga kakuriꞌan namen ka magꞌereꞌeret gay bagyu ngayti. Aypaꞌ, pagꞌeyag it aldaw, buwat nira, ipagbuntal na duꞌut dagat i mga kargaꞌ isaꞌun yumaꞌngan i barkuꞌ. 
ACT.27.19	Pagꞌikatlu nga aldaw, yanay ipagbuntal it mga barugsakay ngayti, mga kagamitan nira duꞌun it barkuꞌ. 
ACT.27.20	Bawnga pagtaꞌlib it pira-pirang aldaw nga egay naltegan nameng aldaw u mga bituꞌun ka sigi-siging bagyu, pagsisiguruun namen nga maꞌilang kami na talaga.
ACT.27.21	Iyan naꞌlay na ngayting daꞌsira na magkaꞌen, timnindeg si Pablo duꞌut adapan nirang muꞌsa baw miyampang. Maat ya, “Mga kaꞌibaan, in beteꞌ namayaꞌ kamut aken nga daꞌtami daꞌan limꞌid duꞌut Creta, ega atkaytuy nabetangan ta nga kadakulat kakuriꞌan baw kagastaꞌan. 
ACT.27.22	Temed, kayti, pasagyaen mi i nakem mi ka egay makalapis nga ginawa it maski siyu it aten, in daꞌga itu lamang, barkuꞌ ngaytu i maranggaꞌ. 
ACT.27.23	Naꞌrutan kuytu ka, kat delem, miyabut situt aken i esang anghil. Tiyaꞌeg kanya it Ampuꞌang Diyus, kanya nga magsasakep it aken baw pirmi nga pagsirbiyan ku. 
ACT.27.24	Maat i inaat it anghil ngayti, ‘Ayaw kat iꞌlam, Pablo, ka kaꞌilangan nga makaꞌadap ka nagat Impiradur duꞌun it Roma, aypaꞌ daꞌka maꞌilang. Baw tiyubag gasiꞌ i panalangin mu nga, mga kaꞌibaan mut magsasakay, egay maꞌilang nga maski siyut kanira.’ 
ACT.27.25	Aypaꞌ, mga kaꞌibaan, paksegen mi lamang i nakem mi ka pagpamayaꞌnen kung banar nga magmatuud i isiyugid ngaytut anghil it aken nga inaat it Ampuꞌang Diyus. 
ACT.27.26	Temed kat pabetang-betang ya, sumangrad i barkuꞌ ngaytu duꞌun it esang pulaw.”
ACT.27.27	Iyan ikasang puluꞌ baw epat na nga delem, nga sigi pang pirpir it amen duꞌun it Dagat nga Adriatico, desang maglubu-lubuk nay delem pagtatanudun it mga barugsakay ngayti nga may adeꞌdeng na nga banwa. 
ACT.27.28	Siyundaan niray kaꞌararem, duwang puluꞌ pang depa. Pagkalangbu-langbus siꞌ, siyundaan nira siꞌ. Naꞌanuꞌan nirang sang puluꞌ baw lima manang depa. 
ACT.27.29	Paribasay miniꞌlam na sirat makasaꞌpat kami duꞌut malbaw, binwat nira, iꞌinlug nay epat nga pamundu duꞌut buliꞌ. Baw ipagpanalangin nira nga sana maldaw na.
ACT.27.30	Bawnga iyan atnakayti, namagkapikir it mga barugsakay ngayti nga tananan nira nay barkuꞌ ngayti. Aypaꞌ nagpapuꞌun sirat ituꞌnay duꞌut dagat i pagkakargaꞌen ngayting sakayan nga yay ligwatan nira, manglug it sinipit duꞌut uꞌnaan. 
ACT.27.31	Pagkamuya ni Pablo kayti, inaat yay magkakarguꞌ ngayting kapitan it sundaluꞌ baw mga taawan ya. Maat ya, “Iyan bay pagpikiren nira ngayan, tananan i barkuꞌ. In atkayan, maꞌilang kamuy imyu.” 
ACT.27.32	Pagkagneg it mga sundaluꞌ ngayti, tiyabtab niray lubid nga seget it sakayan ngayting papabnitan. Piyataꞌnan nay maꞌulug duꞌun it dagat.
ACT.27.33	Iyan magpangeyag-eyag na, inupakat ni Pablo i kadakel ngayti nga sana kumaꞌen na sira. Maat ya, “Magayen, kumaꞌen kamu na ka, ungaytu, itu nay ikasang puluꞌ baw epat nga aldaw, daꞌkamu na kimnaꞌen. Nasasawan mi nay raꞌe-raꞌet it banwa ngaytu. 
ACT.27.34	Aypaꞌ, kayti, pagneg kamut aken. Kaꞌilangan kumaꞌen kamut paꞌgen nga kaꞌen, ka yay matuud, maski sang naay nga buꞌuk mi, egay maꞌilang.” 
ACT.27.35	Pagkaꞌampang ya kayti, kimnuꞌmit kanyat tinapay bawnga nagpasalamat duꞌun it Ampuꞌang Diyus kat adapan it kadakel ngayti. Pagkatupus it pasalamat ya, piniꞌsang-piꞌsang ya ka kimnaꞌen nat kanya. 
ACT.27.36	Pagkalteg it beken, gimnayen i nakem nirang muꞌsa. Namagkaꞌen na gasiꞌ sirat kanira. 
ACT.27.37	Kadakel nameng muꞌsa it magsasakay, duwang gatus baw pitung puluꞌ may enem nga kataawan. 
ACT.27.38	Pagkakaꞌen nameng muꞌsa, iyan siꞌ i binwat nira, ipagꞌulug nay mga sakut tirigu duꞌut dagat isaꞌun yumaꞌngan paꞌ i barkuꞌ.
ACT.27.39	Iyan maꞌyag nang banar, ega nakilalaan nira in unuy iting banwa nga napabnitan namen ngayti. Temed nalawag nira, may baybayan. “Aaꞌ,” maat nira, “siguru, luꞌuk yan.” Bawnga nagrunding-rundingen na sira nga, in mapakay, sumukdan it padungguꞌ duꞌun. 
ACT.27.40	Aypaꞌ, tiyabtab na niray mga laygen, piyabayaꞌan na duꞌut dagat i mga pamundu, bawnga inuꞌbad niray papaꞌnget it timun. Pagkauꞌbad, sinintak niray puuk ka padungguꞌ na duꞌun it baybayan ngayting nalawag nira. 
ACT.27.41	Temed nataban it sebeg i barkuꞌ duꞌun it pagdarakepat langeb. Unupat nakasaꞌpat nay dulung ka may gusun palan. Ega na nakalꞌid. Baw paribasay duꞌun it pagbukaꞌan, nasalsag nga lagi i buliꞌ it barkuꞌ ngayti.
ACT.27.42	Iyan atnakayti, ireg it mga sundaluꞌ, pangimatayen nay mga pirisu ka barang, in kabnit paꞌ, malagyu sira. 
ACT.27.43	Temed ega magkapakay i kapitan nira ka ega ireg ya nga maꞌimatay si Pablo. Aypaꞌ piyaar ya sira. Bawnga inaat ya nga in siyuy magkalanguy, manaptap na ka lumanguy na, muꞌna na duꞌun it binit. 
ACT.27.44	Iyan beken, manikep-sikep nat maꞌambayan nirat pabnit, subuk mga tablaꞌ baw beken nga mga buwat-buwat it barkuꞌ nga maglutaw.
ACT.27.44	Aypaꞌ, kat atkayti nga buwat, ega nagay nalmes. Namagkabnit nga muꞌsa duꞌun it baybayan.
ACT.28.1	Pagkabnit namen, bawnga naꞌrutan namen i ngaran it iting pulaw, palan Malta. 
ACT.28.2	Magagayen talagay adat it mga taga duꞌun kayti ka ega basta-bastay ildaw nirat amen. Nagꞌapuy sirang lagi it piyadagpiꞌan it amen ka talagang ereꞌeret na nga keleg namen, beken it daꞌna gasiꞌ magtiꞌdaw nga uran. 
ACT.28.3	Si Pablo ngayti, nanguꞌmit-kuꞌmit kanyat mga kayu nga idungag it dumuꞌput. Desang ipagpaduꞌput ya na, iyan nadangdang nat init it apuy, may limniꞌwan na nga dukul. Kimnulibeꞌbed duꞌun it alima ya baw kimnagat. 
ACT.28.4	Pagkalteg it mga taga duꞌun ngayti it dukul ngayting kapapatay nga magkukulibeꞌbed duꞌun it alima ni Pablo, maat nira, “Aaꞌ, talagang itung taw, mangingimatay it masigkataw ya. Ka ungaytu ga, lamang nakaribri kanya kat dagat, ega nagaytu maꞌgen ka ega mapalagyuwan yay tiksaꞌen.” 
ACT.28.5	Temed ipiyamimiꞌrik ni Pablo duꞌut apuy i dukul ngayti. Daꞌga naga kanya naꞌunu. 
ACT.28.6	Sigi nang eꞌlat it mga taga Malta ngaytit manggetek na u gembaꞌ nat biglaꞌ si Pablo ka matay na. Temed ega. Iyan naꞌlay na sirat niniid, nga egay magkamuyaan nirang pagꞌugadan it kinataw ni Pablo, nagbaꞌgu siꞌ i pikiran nira. “Aaꞌ,” maat nira, “talagang itung taw, ega taw-tiyaw na lamang. Esa naytu nga diyus.”
ACT.28.7	Pagbayaꞌen duꞌun it iting pulaw, si Publio. Adeꞌdeng duꞌun it napabnitan namen ngayti i lugtaꞌ ya. Kanya i timnanggap it amen. Nakatlu kami duꞌut kanira, baw talagang piyaltegan ya kamit magayeng adat. 
ACT.28.8	Ta, natakaꞌan nameng magsarut i amaꞌ ni Publio ngayti, pagramigan baw pagsakitat tinaꞌi nga ipagpamanaw-panaw. Siminled si Pablo duꞌun it irigaꞌan ya bawnga piyanalanginan it pagtatapalen. Ta, gimnayen nga lagi i sarut ya ngayti. 
ACT.28.9	Pagkabaritat kadakel it binwat ngayti ni Pablo, kumpur magsarut duꞌun it pulaw ngayti, piyamagtaban na duꞌut ki Pablo. Kada mapanalanginan ya, magpedek i sarut. 
ACT.28.10	Talagang dakel i mga begay nirat amen nga panggalang nirat amen. Baw ega lamang iti, ka iyan naꞌbut nay timpu nga sumakay kami siꞌ, dakulay ikiyargaꞌ nira duꞌun it barkuꞌ nga mga bagay nga kaꞌilangan namen. 
ACT.28.11	Temed naꞌlay i ikiyasakay namen ka piyataꞌlib namen i panagramig nga timpu.
ACT.28.11	Inabut kamit tulung bulan duꞌut iting pulaw bawnga nakasakay kami. Siyakayan namen, barkuꞌ nga nagpaꞌimbeng duꞌun ka nagpataꞌlib gasit iting timpu. Iting barkuꞌ, garing gasiꞌ duꞌun it Alejandria, pagpangaranat Castor baw Polux. 
ACT.28.12	Pagsakay namen, nagpadungguꞌ kami duꞌut Siracusa. Nakatluy kaꞌlay namen duꞌun bawnga simnakay kami siꞌ. 
ACT.28.13	Garing kami siꞌ duꞌun, burdahiꞌ i panakay namen seked nat naꞌbut namen, Regio. Pagꞌeyag it aldaw pabur siꞌ i diminres, aypaꞌ nakadiritsu na i sakay namen, nga pagꞌeyag siꞌ, duꞌun kami nat Puteoli. 
ACT.28.14	Pagkatingdal may nakitaan namen nga mga sulsug kat pamayaꞌ. Inupakat nira kami nga, in mapakay sana, patinir kami duꞌun it kanira seledat sang lingguꞌ. Bawnga napanaw kami nay limnangbus duꞌun it Roma. 
ACT.28.15	Iyan nabaritaꞌan it mga magpamayaꞌ duꞌun it Roma ngayti nga magꞌaꞌabut kami, ega biyali niray alaid, namagpanusmu sirat amen. May simnusmut amen duꞌun it lansangan it Foro de Appio. Iyan beken, duꞌun it lansangan it Tres Tabernas i kanira manang siyusmuwan. Pagkalteg nga lagi ni Pablo it kanira, nagpasalamat kanya duꞌun it Ampuꞌang Diyus baw kiminseg siꞌ i nakem ya. 
ACT.28.16	Pagꞌabut namen duꞌun it Roma, inintulutan si Pablo nga manadilit balay nga taꞌidan ya. Piyaguwardiyaan lamang kanya it sundaluꞌ.
ACT.28.17	Iyan nakatlu na, ipiyatawag ni Pablo i mga pagbayaꞌen it mga Judio duꞌun it Roma ngayti. Iyan natingped na sira, maat ni Pablo it kanira, “Aku ngaytu, mga kasulsugan, lamang maat egay binwat ku nga kuntraꞌ kat bangsa ta u kuntraꞌ kat mga siyubli-subli tami nga kaꞌugaliꞌan, temed diyakep nira aku duꞌun it Jerusalem bawnga ipiyaꞌalima nira akut mga Romano ka pinirisu. 
ACT.28.18	Ireg it namagdakep ngaytit aken nga daꞌku na egnen. Temed, mga Romano, ireg nirang paliꞌwanen aku ka, pagꞌimbistigar nirat aken, egay naparagan nira nga dapat ikabetangan it aken it ukuman nga kamataynen. 
ACT.28.19	Temed it ega magkapakay it mga Judio nga paliꞌwanen aku, aypaꞌ naregesan nay nakem kut magꞌapiral situt Impiradur. Egaytu maat may ikudimanda ku nga kuntraꞌ kat bangsa ta. 
ACT.28.20	Aypaꞌ ka kayti, ipiyatawag ku kamu ka ireg kung magkita-kitaen tami. Ireg ku nga pakisugi-sugid it imyu, isaꞌun makapatantu kut imyu nga pagsesgetan akut kadina ngaytu sabap lamang it pamayaꞌ kut Manriribring Adiꞌ nga isiyanggup, kanya nga pagpapaꞌbutun tami nga muꞌsa nga mga tungtung-inapuꞌ ni Israel.”
ACT.28.21	Maat it mga taw ngayti, “Yanaytuy kaꞌlay, egay surat nga miyabut situt amen nga garing duꞌut Judea nga magsugid it pasar it imu. Baw iyan magkaꞌasitu nga mga kabanwa ta nga maggaring duꞌun, egay itiyuturan u magkarunding nira nga karaꞌe-raꞌetan nga binwat mu. 
ACT.28.22	Takaꞌ, it situ ka na, ireg nameng magnegan in unuy masugid mu sabap it pamayaꞌ mu ngaytu. Ka iyan lamang i magkaꞌrutan namen nga, maski aring banwa, talagang pagkuntraꞌen i mga magpamayaꞌ it iyan nga pagꞌadalan.”
ACT.28.23	Aypaꞌ piyagꞌupakatan niray aldaw nga ipagtingped nira siꞌ duꞌun. Pagkaꞌbut it iting aldaw, dakel sira nga miyabut duꞌut balay ngayting pagꞌiꞌistaran ya. Nagꞌapun egay beken nga buwat ni Pablo, magpaꞌyag baw magpamatuud duꞌun it kadakel ngayti pasar it kaꞌadiꞌan it Ampuꞌang Diyus. Paggaringen ya, duꞌun it mga isiyurat ni Moises baw mga prupitaꞌ. Pagpaꞌresan ya sirat papamayaꞌnen it si Jesus i pagpaꞌiguꞌan, nga kanya i Cristo ngayting Manriribring Adiꞌ nga isiyanggup nga pagpapaꞌbutun nira. 
ACT.28.24	Mga piyaꞌyagan ni Pablo ngayti, may namayaꞌ, may ega. 
ACT.28.25	Daꞌsira magparag-paragen, aypaꞌ nanganya-kanya nat uliꞌ. Temed parabir sira nakagaring i miyuliꞌ, inaat sira ni Pablo, “Talagang matuud i inaat it Espiritu Santo kat mga kagiyaringanan mi, nga isiyurat it prupitaꞌ ngaytit tagnaꞌ nga si Isaias, nga magꞌaat,
ACT.28.26	‘Aaten muy ining mga taw,
ACT.28.26	“Maski manamar kamu nat pagneg, talagang daꞌkamu makasepsep.
ACT.28.26	Baw maski semyek kamu na nga semyek, ega makilalaan mi i pagletganan mi.”
ACT.28.27	Talagang ining mga taw, piyadsen na niray ulu nira.
ACT.28.27	Paglagpasen nay mga talinga nira baw ipagpeyeng na niray mga mata nira.
ACT.28.27	Ka in daꞌga atkayan, barang mamagkalteg naga sira, mamagkagneg naga, mamagkasepsep naga, baw paꞌuliꞌ naga sira situt aken, nga mapagayen ku naga sira, arit ega.’”
ACT.28.28	Maat pay paꞌugdun ni Pablo, “Aypaꞌ it atkayan, nga ega kupamayaꞌ i kadaklan it mga Judio, kaꞌilangan matantuwan mi tu, nga duꞌun nat mga taw nga ega Judio i pagtaꞌgan it amen nga mangadal it Magayen ngaytung Baritaꞌ it Ampuꞌang Diyus pasar it karibriyan. Talagang pagsisiguruun ku nga ega dumaꞌga sira.”
ACT.28.29	Pagkatupus ni Pablo it iting inampang ya, namaggaring nay mga Judio ngaytit muliꞌ. Ega basta-bastay inda-indaꞌegen nira it magpanaw.
ACT.28.30	Seledat duwang taꞌun, duꞌun nagay pagꞌiꞌistaran ni Pablo it pagꞌaꞌarkilaan ya ngayting balay nga bilang ipiyasadili na it kanya. Kada taw nga magtungbalay duꞌun it kanya, egay pagdaꞌgaen ya. 
ACT.28.31	Ipagpangadal yat kanira it magayen i pasar it kaꞌadiꞌan it Ampuꞌang Diyus, baw muꞌsang panulduꞌ pasar it Ampuꞌan nga si Jesu-Cristo. Baw egay maski siyu nga magsamrang it kanya.
ROM.1.1	Mga pagmaꞌaleng iba-iba nga asan it Roma, wayan i surat ku, aku nga si Pablo nga esang manigsirbi ni Cristo Jesus. Esa akung ipiyatindeg it Ampuꞌang Diyus nga apustul nga tiyaꞌeg yang mangadal it Magayen ngaytung Baritaꞌ pasar it karibriyan ngaytu nga ipiyabetang-betang ya.
ROM.1.2	Itu nga kabagayan, pasar it karibriyan ngaytu, garing it tagnaꞌ pay banwa isiyanggup naytung lagi it Ampuꞌang Diyus duꞌut kasuratan nga purus ampang ya nga ipiyasurat yat mga prupitaꞌ ya. 
ROM.1.3	Itu, Magayen ngaytung Baritaꞌ, pasar tu it Ampuꞌan nga si Jesu-Cristo, nga nagbalyung taw, lamang Anak kanya it Ampuꞌang Diyus. Kat pagkataw ya, ipiyanganak kanya it esang tungtung-inapuꞌ it adiꞌ nga si David. 
ROM.1.4	Si Jesu-Cristo ngaytu, inimatay kanya temed nagꞌegen naga kanyat paꞌuliꞌ kat keseg it Espiritu Santo. Sikaytu ipiyamatuud nga, kanya, gunaan talagang Anak it Ampuꞌang Diyus. Si Jesu-Cristo ngaytuy Ampuꞌan tang muꞌsa. 
ROM.1.5	Kanya i minildaw it aken it katengdanan ngaytut apustul, nga mangadal akut Magayeng Baritaꞌ duꞌut mga babanwaan it mga taw nga ega Judio. Itu naytuy pagsirbi kut kanya isaꞌun, sana, dakel i mamayaꞌ it ki Jesu-Cristo ngaytu, nga yay tumaban it kanira it pangaꞌgenang masiyunudun it kaꞌirgan ya. 
ROM.1.6	Ta kayti, kamu gasiꞌ asan, kaꞌuyutan naga it mga maglalagpit nat ki Jesu-Cristo ngaytu ka piniliꞌ kamu baw piyanakman it Ampuꞌang Diyus nga pasakep it kanya.
ROM.1.7	Aypaꞌ kamu naytung muꞌsa asan it Roma i pagꞌabutun it surat ku ngaytu, kamu nga pagrarasan nang banar it Ampuꞌang Diyus, mga taw nga piniliꞌ baw ipiyapinpin ya nga mga taawan ya na. Ipagpanalangin ku nga sana asat imyu nga pirmi i ildaw baw kaꞌimbengan it nakem nga ipagbegay it Amaꞌ ta nga Ampuꞌang Diyus baw Ampuꞌan nagang si Jesu-Cristo.
ROM.1.8	Uꞌna-uꞌnang kusugiden ku, kat ngaran ni Jesu-Cristo nga magpanindeg it aten magpasalamat aku duꞌut Ampuꞌang Diyus ku sabap it imyu nga muꞌsa, nga talagang matanug i imyung pamayaꞌ it kanya. 
ROM.1.9	Yay matuud, pirmi ku kamung ipagpanalangin. Talagang urut tu it Ampuꞌang Diyus, kanya nga pagsirbiyan ku it muꞌsang keseg ku isaꞌun dakel i mamayaꞌ it Magayeng Baritaꞌ pasar it Anak ya ngaytu. 
ROM.1.10	Pirmi ku gasing ipagpanalangin it kaꞌlay ngaytu nga sana, in uyun kat kaꞌirgan ya, ipaꞌintulut ya nga kapaꞌasan akut imyu. 
ROM.1.11	Talagang ireg ku nga ireg nga makakita it imyu isaꞌun mabagiꞌan ku kamu it ipagmapaꞌgen it pamayaꞌ baw pagsarig mit Ampuꞌang Diyus. 
ROM.1.12	Ireg kung sugiden, isaꞌun makapagtabang-tabangen tami kat ikseg it pamayaꞌ it kada sangbat. Ka pamayaꞌ kuy ikseg it pamayaꞌ mi baw pamayaꞌ mi, ikseg naga it pamayaꞌ ku.
ROM.1.13	Mga kasulsugan ku kat pamayaꞌ, ireg ku nga maꞌrutan mi nga kaꞌlay na ngaytu i rima-rima ku nga paꞌasan sana it imyu, temed daꞌku magkatabu-tabus. Ka ireg ku gasing makapangadal asan it imyu isaꞌun limiꞌwan nga subraꞌ nga mamayaꞌ it ki Jesu-Cristo i katataawan, subung nagat tiyanaꞌan it pangadal ku duꞌun it beken nga rugar it mga taw nga ega Judio. 
ROM.1.14	Talagang may turubagen ku duꞌun it Ampuꞌang Diyus in ega ipangadal ku it katataawan i Magayen ngaytung Baritaꞌ. Egaytuy piniliꞌan, mga mapipikir u kurang it kasepsep, mga matataꞌas u timawaꞌ, kaꞌilangan nga ipangadal ku it kanirang muꞌsa i itu ngaytu. 
ROM.1.15	Aypaꞌ ka, in kat aken lamang, ireg ku nga ireg nga ipangadal gasit imyu asat Roma i Magayen ngaytung Baritaꞌ.
ROM.1.16	Talagang ipagpabetang ku nga ega basta-basta i Magayen ngaytung Baritaꞌ, ka pagꞌuꞌrutan kung banar nga duꞌun i keseg it Ampuꞌang Diyus. Sabap ituy pabetang-betang ya nga ikaribri it muꞌsang taw nga mamayaꞌ nga uꞌna nay mga Judio, subung naga i beken nga bangsa nga maski ega Judio. 
ROM.1.17	Sabap, kat Magayen ngaytung Baritaꞌ, ipagpaꞌrut it Ampuꞌang Diyus in magꞌuꞌunu tumaldeng i taw kat panleteg ya. Sigun tu lamang it pamayaꞌ baw pagsarig it taw it kanya. Egay beken nga ipagkapisiꞌ it ipagtaldeng ngaytu. Sabap daꞌga baꞌ tagnaꞌ, ipiyasurat it Ampuꞌang Diyus i atkaytu nga magꞌaat,
ROM.1.17	“Iyan taawan ku nga ipagpabetang ku na nga mataldeng, yay magdadaꞌeg kat nakem ya, pamayaꞌ baw pagsarig yat aken.”
ROM.1.18	Temed gasiꞌ, pirmi nga ipagpalteg it Ampuꞌang Diyus nga duꞌut langit nga pagꞌisgan baw pagbetanganan yat ukuman i muꞌsang karaꞌe-raꞌetan it taw nga pagkuntraꞌen nira i kaꞌirgan ya baw, kat kadakulat karaꞌe-raꞌetan nira ngaytu, pirmi nga pagparngen nira kat nakem nira i kamatuudan nga garing duꞌut kanya. 
ROM.1.19	Sabap iyan mga bagay pasar it Ampuꞌang Diyus nga mapakay maꞌrutan it taw, makilalaan nagaytut nakem nira. Ka pirmi nga ipagpangbit it Ampuꞌang Diyus kat nakem nira. 
ROM.1.20	Ka maski ega magkaltegan kanya, temed garing it pagguna ya it banwa maꞌyag kat matat aldaw nga may nagguna it muꞌsa. Talagang, muꞌsa ngaytung mga paryaman it banwa, ipagpamatuud na nira i pagkaDiyus ya, nga kanya i Ampuꞌan it muꞌsa nga egay pinꞌunan baw egay kaskedan, baw ega basta-bastay guna ya. Aypaꞌ ega mapakay nga dumaꞌawa pay taw nga maat, “Ega bayan naꞌrutan ku nga, iyan baꞌ palan, may Ampuꞌang Diyus.” 
ROM.1.21	Ka lamang magpangbit kat nakem nira nga may Ampuꞌang Diyus, ega ga lamang paggalangen baw pagbantugun nira. Ega gasiꞌ pagpasalamatan nira i kadakulat ildaw ya ngaytut kanira. Aypaꞌ, liꞌwan ya, nagbalyung ega nay kakapulusan it mga pagpikiren nira baw, nakem nirang egay kasepsep, nadleman nang banar. 
ROM.1.22	Ipagpaliꞌwan nira nga masepsep sira arit yay matuud, kamaliꞌ talagay pasepsep nira. 
ROM.1.23	Kamatuudan, inindiꞌan niray Ampuꞌang Diyus nga ega basta-bastay kabantugan baw egen it egay kaskedan, ka yay pagragaen nirat sumamba, ladawan lamang it taw. Taꞌway baꞌ in unuka atkayan it, muꞌsang taw, pagsasakpan it kamataynen! Baw beken pang pagsambaen nira, mga ladawan it muꞌsang kalasit ramu-ramu, maglayug, magpanaw baw magkambang.
ROM.1.24	Aypaꞌ piyabayaꞌan na sirat Ampuꞌang Diyus nga sumbayaꞌen i muꞌsang kaꞌirgan nirang maraꞌway. Talagang magsisigi na nirang pagbuwaten i muꞌsang kalasit kaꞌeꞌyaꞌan kat bilug it esa may esa. 
ROM.1.25	Talagang inindiꞌan na nira i kamatuudan nga ipiyangbit it Ampuꞌang Diyus kat nakem nira ka giyantiyan na nirat mga bagay nga kaꞌambutan. Ka buwat nira, yanay pagsambaen baw paggalangen, mga bagay nga giyuna lamang, ega na kanya nga nagguna, nga sana kanyay dapat bantugun it egay katupusan. Kamatuudan tu.
ROM.1.26	Ta, sabap it buwat nira ngaytung atkaytu, talagang piyabayaꞌan na sirat Ampuꞌang Diyus kat pagsumbayaꞌ it mga kaꞌirgan nirang kaꞌeꞌeyaꞌ. Ta unupat buwat it mga babay, inindiꞌan na nira i ipiyagbanwa nga adat it lalaki baw babay ka magꞌuna-unayen na. 
ROM.1.27	Atnaga i mga lalaki, magꞌuna-unayen na gasiꞌ. Talagang alaid kat adat it banwa i buwat nira ka ega bilug it babay i pagꞌirgan nira in daꞌga bilug it sama nirang lalaki. Magdadaꞌeg na talaga kat nakem nira, daꞌnay kapaaran ya. Aypaꞌ ka maglabay na sira it dakel-dakel na nga kadipirinsiyaan it bilug, nakem, baw pikiran nira nga yay ukuman nga uyun kat siyang na ngaytung buwat nira.
ROM.1.28	Ta, it ipiyabetang na nira nga egay kakapulusan it kamatuudan pasar it Ampuꞌang Diyus, egay beken piyabayaꞌan ya na sira kat pikiran nga maraꞌway, nga yay tumaban it kanira kat mga pagbuwaten nga purus na gasiꞌ mararaꞌway. 
ROM.1.29	Talagang kat pangaꞌgenan nira, karaꞌe-raꞌetan nay nakapnuꞌ. Magtetdek nat kaniray mga adat ngaytung maraꞌe-raꞌet, maꞌingarum, mapiyanggated it masigkataw, maꞌinggit, magpangimatay it masigkataw, baw mapiyakidaꞌeg. Maꞌakal na sira, mapiyamuwat-buwat it beken, baw malinibaken. 
ROM.1.30	Mga mapiyangguꞌyas na, magpakitabug nat Ampuꞌang Diyus, mapiyanregda-regda, mapiyataꞌas-taꞌas baw mapiyatuꞌgud na. Pirmi na sirang magꞌimbintu it karaꞌe-raꞌetan nga ega paꞌ nabwat it beken. Masutil sirat mga giyaringan nira, 
ROM.1.31	kurang it kasepsep, baw ega magkasarigan. Ega pagbalyen nira i kabetangan it beken baw ega magkaꞌrut sumanguꞌ. 
ROM.1.32	Talagang urut na nira i mataldeng nga ukuman it Ampuꞌang Diyus nga ega dapat egnen i mamagbuwat it mga bagay ngaytu. Temed, ta, magsisigi gay buwat nirat atkaytu ngaytu, baw masagyang-masagya sirang magkalteg it atkaytu gasing pagbuwaten it masigkataw nira.
ROM.2.1	Ta, barang pagraꞌwayen mi na i karaꞌe-raꞌetan ngaytung siyangpit ku, temed ega pikiren mi nga egay turubagen mi gasit imyu. Sabap, kat pagꞌukuman mi ngaytut beken, subuk pagꞌukumanan mi nagay sadili mi. Ka lamang paꞌuku-ukuman kamu, atkayan nagay imyung pagbuwaten. 
ROM.2.2	Talagang magkaꞌrutan ta nga purus mataldeng i ukuman nga ibetangan it Ampuꞌang Diyus kat mga magbuwat ngaytut atkaytu. 
ROM.2.3	Takaꞌ in beteꞌ pagbetanganan mi nat ukuman i mamagbuwat ngaytut karaꞌe-raꞌetan temed surubung nagay karaꞌe-raꞌetan nga pagbuwaten mi, ega pikiren mi nga mapalagyuwan mi i ukuman ngaytut Ampuꞌang Diyus. 
ROM.2.4	Barang tanud mi, mga taw kamu na nga pagsagyaan nga pirmi it Ampuꞌang Diyus sabap it kadakulat ildaw yat imyu, baw kapalulusan ya nga pagpataꞌnan ya lamang it kaꞌlay ngaytu i mga kasalaꞌan mi. Temed subuk ega pagꞌabutun it pikiran mi nga, buwat ya nga atkaytu, sana yay tumaban it imyu it magsinguliꞌ baw mangindiꞌ it muꞌsa ngaytung mga kasalaꞌan mi. 
ROM.2.5	Yay matuud, sabap it kadsen it ulu mi baw, iyan daꞌkamu na ngayan magsinguliꞌ, pagpabeꞌgaten mi na talagay panriga nga ibetangan it imyu in asan nat aldaw nga ipatantu nat Ampuꞌang Diyus i iseg ya baw ukumanan yat ega basta-bastang kataldengan i kasalaꞌan it taw. 
ROM.2.6	Kat aldaw ngayan talagang tumbasan ya i kadakel it taw uyun kat kanirang mga binwatan. 
ROM.2.7	May mga taw nga mapiyaꞌres it buwat it magagayeng pagbuwaten ka iyan nagay kat nakem nira, nga galangen sira nga sakpen it ega basta-bastang kabantugan duꞌun it langit, baw begayan it egay kaskedang kaꞌgenan. Ta, sira ngaytu, siguradung begayan it kaꞌgenan ngaytu nga egay kaskedan. 
ROM.2.8	Temed talagang egay maski sang kildan-tulduꞌ nga pasinsiya nga tanggapen it mga taw nga ipagpadaꞌeg lamang nga pirmi i sadili nira, nga yagay pagpakugayenen, karaꞌe-raꞌetan, nga pagpasngelan niray kamatuudan nga garing duꞌut Ampuꞌang Diyus. Talagang labayen nirang banar i iseg ya. 
ROM.2.9	Talagang kakuriꞌan nga ega basta-basta baw karigaan nga ereꞌeret i labayen it kumpur magbuwat ngaytut karaꞌe-raꞌetan, uꞌna nay mga Judio, subung naga i muꞌsang bangsat taw nga beken. 
ROM.2.10	Temed kamatuudan talaga nga kabantugan, kaꞌimbengan it nakem, baw paggalang it kanira i matanggap it kumpur magbuwat ngaytu it magayen, uꞌna nay mga Judio, subung naga i beken nga bangsa. 
ROM.2.11	Sabap, Ampuꞌang Diyus, egay pagbidaꞌen ya manggid.
ROM.2.12	Talagang basta kasalaꞌan, belsan it Ampuꞌang Diyus it panriga. Iyan mga bangsa nga ega Judio, maski ega ipabetang yat kanira nga ega siyunud nira i mga urdin nga ipiyaskel yat mga Judio, ka egay uru-urut nirat mga urdin ngayti, temed rigaen ya naga ka dakulaꞌ nagay binwat nirang kasalaꞌan. Baw iyan mga Judio, paribasay sira i piyaskelan yat mga urdin ya, rigaen ya sira sabap ega naga siyunud nira i mga urdin ya ngayti. 
ROM.2.13	Ka ega maat tumaldeng i taw kat panleteg it Ampuꞌang Diyus in sabap lamang it piyaskelan it mga urdin ya, in daꞌga iyan lamang nga magsunud it mga urdin ngaytu. 
ROM.2.14	Mga bangsa nga ega Judio, maski egay uru-urut nirat mga urdin it Ampuꞌang Diyus nga ipiyaskel ya it mga Judio, temed in sumang kaꞌanu magkaꞌuyun i buwat nira it kadalanan it mga urdin ngaytu. Ta in atkayan, mga magagayeng pagbuwaten nga magpangbit kat nakem nira, yay piyakaꞌurdin nga magpadisir it kanira. 
ROM.2.15	Ka subuk magsusurat kat nakem nira i mga urdin it Ampuꞌang Diyus. Aypaꞌ magpamatuud talagay nakem nira in magayen u daꞌga i mga pagbuwaten nira. 
ROM.2.16	Ega lipaten it Ampuꞌang Diyus i muꞌsa ngaytu kat aldaw ngayan nga ipaꞌalima ya nat ki Cristo Jesus i pangukuman it muꞌsang binwat it katataawan, maski mga pagbuwaten nga ipagtagu-taguꞌ nira kayti. Ituy ipagpangadal ku kat Magayen ngaytung Baritaꞌ.
ROM.2.17	Ta, kayti, mga kabilug ku nga mga Judio asan, may ikusugid ku it imyu. Pagꞌaaten mu nga Judio ka. Ipagpataꞌas-taꞌas mu i kabit mu duꞌut Ampuꞌang Diyus nga mga Judio lamang i piyaskelan it mga urdin ya. 
ROM.2.18	Aypaꞌ, maat mu, mga Judio lamang i magkaꞌrut nga banar in unuy magagayeng buwaten nga uyun kat kaꞌirgan ya nga ipagtulduꞌ it mga urdin ngaytu. 
ROM.2.19	Ipagpatuꞌgud mu nga magkapangadal mu nay kamatuudan pasar it Ampuꞌang Diyus kat mga taw nga subuk beleg. Ipagpabetang mu nay sadili mu nga magkabgay ka nat kaꞌyagan kat mga taw nga elam paꞌ kaytu. 
ROM.2.20	Ipagpalandi-landi mu nga magkapadisiran mu i mga taw nga ega Judio, nga kat pabetang mu, atnat engel-engel u madaragen paꞌ ka egay pagkilala nirat Ampuꞌang Diyus. Ka maat mu nga situt aten lamang nga mga Judio i mga urdin it Ampuꞌang Diyus, nga iyan lamang i kamatuudan nga magbegay it tamaꞌ nga kasepsep. 
ROM.2.21	Ta, in magkapangadal ka nat beken, unuka ega pagtulduꞌan muy sadili mu? Ipagpanulduꞌ mut beken nga kuydaw i takaw. Ta, unuka magtakaw ka nagay imu? 
ROM.2.22	Ipagꞌaat mu nga ega mapakay i pamakun it esang taw duꞌun it ega asawa ya. Temed iyan nagay buwat mut imu! Maat mu gasiꞌ pagraꞌwayen mu i mga pagbete-beteꞌen nga diyus. Temed ega pagraꞌwayen mu nga seldan i mga papagsambaan it mga pagbete-beteꞌen ngaytu ka takawun i betang duꞌun! 
ROM.2.23	Ipagpatuꞌgud mu nga pagsasakpan ka it mga urdin it Ampuꞌang Diyus. Temed pagtibabaꞌen mu naga kanya ka pagranggaꞌen mu nagay mga urdin ya ngaytu. 
ROM.2.24	Ka, sabap it karaꞌe-raꞌetan nga pagbuwaten mu, magkasudi-sudi i Ampuꞌang Diyus it mga taw nga ega Judio, subung it magsusurat duꞌun it kasuratan it tagnaꞌ.
ROM.2.25	Ta, ipagpatuꞌgud mu gasiꞌ nga taawan ka it Ampuꞌang Diyus, sabap tiyuriꞌan ka uyun duꞌun it inaat it urdin ya. Temed pagturiꞌ mu ngayan, may kapulusan lamang in pagsunudun mut magayen i mga urdin ngaytu. Takaꞌ in ega naga pagsunudun mu, kabilangan mu, taw nga ega tiyuriꞌan nga ega taawan ya. 
ROM.2.26	Atkayan naga, mga taw nga ega Judio nga ega tiyuriꞌan, in beteꞌ buwat nira magkaꞌuyun duꞌut pagꞌaaten it mga urdin, daꞌga kabilangan nira subuk turiꞌ nga mga taw nga pagsagyaan it Ampuꞌang Diyus? 
ROM.2.27	Aypaꞌ, mga bangsa ngaytu nga ega Judio nga ega tiyuriꞌan, in uyun kat mga urdin i buwat nira, maꞌukumanan nira kamu sabap, maski maat mga tiyuriꞌan kamu nga taawan it Ampuꞌang Diyus nga piyaskelan it mga urdin ya, temed ega naga pagsunudun mi. 
ROM.2.28	Yay matuud, ega kamatuudang Judio nga pagsagyaan it Ampuꞌang Diyus i esang taw in sabap na lamang it Judio i bangsa ya. Baw ega gasiꞌ kamatuudang pagturiꞌ nga pagsagyaan it Ampuꞌang Diyus i pagturiꞌ nga kat bilug lamang. 
ROM.2.29	In daꞌga kamatuudang Judio nga pagsagyaan it Ampuꞌang Diyus i esang taw in kat seled ya i pagkaJudio baw pagturiꞌ ya, nga nakem ya i subuk naturiꞌan ka nabaꞌgu it Espiritu Santo. Aypaꞌ pagsagyaan kanya it Ampuꞌang Diyus ka pagsunudun yay kaꞌirgan it Ampuꞌang Diyus it tingled i nakem ya, ega maat pagsunud nga desang paleteg-leteg lamang isaꞌun tuꞌgudun it masigkataw.
ROM.3.1	Ta, in atkayan, barang pagpikiren mu, unuy kapulusan it pagkaJudio ta? Baw unu gasiꞌ i kagayenan it pagturiꞌ ngaytu? 
ROM.3.2	Tubag ku, dakulaꞌ nagay kapulusan it pagkaJudio ta. Uꞌnat muꞌsa, mga Judio ngaytu i piyaskelan it Ampuꞌang Diyus it ampang ya it tagnaꞌ.
ROM.3.3	Temed maat mu, “Unuy kapulusan kayan it may ega naga simnunud it magsusurat duꞌun?” Paꞌugdun mu paꞌ, “Daꞌga baꞌ ega na tumanen it Ampuꞌang Diyus i isiyanggup ya ngaytut mga Judio?” 
ROM.3.4	Temed ega. Maski maꞌambut i muꞌsang taw, ega maꞌambut i Ampuꞌang Diyus. Tumanen ya naga i isiyanggup yat mga Judio.
ROM.3.4	“Isaꞌun matanyag kat matat kadakel nga matuud i mga ampang mu.
ROM.3.4	Baw isaꞌun maski sang unu i batir it taw it imu, limiꞌwan nga purus kataldengan talagay imu.”
ROM.3.5	“Temed,” maat it beken, “in subrang matanyag i kataldengan it Ampuꞌang Diyus sabap lamang it kadakulat kasalaꞌan ku, daꞌga baꞌ ega magayen in ukumanan ya i pagbuwaten ku ngaytung kasalaꞌan? Sana pakugayenen ya, ka subuk kat ikabantug ya naga.” (Egaytu ipagpanulduꞌ ku. Pagsangpiten ku lamang i daꞌawa it katataawan.) 
ROM.3.6	Ayaw! Ega pikiren i atkayan. Ka in pakugayenen it Ampuꞌang Diyus i kasalaꞌan it taw, magꞌuꞌunu maꞌukumanan ya asan it pagdadarapaꞌen i kasalaꞌan it muꞌsang taw situt sinirungat langit?
ROM.3.7	“Takaꞌ,” maat it beken, “in alimbawa ipasbung tay ampang it taw it ampang it Ampuꞌang Diyus matanyag i kabantugan it Ampuꞌang Diyus, ka egay maparagan tang maski sang tagaꞌ nga ambut kat ampang ya, ega subuk kat taw. Ta, in atkayan, unuka ukumanan ya paꞌ i kaꞌambutan it taw in kat ikabantug ya naga?” 
ROM.3.8	Maat nira, in kat ikabantug nagat Ampuꞌang Diyus i liꞌwan it karaꞌe-raꞌetan nga pagbuwaten it taw, sumari ta na lamang it buwat it karaꞌe-raꞌetan! Iyan beken, mamagpanranggaꞌ it aken ka ipagpaliꞌwan nira nga itu nagay ipagpanulduꞌ ku. Temed ega. Talagang, sira ngaytu, egay pagduwa-duwa nga rigaen sirat Ampuꞌang Diyus ka yay bagay it kanira.
ROM.3.9	Aypaꞌ unu, kita ngaytu nga mga Judio, landaw ta na kat beken nga taw? Yay matuud, ega. Sabap ipiyagpamatuud ku na nga, muꞌsang taw, Judio baw daꞌga, uripen nga muꞌsa it kasalaꞌan. 
ROM.3.10	Sabap maꞌyag i tagnaꞌ nga ipiyasurat it Ampuꞌang Diyus nga magꞌaat,
ROM.3.10	“Talagang egay taw nga mataldeng kat panleteg it Ampuꞌang Diyus. Maski esa, talagang ega.
ROM.3.11	Egay taw nga may kamatuudang kasepsep.
ROM.3.11	Baw egay magpaꞌres tumulus it in magꞌuꞌunu makilalaan nirang banar i Ampuꞌang Diyus.
ROM.3.12	Talagang muꞌsat taw, nangalaid kat dalan it kamatuudan.
ROM.3.12	Nagbaraꞌ na sirang egay kakapulusan.
ROM.3.12	Talagang egay magbuwat it kagayenan. Maski esa, ega na.
ROM.3.13	Kat kadakulat ampang nirang mararaꞌway, kaꞌalimbawaan it baꞌbaꞌ nira, lebeng nga ega tiyaburan.
ROM.3.13	Dilaꞌ nira in kumuliꞌget, pangakal i pagsugiden.
ROM.3.13	Subung gasit kat bibig na niray dalit it dukul.
ROM.3.14	Baꞌbaꞌ nira, punuꞌ nat panamayaꞌ baw pangarampangen.
ROM.3.15	Mayayaꞌngan nay mga aꞌay nira basta paturuꞌ it duguꞌ it masigkataw nira.
ROM.3.16	Kaꞌaat ka piyanawan nira, atnat siyakep it maꞌingget nga panalakep.
ROM.3.17	Talagang egay uru-urut nirat adat ngaytung pagꞌini-inibaen.
ROM.3.18	Egay kat nakem nira nga maski dekeyeꞌ nga iꞌlam nira it Ampuꞌang Diyus.”
ROM.3.18	Yay ipiyasurat it Ampuꞌang Diyus it tagnaꞌ.
ROM.3.19	Baw magkaꞌrutan ta na nga unu-unu nga pagsugiden it ampang ngaytut Ampuꞌang Diyus, ega lamang mga taw nga ega Judio i pagpaꞌiguꞌan in daꞌga mga Judio gasiꞌ, ka siray uꞌna-uꞌnang pagsasakpan it mga urdin ya. Aypaꞌ ega nay makadaꞌawa it maski siyu in mangukuman na i Ampuꞌang Diyus ngaytu. Limiꞌwan talaga nga mapakay nga betanganan ya it ukuman i muꞌsang taw. 
ROM.3.20	Sabap egay maski siyung taw nga tumaldeng kat panleteg it Ampuꞌang Diyus kat pagsunud yat mga urdin, ka ipagpatantut aten it mga urdin ngaytu nga makasalaꞌan tami nga muꞌsa.
ROM.3.21	Temed kayti, ipiyatantu nat Ampuꞌang Diyus in magꞌuꞌunu tumaldeng i taw kat panleteg ya. Dalan ngaytut kataldengan, ipagpamatuud naga it mga kasuratan it tagnaꞌ nga ipiyasurat it Ampuꞌang Diyus it ki Moises baw mga prupitaꞌ. Ega na maat duꞌun paꞌ it pagsunud it mga urdin ngayti tumaldeng i taw. 
ROM.3.22	In daꞌga talagang kat pagsarig it kamataynen ni Jesu-Cristo baw kamatuudang pamayaꞌ it kanya, iyan i ikapisiꞌ tat kataldengan kat panleteg it Ampuꞌang Diyus. Mapakay tu kat maski siyung taw ka, muꞌsang taw, surubung. 
ROM.3.23	Makasalaꞌan talagay muꞌsa baw alaid kat ega basta-bastang kataldengan it Ampuꞌang Diyus. 
ROM.3.24	Temed maski atkaytu na, ipagꞌildaw nat Ampuꞌang Diyus kat mga taw i kataldengan ngaytu kat panleteg ya. Ka duꞌun it kamataynen ni Cristo Jesus ipiyagribri ya na i katataawan kat panriga it Ampuꞌang Diyus sabap it mga kasalaꞌan nira. 
ROM.3.25	Ipiyabetang-betang it Ampuꞌang Diyus nga kat pagturuꞌ it duguꞌ ni Cristo Jesus ngaytu buwaten kanya nga salisi nga ipagꞌangut it kapasinsiyaan it kasalaꞌan. In siyu-siyuy sumarig baw mamayaꞌ it kamataynen ya ngaytu, makanira na i kapasinsiyaan ngaytu it kasalaꞌan. Binwat tu it Ampuꞌang Diyus i atkaytu isaꞌun matantuwan it muꞌsang taw nga, kanya, mataldeng baw ega mapakay nga ega ukumanan ya i kasalaꞌan it taw. Ka, maski na maat kaꞌlay ngaytu, garing paꞌ it tagnaꞌ, subuk pagpataꞌnan ya lamang i kasalaꞌan it taw, 
ROM.3.26	temed kayti, inukumanan ya na i kasalaꞌan ngaytu kat kamataynen ni Jesus. Aypaꞌ, kayti, magkatantuwan ta nga purus kataldengan i ipagpapanaw ya baw mapakay na nga ipagpabetang ya nga ega nay kasalaꞌan it kumpur magsarig baw magpamayaꞌ it ki Jesus.
ROM.3.27	Aypaꞌ naꞌawaꞌ nay muꞌsang patuꞌgud it taw pasar it mga magagayeng buwat nga maat yay ikapisiꞌ it tumaldeng sira kat panleteg it Ampuꞌang Diyus. Sabap ega kat buwat ta mapisiꞌ taytu, in daꞌga kat kamatuudang pagsarig baw pamayaꞌ ta. 
ROM.3.28	Ka talagang maꞌyag nga maꞌyag nga ega duꞌut pagsunud tat mga urdin ipabetang tat Ampuꞌang Diyus nga mataldeng, in daꞌga duꞌut pamayaꞌ baw pagsarig tat binwat ni Jesus. 
ROM.3.29	Baw ega lamang mga Judio i tanggapen ya, adimaat mga Judio lamang i ireg ya nga sakpen. Ega maat atkayan in daꞌga talagang sakpen ya i muꞌsang bangsat taw, kumpur pasakep it kanya. 
ROM.3.30	Talagang esa-esa lamang i Ampuꞌang Diyus ngaytu baw esa-esa lamang i ikapisiꞌ it kataldengan kat panleteg ya, sigun lamang kat pagsarig baw pamayaꞌ it binwat ni Jesu-Cristo. Egaytuy piniliꞌan, Judio baw daꞌga. 
ROM.3.31	Ta it atkayan, barang pagpikiren mi nga ipagpabetang namen nga ega nay kapulusan it mga urdin ngaytu nga garing duꞌut Ampuꞌang Diyus, nga ega na kaꞌilangan sunudun it taw? Temed ega. Ega maat magꞌaꞌatkayan, in daꞌga pagpanindegan namen naga.
ROM.4.1	Ta, in iyan siꞌ i sangpiten ta sabap it ki Abraham, iyan mabantug nga puꞌun-puꞌun nameng mga Judio, unuy maꞌrutan ta pasar it itung mga bagay duꞌut kanyang nalabayan? 
ROM.4.2	Ka in maat sabap it kaꞌustuꞌang pagsunud ya it mga urdin ipiyabetang si Abraham ngaytu nga mataldeng kat panleteg it Ampuꞌang Diyus, simpri may ipagkapalandi-landi ya na. Temed ega maat ipiyabetang kanya nga mataldeng sabap it kaꞌustuꞌan i pagsunud ya. 
ROM.4.3	Ka unuy inaat it kasuratan? Daꞌga baꞌ magsusurat nga namayaꞌ si Abraham it sanggup ngaytit Ampuꞌang Diyus it kanya, aypaꞌ ipiyabetang kanya nga taw nga mataldeng sabap it pamayaꞌ ya ngayti?
ROM.4.4	Aypaꞌ egaytu tumbas it pagsunud yat mga urdin. Kaꞌalimbawaan it itu ngaytu, beteꞌ, taw nga magꞌurnal. Iyan tangdan nga tanggapen ya sabap it buwat ya, ega pagtaꞌwagen nga ildaw it kanya in daꞌga tangdan ka may binwatan ya. 
ROM.4.5	Temed belag i karibriyan ngaytu. Itu, ildaw tu nga banar. Ka, pabetang ngaytut aten it Ampuꞌang Diyus nga mga taw na nga mataldeng, egaytu sabap it siyunud tami i inaat yat aten, in daꞌga sabap lamang it pagsarig baw pamayaꞌ ta it kanya, kanya nga magpabetang nga ega nay kakasalaꞌan it mga makasalaꞌan naga, sabap it kamataynen ni Cristo. 
ROM.4.6	Ituy pagpaꞌiguꞌan ni David nga adiꞌ it tagnaꞌ. Ipiyamatuud ya nga masagya i mga taw nga ipabetang it Ampuꞌang Diyus nga mataldeng maski kurang sira kat mga buwat nga magagayen. 
ROM.4.7	Magꞌaat i magsusurat,
ROM.4.7	“Magkasagya sira nga napasinsiya it Ampuꞌang Diyus i muꞌsang pagranggaꞌ nirat mga urdin ya, baw mga kasalaꞌan nira, ega na pagdedemdemen ya.
ROM.4.8	Talagang magkasagya i taw nga, muꞌsang kasalaꞌan ya, punasen it Ampuꞌang Diyus.”
ROM.4.9	Ta unu, itu ngaytung kapasinsiyaan it kasalaꞌan, mga Judio lamang i makatanggap, sira nga naturiꞌan? U makatanggap gasiꞌ i mga bangsa nga ega Judio, sira nga ega turiꞌ? Iyan bay matuud, makatanggap i maski ega Judio. Ka sangpiten ku siꞌ si Abraham ngayti nga ipiyabetang it Ampuꞌang Diyus nga mataldeng sabap it duꞌut pamayaꞌ baw pagsarig ya. 
ROM.4.10	Ka panawun it pikiran mi in kaꞌnuytu nagꞌabut it kanya. Unu, iyan ipiyabetang kanya nga mataldeng, naturiꞌan na kanya, u ega paꞌ? Yay matuud, kat iting timpu, ega paꞌ naturiꞌan kanya.
ROM.4.11	Baw iyan miyabut na nga nanuriꞌ kanya, turiꞌ ya ngayti, katandaꞌ lamang it maski ega pay turiꞌ ya ipagpabetang kanya nang lagi it Ampuꞌang Diyus nga taw nga mataldeng sabap it pamayaꞌ baw pagsarig ya. Aypaꞌ, si Abraham ngaytu, subuk piyakaꞌamaꞌ it muꞌsa nga magpamayaꞌ baw magsarig it Ampuꞌang Diyus, maski ega sakep sirat urdin nga pagturiꞌ. Sira gasiꞌ, ipabetang nga mataldeng sabap it pamayaꞌ baw pagsarig nira. 
ROM.4.12	Subung naga, kanyay piyakaꞌamaꞌ it muꞌsang mga Judio nga ega lamang naturiꞌan, in daꞌga tingled duꞌut Ampuꞌang Diyus i pamayaꞌ baw pagsarig nira, subung nagat puꞌun-puꞌun nira nga si Abraham, maski ega paꞌ turiꞌ kanya.
ROM.4.13	Dedemdemen mi nay isiyanggup ngayti it Ampuꞌang Diyus it ki Abraham nga ipasakep it kanya baw mga tungtung-inapuꞌ ya i muꞌsang banwa.
ROM.4.14	Ka in beteꞌ mga magsunud lamang it mga urdin ya i makasakep, daꞌga maꞌaat nga egay kapulusan it pamayaꞌ baw pagsarig ngaytu baw egay kamatuudan it sanggup ngayti, ka egay magkasunud it mga urdin it pagsunud nga kaꞌustuꞌan? 
ROM.4.15	Talagang, mga urdin ngaytu, ega ikapisiꞌ it ildaw in daꞌga panriga sabap pirmi nga pagranggaꞌen it muꞌsang taw. Iyan lamang i egay magkaranggaꞌ nga urdin, in beteꞌ egay urdin.
ROM.4.16	Aypaꞌ maꞌyag nga ega kat pagsunud nirat urdin matuman it taw i isiyanggup ngaytit ki Abraham, in daꞌga kat pamayaꞌ nirat inaat it Ampuꞌang Diyus, isaꞌun matanyag nga ildaw ya i garingan, ega sadili nirang buwat. Ka in atkayan, masiguru naytu it muꞌsang mga tungtung-inapuꞌ ni Abraham kat pamayaꞌ, sira nga ega lamang magsunud it mga urdin in daꞌga magpamayaꞌ baw magsarig gasiꞌ it Ampuꞌang Diyus, subung nagat ki Abraham. Sabap, si Abraham, kabilangan ya, subuk amaꞌ tami nga muꞌsa in situt pamayaꞌ baw pagsarig ngaytuy pagsugiden. 
ROM.4.17	Ka daꞌga basaꞌan magꞌaat ngayan duꞌun it kasuratan,
ROM.4.17	“Ipiyabetang-betang ku nga ikaw na ngaytu i panggaring-garingan it dakel nga bangsa.”
ROM.4.17	Saꞌup ku sing iꞌaat nga talagang matuman i isiyanggup ngaytit ki Abraham ka egay beken nga simnanggup in daꞌga Ampuꞌang Diyus nga pagpamayaꞌnen baw pagsarigan ya, kanya nga ega basta-bastay guna ka maski taw nga patay, magkaꞌgen ya, baw, mga bagay nga ega paꞌ miyabut, magkapabaraꞌ ya.
ROM.4.18	Si Abraham ngaytu, talagang dakulay pamayaꞌ yat inaat it Ampuꞌang Diyus nga subuk kadakel it bituꞌun i kadakel it mga tungtung-inapuꞌ ya.
ROM.4.19	Kat iting timpu magsasang gatus nang taꞌun i idad ya. Maꞌaat nang atnat patay nay bilug ya, ta unu pay ikaꞌanak ya? Ta, asawa ya gasiꞌ, ega magpanganak nga babay. Temed maski atkayti, ega nagduwa-duwa i pamayaꞌ yat inaat it Ampuꞌang Diyus. 
ROM.4.20	Talagang egay maski dekeyeꞌ nga pakiꞌambut ni Abraham duꞌut isiyanggup ngaytit kanya, in daꞌga subrang kiminseg i pamayaꞌ ya nga magsisigi nga pagbantugun yay Ampuꞌang Diyus. 
ROM.4.21	Ka talagang pagsisiguruun ya nga kayang-kaya it Ampuꞌang Diyus nga tumanen i isiyanggup ya ngaytit kanya. 
ROM.4.22	Aypaꞌ, sabap it keseg it pamayaꞌ ya ngayti, ipiyabetang kanyat Ampuꞌang Diyus nga taw nga mataldeng. 
ROM.4.23	Temed ampang ngaytu nga “ipiyabetang kanyat Ampuꞌang Diyus nga taw nga mataldeng,”
ROM.4.24	in daꞌga pati kita gasiꞌ. Ka atkayan nagay pabetang it Ampuꞌang Diyus it aten in tingled duꞌut kanya i pamayaꞌ baw pagsarig ta, kanya nga minggen it paꞌuliꞌ it Ampuꞌan ta nga si Jesus. 
ROM.4.25	Talagang ipiyaꞌimatay tu si Jesus ngaytu it Ampuꞌang Diyus ka iyan i tumanggung it mga kasalaꞌan tami. Bawnga inggen kanya it paꞌuliꞌ isaꞌun, kita, ipabetang na nga mataldeng kat panleteg it Ampuꞌang Diyus.
ROM.5.1	Ta it ipagpabetang ta nat Ampuꞌang Diyus nga ega nay kakasalaꞌan sabap it pamayaꞌ baw pagsarig tat kamataynen it Ampuꞌan ta nga si Jesu-Cristo, aypaꞌ kagayen tami na kanya. 
ROM.5.2	Sabap it binwat ngaytu ni Jesu-Cristo nga pagpamayaꞌnen baw pagsarigan ta, pagsasakpen ta na it ildaw ngaytut Ampuꞌang Diyus nga paglabayen ta na kayti. Baw talagang pagsisiguruun tat masagyang-masagya nga sakpen ta gasiꞌ it ega basta-bastang kabantugan nga ibgay it Ampuꞌang Diyus it aten duꞌun it langit. 
ROM.5.3	Baw ega lamang itu ngaytu i masagyaan tami. Maski mga kakuriꞌan nga paglabayen ta kayti, pagsagyaan ta gasiꞌ sabap urut ta nga, liꞌwan ya kaytu, subrang madungagan i kateꞌteꞌ tat pamayaꞌ ta. 
ROM.5.4	Ta daꞌga, in atkayan, subrang sagyaan tami it Ampuꞌang Diyus ka matanyag nga magkateꞌteꞌ tami nga mga taw? Aypaꞌ, liꞌwan ya gasiꞌ, subrang magmapaꞌgen i kasiguruwan tat kagayenan nga ibgay yat aten kat pagdadarapaꞌen nga timpu. 
ROM.5.5	Talagang egaytu desang kaꞌuruꞌ-uruꞌan i pagꞌiꞌinawaren ta ngaytu sabap natantuwan ta na nga pagrarasan tang banar it Ampuꞌang Diyus. Ipiyatantu naytut aten it Espiritu Santo nga ipiyapasarum ya situt bilug ta.
ROM.5.6	Panawun it pikiran mi i kadakulat raras ngaytut Ampuꞌang Diyus. Sabap, iyan ega talagay mabwat it taw isaꞌun maribri kat panriga sabap it kasalaꞌan nira, kat timpu nga ipiyabetang-betang it Ampuꞌang Diyus, ipiyalampud ya si Cristo nga paturuꞌ it duguꞌ ya ka tumanggung it kasalaꞌan it taw. 
ROM.5.7	Talagang makuriꞌ tu mabwat it maski siyu nga iganti yay ginawa ya kat ginawa it beken nga taw, maski na maat mataldeng i taw ngayting paggantiyan ya. Sabagay barang may mangaas nagaytut muwat it atkaytu in talagang magayen i adat it taw ngaytung paggantiyan ya. 
ROM.5.8	Temed ta, kayti, ipiyatantu it Ampuꞌang Diyus i kadakulat raras yat aten it, maski tegeb ta nang tegeb it kasalaꞌan, igiyanti ni Cristo i ginawa ya sabap it aten.
ROM.5.9	Ta it kayti, timnaldeng tami na kat panleteg it Ampuꞌang Diyus sabap it pamayaꞌ baw pagsarig tat timnuruꞌ ngayti nga duguꞌ ni Cristo, ta, sabap nagat binwat ngaytu ni Cristo, siguradu nang maribri ta gasiꞌ kat panriga it Ampuꞌang Diyus sabap it mga kasalaꞌan tami. 
ROM.5.10	Sabap tagnaꞌ, mga kakuntraꞌ tami talaga it Ampuꞌang Diyus sabap it mga kasalaꞌan ta. Temed tiyanggap ya na kita nga subuk magagayeng iba-iba ya sabap it kamataynen it Anak ya nga si Jesus. Aypaꞌ in atkayay ildaw yat maski mga kakuntraꞌ ya, kayti, it mga iba-iba ya na kita, subraꞌ nang maribri ta kat panriga ya ka, lamang natay si Jesus, egen siꞌ kayti. Ipasiguru ya i karibriyan ta. 
ROM.5.11	Baw ega lamang maribri ta kat panriga in daꞌga masagya tami nga magbantug it Ampuꞌang Diyus ka, sabap it Ampuꞌan nga si Jesu-Cristo, tiyanggap ya na kita nga mga iba-iba ya.
ROM.5.12	Ta, kasalaꞌan ngaytu nga nakakmut it banwa, sang kataawan lamang i garing, si Adan ngayti. Subung naga i kamataynen ngaytu, liniꞌwanan ya duꞌut kasalaꞌan ngayti ni Adan. Iti na ngayti, puꞌun-puꞌun it nanlatap nat taw i kamataynen ngaytu, sabap subung nat nagkasalaꞌan nay muꞌsang taw ka esa-esay puꞌun. 
ROM.5.13	Talagang, garing duꞌut ki Adan ngayti seked it timpu nga ipiyaskel it Ampuꞌang Diyus i mga urdin ya duꞌut ki Moises, sigi nay pagkasalaꞌan it taw. Maski ega magkaranggaꞌ niray mga urdin ngayti, ka ega paꞌ ipiyalampud it Ampuꞌang Diyus, temed may mga urdin naga nga pagranggaꞌen nira, iyan mga urdin nga subuk magsusurat kat nakem nira.
ROM.5.14	Maski ega subuk kasalaꞌan ngayti ni Adan i kasalaꞌan nira, ka ega pagkuntraꞌen i ipiyagpina-pinaꞌ it Ampuꞌang Diyus, temed ipagpabetang sira naga nga makasalaꞌan. Kamatuudan, magsisigi nang magpatay. Ka ega maꞌaat nga nagpapuꞌun duꞌut timpu ni Moises nga pagbebegbegan nat kamataynen i taw, in daꞌga garing paꞌ talagat timpu ni Adan.
ROM.5.14	Mga bagay ngaytu pasar it ki Adan, subuk ladawan lamang it mga bagay pasar it ki Cristo, kanya nga isiyanggup it Ampuꞌang Diyus nga mabut in naꞌbut nay timpu. 
ROM.5.15	Temed, ta, ega nagaytu maat nagsubung sira in daꞌga dakulay piyagbelagan it liꞌwan it binwat it duwa ngaytu. Sang kataawan lamang si Adan ngaytu. Temed sabap it kasalaꞌan ya pagsasakpen nat kamataynen i muꞌsang banwa. Si Jesu-Cristo ngaytu, sang kataawan naga. Temed sabap it binwat ya, mapakay na nga ildawan i muꞌsang taw it ega basta-bastang kagayenan nga subraꞌ paꞌ nga banar it kamataynen nga liꞌwan it kasalaꞌan ngayti ni Adan. 
ROM.5.16	Baw itu pay piyagbelagan it ildaw ngaytut Ampuꞌang Diyus baw iyan ega magayen nga natanaꞌan it kasalaꞌan ni Adan. Sabap lamang it esa-esa lamang ngayti nga kasalaꞌan ni Adan ipiyabetang i muꞌsang banwa nga makasalaꞌan, nga kaꞌilangan rigaen it Ampuꞌang Diyus. Takaꞌ belag talagay ildaw it Ampuꞌang Diyus. Ka maski ega na mabilang i kasalaꞌan it taw temed mapakay nga ipabetang na sira nga ega nay kakasalaꞌan kat panleteg ya. 
ROM.5.17	Maꞌyag nga sabap it kasalaꞌan it sangbat nga taw, si Adan ngaytu, nasakep nay muꞌsang taw it kamataynen. Temed sabap gasiꞌ it sangbat nagang taw nga si Jesu-Cristo, subrang piyakamagayen i matanggap it iyan magpaꞌildaw-ildaw it kanya. Ka sabap it ildaw it Ampuꞌang Diyus nga bastanting-bastanti, begayan sirat begay-matag nga maꞌiriꞌ kat panleteg ya i muꞌsang kasalaꞌan nira, baw kaꞌibaan na sira ni Cristo it magꞌadiꞌ duꞌun it langit.
ROM.5.18	Aypaꞌ maꞌyag na siguru it aten nga in magꞌuꞌunu pagsasakpan nat ukuman nga kamataynen i muꞌsang taw sabap it esa lamang ngayting kasalaꞌan ni Adan, atkayan naga nga sabap it kamataynen ni Cristo nga egay maski unu nga kasalaꞌan, mapakay nang tumaldeng nay muꞌsang taw kat panleteg it Ampuꞌang Diyus, nga mabgayan sira it kaꞌgenang egay kaskedan. 
ROM.5.19	Sabap in magꞌuꞌunu, kat ega pagsunud it sangbat nga taw, dakel nay nagbaraꞌ nga makasalaꞌan kat panleteg it Ampuꞌang Diyus, atkayan naga, sabap it pagsunud it sangbat nagang taw, dakel na i magbaraꞌ nga mataldeng kat panleteg ya.
ROM.5.20	Iyan naꞌlay na, ipiyaꞌrut nat Ampuꞌang Diyus i mga urdin ya, isaꞌun subraꞌ nga makilalaan it taw i kadakulat pagranggaꞌ nirat mga urdin ngaytu. Temed maski sang unuy kadakulat kasalaꞌan it taw, subrang-subraꞌ nga magbastanti i ildaw it Ampuꞌang Diyus. 
ROM.5.21	Aypaꞌ, maski nandaꞌeg i kasalaꞌan ngaytu nga liꞌwan ya kamataynen, diyaꞌeg naytut ildaw it Ampuꞌang Diyus. Ildaw na ngaytuy magpandaꞌeg ka, sabap it binwat it Ampuꞌan ta nga si Jesu-Cristo, mapakay na nga tumaldeng nay taw kat panleteg it Ampuꞌang Diyus baw mabgayan it kaꞌgenang egay kaskedan.
ROM.6.1	Ta kayti, unu, magayen in ipasigi tay buwat ta it kasalaꞌan isaꞌun lamang magbastanti situt aten i kaꞌildaw ngaytut Ampuꞌang Diyus? 
ROM.6.2	Talagang ega atkayan. Ka kabilangan ta kayti, atnat miyatay na kat tagnang pangaꞌgenan ta nga makasalaꞌan, baw ipiyagꞌugad na kat baꞌgung pangaꞌgenan. Ta unuka mangaꞌgenan ta paꞌ kat kasalaꞌan ngayti? 
ROM.6.3	Unu, ega maꞌyag it imyu nga, iyan nagpabawtis tami nga katandaꞌ it magpakilagpit tami na it ki Jesu-Cristo, magsugid nga magꞌuꞌuyut tami na it kamataynen ya? 
ROM.6.4	Aypaꞌ, kaꞌalimbawaan it pagbawtis ngaytut aten, natay baw ilimbeng na nga iba ni Cristo. Temed it inggen naga ngaytu kanya it paꞌuliꞌ kat keseg it guna it Diyus Amaꞌ, subuk sang tamiyan nagay inggen. Aypaꞌ, kaꞌilangan mangaꞌgenan tami na uyun duꞌun it pagbaꞌgu ngaytut pangaꞌgenan ta.
ROM.6.5	Sabap ega lamang desang nakaꞌuyut tami it ki Cristo duꞌun it kamataynen ya ngayti, in daꞌga nakaꞌuyut ta na gasit kanya duꞌun it pagꞌegen yat paꞌuliꞌ, nga nabaꞌgu nay pangaꞌgenan tami. 
ROM.6.6	Ka magkaꞌrutan ta nga tagnang adat ta nga makasalaꞌan, subuk naransang na nga uyut ni Cristo duꞌut krus, isaꞌun maꞌawaꞌ talagay kaꞌiꞌirgan baw nakem tang maraꞌe-raꞌet, nga daꞌta na maꞌuripen pat kasalaꞌan. 
ROM.6.7	Sabap iyan miyatay na, ribri na kat keseg it kasalaꞌan. 
ROM.6.8	Ta, it atkaytu na nga, tagnang adat tami nga maraꞌe-raꞌet, nakaꞌuyut na it ki Cristo nga inimatay, aypaꞌ pagsisiguruun ta nga, kaꞌilangan, mangaꞌgenan ta na it baꞌgung pangaꞌgenan nga mataldeng, nga subung nagat pangaꞌgenan ni Cristo. 
ROM.6.9	Ka magkaꞌrutan ta nga, si Cristo ngaytu, inggen kanyat paꞌuliꞌ baw ega naytu maat matay pat sumaꞌup. Talagang ega nay pudir it kamataynen it kanya. 
ROM.6.10	Sabap, kat kamataynen ya, kumplitu na i pandaꞌeg yat kasalaꞌan. Aypaꞌ ega na kaꞌilangan ya nga matay paꞌ it sumaꞌup. Baw kayti, it inggen kanyat paꞌuliꞌ, magpangaꞌgenan na it subraꞌ nga kat ikabantug it Ampuꞌang Diyus. 
ROM.6.11	Aypaꞌ ka dapat mi na nga ipabetang i sadili mi nga atnat patay kat muꞌsang kasalaꞌan, nga muꞌsang pangaꞌgenan mi, kat ikabantug gasiꞌ it Ampuꞌang Diyus sabap it pakilagpit mi it ki Jesu-Cristo.
ROM.6.12	Mga bilug ta, pirmi nga kubwat it karaꞌe-raꞌetan. Aypaꞌ, kaꞌilangan, daꞌkamu na paꞌuripen paꞌ it kasalaꞌan nga pagsumbayaꞌen mi nga pirmi i mararaꞌe-raꞌet ngaytung kaꞌirgan. 
ROM.6.13	Baw gasiꞌ ega mi na ipasakep it pamegbeg it kasalaꞌan i maski unu nga bagiꞌ it bilug mi nga ipagsumbayaꞌ it karaꞌe-raꞌetan, in daꞌga iyan na i pasakpan mi, Ampuꞌang Diyus. Ipabetang mi i sadili mi nga patay na nga ipiyagꞌugad na kat baꞌgung pangaꞌgenan, bawnga ipagꞌintergaꞌ mi duꞌut Ampuꞌang Diyus i muꞌsang-muꞌsa mi kat buwat nga purus mataldeng kat panleteg ya. 
ROM.6.14	Sabap liꞌwan ta na kat pamegbeg it kasalaꞌan ka kayti, ega na pagsunud tat mga urdin i pagsarigan ta nga ikapisit kataldengan kat panleteg it Ampuꞌang Diyus, in daꞌga yanay pagsagyaan ta nga ikapisiꞌ it kataldengan ngaytu, ildaw it Ampuꞌang Diyus it aten.
ROM.6.15	Ta unu, it kayti nga kat sakep ta na it ildaw it Ampuꞌang Diyus, mapakay na nga sumari ta nat buwat it kasalaꞌan sabap, yanayan, pagsisiguruun ta nga ega yay ikapisiꞌ tat karibriyan, pagsunud ngaytit mga urdin ni Moises? Talagang ega maat magꞌaꞌatkayan. 
ROM.6.16	Daꞌga baꞌ magkaꞌrutan mi nga in siyuy paꞌuripnan ta, kat pudir ya na kitang banar? In muwat tami nga muwat it kasalaꞌan, subuk uripen tami na it kasalaꞌan ngaytu. Baw egay beken nga liꞌwan ya, kamataynen. Iyan talagay magayeng paꞌuripnan ta, pagsunud it kaꞌirgan it Ampuꞌang Diyus, nga liꞌwan ya, pangaꞌgenang mataldeng kat panleteg ya. 
ROM.6.17	Kayti dakulay pasalamat ku it kanya sabap kamu, nga dati nga uripen it kasalaꞌan, piyalulusan mi baw siyunud i kamatuudang ipiyangadal asat imyu. 
ROM.6.18	Piyaliꞌwan kamu na kat pudir it kasalaꞌan baw kayti, pagbuwat it kataldengan, yanay subuk piyaꞌuripnan mi.
ROM.6.19	Paribasay matꞌed i mga bagay ngaytu, baw ega paꞌ dakulaꞌ i kasepsep mi, piyaꞌalimbawaan kut uripen baw agalen isaꞌun madaliꞌ masepsepan mi. Saꞌup ku sing iꞌaat, katꞌesa ipiyabegbeg mi i sadili mi kat muꞌsang kalasit karaꞌe-raꞌetan nga maraꞌway kat panleteg it Ampuꞌang Diyus. Aypaꞌ kayti, beteꞌ, iꞌugad mi na i pagsirbi mi baw ipabegbeg mi na i mga bilug mi kat buwat nga mataldeng baw alaid kat muꞌsang kasalaꞌan. 
ROM.6.20	Ka katꞌesa, nga uripen kamu paꞌ it kasalaꞌan, alaid kat nakem mi i mga mataldeng nga pagbuwaten. 
ROM.6.21	Temed ta, unuy napulus mi it iti nga mga bagay nga pagbuwaten mi katꞌesa it pagꞌeyaꞌan mi naga kayti? Ka yay matuud, uliꞌan-uliꞌan ya kaytu, kamataynen. 
ROM.6.22	Temed ta, kayti nga piyaliꞌwan kamu na kat pamegbeg it kasalaꞌan, kayti nga nagpaꞌuripen kamu na it Ampuꞌang Diyus, dakulay kapulusan ya ka magpangaꞌgenan kamu na uyun kat kaꞌirgan ya, nga egay beken nga uliꞌan kaytu, kaꞌgenang egay kaskedan. 
ROM.6.23	Sabap maꞌyag nga kamataynen nga egay kaskedang panriga i liꞌwan it kasalaꞌan ngaytu. Temed maꞌyag gasiꞌ nga kaꞌgenang egay kaskedan i ipagꞌildaw ngaytut Ampuꞌang Diyus kat muꞌsang taw nga maglalagpit nat ki Cristo Jesus nga Ampuꞌan tami.
ROM.7.1	Mga kasulsugan ku, magkaꞌrutan ku nga ega elam it imyu i paꞌaateng urdin. Aypaꞌ urut mi nga, mga urdin, magsasakep lamang it taw basta egen paꞌ kanya. Temed in natay na, ega na. 
ROM.7.2	Ka, alimbawa, babay nga may asawa na. Kat pamegbeg kanya it asawa ya mintras egen paꞌ kanyang tagꞌasawa. Temed in patay na kanya, liꞌwan nay babay ngaytu kat in unu nga pagꞌaaten it urdin pasar it nagꞌasawa. 
ROM.7.3	Talagang dakulang kapakunan ya in paꞌasawa kanya it beken nga lalaki basta egen pay uꞌna ngayting asawa ya. Temed in patay nay uꞌnang asawa ya, ega na pagsasakpan kanya it itung ipagꞌaat it urdin. Maski paꞌasawa na kanyat beken nga lalaki, ega na maꞌaat nga nakapakun paꞌ kanya.
ROM.7.4	Ta, atkayan nagay karibriyan ta, mga kasulsugan ku. Ka tagnaꞌ, subuk inasawa ta it mga urdin nga yanay magbebegbeg it aten. Temed paribasay subuk natay tami na nga iba ni Cristo duꞌut krus, daꞌta na kat pamegbeg it mga urdin ngaytu. Kayti, belag nay asawa ta, ka inggen si Cristo it paꞌuliꞌ baw subuk inasawa ya na kita. Aypaꞌ kanya na i magbebegbeg it aten isaꞌun mangaꞌgenan ta nat pangaꞌgenang mataldeng kat ikabantug it Ampuꞌang Diyus. 
ROM.7.5	Ka iyan katꞌesa nga pagbebegbegan ta paꞌ it sadili tang kaꞌirgan nga maraꞌe-raꞌet, maski unuy pagbawalen it mga urdin it Ampuꞌang Diyus, yanay pirmi tami nga pagkubwaten. Aypaꞌ dakulay karaꞌe-raꞌetan nga pagbuwaten tat tagnaꞌ, nga yay tumaban it aten duꞌun it kamataynen nga egay kaskedang panriga. 
ROM.7.6	Temed kayti, ribri ta na kat pamegbeg ngaytit urdin ka natay tami nayan nga iba ni Cristo duꞌut krus. Aypaꞌ pagsirbiyan ta nay Ampuꞌang Diyus it masagyay nakem nga nabaꞌgu nat Espiritu Santo. Ega subuk tagnaꞌ nga basta pagsunudun lamang i mga urdin nga magsusurat temed subuk magkaregesan lamang.
ROM.7.7	Ta, unuy ireg sugiden kaytu? Barang pagpikiren mi na nga maraꞌe-raꞌet palan i urdin. Temed ega maat magꞌaꞌatkayan, in daꞌga magayen naga, ka mga urdin it Ampuꞌang Diyus i magtulduꞌ it aten in unuy ega magayen kat panleteg ya. Subung alimbawa it paꞌaaten ngayan nga, “Kuydaw ka it irak.”
ROM.7.8	Temed, pagkaꞌrut ku nga kuntraꞌ kat urdin it Ampuꞌang Diyus i irak ngayan, subrang kiminseg i magbabanwa nga kasalaꞌan situt aken baw, liꞌwan ya, narayak ya aku kat pagsumbayaꞌ it muꞌsang kalasit irak. Temed in daꞌga may urdin, subuk magꞌigaꞌ pay kasalaꞌan ngayan. 
ROM.7.9	Iyan ega paꞌ magkasepsepan kuy pagpaꞌiguꞌan it mga urdin, tanud ku egay aken nga kasalaꞌan. Temed iyan natantuwan kung banar i pagpatalandagan it mga urdin ngaytu, minyag nga minyag i kadakulat kasalaꞌan ku. 
ROM.7.10	Mga urdin, sana yay ikapisiꞌ tat kaꞌgenang egay kaskedan in sunudun tat kaꞌustuꞌan. Temed namuyaan ku nga palan, kamataynen nga egay kaskedang panriga i abutun ku, sabap it daꞌku magkasunud it magayen. 
ROM.7.11	Sabap subuk giyamit it kasalaꞌan i mga urdin isaꞌun madaya-dayaꞌan aku lamang. Ka tanud ku taw aku nga mataldeng ari palan it, makasalaꞌan aku nga abutun it kamataynen nga egay kaskedang panriga. 
ROM.7.12	Aypaꞌ ega talagay maꞌiway ta duꞌut urdin ka garing tu duꞌut Ampuꞌang Diyus. Talagang kada urdin ngaytu, ega basta-basta, mataldeng, baw subrang magayen.
ROM.7.13	Temed, maat it beken, in talagang matuud nga magayen i urdin ngaytu unuka iyan nagay magtaban it taw duꞌut kamataynen nga egay kaskedang panriga? Ega maat atkayan. Mga urdin, magayen naga temed paggamiten it kasalaꞌan isaꞌun mga taw, sumari nat buwat it karaꞌe-raꞌetan. Aypaꞌ sikaytu ta magkamuyaan in sang unu talagay karaꞌway it kasalaꞌan ngaytu, nga yanayan i magtaban it taw duꞌun it kamataynen nga egay kaskedang panriga, ega maat mga urdin.
ROM.7.14	Pagsisiguruun tami nga, mga urdin ngaytu, uyun nga banar it kaꞌirgan it Ampuꞌang Diyus ka kanya nagay garing. Temed aku, belag. Pirmi akung pagdaꞌgen it mga kaꞌiꞌirgan nga maraꞌe-raꞌet nga alaid kat kaꞌirgan it Ampuꞌang Diyus. Subung it pagꞌuꞌuripnen aku talagat kasalaꞌan ngaytu. 
ROM.7.15	Talagang ega magkasagyaan ku i buwat ku. Sabap iyan mga magagayeng buwat nga ireg ku sana nga buwaten, ega naga iyan i pagbuwaten ku, in daꞌga in ari pay pagraꞌwayen ku, iyan paꞌ i magkabwat ku. 
ROM.7.16	Temed in pagraꞌwayen ku, maski magkabwat ku naga, intuntis magpamatuud aku nga kamatuudan baw kagayenan naga i mga urdin nga magsabat it aken pasar it mga bagay ngaytu nga maraꞌway. 
ROM.7.17	Aypaꞌ maꞌyag nga may sang bagiꞌ nga nakem ku nga ega kubwat it kasalaꞌan. Temed kasalaꞌan na ngayan nga magbabanwa situt aken, yay puꞌun-sabap it karaꞌe-raꞌetan nga magkabwat ku. 
ROM.7.18	Magkaꞌrutan ku nga, sabap it singkadan ku nga kaꞌiꞌirgan nga maraꞌe-raꞌet, subuk karaꞌe-raꞌetan nga bulun i magbabanwa situt aken. Ka maski ireg ku nga ireg nga muwat it magagayen nga bagay, temed in sadili ku lamang talagang ega kaya ku nga muwat it magayen ngaytung magkapikir ku. 
ROM.7.19	Ka talagang atkayang matuud nga ega magkabwat ku i magayen ngaytu nga ireg ku nga buwaten. Baꞌlig i magkabwat ku, maraꞌway ngaytu nga ega ireg ku nga buwaten. 
ROM.7.20	Temed it atkayan nga magkabwat ku i ega ngaytu ireg ku, talagang ega naytu pagtemden ku paꞌ, in daꞌga subuk pagrayaken aku lamang it kasalaꞌan na ngaytung magbabanwa situt bilug ku.
ROM.7.21	Aypaꞌ itu nay namuyaan ku, basta iyan ireg ku nga muwat it bagay nga magayen, pagꞌarangen nga lagi it karaꞌe-raꞌetan nga magbabanwa situt aken. 
ROM.7.22	Ka kayti, in kat nakem ku lamang, masagya aku naga nga sumunud it mga urdin ngaytut Ampuꞌang Diyus. 
ROM.7.23	Temed, mga maraꞌe-raꞌet nga kaꞌirgan it bilug ku, maglaban it mga magagayeng bagay nga magkapikir kung buwaten. Subuk naꞌuripen aku talaga it mga maraꞌe-raꞌet nga kaꞌirgan nga magbabanwa situt bilug ku, nga egay beken nga liꞌwan ya, kasalaꞌan na. 
ROM.7.24	Aypaꞌ talagang kaꞌildaw-ildaw i kabetangan ku ngaytu. Siyuy rimibri it aken kat bilug ku ngaytung magtaban it aken duꞌun it kamataynen nga egay kaskedang panriga? 
ROM.7.25	Talagang dakulay pasalamat ku duꞌut Ampuꞌang Diyus sabap, kat keseg it binwat it Ampuꞌan tami nga si Jesu-Cristo, kanya i rimibri it aten. Temed saꞌup ku sing iꞌaat in unuy magkamuyaan ku nga kabetangan ku kayti nga, kat pikir baw nakem ku, kaꞌirgan it Ampuꞌang Diyus i kusunudun ku sana. Temed kasalaꞌan naga i magkabwat ku sabap it mga singkadan ku nga kaꞌiꞌirgan nga maraꞌe-raꞌet.
ROM.8.1	Temed kayti, ituy kamatuudan nga iyan mga maglalagpit nat ki Cristo Jesus, nga magpasakep nat kanya, talagang ega na maꞌulug kat maski unu nga ukuman nga panriga. 
ROM.8.2	Ka, sabap it pakilagpit tat ki Cristo Jesus, nabaꞌgu nat Espiritu Santo i pangaꞌgenan tami. Ipiyagribri ya na kita kat pamegbeg it kasalaꞌan nga yay tumaban it aten duꞌun it kamataynen nga egay kaskedang panriga. 
ROM.8.3	Talagang, pagsunud it taw it mga urdin, ega ikapisit kataldengan kat panleteg it Ampuꞌang Diyus u ikaliꞌwan it taw kat pamegbeg it kasalaꞌan. Ka egay magkasunud it kaꞌustuꞌan it mga urdin ngaytu, sabap it singkadan tang kaꞌiꞌirgan nga maraꞌe-raꞌet nga magbabanwa na kat muꞌsang taw. Temed maski atkayan, may ipiyabetang-betang it Ampuꞌang Diyus nga yanay nakapabaraꞌ it ega ngayan nakapabaraꞌ it pagsunud it taw it mga urdin. Ka binwat it Ampuꞌang Diyus, ipiyalampud ya i sadili yang Anak nga nagbalyung taw isaꞌun kasbung nga banar it aten nga makasalaꞌan. (Temed kanya, egay kakasalaꞌan.) Bawnga, kat binwat ya nga tiyanggung ya i kasalaꞌan tami nga mga taw, riyanggaꞌ ya talaga i pamegbeg it aten it kasalaꞌan. 
ROM.8.4	Ipiyabetang-betang it Ampuꞌang Diyus i muꞌsa ngaytu isaꞌun kapangaꞌgenan tami uyun kat kataldengan nga pagꞌaaten it mga urdin ya. Mapakay naytu in magpangaꞌgenan na kat pamaalaꞌ it Espiritu Santo, ega na kat aten nga sadiling kaꞌirgan.
ROM.8.5	Sabap iyan mga pagbebegbegan paꞌ it singkadan nirang kaꞌiꞌirgan nga maraꞌe-raꞌet, singkadan nira ngayting kaꞌiꞌirgan i pirmi nirang pagsumbayaꞌen. Temed iyan nga pagbebegbegan na it Espiritu Santo, simpri kaꞌirgan nat Espiritu Santo i pagsunudun. 
ROM.8.6	Temed kamatuudan tu nga iyan nga yapay kanget it nakem, singkadan nirang kaꞌiꞌirgan nga maraꞌe-raꞌet, kabilangan it atkaytung pangaꞌgenan, subuk patay.
ROM.8.7	Sabap talagang iyan singkadan ngaytung kaꞌiꞌirgan it taw, kuntraꞌ talagat Ampuꞌang Diyus ka ega magpasakep it mga urdin garing duꞌun it kanya. Baw yay matuud, egay kaya nira nga pasakep it mga ituꞌun ngaytu. 
ROM.8.8	Aypaꞌ, iyan mga pagbebegbegan pat singkadan nirang kaꞌiꞌirgan nga maraꞌe-raꞌet, ega mapakay nga sagyaan it Ampuꞌang Diyus.
ROM.8.9	Temed kamu, paribasay magsasarum nay Espiritu Santo asat bilug mi, daꞌkamu na pagbebegbegan it mga singkadan mi ngaytung kaꞌiꞌirgan in daꞌga Espiritu Santo na ngaytuy magbebegbeg it imyu. (In beteꞌ ega magsasarum kat bilug it esang taw i isiyanggup ni Cristo nga Espiritu Santo, ireg sugiden talagang ega paꞌ sakep ni Cristo.) 
ROM.8.10	Temed in tiyakenaꞌan ta na ni Cristo, nga pagsasaruman ta na it Espiritu Santo, maski kamataynen i abutun it bilug ta nga yay liꞌwan it kasalaꞌan situt banwa, temed magkasiguru ta nga, kat keseg it Espiritu Santo ngaytu, begayan tat kaꞌgenang egay kaskedan sabap ipiyabetang tami na nga mataldeng kat panleteg it Ampuꞌang Diyus. 
ROM.8.11	Matuud tu, in magꞌuꞌunu kat guna it Espiritu Santo ya inggen it Ampuꞌang Diyus si Jesus it paꞌuliꞌ, atkayan naga, maski matay paꞌ i bilug mi, kat guna it Espiritu Santo ya nga ipiyapasarum it Ampuꞌang Diyus kat bilug mi, egnen ya gasiꞌ kamu it paꞌuliꞌ in timpu na.
ROM.8.12	Aypaꞌ, mga kasulsugan, may utang tami nga nakem kayti. Dapat tami na talaga nga mangaꞌgenan uyun duꞌun it kaꞌirgan it Ampuꞌang Diyus, ega maat uyun duꞌun it mga singkadan tang kaꞌiꞌirgan nga maraꞌe-raꞌet. 
ROM.8.13	Sabap in mangaꞌgenan kamu paꞌ uyun duꞌun it singkadan mi nga kaꞌiꞌirgan nga maraꞌe-raꞌet, daꞌkamu karibri kat kamataynen nga egay kaskedang panriga. Temed in kat keseg it tabang it Espiritu Santo pagꞌimatayen mi na i mga kaꞌiꞌirgan ngaytung singkadan mi, ta sikayan siguradung may kaꞌgenan mi nang egay kaskedan. 
ROM.8.14	Ka sira nga magpasakep nga pirmi kat padisir it Espiritu Santo nga ipiyapasarum it Ampuꞌang Diyus, sira na i pagtaꞌwageng mga anak ya.
ROM.8.15	Matuud tu, mga anak it Ampuꞌang Diyus i panaꞌwag it aten, ka iyan Espiritu Santo nga magsasarum situt bilug tami, egaytu Espiritu it pagkaꞌuripen isaꞌun pirmi tang manguripeꞌpey kat adapan it Ampuꞌang Diyus sabap it mga kasalaꞌan tami. In daꞌga, kat panakem it Espiritu Santo ngaytu, magkatantuwan ta na nga inanak tami na talaga it Ampuꞌang Diyus. Aypaꞌ, kayti, mataꞌwag tami nay Ampuꞌang Diyus nga “Amaꞌ.” 
ROM.8.16	Eeꞌ baꞌ, Espiritu Santo na ngaytuy magpamatuud kat nakem ta nga talagang kita, inanak nang matuud it Ampuꞌang Diyus. 
ROM.8.17	Baw ega lamang desang inanak ya na kita, in daꞌga siguradung may kabagiꞌan tami gasiꞌ it kagayenang ibgay ya kat muꞌsang mga anak ya kat pagdadarapaꞌen. Talagang kaꞌuyutan tami ni Cristo it mabagiꞌan it ituꞌun ngaytu.
ROM.8.18	Temed maski sang unuy kadakulat kakuriꞌan nga malabayan ta situt banwa, pagsisiguruun ku nga ega manenga-tengaꞌ it kabantugan nga ibgay it Ampuꞌang Diyus it aten asan it pagdadarapaꞌen. 
ROM.8.19	Sabap muꞌsang mga paryaman nga giyuna it Ampuꞌang Diyus, subuk pagpaꞌbutun nang banar i aldaw ngayang itanyag yat kadakel i kadakulat kabantugan nga ibgay ya kat mga inanak ya. 
ROM.8.20	Ka kayti, mga paryaman ngaytu, subuk ega na magkabaraꞌan it kabetangan nira kayti nga ega magkapaꞌuliꞌnan nira i tagnaꞌ nga kagayen nira. Ega maat sadili nirang ireg i kabetangan nira ngaytu, in daꞌga pabetang-betang nagat Ampuꞌang Diyus.
ROM.8.21	Ka mabut i aldaw nga, maski mga paryaman ngaytu, baꞌguun it Ampuꞌang Diyus. Ipaliꞌwan ya sira kat pagkaꞌuripen nirat panraꞌway baw panranggaꞌ, bawnga kita nga mga inanak ya, sang tamiyan na it muꞌsang paryaman nga giyuna ya i begayan it ega basta-bastang kabantugan nga ribri ta na kat muꞌsang napaliꞌ it kasalaꞌan.
ROM.8.22	Ka magkaꞌrutan ta kayti nga muꞌsang mga paryaman ngaytu, garing it tagnaꞌ seked kayti, magkakuriꞌan. Kaꞌaat ka kabetangan nira, subuk babay nga pagsakitan na. 
ROM.8.23	Baw ega lamang baꞌ maat mga paryaman ngaytu, pati kita gasiꞌ. Piyapasaruman ya na kita it Espiritu Santo, temed ituy uꞌnang bagiꞌ lamang it ibgay yat aten. Aypaꞌ pagpaꞌbutun tang banar i aldaw nga ibgay yat aten i kaꞌustuꞌang kagayenan nga ipagꞌareg yat muꞌsang mga inanak ya, baw ildawan ya kita it ega basta-bastang bilug nga liꞌwan nat muꞌsang karanggaꞌan. 
ROM.8.24	Talagang ribri ta naytu. Takaꞌ ega paytu kumplitu. Temed pagsisiguruun ta nga mabut i kakumplituwan ya asan it pagdadarapaꞌen. Simpri ega paytu miyabut, ka in beteꞌ miyabut na unuka pagsisiguruun ta nga mabut paꞌ? Ka siyuy magpaꞌbut paꞌ in naltegan ya na i pagpapaꞌbutun ya ngayti? 
ROM.8.25	Temed in ega paꞌ miyabut i pagpapaꞌbutun ta, elatan tami it teꞌteꞌ talaga i paniguru ta ngaytu.
ROM.8.26	Kat mga kakuriꞌan nga magkalabayan tami talagang dakulaꞌ nga tabang it aten it paniguru ta ngaytu. Atkayan naga, pagtabangen tami gasit Espiritu Santo kat in unu nga magkakurangan ta. Alimbawa kat panalangin. Ka ega naga magkaꞌrut ta manalangin uyun kat kaꞌirgan it Ampuꞌang Diyus. Temed maski atkayan, kat kadakulat sanguꞌ yat aten, pirmi gasiꞌ nga magpanalangin i Espiritu Santo ngaytu, nga bilang pagbatuꞌan ya kita kat adapan it Ampuꞌang Diyus. Baw Espiritu Santo ngaytu, magkapanalangin kanyat ampang nga ega mapakay in ampang it taw lamang. 
ROM.8.27	Baw Ampuꞌang Diyus, paribasay magkaꞌrutan yay maski kat nakem it taw, talagang magkasepsepan ya i pagꞌaaten it Espiritu Santo, beken it uyun nga pirmi kat kaꞌirgan ya i mga ipagpanalangin nga panindeg it Espiritu Santo it aten nga mga taawan it Ampuꞌang Diyus.
ROM.8.28	Talagang magkaꞌrutan tami nga, muꞌsang mga bagay nga magkalabayan it mga may pagmaꞌal nga matuud it Ampuꞌang Diyus, pagpabaraꞌen ya nga kat ikagayen nira, sira nga ipiyapinpin ya uyun kat pabetang-betang ya. 
ROM.8.29	Sabap talagang garing paꞌ it katagnaꞌ-tagnaꞌan, pagnanakmen nang lagi it Ampuꞌang Diyus in siyu may siyu i panakman ya nga pasakep it kanya, baw ipiyasiguru ya gasiꞌ nga makasbung sirat Anak ya nga si Jesus. Kabilangan ya, si Jesus na ngaytu i mabantug nga kiyaꞌakaꞌan tami nga muꞌsang nagsulsu-sulsugun nga inanak it Ampuꞌang Diyus. 
ROM.8.30	Ta itu, mga ipiyasiguru ya ngaytu, miyabut i aldaw nga piyanakman ya nga pasakep it kanya. Bawnga, sabap it pamayaꞌ baw pagsarig nirat binwat ni Cristo, ipiyabetang ya sira nga ega nay kakasalaꞌan kat panleteg ya. Baw sira ngaytu i begayan ya paꞌ it ega basta-bastang kabantugan.
ROM.8.31	Ta it atkaytu na nga kampiꞌ na situt aten i Ampuꞌang Diyus, maꞌyag nga maꞌyag nga maski siyu i kakuntraꞌ ta, ega talaga daꞌgen nira kita. 
ROM.8.32	Maski sadili yang Anak, ega ipiyagꞌimet it Ampuꞌang Diyus, in daꞌga ipiyalugut yat ukuman nga kamataynen kat ikagayen tami nga muꞌsa nga mga taw. Ta, it ipiyagbegay-matag yat aten i Anak ya ngaytu, daꞌga baꞌ iꞌatag ya nagat aten i muꞌsang bagay nga ipagkagayen tami? 
ROM.8.33	Ta, kita ngaytung piniliꞌ it Ampuꞌang Diyus, siyu paꞌ i makadimanda it aten duꞌun it adapan ya? Yay matuud, ega, ka Ampuꞌang Diyus naga i nagsanggup nga iniriꞌ ya na talaga kat panleteg ya i muꞌsang mga kasalaꞌan tami. 
ROM.8.34	Aypaꞌ talagang ega na mapakay nga betanganan tami paꞌ it ukuman it maski siyu duꞌun it adapan it Ampuꞌang Diyus. Ka ipiyaturuꞌ ni Cristo Jesus i duguꞌ ya sabap it kasalaꞌan tami. Baw ega lamang iyan in daꞌga inggen kanyat paꞌuliꞌ, nga binggayan na kanyat ega basta-bastang kabantugan duꞌun it iwanang ayun it Ampuꞌang Diyus. Baw kayti pirmi ya kitang pagpanindegan duꞌun.
ROM.8.35	Ta, it atkaytu na, talagang pagsisiguruun ta nga egay makablag it aten kat raras ni Cristo ngaytut aten. Maski sang unuy kadakulat kakuriꞌan u kagipitan nga magkalabayan ta, maski pakuriꞌ it aten, maski getem u pagmiskin ta, maski kabetangan nga kaꞌiꞌilang, eeꞌ baꞌ maski tarep basiꞌ, egaytu kablag it aten kat raras ni Cristo. 
ROM.8.36	Ka subung nat magbebtang naga duꞌun it kasuratan ngayang magꞌaat,
ROM.8.36	“Sabap it magpasakep kami nat imu, subuk magꞌuꞌungaw kami nga pirmi it kali.
ROM.8.36	Kabilangan namen, subuk mga tupa nga kuꞌimatayen ka karniꞌen.”
ROM.8.37	Temed, kat muꞌsa ngaytung mga kakuriꞌan nga magkalabayan tami, kabilangan ta, landaw talaga it piyakamagayen nga mandadaꞌeg, sabap it subraꞌ nga pagsisiguruun tami i ega basta-basta ngaytung raras ni Cristo it aten. 
ROM.8.38	Eeꞌ baꞌ, pagsisiguruun ku nga egay makablag it aten kat raras ngaytu. Maski kamataynen u kagipitan it pangaꞌgenan ta, maski mga anghil, atnagay mga maraꞌe-raꞌet, magpanlud baw daꞌga, nga may dakulang kiyaꞌrutan baw pudir duꞌut kanya-kanyang pagsasakpan. Talagang maski unu nga magꞌabut it aten kayti u kat pagdadarapaꞌen, 
ROM.8.39	maski unu nga bagay kat dibwat u kat seled it banwa, talagang maski unu nga giyuna it Ampuꞌang Diyus, egaytu makablag it aten kat raras ya, iyan raras nga ipiyatantu ya duꞌun it Ampuꞌan ta ngaytung si Cristo Jesus.
ROM.9.1	Ta kayti, may kusugiden ku baw ega ambut kuytu, sabap kat sakep aku na ni Cristo. Eeꞌ baꞌ, talagang matuud i kusugiden ku ka ipagpamatuud it nakem ku, baw nakem ku, kat padisir nat Espiritu Santo. 
ROM.9.2	Itu na ngaytu, ereꞌeret talagay kasmek ku nga magkasgawan nat nakem ku sabap it mga kaduguꞌ ku ngaytung mga Judio. 
ROM.9.3	In maat mapakay, talagang ega na pagdaꞌkuun ku nga makablag akut ki Cristo baw betanganan it ukuman nga rigaen it egay kaskedan nga batuꞌ it mga kaduguꞌ ku ngaytu nga magkasmekan ku, in magꞌaat nga yay ikaribrit kanira. 
ROM.9.4	Ka itung mga taw, mga Israelita sira, iyan bangsa nga subuk inanak it Ampuꞌang Diyus it tagnaꞌ. Ipiyalteg ya it kanira i ega basta-bastang kabantugan ya. Piyaskelan ya sirat mga magagayeng pakiꞌupakat, baw sira pay piyaꞌalimaan ya it mga urdin ya. Ipiyatantu it Ampuꞌang Diyus it mga Israelita ngaytu i kadalanan it matuud nga pagsamba it kanya baw sira ngaytu i inildawan yat mga sanggup ya nga magagayen. 
ROM.9.5	Mabantug i mga kagiyaringanan nira baw gasiꞌ nga kaduguꞌan nira naga i nanganak it ki Cristo ngaytu, iyan nagbalyu kanya nga taw. Si Cristo ngaytu, Ampuꞌang Diyus kanya nga magbebegbeg it muꞌsa, nga pagbantugun baw pagsambaen it egay katupusan. Kamatuudan talagaytu.
ROM.9.6	Ega pikiren mi nga sanggup lampud lamang i isiyanggup ngaytit Ampuꞌang Diyus it tagnaꞌ. Sabap kaꞌilangan tang kilalaen nga ega muꞌsang mga Israelita i maat kamatuudang Israelita, nga ireg sugiden mga taawan ya nga may kamatuudang pamayaꞌ it kanya. 
ROM.9.7	Ega gasiꞌ muꞌsa nga mga tungtung-inapuꞌ ni Abraham i pagkilalaen nga kamatuudang tungtung-inapuꞌ ya, sira nga tumanggap it mga isiyanggup it Ampuꞌang Diyus. Subung nagat inaat ngaytit Ampuꞌang Diyus it ki Abraham nga magꞌaat,
ROM.9.7	“Asat ki Isaac i liꞌwanan it bangsa ngayang taꞌwagen nga mga tungtung-inapuꞌ mu.”
ROM.9.8	Ituy pagpaꞌulugan kaytu, paribasay si Isaac lamang i anak nga isiyanggup it Ampuꞌang Diyus it kana Abraham, iyan mga tungtung-inapuꞌ ni Isaac lamang ngaytu i kilalaen nga mga tungtung-inapuꞌ ni Abraham nga tumanggap it mga isiyanggup it Ampuꞌang Diyus. Iyan mga tungtung-inapuꞌ it anak ngayti ni Abraham nga belag i inaꞌ, daꞌsira kilalaen nga bangsa nga piniliꞌ it Ampuꞌang Diyus nga tumanggap it mga isiyanggup ya ngaytu. 
ROM.9.9	Ka ituꞌun ngaytu i isiyanggup it Ampuꞌang Diyus it tagnaꞌ ngayti,
ROM.9.9	“Pagtaꞌlib it sang taꞌun, paꞌuliꞌ aku naga situt imyu.
ROM.9.9	Pagpaꞌuliꞌ ku, manganak nat lalaki i asawa mu nga si Sara.”
ROM.9.10	Egaytu desang itu ngaytu. Panawun it pikiran mi in unuy inaat it Ampuꞌang Diyus duꞌun it esa ngayting kiyaꞌapuꞌ-apuꞌan namen nga si Isaac, pagdarugmatiꞌ it asawa ya nga si Rebeca. 
ROM.9.11	Kat mga inaat ya ngayti ipiyakilala sit Ampuꞌang Diyus nga, pagpiliꞌ ya it taw nga ildawan ya, ega sabap it magagayeng buwat it taw in daꞌga sigun lamang kat pabetang-betang ya. Sabap parabir simnakit i mga gambar ngaytu ni Rebeca, nga ega pay nabwat nirang magayen u daꞌga, 
ROM.9.12	inampang nang lagi it Ampuꞌang Diyus it kanya nga magꞌaat,
ROM.9.12	“Masinakepan it ariꞌ i akaꞌ manggid.”
ROM.9.13	Magsusurat gasiꞌ i beken nga inaat ya nga magꞌaat,
ROM.9.13	“Si Jacob, pagmaꞌa-maꞌalen ku, temed si Esau, pagꞌisgan ku.”
ROM.9.14	Ta it atkaytu na unu, maꞌaat tami i Ampuꞌang Diyus nga ega mataldeng i pabetang yat taw? Yay matuud, ega ta maꞌaat i atkayan. 
ROM.9.15	Sabap waytu i inaat ya duꞌun it ki Moises,
ROM.9.15	“Magsanguꞌ aku it in siyuy ireg ku nga sanguꞌan. Magꞌildaw aku gasiꞌ it in siyuy ireg ku nga ildawan.”
ROM.9.16	Aypaꞌ kaꞌildaw it Ampuꞌang Diyus, uyun duꞌun it kasanguꞌ yat taw, ega maat mapisiꞌ ta kat sadili ta nga kaꞌirgan u sadili lamang nga paꞌres it taw. 
ROM.9.17	Atkayan naga, mapakay gasiꞌ nga ega ildawan yay beken nga taw, sigun gasiꞌ kat pabetang-betang ya. Ka magsusurat i itung inampang ya duꞌun it esang adiꞌ ngaytit tagnaꞌ duꞌut Egipto nga magꞌaat,
ROM.9.17	“Ipiyatindeg ku ikaw, isaꞌun lamang kat mga buwaten kut imu, ipatantu ku i keseg it guna ku, baw isaꞌun gasiꞌ lemkep it muꞌsang banwa i katanug it ngaran ku.”
ROM.9.18	Aypaꞌ maꞌyag nga pagꞌildawan it Ampuꞌang Diyus i in siyuy ireg ya nga ildawan, baw pagpadsenen yay ulu it iyan ireg ya nga demsen i ulu.
ROM.9.19	“Temed in atkayan,” aaten mu, “unuka pagꞌiwayen paꞌ it Ampuꞌang Diyus, it pabetang-betang ya naga i kadsen ngaytut ulu nira?” 
ROM.9.20	Ayaw! Ega aaten muy atkayan. Sabap kita, taw lamang. Ega mapakay nga sambaranaꞌen tami i Ampuꞌang Diyus. Ka simpri ega magayen in aaten it giyuna lamang i iyan nagguna it kanya i ampang nga atkaytu, “Aa bilaꞌ! Unuka binwat mu akut atkaytu?” 
ROM.9.21	Pakapikiren mi i buwat it manigbuwat it dakut. Maski esa-esay dakut nga bubwaten ya, daꞌga baꞌ may pudir ya nga bagiꞌen baw buwaten i kada sang bagiꞌ it in unuy ireg ya nga buwaten, mga berebtangan nga ega basta-bastay paggamitan u garamiten it aldaw-aldaw?
ROM.9.22	Ta atkayan naga, may pudir talaga it Ampuꞌang Diyus nga muwat it in unuy ireg ya. Mapakay nga ipatantu yay iseg ya baw kadakulat keseg ya kat mga taw nga egay beken nga pagꞌangutun in daꞌga panriga ya it kadakulat kasalaꞌan nira. Temed in beteꞌ ega daꞌan rigaen ya sira, in daꞌga pagpataꞌnan ya it maski maꞌlay i karaꞌe-raꞌetan nira ngaytu, egay maꞌiway tat kanya. 
ROM.9.23	Unu pay maꞌaat ta in binwat yay atkaytu isaꞌun ipakilala yay kabantugan ya nga egay kasbung kat mga taw nga ipiyabetang ya nga ildawan ya, sira nga piniliꞌ baw pagtabangen ya isaꞌun itsu sirang mangaꞌgenan duꞌun it kabantugan ya ngaytu? 
ROM.9.24	Kita naytu nga muꞌsa i paꞌaaten kaytu, kita nga piniliꞌ baw piyanakman ya nga pasakep it ki Cristo. Baw egaytu lamang desang mga Judio, in daꞌga uyut na gasiꞌ i maski ega Judio. 
ROM.9.25	Ka ipiyasurat ya naga duꞌun it prupitaꞌ nga si Oseas i ituꞌun nga magꞌaat,
ROM.9.25	“Taꞌwagen ku na nga mga taawan ku i ega dati nga taawan ku, baw tagnaꞌ gasiꞌ ngayting ega pamagmaꞌalen ku, kayti, maꞌalen ku na.”
ROM.9.26	Baw itu gasiꞌ i inaat it Ampuꞌang Diyus nga ipiyasurat yat ki Oseas ngayti,
ROM.9.26	“Mga tagrugar ngayti nga tagnaꞌ ega pagtaꞌwagen nga mga taawan ku, mabut i aldaw nga sira na ngaytu i taꞌwagen nga mga anak ku, aku nga Ampuꞌang Diyus nga egen it egay kaskedan.”
ROM.9.27	Ta, pasar it mga Judio, nga mga tungtung-inapuꞌ ni Israel, ituy ipiyanggesang-gesang it prupitaꞌ it tagnaꞌ nga si Isaias,
ROM.9.27	“Maski na maat liyaksaꞌ-laksaꞌ tami nang mga tungtung-inapuꞌ ni Israel, ka atnat igis duꞌut baybayan i kadakel, temed dekeyeꞌ lamang it aten i maribri kat panriga it Ampuꞌang Diyus.
ROM.9.28	Sabap maꞌigpit baw apuraꞌen it Ampuꞌang Diyus i pangukuman ya it mga taw situt sinirungat langit.”
ROM.9.29	Parabir miyabut i ukuman ngayti duꞌut mga Israelita, itu siꞌ i ipiyasurat it ki Isaias nga magꞌaat,
ROM.9.29	“In daꞌga lamang piyaꞌpedan tami naga it Ampuꞌang Diyus nga landaw nga gunaan it sang dekeyeꞌ nga kabagiꞌan it bangsa ta nga subuk piyakabiꞌni ya, makabetang ta na talaga it subuk mga banwa ngayti nga Sodoma baw Gomorra nga piyuuꞌ.”
ROM.9.30	Ta, unuy kaꞌulugan it pagꞌaaten ku ngaytu? Itu nay kaꞌulugan, nga mga bangsa ngaytung ega Judio, nga tagnaꞌ ega pagꞌintindiyen nira in magꞌuꞌunu mapasinsiya i mga kasalaꞌan nira, kayti ngaytu ipiyagpabetang nat Ampuꞌang Diyus nga ega nay kakasalaꞌan kat panleteg ya sabap it pamayaꞌ baw pagsarig nirat binwat ni Cristo. 
ROM.9.31	Temed mga Judio ngaytu nga sigi nagay paꞌres nirat pagsunud it mga urdin isaꞌun tumaldeng sira kat panleteg ya, ega nagay liyapusan. 
ROM.9.32	Kaꞌaiꞌ? Unuka atkaytu? Sabap tanud nira, ipabetang sira nga mataldeng in paꞌresan niray pagsunud it mga urdin. Ega naꞌbut it pikiran nira nga mapisiꞌ lamang kat pamayaꞌ baw pagsarig it ki Cristo i pagtaldeng ngaytu. Aypaꞌ limniꞌwan nga si Cristo ngaytu, dakulang kakekleban nira. 
ROM.9.33	Subung nagaytu it duꞌut kasuratan ngayang magꞌaat,
ROM.9.33	“Ungaytu, subuk dimnaꞌtun akut batu nga pirming magkasampukan baw kakekleban it mga taw duꞌut siyudad ngaytung Sion.
ROM.9.33	Temed iyan mamayaꞌ baw sumarig it paꞌaaten ngaytung batu, ega desang maꞌasaꞌ-asaꞌ.”
ROM.10.1	Mga kasulsugan ku, talagang magtetdek kat nakem ku baw iyan i ipagpanalangin ku nga pirmi duꞌun it Ampuꞌang Diyus, nga sana maribri nga muꞌsa i mga Judio ngaytu. 
ROM.10.2	Talagang ipagpamatuud kuytu nga eꞌres nga banar i pagsirbi nirat Ampuꞌang Diyus temed egay kasepsep nira it kamatuudang pagsirbi nga pagsagyaan ya. 
ROM.10.3	Sabap imbis nga kilalaen nira i ipiyaꞌrut it Ampuꞌang Diyus it kanira in magꞌuꞌunu tumaldeng i taw kat panleteg ya, yagay piyaꞌresan nira, sadili nirang pabetang-betang nga pagsunud nirat mga urdin. Ega maat pagpaꞌuyunan nira i pabetang-betang it Ampuꞌang Diyus in magꞌuꞌunu mapisiꞌ i italdeng ngaytu. 
ROM.10.4	Ka si Cristo talaga i nakasunud it kaꞌustuꞌan it muꞌsang mga urdin it Ampuꞌang Diyus. Baw sabap it kataldengan ya ngaytu tumaldeng kat panleteg it Ampuꞌang Diyus i kumpur mamayaꞌ baw sumarig it binwat ya nga karibriyan.
ROM.10.5	Ka ituy ipiyasurat it ki Moises pasar it pagsunud it taw it mga urdin in maat yay ikapisiꞌ it italdeng nira kat panleteg it Ampuꞌang Diyus. Maat ya,
ROM.10.5	“In siyu-siyuy magsunud it kaꞌustuꞌan it mga urdin ngaytu, yay ikapisiꞌ ya it kaꞌgenan nga garing duꞌun it Ampuꞌang Diyus.”
ROM.10.6	Simpri, atkayang pagsunud, ega mapakay in kat taw lamang. Temed, paribasay tiyuman na ni Cristo kat kanyang pagsunud, ega na kaꞌilangan tumanen tay aten. Kayti maꞌaten i kataldengan ngaytu kat pamayaꞌ baw pagsarig ta lamang it binwat ngaytu ni Cristo. Aypaꞌ, subung it magsusurat it tagnaꞌ, ega aaten muy sadili mu, “Ay siyu baytuy kapalangit
ROM.10.7	Baw ega gasiꞌ aaten mu, “Siyu sadaw i kapaꞌaduꞌun it pagꞌaꞌanuꞌan it mga miyatay nga mamisiꞌ it ki Cristo nga miyatay na?” Ka inggen naga yan si Cristo it paꞌuliꞌ. 
ROM.10.8	Temed ituy kamatuudan, garing talaga it tagnang-tagnaꞌ situ nga lagit aten i ampang it Ampuꞌang Diyus nga magsugid it in magꞌuꞌunu ipabetang ya kita nga mataldeng. Ka magꞌaat i magsusurat,
ROM.10.8	“Adeꞌdeng it imu nga pirmi i ampang ku, sabap kat nakem mu talaga, nga marway maꞌampang mu.”
ROM.10.8	Ta, kayti, itu nay ampang ngaytu nga ipagpangadal namen pasar it pamayaꞌ baw pagsarig it ki Cristo. 
ROM.10.9	Sabap in magkapamatuud ka na nga kamatuudang Ampuꞌan si Jesus ngaytu, baw in talagang tingled i pamayaꞌ mu nga kanya, inggen it Ampuꞌang Diyus it paꞌuliꞌ, talagang maribri ka kat panriga it Ampuꞌang Diyus sabap it kasalaꞌan mu. 
ROM.10.10	Sabap in tingled talagay pamayaꞌ baw pagsarig ta, yay ikapisiꞌ tat italdeng kat panleteg it Ampuꞌang Diyus. Baw in mayaꞌngan nay dilaꞌ tat magpamatuud it pasar it pamayaꞌ baw pagsarig ta ngaytu, siguradu nay karibriyan ta. 
ROM.10.11	Ka maꞌyag i inaat ngayan duꞌun it kasuratan nga magꞌaat,
ROM.10.11	“Siyu-siyu nga mamayaꞌ baw sumarig it kanya, talagang ega desang maꞌasaꞌ-asaꞌ.”
ROM.10.12	Talagang muꞌsang bangsat taw i pagpaꞌiguꞌan kaytu, sabap kat panleteg it Ampuꞌang Diyus egay piyagbelagan it mga Judio baw taw nga ega Judio. Esa-esa i Ampuꞌan tami nga muꞌsa, baw egay kaskedan it ildaw nga ipagꞌatag ya kat muꞌsang magpandangep duꞌut kanya. 
ROM.10.13	Ka daꞌga baꞌ inaat naga gasiꞌ duꞌun it kasuratan i atkaytu,
ROM.10.13	“Maribri i kumpur magpaꞌildaw it Ampuꞌang Diyus.”
ROM.10.14	Temed ta, magꞌuꞌunu kapangabang i taw duꞌun it Ampuꞌan in ega pagpamayaꞌnen baw pagsarigan nira kanya? Baw magꞌuꞌunu gasiꞌ pamayaꞌnen nira in ega paꞌ natuturanan sira pasar it kanya? Baw magꞌuꞌunu matuturanan sira in egay mangadal duꞌut kanira? 
ROM.10.15	Temed ta, magꞌuꞌunu gasiꞌ mangadal i esang taw in ega tiyaꞌeg kanya it Ampuꞌang Diyus? Ta, mga Judio ngaytu, may mga tiyaꞌeg naytut Ampuꞌang Diyus nga mangadal duꞌut kanira. Ka daꞌga baꞌ magbebtang naga ngayan duꞌun it kasuratan i atkaytu,
ROM.10.15	“Magaye-gayen nga banar nga paglawagen i magdadarapaꞌ nga magtataban it magayen nga baritaꞌ.”
ROM.10.16	Lamang, kayti, dekeyeꞌ lamang it mga Judio ngaytu i magpamayaꞌ it Magayen ngaytung Baritaꞌ. Subung tut inaat gasiꞌ ngayan it prupitaꞌ nga si Isaias nga magꞌaat,
ROM.10.16	“Ampuꞌang Diyus, subuk egay nagpakimatuud it ipiyanuturan ngaytu it amen.”
ROM.10.17	Aypaꞌ maꞌyag nga ega magkapamayaꞌ i taw in ega paꞌ nagnegan nira i maat pamayaꞌnen. Baw egay beken nga kaꞌilangan nira nga magnegan, Magayen ngaytung Baritaꞌ pasar it ki Cristo.
ROM.10.18	Temed barang ega namayaꞌ i mga Judio sabap ega natuturanan sirat mga bagay ngaytu, maat i ingkut ku. Temed ega. Talagang natuturanan na sira. Ka daꞌga baꞌ may magbebtang duꞌut kasuratan nga magꞌaat,
ROM.10.18	“Nagnegan na i pagꞌaaten nira kat muꞌsang banwa. Nanlekep talagay ampang nira kat muꞌsang rugar situt sinirungat langit.”
ROM.10.19	Temed, maat siꞌ i ingkut ku, barang ega lamang nasepsepan it mga Judio? Ta, ega gasiꞌ atkayan. Nasepsepan nira naga temed piyakiꞌambut nira ga. Aypaꞌ ka ipiyasurat it Ampuꞌang Diyus it ki Moises i ituꞌun nga magꞌaat,
ROM.10.19	“Paꞌinggiten baw paꞌisgen ku kamu ka ildawan ku nay mga bangsa nga ega Judio nga kat pabetang mi, mga taw nga egay kakapulusan baw egay kasepsep.”
ROM.10.20	Bawnga raraparan talagay ipiyasurat it Ampuꞌang Diyus it ki Isaias nga magꞌaat,
ROM.10.20	“Naparagan aku nat mga taw nga ega magtulus it aken.
ROM.10.20	Maski ega magpakaꞌrut pasar it aken, piyaꞌyagan ku na sira.”
ROM.10.21	Temed, pasar it mga Judio maat i inaat ya ngayan,
ROM.10.21	“Pirmi nga magkakayap i alima ku it delem-aldaw, nga kutanggapen ku sira, temed iyan nagang pagpategasan baw pagkuntraꞌen akut bangsa ngaytu.”
ROM.11.1	Ta kayti, itu siꞌ i ingkut ku, unu, manupusan na nga inindiꞌan nat Ampuꞌang Diyus i piniliꞌ ya ngaytung mga taawan ya? Yay matuud, ega. Ka, ungaytu, aku ngaytu. Daꞌga baꞌ esa aku nagang Israelita? Inapuꞌ aku naga ni Abraham baw, kagiyaringanan ku, nanggaring naga kat kuyunang mga tungtung-inapuꞌ ni Benjamin. 
ROM.11.2	Talagang ega bibasen it Ampuꞌang Diyus i mga taw nga, garing it tagnaꞌ paꞌ nga lagi, nakapabetang-betang ya nga magbalyung mga kamatuudan nga taawan ya.
ROM.11.3	Daꞌga baꞌ basaꞌan maat ya ngayan, “Ampuꞌang Diyus, siyari na nirat pangimatay i mga prupitaꞌ mu, baw siyari na gasiꞌ nirat panranggaꞌ i papangantengan it ipagsambat imu. Ta aku mana ngaytuy naꞌped nga mapiyamayaꞌ it imu. Ta unut, kuꞌimatayen nira gasiꞌ aku.”
ROM.11.4	Temed daꞌga baꞌ tiyubag kanya it Ampuꞌang Diyus it atkaytu, “Ega bayan ika-ikaw na lamang. Ka may pitu nagang ribu nga kalalakiyan nga ipiyapinpin ku nga matuud naga nga mga taawan ku. Sira ngaytu, ega magpanluud nga magsamba it ki Baal.”
ROM.11.5	Ta, atkayan naga kayti. Sabap it kaꞌildaw it Ampuꞌang Diyus may sang bagiꞌ naga nga dekeyeꞌ it mga Judio ngaytu nga napiliꞌ it Ampuꞌang Diyus nga mga kamatuudang taawan ya. 
ROM.11.6	Baw paribasay kaꞌildaw it Ampuꞌang Diyus i garing kaytu, ega maꞌaat ta nga napiliꞌ ya sira sabap duꞌun it mga sadili nirang pagbuwaten. Sabap in aaten ta sabap it mga buwat nirang sadili, intuntis nga ega na mataꞌwag nga kat kaꞌildaw it Ampuꞌang Diyus. Belag i ildaw, belag i buwat.
ROM.11.7	Aypaꞌ maꞌyag nga ega naga muꞌsang mga Israelita, nakatanggap it iyan nga pagpaꞌresan nira. Iyan lamang i nakatanggap, mga napiliꞌ it Ampuꞌang Diyus. Sabap, kadaklan kat bangsa ngaytu, diyungagan nat Ampuꞌang Diyus it padsen i kaꞌuꞌuluwan nira. 
ROM.11.8	Ka atkaytu naga i magbebtang duꞌun it kasuratan nga magꞌaat,
ROM.11.8	“Binwat yay nakem nira nga subuk magꞌigaꞌ nga ega magkabatiꞌ.
ROM.11.8	Maski may mata nira, subuk binlegan ya sira.
ROM.11.8	Maski may talinga, subuk piyabngel seked it kayti na ngaytung timpu.”
ROM.11.9	Baw itu paꞌ gasiꞌ i inaat ngayan it adiꞌ nga si David,
ROM.11.9	“Pagꞌangutun ku nga buwaten mu i mga pagkaraꞌnen nirang masasagya nga subuk balatik nga ikasepet it kanira.
ROM.11.9	U subuk dakulang kakekleban nga bilang panriga mut kanira.
ROM.11.10	Sana lumabu-labu nay mata nira, isaꞌun daꞌsira na makalteg.
ROM.11.10	Baw kat kabeꞌgat it mga kakuriꞌan nga ipagpaꞌabut mu it kanira subuk rudrud na sirang pirmi.”
ROM.11.11	Ta unuytu, pandaꞌga ngaytu it mga Judio it ki Cristo, pabetang-betang it Ampuꞌang Diyus isaꞌun lamang maꞌilang sirang muꞌsa? Ega naga. Sabap, kat pabetang-betang ya, yay liꞌwan it pandaꞌga nira ngaytu, inabut na gasiꞌ it karibriyan i mga taw nga ega Judio isaꞌun sikayan minggit na sana i mga Judio ngaytu. 
ROM.11.12	Ta kayti, iyan kasalaꞌan ngaytung pandaꞌga it mga Judio it ki Cristo, baw kaꞌuruꞌ-uruꞌan nira ngaytu, in yay tiyanaꞌan ya, siyakep nay mga bangsa nga ega Judio it ega basta-bastang kagayenan nga garing duꞌun it Ampuꞌang Diyus, daꞌga baꞌ subraꞌ nang kat ikagayen it muꞌsang babanwaan in maat pasakep nat ki Cristo i muꞌsang mga Judio?
ROM.11.13	Ta, kamu na nga ega Judio asan i kupakisugi-sugidan ku. Ta it aku, narumraan it Ampuꞌan nga manigpangadal it mga taw nga ega Judio, talagang pagsarungaen kut magayen i katengdanan ku ngaytu, ega desang pagkalabtaꞌen ku. 
ROM.11.14	Ka in maat, sana, dakel nga taw nga ega Judio i makatantu it karibriyan sabap it pangadal ku, barang minggit na i mga kabilug ku nga mga Judio, paꞌres na sirat karibriyan ngaytu isaꞌun makatantu sira gasiꞌ. 
ROM.11.15	Ka in tiyanaꞌan it inindiꞌan it Ampuꞌang Diyus i mga Judio ngaytu, magkagayen nay Ampuꞌang Diyus baw muꞌsang bangsat taw nga beken, daꞌga baꞌ subrang magayen in pasakep gasit ki Cristo i mga Judio ngaytu baw tanggapen sira siꞌ it Ampuꞌang Diyus? Talagang in atkayan, kabilangan ya, subuk mga taw nga patay nga nagꞌegen it paꞌuliꞌ. 
ROM.11.16	Baw siguru mapakay nagang mabut i ituꞌun ngaytu nga pagꞌiꞌinawaren ku sabap, in ipiyabetang it Ampuꞌang Diyus nga mga taawan ya na i mga kiyaꞌapuꞌ-apuꞌan it mga Judio ngaytu, mapakay nga atkayan naga i pabetang ya it mga tungtung-inapuꞌ nira. Subung it mga ipagbegay nga pasalamat duꞌun it Ampuꞌang Diyus.
ROM.11.17	Ipasigi ku paꞌ i alimbawa ku ngaytut kayu. Iyan bangsa ngaytu nga Israel i subuk kayu nga magbuwaꞌ nga pagꞌaꞌasikasuun it Ampuꞌang Diyus. Iyan mga bangsat taw nga ega Judio i subuk kayu nga magbuwaꞌ, temed kayu kat talun. Egay nagluwak, egay magꞌasikasu. Ta, kayti, paribasay kadaklan it mga Judio, ega magkilala it kamatuudang dalan it karibriyan, dakel nang sanga it kanirang kayu i siyapak nat Ampuꞌang Diyus. Temed kamu, subuk ipiyasanga ya lamang duꞌut kayu ngayting nasapakan. Aypaꞌ nakaꞌuyut kamu nat amen nga mga Judio nga ega dimnaꞌga it ki Cristo. Ta, kabilangan ya, sang kakayu-kayuwan tami na ngaytung magbuwaꞌ nga pagꞌaꞌasikasuun it Ampuꞌang Diyus. 
ROM.11.18	Takaꞌ gasiꞌ, maski atkayan, ega naga pataꞌas-taꞌas kamut dati ngayting mga sanga nga siyapak. Demdemen mi naga nga ega kamu i magbegay it kaꞌgenan it gamut, in daꞌga mga gamut i magbegay it kaꞌgenan mi. 
ROM.11.19	“Temed,” maat mi, “kami na ngaytung taw nga ega Judio i pagsagyaan it Ampuꞌang Diyus. Iyan mga Judio, ega na pagsagyaan ya. Ka ungaytu, siyapak i dati nga sanga isaꞌun lamang kami na i makapasanga duꞌun.” 
ROM.11.20	Sabagay nasapak nga matuud i dati nga sanga. Temed siyapak sira ka egay pamayaꞌ u pagsarig nirat Ampuꞌang Diyus. Magpanadili ga. Baw kamu, matuud nga ipiyasanga kamu na duꞌut nasapakan ngayti, temed ega adat mi i siyagyaan it Ampuꞌang Diyus in daꞌga pamayaꞌ baw pagsarig mi it kamataynen ni Cristo. Aypaꞌ ayaw kamu nagat pataꞌas-taꞌas, in daꞌga magꞌintur kamu naga it may iꞌlam. 
ROM.11.21	Sabap in iyan dati nga sanga siyapak it Ampuꞌang Diyus, siguradu nga sapaken ya naga kamu in mangindiꞌ kamu it pamayaꞌ mit kanya.
ROM.11.22	Sikaytu talagang matantuwan tami i kadakulat ildaw it Ampuꞌang Diyus baw kabeꞌgat gasiꞌ it pangukuman ya. Mga Judio ngayting nagpategas it kanya, nakaparag na talaga it pangukuman ya ngaytu, ka siyapak sira. Temed kamu ngaytu, naparagan mi na i kaꞌildaw ya nga egay kasbung. Talagang ipasigi yay ildaw ya ngaytut imyu in pasigi nga magayen i pasakep mit kanya. Temed in mangindiꞌ kamu, sapaken kamu nagay imyu. 
ROM.11.23	Baw maski mga Judio ngaytu, in maat mamayaꞌ na sirat ki Cristo, talagang iꞌuliꞌ siꞌ sira kat nasapakan nira ngaytu. Sabap kayang-kaya it Ampuꞌang Diyus nga ipasanga siꞌ sira duꞌun it sumaꞌup. 
ROM.11.24	Sabap in maski kamu nga ega Judio, nga subuk belag nga kalasit kayu, nakapasanga it Ampuꞌang Diyus duꞌun, maski maat nanyang na kat singkadan it banwa, daꞌga subraꞌ nay iyan mga Judio nga dati nga sanga ya? Unuka yasiꞌ ega makapasanga ya duꞌun it puꞌun nirang lagi?
ROM.11.25	Mga kasulsugan, may ipagpaꞌrut nat Ampuꞌang Diyus nga, garing it tagnaꞌ, ega paꞌ ipiyaꞌrut yat taw. Kaꞌilangan nga maꞌrutan mi tu isaꞌun ega makapataꞌas-taꞌas mi i sadili mi u manadilit pasepsep. Ta, itu nay ipagpaꞌrut it Ampuꞌang Diyus nga, kadaklan it mga Judio, paribasay magpakitabug sirat kamatuudan pasar it karibriyan, piyadsen ya na i mga ulu nira. Baw maneꞌteꞌ tu seked it timpu nga magpamayaꞌ nat ki Cristo i kapuꞌsaan it mga taw nga ega Judio nga napiliꞌ it Ampuꞌang Diyus. 
ROM.11.26	Aypaꞌ atkaytu na ngaytu i pabetang-betang it Ampuꞌang Diyus nga ikaribri it muꞌsang mga Judio gasiꞌ nga napiliꞌ ya. Talagang egay matuduꞌ nga maski sangbat. Subung nagat magsusurat duꞌun it kasuratan ngayang magꞌaat,
ROM.11.26	“May mabut nga Manriribri nga kat duguꞌ nagat taga Sion
ROM.11.26	Punasen ya i muꞌsang pakikuntraꞌ it kaꞌirgan it Ampuꞌang Diyus it mga tungtung-inapuꞌ ni Jacob.
ROM.11.27	Kada taw nga pagꞌawaꞌen ku nay kasalaꞌan ya, pagtumanen ku nay upakat ku ngaytu it kanira.”
ROM.11.28	Basta pagdaꞌgaen it mga Judio i Magayen ngaytung Baritaꞌ, mga kakuntraꞌ sirat Ampuꞌang Diyus. Temed kat pabetang-betang ya, kat ikagayen mi nagaytu ka, liꞌwan ya, kamu na i inildawan yat karibriyan. Temed sabap it isiyanggup it Ampuꞌang Diyus duꞌun it mga kiyaꞌapuꞌ-apuꞌan it bangsa ngaytu nga Israel, pasigi paꞌ nga pagrarasan ya i mga Judio ngaytung napiliꞌ ya.
ROM.11.29	Ka basta napikir ya nga miliꞌ kanya it esang taw nga begayan ya it ega basta-bastang ildaw ya, egaytu alang-alang. 
ROM.11.30	Ka ungaytu, tagnaꞌ ngayti, daꞌkamu magpamayaꞌ it Ampuꞌang Diyus temed kayti inabut kamu na it ildaw ya ngaytu nga karibriyan sabap it buwat ngaytu it mga Judio, nga ega magpamayaꞌ sira it ki Cristo. 
ROM.11.31	Ta, unu paꞌ kayti, mga Judio na ngaytuy ega magpamayaꞌ. Temed, kat pabetang-betang it Ampuꞌang Diyus, sabap it inggit nirat imyu nga may karibriyan na, yay tumaban it kanira it pasakep it ki Cristo ngaytu isaꞌun maꞌildawan sira gasiꞌ it karibriyan. 
ROM.11.32	Sabap subuk piyataꞌnan lamang it Ampuꞌang Diyus nga maꞌuripen tami nga muꞌsa it kasalaꞌan isaꞌun makapatantu yat aten i kaꞌildaw ya.
ROM.11.33	Ega babasta-bastaen talaga i kaꞌildaw ngaytu it Ampuꞌang Diyus. Matꞌed talaga i kasepsep yat muꞌsang bagay baw egay ipaꞌlam it kanya nga maski unu. Mga pabetang-betang ya baw padisir, siyung taw i magkataluktuk? 
ROM.11.34	Subung nagat magbebtang duꞌun it kasuratan nga magꞌaat,
ROM.11.34	“Siyu i magkataꞌseb it pikir it Ampuꞌang Diyus?
ROM.11.34	Siyuy manigpadisir ya?”
ROM.11.35	“Baw ta, siyu paꞌ i makabgay it in unu nga bagay duꞌun it Ampuꞌang Diyus nga bilang utang nat Ampuꞌang Diyus duꞌun it kanya?”
ROM.11.36	Sabap muꞌsa ngaytu nga betang it banwa, kanya lamang i garing. Kanya i nagguna, kanya i magbebegbeg, baw egay beken nga uliꞌan it muꞌsa ngaytung giyuna ya in daꞌga purus kat ikabantug ya. Aypaꞌ bantugun kanya it egay katupusan seked it kaꞌnu-kaꞌnu. Kamatuudan talagaytu.
ROM.12.1	Aypaꞌ kayti, mga kasulsugan ku, sabap it ega basta-basta ngaytung kaꞌildaw it Ampuꞌang Diyus it aten, may isasar kut kadakel mi. Buwaten mi na i sadili mi nga subuk salisi nga ipagsamba duꞌun it Ampuꞌang Diyus. Ega maat paꞌimatay in daꞌga iꞌintergaꞌ mi na duꞌut kanya i muꞌsang pangaꞌgenan mi nga magsugid nga mga taawan ya na kamu, mga taw nga pagsagyaan ya nga pirmi ka magpangaꞌgenan na nga alaid kat muꞌsang kasalaꞌan. Atkaytuytu i matuud nga pagsamba it kanya nga bagay it dakulang kaꞌildaw ya ngaytut aten. 
ROM.12.2	Talagang adaten mi kayti, kaꞌilangan magpablag na kat adat it kadaklan situt banwa nga ega magꞌintindi it Ampuꞌang Diyus. Paꞌuyunan mi nga pirmi i pagbaꞌgu it Ampuꞌang Diyus it nakem mi. Iyan baꞌ, maꞌaat kamu nga subuk baꞌgu kamu na nga mga taw. Sikayan matantuwan mi i kaꞌirgan it Ampuꞌang Diyus, in unuy magayen kat panleteg ya, baw iyan nga pagsagyaan ya, mga bagay nga ikataldeng it pangaꞌgenan mi.
ROM.12.3	Kayti, kat pudir it pagkaꞌapustul ku nga ipiyagꞌildaw it Ampuꞌang Diyus it aken, ipagsasar ku it imyu nga muꞌsa nga paꞌalaidan mi na i pikir ngayang ipagpataꞌas-taꞌas i sadili. Ka may mga kakayaan nga ipiyagꞌildaw it Ampuꞌang Diyus it aten, uyun kat kadakulat kanya-kanyang pamayaꞌ. Kaꞌilangan tamaꞌ i pabetang mi it mga kakayaan nga ipiyagꞌildaw it Ampuꞌang Diyus it imyu. Ega pasubraꞌan mi. 
ROM.12.4	Subung tu it kaꞌalimbawaan it bilug tami nga dakel i buwat-buwat ya temed may kanya-kanyang kaꞌargan. 
ROM.12.5	Ta kita, atkayan naga kayti. Dakel tami nga magpamayaꞌ it ki Cristo, temed kat pakilagpit tami it kanya ngaytu, subung ta nat sang kabilu-bilugan. Kada esat aten, subuk nagsugpa-sugpaten na, baw may kanya-kanyang kaꞌargan kat ikagayen it muꞌsa. 
ROM.12.6	Ta it kada esat aten, inildawan it Ampuꞌan it kalasi-kalasing kakayaan, kaꞌilangan gamiten tami i ipiyagꞌildaw ya ngaytu. In beteꞌ iyan i ipiyagꞌildaw yat imu, pagpanakman ka it ampang nga ipagpaꞌrut it Ampuꞌang Diyus duꞌut kadakel, kaꞌilangan ituturan mu nga uyun kat kadakulat pamayaꞌ mu, ega sumubraꞌ u kumurang. 
ROM.12.7	Ta in iyan i kakayaan nga ipiyagꞌildaw it Ampuꞌan it imu, manigsirbi ka it maꞌiba mu, kaꞌilangan magsirbi kat kamatuudan. U in beteꞌ manigpangadal ka it ampang it Ampuꞌang Diyus, 
ROM.12.8	u manigpakseg it pamayaꞌ it beken, sarungaen it magayen. Ta in nakem nga mapiyamgay i tiyanggap mu nga ildaw, kaꞌilangan mapiyamgay kang matuud it egay antap it nakem nga maraꞌway. In magpamaalaꞌ, ega pabaya-bayaꞌan, mamaalaꞌ it magayen. In piyanakman ka it nakem nga maꞌildaw kat masigkataw mu, kaꞌilangan ildawan mu sirat masagyang-masagyay nakem.
ROM.12.9	Ega bete-beteꞌen mi lamang nga may raras mi nat beken, in daꞌga talagang pagrarasan mi sira nga matuud. Raꞌwayen mi na i maraꞌe-raꞌet nga buwat, yanay ragaen mi i magayen. 
ROM.12.10	Kaꞌilangan magsigraras kamu it esa may esa baw magsiggalang nga subung kamut sang sulsugan, nga raras mi it maꞌiba mi, subraꞌ paꞌ it raras mi it sadili mi. 
ROM.12.11	Ega garusan mi i pagsirbi mit Ampuꞌan, in daꞌga paꞌresan mi nga banar it may pagmaꞌiseg it nakem. 
ROM.12.12	Pasagyaen mi nga pirmi i nakem mi ka dedemdemen mi i kagayenan nga pagdadarapaꞌen. Sagkaꞌen mit magayen i nakem i mga kakuriꞌan nga magꞌabut it imyu. Baw yanay adaten mi, mapiyanalangin kamu nang pirmi. 
ROM.12.13	Adaten mi gasiꞌ i mapiyanabang kamut mga sulsug mi kat pamayaꞌ nga kukurangen, baw masagya mi nga papaꞌabutun asat imyu i in siyuy egay siguradung mapaꞌabutan nga balay.
ROM.12.14	Kuydaw mi sumpaan i mga magpakuriꞌ it imyu, in daꞌga ipanalangin mi ga nga ildawan sirat Ampuꞌang Diyus. 
ROM.12.15	Magayen, in unuy pagsagyaan it sulsug mi kat pamayaꞌ sagyaan mi gasit imyu. In may magkasmekan ya, ipabetang mi nga magkasmekan mi nga muꞌsa. 
ROM.12.16	Kaꞌilangan, pabetang mi it esa may esa, surubung. Ega maat pataꞌas-taꞌas kamu baw ega raꞌwayen mi i beken nga maat raꞌyat u timawaꞌ, in daꞌga iba-ibaen mi nagat magayen. Ega ipabetang mi nga kamu nay subrang makaꞌrut.
ROM.12.17	Ayaw kamut pagbeles-belesen in buwatan kamu it maꞌiba mi it maraꞌe-raꞌet. Paꞌresan mi nga mangaꞌgenan kamu it egay maꞌiway it maski siyu. 
ROM.12.18	Kaꞌilangan, paꞌresan mi nga banar i pagꞌurunyun nga kat ikaꞌimbeng it pakiꞌiba-iba mi it masigkataw mi. Baw in beteꞌ may ikaranggaꞌ it pakiꞌiba-iba mi ngaytu, siguruun mi nga ega kamuy garing. 
ROM.12.19	Mga pagmaꞌalen ku nga kasulsugan, pagsaꞌupun ku siꞌ nga iꞌaat it imyu nga ayaw kamut pagbeles-belesen. Ipataꞌan mi na lamang it Ampuꞌang Diyus. Kanya nay baalaꞌ. Sabap daꞌga baꞌ magsusurat nagay ampang ngayan it Ampuꞌang Diyus nga magꞌaat,
ROM.12.19	“Akuy Manigꞌukuman it taw. Aku manay baalaꞌ meles.”
ROM.12.20	Aypaꞌ ega belsen mi, in daꞌga sunudun mi i magbebtang duꞌun it kasuratan nga magꞌaat,
ROM.12.20	“In beteꞌ paggetmanan i minwat it imu it maraꞌe-raꞌet, ega ingtanan mu in daꞌga pakaꞌnen mu.
ROM.12.20	In kuꞌinum kanya, paꞌimnun mu.
ROM.12.20	Ta daꞌga sikayan pasli kat nakem ya i eyaꞌ nga ega pateng?”
ROM.12.21	Ayaw kamut padaꞌeg-daꞌeg it maraꞌe-raꞌet nga pagbuwaten it taw it imyu, in daꞌga indaꞌegen mi i karaꞌe-raꞌetan nira ngaytu it mga pagbuwateng magagayen.
ROM.13.1	Itu gasiꞌ i magayen it kitang taw, pasakep tami nga muꞌsa it mga punuꞌan it banwa tami, sabap pabetang-betang nagat Ampuꞌang Diyus i may mga punuꞌan ngaytu. Talagang garing duꞌut kanya i kariꞌgenan it muꞌsa ngaytung magpamaalaꞌ it banwa. 
ROM.13.2	Aypaꞌ iyan taw nga magkuntraꞌ it punuꞌan, pagkuntraꞌen ya i pabetang-betang ngaytut Ampuꞌang Diyus. Ta, in atkayan, siguradu kanya nga betanganan it ukuman nga rigaen. 
ROM.13.3	Eeꞌ baꞌ, ega kuntraꞌen mi i mga punuꞌan it banwa sabap, katengdanan nira ngaytu, ega dapat iꞌlaman it mga magbuwat it magayen. Yay dapat miꞌlam, sira nga magbuwat it karaꞌe-raꞌetan. Aypaꞌ in ireg mi nga egay maiꞌlaman mi duꞌut kanira, magꞌintur nga purus magagayen i buwaten mi ka sikayan pagbantu-batungun kamu nayan nira. 
ROM.13.4	Ka mga magpamaalaꞌ ngaytu, subuk mga manigsirbi it Ampuꞌang Diyus kat ikagayen mi. Temed talagang miꞌlam ka in maraꞌe-raꞌet i pagbuwaten mu, sabap egaytu lugud-lugud, may pudir nira talaga nga rimiga it imu it maski piyakamabeꞌgat nga ukuman. Ka sira, subuk alima it Ampuꞌang Diyus nga megay it panriga kat in unu nga karaꞌe-raꞌetan. 
ROM.13.5	Aypaꞌ kaꞌilangan nga pasakep kamu it kanira it kamatuudan, ega maat sabap lamang yay ikaribri mi kat iseg it Ampuꞌang Diyus, in daꞌga sabap ipagpamatuud gasiꞌ it nakem mi nga yay tamaꞌ nga adat it kitang taw.
ROM.13.6	Ta, sabap gasiꞌ it ituꞌun ngaytu, magbayad tami it in unu nga mga barayadan. Sabap, mga punuꞌan ngaytu, bilang Ampuꞌang Diyus i nagpatindeg it kanira baw magꞌapun i paꞌres nirat pamaalaꞌ nira ngaytu, ka katengdanan nira talaga.
ROM.13.7	Aypaꞌ magbayad kamu talaga it in unu nga barayadan i magkaꞌiguꞌ it imyu nga pagbayadan. Baw galangen mi gasiꞌ it may iꞌlam i mga may mataꞌas ngaytu nga katengdanan. Eeꞌ baꞌ, galangen mi i maski siyu nga may katengdanan.
ROM.13.8	Ega ugaliꞌen mi i daꞌkamu magkaꞌrut magbayad it utang. Temed in pasar it raras it masigkataw i pagsugiden, yay subuk utang nga ega magkabayadan. Basta may ginawa ta kaꞌilangan ipasigi tami i kararas ngaytu, ka in siyuy may kamatuudang raras it masigkataw ya, natuman ya na i kaꞌurdinan it Ampuꞌang Diyus.
ROM.13.9	Ka panawun it pikiran mi i mga urdin ngayang magꞌaat, “Kuydaw ka it pamakun duꞌun it ega asawa mu, kuydaw ka it pangimatay it masigkataw mu, kuydaw ka it panakaw,” baw “kuydaw ka it kaꞌirak.”
ROM.13.10	In talagang pagrarasan mu i masigkataw mu, simpri ega na magkubwat ka it ega magayen kat maski siyu. Aypaꞌ in maat talagang pagrarasan tat kamatuudan i masigkataw ta, sikayan pagsunudun tang lagi i muꞌsa ngaytung urdin nga beken.
ROM.13.11	Sana paꞌresan mi i kararas ngaytu, subraꞌ na it urut mi na nga aldaw-aldaw magꞌadeꞌdeng-magꞌadeꞌdeng nay pamaꞌuliꞌ ni Cristo, iyan timpu nga ipagtuman it kakumplituwan it karibriyan tami nga muꞌsa. Aypaꞌ ayaw kamut pasbung it mga taw nga maꞌlek pang maꞌlek i igaꞌ, in daꞌga magsusulag kamu na. 
ROM.13.12	Ka in ipaꞌalimbawa tat aldaw baw delem i kaꞌlay it banwa, kayti ngaytung timpu, subuk magkukuꞌ-aldaw na. In maꞌbut nay kakumplituwan it karibriyan ta, yay subuk aldaw na nga banar. Aypaꞌ, kaꞌilangan, paꞌalaidan tami na i muꞌsang karaꞌe-raꞌetan, ka yanay buwat it banwa it timpu pat delemen nga ega paꞌ limnampud si Cristo. Kayti ngaytu, it naꞌyagan tami na, yanay paꞌresan tami nga buwaten, purus magagayen, ka yay subuk kalasag tat buwat ni Satanas. 
ROM.13.13	Sana pangaꞌgenan ta kayti, bagay it mga taw nga magpangaꞌgenan na kat kaꞌyagan, nga naꞌiriꞌ nay muꞌsang palangu, mga pagkasagyaan na nga pagpanggaringan it ereꞌeret nga palangu, pamakun duꞌun it ega asawa ta, pagsarit sumbayaꞌ it kaꞌiꞌirgan nga maraꞌway it egay maski unu nga pagsupil it sadili, baw pati pakidaꞌeg baw inggi-inggiten. 
ROM.13.14	Kaꞌilangan, kat muꞌsang bagay, patibayaꞌ kamung pirmi it Ampuꞌan nga si Jesu-Cristo, isaꞌun yanay maltegan kat pangaꞌgenan mi, kanya nang adat. Ega na sumbayaꞌen i sadiling kaꞌirgan nga maraꞌe-raꞌet u begayan pat rugar kat pikiran mi.
ROM.14.1	Itu paꞌ gasiꞌ i isugid ku. Kaꞌilangan, tanggapen mit masagya i iyan mga kaꞌibaan mi nagat magpamayaꞌ it ki Cristo temed ega paꞌ magꞌalaid i kasepsep nirat kaꞌulugan it itung mga bagay kat pangaꞌgenan nira it aldaw-aldaw. Takaꞌ ega tanggapen mi isaꞌun lamang pakidaꞌgan mi sirang pirmi duꞌut kakurangan ngaytit kasepsep nira. 
ROM.14.2	Ka iyan beken asat imyu, pagꞌuꞌrutan na nira nga mapakay nang kumaꞌen it maski unu nga pangaꞌen, temed iyan beken nga ega paꞌ ustuꞌ i kasepsep nira, inglay lamang i masdaꞌan nira ka magpangangaliꞌ kumaꞌen it karniꞌ. 
ROM.14.3	Temed maski atkayan, magayen ega tibabaꞌen it iyan mamagkaꞌen it maski unu i taw nga magpangangaliꞌ. Baw gasiꞌ iyan magpangangaliꞌ, ega sawayen mi i beken nga egay pagpangangaliꞌan nirang kaꞌnen, ka surubung kamu nga tiyanggap it Ampuꞌang Diyus. 
ROM.14.4	Ay siyu kang taw nga magꞌukuman it taraꞌgen it beken? Simpri agalen ya lamang i may pudir nga mukuman in magayen u daꞌga i buwat ya. Baw basta si Cristo i agalen nga pagsirbiyan ta, siguradung tabangen ya kita, ka talagang kaya ya nga tumabang it aten kat buwat nga magayen.
ROM.14.5	U in pasar it pabetang it mga aldaw, siguru may asat imyu nga, pabetang nirat beken nga aldaw, maꞌal kunuꞌ. Temed maat it beken, ega, ka surubung kunuꞌ i muꞌsang aldaw. Kaꞌilangan ineꞌteꞌen ta kat sadili tang pikir in unuy magayen kat panleteg it Ampuꞌang Diyus, ega maat guruun lamang i pikir it beken it egay kasiguruwan ta in magayen u daꞌga i pikir ya ngayti. 
ROM.14.6	Ka ungaytu, sira nga may mga aldaw nga ipagpabetang nira nga maꞌal, daꞌga baꞌ, pagbuwaten nira naga kat ikabantug it Ampuꞌan? Baw sira nga egay pagpangangaliꞌan nirang kaꞌnen, egay beken nga kat nakem nira in daꞌga kat ikabantug gasit Ampuꞌan i pagbuwaten nira. Ta, sira nga may pagpangangaliꞌan nirang kaꞌnen, atkayan naga. Baw muꞌsa ngaytu, magpangangaliꞌ baw daꞌga, simpri pagpasalamatan nira duꞌut Ampuꞌan i muꞌsang pagkaꞌnen nira. 
ROM.14.7	Ka kita, paribasay nagpasakep nat ki Cristo, ega na mapakay nga buwaten ta in unu na lamang i ireg tang buwaten. Ka, egen u patay na, pagsasakpan tang pirmi it pudir it Ampuꞌan. 
ROM.14.8	Yay magayen, basta may ginawa paꞌ, gamiten tay muꞌsang pangaꞌgenan ta kat pagsirbi tat Ampuꞌan. Baw in mabut na nga ipalad yat aten i kamataynen ta, masagya ta nga pasakep it pabetang-betang ya, ka pagsisiguruun ta nga mintras egen u maski patay na, kat pudir tang pirmi it Ampuꞌan ngaytu. 
ROM.14.9	Sabap egay beken nga liꞌwan it ipiyaturuꞌ ni Cristo i duguꞌ ya baw inggen naga kanyat paꞌuliꞌ, nagbaraꞌ talaga kanya nga Ampuꞌan tami nga muꞌsa nga magpamayaꞌ it kanya. Mintras egen tami u maski patay na, kanyay Ampuꞌan nga magpupudir it aten.
ROM.14.10	Aypaꞌ, it atkayan na, unuka atkayan i buwat mi nga pagsaway-sawayen mi i sulsug mi kat pamayaꞌ? U iyan beken, unuka pagtibabaꞌen mi i kasubung mi nga magpamayaꞌ it Ampuꞌan ngaytu? Unu, kamu na i manigꞌukuman it kanira? Simpri ega, in daꞌga Ampuꞌang Diyus. Ka mabut i aldaw nga timindeg ta nga muꞌsa kat adapan ya baw ukumanan ya i muꞌsang binwat ta. 
ROM.14.11	Sabap magbebtang naga duꞌun it kasuratan ngayang magꞌaat,
ROM.14.11	“Maat it Ampuꞌang Diyus,
ROM.14.11	‘Aku ngaytu nga egay kamataynen i magsumpa nga manluud i kada esang taw kat adapan ku.
ROM.14.11	Bawnga talagang muꞌsat baꞌbaꞌ, mabngaꞌ nga magpamatuud sabap it kabantugan ku.’”
ROM.14.12	Aypaꞌ ka, muꞌsa tami, egay maꞌped nga daꞌga madap it Ampuꞌang Diyus nga manubag it muꞌsang binwat ta.
ROM.14.13	Aypaꞌ iyan i magayen, daꞌtami magsawa-sawayen. In daꞌga, kaꞌilangan magꞌintur tang banar nga egay maski unu kat pagbuwaten ta nga subuk makursudan it sulsug ta kat pamayaꞌ nga ipagkasalaꞌan ya. 
ROM.14.14	Talagang, kat keseg it pakilagpit ku it Ampuꞌan nga si Jesus, urut ku baw pagsisiguruun ku nga egay pangaꞌen nga, in sabap lamang it pangaꞌen ngayan, maꞌaat nga maraꞌe-raꞌet nga pagkaꞌnen kat panleteg it Ampuꞌang Diyus. Temed in may sang kalasing pangaꞌen nga, kat pasepsep it esang taw, pagpalꞌiyan it Ampuꞌang Diyus, ega na mapakay nga kaꞌnen ya ka, in kaꞌnen ya, kasalaꞌan ya na. 
ROM.14.15	Aypaꞌ magꞌintur kamu sabap in limiꞌwan nga magkakleban it sulsug mu kat pamayaꞌ i ega magpangangaliꞌ ka kumaꞌen it iyan pagpikiren ya nga pagpalꞌiyan it Ampuꞌang Diyus, ega nayan pagꞌintindiyen mu i paꞌaaten ngayang raras it masigkataw. Aypaꞌ ega buwaten muy pangaꞌen mu nga ikakursud duꞌut kasalaꞌan it sulsug mu kat pamayaꞌ, nga yay tumaban it kanya duꞌun it panrigang egay kaskedan. Sabap, kanya ngaytu, esa naga nga tiyanggung ni Cristo i kasalaꞌan kat kamataynen ya. 
ROM.14.16	Aypaꞌ maski ipagpamatuud it nakem mu nga ega naga kasalaꞌan i esang pagbuwaten mu, temed in ipagpabetang it beken nga kasalaꞌan naga, ega na lamang buwaten. 
ROM.14.17	Sabap kaꞌadiꞌan ngaytu it Ampuꞌang Diyus, ega iyan i pagpaꞌiguꞌan, in unuy pagkaꞌnen baw pagꞌimnun tami, in daꞌga iyan pangaꞌgenan nga mataldeng, maꞌimbeng nga pakiꞌiba-iba it masigkataw, baw kasagyaan it nakem nga begay it Espiritu Santo. 
ROM.14.18	Basta atkayan i pagsirbi tat ki Cristo talagang pagsagyaan ta it Ampuꞌang Diyus baw pagdaya-dayawun it masigkataw.
ROM.14.19	Aypaꞌ, kaꞌilangan, paꞌresan tami i in unuy kat ikaꞌimbeng it pakiꞌiba-iba tami, baw muwat it mga bagay nga makapapaꞌgen it pamayaꞌ it esa may esa. 
ROM.14.20	Ega ranggaꞌen mu i buwat it Ampuꞌang Diyus kat pangaꞌgenan it maꞌiba mu in sabap lamang it pangaꞌen. Matuud nga ega nay pangaꞌen nga pagpalꞌiyan it Ampuꞌang Diyus, temed in ikapakursud mut iba mu kat kasalaꞌan i sabap it pagkaꞌnen mu, kasalaꞌan mu naga yan. 
ROM.14.21	Aypaꞌ magayen, ayaw ka na lamang it kaꞌen it alimbawa karniꞌ, u beteꞌ minum it irimnun, u maski baꞌ unu nga buwat nga ipagkasalaꞌan it sulsug mu kat pamayaꞌ. 
ROM.14.22	Ta, ikaw ngaytu nga maat magkasepsep pasar it mga bagay ngaytu, isugid mu lamang duꞌut Ampuꞌang Diyus. Ega ipalandi-landi mu u ipandaꞌeg-daꞌeg. Magkasagya i taw nga ega pagꞌukumanan it nakem ya pasar it mga binwat ya, ka pagsisiguruun ya nga ega naga kuntraꞌ kat kaꞌirgan it Ampuꞌang Diyus. 
ROM.14.23	Temed iyang taw nga kumaꞌen maski magduwa-duwa i pikir ya in mapakay nagang kaꞌnen i iyang pangaꞌen, may turubagen ya na duꞌun it Ampuꞌang Diyus, sabap egay kasiguruwan ya nga uyun kat pamayaꞌ yat ki Cristo i binwat ya ngayti. Ka maski unu nga bagay nga ega uyun duꞌun it pamayaꞌ ta, simpri kasalaꞌan ta na.
ROM.15.1	Ta, kayti, kita ngaytu nga magꞌalaid nay kasepsep pasar it magayen nga pagsunud it Ampuꞌan, kaꞌilangan, ega naga pabaya-bayaꞌan tami i iyan mga malbaw paꞌ ngayan nga kasepsep, in daꞌga tabangen. Magayen ega lamang sadili nga kaꞌirgan i kat pikiran, 
ROM.15.2	in daꞌga iyan kaꞌirgan it maꞌiba ta, basta kaꞌirgan nga ikagayen ya baw ikseg it pamayaꞌ ya. 
ROM.15.3	Sabap, maski si Cristo, iyan situ paꞌ kanyat banwa, ega sadili yang kaꞌirgan i kat nakem ya. Ka subuk natuman duꞌut kanya i magsusurat duꞌun it kasuratan nga magꞌaat,
ROM.15.3	“Mga panibabaꞌ nirat imu, Ampuꞌang Diyus, aku ngaytu i naꞌiguꞌ.”
ROM.15.4	Ega lipaten mi nga, muꞌsa nga magbebtang duꞌun it kasuratan garing paꞌ it tagnaꞌ, panulduꞌ naytut Ampuꞌang Diyus it aten. Ka sabap it ampang ya ngaytu magkasagkaꞌ ta it mga kakuriꞌan nga magꞌabut it aten, baw pagpaksegen i nakem tami isaꞌun subraꞌ nga maꞌingget i paniguru ta it kagayenan nga maꞌaten kat pagdadarapaꞌen. 
ROM.15.5	Ampuꞌang Diyus talaga i puꞌun it kasagkaꞌ ta ngaytu it kakuriꞌan baw pakseg ngaytut nakem ta. Ipagpanalangin ku nga tabangen ya gasiꞌ kamu nga mangaꞌgenan it urunyun kamu nga muꞌsa, uyun gasiꞌ it kaꞌirgan baw ipiyagladawan ni Cristo Jesus. 
ROM.15.6	Ka in atkayan subuk esa-esa nay nakem baw baꞌbaꞌ mi nga magbantug it Ampuꞌang Diyus nga Amaꞌ it Ampuꞌan tami nga si Jesu-Cristo.
ROM.15.7	Aypaꞌ in magꞌuꞌunu masagyang tiyanggap tami ni Cristo kat ikabantug it Ampuꞌang Diyus, atkayan nagay imyung buwaten kat esa may esa, isaꞌun subrang mabgayan mi kanya it kabantugan. 
ROM.15.8	Ka daꞌga baꞌ kat ikagayen tami nga muꞌsa, Judio baw daꞌga, i inasitu ngayan ni Cristo? Pasar it mga Judio nagbalyu kanya nga manigsirbi nira isaꞌun ipamatuud ya i mga isiyanggup it Ampuꞌang Diyus duꞌun it mga kagiyaringanan nira. 
ROM.15.9	Baw pasar it mga bangsa nga ega Judio naꞌasitu kanya isaꞌun sira gasiꞌ, makabantug it Ampuꞌang Diyus sabap natantuwan na niray kadakulaꞌ it kaꞌildaw ya. Subung gasiꞌ it magsusurat nga magꞌaat,
ROM.15.9	“Bantugun ku ikaw kat adapan it mga taw nga ega Judio.
ROM.15.9	Kantaꞌen ku talaga i pagbantug kut ngaran mu.”
ROM.15.10	Magꞌaat pay beken nga inaat,
ROM.15.10	“Sumagya kamung taw nga ega Judio, sang kamuwan it mga taw nga piniliꞌ ya.”
ROM.15.11	Baw magꞌaat paꞌ gasiꞌ i beken nga inaat,
ROM.15.11	“Kamung mga taw nga ega Judio, bantugun mi i Ampuꞌang Diyus.
ROM.15.11	Muꞌsa kamu nga bangsa, magbantug kamu it kanya.”
ROM.15.12	Ta, maat pay inaat gasiꞌ it prupitaꞌ nga si Isaias,
ROM.15.12	“May tumubuꞌ siꞌ kat mga tungtung-inapuꞌ ni Jesse
ROM.15.12	Iyan i timindeg nga mamaalaꞌ it mga bangsa nga ega Judio.
ROM.15.12	Duꞌut kanya i paniguru nirat kagayenan.”
ROM.15.13	Sana, Ampuꞌang Diyus ngaytu nga puꞌun it kasiguruwan it pagꞌiꞌinawaren tami, ildawan ya kamu it kasagyaan nga egay kaskedan baw kaꞌimbengan it nakem sabap it pamayaꞌ baw pagsarig mit kanya isaꞌun, kat keseg it Espiritu Santo, subrang makaꞌunay i kasiguruwan mit kagayenan nga maꞌimyu kat pagdadarapaꞌen.
ROM.15.14	Mga kasulsugan ku kat pamayaꞌ, kat aken lamang, talagang pagsisiguruun ku nga mga nakman kamu nagang mga taw, baw dakulaꞌ nagay magkasepsepan mi pasar it kamatuudan nga garing duꞌun it Ampuꞌang Diyus. Makaꞌrut kamu gasiꞌ pademdem it esa may esa pasar it itung mga bagay. 
ROM.15.15	Takaꞌ maski na, kat surat ku ngaytu, paribasay may mga bagay nga kaꞌilangan ku nga ipademdem it imyu, aypaꞌ iriyapar kuy ampang ku. Takaꞌ binwat kuytu sabap it ildaw it Ampuꞌang Diyus it aken, 
ROM.15.16	nga binwat ya aku nga manigsirbi ni Cristo Jesus kat ikagayen it mga taw nga ega Judio. Kabilangan ku ngaytu, subung akut sasirduti nga magpangadal it Magayeng Baritaꞌ garing duꞌut Ampuꞌang Diyus isaꞌun, mga taw nga ega Judio, mabwat sira nga subuk pasalamat nga ipagbegay duꞌun it kanya, pasalamat nga masagyaan ya sabap binwat sira it Espiritu Santo nga mapakay na nga tanggapen ya.
ROM.15.17	Aypaꞌ ega magꞌeyaꞌ aku nga ipabantug it sang dekeyeꞌ i natanaꞌan it pagsirbi ku ngaytut Ampuꞌang Diyus kat tabang ni Cristo Jesus it aken. 
ROM.15.18	Sabap, kat mga magkabwat ku baw kat pangangampangan ku, dakel nga taw nga ega Judio i napapamayaꞌ ku nga pasakep it ki Cristo. Temed ega maat pagꞌambuꞌun ku nga sadili ku nga kakayaan i garing kaytu, in daꞌga tabang tu ni Cristo it aken. 
ROM.15.19	Kat ega basta-bastang tabang it Espiritu Santo dakel i nabwat kung kalililuꞌang bagay nga tandaꞌanan it matuud i ipagpanulduꞌ ku. Talagang alalaid nang mga banwa i napangadalan kut Magayen ngaytung Baritaꞌ pasar it Manriribri nga si Cristo. Garing duꞌut Jerusalem simingked duꞌut Ilirico subuk egay naribayan ku nga rugar. 
ROM.15.20	Talagang kaꞌlay ngaytut pangadal ku, iyan i pirmi ku nga pagbuwaten, magpangadal duꞌut mga rugar nga ega paꞌ kilala nira i paꞌaaten ngaytu nga si Cristo ka, in ipaꞌalimbawa tat pagbuwat it balay, akuy subuk manigpatindeg it arigi. Temed in may arigi nang lagi nga nakapatindeg it beken ega pasilabtan ku, ka ega ireg ku nga pakiꞌagawan. 
ROM.15.21	In atkaytu, matuman i magsusurat duꞌut kasuratan nga magꞌaat,
ROM.15.21	“Sira nga ega paꞌ tiyulduꞌan pasar it kanya, kilalaen na nira kanya.
ROM.15.21	Baw sira nga ega paꞌ nabaritaꞌan, masepsepan na nira.”
ROM.15.22	Ta, itu nang buwat ku, pirmi ngaytung magpanaw nga magpangadal, i magkabaer it aken it kaꞌlay ngaytu it ega ngaytu ipagkatabu-tabus it kupaꞌasan ku ngaytut imyu. 
ROM.15.23	Temed ta, it ega nay naꞌped nga rugar sini ka nalekep-lekep ku na, baw it naꞌlay na ngaytung rima-rima ku it kupaꞌasat imyu, 
ROM.15.24	sana yay pagꞌiꞌinawaren ku, makapatuluy aku asat imyu in paꞌEspaa aku na, ka ireg ku kapakiꞌiba-iba aku it imyu parabir aku lumangbus. Baw in nakapagꞌiba-iba tami nat magayen barang katabang kamu nagat aken kat panaw ku ngayan. 
ROM.15.25	Temed kayti, paJerusalem aku daꞌan. Iduꞌlung ku paꞌ duꞌut mga sulsug tami kat pamayaꞌ i tabang ngaytu it kanira. 
ROM.15.26	Sabap yay napagꞌupa-upakatan it mga magpamayaꞌ nga taga Macedonia baw taga Acaya, nga pataban sirat tabang nira duꞌut mga makukuriꞌ nga mga sulsug tami kat pamayaꞌ nga duꞌun it Jerusalem ngayti. 
ROM.15.27	Yay matuud masasagya sira kat napagꞌupa-upakan nira ngaytu nga ituꞌun ka subuk dakulang pagdemdemen nira nga utang nga nakem kat mga Judio nga magpasakep nat ki Cristo. Ka sabap it mga Judio ngaytu nabagiꞌan na sirat karibriyan. Aypaꞌ it magkakuriꞌan nay mga Judio ngaytu, ega mapakay nga ega bagiꞌan sirat in unu nga ikatabang it mga sulsug nira ngaytu kat pamayaꞌ nga ega Judio. 
ROM.15.28	Tabang nira ngaytu, esang subuk buwaꞌ it pamayaꞌ nirat ki Cristo. In nakaduꞌlung ku na duꞌut Jerusalem baw nakaꞌintergaꞌ na duꞌut kanira i paꞌaaten ku ngaytu nga tabang, iyan talagay napikir ku nga kubwaten, patuluy aku asat imyu in paꞌEspaa aku na. 
ROM.15.29	Baw in talagang katabus aku nga patuluy asan pagsisiguruun ku nga dakulay malabayan tang ildaw ni Cristo kat ikagayen tami nga muꞌsa.
ROM.15.30	Asi-asi pat imyu mga sulsug ku kat pamayaꞌ, sabap sang tamiyan nay maglalagpit it Ampuꞌan nga si Jesu-Cristo, baw sabap it raras tat esa may esa nga begay it Espiritu Santo, pagꞌegtan ku i pangangut kut tabang mi. Kaꞌilangan ku nga paꞌresan mi i panalangin mit aken, 
ROM.15.31	nga maribri aku kat alima it mga mamagpasngel it Magayeng Baritaꞌ duꞌun it Judea.
ROM.15.32	Ka in atkayan, kat kaꞌirgan it Ampuꞌang Diyus, masagya aku nagang kaꞌbut asan it imyu baw subrang sumagya i nakem ku kat magayen nga pagꞌiba-iba tami. 
ROM.15.33	Baw ipagpanalangin ku gasiꞌ kamu nga sana pagtatarimaen kamung muꞌsa it Ampuꞌang Diyus, kanya nga puꞌun it kaꞌimbengan it nakem.
ROM.16.1	Itu pay beken nga ipagkuꞌaat kut imyu, sabap it sulsug tami ngaytu kat pamayaꞌ nga si Febe,
ROM.16.2	Sana istimaren mi kanya it magayen ka kasubung mi tu nga namayaꞌ it Ampuꞌan, beken it iyan i bagay it aten nga mga taawan it Ampuꞌang Diyus. Ega lamang iyan, sana tabangen mi kanya kat in unuy pagkaꞌilanganen ya, ka itung taw mapiyanabang tu it maꞌiba ya. Dakel i natabangan ya. Pati aku, natabangan ya naga.
ROM.16.3	Pagkumustaen ku si Priscila baw si Aquila, mga kaꞌibaan ku nga manigbuwat ngaytut buwaten ni Cristo Jesus. 
ROM.16.4	Talagang ega magkalipatan ku i kadakulat panabang nirat aken nga ipinirinda niray ginawa nira sabap lamang it aken nga ginawa. Ega lamang aku i pirmi nga magpasalamat it kanira in daꞌga muꞌsang mga gurupu it magpamayaꞌ nga ega Judio. 
ROM.16.5	Pagkumustaen ku gasiꞌ i mga magpamayaꞌ nga magtingped duꞌut balay it duwa ngaytu magꞌasawa.
ROM.16.5	Isugid mi gasiꞌ asat maꞌal ku nga iba-iba nga si Epeneto nga pagkumustaen ku gasiꞌ kanya. Kanya ngaytuy uꞌnang taga Asia nga nagpasakep it ki Cristo. 
ROM.16.6	Pati si Maria ngayan nga dakulay pakariga yat imyu, kumusta gasiꞌ it kanya. 
ROM.16.7	Pagkumustaen ku naga gasiꞌ si Andronico baw si Junia, nga mga kabilug ku nga nadnganan ku duꞌut pirisuwan. Sira ngaytu, kilalang-kilalaytu it mga apustul baw uꞌna paꞌ sirat aken nga namayaꞌ it ki Cristo.
ROM.16.8	Kumusta gasiꞌ it ki Ampliato nga pagmaꞌa-maꞌalen ku kat Ampuꞌan. 
ROM.16.9	Kumusta naga gasiꞌ it ki Urbano nga kasubung nameng manigbuwat it buwaten ni Cristo, pati maꞌal ku nga iba-iba nga si Estaquis. 
ROM.16.10	Atnaga si Apeles, pagkilalaen ngaytu nga magꞌuꞌunay talagay pagsarig yat ki Cristo, maski maglabay nat dakel-dakel nga sukdan. Kumusta naga gasiꞌ it ki Aristobulo, pati muꞌsang kat pamalay-balay ya. 
ROM.16.11	Puꞌsa kamu asan, daꞌgay-daꞌga pagkumustaen ku. Kabilug ku nga si Herodion, mga sulsug kat pamayaꞌ kat pamalay-balay ni Narciso, 
ROM.16.12	pati na Trifena baw si Trifosa ngayan nga mapaꞌres kat buwaten it Ampuꞌan. Atnaga si Persida nga esa gasing mapaꞌres nga banar nga pagmaꞌalen it muꞌsang maꞌiba ya, kumusta gasiꞌ it kanya. Talagang dakulaꞌ nang banar i nabwat ya nga buwaten it Ampuꞌan. 
ROM.16.13	Pagpaꞌabutan ku gasiꞌ it pangumusta ku si Rufo nga esang mabantug nga magpamayaꞌ it Ampuꞌan, pati inaꞌ ya nga bilang inaꞌ ku gasiꞌ. 
ROM.16.14	Pati na Asincrito, si Flegonte, si Hermes, si Patrobas, si Hermas, pati mga kaꞌibaan nira nga magpamayaꞌ, kumusta nga muꞌsa. 
ROM.16.15	Pagkumustaen ku gasiꞌ si Filologo, si Julia, si Nereo duwa sira it sulsug ya nga babay, si Olimpas, baw muꞌsang mga kaꞌibaan nirang taawan it Ampuꞌang Diyus. 
ROM.16.16	Pati kamu nga muꞌsa asan, magsigkumu-kumustaen kamu, bilang sang sulsugan nga namayaꞌ na it ki Cristo.
ROM.16.16	Muꞌsang gurupu it magpamayaꞌ it ki Cristo kat paꞌari-aring banwa, mamagkumusta it imyu.
ROM.16.17	Mga kasulsugan ku kat pamayaꞌ, dedemdemen mi i itu ngaytu, pagtitiyakapan mi i mga taw nga kuranggaꞌ it pagꞌurunyun mi. Dakel-dakel i ipagpaliꞌwan nira nga paneꞌag-teꞌag it pamayaꞌ, nga kuntraꞌ kat mga nagnegan mi ngaytu nga ipiyangadal it imyu. Paꞌalaidan mi sira. 
ROM.16.18	Yay matuud atkayan nga mga taw, ega magsirbi it Ampuꞌan tami nga si Jesu-Cristo in daꞌga mga sadili nirang kaꞌiꞌirgan nga maraꞌe-raꞌet. Magkaꞌrut talaga sira mampang baw mangilut-ilut it maꞌiba nira, aypaꞌ madaliꞌ mateꞌag-teꞌag nira i mga kurang pat kasepsep, nga egay maski unu nga tandes it aꞌakal kat baꞌbaꞌ it masigkataw nira. 
ROM.16.19	Ipagsugid kuytu sabap, kat maski aring banwa, matanug kamu nga masiyunudun kamu it kaꞌirgan it Ampuꞌang Diyus. Pagsagyaan ku yan talaga, temed ireg ku gasiꞌ nga sana subraꞌ kamung kumaꞌrut in maat kagayenan i pagsugiden, temed in pasar it karaꞌe-raꞌetan magayen in egay uru-urut mi. 
ROM.16.20	Ampuꞌang Diyus i puꞌun it maꞌimbeng nga pakiꞌiba-iba it esa may esa baw pagsisiguruun ku nga ega maꞌlay tabangen ya kamu isaꞌun mabwat mi na nga gigiꞌek-giꞌeken mi mana si Satanas, isaꞌun maꞌindaꞌeg mi talaga i buwat ya asat imyu.
ROM.16.20	Ipagpanalangin ku nga asat imyu nga pirmi i ildaw it Ampuꞌan tami nga si Jesus.
ROM.16.21	Pagkumustaen kamu ni Timoteo nga katabang ku nga magbuwat it buwaten ngaytu it Ampuꞌan. Pati na Lucio, si Jason, baw si Sosipatro nga mga kabilug ku, magkumusta gasit imyu. 
ROM.16.22	Pati aku nga si Tercio nga piyasurat ni Pablo it surat ngaytu, magkumusta it imyu nga muꞌsa kat ngaran it Ampuꞌan. 
ROM.16.23	Pagkumustaen kamu gasiꞌ ni Gayo nga kanyang balay i pagꞌiꞌistaran ku sini. Baw ega lamang aku, subuk pirmi nga abri i balay ya kat maski siyung magpamayaꞌ it ki Cristo. Pagkumustaen kamu gasiꞌ it tusiriru it siyudad ngayni nga si Erasto. Pati si Cuarto nga sulsug ta kat pamayaꞌ, magkumusta gasit imyu.
ROM.16.24	Ipagpanalangin ku nga sana pirmi nga asat imyu nga muꞌsa i ildaw it Ampuꞌan tami nga si Jesu-Cristo.
ROM.16.25	Ta kayti, pangiyaꞌpusang sugi-sugid ku, bantugun tami nga muꞌsa i Ampuꞌang Diyus, kanya nga may guna nga magkapapaꞌgen it imyu kat pamayaꞌ mi, isaꞌun magkapangaꞌgenan kamu uyun kat Magayen ngaytung Baritaꞌ pasar it ki Jesu-Cristo nga ipagpangadal ku. Ituꞌun ngaytu, uyun duꞌun it ipagpaꞌrut naytu it Ampuꞌang Diyus nga, garing it amulaꞌ pay banwa, subuk tagu-taguꞌ paꞌ. 
ROM.16.26	Temed kayti, ipiyaꞌrut ya na. Ituꞌun ngaytu,
ROM.16.27	Aypaꞌ, sabap it binwat ni Jesu-Cristo, bantugun tami nay Ampuꞌang Diyus ngaytu it egay katupusan. Kanya lamang talaga i may kamatuudan nga kasepsep, nga magkaꞌrut pabetang-betang it muꞌsa. Kamatuudan talagaytu.
1CO.1.1+1CO.1.2	Mga taga Corinto nga magsarig baw magpamayaꞌ it Ampuꞌang Diyus, wayan i surat namen, aku nga si Pablo nga riyumraan ni Cristo Jesus nga esang apustul ya kat pabetang-betang it Ampuꞌang Diyus, baw si Sostenes nga sulsug tami kat pamayaꞌ.
1CO.1.1+1CO.1.2	Pagsuratan namen, kamu nga ipiyapinpin nat Ampuꞌang Diyus nga mga taawan ya na sabap it pakilagpit mi it ki Cristo Jesus. Eeꞌ baꞌ, ipagpabetang ya na kamu nga ega nay kakasalaꞌan baw ipiyabetang-betang ya nga magpangaꞌgenan kamu nga pirmi uyun kat kaꞌirgan ya. Atkayan naga i muꞌsa kat paꞌari-aring banwa nga nagpasakep na it Ampuꞌan tami nga si Jesu-Cristo nga Ampuꞌan na nira gasiꞌ. 
1CO.1.3	Ipagpanalangin ku nga sana asat imyu nga pirmi i ildaw baw kaꞌimbengan it nakem nga ipagbegay it Ampuꞌang Diyus nga Amaꞌ tami baw Ampuꞌan nga si Jesu-Cristo.
1CO.1.4	Talagang pirmi ku nga pagpasalamatan duꞌun it Ampuꞌang Diyus i kadakulat mga ildaw nga ipiyagꞌatag yat imyu sabap it pakilagpit mi it ki Cristo Jesus. 
1CO.1.5	Ka sabap it pakilagpit mi ngaytut kanya, nagmanggaden kamu na kat muꞌsang ipagbegay it Ampuꞌang Diyus kat mga taawan ya, nga subung it dakulaꞌ nga kasepsep it kamatuudan nga garing duꞌut kanya baw kalasi-kalasing kakayaan nga ituturan duꞌut beken i kamatuudan ngaytu.
1CO.1.6	Sikayan natantuwan nga banar it nakem mi i kamatuudan ngaytu pasar it ki Cristo. 
1CO.1.7	Aypaꞌ, kayti, daꞌkamu na pagkurangen it maski unu nga ildaw nga ipagbegay it Ampuꞌang Diyus mintras maseked-seked nga magꞌelat kamu it matanyag na i Ampuꞌan tami nga si Jesu-Cristo kat pamaꞌuliꞌ ya. 
1CO.1.8	Baw esa gasing ildaw ya, seked it umur it banwa papaꞌgenen ya kamu kat pamayaꞌ mi isaꞌun egay maꞌiway it imyu in asan nat aldaw nga ipaꞌuliꞌ it Ampuꞌan tami nga si Jesu-Cristo nga mangukuman. 
1CO.1.9	Talagang magkasiguru mi nga buwaten it Ampuꞌang Diyus i muꞌsa ngaytu, kanya nga nagpanakem it imyu nga pakilagpit it Anak ya nga si Jesu-Cristo nga Ampuꞌan tami.
1CO.1.10	Ta kayti, mga kasulsugan, paribasa it ituy ipagpaguru it aten it Ampuꞌan tami nga si Jesu-Cristo,
1CO.1.11	Ipagsugid kuytu sabap ipiyagbaritaꞌ sinit aken it mga taawan ni Cloe nga magdaꞌe-daꞌegen na i adat mi asan. 
1CO.1.12	Ituy ireg ku nga sugiden. Naꞌrutan ku nga magkampiꞌ-kampiꞌen kamu asan. Ka maat kunuꞌ yan it sang kataawan, “Aken, pangadal ni Pablo i pagsagyaan ku.” Maat siꞌ yan kunuꞌ it beken, “Aken, ki Apolos.” Ta yan beken, si Pedro kunuꞌ i kanirang pagkampiꞌan, baw si Cristo kunuꞌ i pagkampiꞌan it beken. 
1CO.1.13	Sana ega buwaten mi i atkayan, adimaat nabagiꞌ si Cristo ngaytu! Ka unu baytu, aku nga si Pablo i iriyansang duꞌut krus nga timnanggung it kasalaꞌan mi? Unu, iyan biyawtis kamu, akuy pagpapuntuꞌan nga pagsarigan baw pagpamayaꞌnen mi? Simpri ega. 
1CO.1.14	Magpasalamat aku duꞌun it Ampuꞌang Diyus nga ega akuy nagbawtis it imyu asan, magpuyrat ki Crispo
1CO.1.15	Aypaꞌ egay makaꞌaat nga maski siyu nga akuy sunudun ka akuy nagbawtis it kanira. 
1CO.1.16	Baw palan, nademdeman ku, biyawtis ku gasiꞌ si Estefanas, puꞌsa sirang sang anakan. Magpuyrat sira ngaytu ega nay nabawtis ku nga beken nga magkademdeman ku. 
1CO.1.17	Sabap ega mamawtis i tiyaꞌgan it aken ni Cristo, in daꞌga mangadal it Magayen ngaytu nga Baritaꞌ. Talagang ipagpangadal ku naytu kat mga taw temed ega uyun kat pasepsep lamang it banwa i ampang ku, isaꞌun ega magnisan i ega basta-bastang keseg it pangadal pasar it kamataynen ni Cristo duꞌun it krus.
1CO.1.18	Sabap kamataynen ngaytu ni Cristo nga ipagpangadal ku, subuk egay kakapulusan kat pasepsep it mga taw nga egay beken nga pagꞌabutun nira in daꞌga kamatayneng panriga nga egay kaskedan. Temed kita nga ipagribri nat Ampuꞌang Diyus, pagkilalaen tami nga kat kamataynen ngaytu ni Cristo i guna it Ampuꞌang Diyus kat ikaribri it taw. 
1CO.1.19	Sabap magsusurat nga lagi i ampang it Ampuꞌang Diyus nga magꞌaat,
1CO.1.19	“Ranggaꞌen kuy pasepsep it mga mapipikir.
1CO.1.19	Eeꞌ baꞌ, pabaraꞌen ku nga egay kakapulusan it mga pasepsep it maat mga makakaꞌrut.”
1CO.1.20	Ta it atkayan, unuy masugid ta pasar it mga makakaꞌrut situt banwa ngaytu? U iyan mga manigpangadal nga dakulay inadalan pasar it mga urdin ni Moises baw iyan makakaꞌrut mangataldengan? Daꞌga baꞌ ipiyatantu na ngaytut Ampuꞌang Diyus nga kaꞌengel-engelan lamang i pasepsep it banwa ngaytu pasar it in unuy ikaribri it taw?
1CO.1.21	Sabap uyun kat ega basta-bastang kasepsep ya, ipiyabetang-betang it Ampuꞌang Diyus nga ega makilala kanya it taw in sabap lamang it sadili nira nga pasepsep. Aypaꞌ ipiyabetang-betang ya nga lagi baw ituy kaꞌirgan ya nga sabap lamang it pamayaꞌ it taw it ipagpangadal pasar it ki Cristo, iribri ya sira. Ituꞌun ngaytu, egay kakapulusan kat pasepsep it banwa. 
1CO.1.22	Ka iyan mga Judio, mamagꞌangut sira it mga kalililuꞌang bagay nga bilang iyan i kamatuudan it ipagꞌampang. Ta kat mga Griego, mga matꞌed nga pasepsep i pamagtulusun nira. 
1CO.1.23	Temed iyan bay ipagpangadal namen ngaytu, si Cristo nga iriyansang ngaytu duꞌun it krus. Kat mga Judio, kakekleban nira i ituꞌun ngaytu. Kat mga ega Judio, ipagpabetang nira nga kaꞌengel-engelan lamang. 
1CO.1.24	Temed kat mga taw, Judio u daꞌga, nga simnunud nat panakem it Ampuꞌang Diyus it kanira nga pasakep it kanya, natantuwan na nirang banar nga, kat binwat ngaytu ni Cristo, matanyag i guna it Ampuꞌang Diyus baw kagayen it pabetang-betang ya. 
1CO.1.25	Sabap iyan nga pagpikiren it taw nga kaꞌengel-engelan lamang it Ampuꞌang Diyus, palan ega basta-bastang kasepsep nga subraꞌ pat muꞌsa nga pasepsep it taw. Baw iyan gasiꞌ nga pagpikiren nira nga kalubayan it Ampuꞌang Diyus, palan keseg gasiꞌ nga subraꞌ pat muꞌsang kaksegan it taw.
1CO.1.26	Mga sulsug ku kat pamayaꞌ, dedemdemen mi i kabetangan mi iyan piyanakman kamu na it Ampuꞌang Diyus nga pasakep it kanya. Daꞌga baꞌ pira lamang it imyu i pagkilalaen it banwa nga makakaꞌrut? Pira lamang gasiꞌ i may mataꞌas nga katengdanan u duguꞌ. 
1CO.1.27	Sabap iyan mga ipagpabetang it banwa nga ega magkaꞌrut, iyan i piniliꞌ it Ampuꞌang Diyus isaꞌun eyaꞌen i mga maat makakaꞌrut. Baw iyan mga ipagpabetang it banwa nga malulubay, piniliꞌ ya isaꞌun eyaꞌen i mga maat makekseg. 
1CO.1.28	Talagang piniliꞌ ya i mga ipagpabetang nga egay karurungguwan baw egay kakapulusan situt banwa ngaytu, isaꞌun nga ipabetang nga egay kuwintaꞌ i mga pagkilalaen nga bantug situt banwa ngaytu. 
1CO.1.29	Aypaꞌ ka egay mapakay nga ipalandi-landi it maski siyu kat adapan it Ampuꞌang Diyus. 
1CO.1.30	Maski kita, talagang garing duꞌut Ampuꞌang Diyus i magpakilagpit ta ngaytu it ki Cristo Jesus. Baw si Cristo Jesus ngaytu i binwat it Ampuꞌang Diyus nga ikakilala tami it kamatuudan nga kasepsep, nga kasepsep ngaytu nga paꞌaaten, mataldeng tami na kat panleteg it Ampuꞌang Diyus, ka ipiyagribri ta na kat panguripen it kasalaꞌan it aten, isaꞌun mangaꞌgenan tami na nga alaid kat muꞌsang kasalaꞌan. 
1CO.1.31	Aypaꞌ, subung nat inaat ngayan duꞌun it kasuratan ngayang magꞌaat,
1CO.1.31	“In siyu nga pabantug-bantug, magayen Ampuꞌang Diyus i ipabantug-bantug ya.”
1CO.2.1	Atkayan naga, mga sulsug ku kat pamayaꞌ, iyan naꞌasan aku ngayat imyu nga ipiyangadal ku i ipiyaꞌrut nat Ampuꞌang Diyus nga mga ampang ya, ega ipiyangadal ku kat matꞌed nga sugi-sugid u kat kataꞌas it inadalan. 
1CO.2.2	Sabap iyan talagay napikir ku, ipabetang ku nga subuk ega nay beken nga magkaꞌrutan ku nga makapangadal in daꞌga si Jesu-Cristo na lamang ngaytu nga iriyansang duꞌun it krus, ka yay uliꞌan-uliꞌan it muꞌsa. 
1CO.2.3	Iyan asan aku pat imyu, panemdem ku, subuk malubay aku na lamang baw subuk magkeber-keber i seled kut iꞌlam, ka in kat sadili ku nga keseg lamang, ega kaya ku nga sumarunga it katengdanan ku. 
1CO.2.4	Ta kat sugi-sugid baw pangadal ku, ega ipagpaꞌdung ku kamu it magagayen na nga mga sugi-sugid, nga uyun lamang kat pasepsep it banwa. Temed ipiyagpamatuud it guna it Espiritu Santo nga matuud i ipagpangadal ku. 
1CO.2.5	Ka yay kaꞌirgan it Ampuꞌang Diyus nga guna ya i garing it simnarig baw namayaꞌ kamu it ki Cristo, ega maat sabap it inadalan u pasepsep it taw.
1CO.2.6	Temed iyan mga naꞌlay na nga namayaꞌ, nga nakasepsep na nga banar, pagkilalaen nira nga may matꞌed nagang kasepsep namen kat ipagpangadal namen. Egaytu uyun kat inadalan u pasepsep situt banwa ngaytu. Ega gasiꞌ uyun kat pasepsep it mga punuꞌan it banwa ngaytu, ka mabut i aldaw nga maꞌilang i kanirang pasepsep, pati sira gasiꞌ. 
1CO.2.7	In daꞌga, kat ipagpangadal namen ngaytu, ipagtanyag i ega basta-bastang kasepsep it Ampuꞌang Diyus nga ega ipiyaꞌrut ya kat tagnaꞌ nga mga taw, baw maski kayti ega magkasepsepan it kadaklan. Temed maski atkayan, kat keseg it kasepsep ya ngaytu, parabir giyuna ya i banwa, ipiyabetang-betang nga lagi it Ampuꞌang Diyus i miyabut na ngaytu nga binwat ni Cristo isaꞌun mabagiꞌan tami it kabantugan ya kat pagdadarapaꞌen. 
1CO.2.8	Itung mga bagay, talagang ega nasepsepan it maski siyu nga punuꞌan it banwa ngaytu. Ka in beteꞌ nasepsepan nira, simpri ega iriyansang nira duꞌut krus i mabantug nga Ampuꞌan. 
1CO.2.9	Munugat magpanunsun nagaytu duꞌun it isiyurat nga ampang it Ampuꞌang Diyus nga magꞌaat,
1CO.2.9	“Iyan ega paꞌ nagpasar kat mata u nasibaꞌatan it talinga, ega gasiꞌ nangbit kat pikiran it taw, iyan i miyabut nga ipiyabetang-betang it Ampuꞌang Diyus kat ikagayen it mga magmaꞌal it kanya.”
1CO.2.10	Temed kita, natantuwan ta na i ituꞌun ngaytu sabap ipiyatantu it aten it Espiritu Santo. Ka talagang egay ipaꞌlam it Espiritu Santo ngaytu nga maski unu nga bagay, maski iyan piyakamatꞌed na nga pabetang-betang it Ampuꞌang Diyus. 
1CO.2.11	Ka in taw lamang, siyuy magkaꞌrut in unuy pagpikiren it subung ya nga taw, u in unu talagay kat nakem ya? Sadili tang nakem lamang i magkaꞌrut. Ta atkayan naga, Espiritu Santo lamang ngaytu i magkaꞌrut it muꞌsang pabetang-betang it Ampuꞌang Diyus. 
1CO.2.12	Kita nga magpamayaꞌ, egaytu binggayan tami it pasepsep nga subung lamang it pasepsep it mga taw situt banwa nga ega magpamayaꞌ. Kamatuudan talaga i aten nga kasepsep kayti ka Espiritu Santo i ipiyapasarum it Ampuꞌang Diyus situt bilug ta, isaꞌun matantuwan tami nga banar i mga bagay nga ipiyagꞌatag ya it aten.
1CO.2.13	Ta, itung mga bagay i ipagpanulduꞌ namen temed egaytu maat magpanggaring kat pasepsep u inadalan situt banwa, in daꞌga talagang Espiritu Santo ngaytu i garingan. Iyan mga bagay nga ipagpaꞌrut it Espiritu Santo kat mga taw, ipagpanulduꞌ namen kat mga ampang nga ipagpanakem it Espiritu Santo ngaytu it amen. 
1CO.2.14	Takaꞌ iyan mga taw nga ega paꞌ nabaꞌgu it Espiritu Santo i nakem nira, ega pagtanggapen nira i mga panulduꞌ nga magpanggaring duꞌut Espiritu Santo ngaytu it Ampuꞌang Diyus. Ka pagꞌaaten ga nira nga kaꞌengel-engelan lamang. Talagang ega magkasepsepan nira, sabap, mga bagay ngaytu, masepsepan lamang kat tabang it Espiritu Santo. 
1CO.2.15	Temed iyan taw nga pagsasaruman it Espiritu Santo, magkasepsepan ya i muꞌsang bagay, in magayen u daꞌga. Takaꞌ, mga taw nga ega paꞌ namayaꞌ, nga ega pagsasaruman it Espiritu Santo ngaytu, kurang i kasepsep nira betanganan it ukuman i pangaꞌgenan it mga namayaꞌ na. 
1CO.2.16	Ka daꞌga baꞌ maat i inaat duꞌun it kasuratan it tagnaꞌ,
1CO.2.16	“Siyu talaga i magkataꞌseb it pikir it Ampuꞌang Diyus, nga makapadisir it kanya?”
1CO.2.16	Temed kita nga magpamayaꞌ, pagbaꞌguun nay pikiran tami nga ipagpasbung nat pikir ni Cristo.
1CO.3.1	Mga sulsug ku kat pamayaꞌ, iyan asan aku pat imyu, kat pangadal ku ega mapakay nga ipabetang ku kamu nga mga taw nga magsunud it padisir it Espiritu Santo, in daꞌga mga taw nga magsumbayaꞌ lamang it sadili nga kaꞌirgan it bilug. Maski maat maglalagpit kamu na it ki Cristo, temed adat mi, subuk adat paꞌ it waꞌwaꞌ lamang, ega adat it mga ustuꞌ nay pamayaꞌ. 
1CO.3.2	Maat mi, iyan ipiyangadal kut imyu it tagnaꞌ, subuk gatas lamang, ega maat madsen nga pangaꞌen. Sabap ega tiyaꞌseb i pikiran mi it in unuy pagpapuntuꞌan. Baw seked kayti, atkayan naga nga kurang i kasepsep mi it ituꞌun ngaytu 
1CO.3.3	Sabap magdadaꞌeg paꞌ kat nakem mi i maraꞌe-raꞌet nga kaꞌirgan it bilug, ka asan pat imyu i inggi-inggiten baw pakidaꞌeg it esa may esa. Iyang mga adat mi, magpamatuud nga pagsumbayaꞌen mi paꞌ i sadili mi nga kaꞌirgan it bilug, subung nagat mga taw nga ega paꞌ namayaꞌ it ki Cristo. 
1CO.3.4	Ka ungayan, maat it sang kataawan, “Aken, panulduꞌ ni Pablo i magayen ku.” Maat siꞌ it sang kataawan, “Aken ega, ki Apolos.” Daꞌga baꞌ, atkaytung pagbuwaten, uyun lamang kat buwat it mga ega paꞌ namayaꞌ?
1CO.3.5	Ta, abir kunuꞌ, siyuytu si Apolos baw si Pablo ngaytu? Daꞌga baꞌ mga manigsirbi kami lamang it Ampuꞌan nga giyamit ya isaꞌun mamayaꞌ kamu it kanya? Pagbuwaten namen lamang i buwaten nga ipiyakarguꞌ yat amen. 
1CO.3.6	Ka, kaꞌalimbawaan ya, aku i liminwak, si Apolos i manigbuꞌbuꞌ it danum. Temed Ampuꞌang Diyus i nagpatubuꞌ baw nagpakseg. 
1CO.3.7	Talagang, kat buwat ngaytung magpangadal it Magayeng Baritaꞌ, ega iyan manigluwak baw manigbuꞌbuꞌ i impurtantiꞌ, in daꞌga iyan Ampuꞌang Diyus nga kanya i magpatubuꞌ baw magpakseg. 
1CO.3.8	Ka iyan manigluwak baw iyan manigbuꞌbuꞌ, urunyun sira kat pagbuwaten nira, nga esa-esay pagpaꞌresan. Baw mabut i aldaw nga, kada esat kanira, tumanggap it tumbas sigun kat kanya-kanyang piyaꞌresan. 
1CO.3.9	Kami ngaytung manigpangadal, nagsubung nga mga manigbuwat lamang it Ampuꞌang Diyus. Kamu nga pagtulduꞌan namen, kamu i subuk parangumaen ya. Esa gasing alimbawa, kamu i subuk balay ya nga ipagpabwat yat amen. Talagang kat Ampuꞌang Diyus tami nga muꞌsa. 
1CO.3.10	Kat keseg it kakayaan nga ipiyagꞌildaw it Ampuꞌang Diyus it aken, aku i subuk makaꞌrut nga manigpatindeg it balay. Ta, aku i nagbetang it ipagpapaꞌgen it balay, beken mana i lumawaꞌ-lawaꞌ baw meman. Temed, kada manigbuwat ngaytu, kaꞌilangan nga maꞌintur sira kat pamatindeg. 
1CO.3.11	Sabap ega na talagay beken paꞌ nga ipagpapaꞌgen nga mapakay nga gamiten in daꞌga itu na, nakabtang na ngaytu nga lagi nga si Jesu-Cristo. 
1CO.3.12	Temed ega surubung i mga buwat-buwat nga paggamiten it mga manigpatindeg. May magayen nga banar nga subuk bulawan, pirak, baw marerga nga mga batu. May ega magayen gasiꞌ, nga subuk lampung, dikut u dagami lamang. 
1CO.3.13	Temed in asan nat aldaw na ngayan nga ipangukuman, talagang matantuwan tu it apuy i kalasi it buwat it kada esa, in uyun i pangadal nira u ega uyun kat ipagpapaꞌgen it balay nga si Cristo. Sabap, kat iyan nga aldaw, sukdanan it apuy i buwat it muꞌsa. 
1CO.3.14	Ta, in ega maꞌunu-unu it apuy ngaytu i ipiyagꞌeman nira kat ega basta-bastang ipagpapaꞌgen it balay, simpri siguradu nga tumanggap sira it tumbas. 
1CO.3.15	Takaꞌ in maꞌanteng, daꞌga dakulaꞌ nga kapirdiyan ya? Sabagay maribri naga kanya, temed kabilangan ya, subung kanya it nanlapas duꞌun it deleg it apuy nga nangibit-kibit manay ginawa ya.
1CO.3.16	Unuytu, ega magkaꞌrutan mi nga, kamu, bilang ega basta-bastang balay nga pagtataꞌidan it Ampuꞌang Diyus, ka magsasarum na asat imyu i Espiritu Santo ya? 
1CO.3.17	Egay pagduwa-duwa nga rigaen it Ampuꞌang Diyus i rumanggaꞌ it balay ya ngaytu. Sabap ega basta-basta i balay ngaytu ka balay talaga it Ampuꞌang Diyus, nga egay belag in daꞌga kamu nga mga taawan ya na i paꞌaaten kaytu.
1CO.3.18	Magayen, ega ambutan it maski siyu i sadili ya, ka in beteꞌ pagpikiren ya nga makaꞌrut kanya kayti kat pabetang it banwa ngaytu, magayen ibuntal ya na baw ipabetang i sadili ya nga subuk egay uru-urut kat pabetang it banwa, isaꞌun kumaꞌrut kanya kat kamatuudan nga kasepsep nga garing duꞌun it Ampuꞌang Diyus. 
1CO.3.19	Sabap, iyan ipagpabetang it banwa nga magayeng kasepsep, nga ega Ampuꞌang Diyus i pagkilalaen, egay kuwintaꞌ kat panleteg ya. Ka maat i duꞌun it kasuratan it tagnaꞌ paꞌ,
1CO.3.19	“Iyan mga pangtasan na kat adat nga mapiyandaya-dayaꞌ, ipapanaw it Ampuꞌang Diyus nga pandaya-dayaꞌ nira ngayti i ikasigapul yat kanira.”
1CO.3.20	Atkayan naga,
1CO.3.20	“Talagang magkaꞌrutan it Ampuꞌang Diyus i iyan pamagpikiren it mga maat makakaꞌrut, nga egay mga kakapulusan.”
1CO.3.21	Aypaꞌ ayaw kamu it pataꞌas it taw baw kampiꞌ it kanira. Ka, muꞌsang bagay, ipiyagbegay it imyu kat ikagayen mi nga muꞌsa. 
1CO.3.22	Alimbawa mga manigpangadal, nga subuk aku, si Apolos, baw si Pedro, ipiyagbegay it Ampuꞌang Diyus it imyu kat ikagayen mi nga muꞌsa. Atnaga i muꞌsang bagay. Iyan banwa ngaytu, iyan kaꞌgenan, kamataynen, mga bagay kayti baw iyan kat pagdadarapaꞌen, kat ikagayen mi talagay muꞌsa. 
1CO.3.23	Ka daꞌga baꞌ, ki Cristo kamu na? Baw si Cristo ngaytu, kat Ampuꞌang Diyus.
1CO.4.1	Ta, subung nat inaat ku, kaꞌilangan ipabetang mi kami nga mga manigsirbi ni Cristo, nga piyaskelan it Ampuꞌang Diyus it mga subuk tagu-taguꞌ nga pangadal ya nga ipagpaꞌrut ya na kayti it mga taw. 
1CO.4.2	Aypaꞌ pagsarungaen namen it magayen i katengdanan namen ngaytu, ka yay kaꞌilangan kat mga piyaskelan it buwaten it agalen nira. 
1CO.4.3	Aypaꞌ ega ipagdawaꞌ ku kat ulu ku i pagꞌaaten mi u pagꞌaaten it maski siyu pasar it pagsirbi ku ngaytu, in magayen u ega. Maski aku na mismu, ega ipabetang ku nga magayen u ega i buwat ku. 
1CO.4.4	Ka maski egay pagtatanudun ku nga kamaliꞌ kat pagsarunga ku ngaytut katengdanan ku, barang may maꞌiway nagat Ampuꞌan. Kanya simpri i magꞌukuman it aken. 
1CO.4.5	Aypaꞌ ega betanganan mit ukuman i maski siyu in magayen u ega i pagsirbi nira. Elaten mi i timpu nga ipangukuman kat pamaꞌuliꞌ it Ampuꞌan. Siguradu yan nga ipalbaw ya i mga bagay nga kayti magtataguꞌ paꞌ kat kadleman. Baw ipalbaw ya gasiꞌ i maski pagꞌantapen it nakem it kada esa. Bawnga tumanggap na i kada esa it kabantugan nga gumaring duꞌun it Ampuꞌang Diyus nga bagay it kanya-kanyang binwatan.
1CO.4.6	Mga sulsug ku kat pamayaꞌ, kat ikagayen mi piyaꞌalimbawaan ku kami ni Apolos, isaꞌun masepsepan mi kat amen nga pagsunud nga kaꞌilangan ega pasubraꞌan i magsusurat nga ampang it Ampuꞌang Diyus. Sana ega na ipalandi-landi it maski siyu it imyu i in siyu nga manigtulduꞌ baw tibabaꞌen ya na i beken. 
1CO.4.7	Ka unuytu, subraꞌ kamu nga makaꞌrut, subraꞌ pat beken nga taw? Unu nay kakayaan mi nga ega ipiyagꞌildaw it imyu it Ampuꞌang Diyus? Ta, it atkayan, unuka ipagpatuꞌgud mi paꞌ, adimaat ega ipiyagꞌildaw it imyu?
1CO.4.8	Ka palan kat pikir mi manggaden kamu na, nga pagustuꞌ na it muꞌsang ipagꞌildaw it Ampuꞌang Diyus. Siguru tanud mi, nalandawan mi na kami ka naꞌbut mi nay magꞌadiꞌ kamu na kat kaꞌadiꞌan it Ampuꞌang Diyus. In maat matuud, magayen, ka in atkayan magꞌadiꞌ kami naga nga kaꞌibaan mi, baw ega nay kakuriꞌan namen. 
1CO.4.9	Sabap kat pikir ku lamang, kami nga mga apustul, subuk binwat kami it Ampuꞌang Diyus nga piyakatimawaꞌ kat muꞌsang taw. Kabilangan namen, atnat mga taw nga biyetanganan it ukuman nga imatayen it pagleltegan it kadakel. Yay matuud, kabetangan namen ngaytu, subuk pagleltegan naytu it muꞌsang banwa, mga katataawan, pati mga anghil gasiꞌ. 
1CO.4.10	Kat panleteg it banwa mga engel-engel kami kat panindeg namen it ki Cristo. Temed kamu, ipagpaliꞌwan mi nga makaꞌrut kamung banar in pasar it ki Cristo. Kami kunuꞌ, egay kakapulusan, temed kamu, iyan kunuꞌ i mabantug. Pagtibabaꞌen kami temed, kamu, iyan i pagdaya-dayawun. 
1CO.4.11	Talagang seked it kayti nga timpu, paggetmanan kami baw pagbaꞌnekan. Atnat lebas kami, maglabay it pasakit, baw egay tandaꞌ nga pagꞌistaran. 
1CO.4.12	Ipagpaturuꞌ namen i liꞌnget namen isaꞌun lamang may ibtang it tinaꞌi. Pagdiyampaꞌen kami temed, iyan mga magdiyampaꞌ it amen, ipagpanalangin namen nga sana ildawan sirat Ampuꞌang Diyus. In pagpakuriꞌan kami, pagpataꞌnan namen lamang. 
1CO.4.13	Malulway nga mga sugi-sugid i ipagbeles namen it iyan mga magpanranggaꞌ it amen. Talagang seked kayti, kabetangan namen, subung it basura nga ipagbuntal nga pagsigniꞌan na it katataawan.
1CO.4.14	Egaytu maat ipagsurat kuy itung mga sugi-sugid nga pagpaꞌeyaꞌan ku kamu. Eget naytut panaldeng kut imyu, kamu nga subung nat ipiyagrasyaꞌ ku nga pagmaꞌalen ku nga banar. 
1CO.4.15	Sabap maski sang puluꞌ pang ribu i mga magpadisir it imyu in magꞌuꞌunuy magayeng pagsunud it ki Cristo, temed esa-esa lamang i bilang amaꞌ mi kat pamayaꞌ. Ka subuk ipiyanganak ku kamu kat pakilagpit mi it ki Cristo Jesus, sabap piyamayaꞌ mi i Magayeng Baritaꞌ pasar it kanya nga ipiyangadal kut imyu. 
1CO.4.16	Aypaꞌ, asi-asi paꞌ sana it imyu, it bilang amaꞌ mi na aku, ega pasyangan mi i namuyaan mi nga adat ku. 
1CO.4.17	Ta, sabap it kaꞌirgan ku ngaytu nga maguru mi i adat ku, piyapaꞌasan kut imyu si Timoteo, kanya nga talagang pagmaꞌalen ku nga ipagpabetang ku nga subung nat anak ku gasiꞌ kat pamayaꞌ. Magkasarigan kanya kat pagsunud ya it Ampuꞌan baw kanya i pademdem it imyu it mga pagꞌadaten ku kat aken nga pagsunud it Ampuꞌan. Atkaytung pagsunud i ipagpangadal ku gasiꞌ duꞌun it mga magpamayaꞌ kat paꞌari-aring banwa nga pagpaꞌaduꞌunan ku.
1CO.4.18	Magkaꞌrutan ku nga may beken na nga magpasubraꞌ-subraꞌ asat imyu, ka ipagpaliꞌwan nira nga daꞌku na kunuꞌ kaꞌurum paꞌasan. 
1CO.4.19	Temed yay matuud, in kaꞌirgan it Ampuꞌan, paꞌasan aku yan it imyu kat madaliꞌ nga timpu. Sikayan maꞌrutan ku in may guna talaga it Espiritu Santo kat pangaꞌgenan it mga magpasubraꞌ-subraꞌ ngayan, u in ampang lamang nga egay kamatuudan i ipagpaliꞌwan nira. 
1CO.4.20	Sabap, yay matuud, iyang taw nga may kaꞌuyutan nga matuud it kaꞌadiꞌan it Ampuꞌang Diyus, mamuyaan tu kat keseg it guna it Espiritu Santo duꞌut pangaꞌgenan ya, ega lamang kat ampang. 
1CO.4.21	Aypaꞌ unuy ireg mi? Unu, paꞌasan aku nga subuk titiꞌkul i ampang kut imyu? Sana indiꞌan mi nay kamaliꞌ nga pamagbuwaten mi isaꞌun kapaꞌasan aku it may dakulang kararas baw kapalulusan.
1CO.5.1	Ta, itu nay esang ega magkapakay ku asat imyu. Ka nanlekep nay baritaꞌ nga maat kunuꞌ may esang magpamayaꞌ it Ampuꞌan asan nga may pagbuwaten nga ega magayen. Pagꞌasa-asawaen ya i asawa it amaꞌ ya. Talagang maraꞌway tu ka maski mga taw nga ega magkilala it Ampuꞌang Diyus, ega magbuwat it atkayang raꞌway it pagbuwaten. 
1CO.5.2	Temed kamu asan, ipagpatuꞌgud mi i pagsunud mit Ampuꞌan maski pagbaliwalaꞌen mi i yanang raꞌway it pagbuwaten! Sana nasmekan mit ereꞌeret baw inawaꞌ na kat gurupu mi i magbuwat it atkayan ngayan. 
1CO.5.3	Maski maat ega asan i bilug ku takaꞌ in kat nakem, subung it asan aku naga nga pagbetanganan ku nat ukuman i magbuwat ngayan it atkayan. 
1CO.5.4	Ituy kaꞌilangan mi nga buwaten. Magtingped kamung mga magpamayaꞌ nga pagkilalaen mi nga talagang asan nat imyu i pudir it Ampuꞌan tami nga si Jesu-Cristo. Baw subuk iba mi naga aku gasiꞌ in kat nakem. Bawnga kat keseg it guna it Ampuꞌan nga si Jesu-Cristo, 
1CO.5.5	iyan taw ngayan nga magbuwat it maraꞌway, awaꞌen mi na kat gurupu mi nga iꞌuliꞌ na duꞌut pamegbeg ni Satanas, isaꞌun sana singuliꞌan ya i pagsumbayaꞌ ya it kaꞌiꞌirgan ya nga maraꞌway. Ka in atkayan maribri naga kat aldaw ngayan nga ipangukuman it Ampuꞌan.
1CO.5.6	Ega magayen i adat mi ngayang magpasubraꞌ-subraꞌ. Unuy ikapatuꞌgud mi it may maraꞌway ngayang pagbuwaten asan? Magayen, awaꞌen mi na, in daꞌga barang lemkep asat imyu. Ka unu, ega magkaꞌrutan mi i sambatan ngayan nga magꞌaat, “Magkapaꞌalsa it dekeyeꞌ lamang nga papaꞌalsa i sang iꞌilutuꞌan nga tinapay”? 
1CO.5.7	Eeꞌ baꞌ, awaꞌen mi na i muꞌsang adat mi nga kuntraꞌ kat kaꞌirgan it Ampuꞌang Diyus isaꞌun mabaꞌgu nay pangaꞌgenan mi. Ka daꞌga baꞌ, pabetang it Ampuꞌang Diyus it imyu, mga taw na nga ega nay kakasalaꞌan? Atkaytu i pabetang yat aten sabap it pamayaꞌ tat ki Cristo, kanya nga ipiyasbung it tupa nga isiyalisi isaꞌun taꞌliban tat panriga it Ampuꞌang Diyus sabap it mga kasalaꞌan tami. Ituꞌun ngaytu, pagtuman it pagpapuntuꞌan ngayan it Pistaꞌ namen nga mga Judio it tagnaꞌ nga pagpangaranan it Tiyaꞌliban. 
1CO.5.8	Aypaꞌ ka paꞌuyut tami gasiꞌ i aten kat pagtuman it Pistaꞌ ngaytu. Binwat it mga Judio it tagnaꞌ, inawaꞌ nira kat balay nira i muꞌsang ipagpaꞌalsa it tinapay, nga yay bilang ladawan it kasalaꞌan kat pangaꞌgenan nira. Ta atkayan naga, awaꞌen ta na kat pangaꞌgenan tami i muꞌsang karaꞌe-raꞌetan baw maraꞌway nga pagbuwaten. Baw yanay magayen nga adaten tami, tingleden i nakem kat pagsunud tat kamatuudan nga garing duꞌut Ampuꞌang Diyus.
1CO.5.9	Kat uꞌnang surat nga ipiyataban ku asat imyu talagang ibintang ku i sugi-sugid nga, kaꞌilangan, ega na pakiꞌiba-ibaan mi i mga taw nga magpamakun duꞌun it ega asawa nira. 
1CO.5.10	Ega pagpaꞌiguꞌan ku kaytu, mga taw nga ega magkilala it Ampuꞌang Diyus nga magpamakun duꞌun it ega asawa nira, u mga maꞌirak it kusas nga magkapisiꞌ situt banwa, mga mapiyanreges-reges, baw mga mamagsirbi it pagbete-beteꞌen nga diyus. Ka in beteꞌ mga ega magkilala it Ampuꞌang Diyus i pagpaꞌiguꞌan, simpri kaꞌilangan nga limꞌid kamu situt banwa ngaytu isaꞌun lamang mapaꞌalaidan mi sira. 
1CO.5.11	Iyan talagay pagpaꞌiguꞌan ku kaytu nga ega pakiꞌiba-ibaan mi, iyan mga taw nga maat sulsug mi kat pamayaꞌ, arit mapiyamakun paꞌ duꞌun it ega asawa ya, maꞌirak pat mga kusas nga magkapisiꞌ situt banwa, magsirbi paꞌ it pagbete-beteꞌen nga diyus, mapiyandiyampaꞌ paꞌ, mapiyalangu, baw mapiyanreges-reges. In atkayan pay adat nira, maski kaꞌen ayaw kamut pakikaꞌen duꞌut kanira. 
1CO.5.12+1CO.5.13	Sabap egay pudir ku nga betanganan kut ukuman i mga taw nga ega magsarig baw magpamayaꞌ it ki Cristo. Ampuꞌang Diyus nay baalaꞌ mukuman it kanira. Iyan kasubung ta lamang nga magpamayaꞌ i maꞌukumanan tami. Aypaꞌ awaꞌen mi na kat gurupu mi i magbuwat it maraꞌway ngayan, uyun nagat inaat duꞌun it kasuratan.
1CO.6.1	May esa paꞌ gasiꞌ nga iꞌaat kut imyu. Unuy kat pikir mi, in beteꞌ may ipagkupaꞌayus it esa nga namayaꞌ nga ega magkapakay ya duꞌun it sulsug ya kat pamayaꞌ? Unu, magayen nga iꞌapyat ya duꞌun it mga taw nga ega magkilala it Ampuꞌang Diyus? Unuy maꞌrutan nira pasar it kataldengan nga magayen kat panleteg ya? Kaꞌilangan iꞌapyat lamang kat mga kasubung mi nga magpamayaꞌ. 
1CO.6.2	Ka unu, ega magkaꞌrutan mi nga, mga magpamayaꞌ, uyut it magꞌukuman it banwa ngaytu kat pagdadarapaꞌen? Ta it atkayan, unu, ega kaya mi nga ayusun i atkayan mana ngayang kadedekeyet bagay? 
1CO.6.3	Sabap maski mga anghil, uyut tami it mukuman it kanira. Ta daꞌga subraꞌ ta nga kaya nga ayusun i mga bagay kat pangaꞌgenan tami? 
1CO.6.4	Aypaꞌ in beteꞌ may masakal kat nakem mi, unu, iꞌapyat mi paꞌ duꞌun it mga taw nga pagkilalaen mi nga belag i nakem ka egay pagkilala nirat Ampuꞌang Diyus? 
1CO.6.5	Beteꞌ ayaw na. Eyaꞌan mi na. Ka unuytu, egay taw asan nga magkaꞌrut mayus it in unuy piyagsasaꞌran it kasubung yang magpamayaꞌ? 
1CO.6.6	Unuka atkayan pay pagbuwaten mi nga magdima-dimandaen kamu nga sang sulsugan kat pamayaꞌ? Bawnga duꞌun paꞌ it mga taw nga ega magpamayaꞌ it ki Cristo i pagꞌapyatan!
1CO.6.7	Ipagsugid kut imyu nga in ipagdimanda mi i mga sulsug mi kat pamayaꞌ, sikayan subuk diyaꞌeg kamu nga lagi kat panleteg it Ampuꞌang Diyus. Sana yay magayen, palipasen mi na lamang i kamaliꞌ nga pagbuwaten baw panluku it imyu. 
1CO.6.8	Temed ta, it sang kamu-kamuwan naga nga sang sulsugan kat pamayaꞌ i magbuwat it kamaliꞌ baw magpanluku it esa may esa! 
1CO.6.9	Unu ega paꞌ magkaꞌrutan mi nga iyan mga ega magpangindiꞌ it kasalaꞌan nira, talagang egay maski unu nga kabagiꞌan duꞌun it kaꞌadiꞌan it Ampuꞌang Diyus? Ega ambutan mi i sadili mi. Ka iyan mga mapiyamakun duꞌun it ega asawa nira, mga magsirbi it pagbete-beteꞌen nga diyus, mga magbungad it atay it nagꞌasawa, iyan mga magpasbung it babay takaꞌ lalaki naga, baw mamagꞌuꞌunay nay nagsubung nga lalaki, ega talagay kabagiꞌan nira duꞌun it kaꞌadiꞌan it Ampuꞌang Diyus. 
1CO.6.10	Atnaga i mga mananakaw, mga maꞌirak it kusas nga magkapisiꞌ situt banwa, mga mapiyalangu, mga mapiyandiyampaꞌ baw mga mapiyanreges-reges. 
1CO.6.11	Iyan katꞌesa may atkayan naga yan asat imyu. Temed kayti, linimpiyuꞌ kamu na kat mga kasalaꞌan mi, baw ipiyasiguru kamu na duꞌun it Ampuꞌang Diyus nga mga taawan ya na. Ipagpabetang ya na kamu nga ega nay kakasalaꞌan kat panleteg ya. Muꞌsa ngaytu, kat keseg it binwat it Ampuꞌan nga si Jesu-Cristo baw guna it Espiritu Santo it Ampuꞌang Diyus nga ipiyapasarum ya situt bilug ta.
1CO.6.12	Ta, barang may magꞌaat, “Mapakay ta nga buwaten i maski unu, basta ega biyawal it Ampuꞌang Diyus.” Sabagay na, temed ega muꞌsang buwat, kat ikagayen tami. Baw maski matuud nga magkabwat tami i kumpur ireg tami nga buwaten, nga iyan ega biyawal it Ampuꞌan, temed kaꞌilangan magꞌintur nga ega nay adat nga subraꞌ tami nga pagrarasan, nga subung nat magꞌuꞌuripen it aten. 
1CO.6.13	Maat siꞌ it beken, “Iyan pangaꞌen, talagang ipagbetang lamang kat tinaꞌi, baw egay beken nga pagꞌargan it tinaꞌi in daꞌga pagbetangan it pangaꞌen. Aypaꞌ in paggetmanan, simpri kumaꞌen. Tutal, mabut i aldaw nga awaꞌen it Ampuꞌang Diyus i pangaꞌen, pati tinaꞌi ta ka ega nay pagꞌargan. Atkayan naga i bilug ta. Unuka ega sumbayaꞌen tami i kaꞌirgan ya nga manguꞌi-kuꞌit it maski siyu nga magꞌireg gasiꞌ? Tutal, mabut i aldaw nga maꞌawaꞌ gasiꞌ i bilug ta, pati mga kaꞌirgan ya ngaytu.” Temed ega talaga magayen yan. Sabap ega yay pagꞌargan it bilug ta, pamakun duꞌun it ega asawa ta. In daꞌga iyan i pagꞌargan, ikabantug it Ampuꞌan. Baw Ampuꞌan ngaytu i kat ikagayen it bilug ta. 
1CO.6.14	Baw bilug ta, talagang egnen it paꞌuliꞌ it Ampuꞌang Diyus kat keseg it guna ya, subung nagat iyan inggen yat paꞌuliꞌ i Ampuꞌan.
1CO.6.15	Unu bayan, ega paꞌ magkaꞌrutan mi nga, kitang mga magpamayaꞌ, bilang sang bagiꞌ na nga bilug ni Cristo i bilug tami? Ta unu, pisiꞌen tami i sang bagiꞌ ngaytu nga bilug ni Cristo, ka buwaten ta nga sang bagiꞌ nga bilug it babay nga ega magayen i pangaꞌgenan ka ipagpanulus yay bilug ya? Talagang ega mapakay yan. 
1CO.6.16	Unu, ega magkaꞌrutan mi nga iyan magsalya it atkayang babay, magbaraꞌ nang sang kabilu-bilugan na sira? Sabap magꞌaat ngayan duꞌun it kasuratan,
1CO.6.16	“Sira nga duwa, sang kabilu-bilugan na sira.”
1CO.6.17	Temed iyan magpasakep na it Ampuꞌan, kalagpit ya na baw sang kanake-nakeman na sira.
1CO.6.18	Aypaꞌ paꞌalaidan mi nga pirmi i muꞌsang kalasit pamakun duꞌun it ega asawa mu. Ka itung kasalaꞌan, belag kat muꞌsang kasalaꞌan nga beken nga magkabwat it taw. Sabap kat pamakun ngaytu duꞌun it ega asawa mu, ipagkasalaꞌan mu i bilang sang bagiꞌ it bilug ni Cristo duꞌun it ega bagiꞌ it bilug ya. 
1CO.6.19	Unu, ega paꞌ magkaꞌrutan mi nga bilug mi, kabilangan ya, ega basta-bastang balay nga pagtataꞌidan it Espiritu Santo nga ipiyapasarum it Ampuꞌang Diyus? Aypaꞌ talagang ega nayan imyu i bilug mi in daꞌga, kat Ampuꞌang Diyus na. 
1CO.6.20	Ka subuk inalang ya kamu it ega basta-bastang kantidad isaꞌun mga taawan ya na. Aypaꞌ ka inturun mi i bilug mi, nga kat ikabantug it Ampuꞌang Diyus i muꞌsang pagbuwaten.
1CO.7.1	Ta, itu nay mga ipagtubag ku it mga isiyurat mi nga ingkut. Maat mi, maski nagꞌasawa subuk magayen in ega riꞌnge-riꞌngen it lalaki i bilug it babay.
1CO.7.2	Temed in yay magkataban it mga lalaki duꞌun it pamakun duꞌut ega asawa nira, kaꞌilangan, kada nagꞌasawa, babay, lalaki, pagsagyaan yay kanya-kanyang asawa. 
1CO.7.3	Bawnga, in pasar it adat it nagꞌasawa, kaꞌilangan mapiyabayaꞌ-bayaꞌ i lalaki it asawa ya, atkayan naga i babay. 
1CO.7.4	Sabap, kat mga nagꞌasawa, ega maat babay i may pudir kat sadili yang bilug, in daꞌga asawa ya. Atkayan naga i lalaki. Ega gasiꞌ i pudir ya kat sadili yang bilug in daꞌga iyan asawa ya. 
1CO.7.5	Ayaw kamut daꞌga it asawa mi, magpuyrat piyagꞌupakatan mi nga daꞌkamu daꞌan magꞌulid it pirang aldaw isaꞌun kasarunga it magayen it panalangin. Ta in matupus mi na i timpu nga piyagꞌupakatan mi, kaꞌilangan magꞌulid kamu siꞌ. Atkaytuy magayen isaꞌun daꞌkamu marayak ni Satanas nga sumalya kat taw nga ega asawa mu, in beteꞌ ega magkapuꞌgunan mi i sadili mi. 
1CO.7.6	Temed maski itu ngaytu pasar it pandaꞌga it asawa it ega maꞌlay, egaytu maat urdin kut imyu, temed mapakay naga in yay pikir mi nga magayeng buwaten. 
1CO.7.7	Sana, ireg ku, pasbung kamung muꞌsa it aken nga ega kaꞌilangan nga may asawa. Temed egaytu muꞌsa i inildawan it Ampuꞌang Diyus it itung kakayaan. May kanya-kanyang pagtanggapen nga ildaw nga garing duꞌut kanya. Ega siyurubung i muꞌsa.
1CO.7.8	Ta, ituy iꞌaat ku it mga balu, babay, lalaki.
1CO.7.9	Temed in ega magkasupil nira i sadili nira, magayen mangasawa u paꞌasawa siꞌ sira. Ka magayen pay atkayan, ega gat magrambang mata.
1CO.7.10	Ta, kamung magpamayaꞌ nga nagꞌasawa, itu i ipagꞌaat ku, baw ega lamang aku in daꞌga Ampuꞌan i nagꞌurdin kaytu. Ega mapakay nga pablag i babay it asawa ya. 
1CO.7.11	Takaꞌ in pablag kanya, kaꞌilangan nga maneꞌteꞌ na i uꞌumbay ya. In ega magayen yay maneꞌteꞌ nay uꞌumbay ya, kaꞌilangan, muliꞌ naga duꞌun it asawa ya.
1CO.7.12	May ipagꞌaat ku gasiꞌ kat mga beken. Ituꞌun ngaytu, ega Ampuꞌan i nagꞌaat, esa-esang aku na. Kayti, in beteꞌ esang lalaki nga magpamayaꞌ, magꞌaꞌasawa it ega magpamayaꞌ, takaꞌ ireg nat ega ngayti magpamayaꞌ nga magteꞌteꞌ sira, magayen ega na pablagan ya. 
1CO.7.13	Ta, atkayan naga, in esang babay nga magpamayaꞌ, pagꞌaꞌasawaen it ega magpamayaꞌ, takaꞌ ireg nat lalaki nga magteꞌteꞌ i pagꞌasawa nira, ega na pablagan it babay. 
1CO.7.14	Sabap paribasay namayaꞌ nay asawa ya, maski ega paꞌ magpamayaꞌ i lalaki ngayan, ipagpapinpin na kanya it Ampuꞌang Diyus kat beken nga taw nga ega paꞌ magpamayaꞌ i asawa.
1CO.7.15	Takaꞌ in beteꞌ kupablag it asawa ya i ega ngaytu magpamayaꞌ, paꞌuyunan mi na lamang nga pablag kanya. Ega na kaꞌilangan nga daꞌgaen. Temed dedemdemen mi nga yay pabetang-betang it Ampuꞌang Diyus it aten, maꞌimbeng nga pangaꞌgenan. 
1CO.7.16	Ka in ega maranggaꞌ i pagꞌasawa, paribasay magpamayaꞌ i asawa ya, barang yay tumaban it ega paꞌ ngaytu namayaꞌ it mamayaꞌ na isaꞌun maribri.
1CO.7.17	Iyan bay magayen, in unuy ipiyabetang-betang it Ampuꞌang Diyus nga kabetangan it kada esa pagpanakem yat aten nga sumarig baw mamayaꞌ it ki Cristo, kat kabetangan ngayan, tumanen tami i ipiyabetang-betang ya it aten. Ituytu i ipagpanulduꞌ kut muꞌsa nga mga magpamayaꞌ. 
1CO.7.18	In beteꞌ naturiꞌan na nga uyun kat urdin ni Moises i esang taw parabir piyanakman kanya nga mamayaꞌ it ki Cristo, ega na maat awaꞌen ya paꞌ i mga tandaꞌanan nga kanya, naturiꞌan na. U in beteꞌ, taw nga ega naturiꞌan ka ega sakep it iyang urdin, maski ega na paturiꞌ kanya. 
1CO.7.19	Ka yay matuud, ega naga impurtantiꞌ in naturiꞌan kanya u ega. In daꞌga iyan talagay impurtantiꞌ, pagsunud it muꞌsang ipagpasunud it Ampuꞌang Diyus nga kaꞌirgan ya. 
1CO.7.20	Aypaꞌ, magayen in teꞌteꞌan it kada esa i kabetangan ya, iyan piyanakman kanya it Ampuꞌang Diyus nga pasakep it kanya. 
1CO.7.21	In beteꞌ uripen ka iyan piyanakman ka na it Ampuꞌang Diyus, ega maat sasawun mu i pikir mu. Temed in beteꞌ begayan ka nat rugar nga maribri ka kat pagkaꞌuripen, simpri ega na palipasen mu. 
1CO.7.22	Ka maski uripen ka, basta namayaꞌ kang matuud it ki Cristo, kat Ampuꞌan ka na nga binggayan ya nat ega basta-bastang karibriyan. Baw iyan taw nga ega uripen iyan piyanakman na kanya it Ampuꞌang Diyus, subuk nagbaraꞌ kanya nga uripen, ka manigsirbi na ni Cristo. 
1CO.7.23	Talagang kat ega basta-bastang kantidad subuk inalang kamu it Ampuꞌang Diyus isaꞌun mga taawan ya na. Aypaꞌ, kaꞌilangan, daꞌkamu na paꞌuripen it masigkataw mi
1CO.7.24	Mga sulsug ku kat pamayaꞌ, in unuy kabetangan mi it iyan piyanakman kamu it Ampuꞌang Diyus nga pasakep it kanya, teꞌteꞌan mi lamang nga pagsunudun i padisir ya.
1CO.7.25	Ta, sabap gasiꞌ it mga egay aꞌasawa, egay makabgay ku nga urdin nga garing duꞌun it Ampuꞌan. Temed ipaliꞌwan ku i in unuy kat pikir ku. Siguru ega naga yan kamaliꞌ i ipagsugid ku ngaytu sabap inildawan aku it Ampuꞌan it magayeng kasepsep. 
1CO.7.26	Ka sabap it subraꞌ na ngaytung kakuriꞌan, kayti pagpikiren ku nga magayen in maneꞌteꞌ i lalaki it in unuy kabetangan ya. 
1CO.7.27	In beteꞌ may upakat mu na nga babay, ega na maat kaꞌilangan pasurut ka. U in beteꞌ egay upakat mu, ega na beteꞌ tumulus ka it babay nga asawaen mu. 
1CO.7.28	Takaꞌ in mangasawa ka, ega maat nagkasalaꞌan ka. Atkayan naga i babay nga upakat mu, in paꞌasawa kanyat imu ega naga kasalaꞌan ya. Temed subraꞌ pay mga kakuriꞌan baw pagregnan kat pangaꞌgenan it mga magꞌaꞌasawa. In maat beteꞌ ega magꞌaꞌasawa kamu, ega dumungag i mga pagregnan baw kakuriꞌan kat pangaꞌgenan mi.
1CO.7.29	Ituy ireg ku nga sugiden, mga sulsug ku kat pamayaꞌ. Piyaꞌababaꞌ nay timpu nga magkasirbi ta it Ampuꞌang Diyus. Aypaꞌ ka, garing kayti, iyan may asawa, sana ega naga buwaten ya nga baer nga yay ega ikasarunga yat magayen it pagsirbi ya it Ampuꞌan. 
1CO.7.30	Atkayan naga, ega naga ikabaer kat pagsirbi mi it Ampuꞌan i kasmek, kasagyaan u pagngatanan. 
1CO.7.31	Simpri, mga bagay situt banwa ngaytu, mapakinabangan ta. Temed, kaꞌilangan, ega naga yay labiyen tami. Ka mabut i aldaw nga maꞌiriꞌ i banwa ngaytu baw muꞌsang betang ya.
1CO.7.32	Ta, ireg ku baꞌ, alaid it imyu i magkalibegan it pikir kat pangaꞌgenan. Iyan umbay nga lalaki, paribasa it egay asawa ya, magkasarunga ya it magayen i kaꞌirgan it Ampuꞌan, isaꞌun sagyaan it Ampuꞌan i pangaꞌgenan ya. 
1CO.7.33	Temed iyan lalaki nga magꞌaꞌasawa na, mga bagay gasiꞌ situt banwa i kaꞌilangan ya nga sarungaen, in magꞌuꞌunu mapasagya ya i asawa ya. 
1CO.7.34	Aypaꞌ pagbabagiꞌen i paꞌres ya. Atkayan naga i babay nga ega nay asawa baw mga umba-umbay paꞌ.
1CO.7.35	Ireg ku sana nga mga naꞌampang ku ngaytu, kat ikagayen mi, ega maat kat ikagipit mi. Ka iyan talagay ireg ku, matabangan ku kamu nga muwat it in unuy bagay it imyu kat panleteg it Ampuꞌan, isaꞌun, magꞌaꞌasawa it daꞌga, makapagsirbi kamu nga banar duꞌun it kanya it egay magkalibegan it pikiran mi.
1CO.7.36	Temed in beteꞌ may lalaki nga may upakat na duꞌut esang babay, temed pagpikiren ya nga barang kasalaꞌan ya in ipatabus yay upakat nira, magayen in ipatabus ya naga, maꞌget in makuriꞌ nga supilen yay sadili ya. Ega naga kasalaꞌan ya in magꞌasawa na sira. 
1CO.7.37	Temed in yay kat nakem it lalaki, ega na asawaen ya i babay ngayti nga inupakat ya, ka maneꞌteꞌ it uꞌumbay ya, magayen gasiꞌ. Basta nasiguru ya nga banar kat nakem ya nga yay magayeng buwaten ya, nga ega magkaregesan lamang, baw inildawan kanya it kakayaan nga supilen i sadili ya. 
1CO.7.38	Aypaꞌ, mangasawa it daꞌga, magayen naga. Temed subraꞌ nga magayen in ega na asawaen ya.
1CO.7.39	Iyan babay nga may asawa na, ega mauꞌbadan kanya mintras egen pay asawa ya ngayti. Takaꞌ in natay nay asawa ya, subuk nauꞌbadan na. Mapakay na nga paꞌasawa siꞌ it maski siyuy ireg ya, basta gasiꞌ magpamayaꞌ it Ampuꞌan i paꞌasawaen ya. 
1CO.7.40	Temed, kat pikir ku, subraꞌ kanya nga masagya in maneꞌteꞌ kanya it uꞌumbay ya. Baw, pikir ku ngaytu, uyun naga siguru it pikir it Espiritu Santo it Ampuꞌang Diyus.
1CO.8.1	Ta kayti, tubagen ku nay inaat mi pasar it karniꞌ nga maat ipagsalisi it mga taw duꞌut pagbete-beteꞌen nirang diyus. Matuud i inaat mi nga, magkaꞌrutan tami nga muꞌsa i kamatuudan pasar it mga pagbete-beteꞌen ngaytu. Temed dedemdemen mi tu, iyan mga magkaꞌrutan ta, yay magtaban it taw kat palandi-landi. Temed iyan pagmaꞌal baw kararas, sana yay magpupuꞌgun it aten ka yay magpapaꞌgen it pamayaꞌ it esa may esa. 
1CO.8.2	In beteꞌ ipagpalandi-landi it esang taw nga ustuꞌ nay kasepsep ya, maꞌyag nga ega paꞌ magkasepsepan ya in unu sana i liꞌwan it kamatuudan nga kasepsep. 
1CO.8.3	Temed iyan taw nga magraras it masigkataw ya, yay pagkilalaen it Ampuꞌang Diyus nga taw nga may kamatuudan nga kasepsep ngaytu.
1CO.8.4	Aypaꞌ, in pasar it karniꞌ nga ipagsalisi duꞌun it mga pagbete-beteꞌen nga diyus in unu, makaꞌen it kitang magpamayaꞌ u ega, ituy masugid ku. Magkaꞌrutan tami nga ega kamatuudan nga diyus i mga pagbete-beteꞌen lamang ngaytu. Ka talagang esa-esay Ampuꞌang Diyus. Kanya lamang i kamatuudan nga Ampuꞌan. 
1CO.8.5	Maski na maat pagꞌaaten it taw nga may mga diyus duꞌun it langit u situt banwa, baw maski dakel i mga pagpangaranan nirat diyus baw ampuꞌan ngaytu, 
1CO.8.6	temed in aten, esa-esa lamang talagay kamatuudan nga Ampuꞌang Diyus nga Amaꞌ tami. Kanyay garing it muꞌsa baw magpangaꞌgenan tami kat ikabantug ya baw kat ikasirbi it kanya. Esa-esa lamang gasiꞌ i Ampuꞌan nga si Jesu-Cristo, kanya nga nagguna it muꞌsang bagay, baw kanya nga puꞌun it baꞌgung kaꞌgenan tami.
1CO.8.7	Temed ega muꞌsang magpamayaꞌ i magkasepsep kaytu. Ka may beken nga, pananu-tanud nira, kamatuudan naga i mga pagbete-beteꞌen nga diyus ngaytu ka yay nasulagan nira. Baw paribasay ubas sirang banar it pagsamba it mga itu ngaytu it tagnaꞌ, aypaꞌ ka seked kayti, in beteꞌ paragiꞌ sira it pagkaraꞌnen duꞌun it papagsambaang balay it pagbete-beteꞌen ngaytu, kat nakem nira, magsamba sira siꞌ it diyus nga may kamatuudan. Aypaꞌ, paribasay ega paꞌ natantuwan it nakem nira nga egay kamatuudan it mga pagbete-beteꞌen ngaytu, marayak sira it sumalya it pagsardawun it nakem nira nga ega dapat buwaten. 
1CO.8.8	Sabagay ega sabap it pangaꞌen pagsagyaan tami it Ampuꞌang Diyus. Ega nagay maꞌilang it aten in ega kumaꞌen tami it atkaytu nga pangaꞌen, baw ega gasiꞌ i kagayenan nga magkabgay it aten in kumaꞌen tami kayan. 
1CO.8.9	Temed magꞌintur kamu, ka maski ega magulu i ulu mu in pakiragiꞌ ka it atkaytung pagkaraꞌnen, temed barang iyan i pasiꞌan-siꞌanan it kakursud kat kasalaꞌan i iyan mga kurang pay kasepsep. 
1CO.8.10	Ka in beteꞌ, ikaw nga maat dakulay kasepsep pasar it itung mga bagay, magpanragiꞌ it pagkaraꞌnen duꞌun it balay nga papagsambaan nirat pagbete-beteꞌen nga diyus, baw maltegan ka it esang kurang pay kasepsep, unu yan, daꞌga gumuru na kanya nga kumaꞌen gasiꞌ it iyan ipiyagsalisi kat pagbete-beteꞌen ngaytu nga diyus, nga sikayan, kat nakem ya, bilang magsamba kanya it mga pagbete-beteꞌen ngayti? 
1CO.8.11	Aypaꞌ subraꞌ ngaytu nga kasepsep mu, yay ipagkaranggaꞌ it pamayaꞌ it sulsug mu nga kurang pay kasepsep, kanya nga esa nagang sana maribri sabap it kamataynen ni Cristo. 
1CO.8.12	Ta, basta atkayan i buwat mu nga magkasalaꞌan ka na duꞌun it sulsug mu kat pamayaꞌ, ka ipiyakursud mu kanya nga muwat it ega tamaꞌ kat nakem ya, egay beken, si Cristo na mismu i piyagkasalaꞌanan mu. 
1CO.8.13	Aypaꞌ ka in sabap it pangaꞌen makapakursud kat kasalaꞌan i sulsug ku kat pamayaꞌ, seked talaga it kaꞌnu-kaꞌnu ega na lamang kumaꞌen aku it karniꞌ nga ipiyagsalisi isaꞌun ega makapakursud ku kanya kat kasalaꞌan.
1CO.9.1	Talagang may pudir ku nga muwat u ega muwat it in unuy ireg ku, basta ega kasalaꞌan. Baw talagang kamatuudan aku nga apustul. Talagang naltegan naga it duwa nga mata ku si Jesus nga Ampuꞌan tami.
1CO.9.2	Maski ega pagkilalaen it beken i pagkaꞌapustul ku temed kamu siguru, pagkilalaen mit imyu. Ka pamayaꞌ mi ngaytu it Ampuꞌan i magpamatuud it pagkaꞌapustul ku.
1CO.9.3	Ta, itu nay tubag ku kat mga magpakiꞌambut it pagkaꞌapustul ku asan. 
1CO.9.4	Panawun it pikir mi i katengdanan namen. Daꞌga baꞌ may pudir namen nga gastuꞌan it mga pagtulduꞌan namen kat mga pagkaꞌilanganen namen nga subuk mga pagkaꞌnen baw pagꞌimnun? 
1CO.9.5	In ipagpanlekep namen i Magayeng Baritaꞌ, daꞌga baꞌ may pudir namen nga pabayaꞌ it asawa, basta subung nga magpamayaꞌ, nga subung it ki Pedro, iyan beken nga mga apustul, baw iyan mga sulsug it Ampuꞌan? 
1CO.9.6	Maski magpanulus i adat namen ni Bernabe in magpangadal kami, ega pikiren mi nga egay pudir namen nga medek it panulus isaꞌun kasarunga it katengdanan namen. 
1CO.9.7	Ka siyung sundaluꞌ i magsirbi kat sadili yang gastuꞌ? Siyung tagluwak i ega makapakinabang it buwaꞌ it diniyu-diyu yang luwak? Siyuy manigꞌeper it tupa nga ega makapakinabang it gatas it pagꞌeperan ya? Simpri ega.
1CO.9.8	Pagsugiden ku ngaytu, ega lamang kat pagbuwaten it taw i pagpisiꞌan. Iyan naga i pagsugiden it mga urdin. 
1CO.9.9	Ka magꞌaat duꞌun it mga urdin nga ipiyasurat it Ampuꞌang Diyus it ki Moises,
1CO.9.9	“Ega bangkurungan muy baꞌbaꞌ it bakaꞌ nga pagpagiꞌken mu mintras pagtaꞌad-taꞌadan yay ipagpagiꞌek ngaytu.”
1CO.9.9	Unu baꞌ, ipiyasurat it Ampuꞌang Diyus i atkaytu sabap subray raras yat mga bakaꞌ? 
1CO.9.10	Ega, in daꞌga ipiyasurat ya kat ikagayen tami gasiꞌ nga taw. Ka alimbawa, taw nga magꞌaradu baw taw nga maggiꞌek in timpu na, mapakay talaga nga siguruun nira nga bagiꞌan sira it kaygen nga bilang tumbas it karigaan nira. 
1CO.9.11	Ta, kami ngaytu, subuk liminwak kami asat imyu it ega basta-bastang biꞌni nga yay timnaban it imyu it magsarig baw magpamayaꞌ kamu na it ki Cristo. Aypaꞌ daꞌga baꞌ mapakay na nga bagiꞌan kami it bilang kaygen it karigaan namen ngayan nga gastuꞌan kami lamang kat mga pagkaꞌilanganen namen it aldaw-aldaw? 
1CO.9.12	Ka subuk pagpakinabangan it beken nga mga manigpangadal asan i pudir nira nga pagastuꞌ it imyu it atkaytu. Daꞌga baꞌ subraꞌ kami paꞌ?
1CO.9.12	Temed iyan asan kami it imyu magpangadal, ega giyamit namen i pudir namen. Talagang ega ireg namen nga bilang palsaan namen i Magayen ngaytung Baritaꞌ pasar it ki Cristo nga ipagpangadal namen. Aypaꞌ talagang pagsagkaꞌen namen lamang i kakuriꞌan namen ngaytu nga magpanulus it sadili. 
1CO.9.13	Unu, ega magkaꞌrutan mi nga iyan mga manigsirbi duꞌun it Templo it mga Judio, mamagtanggap it pangaꞌen nira nga garing duꞌun it Templo? Ka iyan baꞌ, mga manigsirbi duꞌun it papangantengan, may kabagiꞌan nira it mga salisi nga ipagsamba duꞌun it papangantengan ngayti. 
1CO.9.14	Atkayan naga nga pabetang-betang, ipiyagꞌurdin it Ampuꞌan nga iyan mga manigpangadal it Magayeng Baritaꞌ, dapat talaga nga ikaꞌgen nira i Magayen ngaytung Baritaꞌ.
1CO.9.15	Temed maski may pudir ku, seked kayti, ega talaga magꞌangut akut tabang it mga pagtulduꞌan ku. Baw ega maat pagsuratan ku kamu kayti isaꞌun begayan mi lamang aku it tabang mi. Ka ire-ireg ku pay puyangten aku lamang, ega gat mapalsaan i ipagpadayaw ku nga pagbuwaten it Ampuꞌang Diyus kat pagpangadal it Magayeng Baritaꞌ. 
1CO.9.16	Ega ireg ku nga sugiden nga pangadal ku ngaytut Magayeng Baritaꞌ i ipagkadayaw it aken, ka yay katengdanan nga ipiyagrumra it aken. Talagang ega magkapakay it nakem ku baw ukuman it Ampuꞌang Diyus i pagꞌangutun ku in ega mangadal aku. 
1CO.9.17	In beteꞌ pagbuwaten kuytu kat sadili ku nga kaꞌirgan, mapakay nga paꞌbutun kuy tabang it mga pagtulduꞌan ku kat mga pagkaꞌilanganen ku, nga bilang tumbas it paꞌres ku. Temed it Ampuꞌang Diyus i garing it katengdanan ku ngaytu, pagsarungaen ku lamang i ipiyakarguꞌ yat aken. 
1CO.9.18	Ta, it atkayan, unuy tumbas it aken? Itu na, kasasagyaan it nakem ku nga ipagpangadal kuy Magayen ngaytung Baritaꞌ it daꞌku magpagastuꞌ, isaꞌun ega masubraꞌan kuy pudir ku ngaytu nga pagastuꞌun ku i mga pagtulduꞌan ku. 
1CO.9.19	Talagang daꞌku uripen it maski siyung taw. Temed kayti subuk nagpaꞌuripen aku it masigkataw ku isaꞌun, kat tabang ku, subrang dakel i sumarig baw mamayaꞌ it ki Cristo. 
1CO.9.20	Ka in duꞌun akut mga Judio, adat ku, adat it mga Judio isaꞌun makabig ku sira. Maski maat daꞌku na pagsasakpen it mga urdin ni Moises, pagpaꞌuyunan ku naga
1CO.9.21	Ta in duꞌun sit mga taw nga ega Judio nga ega pagsasakpan it mga urdin ngaytu nga ipiyaskel it Ampuꞌang Diyus it ki Moises, subung aku gasiꞌ it ega Judio, nga ega pagsasakpan it urdin, isaꞌun makabig ku gasiꞌ sira. Egaytu maat nangangaꞌulugan nga ega pagꞌintindiyen ku i mga urdin it Ampuꞌang Diyus, sabap pagsunudun ku talaga i muꞌsang ipiyagꞌurdin ni Cristo. 
1CO.9.22	Ta in iyan siꞌ i pagtulduꞌan ku, mga malulubay paꞌ nga pamayaꞌ, nga dakel pay pagliꞌyan nira, pagpaꞌuyunan ku sira isaꞌun mapakseg ku i pamayaꞌ nira. Basta ega kuntraꞌ kat inaat it Ampuꞌan talagang pagpaꞌuyunan ku i muꞌsang taw kat in unu nga buwat isaꞌun, sana, may makaparibri ku kat panriga it kasalaꞌan nira. 
1CO.9.23	Pagbuwaten kuy muꞌsa ngaytu isaꞌun subrang dakel i kaꞌibaan ku nga magpamayaꞌ it Magayeng Baritaꞌ nga mabagiꞌan it kagayenan nga maggaring sikaytu.
1CO.9.24	In ipasubung tat kuntis i pagsunud tat Ampuꞌan, daꞌga baꞌ magkaꞌrutan mi nga iyan mga uyut it malagyu, mamagpalagyu nga muꞌsa, temed simpri iyan mandaꞌeg lamang i katanggap it pirimyuꞌ? Aypaꞌ gayen-gayenen mi nga palagyu isaꞌun mapirimyuꞌan kamu gasiꞌ i imyu. 
1CO.9.25	Atkayan naga, iyan mga manigkuntis, ereꞌeret i pangigpit nirat sadili nira kat muꞌsa nga mga bagay isaꞌun mandaꞌeg sira. Temed iyan pirimyuꞌ nga matanggap nira, linikaw nga dikut lamang nga ega maꞌlay manluyus.
1CO.9.26	Yanagay buwat kut aken nga pagpaꞌresan kuy aken nga pagsirbi. Subung akut manigpalagyu nga makseg baw diritsu i palagyu ku duꞌun it siguradu nga pagꞌabutun. Kabilangan ku gasiꞌ, subuk manigsuntuk nga magkaꞌiguꞌ yang pirmi i kalaban ya, ega maat magsuntuk lamang it lawang. 
1CO.9.27	Talagang pagsagkaꞌen ku i maski unu nga kakuriꞌan it bilug ku baw talagang pagbegbegan kuy sadili ku. Ka barang pagkapangadal ku duꞌun it beken in magꞌuꞌunu makaniray pirimyuꞌ, aku siꞌ i ega mabgayan.
1CO.10.1	Ka ireg ku, mga sulsug ku kat pamayaꞌ, nga masepsepan mi i kaꞌulugan it nagꞌabut kat mga kasubung tami nga taawan it Ampuꞌang Diyus kat timpu ni Moises. Sira nga muꞌsa, pagꞌulngan it kunum nga ipiyagꞌildaw it Ampuꞌang Diyus it kanira. Sira gasiꞌ nga muꞌsa, kat keseg it guna ya nakadipag it dagat nga pagpangaranan it Dagat nga Madarag. 
1CO.10.2	Kabilangan ya, subuk nabawtisan sirang muꞌsa duꞌut kunum ngayti baw duꞌun it dagat, tandaꞌ it mga manigsunud sira ni Moises nga magpanguꞌna it kanira. 
1CO.10.3	Kat keseg it guna it Ampuꞌang Diyus binggayan sirang muꞌsa it makaꞌen nira, iyan duꞌun sirat rugar nga kapupuyangtan. 
1CO.10.4	Atkayan naga i maꞌinum nira. Subung nagat kaꞌsa ngayti nga piyabugasꞌas i danum duꞌun it batu nga duꞌut Horeb.
1CO.10.5	Takaꞌ maski dakulay nalabayan nira ngaytung ildaw it Ampuꞌang Diyus, kadaklan nira, ega siyagyaan ya. Aypaꞌ ka natariwanak nay mga tuꞌlang nira duꞌut rugar nga kapupuyangtan.
1CO.10.6	Iyan mga nagꞌabut ngaytu nga atkaytu, paꞌimbandaytu it aten isaꞌun ega ipadaꞌeg kat nakem tami i pagsumbayaꞌ it mga bagay nga maraꞌe-raꞌet, subung it siyari nirat buwat. 
1CO.10.7	Kamu gasiꞌ, paꞌalaidan mi i pagsamba it mga pagbete-beteꞌen nga diyus, nga yay kasalaꞌan it beken nga mga taawan ngaytit Ampuꞌang Diyus it tagnaꞌ. Ka magbebtang duꞌun it kasuratan nga, kat pagsamba nirat pagbete-beteꞌen nga diyus nira,
1CO.10.7	“Nagkaraꞌnen-karaꞌnen i mga taw baw namagꞌinum-inum, langkuy it nagkasagyaan sirat maraꞌway nga pagkasagyaan.”
1CO.10.8	Baw gasiꞌ ayaw ta nat pamakun duꞌun it ega asawa ta,
1CO.10.9	Kaꞌilangan gasiꞌ, ega sukda-sukdanan tami i Ampuꞌan, nga subung gasit binwat it beken nga mga kaꞌibaan it mga taw ngayti, nga yay napuꞌnan it simnari sirat patay sabap siyari sirat tundaꞌ it mga dalitan nga dukul.
1CO.10.10	Ega gasiꞌ mamasul kamu, nga subung it binwat gasiꞌ it beken nga mga kaꞌibaan nira, nga egay beken nga liꞌwan ya, piyuuꞌ sira it anghil nga mamumuuꞌ.
1CO.10.11	Nagꞌabut tu it kanira nga bilang paꞌimbanda it kadakel, baw isiyurat isaꞌun paꞌimbandaan tami gasiꞌ, kita nga mga inabut na it sauryan nga timpu.
1CO.10.12	Aypaꞌ ka magtitiyakap i maski siyu nga, kat nakem ya, pagsisiguruun nga nakatindeg na kanya kat pamayaꞌ nga magꞌuꞌunay, ka mabwa-mabway barang kanya gasiꞌ i daꞌgen ni Satanas baw maꞌulug kat kasalaꞌan nga dakulaꞌ. 
1CO.10.13	Temed ega pay sukdan nga miyabut it imyu nga daꞌga paglabayen gasiꞌ it masigkataw mi. Temed magkasiguru mi i tabang it Ampuꞌang Diyus nga ega ipaꞌintulut ya nga sukdanan kamu it subraꞌ na it kaya mi. In daꞌga, pagꞌabut it sukdanan kamu, begayan ya kamu it keseg nga ipagkaꞌindaꞌeg it sukdan ngaytu.
1CO.10.14	Aypaꞌ ka, mga pagmaꞌalen ku, paꞌalaidan mi na i pagsamba it mga pagbete-beteꞌen nga diyus. 
1CO.10.15	Mapipikir kamung mga taw. Aypaꞌ pikiren mit magayen in tamaꞌ u ega i pagꞌaaten ku ngaytu. 
1CO.10.16	Ka daꞌga baꞌ in magpasalamat tami duꞌun it Ampuꞌang Diyus it pagꞌimnun in magꞌapunan tami, pagpaꞌiguꞌan ya, sang kanake-nakeman tami nga magpakiꞌiba-iba it ki Cristo ka may kaꞌuyutan it kagayenan nga maꞌaten sabap it duguꞌ ya nga ipiyaturuꞌ? Baw in magkaꞌen tami gasiꞌ it tinapay nga pagbagiꞌ-bagiꞌen, subung naga, sang kanake-nakeman tami nga magpakiꞌiba-iba it ki Cristo ka may kaꞌuyutan it kagayenan nga maꞌaten sabap it bilug ya nga ipiyagsalisi. 
1CO.10.17	Paribasay sangba-sangbatu i tinapay, lamang dakel tami, kabilangan ta, sang kabilu-bilugan lamang sabap magpakikaꞌen tami it sangba-sangbatu ngaytu nga tinapay.
1CO.10.18	Demdemen mi gasiꞌ i mga Israelita it tagnaꞌ, iyan mga Israelita kat duguꞌ, ega kat pamayaꞌ.
1CO.10.19	Ta, barang pagpikiren mi na nga yay pagpapuntuꞌan it pagꞌaaten ku ngaytu, kamatuudan naga i mga pagbete-beteꞌen nga diyus baw ega basta-basta i pangaꞌen nga ipagsamba it mga taw duꞌut kanira. 
1CO.10.20	Temed ega. Ipagpaꞌyag ku ngaytut imyu nga, iyan mga ipagsamba nira, nga kat pananu-tanud nira, mga diyus i pagsambaen, egay belag, mga mararaꞌe-raꞌet, nga mga taraꞌgen
1CO.10.21	Ka talagang ega mapakay nga paꞌuyut kamu it pagꞌimnun baw pagkaꞌnen nga pagdemdem it ega basta-bastang kamataynen it Ampuꞌan, baw pakiragiꞌ gasiꞌ it pagkaraꞌnen nga ipagsamba nirat mga taraꞌgen ni Satanas. 
1CO.10.22	Ta, it maꞌimun i Ampuꞌang Diyus,
1CO.10.23	Magꞌaat yan i beken, “Mapakay ta nga buwaten i maski unu, basta ega biyawal it Ampuꞌang Diyus.” Sabagay na, temed ega muꞌsa ngaytu, ipagkagayen u ipagkapakseg it pamayaꞌ. 
1CO.10.24	Sana ega sadiling ikagayen i tulusun ta, in daꞌga in unuy kat ikagayen it maꞌiba ta.
1CO.10.25	Aypaꞌ, kaꞌnen mi i maski unu nga magkaꞌalang mi duꞌut tindaꞌan it karniꞌ.
1CO.10.26	Sabap inaat duꞌun it ampang it Ampuꞌang Diyus nga isiyurat,
1CO.10.26	“Iyan banwa baw muꞌsang mga betang ya, Ampuꞌang Diyus i garing.”
1CO.10.27	In beteꞌ imbitaren kamu nga pakikaꞌen duꞌun it balay it esang taw nga ega magpamayaꞌ, baw ireg mi gasiꞌ nga paragiꞌ, kaꞌnen mi i maski unu nga itarakan it imyu. Ega sasawun mi i nakem mi u mingkut in giyamit kat pagsamba it pagbete-beteꞌen nga diyus u ega. 
1CO.10.28	Temed in may maat it imyu, “Ipiyagsalisi baytu nga ipiyagsamba it pagbete-beteꞌen nga diyus,” ta, ayaw kamut kaꞌen kayan, kat sanguꞌ mi it nagꞌaat ngayan it imyu, isaꞌun egay malibegan it pikir ya. 
1CO.10.29	Eeꞌ baꞌ, pikiren mit magayen i nakem it beken, ega lamang sadili mi. Ka maski ega malibeg i pikir mi in kaꞌnen mi, unuy kapulusan in malibeg i pikir it maꞌiba mi ngayti?
1CO.10.30	Temed barang may magꞌaat, “In talagang pagpasalamatan ku duꞌut Ampuꞌang Diyus i pagkaꞌnen ku, unuka basulun aku paꞌ sabap it iyan piyasalamatan ku na duꞌun it Ampuꞌang Diyus?” 
1CO.10.31	Ega maat magꞌaꞌatkayan. Sana, kat muꞌsang pagbuwaten mi, in magkaꞌen, magꞌinum, u maski unu, magꞌintur nga kat ikabantug nga muꞌsa it Ampuꞌang Diyus. 
1CO.10.32	Inturun mi nga egay buwaten mi nga bilang ipagkaꞌarbeng it taw kat pamayaꞌ it ki Cristo, Judio u daꞌga, baw egay buwaten mi nga ipagkaranggaꞌ it pamayaꞌ it mga kasubung mi nga namayaꞌ na. 
1CO.10.33	Guruun mi i adat ku, ka aken, iyan i pagpaꞌresan ku, mabgayan it ikasagyat nakem i muꞌsang mga taw kat muꞌsang pagbuwaten ku. Ega maat pagtulusun ku i sadili ku nga ikagayen in daꞌga iyan ikagayen it kadaklan, isaꞌun sana maribri sira kat panriga it Ampuꞌang Diyus sabap it mga kasalaꞌan nira.
1CO.11.1	Eeꞌ baꞌ, guruun mi i aken nga adat ka, aku, pagguruun kuy adat ni Cristo.
1CO.11.2	Ta kayti, magayen i buwat mi nga, kat muꞌsang mga bagay, pagtulusun mi i ipiyagtulduꞌ kut imyu, baw pagsunudun mi. 
1CO.11.3	Takaꞌ, itu pay ireg ku nga masepsepan mi nga, piyakaꞌulu it kada lalaki, si Cristo. Piyakaꞌulu gasiꞌ it babay i lalaki, baw Ampuꞌang Diyus, kanyay piyakaꞌulu ni Cristo. 
1CO.11.4	Aypaꞌ iyan lalaki nga magpanalangin kat sarungaan it kadakel, u magpaꞌrut it mga ampang nga ipiyanakem it Ampuꞌang Diyus it kanya, in beteꞌ buwaten ya it may yumyum it rupa, talagang pagtibabaꞌen ya i piyakaꞌulu ya nga si Cristo.
1CO.11.5	Temed in beteꞌ may esang babay nga magpanalangin u magpaꞌrut gasiꞌ it mga ipiyanakem it Ampuꞌang Diyus it kanya, in buwaten ya it egay yumyum it rupa ya,
1CO.11.6	Eeꞌ baꞌ, in beteꞌ ega magꞌireg payumyum i esang babay, patales na lamang kanya. Ta, it kaꞌeyaꞌ-eyaꞌ it mga babay i patales u pabuꞌlug it pagpakiyasan na, dapat nga may yumyum it rupa nira in magtingped kamu.
1CO.11.7	Ka simpri ega mapakay nga may yumyum it rupa it lalaki in magtingped kamu sabap, kanya, ladawan it Ampuꞌang Diyus baw duꞌut lalaki matanyag i kabantugan it Ampuꞌang Diyus ngaytu. Temed iyan babay, dapat nga may yumyum it rupa sabap, duꞌut babay, kaꞌilangan matanyag i kabantugan it lalaki. 
1CO.11.8	Ka daꞌga baꞌ, iyan giyuna it Ampuꞌang Diyus i uꞌna ngayting lalaki baw babay, ega garing kat babay i lalaki in daꞌga iyan babay i gimnaring kat lalaki. 
1CO.11.9	Baw ega gasiꞌ kat ikagayen baw ikasagya it babay giyuna it Ampuꞌang Diyus i lalaki, in daꞌga kat ikagayen baw ikasagya it lalaki giyuna ya i babay. 
1CO.11.10	Aypaꞌ in magtingped kamu kaꞌilangan may yumyum it rupa it babay, katandaꞌ it pagkilalaen nga piyakaꞌulu ya i lalaki, baw kat ikasagya gasiꞌ it mga anghil. 
1CO.11.11	Takaꞌ kat pabetang-betang it Ampuꞌan, kaꞌilangan it babay i lalaki, baw kaꞌilangan gasiꞌ it lalaki i babay. 
1CO.11.12	Eeꞌ baꞌ, nga garing nga matuud i uꞌnang babay kat lalaki temed, garing it iting timpu, egay lalaki nga daꞌga ipiyanganak it babay. Temed Ampuꞌang Diyus talaga i garing it muꞌsa.
1CO.11.13	Aypaꞌ kamu na i mukuman in tamaꞌ nga pagbuwaten u ega in magpanalangin duꞌut Ampuꞌang Diyus i esang babay kat sarungaan it kadakel it egay yumyum it rupa ya. 
1CO.11.14	Daꞌga baꞌ singkadan tang lagi nga kaꞌeyaꞌ-eyaꞌ it lalaki i magpaꞌabwatay it buꞌuk, 
1CO.11.15	temed in kat babay, kat ikabantug ya? Kasasagyaan it Ampuꞌang Diyus kat mga babay i buꞌuk nga abwatay, ka yay ipiyagbegay yat kanira nga bilang magꞌuꞌunay nga yumyum. Subraꞌ na in magtingped kamu kat adapan ya, kasasagyaan ya i may yumyum it rupa it mga babay. 
1CO.11.16	Ta, in beteꞌ may magꞌireg paꞌ pakidaꞌeg, nga baliwalaꞌen i pagyuyumyuman i rupa it babay in magtingped, itu lamang i masugid ku nga, adat ngayang atkayan, belag talaga it ipagpanulduꞌ namen baw belag it pagꞌadaten it muꞌsang mga magpamayaꞌ nga beken, maski ari.
1CO.11.17	Iyan siꞌ i sangpiten ku kayti. Ega maat mapakay nga tuꞌgudun ku kamu kat ituꞌun ngaytu, ka iyan pagtingped mi nga magsamba, ega maat kat ikagayen in daꞌga kat ikaraꞌe-raꞌet. 
1CO.11.18	Ka uꞌna-uꞌna ya, nabaritaꞌan ku nga in magtingped kamu nga magsamba, ega magꞌurunyun kamu ka, buwat it beken, pagbidaꞌen nira i maꞌiba nira. Subuk pagpakimatuudun kuytu nga barang may kamatuudan. 
1CO.11.19	Sabagay ega matuduꞌ it kitang taw i atkaytung pagbuwaten. Temed, maski atkayan, may pakinabang ya naga ka matanyag in siyu talaga i may kamatuudan nga pamayaꞌ nga pagsagyaan it Ampuꞌang Diyus.
1CO.11.20	Ta, in magtingped kamu nga pagbuwaten mi i pagsamba ngaytung pagdemdem it kamataynen it Ampuꞌan, alaid kat nakem mi i pagpapuntuꞌan ya. Ega kamataynen it Ampuꞌan i kat nakem mi, 
1CO.11.21	in daꞌga sadili mi lamang nga kaꞌirgan i pagpikiren. Sabap iyan beken, magꞌuꞌna-uꞌna nat kumaꞌen baw inum nga daꞌna magdenga-denganen, kaꞌen baw inum nga daꞌna pagpatngen. Aypaꞌ mamaglangu nay beken, iyan beken pamaggetmanan.
1CO.11.22	Unu baꞌ, egay sadili mi nga balay nga duꞌun i kaꞌnan mi baw imnan? Unuytu, pagraꞌwayen mi i mga taawan it Ampuꞌang Diyus? Ka ungayan, pagꞌeyaꞌen mi i mga kaꞌibaan mi nga makukuriꞌ asan nga ega taribunus i magkataban nirang pangaꞌen. Ta, unu yan i buwaten ku kayti, tuꞌgudun ku kamu? Talagang ega. Ega maat tuꞌgudun ku kamu.
1CO.11.23	Saꞌupun ku siꞌ i panulduꞌ garing duꞌun it Ampuꞌan, nga ipiyangadal it aken baw ipiyangadal kut imyu it tagnaꞌ pasar it pagbuwaten nga pagdemdem it kamataynen ya. Iyan delem nga idiyagang na duꞌun it mga kuꞌimatay it kanya i Ampuꞌan nga si Jesus, iyan mamagkaꞌen na sira, kimnuꞌmit kanya it tinapay. 
1CO.11.24	Pagkakuꞌmit piyasalamatan ya duꞌut Ampuꞌang Diyus, bawnga biyagiꞌ ya. Pagkabagiꞌ maat ya, “Itu ngaytu, bilug kuytu nga buwaten nga salisi kat ikaribri mi. Buwaten mi tu nga pirmi nga pagdemdem mi it kamataynen ku.” 
1CO.11.25	Pagkatupus it kaꞌen nira singkel ya i iꞌimnan. Maat ya, “Rugud it iꞌimnan ngaytu, keseg it baꞌgung pakiꞌupakat it Ampuꞌang Diyus kat katataawan nga egay beken nga keseg ngaytu in daꞌga sadili ku nga duguꞌ nga ipaturuꞌ ku. Kada imnun mi tu, buwaten mi nga pirmi nga atkaytu nga pagdemdem mi gasit aken.” 
1CO.11.26	Sabap kada kumaꞌen kamu it tinapay baw minum kamu it atkaytung pamwat, talagang ipagtanyag mi i kamataynen it Ampuꞌan seked it saꞌup siꞌ nga paꞌasitu ya.
1CO.11.27	Aypaꞌ ka in siyu-siyu nga gumuru it ega magayeng adat it beken asan
1CO.11.28	Aypaꞌ ka inturun mi in magꞌuꞌunu kumaꞌen it tinapay baw minum it pagꞌimnun nga pagdemdem it kamataynen it Ampuꞌan. 
1CO.11.29	Sabap in siyuy kumaꞌen baw minum it ega pagꞌintindiyen ya i mga kaꞌibaan ya nga sang kabilu-bilugan, ukuman nga panriga it Ampuꞌang Diyus i pagꞌangutun ya kayan. 
1CO.11.30	Baw subuk nagpapuꞌun na asat imyu i panriga ngaytu, nga dakel asat imyu i malulubay baw masasarut, baw may miyatay paꞌ nga beken. 
1CO.11.31	Takaꞌ in maat pagꞌintindiyen tat magayen i maꞌiba ta, simpri ega mabetanganan tami it Ampuꞌan it ukuman. 
1CO.11.32	Temed in sakaliꞌ nga pagbetanganan tami it Ampuꞌan it ukuman, pagtaldengen ya lamang yan kita, isaꞌun daꞌtami makaꞌuyut it beken nga mga taw nga rigaen asan it ipangukuman it banwa.
1CO.11.33	Aypaꞌ ka, mga sulsug ku kat pamayaꞌ, in magtingped kamu nga pagbuwaten mi i pagdemdem it kamataynen it Ampuꞌan, kaꞌilangan paltegan mit magayeng adat i maꞌiba mi. 
1CO.11.34	Baw iyan mga pagkaraꞌnen nga dakulay pagkaꞌnen, magayen duꞌun lamang it sadili mi nga balay i buwatan, ega ipagdengan it pagbuwateng pagdemdem it kamataynen it Ampuꞌan, isaꞌun ega ukuman nga panriga i baraꞌan it pagtingped mi ngaytu.
1CO.11.34	Ta, pasar gasiꞌ it beken nga mga bagay, ayusun ku mana pagꞌabut ku asan.
1CO.12.1	Ta kayti, mga sulsug ku kat pamayaꞌ, itu siꞌ i ipaꞌyag kut imyu, pasar it mga kakayaan nga ipagꞌildaw it Espiritu Santo. Ka ireg ku nga maꞌyag nga banar it imyu i itu nga mga bagay. 
1CO.12.2	Daꞌga baꞌ tagnaꞌ, nga daꞌkamu paꞌ magkilala it Ampuꞌang Diyus, narayak kamu baw paglukuun nga magsirbi it maski unu-unu na nga pagbete-beteꞌen nga diyus, mga tiyaw-taw nga ega magkaꞌampang? 
1CO.12.3	Aypaꞌ, kayti, isaꞌun daꞌkamu maꞌakalan, itulduꞌ ku nat imyu in magꞌuꞌunu matantuwan mi in Espiritu Santo talaga i garing it pagꞌampangen it esang taw u ega. Ipagpaꞌrut kut imyu nga ega maꞌampang it taw nga pagsasaruman it Espiritu Santo i ampang nga magꞌaat, “Sana maꞌiguꞌ si Jesus it panriga nga sumpa it Ampuꞌang Diyus!” Baw ega gasiꞌ maꞌampang it maski siyu i magꞌaat, “Kamatuudang Ampuꞌan si Jesus,” basta ega pagpadisiran kanya it Espiritu Santo.
1CO.12.4	Talagang dakel-dakel i mga kakayaan nga ipagꞌildaw it Espiritu Santo, temed esa-esa lamang i Espiritu Santo ngaytu nga pagpanggaringan. 
1CO.12.5	Dakel-dakel gasiꞌ nga pabetang-betang it pagsirbi, temed esa-esa lamang talagay Ampuꞌan nga pagsirbiyan. 
1CO.12.6	Belag-belag i liꞌwan it guna it Ampuꞌang Diyus kat pangaꞌgenan it taw, temed esa-esa gasiꞌ i Ampuꞌang Diyus nga pagpanggaringan it guna ngaytu.
1CO.12.7	Kada esa nga binggayan it kakayaan, katandaꞌ tu it Espiritu Santo i garing kayan. Baw muꞌsa ngaytung kakayaan, kaꞌilangan gamiten tami kat ikagayen it muꞌsang kasubung tami nga magpamayaꞌ. 
1CO.12.8	Ta yan beken, pagꞌildawan it Espiritu Santo nga magkapaꞌyag sira it may ega basta-bastang kasepsep pasar it mga pabetang-betang it Ampuꞌang Diyus. Kat beken gasiꞌ, pagꞌildawan it esang ampangen nira nga ipiyaꞌrut it Espiritu Santo it kanira. 
1CO.12.9	Ta, kat begay nagat Espiritu Santo, iyan beken, pagꞌildawan it subray basta nga pamayaꞌ it guna it Ampuꞌang Diyus, nga ipatantu ya kat mga ipagpabwat yat kanira. Iyan beken, magkapagayen it mga magsarut. 
1CO.12.10	May beken gasiꞌ nga binggayan it kakayaan nga magkabwat it mga kalililuꞌang bagay. May pagpanakman gasiꞌ it Espiritu Santo it ampang nga ipagpaꞌrut it Ampuꞌang Diyus duꞌut kadakel, baw may pagꞌildawan gasiꞌ it kakayaan nga magkakilalaan nira in Espiritu Santo talaga i magpanakem it mga ampang nga atkaytu, u in panluku lamang it mga maraꞌe-raꞌet. May pagbegayan paꞌ gasiꞌ it ildaw nga magkaꞌampang it belag-belag nga ampang nga ega naꞌadalan nira. Ta, kat beken gasiꞌ, magkapaꞌyag niray ireg sugiden it mga ampang ngaytu nga ega naꞌadalan. 
1CO.12.11	Temed ta, yanayan, esa-esa lamang tu i Espiritu Santo nga magpamgay it muꞌsa ngaytu baw magpamagiꞌ-bagiꞌ it namelag-belagen ngaytung kakayaan uyun kat pabetang-betang ya.
1CO.12.12	Ta, in panawun it pikiran tami i bilug it taw, daꞌga baꞌ maski dakel i buwat-buwat, esa-esa nagang bilug? Baw mga buwat-buwat ngaytu, sang kabilu-bilugan sira. Ta, atkayan naga si Cristo baw muꞌsang magpamayaꞌ it kanya. 
1CO.12.13	Sabap kita nga muꞌsa, Judio u daꞌga, uripen u ega uripen, esa-esa talaga i Espiritu Santo nga subuk ibiyawtis it aten isaꞌun magbaraꞌ tami nga subuk esa-esa lamang nga bilug. Ka talagang esa-esa na ngaytung Espiritu Santo it Ampuꞌang Diyus i ipiyapasarum situt aten nga muꞌsa.
1CO.12.14	Talagang, bilug ta, dakel-dakel nga buwat-buwat ya, ega esa-esa lamang. 
1CO.12.15	Temed maski atkayan, sang kabilu-bilugan i muꞌsa ngaytu. Maski beteꞌ aaten it aꞌay, “Daꞌku naga alima aypaꞌ ka daꞌku buwat-buwat it bilug,” daꞌga baꞌ ega matuud? Buwat-buwat naga kanya it bilug maski ega alima kanya. 
1CO.12.16	Atkayan naga, in beteꞌ aaten siꞌ it talinga, “Paribasay daꞌku mata, aypaꞌ daꞌku naga buwat-buwat it bilug,” simpri ega gasiꞌ matuud ka kaꞌuyutan nagat buwat-buwat it bilug i talinga ngaytu. 
1CO.12.17	Ka in beteꞌ purus mata na lamang i muꞌsang bilug, magꞌuꞌunuytu makagneg? Atkayan naga, in purus talinga na lamang i muꞌsang bilug, magꞌuꞌunu makaꞌarek? 
1CO.12.18	Temed talagang ibintang it Ampuꞌang Diyus i kada buwat-buwat it bilug uyun kat naꞌirgan ya nga betangan. 
1CO.12.19	Sabap ega mapangaranan it bilug in esa-esa na lamang nga buwat-buwat. 
1CO.12.20	Temed talagang yay kamatuudan, dakel nga buwat-buwat temed esa-esa nga bilug.
1CO.12.21	Ta, it atkayan, ega maꞌaat it mata i alima, “Ega bayan kaꞌilangan ku ikaw!” Subung naga, ega maꞌaat it ulu i aꞌay, “Bilaꞌ, ega kaꞌilangan ku kamu!” 
1CO.12.22	In daꞌga yay matuud, iyan mga buwat-buwat nga pananu-tanud egay maꞌargan, iyan paꞌ i kaꞌilangan nga banar. 
1CO.12.23	Baw iyan mga buwat-buwat it bilug nga ipagpabetang ta nga ega magayeng pagletganan, pagpagayenen ta. Subung naga, iyan mga buwat-buwat nga ipagꞌeyaꞌ ta, pagꞌinturun baw pagtagnepan it magayen. 
1CO.12.24	Itu ngaytu, ega na dapat buwaten duꞌun it mga buwat-buwat nga ipagpabetang tang lagi nga magayen. Temed iyan giyuna it Ampuꞌang Diyus i bilug it taw, binggayan yat kaꞌimpurtantiꞌan i mga buwat-buwat nga subuk ega impurtantiꞌ. 
1CO.12.25	Binwat yaytu isaꞌun magꞌesa-esa baw magꞌurunyun i muꞌsang mga buwat-buwat, nga magtabang-tabangen it esa may esa. 
1CO.12.26	In beteꞌ magkakuriꞌan i esat kanira, ipagpabetang nira nga kakuriꞌan nirang muꞌsa. In pagdayawun i sangbat, masasagya nga muꞌsa.
1CO.12.27	Ta kamu ngaytu, kaꞌuyutan it bilug ni Cristo, nga kabilangan it kada esat aten nga magpamayaꞌ, subuk mga buwat-buwat ya. 
1CO.12.28	Baw magayen i pabetang-betang it Ampuꞌang Diyus kat aten ngaytung muꞌsa nga magpamayaꞌ it ki Cristo. Ka dakel i ipiyaskel ya nga katengdanan u kakayaan. Uꞌnay mga apustul, ikadwa iyan mga prupitaꞌ nga pagpanakman ya it ipagpaꞌrut ya duꞌut kadakel, baw ikatlu, mga manigpangadal it ampang ya. Nagpatindeg gasiꞌ kanya it iyan mga magkabwat it mga kalililuꞌang bagay, mga magkapagayen it mga magsarut, mga magkaꞌrut tumabang it maꞌiba nira it masagyay nakem, mga magkaꞌrut tumaban it maꞌiba nira kat buwaten it Ampuꞌan, baw mga iyan magkaꞌampang it belag-belag nga ampang nga ega naꞌadalan. 
1CO.12.29	Ega maat muꞌsa, mga apustul na, prupitaꞌ u mga manigpangadal. Ega gasiꞌ muꞌsa, binggayan it kakayaan nga magkabwat it mga kalililuꞌang bagay. 
1CO.12.30	Baw simpri ega muꞌsa, magkapagayen it mga magsarut, magkaꞌampang it belag-belag nga ampang nga ega naꞌadalan, u magkapaꞌyag it ireg sugiden it pagꞌaaten kat mga ampang ngaytu. 
1CO.12.31	Aypaꞌ ka ersen mi nga banar i piyakamagayen nga mga kakayaan, iyan nga subrang kat ikagayen it muꞌsa.
1CO.13.1	Maski na maat magkaꞌampang aku nat belag-belag nga ampang it taw situt sinirungat langit, it maski ega naꞌadalan ku, u maski ampang na it mga anghil, in talagang ega pay raras ku it masigkataw ku, iyan nga mga ampang ku, egay kapulusan. Subung na lamang it tingeg it mga sarabagen nga pagsabagen it sardak nga sabag. 
1CO.13.2	Subung naga, maski beteꞌ binggayan aku nat kakayaan nga pagpanakman it ipagpaꞌrut it Ampuꞌang Diyus duꞌut kadakel, baw pagtangkeden ku nay muꞌsang ipiyagtagu-taguꞌ yat tagnaꞌ nga kayti ipiyaꞌrut ya na, maski gasiꞌ magkaꞌrutan ku nay kumpur magkaꞌrutan it taw pasar it Ampuꞌang Diyus, baw subray basta i pamayaꞌ ku nga maski bukid, magkapaꞌugad ku na, temed ega nagay raras kut masigkataw ku, talagang taw aku nga egay kapulusan. 
1CO.13.3	U in beteꞌ ipamgay ku na i muꞌsang kusas ku nga pakaꞌnen ku i mga makukuriꞌ, baw ibgay ku beteꞌ i bilug ku kat mga kalaban ku nga antengen nira sabap it pamayaꞌ ku, in talagang egay kararas ku ngaytu, ega nagay mapulus ku nga kagayenan.
1CO.13.4	Ka talagang iyan kararas ngaytu nga paꞌaaten, mapiyalulus baw maꞌildaw. Ega na maꞌinggit, ega na malandi-landi u mapiyasubraꞌ-subraꞌ. 
1CO.13.5	Ega na buwal, ega na sadiling kaꞌirgan lamang i pagpikiren, ega na makuꞌiseg, baw madaliꞌ nga pasinsiyaen i karaꞌe-raꞌetan nga pagbuwaten it beken kuntraꞌ it kanya. 
1CO.13.6	Baw ega na magkasagyaan i buwat nga maraꞌe-raꞌet in daꞌga yanay magkasagyaan, buwat nga magayen nga uyun kat kamatuudan. 
1CO.13.7	Ka in talagang pagrarasan tay maꞌiba ta, ega na abigwaren tay binwat nirang kamaliꞌ, masagyang pakimatuudun i magayen pasar it kanira, baw maseked-seked i pagꞌinawar nga subrang manggayen i adat nira kat pagdadarapaꞌen. Talagang in maratuudan i kararas ta, temeꞌteꞌ seked kaꞌnu-kaꞌnu maski unu nga pagmalasakitan it nakem i mabut.
1CO.13.8	Talagang egay kaꞌawaꞌan it kararas ngaytu. Ega subuk mga kakayaan ngaytu nga ipagꞌildaw it Espiritu Santo. Ka mabut i aldaw nga maꞌawaꞌ i kakayaan nga pagpanakman it ipagpaꞌrut it Ampuꞌang Diyus duꞌut kadakel. Subung naga i magkaꞌampang it belag-belag nga ampang nga ega naꞌadalan. Maski kakayaan ngayan nga kiyaꞌrutan nga ipagbegay it Ampuꞌang Diyus pasar it mga pabetang-betang ya kat timpu ta ngaytu, mabut i aldaw nga ega na kaꞌilangan. 
1CO.13.9	Sabap mga magkaꞌrutan ta ngaytu, kurang paꞌ. Baw maski pagpanakman ta it ipagpaꞌrut it Ampuꞌang Diyus duꞌut kadakel, ega paꞌ ipiyaꞌrut yay muꞌsa. 
1CO.13.10	Temed yay matuud, pagꞌabut it kakumplituwan it muꞌsa ngaytu, maꞌawaꞌ naytu i subuk ega paꞌ ngaytu kumplitu. 
1CO.13.11	Subung tu it pandakulaꞌ it taw. Ka iyan waꞌwaꞌ tami paꞌ, ampang pat waꞌwaꞌ i ampang ta. Subung naga i pikir ta baw pangataldengan ta. Temed iyan gurang tami na, naꞌawaꞌ nay adat paꞌ it waꞌwaꞌ. 
1CO.13.12	Kayti subung it waꞌwaꞌ tami paꞌ nga ega paꞌ ustuꞌ i magkasepsepan pasar it mga bagay it Ampuꞌang Diyus. Kabilangan ya, subuk magpanalamin ta duꞌun it ega na maꞌyag nga salamin. Temed talagang mabut i aldaw nga meyag tu nga muꞌsa ka maꞌawaꞌ i muꞌsang ipagkalukug it kasepsep. Kat iting timpu maꞌaten i kaꞌustuꞌang kasepsep, subung nagat kasepsep it Ampuꞌang Diyus it aten.
1CO.13.13	Aypaꞌ kayti, may tulung bagay nga magpaneꞌteꞌ kat mga taawan it Ampuꞌang Diyus. Uꞌna, pamayaꞌ baw pagsarig tat kanya nga iribri ya kita nga matuud. Ikadwa, magꞌuꞌunay nga paniguru tat egay kaskedan nga kagayenan nga maꞌaten duꞌun it langit. Baw ikatlu, kamatuudan nga raras it esa may esa. Temed iyan talagay piyakamataꞌas kat tulu ngaytu, kararas na ngaytu, ka manupusan talagaytu.
1CO.14.1	Impurtantiꞌ talaga nga paꞌresan mi nga pirmi i kararas ngaytu, takaꞌ inawaren mi naga gasiꞌ i mga kakayaan nga ipagꞌildaw it Espiritu Santo, subraꞌ na i pagpanakman it ipagpaꞌrut it Ampuꞌang Diyus duꞌut kadakel.
1CO.14.2	Ituꞌun ngaytu, subraꞌ pay pakinabang yat kakayaan ngayang magkaꞌampang it belag-belag nga ampang nga ega naꞌadalan. Ka iyan magkaꞌampang it mga ampang nga ega naꞌadalan, Ampuꞌang Diyus tu i pagpakisugi-sugidan ya, egaytu masigkataw ya. Aypaꞌ ega nagaytu masepsepan nira sabap, kat panakem it Espiritu Santo, pagꞌampangen ya ngaytu i ega magkasepsepan it taw. 
1CO.14.3	Temed kakayaan ngayan nga pagpanakman it ipagpaꞌrut it Ampuꞌang Diyus, simpri mga taw i pagpakisugi-sugidan ya, bilang kat ikseg it pamayaꞌ nira, baw kat ikseg baw ikasagya it nakem nira. 
1CO.14.4	Iyan magkaꞌampang ngaytu it belag-belag nga ampang, sadili yang pamayaꞌ i pagpaksegen ya, temed iyan pagpanakman ngaytu it ipagpaꞌrut it Ampuꞌang Diyus duꞌut kadakel, pagpaksegen ya i muꞌsang kaꞌibaan ya nga magpamayaꞌ. 
1CO.14.5	Sana ireg ku, magkaꞌampang kamu nga muꞌsa it belag-belag nga ampang nga ega naꞌadalan, takaꞌ iyan i subrang ireg ku, pagpanakman kamu it ipagpaꞌrut it Ampuꞌang Diyus duꞌut kadakel. Sabap subrang magkapakinabangan i magkasugid ngaytu it ampang nga ipagpaꞌrut it Ampuꞌang Diyus, subraꞌ paꞌ it magꞌampang ngaytu it belag-belag nga ampang nga ega magkasepsepan it maski siyu, magpuyra in begayan kanya it magkapaꞌyag ya i pagꞌampangen ya ngaytu isaꞌun makatabang nga ikseg it pamayaꞌ it muꞌsang kaꞌibaan ya nga natingped.
1CO.14.6	Mga sulsug ku kat pamayaꞌ, pikiren mi tut magayen. In beteꞌ paꞌasan aku it imyu baw mampang aku it belag nga ampang nga ega naꞌadalan ku, ta unuy mapulus mi kayan it aken? Talagang ega. Simpri iyan i may mapulus mi in yay ipaliꞌwan ku, panulduꞌ u pabetang-betang it Ampuꞌang Diyus nga ipiyanakem yat aken, esang magkasepsepan ku pasar it kanya, u esa gasing ipagkapanulduꞌ ku kat ikseg it pamayaꞌ. 
1CO.14.7	Ka subung it, alimbawa, mga turugtugun. In ega ipagpatlaꞌ it paliꞌeg, ega maꞌrutan it maski siyu i pagtugtugan. 
1CO.14.8	Atkayan naga, in ega ipagpabunawar nga banar i pamaꞌrut nga eyep it taburi, ta siyuy magrigen-rigen nga pakibunuꞌ? 
1CO.14.9	Ta, atkayan naga yan, magꞌuꞌunu maꞌrutan it maski siyu i ireg mi nga sugiden in magꞌampang kamu it belag-belag nga ampang nga ega magkasepsepan nira? Subung kamu na lamang it magpakisugi-sugid it lawang. 
1CO.14.10	Siguru dakel nga dakel i belag-belag nga ampang situt sinirungat langit, baw kada esa, simpri may pagꞌaaten. 
1CO.14.11	Temed in daꞌku magkaꞌrut it ampang it kasugi-sugid ku, baw kanya, ega gasiꞌ magkaꞌrut it ampang ku, magꞌuꞌunu kami magsigsepsep? 
1CO.14.12	Aypaꞌ, it pagꞌiꞌinawaren mi nga banar i mga kakayaan nga ipagꞌildaw it Espiritu Santo, ta paꞌresan mi nga magbastanti kamu it kakayaan ngaytu nga magkapakseg it pamayaꞌ it mga kaꞌibaan mi.
1CO.14.13	Aypaꞌ ka iyan i magayen, iyan binggayan ngaytut kakayaan nga magkaꞌrut kanya mampang it belag-belag nga ampang nga ega naꞌadalan, kaꞌilangan manalangin nga begayan gasiꞌ kanya it kakayaan nga makapaꞌyag yay pagꞌaaten ya kat ampang ngaytu. 
1CO.14.14	Ka in magpanalangin aku kat itu nga ampang, magꞌuyun i nakem ku temed in kat pikir ku, egay kapulusan, ka ega magkasepsepan ku. 
1CO.14.15	Ta it atkayan na, unuy magayen nga buwaten ku? Buwaten kuy duwa ngaytu, nga manalangin aku kat panakem ngaytu it Espiritu Santo, baw manalangin aku gasiꞌ kat ampang ngaytu nga sadili nga magkasepsepan it kadakel. Atkayan naga in magkantaꞌ it pagbantug kut Ampuꞌang Diyus. 
1CO.14.16	Ka in ega atkayan, in beteꞌ magpasalamat ka duꞌun it Ampuꞌang Diyus kat belag nga ampang nga panakem it Espiritu Santo, magꞌuꞌunu paꞌuyunan i pasalamat mu ngayan it mga kaꞌibaan mu it ega naga magkasepsepan nira i pagꞌampangen mu? 
1CO.14.17	Maski maat magayen i pasalamat mu ngaytu, temed ega nagaytu makatabang it beken nga ikseg it pamayaꞌ nira.
1CO.14.18	Salamat nga dakulaꞌ duꞌun it Ampuꞌang Diyus nga magkaꞌampang akuy aken it belag-belag nga ampang nga ega naꞌadalan ku. Talagang ega masbungan mi aku kat kakayaan ngaytu. 
1CO.14.19	Temed in kat katingpedan it mga magpamayaꞌ, talagang iyan i magayen ku, maski limang tagaꞌ i maꞌampang ku basta magkasepsepan baw ikseg it pamayaꞌ it beken, ega gat rinibu-ribu nga ampang nga ega magkasepsepan it maski siyu.
1CO.14.20	Mga sulsug ku kat pamayaꞌ, sana gantiyan mi nay pikir mi pasar it mga itu ngaytu. Ka pikir mi kayti, subung lamang it pikir it waꞌwaꞌ. Sabagay in pasar it kubwat it karaꞌe-raꞌetan, sana yay subung kamu it madaragen nga ega pay kat nakem nira nga itu ngaytu. Temed in pasar it kasepsep it kaꞌirgan it Ampuꞌang Diyus, kaꞌilangan ustuꞌ nay pikir mi. 
1CO.14.21	Dedemdemen mi i isiyurat nga ampang it Ampuꞌang Diyus nga magꞌaat,
1CO.14.21	“Mabut i aldaw nga, kat ampang it beken nga bangsa it taw, ipaꞌrut kut mga taawan ku ngaytu i kusugiden kut kanira.
1CO.14.21	Temed maski atkayan, talagang daꞌsira pagneg it aken.”
1CO.14.22	Garing sikayan matantuwan ta nga, ampang nga ega magkasepsepan i gamiten it Ampuꞌang Diyus nga bagay it mga magbaliwalaꞌ it mga inaat ya, nga tandaꞌanan it daꞌsira magpamayaꞌ. Temed iyan mga taw nga magpamayaꞌ it magayen, ampang nga magkasepsepan nira i ipaꞌrut it Ampuꞌang Diyus it kanira it kusugiden ya, nga ituy tandaꞌanan it magayen naga i pamayaꞌ nira.
1CO.14.23	Ta kayti in beteꞌ mamagtingped i kadakel mi nga magpamayaꞌ baw, kapuꞌsaan mi, magꞌampang it belag-belag nga ampang nga ega magkasepsepan it maski siyu, bawnga sakaliꞌ may mabut nga mga taw nga ega magpamayaꞌ u mga elam kat itung mga bagay, daꞌga aaten nira nga mamagpulpug kamu na! 
1CO.14.24	Temed imbis nga magꞌampang it belag-belag nga ampang nga ega magkasepsepan, magtuturan kamu it ipagpaꞌrut it Ampuꞌang Diyus kat ampang nga magkasepsepan it muꞌsa, daꞌga matanudan it mga miyabut ngayti nga may turubagen nira duꞌut Ampuꞌang Diyus ka makasalaꞌan sira? 
1CO.14.25	Ta daꞌga kat pagneg nira makalbaw na i mga tagu-taguꞌ nga kasalaꞌan kat nakem nira? Bawnga limingkuꞌud na sira ka bantugun nay Ampuꞌang Diyus, langkuy aaten nira nga talagang situ nang matuud it imyu i Ampuꞌang Diyus ngaytu.
1CO.14.26	Ta it atkaytu na, mga kasulsugan, unuy magayen kat panleteg it Ampuꞌang Diyus? Daꞌga itu na, in magtingped kamu nga magsamba, alistu kamu nga muꞌsa kat kanya-kanyang kakayaan nga ipiyagꞌildaw it Espiritu Santo. Alimbawa barang may kumantaꞌ, may tumulduꞌ, may mampang it ipiyaꞌrut it Ampuꞌang Diyus it kanya. Iyan beken, barang mampang it belag nga ampang nga ega naꞌadalan, u paliꞌwan it paꞌyag it itu ngaytu kat panakem it Espiritu Santo. Temed muꞌsa ngaytu, kaꞌilangan buwaten kat ikseg it pamayaꞌ it muꞌsa. 
1CO.14.27	Kayti, in beteꞌ may mampang it belag-belag nga ampang nga ega naꞌadalan, tamaꞌ na i duwa u tulu, magsubli-subliyen sira, baw kaꞌilangan nga may paꞌyag it pamagsugiden nira. 
1CO.14.28	Temed in egay makapaꞌyag, ega na lamang rimiꞌe-riꞌeng. Mampang mana it iti ngayti in esa-esa ya na nga sadili ya i pagpakisugidan ya baw Ampuꞌang Diyus. 
1CO.14.29	Ta, atkayan naga in ipagtuturan duꞌut kadakel i ipagpaꞌrut it Ampuꞌang Diyus. Duwa u tulu gasiꞌ i mampang, baw timbang-timbangen it beken i kanira nga pagsugiden, in siyuy inildawan it kakayaan nga katimbang. 
1CO.14.30	Baw in beteꞌ may esa nga magꞌaꞌdung nga sakaling panakman gasiꞌ it Espiritu Santo it beken pang ipagpaꞌrut it Ampuꞌang Diyus duꞌut kadakel, kaꞌilangan medek na i uꞌna ngayting magꞌampang isaꞌun kaꞌampang siꞌ i baꞌgung piyanakman. 
1CO.14.31	Ka in atkaytu makaꞌampang i kumpur pagpanakman it Espiritu Santo, temed kaꞌilangan magsubli-subliyen, isaꞌun matulduꞌan i kumpur natingped kat ikseg it nakem it muꞌsa. 
1CO.14.32	Ega maat kaꞌilangan nga magdenga-denganen i magꞌampang i mga pagpanakman ngaytu it Espiritu Santo, ka magkapaaran nira nagay sadili nira. Ega subuk pagpapulpugun. 
1CO.14.33	Sabap Ampuꞌang Diyus, ega magpabetang-betang it kaguluwan, in daꞌga kaꞌimbengan baw kaꞌayusan.
1CO.14.34	Ta, subung nat pagsunudun it muꞌsang mga taawan it Ampuꞌang Diyus, kaꞌilangan ega timingeg i mga babay ka ega pagpaꞌintulutan sira nga mampang in duꞌut katingpedan it kadakel nga magsamba.
1CO.14.35	In beteꞌ may ingkut nira, ingkutun mana duꞌut asawa nira in duꞌun na sirat balay, sabap in mampang kanya kat sarungaan it kadakel nga nagtingped, kaꞌeyaꞌ-eyaꞌ.
1CO.14.36	Ayaw kamu nat panadili. Unuytu, kamu i puꞌun it ampang ngaytut Ampuꞌang Diyus? U in daꞌga, unu, kamu lamang i inabut it ampang ya ngaytu? 
1CO.14.37	In beteꞌ pagpikiren it maski siyu nga inildawan kanya it kakayaan nga pagpanakman it ipagpaꞌrut it Ampuꞌang Diyus duꞌut kadakel, u in pagpikiren ya nga taw kanya nga pagpadisiran it Espiritu Santo, kaꞌilangan nga kilalaen ya nga, ipiyagsurat ku ngaytu, ipagꞌurdin it Ampuꞌan. 
1CO.14.38	Iyan ega magkilala kaytu, ega gasiꞌ kilalaen kanya.
1CO.14.39	Aypaꞌ, mga sulsug ku kat pamayaꞌ, paꞌresan mi nga panakman kamu it ipagpaꞌrut it Ampuꞌang Diyus duꞌut kadakel. Temed ega naga paaren mi i mampang it belag-belag nga ampang nga ega naꞌadalan. 
1CO.14.40	Temed gasiꞌ buwaten mi i muꞌsang bagay kat tamaꞌ baw maꞌayus nga pabetang-betang.
1CO.15.1	Ta kayti ipagpamatuud ku siꞌ it imyu, mga sulsug ku kat pamayaꞌ, i Magayen ngaytung Baritaꞌ nga ipiyangadal ku asat imyu it tagnaꞌ, nga piyakimatuud mi baw inunayan mi nat pamayaꞌ mi. 
1CO.15.2	Kat pamayaꞌ mi it Magayen ngaytung Baritaꞌ ipagribri kamu kat panriga it Ampuꞌang Diyus kat mga kasalaꞌan mi, basta teꞌteꞌan mi i ampang ngaytut Ampuꞌang Diyus nga ipiyangadal ku asat imyu, magpuyrat kat munung lamang i pamayaꞌ mi.
1CO.15.3	Sabap ipiyangadal kut imyu i talagang piyakaꞌimpurtantiꞌ nga mga ipagpangadal, nga ipiyangadal gasiꞌ it aken. Ipagpangadal ngaytu, natay si Cristo ka tiyanggung yay mga kasalaꞌan tami kat pagtuman it isiyurat nga ampang it Ampuꞌang Diyus. 
1CO.15.4	Kat pagtuman naga it mga isiyurat ngaytu, ilimbeng kanya baw inggen it paꞌuliꞌ pagꞌikatlung aldaw. 
1CO.15.5	Baw nagpakikita kanya it ki Pedro, bawnga iti, beken ngayting mga alagad. 
1CO.15.6	Baw siꞌ nga nagpakikita kanya it subraꞌ it limang gatus i mga magpamayaꞌ nga namagtingped. Dakel paꞌ it kanira i egen seked kayti, temed iyan beken, patay na. 
1CO.15.7	Pagkapakikita ya duꞌun it kadakel ngayti nagpakikita kanya gasiꞌ it ki Santiago, bawnga kapuꞌsaan it mga apustul.
1CO.15.8	Pangiyaꞌpusang banar nga piyakikitaan ya, aku na, maski na maat subung akut ega sampun nga waꞌwaꞌ nga ega pagꞌinawaren nga maꞌgen. 
1CO.15.9	Ka, sabap it adat ku katꞌesa nga magsarit pakuriꞌ it mga magpamayaꞌ it ki Cristo, siyuy kaꞌinawar nga magbaraꞌ aku nga apustul? Akuy piyakatimawaꞌ kat muꞌsang mga apustul. Talagang ega bagay nga taꞌwagen aku nga apustul ngaytu sabap it buwat ku ngaytit tagnaꞌ. 
1CO.15.10	Temed, sabap it subrang kaꞌildaw it Ampuꞌang Diyus, ipiyatindeg ya aku nga apustul, nga kayti, magsirbi nga banar it kanya. Ega naga nagbaraꞌ nga egay kakapulusan i ildaw ya ngaytu it aken. Talagang nagpaꞌres aku it subraꞌ paꞌ it maski siyu nga mga apustul ngaytu. Takaꞌ egaytu maat sadili ku nga kakayaan, in daꞌga tabang tu it Ampuꞌang Diyus it aken. 
1CO.15.11	Aypaꞌ aku, it sira ngaytu, egay beken nga ipagpangadal namen, Magayen ngaytung Baritaꞌ pasar it kamataynen ni Cristo baw pagꞌegen yat paꞌuliꞌ. Baw itu naga gasiꞌ i piyamayaꞌ mit imyu.
1CO.15.12	Ta kayti, it ipagpangadal namen nga, si Cristo, nagꞌegen it paꞌuliꞌ, ta unuka pagꞌaaten it beken asat imyu nga ega egnen it paꞌuliꞌ kat pagdadarapaꞌen i bilug it mga miyatay? 
1CO.15.13	Ka in beteꞌ matuud tu, daꞌga limiꞌwan nga ega naga inggen it paꞌuliꞌ si Cristo? 
1CO.15.14	Baw in beteꞌ si Cristo, ega inggen it paꞌuliꞌ, daꞌga egay kapulusan it mga pangadal namen ngaytu, baw daꞌga ega gasiꞌ i kakapulusan it pamayaꞌ baw pagsarig mi ngaytu? 
1CO.15.15	Ta, in atkayan, daꞌga limiꞌwan nga kami, maꞌaꞌambut nga mga apustul ka ipagpamatuud namen nga inggen it paꞌuliꞌ it Ampuꞌang Diyus si Cristo, temed limiꞌwan nga ega naga palan matuud in ega naga egnen it paꞌuliꞌ i mga miyatay. 
1CO.15.16	Ka, subung nat inaat ku, in ega egnen it paꞌuliꞌ i mga miyatay, simpri limiꞌwan nga ega inggen it paꞌuliꞌ si Cristo. 
1CO.15.17	Ta, in ega inggen it paꞌuliꞌ si Cristo, simpri pagsasakpan kamu paꞌ it panriga it Ampuꞌang Diyus sabap it mga kasalaꞌan mi. Ta, daꞌga in atkayan, limiꞌwan nga egay kakapulusan it pamayaꞌ mi? 
1CO.15.18	Ega lamang desang iyanꞌen, limiꞌwan gasiꞌ nga muꞌsang miyatay na nga may pamayaꞌ baw pagsarig it ki Cristo, kat kakuriꞌan naga nga egay kaskedan. 
1CO.15.19	Ka in egay kamatuudan it kagayenan nga pagꞌiꞌinawaren ta nga maꞌaten pagpatay tami, kita nay kaꞌildaw-ildaw kat muꞌsa nga mga taw.
1CO.15.20	Temed, yay matuud, talagang inggen naga si Cristo it paꞌuliꞌ. Kabilangan ni Cristo ngaytu, tagudaliꞌ nga yay uꞌnang pagkaygen, isunud mana i beken nga paray. Talagang magꞌabut tu kat ipiyagtirminu nga aldaw, nga egnen na i bilug it muꞌsang mga miyatay nga magpamayaꞌ it kanya, nga ituy bilang pangayeg it kanira. 
1CO.15.21	Ka in magꞌuꞌunu sabap it binwat it esang taw, nga si Adan, siyakep it kamataynen i muꞌsang mga tungtung-inapuꞌ ya, atkayan naga, sabap it binwat it esa gasing taw, nga si Cristo, sakpen it pagkaꞌgen ngaytu it paꞌuliꞌ i muꞌsang magsarig baw magpamayaꞌ it kanya. 
1CO.15.22	Sabap in magꞌuꞌunu matay i muꞌsa sabap it kabit nira duꞌun it ki Adan, atkayan naga, egnen it paꞌuliꞌ i muꞌsang magpamayaꞌ sabap it kabit nira duꞌun it ki Cristo. 
1CO.15.23	Temed gasiꞌ, kada esa, kat kanya-kanya nga ipiyabetang-betang nga timpu. Si Cristo na ngaytu i uꞌna-uꞌna it muꞌsa, nga bilang tagudaliꞌ. Bawnga iyan mga taawan ya, nga egnen in asan nat timpu nga pamaꞌuliꞌ ya situ. 
1CO.15.24	Pagkatupus kayan, maꞌbut nay umur it banwa nga mapasukuꞌ na ni Cristo i muꞌsa nga mga kalaban ya nga magsasakep, maski unu i pudir u keseg nira. Bawnga iꞌintergaꞌ ya na duꞌun it Diyus Amaꞌ i pamegbeg ya, nga pamegbeg it Mandadaꞌeg nga Manriribri. 
1CO.15.25	Sabap ipiyabetang-betang it Ampuꞌang Diyus nga magꞌadiꞌ si Cristo seked it mapasukuꞌ ya nang banar i muꞌsang mga kalaban ya. 
1CO.15.26	Maski kamataynen ngaytu, nga kiyaꞌpusang kalaban, daꞌgen ya talaga kat iting timpu, ka awaꞌen ya situt taw baw egnen yat paꞌuliꞌ i muꞌsa. 
1CO.15.27	Sabap inaat naga duꞌun it isiyurat nga ampang it Ampuꞌang Diyus nga, muꞌsa nga mga bagay, binwat ya nga gigiꞌek-giꞌeken mana it Manriribri, ka diyaꞌeg ya na.
1CO.15.28	Ta in atkaytu nga ipiyabegbeg nat ki Cristo i muꞌsang bagay, kanya siꞌ mismu nga Diyus Anak i pasakep it Diyus Amaꞌ, isaꞌun Ampuꞌang Diyus ngaytu nga nagpabetang-betang it muꞌsa ngaytu, matanyag nga Ampuꞌan kanyang matuud nga magbebegbeg it muꞌsang-muꞌsa.
1CO.15.29	Ta, paꞌuliꞌan kuy pagꞌegen ngaytut paꞌuliꞌ it mga miyatay. Maski iyan mga taw asat imyu nga magpabawtis nga pagbatuꞌan nira kunuꞌ i mga natay na,
1CO.15.30	Baw kami, unuka ipirinda namen nay ginawa namen it uras-uras in egay kasiguruwan nga egnen kami naga it paꞌuliꞌ asat pagdadarapaꞌen? 
1CO.15.31	Ka egay aldaw nga daꞌga subung aku na it magꞌuꞌungaw it kali. Kamatuudan tu. In magꞌuꞌunu magkasiguruwan mi i kasagyaan ku it pakilagpit mi it Ampuꞌan tami nga si Jesu-Cristo, magkasiguruwan mi nga matuud i pagꞌaaten ku ngaytu. 
1CO.15.32	Ka in subung aku lamang it katataawan nga ega pagpamayaꞌnen nira nga egnen sira it paꞌuliꞌ kat pagdadarapaꞌen, ta unuy mapulus ku it pakilaban ku it mga magpakidaꞌeg it pangadal ku sinit Efeso, mga taw nga atnat kumakaꞌen nga ramu-ramu kat paglaban nira? Daꞌga in matuud nga ega naga egnen it paꞌuliꞌ i mga miyatay, sunudun tami na lamang i sambatan ngayan nga magꞌaat, “Paꞌayaw-ayaw tami it kaꞌen baw inum, tutal dedelem matay tami naga lamang.”
1CO.15.33	Ega ambutan mi i sadili mi. In pakiꞌiba-ibaan tami i mga taw nga maraꞌe-raꞌet i adat baw kamaliꞌ i pamagpikiren, mabwa-mabway rumanggaꞌ gasiꞌ i aten nga adat baw pagpikiren. 
1CO.15.34	Ipatarunus mi na i pikiran mi baw indiꞌan mi na i buwat it kasalaꞌan. Ka iyan beken asat imyu, egay kamatuudan nga pagkilala it Ampuꞌang Diyus. Ikaꞌeyaꞌ mi talagaytu.
1CO.15.35	Ta, barang may magpakiꞌambut nga magꞌaat, “Magꞌuꞌunu egnen it paꞌuliꞌ i bilug it mga miyatay? Magꞌuꞌunu-unu na i pamataw nira it narunut na i bilug?” 
1CO.15.36	Mingkut it atkayan, subung kanyat engel-engel. Ka panawun it pikir mi i biꞌni. Ega talaga maꞌgen i biꞌni seked it ega paꞌ rumunut duꞌut lugtaꞌ. 
1CO.15.37	Baw iyan ipagluwak, belag talaga kat in unuy baraꞌan ya. Ka biꞌni lamang i ipagluwak, nga subung it legas it tirigu u beken paꞌ nga biꞌni. 
1CO.15.38	Temed, kada biꞌni, pagpabilugan it Ampuꞌang Diyus it kanya-kanyang baraꞌan nga begtek, uyun kat pabetang-betang ya.
1CO.15.39	Ta, atkayan naga, ega siyurubung i bilug u isi it giyuna nga may ginawa. Belag i bilug baw isi it taw, belag i pamimilugan baw pangingsiyan it ramu-ramu. Belag i kat manu-manuk, baw belag i kat mga sedaꞌ. 
1CO.15.40	May bilug gasiꞌ nga panlangit, baw may bilug nga pandenaꞌ. Belag i kabantugan it pandenaꞌ, baw belag i kabantugan it panlangit. 
1CO.15.41	Baw duꞌut langit belag i kagayen it aldaw nga pagletganan, belag gasiꞌ i kat bulan baw mga bituꞌun. Baw maski mga bituꞌun, ega surubung ka may kanya-kanyang kagayen.
1CO.15.42	Ta, atkayan naga, belag talaga i bilug nga ipaglebeng kat bilug nga pagꞌegnen it paꞌuliꞌ. Iyan bilug it taw kayti, matay baw marunut. Temed iyan bilug nga egnen it paꞌuliꞌ, ega nay kamataynen ya seked it kaꞌnu-kaꞌnu. 
1CO.15.43	Ega na magayen nga pagletganan baw ega nay kakayaan it bilug nga ipaglebeng, temed in egnen nat paꞌuliꞌ ega babasta-bastaen i kagayenan baw kakayaan ya. 
1CO.15.44	Bilug ngaytu nga magpatay, pandenaꞌ nga bilug. Temed in egnen it paꞌuliꞌ, panlangit na nga bilug. Ka in may bilug nga pandenaꞌ, may bilug naga nga panlangit. 
1CO.15.45	Ka magsusurat duꞌut kasuratan nga iyan uꞌna nga taw nga si Adan, giyuna baw binggayan it ginawa.
1CO.15.46	Temed ega mapakay nga makauꞌnay panlangit in daꞌga pandenaꞌ ngaytu. Bawnga sumunud i panlangit. 
1CO.15.47	Iyan uꞌnang taw nga si Adan, pandenaꞌ i bilug ya sabap lugtaꞌ i binwat. Temed bilug ni Cristo nga pasbungan ta, panlangit. 
1CO.15.48	Ta, paribasay mga tungtung-inapuꞌ tami nga muꞌsa ni Adan ngaytu nga gimnaring kat lugtaꞌ, mga pandenaꞌ tami nga mga taw. Temed kumpur kaꞌbut duꞌun it langit kat pagdadarapaꞌen, baraꞌan nira, mga panlangit nga mga taw, subung nagat ki Cristo nga gimnaring duꞌut langit. 
1CO.15.49	Ta, in magꞌuꞌunu kaꞌlay ngaytu nangaꞌgenan tami it adat it taw nga pandenaꞌ, kaꞌilangan ipasbung nay adat tami it taw nga panlangit nga si Cristo.
1CO.15.50	Ituytu i ireg ku nga sugiden, mga sulsug ku kat pamayaꞌ, iyan bilug ngaytu nga may isi baw duguꞌ, in ega baꞌguun ega talaga mapakay duꞌun it kaꞌadiꞌan it Ampuꞌang Diyus nga duꞌut langit. Ka pandenaꞌ nga bilug ta ngaytu nga magpatay, ega bagay it kanya i langit ngayti, ka egay kamataynen duꞌun. 
1CO.15.51	Pagnegan mi i kalililuꞌan ngaytu nga sugi-sugid nga ipiyaꞌrut nat Ampuꞌang Diyus it aken pasar it aten nga magpamayaꞌ. Ega maat matay nga muꞌsa parabir mabut i Ampuꞌan, temed muꞌsa ta, baꞌguun. 
1CO.15.52	Egaytu magkaꞌlay ka, miyabut nay timpu, mabwat kat sang taꞌlib lamang u sang pamirek, kadengan it tingeg it taburi nga katandaꞌ it miyabut nay umur it banwa. Pagtingeg it taburi ngaytu, iyan mga miyatay na, egnen na it paꞌuliꞌ i bilug nira baw ega na mata-matay paꞌ seked it kaꞌnu-kaꞌnu. Baw iyan ega paꞌ natay kat iting timpu, baꞌguun gasiꞌ i kanira nga bilug. Talagang, kita ngaytu, baꞌguun nga muꞌsa. 
1CO.15.53	Sabap itu nga bilug nga magkaranggaꞌ, kaꞌilangan nga magantiyan it ega magkaranggaꞌ, baw iyan magpatay ngaytu nga bilug, magantiyan it ega magpatay. 
1CO.15.54	Ta, basta nagantiyan nat egay karanggaꞌan i magkaranggaꞌ ngaytu, baw nagantiyan na it egay kamataynen i magpatay ngaytung bilug, matuman na i inaat duꞌun it isiyurat nga ampang it Ampuꞌang Diyus nga magꞌaat,
1CO.15.54	“Naꞌawaꞌ na i kamataynen. Kumplitu na i pandaꞌeg it kanya.”
1CO.15.55	“Ta ari na, kamataynen, i pandaꞌeg mu?
1CO.15.55	Ari na, kamataynen, i dalit mu?”
1CO.15.56	Dalit ngaytu nga paꞌaaten, kasalaꞌan, ka yay magtaban it taw duꞌut kamataynen. Baw, sabap it mga urdin it Ampuꞌang Diyus, subraꞌ nga matanyag i kasalaꞌan it katataawan ka pirmi nirang pagranggaꞌen. 
1CO.15.57	Aypaꞌ, kayti, magpasalamat tami duꞌun it Ampuꞌang Diyus ka magbegay kanyang pirmi it aten it pandaꞌeg ta kat kasalaꞌan baw kamataynen ngaytu, sabap it binwat it Ampuꞌan tami nga si Jesu-Cristo. 
1CO.15.58	Aypaꞌ, mga pagmaꞌaleng sulsug ku kat pamayaꞌ, magmapaꞌgen kamu nga banar nga ega magꞌugad-ugad i pamayaꞌ, baw paꞌresan mi nga pirmi i buwaten it Ampuꞌan. Tutal magkaꞌrutan mi na nga ega salaud i maski unu nga paꞌres mi sabap it kanya.
1CO.16.1	Ta, pasar gasiꞌ it tabang mi it mga sulsug tami nga magpamayaꞌ duꞌun it Jerusalem,
1CO.16.2	Kada aldaw it Linggo magayen dumawaꞌ nay kada esa it sang unu-unu na, uyun kat in sang unuy napisiꞌ yang pirak it iyang lingguꞌ. In atkaytu i buwaten, ega na kaꞌilangan paꞌ nga pabgay pagpaꞌasan ku. 
1CO.16.3	Pagꞌabut ku yan asan, in siyuy napiliꞌ mi nga masarigan, begayan kut kariꞌgenan nga tumaban it tabang mi duꞌun it Jerusalem ngayti. 
1CO.16.4	Temed in limiꞌwan nga aku i kaꞌilangan nga tumaban, pabayaꞌen ku naga sira.
1CO.16.5	Talagang lumangbus aku yan asan garing duꞌut Macedonia, ka pagrima-rimaen ku nga baꞌnawun i mga gurupu it magpamayaꞌ duꞌun. 
1CO.16.6	Kumaꞌla-kaꞌlay aku yan asan it imyu. Barang asan nay elatan ku it magtaꞌlib nay panagramig, isaꞌun makapatabang akut imyu kat sunud nga panaw ku, in ari aduꞌunan ku. 
1CO.16.7	Ega ireg ku nga desang patuluy asan. Ireg ku kapakaꞌla-kaꞌlay aku in kaꞌirgan it Ampuꞌan. 
1CO.16.8	Temed pagpikiren ku nga sini aku daꞌan it Efeso seked it Aldaw it Pentecostes. 
1CO.16.9	Ka dakel i kupagneg it panulduꞌ ku sini, baw talagang dakulay paglapusan ya. Temed dakel gasiꞌ i kalaban.
1CO.16.10	In kaꞌnu-kaꞌnu mabut asan si Timoteo istimaren mi kanyat magayen, isaꞌun egay keber-keber it seled ya. Sabap, kanya, kasubung ku nga manigbuwat it buwaten it Ampuꞌan. 
1CO.16.11	Ega tibabaꞌen mi kanya, isan yan tabangen mi isaꞌun masagya kanya pagkaꞌuliꞌ ya sini. Sabap pagꞌeꞌlaten ku na kanya, baw mga kaꞌibaan ya nga sulsug kat pamayaꞌ.
1CO.16.12	Ta, pasar gasiꞌ it sulsug ta kat pamayaꞌ nga si Apolos, maseked-seked ku kanya nga pagꞌupakaten nga mamaꞌnaw asan it imyu, kaꞌibaan it beken nga mga sulsug kat pamayaꞌ nga paꞌasan. Temed, kat pikir ya, ega paꞌ magayen in paꞌasan it imyu kayti. Asan manat malangbu-langbusan i ipaꞌasan ya.
1CO.16.13	Magtitiyakap kamu nga pirmi baw papaꞌgenen i pagsarig baw pamayaꞌ mi it Ampuꞌan. Pakalalaki kamu baw timindeg kamu it egay kaꞌugadan. 
1CO.16.14	Kaꞌilangan, muꞌsa nga pagbuwaten mi, buwaten it may kamatuudan nga raras it maꞌiba mi.
1CO.16.15	Mga kasulsugan, magkaꞌrutan mi nga si Estefanas baw mga kaꞌanakan ya i uꞌnang namayaꞌ asan it Acaya,
1CO.16.16	Ipagpakiꞌupakat kut imyu nga dapat kamu nga pasakep it kanira baw muꞌsang mga kasubung nira nga magpaꞌres it atkaytung buwat.
1CO.16.17	Masagya akung banar pagꞌabut na Estefanas, baw kaꞌibaan ya nga si Fortunato baw si Acaico. Sabap iyan ega nabwat mi ka daꞌta magkita-kitaen, nabwat na nirat aken. 
1CO.16.18	Ka piyasagya nira i nakem ku, atkayan naga i imyu. Istimaren mit magayen i atkaytu nga mga taw.
1CO.16.19	Pagkumustaen kamu it mga magpamayaꞌ kat muꞌsang rugar sinit prubinsiya it Asia. Si Aquila baw si Priscila, pagkumustaen nira gasiꞌ kamu nga banar it pangumusta it mga sulsug kat pamayaꞌ it Ampuꞌan. Atkayan naga i mga magpamayaꞌ nga magpakitingped kat balay nira. 
1CO.16.20	Pagkumustaen kamu gasiꞌ it muꞌsang sulsug ta kat pamayaꞌ sini. Pati kamu nga muꞌsa asan, magsigkumu-kumustaen kamu, bilang sang sulsugan nga namayaꞌ na it ki Cristo.
1CO.16.21	Ta, pangumusta kut aken, baw mga pangiyaꞌpusan ku ngaytung ampang, aku na mismu i magsurat.
1CO.16.22	Rigaen it Ampuꞌang Diyus it ega pateng nga panriga i maski siyu nga egay kamatuudan nga pagmaꞌal ya it Ampuꞌan. Mabut ka na sana, Ampuꞌan namen!
1CO.16.23	Ipagpanalangin ku nga sana asat imyu nga pirmi i ildaw it Ampuꞌan tami nga si Jesus.
1CO.16.24	Yay matuud, asan it imyu nga muꞌsa i raras ku, kamu nga maglalagpit na it ki Cristo Jesus.
2CO.1.1	Mga taga Corinto nga magsarig baw magpamayaꞌ it Ampuꞌang Diyus, baw beken nga ipiyapinpin it Ampuꞌang Diyus nga mga taawan ya na asan it muꞌsang prubinsiya it Acaya, wayan i surat namen, aku nga si Pablo nga esang apustul ni Cristo Jesus kat pabetang-betang it Ampuꞌang Diyus, baw si Timoteo nga sulsug tami kat pamayaꞌ. 
2CO.1.2	Ipagpanalangin namen nga sana asat imyu nga pirmi i ildaw baw kaꞌimbengan it nakem nga ipagbegay it Ampuꞌang Diyus nga Amaꞌ tami baw Ampuꞌan nga si Jesu-Cristo.
2CO.1.3	Sana pirmi tami nga pagbantugun baw pagpasalamatan i Ampuꞌang Diyus, kanya nga Amaꞌ it Ampuꞌan tami nga si Jesu-Cristo. Baw kanya ngaytu, Amaꞌ tami gasiꞌ nga subrang maꞌildaw, baw pagpanggaringan it ega basta-bastang ipagkasagya it nakem. 
2CO.1.4	Talagang daꞌtami pagpabaya-bayaꞌan ya kat mga kakuriꞌan tami, in daꞌga pagpasagyaen yay nakem tami, isaꞌun magkapasagya tami gasiꞌ it in siyu nga may kakuriꞌan. Ka in unuy ipagkasagya it nakem nga ipagbegay it Ampuꞌang Diyus it aten, iyan nagay ipagpasagya tami it nakem it mga maꞌiba ta nga magkakuriꞌan. 
2CO.1.5	Ka yay matuud, maski sang unu i kadakel it kakuriꞌan nga pagsagkaꞌen tami sabap it pakilagpit tami it ki Cristo, subrang magbastanti i ipagkasagya it nakem nga pagtanggapen tami sabap naga it pakilagpit tat kanya. 
2CO.1.6	Ta it atkayan, maski na maat magkakuriꞌan kami sabap it katengdanan namen ngaytu nga manigpangadal, kat ikagayen baw ikaribri mi tu. Baw paribasay pagpasagyaen kami it Ampuꞌang Diyus, magkapasagya kami gasit imyu isaꞌun masagkaꞌan mi gasiꞌ it magayen i nakem i mga kakuriꞌan nga paglabayen mi, nga subung gasiꞌ it amen. 
2CO.1.7	Aypaꞌ ka mapaꞌgen nay inawar namen sabap it imyu, sabap magkaꞌrutan namen nga maski malabayan mi gasiꞌ i mga kakuriꞌan nga pagsagkaꞌen namen, pasagyaen kamu gasiꞌ it Ampuꞌang Diyus, subung nagat amen.
2CO.1.8	Mga sulsug kat pamayaꞌ, ipagbaritaꞌ namen it imyu i mga kakuriꞌan nga liyabay namen duꞌun it Asia. Talagang ega basta-basta nga matuud i nalabayan namen. Ega na talagay kasiguruwan namen nga maꞌgen kami paꞌ. 
2CO.1.9	Tanud namen naꞌbut nay amen nga kapaladan. Palan, nakabetang kami lamang it atkayti isaꞌun daꞌkami sumarig it sadili namen nga kakayaan, in daꞌga guna lamang it Ampuꞌang Diyus, kanya nga manigꞌegen it maski miyatay na. 
2CO.1.10	Talagang ipiyagribri ya kami mana kat pagleltegan namen na nga kamataynen. Baw pagsisiguruun namen nga banar nga pasigi nga iribri ya kami kat muꞌsa nga magꞌaꞌabut-aꞌabut nga ipagkagtas it ginawa. 
2CO.1.11	Temed pagꞌangutun namen nga ipasigi mi gasiꞌ i tabang mit amen kat panalangin. Ka in dakel i magpanalangin, pagtubag, simpri dakel na i magbantug baw magpasalamat duꞌun it Ampuꞌang Diyus sabap it tabang yat amen.
2CO.1.12	Ituy magbegay it kasagyaan kat nakem namen nga talagang magkatantuwan namen nga, kat tabang it Ampuꞌang Diyus, purus kamatuudan baw kagayenan i adat namen kat muꞌsang taw, subraꞌ na kamu. Ega maat may maraꞌe-raꞌet nga antap it nakem namen, nga subuk pagꞌadaten it taw situt banwa, in daꞌga magpangaꞌgenan kami kat keseg it tabang it Ampuꞌang Diyus nga ipagꞌildaw yat amen. 
2CO.1.13+2CO.1.14	Kat mga surat namen nga ipiyataban asat imyu egay subuk tagu-taguꞌ nga puntuꞌ, in daꞌga iyan nagang magkasepsepan it maski siyu nga magbasa. Kayti kurang paꞌ i pagkilala mi it adat namen, temed pagꞌiꞌinawaren namen nga mabut i aldaw nga kilalaen mi nga banar isaꞌun, pagꞌabut it aldaw nga pamaꞌuliꞌ it Ampuꞌan tami nga si Jesus, mabantug mi kami, subung naga gasiꞌ i imyu, mabantug namen kamu.
2CO.1.15	Ta, paribasay pagsisiguruun ku i kasagyaan mi in magkita-kitaen tami, napikir ku na nga lagi katꞌesa nga paꞌasan aku daꞌan it imyu it ega lamang kaꞌsa, isaꞌun ega lamang kaꞌsa gasiꞌ matabangan ku kamu kat pamayaꞌ mi. 
2CO.1.16	Ka rima-rima ku, patuluy aku na asan it magburuꞌ nga paMacedonia, baw panguliꞌ ku, patuluy aku naga isaꞌun matabangan mi aku it panaw ku nga paJudea. 
2CO.1.17	Ta kayti, it ega natabus kuy rima-rima ku ngayti, barang pagpikiren mi nga taw aku nga pageba-gebaꞌ. Barang tanud mi pabaꞌgu-baꞌgu i pagpikiren ku, subung it pagbuwaten it mga taw nga sadiling kaꞌirgan lamang i pagpikiren, nga kayti maat “eeꞌ”, mabwa-mabway maat siꞌ “ega”. 
2CO.1.18	Temed talagang ega magꞌaꞌatkayan. Ka in magꞌuꞌunu ega maꞌambut i Ampuꞌang Diyus, atkayan nagay amen nga, kamatuudan nga muꞌsa i mga ipiyagꞌaat namen it imyu. 
2CO.1.19	Ka iyan si Jesu-Cristo ngaytu nga Anak it Ampuꞌang Diyus, nga ipiyangadal namen nga tulu asat imyu, aku, si Silvano baw si Timoteo, ega maat “eeꞌ” kayti bawnga dedelem “ega” siꞌ. In daꞌga talagang kamatuudan i kanya. 
2CO.1.20	Yay matuud, muꞌsa nga isiyanggup it Ampuꞌang Diyus, duꞌut ki Jesu-Cristo i katumanan ya. Aypaꞌ, sabap it pagtuman ya ngaytu, pagkilalaen tami baw ipagpamatuud nga kamatuudan talagay kanya, kat ikabantug it Ampuꞌang Diyus. 
2CO.1.21	Ampuꞌang Diyus ngaytu i magpapaꞌgen it amen, pati kamu gasiꞌ, isaꞌun magꞌuꞌunay i pamayaꞌ tami it ki Cristo, baw Ampuꞌang Diyus nagaytu i nagpatindeg it aten nga mga manigsirbi ya. 
2CO.1.22	Piyapasaruman ya paꞌ kita it Espiritu Santo nga yay bilang markaꞌ yat aten, nga imandaꞌan it talagang mga taawan ya na kita. Baw Espiritu Santo ngaytu i ipiyauꞌna it Ampuꞌang Diyus isaꞌun masiguru tami nga mabut i aldaw nga kumplituun ya i kagayenan nga magꞌaꞌareg it aten.
2CO.1.23	Ta kayti, ipagpamatuud ku, baw Ampuꞌang Diyus i sistigu ku nga matuud i pagꞌaaten ku ngaytu, nga sabap lamang it ega ireg ku nga madalaꞌan ku kamu ega daꞌan nagpaꞌasan aku. Ka in nagpaꞌasan aku it iting timpu, ega mapakay nga ega diyalaꞌan ku kamung banar. 
2CO.1.24	Ega maat ipagpatindeg namen nga mga agalen mi kami nga dapat mi nga sunudun kat pamayaꞌ mi. Ka pamayaꞌ mi ngaytu, nakaꞌunay na duꞌun it ki Cristo. Ireg namen lamang talaga nga tumabang it imyu isaꞌun masagya kamung banar kat pangaꞌgenan nga bagay it kamatuudang pamayaꞌ.
2CO.2.1	Aypaꞌ, subung nat inaat ku, napikir ku nga ega na daꞌan paꞌasan aku it imyu, nga dakulang masmekan mi i taban ku. 
2CO.2.2	Sabap in begayan ku siꞌ kamu it masmekan mi, ta siyu paꞌ i pasagya it aken in daꞌga kamu naga ngaytu nga magkasmek na? 
2CO.2.3	Aypaꞌ ka siyuratan
2CO.2.4	Iyan isiyurat kuy surat ku ngayti talagang atnat pagꞌukaren i seled ku baw maraꞌe-raꞌet nga banar i nakem ku. Naturuꞌan ti talagat luwaꞌ ku. Temed ega maat siyuratan ku kamu isaꞌun mabgayan ku kamu it masmekan, in daꞌga isaꞌun ipamatuud ku nga banar in sang unuy kadakulaꞌ it pagmaꞌal kut imyu.
2CO.2.5	Ta, pasar it minwat ngayan asan it kasalaꞌan, matuud, nakabgay na it aken it nasmekan ku. Takaꞌ yay uꞌna-uꞌnang nabgayan ya it magkasmekan, subuk kamu asan, maski ega puꞌsa it imyu. Pagꞌaaten ku nga ega puꞌsa ka ega naga ireg ku nga pabeꞌgatan ku na kanya nga banar. 
2CO.2.6	Temed tamaꞌ na i panriga nga ipiyagriga it kanya it kadaklan asan. 
2CO.2.7	Pasinsiyaen mi na kanya baw inu-inuun na, isaꞌun ega subuk malmes kanya kat kadakulat kasmek ya nga subraꞌ na. 
2CO.2.8	Aypaꞌ ipagpakiꞌupakat ku nga ipamatuud mi siꞌ it kanya nga pagrarasan mi naga kanya. 
2CO.2.9	Esa gasiꞌ nga pagꞌabaten ku iyan siyuratan ku kamu katꞌesa, isaꞌun baꞌ maꞌrutan ku in pagsunudun mi it magayen i muꞌsa nga ipiyangadal ku it imyu. 
2CO.2.10	Ta kayti, in siyu-siyu nga piyasinsiya mi na, pagpasinsiyaen ku na gasiꞌ. In beteꞌ may taw asan nga kaꞌilangan ku nga pasinsiyaen, piyasinsiya ku na nga bilang pagleltegan aku ni Cristo, ka ituy kat ikagayen mi, 
2CO.2.11	isaꞌun baꞌ daꞌtami daꞌgen ni Satanas. Sabap maꞌyag na it aten i mga pagꞌantapen it nakem ya nga karaꞌe-raꞌetan.
2CO.2.12	Ta, yan naꞌaduꞌun akut Troas nga nangadal duꞌun it Magayeng Baritaꞌ pasar it ki Cristo, talagang binggayan akut Ampuꞌan it rugar, isaꞌun mabwat kuy pagꞌengden ku ngayti. 
2CO.2.13	Temed maski atkayan, kat iting timpu daꞌku naga magkabaraꞌan, ka ega pay si Tito duꞌun, nga sulsug ku kat pamayaꞌ. Aypaꞌ ka namꞌun aku it kanira ka nanlangbus duꞌun it Macedonia.
2CO.2.14	Temed dakulaꞌ nga banar i pasalamat ku duꞌun it Ampuꞌang Diyus sabap ipagtanyag na duꞌut kadakel i pandaꞌeg ni Cristo baw, kami ngaytu nga manigpangadal, subuk ipagpaꞌuyut ya kami kat pandaꞌeg ngaytu ni Cristo, sabap it pakilagpit namen it kanya. Baw in magꞌuꞌunu mapnuꞌ i seled it balay it banglu it pagtutukaban na nga babangluun, atkayan naga, kat pangadal namen, paggamiten kami it Ampuꞌang Diyus nga ipnuꞌun i muꞌsang banwa it banglu it kamatuudang pagkilala it kanya. 
2CO.2.15	Ka sabap it pangadal namen it Magayeng Baritaꞌ pasar it ki Cristo, subung kami it piyakamabanglu nga pagsagyaan it Ampuꞌang Diyus, nga magkaꞌarek it mga taw nga may karibriyan na, baw sira nga kamatayneng panriga nga egay kaskedan i abutun. 
2CO.2.16	Ta kat mga taw nga ega magꞌintindi it karibriyan, subuk pagringuruꞌan nira nga magkaꞌarek, aypaꞌ yay magtaban it kanira duꞌun it kamatayneng panriga nga egay kaskedan. Temed kat mga maribri, mabanglu, aypaꞌ kaꞌgenang egay kaskedan i abutun nirat kanira. Ta it atkayan, siyu i may kakayaan nga mabwat yat magayen i buwat ngaytung magpangadal it Magayeng Baritaꞌ? 
2CO.2.17	Talagang egaytu mabwat it magayen it kadakel ngayti nga ipagpanulus nira lamang i pangadal nirat ampang it Ampuꞌang Diyus. Kami ngaytu, talagang ega atkayan, in daꞌga mga manigsirbi kami ni Cristo nga purus kamatuudan i ipagpangadal namen kat panleteg it Ampuꞌang Diyus, ka Ampuꞌang Diyus naga i nagrumra it amen.
2CO.3.1	Barang tu tanud mi pagtuꞌgudun namen na lamang i sadili namen isaꞌun tanggapen mi. Unu baꞌ, subung kami it beken nga kaꞌilangan paꞌ i surat nga ipalteg it imyu nga pamatuud it kagayen it adat nira, u surat nga pamatuud mi it adat nira nga ipalteg duꞌun it beken nga pangadalan nira? 
2CO.3.2	Temed kami ngaytu, ega kaꞌilangan namen i atkayan, ka kamu na i piyakasurat nga pamatuud it amen. Talagang magkatantuwan namen i pagbaꞌgu it pangaꞌgenan mi baw itu gasiꞌ i magpamatuud kat muꞌsang taw it kagayen it buwat namen asat imyu. 
2CO.3.3	Talagang maꞌyag nga kabilangan mi kayti, subuk surat nga si Cristo i tagsurat, baw kami ngaytu i subuk susurat nga giyamit ya. Baw iyan pagbaꞌgu na it pangaꞌgenan mi, yay subuk isiyurat ya, nga egay beken nga subuk ipiyagseket, Espiritu Santo nga ipiyapasarum it Ampuꞌang Diyus nga egen it egay kaskedan. Baw siyuratan it surat ya ngaytu, ega kat dapiꞌpis nga batu nga subuk mga urdin ni Moises, in daꞌga kat nakem mi.
2CO.3.4	Kat panleteg it Ampuꞌang Diyus ega magꞌeyaꞌ kami magꞌampang it atkaytu sabap, magayen ngaytung liyapusan it pangadal namen, kat keseg lamang it tabang ni Cristo it amen. 
2CO.3.5	Ka in kat sadi-sadili namen na lamang ega talagay kakayaan namen nga mabwat i itu ngaytu. Ipiyagꞌildaw tu it amen it Ampuꞌang Diyus. 
2CO.3.6	Ampuꞌang Diyus ngaytu i nagpatindeg it amen nga manigpangadal it baꞌgung pakiꞌupakat ya kat katataawan. Baꞌgu ngaytung pakiꞌupakat, ega subuk mga magsusurat nga ipiyagꞌurdin it Ampuꞌang Diyus, nga in kat buwat, pagsunudun naga it mga taw temed, in kat nakem, alaid sira kat kaꞌirgan ya. Talagang in atkayan, kamatayneng panriga nga egay kaskedan i liꞌwan ya. Temed in kamatuudan i pagsunud tami it kaꞌirgan it Ampuꞌang Diyus, nga ega lamang kat buwat in daꞌga kat nakem talaga nga tingled, liꞌwan ya, kaꞌgenang egay kaskedan.
2CO.3.7	Iyan tagnaꞌ ngayting pakiꞌupakat it Ampuꞌang Diyus, magsugid tu it kamatayneng panriga nga egay kaskedan, ka ega magkasunud it mga taw i mga urdin ya ngayti nga magsusurat kat dapiꞌpis nga batu. Temed maski atkayan, naltegan nagat katataawan i kabantugan it Ampuꞌang Diyus kat pagbegay yat mga urdin ngayti. Ta unu paꞌ it daꞌna magkasarungsung it mga Israelita i magsinggat nga rupa ni Moises maski magkaparaw na.
2CO.3.8	daꞌga subraꞌ na nga mamuyaan i kabantugan ya kat baꞌgu ngaytung pakiꞌupakat, nga pagsasaruman nat Espiritu Santo i mga piyakiꞌupakatan ya? 
2CO.3.9	Eeꞌ baꞌ, in naltegan i kabantugan it Ampuꞌang Diyus kat dalan ngayti nga magpalbaw it panriga it kasalaꞌan, daꞌga subraꞌ paꞌ nga magkamuyaan i kabantugan it Ampuꞌang Diyus kat dalan ngaytu nga magkabgay it kataldengan kat panleteg ya? 
2CO.3.10	Yay matuud, may kabantugan naga it tagnaꞌ ngayting dalan it pagsunud it mga urdin. Temed kayti, subuk ega nay kabantugan ya in ipasbung ta na it subraꞌ paꞌ nga kabantugan it baꞌgu ngaytung pakiꞌupakat. 
2CO.3.11	Talagang, in binggayan it Ampuꞌang Diyus it kabantugan i tagnaꞌ ngayti nga kat pabetang-betang ya mabut nga maꞌawaꞌ naga, daꞌga subrang-subraꞌ i kabantugan it baꞌgu ngaytu nga egay kaꞌawaꞌan ya?
2CO.3.12	Ta, sabap it natantuwan nameng banar i kagayen nga daꞌnay kasubraꞌ it baꞌgu ngaytung dalan it karibriyan, ipagrapar namen it may pagmaꞌiseg it nakem. 
2CO.3.13	Egaytu subung it ki Moises nga piyayumyuman yay rupa ya isaꞌun ega maltegan it mga Israelita i magkaparaw na nga singgat kat rupa ya.
2CO.3.14	Temed ta it piyadsen talagay ulu nira. Kamatuudan, seked kayti atkayan naga i mga Judio nga mga tungtung-inapuꞌ nira nga, basta pagbasaen nira i tagnaꞌ ngayting pakiꞌupakat, subuk may ipagpayumyum paꞌ, ka subuk paglingben pat kanira i kamatuudang pagpapuntuꞌan. Ka maꞌawaꞌ lamang i ipaglingeb ngaytu in mamayaꞌ baw pakilagpit sira it ki Cristo. 
2CO.3.15	Eeꞌ baꞌ, talagang seked kayti, kada pagbasaen i mga kasuratan nga ipiyasurat it Ampuꞌang Diyus it ki Moises, subuk pagpayumyuman paꞌ i pikir nira. 
2CO.3.16	Temed in mamayaꞌ baw pakilagpit sira it Ampuꞌan magkaꞌawaꞌ naytuy ipagpayumyum ngaytu. 
2CO.3.17	Ampuꞌan nga pagsangpiten kaytu, sang kagina-ginawaan it Espiritu Santo. Baw basta pagsasaruman tami it Espiritu Santo ngaytu nga ipiyapasarum it Ampuꞌan, liꞌwan ta na kat pamegbeg it kasalaꞌan baw pagkaꞌuripen tat pagsunud it mga urdin ni Moises isaꞌun maribri. 
2CO.3.18	Ta, it kayti nga naꞌawaꞌ na i subuk ipiyayumyum it rupa tami, magkamuyaan ta na i kabantugan it Ampuꞌan, temed ega paꞌ subung it kabantugan ya nga maltegan kat pagdadarapaꞌen. Kabilangan it magkamuyaan kayti, subung paꞌ it magkaltegan duꞌut ega maꞌyag nga salamin. Baw paribasay subuk pirmi tami nga magkamuyaan i kabantugan ya, kat guna it Espiritu Santo nga ipiyapasarum it Ampuꞌan, magsisigi na nga magkabaꞌgu i adat tami, nga magpasbung tami nang muꞌsa it kanya kat kabantugan ya ngaytu.
2CO.4.1	Aypaꞌ, paribasay piyakarguꞌan kami it Ampuꞌang Diyus it buwaten namen ngaytu nga magpangadal, ega magkaꞌawaꞌ i pagmaꞌiseg it nakem namen nga sarungaen it magayen i ipiyagꞌildaw ya ngaytut amen. 
2CO.4.2	Talagang ipiyaꞌalaid nat amen i mga kaꞌeyaꞌ-eyaꞌ ngayan nga pagꞌantapen it nakem. Ega maat magpanluku kami nga paggantiyan i mga ampang it Ampuꞌang Diyus isaꞌun lamang tanggapen it taw. In daꞌga, in unuy kamatuudan, iyan talagay ipagpangadal namen it egay ipagtaguꞌ. Magkatantuwan talagaytu it nakem it maski siyu, baw magkaꞌrutan gasiꞌ it Ampuꞌang Diyus nga atkaytu talagay pangadal namen. 
2CO.4.3	In beteꞌ subuk magtataguꞌ paꞌ i paꞌaaten it Magayen ngaytung Baritaꞌ nga ipagpangadal namen, pagsisiguruun ku nga atkaytu lamang kat mga taw nga kamatayneng panriga nga egay kaskedan i abutun. 
2CO.4.4	Itung mga taw, daꞌsira magpamayaꞌ sabap, mga pikir nira, piyadlem ni Satanas, kanya nga magpaDiyu-Diyus situt sinirungat langit ngaytu. Pagpadlemen yay pikir nira isaꞌun ega masepsepan nira i kaꞌyagan it Magayen ngaytung Baritaꞌ sabap it kabantugan ni Cristo, kanya nga ladawan it Ampuꞌang Diyus. 
2CO.4.5	Talagang ega sadi-sadili namen i pagpanindegan namen in daꞌga si Cristo Jesus, kanya nga Ampuꞌan tami nga matuud. Baw ipagpabetang namen nga, kat pagsirbi namen it kanya, mga manigsirbi mi gasiꞌ kami. 
2CO.4.6	Kayti naꞌyagan tami na ka iyan Ampuꞌang Diyus, kanya nga nagguna it eyag kat keseg it ampang ya isaꞌun ega bulun nga kadleman
2CO.4.7	Talagang piyakamagayen it muꞌsang kamanggadan i Magayen ngaytung Baritaꞌ nga ipiyaskel it Ampuꞌang Diyus it amen nga ipangadal. Temed subuk ibintang i kamanggadan ngaytu duꞌun it piyakabaratu nga mga karebtangan. Sabap kami ngaytu, unu kami lamang nga piyaskelan it atkaytung kagayen it bagay? Temed ituꞌun ngaytu, pabetang-betang it Ampuꞌang Diyus isaꞌun matanyag nga, kagayen it ega basta-bastang kakayaan namen kat pagsarunga it katengdanan namen, garing duꞌut kanya, ega maat sadili namen. 
2CO.4.8	Subuk pagliliputan kami nga pirmi it kakuriꞌan temed ega naga saꞌan pagdaꞌgen. In sumang kaꞌanu dakulaꞌ nay semen-semen namen, temed pirmi nagang pagꞌildawan it ikaparag it magayeng buwaten. 
2CO.4.9	Pagpakuriꞌan kami na, temed ega naga pagpabaya-bayaꞌan it Ampuꞌang Diyus. Talagang kugtasen nang ruyut i ginawa namen temed ega naga saꞌan magkalumsan kami. 
2CO.4.10	Maski ari panawan namen pirmi nga pagpakuriꞌan i bilug namen, nga pirmi kami nga subuk magꞌuꞌungaw it kali, subung nagat ki Jesus iyan situ paꞌ kanyat banwa. Temed paribasay subraꞌ nga magkasarunga namen i katengdanan namen maski atkaytuy magkalabayan it bilug namen, matanyag talaga nga inggen it paꞌuliꞌ si Jesus ngaytu, ka situt amen i tabang it guna ya. 
2CO.4.11	Eeꞌ baꞌ, maski talagang magpangibit-kibit kami mana kat kamataynen sabap it pagsirbi namen it ki Jesus, ega naga ipagpalugut ya nga maꞌimatay kami, isaꞌun matanyag kat bilug namen nga pagtatarimaen kami nat guna ni Jesus ngaytu nga inggen it paꞌuliꞌ. 
2CO.4.12	Temed, maski subuk pagꞌusigen kami nga pirmi it kamataynen, liꞌwan ya, magkaparagan mi na i kaꞌgenang egay kaskedan.
2CO.4.13	Talagang dakulay pagsarig namen it Ampuꞌang Diyus. Pagsarig namen ngaytu, subung nagat pagsarig ni David ngaytit tagnaꞌ nga simnurat it atkaytu,
2CO.4.13	“Dakulay pagsarig kut imu, aypaꞌ ka miyampang aku.”
2CO.4.13	Ta kami, atkayan naga, nga kat kadakulat pagsarig namen gasit Ampuꞌang Diyus ngaytu, egay kapdekan it ampang namen nga ipagpangadal i Magayen ngaytung Baritaꞌ. 
2CO.4.14	Sabap magkaꞌrutan namen nga Ampuꞌang Diyus nga minggen it paꞌuliꞌ it Ampuꞌan nga si Jesus, egnen ya gasiꞌ kami sabap it pakilagpit namen it ki Jesus ngaytu, bawnga ipabulun ya kita nga muꞌsa kat adapan ya, nga mga taawan na nga ega nay kakasalaꞌan. 
2CO.4.15	Pagsagkaꞌen namen i muꞌsang mga kakuriꞌan nga magꞌabut it amen sabap kat ikagayen mi nagaytu, baw kat ikabantug it Ampuꞌang Diyus. Sabap in dakel na nga makatanggap it ildaw ya ngaytu, subrang dumakel na i magpasalamat baw magbantug it kanya.
2CO.4.16	Aypaꞌ ka ega naga magpanlaꞌnus i tuꞌlang namen, ka maski aldaw-aldaw pasigi nga maggurang baw magrupuk i bilug namen, aldaw-aldaw pasigi naga nga pagbegayan kami it Ampuꞌang Diyus nga magmakulaꞌsi in pasar it pamayaꞌ namen baw baꞌgung pangaꞌgenan nga begay it Espiritu Santo. 
2CO.4.17	Sabap, kadakulat kakuriꞌan ngaytu nga paglabayen namen kayti, ega naga yan maneꞌteꞌ baw maꞌaat ta nga dekeyeꞌ lamang in panawun it pikiran tami i tumbas ya kat pagdadarapaꞌen, nga subraꞌ nga piyakaꞌega babasta-bastaen nga kabantugan nga ega talagay kaꞌawaꞌan. 
2CO.4.18	Aypaꞌ ka ega iyan i ipagpadaꞌeg kat nakem namen, mga bagay situt banwa nga magkaltegan it mata, in daꞌga mga bagay duꞌut langit nga ega paꞌ magkaltegan. Ka mga bagay situt banwa, ega magpaneꞌteꞌ, temed mga bagay duꞌut langit, magpaneꞌteꞌ yan it manupusan.
2CO.5.1	Subung nagaytut bilug ta, ka magkaꞌrutan ta nga maski natay na i pandenaꞌ ngaytung bilug nga bilang pagtataꞌidan ta situt banwa, mabut i aldaw nga begayan tat panlangit nga bilug, nga ega nay kamataynen seked it kaꞌnu-kaꞌnu, nga ega taw i nagbuwat in daꞌga Ampuꞌang Diyus. 
2CO.5.2	Baw yay matuud, talagang magkakuriꞌan tami mintras situ pat pagtataꞌidan tami ngaytu nga bilug. Aypaꞌ ka pagꞌeꞌlaten ta na nga banar nga magantiyan it mataꞌidan ngaytu duꞌut langit, 
2CO.5.3	isaꞌun in subuk makapapakay nat aten i itu ngaytu, daꞌna maꞌaat nga subuk maglelbas i kiyarurwa tami ka egay bilug ya. 
2CO.5.4	Ta kayti it situ tami pat banwa subuk daꞌta magkabaraꞌan sabap it mga kalubayan baw kakurangan it pandenaꞌ ngaytung bilug ta. Egaytu maat pagpaꞌbutun tami i kamataynen isaꞌun awaꞌan ta it bilug ta ngaytu, in daꞌga iyan i pagpaꞌbutun tami nga banar, nga magantiyan i bilug ta kayti it ega basta-bastang bilug nga panlangit. Ta sikayan, kaꞌgenan tami ngaytung may kaskedan, magantiyan na it kaꞌgenan nga egay kaskedan. 
2CO.5.5	Ka talagang kita, ipiyasiguru it Ampuꞌang Diyus nga mga taawan ya isaꞌun makatanggap tami it itu ngaytu nga kagayenan. Kanya naga ngaytu nga Ampuꞌang Diyus i garing kaytu. Kamatuudan, piyapasaruman ya kita it Espiritu Santo, nga yay pauꞌna ya.
2CO.5.6	Aypaꞌ, kami ngaytu, egay kalubayan it nakem namen maski unu nga kakuriꞌan i mabut. Pagpaꞌbutun nameng banar i kagayenan duꞌut langit ka magkaꞌrutan namen nga mintras situ kami pat banwa daꞌkami kasagpun it banwa it Ampuꞌan nga duꞌut langit. 
2CO.5.7	Talagang pagsisiguruun namen nga maꞌaten i kagayenan ngaytu kat pagdadarapaꞌen. Yay ipagpadaꞌeg namen kat nakem namen, maski ega paꞌ magkaltegan it mata namen. 
2CO.5.8	Aypaꞌ maski kamataynen i mabut makseg nagay nakem namen nga tananan i pandenaꞌ ngaytung bilug isaꞌun kasagpun namen nay Ampuꞌan nga duꞌut langit. Baw iyan gasiꞌ i subraꞌ namen nga masagyaan. 
2CO.5.9	Aypaꞌ ka iyan talagay pagpaꞌresan namen, masagyaan ya kami nga pirmi mintras situ kami pat banwa, baw in duꞌun kami nat langit. 
2CO.5.10	Sabap, yay matuud, mabut i aldaw nga kada esat aten, talagang ipaꞌadap it ki Cristo nga Manigꞌukuman, isaꞌun matanggap tami i tumbas nga uyun kat in unuy binwat ta, magayen u maraꞌe-raꞌet, situt banwa ngaytu.
2CO.5.11	Ta, paribasay magkaꞌrutan namen nga kaiꞌlaman talaga i pangukuman ngaytut Ampuꞌan, pagpaꞌresan namen nga kabigen i mga katataawan nga pasakep it kanya. Magkaꞌrutan talaga it Ampuꞌang Diyus nga egay maraꞌe-raꞌet nga antap it nakem namen kat pangadal namen ngaytu, baw pagꞌiꞌinawaren ku nga natantuwan gasiꞌ tu it nakem mi. 
2CO.5.12	Sana ega naga pikiren mi nga pagꞌampangen namen i atkaytu ka magpatuꞌgud kami siꞌ it imyu, in daꞌga isaꞌun mabgayan kamu it kataldengan nga ipanindeg mi it amen baw ikatubag mi it mga taw nga magpanibabaꞌ it amen asan. Iyan nga mga taw, iyan lamang i pagdayawun nira kat taw, mga kat liꞌwan nga magkaltegan. Sana iyan i dayawun nira, magayen nga kat nakem baw adat it taw. 
2CO.5.13	Ka in kat pabetang it beken asan subuk engel-engel kami, ega kat ulu namen yan sabap kat ikabantug it Ampuꞌang Diyus i pagsirbi namen. Baw in tarunus i pikir namen, simpri kat ikagayen mi naga yan. 
2CO.5.14	Talagang kat muꞌsang pagbuwaten namen, yay magdadaꞌeg kat nakem namen, iyan nga kadakulat raras ni Cristo it aten. Ka in sangbat nga taw, natay nga biyatuꞌan yay muꞌsang taw
2CO.5.15	Ta, natay kanya nga biyatuꞌan yay muꞌsang taw isaꞌun, kita nga subuk iba ya it inggen it paꞌuliꞌ
2CO.5.16	Aypaꞌ kayti, ega na ipagpabetang namen nga magayen u ega i maski siyu in sabap lamang it mga kat liꞌwan nga bagay nga magkaltegan. Sabagay tagnaꞌ atkayan naga i pabetang ku it ki Cristo. Temed kayti, talagang ega na atkayan. 
2CO.5.17	Ta, atkayan naga, in siyu-siyu nga talagang maglalagpit na it ki Cristo, mabaꞌgu i muꞌsang-muꞌsa ya. Kaꞌalimbawaan ya, giyuna it sumaꞌup, aypaꞌ ega na i tagnaꞌ ngayti nga karaꞌe-raꞌetan kat pangaꞌgenan ya ka nabaꞌgu na. 
2CO.5.18	Ampuꞌang Diyus tu talaga i garing it muꞌsa ngaytu, ka sabap it kamataynen ni Cristo ipiyabetang ya na kita nga mga iba-iba ya na, ega na kakuntraꞌ. Bawnga riyumraan ya kami nga mga manigpaꞌuliꞌ it taw duꞌut kanya, isaꞌun sira gasiꞌ i ipabetang nga mga iba-iba it Ampuꞌang Diyus. 
2CO.5.19	Ipagpanulduꞌ namen nga, kat kamataynen ni Cristo inabriyan it Ampuꞌang Diyus i dalan it ipagkagayen it taw duꞌut kanya. Ka sabap it kamataynen ngaytu ni Cristo, mapakay na nga ipabetang it Ampuꞌang Diyus i taw nga ega nay kakasalaꞌan nira. Baw ipiyakarguꞌ ya it amen i pangadal it kamatuudan sabap it ituꞌun ngaytu. 
2CO.5.20	Aypaꞌ kami ngaytu, mga taraꞌgen ni Cristo, nga subung baꞌ it Ampuꞌang Diyus na i magpakiꞌupakat it mga katataawan nga kami i pagsarigan ya nga manigpanuturan it ampang ya. Talagang maseked-seked i ipagpakiꞌupakat namen it mga taw nga pasakep sirat Ampuꞌang Diyus isaꞌun magkagayen na sira duꞌut kanya. 
2CO.5.21	Ka, maski egay kakasalaꞌan ni Cristo, ipiyabetang kanya it Ampuꞌang Diyus nga makasalaꞌan sabap it aten nga mga taw, isaꞌun mapakay nga ipabetang ya kita nga mataldeng kat panleteg ya sabap it kamataynen ni Cristo ngayti.
2CO.6.1	Ta, it kami, mga manigbuwat na kat buwaten ngaytu it Ampuꞌang Diyus, maseked-seked gasiꞌ nga ipagpakiꞌupakat namen it imyu, kamu nga timnanggap na it ildaw it Ampuꞌang Diyus. Ega sana desang kalabtaꞌen mi i ildaw ya ngaytu, ka in atkayan limiꞌwan nga egay kapulusan. 
2CO.6.2	Ka dedemdemen mi i inaat it Ampuꞌang Diyus duꞌun it isiyurat ngaytit tagnaꞌ nga magꞌaat,
2CO.6.2	“Kat timpu nga ipiyabetang ku nga tamaꞌ, siyambungan ku na i panalangin mi.
2CO.6.2	Tiyubag ku kamu kat aldaw nga ipiyagtirminu ku nga aldaw it panribri.”
2CO.6.2	Aypaꞌ mandangep kamung matuud duꞌun it kanya ka kayti nay tamaꞌ ngayang timpu nga paꞌaaten ya. Kayti na ngaytu i aldaw nga ipagpanribri yat mga taw.
2CO.6.3	Talagang pagꞌinturun namen nga egay mabwat namen nga subuk kakekleban it maski siyu, isaꞌun ega masudi-sudi i pangadal namen it Magayeng Baritaꞌ. 
2CO.6.4	In daꞌga pagsiguruun namen nga iyan adat lamang nga bagay it mga manigsirbi it Ampuꞌang Diyus i magkamuyaan situt amen kat maski unu nga pagbuwaten baw paglabayen namen. Nga magkamuyaan tu kat kadakulaꞌ it paneꞌteꞌ namen, kat mga kakuriꞌan, mga kagipitan, baw mga ega basta-bastang karigaan, 
2CO.6.5	kat mga nalabayan namen nga rinipdasan, pinirisu, baw liniputan it reetat taw nga daꞌna magꞌulibas nga iseg, baw kat buwat namen nga subrang makuriꞌ nga uyut i eꞌlek baw getem. 
2CO.6.6	Makilalaan gasiꞌ nga, kami, matuud nga manigsirbi it Ampuꞌang Diyus kat magayeng pangaꞌgenan namen, kat pagkilala namen it Ampuꞌang Diyus baw kasepsep namen it kamatuudan nga garing duꞌut kanya, baw kat adat namen nga mapiyalulus baw maꞌildaw kat masigkataw namen. Makilalaan gasiꞌ kat keseg it tabang it Espiritu Santo it amen, kat kamatuudang raras namen it muꞌsa, 
2CO.6.7	kat pangadal namen it kamatuudan, baw kat guna it Ampuꞌang Diyus kat pangaꞌgenan namen. Iyan kataldengan namen kat panleteg it Ampuꞌang Diyus, yay bilang ipaglaban namen nga basiꞌ baw iyan na gasiꞌ i ipagsagang namen kat mga kalaban namen. 
2CO.6.8	Talagang nalabayan namen na i pagdayawun baw pagpamuwat-buwatan it panranggaꞌ it amen, paglibaken baw pagtuꞌgudun, pagꞌaaten kami na nga maꞌambut, lamang kamatuudan i pagsugiden namen. 
2CO.6.9	Ipagpabetang kami nat beken nga egay kakapulusan nga mga taw, temed pagkilalaen kaming banar it Ampuꞌang Diyus. Magpanaytay kami manat sang naay nga buꞌuk, temed maski atkayan, egen kami naga seked kayti. Maski na maat pagtaldengen kami it Ampuꞌang Diyus, kat ikagayen namen naga. Ega naga pagꞌimatayen ya. 
2CO.6.10	Talagang kasesmekan na nga buwat, takaꞌ daꞌga magꞌuꞌunay i kasagyaan namen? Subuk makuriꞌ kami na nga makuriꞌ temed dakel i magkapamanggad namen it kamanggadan nga egay kaꞌawaꞌan. Situt banwa egay sadili nameng kusas takaꞌ ipiyasiguru nat amen i muꞌsang kagayenan nga duꞌut langit.
2CO.6.11	Mga taga Corinto, kat kadakulaꞌ talagat raras namen it imyu, muꞌsa nga kat seled namen, ipagpalbaw namen na. 
2CO.6.12	Talagang pagmaꞌalen namen kamu nga banar temed imyu, maramig i pagmaꞌal mit amen. 
2CO.6.13	Ipagpabetang ku na kamu nga mga anak ku na. Sana, it daꞌku naytu magꞌaliꞌ-aliꞌ it imyu, belsan mi naga aku it pagmaꞌal mi nga ega awam nga pagmaꞌal.
2CO.6.14	Mga kasulsugan, daꞌga baꞌ in duwang karamu-ramuwan i iꞌaradu mu it esa-esay singkaw, ega magkabaraꞌan in sangbat i kabayuꞌ, sangbat i bakaꞌ? Atkayan naga, mga magpamayaꞌ it ki Cristo, ega magkabaraꞌan in pakikumbiꞌlid sira it iyan ega magpamayaꞌ. Ka unu, magbayaꞌ i kataldengan baw karaꞌe-raꞌetan u atnaga i kaꞌyagan baw kadleman? 
2CO.6.15	Unu, mapakay nga magꞌuyun si Cristo baw si Belial
2CO.6.16	Unuytu, egay piyagbelagan it papagsambaang balay it Ampuꞌang Diyus baw papagsambaang balay it pagbete-beteꞌen nga diyus? Talagang dakulay piyagbelagan ya. Ka kita ngaytu i bilang balay it Ampuꞌang Diyus nga talagang egen it egay kaskedan, ka daꞌga baꞌ kanya naga i nagꞌaat,
2CO.6.16	“Manaꞌidan aku duꞌut kanira baw mangaꞌgenan aku nga maꞌiba-iba nira nga pirmi.
2CO.6.16	Aku na i Ampuꞌang Diyus nga sirbiyan nira, baw sira, buwaten ku na nga taawan ku.”
2CO.6.17	Maat siꞌ it Ampuꞌang Diyus,
2CO.6.17	“Aypaꞌ ka paꞌalaid kamu nat karaꞌe-raꞌetan it mga taw ngayti. Pablagan mi na sira.
2CO.6.17	Talagang ayaw kamut paꞌuyu-uyut it mga pagbuwaten nirang maraꞌway kat panleteg ku. Iyan, yan i ikatanggap ku it imyu.
2CO.6.18	Mabut i aldaw nga, aku, Amaꞌ mi na, baw kamu, babay, lalaki, ipabetang ku nayan nga mga anak ku.”
2CO.6.18	Yanay inaat it Ampuꞌang Diyus nga landaw nga guna.
2CO.7.1	Ta kayti, mga pagmaꞌalen ku, it ipiyagsanggup it aten i mga itu ngaytung bagay, kaꞌilangan nga limpiyuꞌun i bilug baw nakem ta kat muꞌsang kasalaꞌan, ka pagraꞌwayen it Ampuꞌang Diyus i mga kasalaꞌan it taw. Sana, paꞌresan tami nga mangaꞌgenan nga paggalangen it may iꞌlam i Ampuꞌang Diyus seked it mataldeng na it kaꞌustuꞌang kataldeng i pangaꞌgenan tami.
2CO.7.2	Subung nat inaat ku, mga kasulsugan, sana pasagyaen mi siꞌ i nakem mi sabap it amen. Ka daꞌga baꞌ egay namuyaan mi it yanaytuy kaꞌlay nga may binwatan namen it maraꞌe-raꞌet, egay ipiyakursud namen kat kasalaꞌan, u liyuku namen? 
2CO.7.3	Ega maat pagꞌampangen ku i atkaytu nga pagbetanganan kamu it ukuman. Ka subung nat inaat ku, maꞌal namen na nga maꞌal kamu. Matay, maꞌgen, sang tamiyan talaga. 
2CO.7.4	Talagang pagsisiguruun ku nay kagayen it pamayaꞌ mi. Pagdaya-dayawun ku duꞌut beken, baw yay ikinseg it nakem ku. Yay matuud, maski dakulay magkalabayan kung kakuriꞌan, talagang subrang-subraꞌ i kasagyaan kat nakem ku.
2CO.7.5	Ka, iyan duꞌun kami it Macedonia, daꞌkami naga pagpapaꞌnaen it kakuriꞌan. Ka paꞌari-ari banta-bantaen naga, baw pirming pagregnan namen kamu nga barang mangindiꞌ kamu it pamayaꞌ mi. 
2CO.7.6	Temed maski siyu it aten nga magkakuriꞌan, ega naga talaga pagpabaya-bayaꞌan it Ampuꞌang Diyus. Kamatuudan, piyasagya ya kami ka miyabut mana si Tito ngayti nga pagregnan namen. 
2CO.7.7	Baw ega lamang pagꞌabut ngayti ni Tito i nakapasagya it amen, in daꞌga pati ipiyagbaritaꞌ yat amen nga in magꞌuꞌunu simnagya i nakem ya sabap it imyu. Ka itiyuturan ya nga magpaꞌbut kamu nga magpaꞌbut it aken. Itiyuturan ya gasiꞌ nga magkasmekan mi nga banar i mga binwat mi nga ega magayen nga tiyaldeng ku, baw in magꞌuꞌunu pagpanindegan mi aku kat mga magtibabaꞌ it aken asan. Aypaꞌ pagkabaritaꞌ ku, simnagya akung banar.
2CO.7.8	Ka maski na maat nakabgay it imyu it kasmek i surat ku ngayan nga ipiyataban ku asat imyu, kayti ega pagsinguliꞌen ku i mga isiyurat ku nga mga sugi-sugid. Sabagay sininguliꞌ ku naga i surat ku ngayan, iyan naꞌrutan ku nga nakabgay it imyu it kasmek it maski ega naꞌlay. 
2CO.7.9	Takaꞌ kayti, masagya nay nakem ku. Ega maat pagsagyaan kuy nasmek kamu, in daꞌga iyan i pagsagyaan ku nga, kasmek mi ngayan, iyan i timnaban it imyu nga sininguliꞌan baw inindiꞌan mi i mga kasalaꞌan mi. Kasmek mi ngayan, uyun kat kaꞌirgan it Ampuꞌang Diyus. Aypaꞌ maꞌunu maranggaꞌ i pamayaꞌ mi it surat ku ngayti, isan yan dakulay liyapusan ya. 
2CO.7.10	Sabap iyan kasmek nga uyun kat kaꞌirgan it Ampuꞌang Diyus, magtaban it taw it magsinguliꞌ baw magpangindiꞌ it kasalaꞌan nira, nga liꞌwan ya, karibriyan nga ega alang-alang. Temed iyan kasmek nga begay it banwa ngaytu, ipagdesen lamang it ulu aypaꞌ, liꞌwan ya, kamatayneng panriga nga egay kaskedan. 
2CO.7.11	Ka letganan mi lamang in unuy liyapusan kat kaꞌgenan mi it kasmek mi ngayan nga uyun kat kaꞌirgan it Ampuꞌang Diyus. Daꞌga nagmapaꞌres kamu nga banar nga maꞌukumanan i ega ngayan magayeng binwat asan it imyu nga siyangpit ku kat surat ku, isaꞌun makilalaan nga ega na pagbaliwalaꞌen mi in daꞌga pagraꞌwayen mi na. Talagang riyaꞌway mi i sadili mi, baw iniꞌlaman mi i barang kaꞌuyut kamu gasiꞌ it rigaen. Inawar mi nga banar nga sagyaan ku siꞌ kamu aypaꞌ siyarunga mi it magayen i mga aꞌayusun asan, baw biyetanganan mi it ukuman i iyan dapat nga ukumanan. Talagang ipiyatantu mi na nga ega nay turubagen mi kat kasalaꞌan nga binwat it taw ngayan asan. 
2CO.7.12	Aypaꞌ natanyag na in unuka talaga piyatabanan ku kamu it surat katꞌesa. Ega maat isiyurat ku sabap lamang it kanya ngayti nga nagkasalaꞌan, u iti, nabwatan ya it kasalaꞌan, in daꞌga isaꞌun matantuwan mi kat panleteg it Ampuꞌang Diyus nga dakulaꞌ naga i paggalang baw pagdemdem mi it amen. 
2CO.7.13	Aypaꞌ ka ituy minggay it amen it dakulaꞌ nga kasagyaan.
2CO.7.13	Baw subraꞌ nga dimnakulaꞌ i kasagyaan namen sabap it kasagyaan ni Tito, ka iyan asan kanyat imyu, talagang piyasagya mi i nakem ya. 
2CO.7.14	Iyan ega paꞌ nakagaring sini si Tito, talagang pagdaya-dayawun ku kamu duꞌut kanya. Ta kayti, ega naga saꞌan desang magkaꞌeyaꞌan aku it mga inaat ku ngayan ka tiyuman mi na i muꞌsa. Aypaꞌ in magꞌuꞌunu purus matuud i muꞌsa nga pagsugiden namen it imyu, natanyag na nga matuud gasiꞌ i ipagtuturan ku ngaytit ki Tito nga pagdayaw kut imyu. 
2CO.7.15	Kayti, subraꞌ na nga pagmaꞌalen kamu ni Tito, ka magkademdeman ya nga piyagnegan mit magayen baw siyunud mit may dakulang iꞌlam i muꞌsa nga ipiyagsasar yat imyu. 
2CO.7.16	Aypaꞌ masagyang-masagya aku na ka nasiguru ku na nga iyan nay magdadaꞌeg kat nakem mi, kubwat it tamaꞌ nga pagbuwaten.
2CO.8.1	Kayti, mga sulsug ku kat pamayaꞌ, ireg ku na nga ibaritaꞌ it imyu i kagayen it binwat it mga gurupu it mga magpamayaꞌ nga duꞌun it Macedonia, kat keseg it ildaw it Ampuꞌang Diyus it kanira. 
2CO.8.2	Ka maski pagsukdanan nga banar i pamayaꞌ nira it ega lulugud-lugudun nga kakuriꞌan, temed palan, subrang kadakulaꞌ it kasagyaan nira, baw subraꞌ na nga kakuriꞌ nira, yay timnaban it kanira kat ega basta-bastang kaꞌatag duꞌut beken. 
2CO.8.3	Talagang ipagpamatuud ku ngaytu nga ega lamang ipiyagbegay nira i kumpur magkakayaan nira, in daꞌga piyasubraꞌan nira paꞌ. Baw egaytu riyeges sira, talagang sadili niraytu nga ireg. 
2CO.8.4	Kamatuudan, maseked-seked nga inupakat nira kami nga begayan sirat rugar nga makatabang it mga sulsug nira kat pamayaꞌ nga kat kagipitan.
2CO.8.5	Baw subraꞌ paꞌ kat pagꞌiꞌinawaren namen i binwat nira, ka ega lamang nagbegay it atkayang kadakulat pirak in daꞌga, uyun kat kaꞌirgan it Ampuꞌang Diyus, matuud na nga ipiyasiguru nira daꞌan i sadili nira, uꞌnay duꞌun it Ampuꞌan, bawnga situt amen gasiꞌ.
2CO.8.6	Ta, it atkayti i binwat it taga Macedonia ngayti, inupakat namen na si Tito nga paꞌuliꞌ kanya asat imyu, nga tumabang it imyu isaꞌun makapatabus mi na i kubgay mi it ildaw. Ka daꞌga baꞌ kanya naga i timnabang it imyu katꞌesa nga papuꞌun it riminut it tabang nga maat ibgay mi? 
2CO.8.7	Talagang pagdaya-dayawun kamu na nga mga taw. Pagdaya-dayawun kamu na kat pamayaꞌ mi, kat kasepsep baw kat paꞌyag mi it ampang it Ampuꞌang Diyus, kat paꞌres, baw iyan nga pagmaꞌal mi it amen. Sana paꞌresan mi naga nga pagdaya-dayawun kamu gasiꞌ kat pagbegay ngaytut kaꞌildawan. 
2CO.8.8	Ega maat pagꞌurdinan ku kamu. Ipagsugid ku lamang it imyu in magꞌuꞌunu-unu i panabang it beken nga mga sulsug mi kat pamayaꞌ isaꞌun, in buwaten mi gasit imyu, sikayan masiguru in sang unu na talaga i kamatuudan it imyu nga kararas. 
2CO.8.9	Ka daꞌga baꞌ magkaꞌrutan mi na in sang unu talaga i kadakulaꞌ it kaꞌildaw it Ampuꞌan tami nga si Jesu-Cristo, nga maski ega babasta-bastaen i kabantugan baw kataꞌasan ya duꞌut langit, nagpabalyu nga subuk timawaꞌ nga miskin isaꞌun, kat pagkamiskin ya ngayti, magmanggaden kamu it kagayenan nga duꞌun it langit.
2CO.8.10	Ta kayti, itu i maꞌaat ku nga, kat aken lamang, kat ikagayen mi nga buwaten. Tabusun mi na i napapuꞌnan mi na ngayan katꞌesang taꞌun. Ka kamu talagay uꞌna-uꞌna nga ega lamang nagpapuꞌun in daꞌga uꞌna-uꞌna gasiꞌ nga minireg it atkaytung pagbuwaten. 
2CO.8.11	Aypaꞌ, yay magayen, tabusun mi na. Iyan paꞌres mi it pagpapuꞌun mi, sana manupusan. Temed iyan ibgay mi, simpri uyun kat in unuy kaya mi nga kabgay. 
2CO.8.12	Sabap, basta magbegay ta it masagyang-masagyay nakem it kumpur kaya ta nga ibgay, pagsagyaan na it Ampuꞌang Diyus. Ega maat pagtulusun ya paꞌ nga megay it ega na kaya ta.
2CO.8.13	Egaytu maat ireg ku nga mayaꞌnganan i beken baw mabeꞌgatan kamu nay imyu. 
2CO.8.14	Temed ireg ku nga sugiden, it may bastanti mi kayti, magayen talaga, tabangen mi i mga may kakurangan. Ka in beteꞌ kamu siꞌ i may kakurangan, baw sira siꞌ i bastanti, simpri sira siꞌ yan i tumabang it imyu. Ta daꞌga, in atkayan, surubung kamu nga muꞌsa nga ega pagkurangen? 
2CO.8.15	Subung tut inaat ngayan duꞌun it isiyurat nga ampang it Ampuꞌang Diyus nga magꞌaat,
2CO.8.15	“Iyan minsiꞌ it dakulaꞌ, ega naga simnubraꞌ, baw iyan minsiꞌ it dekeyeꞌ, ega naga gasiꞌ kimnurang.”
2CO.8.16	Talagang magpasalamat aku duꞌun it Ampuꞌang Diyus sabap binggayan ya si Tito it kutabang nga banar it imyu, subung naga it aken nga kutabang. 
2CO.8.17	Ka ega lamang desang siyanggupan yat masagya i pakiꞌupakat kut kanya in daꞌga eꞌres talaga i kupaꞌasan yat imyu, beken it kaꞌirgan ya naga gasiꞌ nga paꞌasan. 
2CO.8.18	Ipiyabayaꞌ ku gasiꞌ it kanya i esang sulsug kat pamayaꞌ nga kilalang-kilala it muꞌsang mga magpamayaꞌ sabap it panindeg ya it Magayen nga Baritaꞌ. 
2CO.8.19	Ega lamang iyanꞌen, piniliꞌ kanya it mga gurupu it magpamayaꞌ nga, kanya, kaꞌibaan namen kat buwaten namen ngaytu nga magpanduꞌlung it tabang duꞌut mga kat kagipitan. Pagsirbi namen ngaytung ituꞌun, kat ikabantug it Ampuꞌan baw magpakilala nga kutabang kami nga kutabang it mga makukuriꞌ. 
2CO.8.20	Talagang pagꞌinturun namen nga banar nga egay mapatikdan it maski siyu nga masalaꞌan nira it pamaalaꞌ namen it yaytung kadakulat bagay, ipiyamagbegay ngaytu. 
2CO.8.21	Pagpaꞌresan namen talaga nga mabwat namen tu it maꞌayus, nga ega lamang desang kat panleteg it Ampuꞌan, in daꞌga pati kat mga taw gasiꞌ.
2CO.8.22	May ipiyabayaꞌ namen gasiꞌ nga esa pang sulsug kat pamayaꞌ. Namuyaan namen nga, kanya ngaytu, mapaꞌres kat buwaten it Ampuꞌan. Ta kayti, subraꞌ kanya nga magꞌireg paꞌasan it imyu it nasiguru ya nang banar nga kutabang kamu. 
2CO.8.23	Ki Tito ngaytu, kanya i kaꞌiba-iba ku baw katabang kat buwaten ku ngaytu nga magsirbi it imyu. Ta, pasar gasiꞌ it mga sulsug tami ngaytu nga mga kaꞌibaan ya, piniliꞌ tu sira it mga gurupu it magpamayaꞌ sini nga bilang ganti nira, baw kat ikabantug ni Cristo i pangaꞌgenan nira. 
2CO.8.24	Aypaꞌ ipatantu mit kanira i matuud nga kararas mi, isaꞌun mamuyaan it muꞌsang mga magpamayaꞌ nga daꞌkami nagkamaliꞌ it pagdaya-dayawun namen ngaytu kamu.
2CO.9.1	Ta, in pasar it tabang ngaytu nga itabang it mga sulsug tami kat pamayaꞌ, ega na kaꞌilangan nga isurat ku paꞌ nga sulagen ku kamu. 
2CO.9.2	Sabap magkaꞌrutan ku na nga siguradu nga kutabang kamu. Talagang pagdaya-dayawun ku kamu sini it Macedonia. Pagꞌaaten ku nga, kamu nga taga Acaya
2CO.9.3	Aypaꞌ ka piyauꞌna ku na asan i mga sulsug tami ngaytu isaꞌun daꞌku maꞌeyaꞌan it pagdaya-dayawun ku ngaytu kamu, baw isaꞌun maꞌitsu na nga lagi i mga itabang mi, nga subung nat inaat ku. 
2CO.9.4	Ka barang desa aku nga maꞌeyaꞌan, ega na aaten ku nga pati kamu, in beteꞌ may mga taga Macedonia ngayni nga mayaꞌ it aken baw mamuyaan nira nga ega paꞌ itsu kamu. 
2CO.9.5	Aypaꞌ ka inupakat ku i mga sulsug tami ngaytu nga muꞌna na sira asan, isaꞌun maꞌitsu mi nga lagi i tabang ngayan nga isiyanggup mi. Ta daꞌga, in atkayan, limiꞌwan nga masasagya kamu i magbegay, ega desang magkaregesan i nakem ka maꞌimet?
2CO.9.6	Kabilangan it pagbegay it tabang, subuk ipagtugdaꞌ, nga in dekeyeꞌ, simpri dekeyeꞌ naga i mapatbasan. Takaꞌ in dakulaꞌ simpri, mapatbasan, dakulaꞌ naga. 
2CO.9.7	Iyan i magayen, in magbegay tat tabang, megay i kada esa it kat sadili ya nga napikir, mayaꞌngan i nakem, baw ega desang magkaregesan lamang. Sabap iyan talagay kaꞌirgan it Ampuꞌang Diyus, begay-matag. 
2CO.9.8	Ka talagang magkabwat it Ampuꞌang Diyus nga pabastantiyan kamu nga pirmi it muꞌsang bagay, nga ega lamang tamaꞌ nga pirmi kat muꞌsang pagkaꞌilanganen mi, in daꞌga bastanti kamu gasiꞌ it magamit mi it muꞌsang pagbuwaten nga magayen. 
2CO.9.9	Ka subung nat inaat ngayan it isiyurat nga ampang it Ampuꞌang Diyus ngayang magꞌaat,
2CO.9.9	“Masagya kanya nga magbegay it tabang ya duꞌun it mga makukuriꞌ.
2CO.9.9	Talagang seked it kaꞌnu-kaꞌnu ega malipatan i magayen ngaytu nga pagbuwaten ya.”
2CO.9.10	Ka in magꞌuꞌunu magbegay i Ampuꞌang Diyus it biꞌni nga ipagluwak, baw pagpaksegen ya isaꞌun magbaraꞌ nga magkakaꞌen, atkayan naga pabastantiyan ya kita it ipagkabgay ta duꞌut beken nga may kaꞌilangan. Baw subung it paksegen it Ampuꞌang Diyus i subuk ipagluwak ta ngaytu nga ipagtabang it beken, isaꞌun dakulay paglapusan it kaꞌildaw ta ngaytu it masigkataw ta. 
2CO.9.11	Aypaꞌ pagsisiguruun ku nga, sabap it tabang ngaytu nga ibgay mi, pabastantiyan kamuy imyu it Ampuꞌang Diyus it muꞌsa nga mga bagay, isaꞌun subraꞌ nga dakel i matabangan mi. Baw limiꞌwan gasiꞌ nga dakel i pasalamat duꞌun it Ampuꞌang Diyus sabap it tabang mi nga tabanen namen duꞌut kanira. 
2CO.9.12	Ka itu, tabang mi ngaytu it mga sulsug tami kat pamayaꞌ, ega lamang tu desang makatabang it kanira kat mga kakurangan nira, in daꞌga magbaraꞌ tu gasiꞌ nga dakulang ikabantug it Ampuꞌang Diyus. 
2CO.9.13	Ka itu, mayaꞌngan ngaytung mayaꞌngan kat nakem mi nga begay mi it tabang, magpamatuud tu nga kamatuudan i pamayaꞌ mi. Aypaꞌ ka, mga tumanggap it tabang mi ngaytu, bantugun niray Ampuꞌang Diyus sabap it magayen ngaytung pagsunud mi it Magayeng Baritaꞌ pasar it ki Cristo, baw sabap it magayen nga pakiꞌiba-iba mi it kanira baw muꞌsang kasulsugan mi kat pamayaꞌ. 
2CO.9.14	Baw beken paꞌ, ipagpanalangin nira kamu it maꞌal nga maꞌal nira na kamu sabap it subraꞌ nga kaꞌildaw mi, nga ipiyagꞌildaw nagat imyu it Ampuꞌang Diyus. 
2CO.9.15	Temed may ipiyagꞌildaw yat aten nga talagang subraꞌ it muꞌsa.
2CO.10.1	Ta kayti, may ipagpakiꞌupakat kut imyu, aku nga si Pablo nga pagꞌaaten it beken nga in duꞌun gat alaid maꞌiseg i nakem ya mampang it mga mabeꞌgat nga sugi-sugid, temed in nagꞌada-adapen, ega na magkaꞌurum mampang it atkayan. Sana magpatibayaꞌ tami nga pirmi it ki Cristo, nga mapiyalulus baw nakman. 
2CO.10.2	Aypaꞌ, asi-asi paꞌ beteꞌ it imyu, ega sana regesen mi aku nga maꞌampangan ku kamut mabeꞌgat in paꞌasan aku. Ka iyan beken asan, magpaliꞌwan it magpangaꞌgenan kami uyun duꞌun it singkadan nga karaꞌe-raꞌetan situt banwa. 
2CO.10.3	Sabagay taw kami naga situt banwa ngaytu, takaꞌ kat paglaban namen it mga kalaban it buwaten it Ampuꞌang Diyus situt banwa, ega pasarigan namen i sadili nga kakayaan, nga kakayaan it taw lamang. 
2CO.10.4	Ka iyan ipaglaban namen ngaytu, ega subuk mga ipaglaban it taw situt banwa, in daꞌga may guna it Ampuꞌang Diyus nga subuk magkapatibag it maski unu nga kutaꞌ kat linibut it mga kalaban ya. Kat keseg it guna ya ngaytu magkaꞌindaꞌeg namen i mga kamaliꞌ nga runding it pikiran it taw, 
2CO.10.5	baw muꞌsa nga pataꞌas-taꞌas nira nga kuntraꞌ it Ampuꞌang Diyus. Baw muꞌsa nga pikir it taw nga ipagpadaꞌeg nirat Ampuꞌang Diyus, magkapasakep namen isaꞌun sumunud sira it ki Cristo. 
2CO.10.6	Ta, begayan ta daꞌan kamu it rugar isaꞌun matantuwan namen nga sininguliꞌan mi nang matuud baw inindiꞌan mi na i kasalaꞌan mi, temed nakasiguru aku na gasiꞌ nga manriga it muꞌsa ngayan nga magpakikuntraꞌ paꞌ.
2CO.10.7	Yay salaꞌ it imyu, iyan lamang i sisigmata mi nga pirmi, iyan nga kat liꞌwan nga kabetangan it taw. Yay matuud, in pagsisiguruun it maski siyu nga si Cristo i nagrumra it kanya, magayen pikiren yaytut magayen isaꞌun matantuwan ya nga, kami ngaytu, atkayan naga nga si Cristo talaga i nagrumra it amen nga mga manigsirbi ya. 
2CO.10.8	Ka in beteꞌ subraꞌ pang ipabantug-bantug ku i pudir namen, ega maat desang maꞌeyaꞌan aku. Ka pudir namen ngaytu, ibinggay it amen it Ampuꞌang Diyus, baw kat ikapapaꞌgen it imyu, ega maat kat ikaranggaꞌ mi. 
2CO.10.9	Sana egaytu pikiren mi nga paiꞌlam lamang i mga surat ku asat imyu. 
2CO.10.10	Sabap maat nayat beken, “In ipagsurat ya ga, mabeꞌgat talaga i mga sugi-sugid ya, nga kaꞌaat ka in siyu nga may pudir. Temed in kat adapan, magꞌiꞌlam yan mampang it mabeꞌgat. Mga ampang lamang nga egay kakapulusan i ampangen ya.” 
2CO.10.11	Kaꞌilangan nga maꞌrutan it mga taw ngayan nga magpikir it atkayan, nga in unuy isiyurat ku kayti nga alaid akut imyu, yanagay buwaten ku in nagꞌadap-adapen tami na.
2CO.10.12	Ega mapakay nga ipaꞌuyut u ipasbung namen i sadili namen it beken nga mamagpataꞌas-taꞌas, ka daꞌga baꞌ, sira ngaytu, egay kasbung? Temed ega yan matuud. Kaꞌengel-engelan nira, sang sira-siraan naga i magpasbu-pasbungun it sadili nira nga pasepsep. 
2CO.10.13	Temed kami ngaytu, in patuꞌgud kami, ega pasaꞌli it kakayaan nga ibinggay it Ampuꞌang Diyus it amen, u buwaten nga ipiyakarguꞌ yat amen. Baw uyut na it buwaten ngaytu nga ipiyagꞌareg yat amen i pangadal namen asat imyu. 
2CO.10.14	Aypaꞌ in pagtulduꞌan namen kamu, ega maat pagpasaꞌliyan namen i buwaten nga ipiyakarguꞌ it Ampuꞌang Diyus it amen, adimaat ega uyut kamu it ipiyakarguꞌ ngaytu nga buwaten. Ka yay matuud, kat pagsarunga namen it ipiyakarguꞌ ya ngaytit amen, kami ngaytu i uꞌna-uꞌnang nagpaꞌasan it imyu nga taban namen i Magayen nga Baritaꞌ pasar it ki Cristo. 
2CO.10.15	Ega gasiꞌ maat pagꞌambuꞌun namen i magayeng liyapusan it piyaꞌresan it beken, nga magpaliꞌwan it kami naga i garing kayan. Temed pagꞌiꞌinawaren namen nga in magmapaꞌgen na i pamayaꞌ mi, bawnga kat tabang mi, subraꞌ kami nga kapangadal duꞌut beken nga mga rugar nga uyut naga it buwaten nga ipiyakarguꞌ it Ampuꞌang Diyus it amen. 
2CO.10.16	Magayen talaga in kapangadal i Magayen ngaytung Baritaꞌ kat mga rugar nga duꞌun it langbus mi. Temed talagang ega mangambuꞌ kami nga ipabantug-bantug i piyaꞌresan it beken. 
2CO.10.17	Ka subung nat inaat ngayan duꞌun it isiyurat nga ampang it Ampuꞌang Diyus,
2CO.10.17	“In siyu nga pabantug-bantug, magayen Ampuꞌang Diyus i ipabantug-bantug ya.”
2CO.10.18	Ka ega iyan magbantug it sadili ya i kilalaen nga magayen i adat, in daꞌga iyan pagbantugun it Ampuꞌang Diyus.
2CO.11.1	Sana dakulaꞌ nagay pasinsiya mi it aken in sigi nga pakisugi-sugid kut imyu nga subung aku nat engel-engel. Pataꞌnan mi lamang i isugid ku ngaytu. 
2CO.11.2	Ipagsugid kuytu kat kadakulat imun ku, nga subung nat imun it Ampuꞌang Diyus. Ka pagꞌimunan kuy mga magpangadal asan nga magpaneꞌag-teꞌag it pamayaꞌ mi. Ka kamu, kaꞌalimbawaan mi, esang umbay paꞌ nga babay nga ipiyakiꞌupakat ku it esang lalaki, nga lalaki ngayti, si Cristo. Ta it atkayan, simpri ega ireg ku nga subuk salyaen kamu it beken. 
2CO.11.3	Magregen aku talaga nga in magꞌuꞌunu inakalan si Eva it dukul nga piyanakman ni Satanas
2CO.11.4	Sabap pagtanggapen mi i pangadal it maski siyu nga magꞌabut, maski belag kat ipiyangadal namen i pangadal nira sabap it ki Jesus. Pagpakimatuudun mi maski belag kat Espiritu Santo i ipagpangadal nira nga Espiritu, baw maski paggantiyan nira i Magayeng Baritaꞌ nga ipiyangadal namen it imyu. 
2CO.11.5	Ipagpaliꞌwan it mga magpaꞌapu-apustul asan nga siray mga apustul nga banar nga ega nay kasubraꞌ. Temed maat it pabantug-bantug nat sadili, subung it daꞌku naga tuduꞌ it sang unu kat mga taw ngayan. 
2CO.11.6	Sabagay maꞌaat aku nga daꞌku makaꞌrut mampang, temed talagang magkasepsepan kung banar i ipagpangadal ku. Daꞌga baꞌ ipiyatantu kuytut imyu it ega lamang kaꞌsa?
2CO.11.7	Ta, paribasay daꞌku naga nagpatangdan pagpangadal ku ngayan asan it imyu it Magayen ngaytung Baritaꞌ, barang ipagpaliꞌwan it beken nga binwat kuy atkayan sabap egay kapulusan it ipagpangadal ku. Temed ega. Nagpatimawaꞌ aku isaꞌun makabetang kamu it mataꞌas ka mga taawan nat Ampuꞌang Diyus. Ta, unu, maꞌaat nga kasalaꞌan kuytu? 
2CO.11.8	Iyan magpangadal aku ngayan asat imyu pagtabangen aku it beken nga mga gurupu it mga magpamayaꞌ kat mga kakurangan ku. Subung bat magkaꞌagawan ku na sira kat panabang ku lamang it imyu. 
2CO.11.9	Ta basaꞌan in pagkurangen aku asan, ega nagay nasasaw ku nga maski siyu, ka tiyabang aku it mga miyabut nga sulsug kat pamayaꞌ nga taga Macedonia. Talagang seked kayti pagꞌinturun ku nga banar nga ega mabwat aku nga kasasawan mi kat in unu nga mga bagay. Sana mapasigi kuy atkaytu naga nga buwat. 
2CO.11.10	Paribasay manigsirbi aku ni Cristo baw purus kamatuudan i kanya, matuud i pagꞌaaten ku ngaytu. Eeꞌ baꞌ, talagang ega maꞌawaꞌ situt aken i ipagpatuꞌgud ku ngaytu nga, kat pangadal ku kat muꞌsang mga rugar kat sakep it Acaya, ega magpatangdan aku. 
2CO.11.11	Ega maat pagbuwaten kuy atkaytu sabap egay raras kut imyu. Talagang magkaꞌrutan tu it Ampuꞌang Diyus nga pagrarasan ku kamu nga banar. 
2CO.11.12	Temed ipasigi kuytuy daꞌku ngaytu magpatangdan isaꞌun matantuwan mi nga ega matuud i ipagpatuꞌgud it beken asan nga, kanirang pagsirbi kunuꞌ, ega nagay piyagbelagan it amen. Sabap kat kanirang pagsirbi, ega matuduꞌ i patangdan.
2CO.11.13	Mga taw ngayan, kat mga pagꞌaaten baw pagbuwaten nira, ipagpaliꞌwan nira nga mga matuud sira nga apustul ni Cristo. Temed egay kamatuudan ya kayan. Mamagpaꞌapu-apustul lamang yan. 
2CO.11.14	Egaytu dapat nga maliluꞌan i panluku nira ngaytu, sabap magpasbung sira naga it pagbayaꞌen nira nga si Satanas. Ka si Satanas ngaytu, maski gimpuꞌun kanya it karaꞌe-raꞌetan, paglukuun yay mga taw isaꞌun ipabetang nira kanya nga esang anghil nga garing duꞌun it kaꞌyagan nga duꞌun it Ampuꞌang Diyus. 
2CO.11.15	Aypaꞌ ega maliluꞌan mi i pagꞌaaten it mga magpaꞌapu-apustul asan nga maat, mga manigsirbi sira it Ampuꞌang Diyus nga magtaban it mga taw duꞌut kataldengan, arit mga manigsirbi sira ni Satanas. Iyan talagay baraꞌan nira, rigaen it Ampuꞌang Diyus uyun duꞌun it karaꞌe-raꞌetan ngaytu nga pamagbuwaten nira.
2CO.11.16	Saꞌupun ku siꞌ i inaat ku, ega sana pikiren mi nga engel-engel aku sabap it pabantug-bantug ku it sadili ku. Temed maski atkayan beteꞌ i tandes mi, tanggapen baw pikiren mi i pagꞌaaten ku ngaytu subung it buwat mi duꞌut mga beken ngayti nga pagpagnegan mi. 
2CO.11.17	Itu, paꞌaaten ku ngaytu nga pabantug-bantug, egaytu garing duꞌun it Ampuꞌan, in daꞌga bilang landi-landi tu it esa nga engel-engel. 
2CO.11.18	Temed eget naytu it pangadal kut imyu. Paribasay dakel i magpabantug-bantug sabap it kabetangan nira situt banwa, pabantug-bantug aku nagay aken isaꞌun pagnegan mi i pangadal ku. 
2CO.11.19	Siguru pataꞌnan mi naga i kaꞌengel-engel ku ngaytu nga landi-landi sabap, masagya kamu nga pagpataꞌnan i buwat it mga engel-engel asan, lamang ipagpaliꞌwan mi nga masesepsep kamu na nga mga taw! 
2CO.11.20	Ka ungaytu, pagtanggapen mi sirat masagya maski pagꞌuripnen kamu, pagꞌubsan kamut kusas, paglukuun kamu, pagregesen nga pasakep it paꞌaaten nira nga pudir nira, baw maski pagtampalingen kamu na. 
2CO.11.21	Temed aku, magꞌeyaꞌ akung banar ka ega atkayan i binwat kut imyu pagpaꞌasan ku! Sayang ka nakman aku lamang, ega maꞌiseg nga subuk kanira!
2CO.11.21	Takaꞌ, in unuy ipagkapalandi-landi nira, ipagkapalandi-landi ku nagay aken. (Talagang sugi-sugid ku ngaytu, subung naytu it sugi-sugid it esang engel-engel.) 
2CO.11.22	Ka unu sira, mga Hebreo? Hebreo aku nagay aken. Unu baꞌ, mga duguꞌ sira ni Israel? Yanagay aken nga duguꞌ. Ta unu, mga tungtung-inapuꞌ sira ni Abraham? Ta, aku, tungtung-inapuꞌ ya naga. 
2CO.11.23	Ta mga unu sira, mga manigsirbi ni Cristo? (Sugi-sugid ku ngaytu, sugi-sugid naytu it esa nga magpulpug.) Temed subraꞌ aku nga magayen nga manigsirbi ni Cristo, subraꞌ paꞌ it kanira. Subraꞌ talagay aken nga paꞌres, ka in pira nang bisis aku mapirisu, rinipdasan it ega lamang kaꞌsa, baw talagang pirmi na nga magpangibit-kibit mana kat kamataynen. 
2CO.11.24	Limang bisis aku na timnanggap it tagtulung puluꞌ may siyam nga mga ripdas kat alima it mga Judio. 
2CO.11.25	Tulung bisis ku na nga liyabay i panriga nga biyalbag, baw kaꞌsa i panriga nga pagbuntalan it batu. Tulung bisis ku na gasiꞌ malabayan nga nasalsag i barkuꞌ nga pagsasakayan ku, baw kaꞌsa nagꞌapun-naglinag i lutaw-lutaw ku duꞌut tengat laud. 
2CO.11.26	Kat pirmi ngaytu nga panaw-panaw ku talagang ega esa-esang kagagated i magkaparagan ku, kat mga danum, mga manigpanrangpas, kat mga kaduguꞌ ku nga Judio, baw kat mga ega Judio. Mga kagagated kat siyudad, kat rugar nga kapupuyangtan, kat dagat, baw kat pamuwat-buwat it mga maat sulsug kat pamayaꞌ, arit ega. 
2CO.11.27	Talagang nalabayan ku gasiꞌ i subraꞌ nga kakuriꞌ baw kalpuꞌ, pirmi nga pagꞌelken, ereꞌeret nga paggetmanan baw kuꞌinum, baw subraꞌ nga maramig ka egay tantung masagmen. 
2CO.11.28	Ta, dungag paꞌ it muꞌsa ngaytu, talagang pagregnan ku it delem-aldaw i kabetangan it mga magpamayaꞌ kat paꞌari-aring banwa. 
2CO.11.29	In beteꞌ may maglubay nga pamayaꞌ, subraꞌ nga masakit kat seled ku. Baw in may nakapakursud kat kasalaꞌan, talagang magkaꞌabat i kaꞌiꞌisgan ku.
2CO.11.30	Temed in kaꞌilangan ku nga pabantug-bantug, iyan talagay ipabantug-bantug ku, mga bagay nga magpatantu nga, in aken nga sadili, egay kaya ku. 
2CO.11.31	Talagang, daꞌkuytu magꞌambut. Magkaꞌrutan tu it Ampuꞌang Diyus, kanya nga Ampuꞌan baw Amaꞌ it Ampuꞌan tami nga si Jesu-Cristo. Sana bantugun kanya it egay katupusan. 
2CO.11.32	Ituy esang magpatantu it kurang i aken nga kakayaan, ka iyan kaꞌsa nga duꞌun akut Damasco, binwat it gubirnadur nga ipiyatindeg it adiꞌ nga si Aretas, piyatandaꞌan yat sundaluꞌ i puwirtaꞌan it siyudad ka ipagpadakep ya aku. 
2CO.11.33	Temed iringgud akut mga kaꞌibaan ku duꞌun it supakan bawnga ipiyalapas duꞌun it lalawagan it balay nga pagꞌiꞌistaran ku, ka itiyuꞌnay aku duꞌun it sang balit kutaꞌ. Iyan i ikiyapalagyu ku.
2CO.12.1	Itu paꞌ i isugid ku. Maski egay kapulusan it adat ngaytu nga pabantug-bantug, subuk dapat ku paꞌ nga ituturan it imyu i pasar it mga subuk tiyagaynep lamang magsusulag, baw mga bagay nga ipiyalteg it Ampuꞌan. 
2CO.12.2	May sang puluꞌ baw epat na kayting taꞌun, may kilala ku nga esang magpamayaꞌ it ki Cristo nga tiyaban duꞌun it langit
2CO.12.3	Kilala ku ngaytung taw, talagang tiyaban kanya duꞌun it rugar nga egay kasubraꞌ nga kagayenan. Takaꞌ, subung nat inaat ku, ega lamang tu masiguru ku in kiyarurwa ya lamang u bilug ya i tiyaban ngayti. Ampuꞌang Diyus lamang tu i magkaꞌrut. 
2CO.12.4	Nakagneg kanya duꞌun it mga bagay nga ega kaya nga ituturan in ampang lamang situt denaꞌ. Baw maski beteꞌ mapakay, ega ipagpalugut it Ampuꞌang Diyus nga getaꞌen it maski siyu. 
2CO.12.5	Taw nga nakalabay it atkaytu, talagang ipabantug-bantug ku. Temed ega ipabantug-bantug ku i sadili kung kakayaan, in daꞌga iyan mga bagay nga magpatantu it, aku, egay kaya nga sadili. 
2CO.12.6	Takaꞌ in bete-beteꞌ ireg ku nga pabantug-bantug, ega naga limiꞌwan nga engel-engel aku, sabap matuud nagay ipagsugid ku. Temed ega. Pagpaaren ku i sadili ku, sabap ega ireg ku nga subrang mataꞌas i pabetang it katataawan it aken. Ireg ku nga, in magayen i pabetang nirat aken, sabap lamang it magagayeng buwat ku nga naltegan nira u magayeng pangadal ku nga nagnegan nira.
2CO.12.7	Temed, it isaꞌun ega magbaraꞌ aku nga taw nga mapiyalandi-landi sabap it mga kalililuꞌan ngaytung bagay nga ipiyalteg it Ampuꞌang Diyus it aken, baw isaꞌun maꞌindaꞌeg i mga singkadan ku nga kaꞌiꞌirgan nga maraꞌe-raꞌet, ipiyalugut it Ampuꞌang Diyus nga pakuriꞌan aku it esang taraꞌgen ni Satanas, nga kabilangan ya naꞌli nga dugi kat bilug ku, nga subung nat diꞌki-diꞌkit pagpasakitan ya aku. 
2CO.12.8	Tulung bisis ku naytu ipiyanalangin duꞌun it Ampuꞌan nga awaꞌen ya. 
2CO.12.9	Temed maat i tubag ya, “Maski ega awaꞌen ku, temed masiguru mu nga ildawan ku ikaw it tabang ku nga makaꞌustuꞌ nga pirmi kat muꞌsa nga pagkaꞌilanganen mu. Ka in naꞌubsan nat sadiling keseg i esang taw sabap it kakuriꞌan ya, subrang magkatanyag i tabang ku nga ipagpakseg kut kanya.” Aypaꞌ pagsagyaan ku ga i mga kalubayan ku sabap, kada may kalubayan ku pagpaksegen akung pirmi it guna ni Cristo. 
2CO.12.10	Eeꞌ baꞌ, pagsagyaan ku ga in malubay aku, tibabaꞌen, igpitan, pakuriꞌan, u ereꞌeret nga pagꞌapisen aku sabap it pagsirbi ku it ki Cristo. Ka in kaꞌnu malubay aku u ega nay kaya ku nga sadili, sakaliꞌ siꞌ nga kumulaꞌsi aku sabap it keseg baw kakayaan nga ipagꞌildaw ni Cristo it aken.
2CO.12.11	Maꞌaat na nga miyengel-engel aku na kat palandi-landi ku ngaytu, temed subuk kamu naga i nagsigir it aken nga muwat aku it atkayan. Sana kamu i magpanindeg it aken, iyan pagtibabaꞌen aku it beken asan nga magpaliꞌwan nga sira kunuꞌ i mga apustul nga banar nga ega nay kasubraꞌ. Ka ega naga maꞌaat nga tuduꞌ aku kat mga taw ngayan, maski egay sadili ku nga kakayaan nga masarigan. 
2CO.12.12	Talagang ipagpamatuud ku nga, iyan asan aku ngayat imyu, natantuwan mi nga, aku, apustul nga matuud sabap it mga tandaꞌanan baw mga kalililuꞌang bagay nga ipagpabwat it Ampuꞌang Diyus it aken. Ipiyasigi ku it muwat i muꞌsa ngaytu nga pagsagkaꞌen ku it magayen i nakem i mga kakuriꞌan nga magꞌabut it aken. 
2CO.12.13	Unuy kasalaꞌan kut imyu? Daꞌga baꞌ egay piyagbelagan it tabang kut imyu baw tabang kut mga beken nga gurupu it magpamayaꞌ? Iti na lamang, daꞌku ngayti miyangut it maski unu asat imyu. In beteꞌ ipagpabetang mi nga kasalaꞌan ku i daꞌku ngayti miyangut, ipasinsiya mi nagat aken.
2CO.12.14	Ta kayti, in beteꞌ katabus aku, pangatlu naytu nga paꞌasan kut imyu. Baw, subung nagat tagnaꞌ, ega sasawun ku kamu it mga kaꞌilangan ku. Ka ega kusas mi i kaꞌilangan ku, in daꞌga mismu kamu talaga. Ireg ku nga papaꞌgenen kamu kat ega basta-bastang pamayaꞌ. Ka kabilangan mi, mga anak ku kat pamayaꞌ. Ta daꞌga baꞌ ega mangaꞌwaꞌ i magpaꞌres it ipagtaraꞌna it mga giyaringan, in daꞌga mga giyaringan i magpaꞌres it anak nira? 
2CO.12.15	Ka aku ngaytu, subrang ikasagya ku i gamiten ku i muꞌsang-muꞌsa ku baw ibgay kuy pati bilug ku kat ipagmapaꞌgen it pamayaꞌ mi. Ta unu yan, sang dekeyeꞌ lamang baꞌ nga pagmaꞌal mit aken i itumbas mi it kadakulaꞌ ngayan it pagmaꞌal ku it imyu?
2CO.12.16	Temed barang pagꞌaaten it beken asan nga maski daꞌku surubuꞌun it maski siyu it imyu takaꞌ, paribasay taw aku kunuꞌ nga mapiyandaya-dayaꞌ, liyuku ku lamang kamu. 
2CO.12.17	Temed magꞌuꞌunu yan? Iyan, mga taw ngayan nga piyapaꞌasan ku it imyu, unu, pagpikiren mi nga tiyaꞌeg ku sira nga manluku it imyu? 
2CO.12.18	Inupakat ku talaga si Tito nga paꞌasat imyu baw piyaꞌibaan ku kanya it esang sulsug tami kat pamayaꞌ. Ta unu, nanluku na si Tito asan it imyu? Talagang ega, ka daꞌga baꞌ namuyaan mi nga nakman kanya nga banar? Baw daꞌga baꞌ namuyaan mi nga nagsubung kami nga duwa kat adat baw pangaꞌgenan?
2CO.12.19	Kat mga ampang ku ngaytu, egaytu maat pagpaꞌresan ku nga pagpanindegan ku i sadili ku asat imyu. Simpri ega kamu i mga manigꞌukuman it aken. Ka maglalagpit akut ki Cristo baw duꞌut Ampuꞌang Diyus lamang i kaꞌilangan ku nga panindegan i sadili ku. Ipagpamatuud ku, mga pagmaꞌalen ku, nga muꞌsa nga pagbuwaten ku, kat ipagmapaꞌgen it pamayaꞌ mi. 
2CO.12.20	Abaa, magregen aku baꞌ nga pagpaꞌasan ku siꞌ it imyu, may mamuyaan ku nga ega masagyaan ku asan. Ta, in atkayan may ega gasiꞌ yan masagyaan mi nga ipaliꞌwan ku, ka betanganan ku kamu it ukuman. Barang iyan i maꞌanuꞌan ku asat imyu, pagdaꞌe-daꞌegen mi, inggi-inggiten, pagꞌiseg-isegen, pagpadaꞌeg it sadili, pagpamuwat-buwatan i masigkataw, kalinibaken, landi-landi, baw kaguluwan nga egay pagꞌurunyun. 
2CO.12.21	Talagang magregen aku baꞌ nga banar nga, pagpaꞌasan ku siꞌ, abutun sit sumaꞌup i nakem ku it dakulang eyaꞌ kat adapan it Ampuꞌang Diyus sabap it imyu. Baw masmekan ku nga banar i mga ega paꞌ nangindiꞌ it mga karaꞌe-raꞌetan nga pamagbuwaten, nga subung it mga pagꞌadaten u pagpikiren nga maraꞌway, muꞌsang kalasit pamakun duꞌun it ega asawa mi, baw pagsumbayaꞌ it kaꞌiꞌirgan nga maraꞌway it egay maski unu nga pagsupil it sadili.
2CO.13.1	Ta in beteꞌ katabus aku, itu nay ikatlu nga paꞌasan kut imyu. Baw in may kaꞌilangan nga ukumanan ku asan, simpri iyan i sunudun, magsusurat kat ampang ngayan it Ampuꞌang Diyus nga magꞌaat,
2CO.13.1	“Iyan muꞌsa nga aꞌayusun, kaꞌilangan makapamatuud it duwa u tulu nga sistigu.”
2CO.13.2	Iyan pangadwa ngayang pagpaꞌasan kut imyu siyardaw ku i mga nagkasalaꞌan. Baw kayti, nga daꞌku paꞌ miyabut asan, pagꞌaaten ku siꞌ sira, baw in siyu pay beken nga nagkasalaꞌan. Ipagsasar kut kanira nga in ega paꞌ nangindiꞌ sira, ega nay pasinsiya in mabut aku. 
2CO.13.3	Buwaten kuytu i atkaytu isaꞌun kapamatuud it imyu i pagtulusun mi nga, kat katengdanan ku ngaytu, si Cristo i magpaꞌampang it aken. Mamuyaan mi situt aken i keseg it guna ni Cristo, ka egay kurang it guna ya nga rimiga it mga makasalaꞌan. 
2CO.13.4	Iyan iriyansang si Cristo duꞌut krus, kat panleteg it katataawan, taw lamang kanya nga egay kakayaan. Temed pagꞌegen yat paꞌuliꞌ, natanyag na nga duꞌut kanya i guna it Ampuꞌang Diyus. Atkayan gasiꞌ i aken ka, kat pakilagpit kut ki Cristo, iyan asan aku ngayat imyu katꞌesa, kaꞌaat ka egay pudir ku nga mukuman it mga kasalaꞌan mi ka nagpalulus aku lamang. Temed pagꞌabut ku siꞌ asan, in kaꞌilangan ku nga mukuman it imyu, kat keseg it guna it Ampuꞌang Diyus, ega itaguꞌ ku i pudir ku nga ipiyagrumra ni Cristo it aken.
2CO.13.5	Magayen, paruriyen mi i sadili mi, in kamatuudan i pamayaꞌ mi it ki Cristo. Tanudun mi kat sadili mi. Unu, ega magkatanudan mi nga tiyakenaꞌan kamu na ni Cristo Jesus, magpuyra lamang in daꞌkamu paꞌ namayaꞌ it kamatuudan? 
2CO.13.6	Ta simpri in masiguru mi i imyu nga pamayaꞌ masiguru mi gasiꞌ nga, aku, kamatuudan nga apustul ni Cristo. 
2CO.13.7	Ipagpanalangin ku duꞌun it Ampuꞌang Diyus nga sana iꞌlaman mi na i muwat it karaꞌe-raꞌetan. Ega na maat pagꞌiꞌinawaren ku nga ipasigi mi paꞌ i buwat it karaꞌe-raꞌetan mi isaꞌun begayan akut rugar nga ipakilala kat pangukuman kut imyu i pudir ku kat pagkaꞌapustul. Maski ega kilalaen i pudir ku ngayan, basta mataldeng na i pangaꞌgenan mi. 
2CO.13.8	Sabap ega talaga mapakay nga sagyaan ku nga muwat i maski siyu it ega uyun it kamatuudan. Iyan lamang i sagyaan ku, pagbuwaten nga kagayenan kat panleteg it Ampuꞌang Diyus. 
2CO.13.9	Masagya aku talaga in ega kaꞌilangan ku nga ipakilala i pudir ku nga mangukuman it imyu ka magpanggayen nay adat mi. Baw ipagpanalangin ku nga sana subraꞌ nang manggayen seked it maꞌayus i muꞌsa kat panleteg it Ampuꞌang Diyus. 
2CO.13.10	Aypaꞌ ka ipagsurat kuytuy itu nga mga bagay, mintras daꞌku paꞌ asat imyu, isaꞌun, pagꞌabut ku, ega na kaꞌilangan paꞌ nga mampang it mabeꞌgat nga gamiten ku i pudir nga ibinggay it aken it Ampuꞌan, pudir nga kat ikapapaꞌgen it imyu, ega maat kat ikaranggaꞌ mi.
2CO.13.11	Ta, barang seked na lamang sikaytu i sugi-sugid nga makasurat ku. Mga sulsug ku kat pamayaꞌ, pasagyaen mi i nakem mi. Sana ayusun mi na i pagsunud mi it Ampuꞌang Diyus. Tanggapen mit magayen i ipagꞌaat ku. Magꞌurunyun kamu baw mangaꞌgenan kat ikaꞌimbeng it pakiꞌiba-iba mi. In paꞌresan mi i mga itu ngaytu, mamuyaan mi nga asat imyu nga pirmi i Ampuꞌang Diyus, kanya nga puꞌun it kararas baw pagmaꞌal baw kaꞌimbengan it nakem.
2CO.13.12	Magsigkumu-kumustaen kamu, bilang sang sulsugan nga namayaꞌ na it ki Cristo. Pagkumustaen kamu it muꞌsang mga sulsug mi kat pamayaꞌ sini.
2CO.13.13	Ipagpanalangin namen nga sana asat imyu nga muꞌsa i ildaw it Ampuꞌan tami nga si Jesu-Cristo, iyan kararas it Ampuꞌang Diyus, baw magayeng pakiꞌiba-iba it esa may esa nga begay it Espiritu Santo.
GAL.1.1+GAL.1.2	Mga magpamayaꞌ it ki Cristo nga asan it Galacia, wayan i surat ku, aku nga si Pablo nga esang apustul, nga ega taw-tiyaw na lamang i nagpiliꞌ u nagpatindeg it aken kat pagkaꞌapustul ku, in daꞌga mismu si Jesu-Cristo baw Amaꞌ ta nga Ampuꞌang Diyus nga minggen it paꞌuliꞌ it ki Jesu-Cristo ngaytu. Muꞌsang mga sulsug ta kat pamayaꞌ nga kaꞌibaan ku sini, magkumusta it imyu.
GAL.1.3	Ipagpanalangin ku nga sana asat imyu nga pirmi i ildaw baw kaꞌimbengat nakem nga ipagbegay it Ampuꞌang Diyus nga Amaꞌ tami baw Ampuꞌan nga si Jesu-Cristo, 
GAL.1.4	kanya nga isiyalisi yay bilug ya kat aten nga mga kasalaꞌan isaꞌun mabilwat ya kita kat pamegbeg it karaꞌe-raꞌetan nga magsasakep it banwa kat timpu ngaytu. Binwat ya ngaytu, pabetang-betang nagat Ampuꞌang Diyus nga Amaꞌ tami. 
GAL.1.5	Sana bantugun ta kanya it egay kaskedan. Kamatuudan tu.
GAL.1.6	Talagang pagdaꞌgen aku in unuka yanay karway mi mangganti it pabetang-betang ngaytu it Ampuꞌang Diyus, kanya nga nagpanakem it imyu nga pasakep it ildaw ya nga ipiyatantu yat imyu kat binwat ngaytu ni Cristo. Ka nakumbinyu kamu nga paꞌugad duꞌun it beken nga maat Magayeng Baritaꞌ. 
GAL.1.7	Temed ta, yan talagay matuud, esa-esay Magayeng Baritaꞌ. Ega naytuy beken. Iyan miyabut ngayan asat imyu nga maat manigpangadal sira, magpanlibeg lamang yan it pikiran mi. Pagpaꞌresan nira nga magantiyan i Magayen ngaytung Baritaꞌ pasar it ki Cristo. 
GAL.1.8	Temed ta, yay matuud, in siyuy mangadal asat imyu it belag kat ipiyangadal namen ngayan, talagang kaꞌilangan rigaen kanyat Ampuꞌang Diyus it panriga nga ega pateng, maski kami nga mga apustul, u esa nang anghil nga garing duꞌut langit. 
GAL.1.9	Ka daꞌga baꞌ nakaꞌaat namen na baw kayti, pagsaꞌupun ku siꞌ, nga in may mangadal asat imyu it belag kat ipiyangadal namen ngaytu nga Magayeng Baritaꞌ nga piyamayaꞌ mi, dapat rigaen kanyat Ampuꞌang Diyus it panriga nga ega pateng.
GAL.1.10	Ta sikayan daꞌga baꞌ maꞌyag nga ega iyan i pagꞌangaden ku, basta lamang sagyaan it mga taw i panulduꞌ ku. Ega maat atkayan, in daꞌga yay ipagpadaꞌeg ku kat nakem ku, masagyaan akut Ampuꞌang Diyus. Ka in yapay pagpaꞌresan ku, masagyaan akung pirmi it taw, ta daꞌga maꞌaat nga taw nay pagsirbiyan ku, ega na si Cristo?
GAL.1.11	Ka talagang ipagpamatuud ku kayti, mga sulsug ku kat pamayaꞌ, nga ega taw-tiyaw i garing it Magayen ngaytung Baritaꞌ nga ipagpanulduꞌ ku. 
GAL.1.12	Eeꞌ baꞌ, egaytu tiyanggap ku u itiyulduꞌ it aken it taw, talagang mismu si Jesu-Cristo na i nagpaꞌyag it aken kaytu.
GAL.1.13	Siguru urut mi naga in magꞌuꞌunuy pangaꞌgenan kut tagnaꞌ, iyan magsunud aku pat rilihiyun namen nga mga Judio. Talagang pagtiꞌsen ku nga banar i mga taawan it Ampuꞌang Diyus nga magpamayaꞌ it ki Jesu-Cristo ngaytu ka ireg ku nga maꞌawaꞌ sirang muꞌsa. 
GAL.1.14	Baw talagang maraꞌang i magkasbung it aken nga kaꞌebay-ebayan ku nga mga Judio kat pagpasakep it rilihiyun namen ngaytu, paribasay eꞌget nga banar i panindeg kut unu-unu nga kaꞌugaliꞌan it mga kamagugurangan namen. 
GAL.1.15	Temed kat kaꞌildaw it Ampuꞌang Diyus it aken, piniliꞌ ya nang lagi aku parabir aku ipiyanganak baw ipiyatindeg ya aku nga manigsirbi it kanya.
GAL.1.16	Ta, yan ipiyakilala ya nang banar kat nakem ku i anak ya, ka isaꞌun kapangadal ku i pasar it kanya duꞌun it mga taw nga ega Judio, ega talagay siyabut ku nga maski siyu. 
GAL.1.17	Ega na maat naꞌaduꞌun aku pat Jerusalem nga patulduꞌ it mga uꞌna ngaytit aken nga mga apustul, in daꞌga napanaw aku nang lagi it nagpaꞌArabia,
GAL.1.18	Tulung taꞌun i nagtaꞌlib bawnga nagpaJerusalem aku, ka pakikita akut ki Pedro. Sang puluꞌ may limang aldaw i kaꞌlay ku duꞌun it kanya. 
GAL.1.19	Kat iting timpu nakitaan ku gasiꞌ si Santiago nga ariꞌ it Ampuꞌan. Duwa lamang ngayti i nakitaan ku nga apustul. Ega nay beken.
GAL.1.20	Talagang, kat panleteg it Ampuꞌang Diyus, ipagpamatuud ku nga kamatuudan i ipagsurat ku ngaytu asat imyu.
GAL.1.21	Garing aku duꞌun it Jerusalem ngayti nangalaid aku siꞌ, duꞌut mga prubinsiya it Siria baw Cilicia. 
GAL.1.22	Kat iting timpu daꞌku paꞌ kilala it mga maglalagpit it ki Cristo kat paꞌari-aring rugar duꞌun it Judea. 
GAL.1.23	Nabaritaꞌan nira lamang nga, iyan dati nga magtiꞌes it kanira ka isaꞌun mapakuriꞌan sira sabap it pamayaꞌ nirat ki Cristo, kayti magpangadal na it pamayaꞌ ngaytu nga kuranggaꞌen ya ngaytit tagnaꞌ. 
GAL.1.24	Aypaꞌ ka biyantug niray Ampuꞌang Diyus sabap it pagbaꞌgu yat nakem ku.
GAL.2.1	Ta, pagtaꞌlib it sang puluꞌ baw epat nga taꞌun naꞌaduꞌun aku sit Jerusalem, duwa kami ni Bernabe. Piyabayaꞌ ku gasiꞌ si Tito. 
GAL.2.2	Naꞌaduꞌun aku ka yay ipiyanakem it aken it Ampuꞌan, isaꞌun katuturan ku kat mga magpamayaꞌ duꞌun in unuy ipagpangadal ku nga Magayeng Baritaꞌ duꞌut mga piyanawan nameng babanwaan it mga taw nga ega Judio. Aypaꞌ pagꞌabut namen ngayti duꞌut Jerusalem, nagtiꞌmes daꞌan i mga pagkilalaen nga matataꞌas nga magpamaalaꞌ it mga magpamayaꞌ duꞌun, bawnga ipiyaꞌyag ku nay muꞌsa duꞌut kanira. Mga magpamaalaꞌ ngayti daꞌan i piyaꞌyagan ku isaꞌun masiguru ku nga paꞌuyunan nira i ipagpangadal ku. Ka in ega paꞌuyunan nira, barang limiꞌwan nga egay kakapulusan it buwat ku ngayti nga magpangadal duꞌun it mga taw nga ega Judio. 
GAL.2.3	Ta, subuk piyaꞌuyunan nira naga i pangadal ku ka iyan iba namen ngayting si Tito, maski Griego kanya, ega nareges nirat paturiꞌ, 
GAL.2.4	maski na maat ipagpaliꞌwan it beken nga paturiꞌan kanya. Mga magpaliꞌwan ngaytit atkayti, mamagbete-beteꞌ nga kasubung tami nga magpamayaꞌ arit ega. Ka yay antap it nakem nira, subuk baklayan niray karibriyan tami, nga liꞌwan tami na kat pagsunud it mga urdin ni Moises sabap maglalagpit tami nat ki Cristo Jesus. Ireg nira ipaꞌuripen tami siꞌ kat mga urdin ngayti. 
GAL.2.5	Temed daꞌkami nagpaꞌuyun it maski dekeyeꞌ it ipagpaliꞌwan nira ngayti, ka isaꞌun ega maragiꞌan it ega matuud i kamatuudan nga Magayeng Baritaꞌ, baw ega mateꞌag-teꞌag kamu.
GAL.2.6	Ta, subung it inaat ku, iyan mga magpamaalaꞌ it mga magpamayaꞌ duꞌut Jerusalem, egay naꞌiway nira kat ipagpangadal ku. Egay tiyaldeng nira. (Maski maat pagkilalaen sira nga mataꞌas, ega yan magkalibegan it pikir ku, sabap urut ku nga, iyan Ampuꞌang Diyus, ega pagsagyaan ya i esang taw in sabap lamang it kat liꞌwan nga kabetangan ya.) 
GAL.2.7	Mga magpamaalaꞌ ngayti, kinilala nira nga in magꞌuꞌunu ipiyakarguꞌ it Ampuꞌang Diyus it ki Pedro i pamaalaꞌ it pangadal it Magayeng Baritaꞌ kat mga Judio, atkayan naga, aku na mismu i piyakarguꞌan ya it pamaalaꞌ it pangadal it Magayeng Baritaꞌ kat mga taw nga ega Judio. 
GAL.2.8	Baw in magꞌuꞌunu inildawan si Pedro it Ampuꞌang Diyus it kakayaan kat katengdanan yat kanya, iyan nagay ipiyagꞌildaw yat aken kat aken gasiꞌ ngaytu nga katengdanan. 
GAL.2.9	Aypaꞌ, iyan mga pagkilalaen nga piyakapagbayaꞌen it mga magpamaalaꞌ duꞌut Jerusalem, nga si Santiago, si Pedro baw si Juan, iyan namuyaan nira nga kat keseg it ildaw it Ampuꞌan it aken, dakulay paglapusan it pangadal ku kat mga taw nga ega Judio, tiyanggap nira kami ni Bernabe baw napakay sira nga kaꞌuyutan kami na nira nga mga manigbuwat it buwaten it Ampuꞌan. Ta piyagꞌupa-upakatan namen nga ipasigi namen nay amen nga pangadal duꞌun it mga taw nga ega Judio. Iyan kabilug namen nga mga Judio, yanay kanira. 
GAL.2.10	Iyan lamang i ipiyakiꞌupakat nirat amen, nga iyan gasiꞌ i pagpaꞌresan ku nga kubwaten, nga ega pabaya-bayaꞌan namen i mga kukurangen.
GAL.2.11	Ta yan nakaꞌuliꞌ kami na duꞌut Antioquia nagbisitaꞌ it amen si Pedro. Temed miyabut nga may kamaliꞌ nga binwat ya duꞌun, aypaꞌ ega mapakay nga ega tiyaldeng ku i binwat ya ngayti. 
GAL.2.12	Ka yapa-yapaꞌ pagsunudun yay adat nameng magpamayaꞌ duꞌun nga maski Judio u daꞌga, magkaraꞌnen it sang kamiyan. Egay pagbidaꞌen. Temed iyan may miyabut na nga mga Judio nga garing duꞌut mga pagpamaalaꞌan ni Santiago duꞌut Jerusalem, miniꞌlam si Pedro nga barang dalaꞌan nira kanya, aypaꞌ ega na magpakikaꞌen kanya duꞌun it mga magpamayaꞌ nga ega Judio. Pagliꞌyan ya na. Ka mga miyabut ngayti, kaꞌuyutan sirat mga taw nga magꞌaat, kaꞌilangan nagang paturiꞌ i mga taw nga ega Judio, maski namayaꞌ na sirat ki Cristo. 
GAL.2.13	Ta it atkayti, maski mga beken nga sulsug kat pamayaꞌ nga mga Judio, magguru na gasiꞌ it buwat ya ngayti. Pati si Bernabe, nakabaya-bayaꞌ nat paꞌisti-isti nira ngayti.
GAL.2.14	Ta yan namuyaan ku nga daꞌsira magpangaꞌgenan uyun kat kamatuudan nga Magayeng Baritaꞌ, inaat ku si Pedro kat adapan nirang muꞌsa, “Ta ikaw, maski manengteng ka nga Judio, temed inindiꞌan mu na i pagsunud it mga kaꞌurdinan kat rilihiyun tami nga mga Judio. Aypaꞌ unuka ipagpasunud mu paꞌ it mga taw nga ega Judio? 
GAL.2.15	Ka kita, Judio tami nga manengteng, nga magkilala it Ampuꞌang Diyus, ega subuk mga taw nga ega Judio nga egay pagkilala nira it Ampuꞌang Diyus ngaytu. Temed it namayaꞌ tami nat ki Cristo, 
GAL.2.16	nasepsepan tami na nga ega kat pagsunud it taw it mga urdin ipabetang kanya nga mataldeng kat panleteg it Ampuꞌang Diyus, in daꞌga kat kamatuudang pamayaꞌ baw pagsarig ya it binwat ni Cristo Jesus. Aypaꞌ, maski kita ngaytu nga mga Judio, paribasay nakasepsep nat itu ngaytu, namayaꞌ tami na it ki Cristo Jesus. Ka natantuwan tami na nga pamayaꞌ baw pagsarig tami ngaytu it binwat ni Cristo i ikapisiꞌ tat maꞌawaꞌ i kasalaꞌan tami kat panleteg it Ampuꞌang Diyus, ega maat sadili tang pagsunud it mga urdin. Ka ega talagay maski siyu nga ipabetang it Ampuꞌang Diyus nga mataldeng sabap it pagsunud yat mga urdin, ka egay magkasunud it kaꞌustuꞌan. 
GAL.2.17	Temed, kita nga magsarig nat binwat ni Cristo isaꞌun tumaldeng kat panleteg it Ampuꞌang Diyus, in beteꞌ ipabetang tami nga makasalaꞌan it mga kabilug tang mga Judio, sabap ega na pagsunudun tay mga kaꞌurdinan kat nasulagan tami nga rilihiyun, daꞌga nangangaꞌulugan nga manigpabetang-betang it kasalaꞌan si Cristo? Temed talagang ega magꞌaꞌatkayan. 
GAL.2.18	Takaꞌ in tiyananan ta na i dalan ngaytu nga pagsunud it mga urdin, ka natantuwan ta na nga ega itiꞌen i ikaribri it taw, bawnga paꞌuliꞌan ta siꞌ, ta yanay kasalaꞌan nga matuud.
GAL.2.19	Kat paꞌres kut pagsunud it mga urdin it rilihiyun tami nga mga Judio natantuwan ku na nga palan, maski sang unuy paꞌres ku, ega ipagkapisiꞌ it tumaldeng kat panleteg it Ampuꞌang Diyus. Aypaꞌ ka, inindiꞌan ku nay pagsunud kut mga urdin ngayti. Baw pagpaꞌresan ku nay pangaꞌgenan nga uyun nga pirmi kat kaꞌirgan it Ampuꞌang Diyus, ka subuk natay aku na nga uyut ni Cristo duꞌut krus. 
GAL.2.20	Ta kayti, maski egen aku paꞌ ngaytu, pagkilalaen ku nga subung it ega na akuy egen in daꞌga si Cristo na i egen kat bilug ku. Ka ega na aken nga kaꞌirgan i pagsunudun ku, in daꞌga kaꞌirgan ya na. Aypaꞌ mintras situ aku pat banwa, magpangaꞌgenan aku kat keseg it pamayaꞌ baw pagsarig ku it kanya nga Anak it Ampuꞌang Diyus, kanya nga nagpagtas it ginawa ya kat kadakulat raras ya it aken. 
GAL.2.21	Talagang ega mabaliwalaꞌ ku i ildaw ngaytut Ampuꞌang Diyus. Ka in taw, magkaꞌawaꞌan it kasalaꞌan duꞌun it pagsunud it kaꞌurdinan, daꞌga egay kapulusan it kamataynen ngaytu ni Cristo?” Yay inaat kut kana Pedro duꞌut Antioquia.
GAL.3.1	Unu, pagꞌengel-engelen kamu na nga taga Galacia? Barang magpulpug kamu na! Diyaꞌeg aku talaga in unuka magpasasaw kamut mga magpanlibeg ngayat pikiran mi it tiyaꞌseb kamu nang banar it pagpatalandagan it kamataynen ngaytu ni Jesu-Cristo duꞌut krus. 
GAL.3.2	Kayti ituy ipagpapikir kut imyu it magayen, unu piyasaruman kamu it Espiritu Santo sabap it siyunud mi i mga urdin kat rilihiyun it mga Judio u sabap it piyagnegan mi nat magayen baw piyakimatuud mi nga banar i Magayen ngaytung Baritaꞌ pasar it ki Cristo? 
GAL.3.3	In daꞌga pagkaꞌengel-engel mi na, in ega nakapapuꞌun kamu puyrat tiyabang it Espiritu Santo, ta magꞌuꞌunu mangarampus kamu in panadili? 
GAL.3.4	Unu, pabaraꞌen mi na nga egay kakapulusan it muꞌsang nalabayan mi? Sana ega atkayan. 
GAL.3.5	Ta yan piyapasarum it Ampuꞌang Diyus i Espiritu Santo kat bilug mi, u iyan minwat kanya it mga kalililuꞌang bagay asat imyu, unu baꞌ, binwat yaytu sabap it siyunud mi i mga urdin ngaytit mga Judio u sabap it piyagnegan mi baw piyamayaꞌ i Magayen ngaytung Baritaꞌ?
GAL.3.6	Demdemen mi si Abraham. Kamatuudan i pagsarig baw pamayaꞌ yat Ampuꞌang Diyus, aypaꞌ kinilala kanya nga mataldeng.
GAL.3.7	Ta atkayan naga, ipagpasepsep kut imyu nga in siyuy may atkaytung pagsarig baw pamayaꞌ, kabilangan ya, kaꞌanakan ni Abraham. 
GAL.3.8	Baw paribasay ipiyabetang-betang nga lagit Ampuꞌang Diyus nga sabap it pagsarig baw pamayaꞌ it mga taw nga ega Judio kilalaen ya sira nga mataldeng, ipiyaꞌrut yat ki Abraham i Magayeng Baritaꞌ nga magbebtang duꞌut kasuratan nga magꞌaat,
GAL.3.8	“Garing it imu maꞌildawan i muꞌsang bangsat taw situt sinirungat langit.”
GAL.3.9	Aypaꞌ in siyuy magsarig nga matuud it Ampuꞌang Diyus, subung it ki Abraham, kaꞌuyutan nagat ki Abraham nga tumanggap it kumpur isiyanggup it Ampuꞌang Diyus.
GAL.3.10	Takaꞌ iyan muꞌsa nga pagsunud nirat mga urdin kat rilihiyun it mga Judio i pagpaꞌresan nira isaꞌun maribri, pagsasakpan sirat panriga it Ampuꞌang Diyus. Sabap magbebtang duꞌun it kasuratan nga magꞌaat,
GAL.3.10	“Siguradung rigaen it Ampuꞌang Diyus i ega magsunud it kaꞌustuꞌan it muꞌsang mga urdin nga magbebtang situt kasuratan ngaytu.”
GAL.3.11	Ta daꞌga maꞌyag nga in atkayan, egay maski esa nga pagkilalaen it Ampuꞌang Diyus nga mataldeng in sabap it pagsunud yat mga urdin, in daꞌga sabap it pagsarig baw pamayaꞌ yat Ampuꞌan. Sabap magꞌaat i magbebtang duꞌut kasuratan,
GAL.3.11	“Iyan taawan ku nga ipagpabetang ku na nga mataldeng, yay magdadaꞌeg kat nakem ya, pamayaꞌ baw pagsarig yat aken.”
GAL.3.12	Temed iyan magsarig it pagsunud yat mga urdin, nangalaid na kat dalan it pagsarig it binwat ni Cristo. Ta maꞌyag tu nga egay kapulusan palan. Ka magꞌaat siꞌ i duꞌut kasuratan nga iyan magsunud it mga urdin, kaꞌilangan sunudun it kaꞌustuꞌan kat muꞌsang kaꞌgenan ya.
GAL.3.13	Temed kayti, ipiyagribri ta na ni Cristo kat panriga it Ampuꞌang Diyus, panriga yat mga ega ngaytu magkasunud it kaꞌustuꞌan i mga urdin. Ka imbis kita, si Cristo ngaytu i riniga it Ampuꞌang Diyus sabap it kasalaꞌan tami, subung nagat magsusurat nga magꞌaat,
GAL.3.13	“Siyu-siyu nga pangimatay it kanya, ipaggantung duꞌun it kayu nga ipagrugsuk, naꞌiguꞌ it isiyumpa it Ampuꞌang Diyus nga panriga.”
GAL.3.14	Ipiyasalisi ni Jesu-Cristo i sadili ya isaꞌun, iyan kagayenan nga isiyanggup it Ampuꞌang Diyus duꞌun it ki Abraham, matanggap gasiꞌ it mga taw nga ega Judio, baw isaꞌun, sabap it pamayaꞌ baw pagsarig tat kanya, pasaruman tang muꞌsa it Espiritu Santo nga isiyanggup ya.
GAL.3.15	Mga kasulsugan, paꞌalimbawaan kuy esang adat tami. Basaꞌan basta napirmaꞌan mana i esang piyagꞌupakatan, ega na maꞌaat it maski siyu nga egay kuwintaꞌ. Ega na gasiꞌ mabwat nga dungagan paꞌ u ginisan, puyrat upakaten sit sumaꞌup. 
GAL.3.16	Ta kayti, iyan isiyanggup it Ampuꞌang Diyus it ki Abraham it tagnaꞌ, nga garing it kanya maꞌildawan i muꞌsang taw, kat sangbat lamang nga kaꞌanakan ni Abraham ngaytu i katumanan ya. Ka ega ireg sugiden matuman kat dakel nga kaꞌanak-anakan ya, in daꞌga sangbat tu i pagpaꞌulugan, si Cristo lamang. 
GAL.3.17	Ituytu i ipagpasepsep kut imyu. Garing it timpu it pakiꞌupakat it Ampuꞌang Diyus it ki Abraham, nga duꞌun ipiyagꞌunay yay sanggup yat kanya, may epat nga gatus baw tulung puluꞌ nga taꞌun bawnga ipiyaskel it Ampuꞌang Diyus it ki Moises i mga urdin ya. Ta it naꞌlay nang ipiyagꞌunay it Ampuꞌang Diyus, daꞌga maꞌyag nga ega naparaw it urdin i upakat baw sanggup ngayti? 
GAL.3.18	Ka in maꞌaten i ildaw it Ampuꞌang Diyus sabap lamang it pagsunud tat mga ipiyaskel ya ngayting urdin, unuy kapulusan it mga sanggup ya? Temed, subung nagat ki Abraham ngayti, maꞌaten lamang sabap it keseg it sanggup it Ampuꞌang Diyus, ega sabap it pagsunud tat kaꞌurdinan ngayti.
GAL.3.19	Ta daꞌga in atkayan, unuka ibinggay pat Ampuꞌang Diyus i mga urdin ya? Unuy kapulusan nira? Ta, itu ngaytu, ipiyaꞌrut ya i mga urdin ya ngaytu isaꞌun maꞌyagan it mga taw i in unu may unu i kasalaꞌan nga pagbuwaten nira kat pangaꞌgenan nira. Pagsasakpan i mga taw it mga urdin ngaytu seked it mabut na i paꞌaaten ngayting kaꞌanakan ni Abraham, nga duꞌut kanyay katumanan it sanggup. Iyan ibinggay it Ampuꞌang Diyus i mga urdin ya, mga anghil baw si Moises i bilang suruꞌan ya. 
GAL.3.20	Temed iyan ibinggay yay sanggup yat ki Abraham, egay giyamit it Ampuꞌang Diyus nga suruꞌan. Kanya mismu i simnanggup, kamatuudan it mataꞌas pat mga urdin i sanggup ya.
GAL.3.21	Ta kayti, barang tanud mi kuntraꞌ na kat mga sanggup it Ampuꞌang Diyus i mga urdin ya ngaytu? Temed ega. Lamang nagbelag it puꞌun-sabap i mga urdin baw mga sanggup ngaytu. In beteꞌ may urdin nga magkapisiꞌan it kaꞌgenang egay kaskedan it mga mamagsunud kaytu, simpri yanay panggaringan it tumaldeng na i taw kat panleteg it Ampuꞌang Diyus, iti na, pagsunud it urdin ngayti. 
GAL.3.22	Temed sabap it mga urdin ya ngayti, magkasepsepan tami i pagꞌaaten it kasuratan nga pagsasakpan it kasalaꞌan i muꞌsang taw situt sinirungat langit. Ta, basta nasepsepan nat taw i kadakulat kasalaꞌan nira, mapakay nang matuman i isiyanggup it Ampuꞌang Diyus nga maꞌawaꞌan it kasalaꞌan i kumpur sumarig baw mamayaꞌ it binwat ni Jesu-Cristo.
GAL.3.23	Iyan ega paꞌ miyabut si Cristo nga maat sarigan, subung tat pagpipirisuun it iti nga mga urdin, nga ega makaliꞌwan seked it timpu nga abriyen yay dalan it pagsarig baw pamayaꞌ it kanya. 
GAL.3.24	Aypaꞌ, iyan mga urdin ngayti, iyan i subuk manigpadisir it aten nga magpatantu it aten it kadakulaꞌ it kasalaꞌan tami isaꞌun mandangep tami duꞌun it ki Cristo. Ka in mamayaꞌ baw sumarig tami it binwat ni Cristo ngaytu, tumaldeng tami na kat panleteg it Ampuꞌang Diyus. 
GAL.3.25	Ta kayti it miyabut na si Cristo baw kat sakep ya na kita, daꞌtami na kat pamegbeg it dati ngayting manigpadisir it aten nga mga urdin.
GAL.3.26	Pati kamu nga ega Judio, mga anak na gasiꞌ it Ampuꞌang Diyus, nga maglalagpit nat ki Cristo Jesus sabap it pagsarig baw pamayaꞌ mi it kanya. 
GAL.3.27	Baw kayti, muꞌsa asat imyu nga nagpabawtis nga yay katandaꞌ it maglalagpit na ngaytu it ki Cristo, subuk piyakay na si Cristo, nga ireg sugiden magpasbung nat kanyang adat. 
GAL.3.28	Aypaꞌ ega nay piyagbelagan it mga Judio baw ega Judio, uripen baw ega uripen, u lalaki baw babay. Ka basta maglalagpit nat ki Cristo Jesus, inesa-esa tami nang muꞌsa. 
GAL.3.29	Baw ta, in kamu, ki Cristo na, ipagpabetang kamu na nga mga kaꞌanakan ni Abraham nga pagsasakpan it muꞌsang kagayenan nga isiyanggup it Ampuꞌang Diyus it kanya.
GAL.4.1	Waytu paꞌ i paꞌalimbawaan ku. In beteꞌ may esang manggaden nga matay it semkad it dekeyeꞌ pay kamumugtungun nga anak ya. Iyan anak ya ngaytu, mabut i aldaw nga tumagpuꞌun kanya it muꞌsa kat pamalay-balay. Temed maski atkayan, mintras ega paꞌ ustuꞌ i idad ya, egay piyagbelagan it kabetangan ya baw kabetangan it mga uripen kat pamalay-balay ngayti. 
GAL.4.2	Sabap kat sakep kanya paꞌ it pamaalaꞌ it binggayan it amaꞌ ya it pamaalaꞌ kat seled it pamalay-balay seked it maꞌbut nay timpu nga ipiyagtirminu it amaꞌ ya nga kaya ya na nga mamegbeg. 
GAL.4.3	Atkayan naga, iyan ega paꞌ miyabut si Cristo, subung tami paꞌ it mangaꞌwaꞌ nga pagsasakpan pat mga ipagtulduꞌ nga malbaw pang pasepsep it banwa. 
GAL.4.4	Temed iyan naꞌbut nay ipiyagtirminu nga timpu, tiyaꞌeg it Ampuꞌang Diyus i Anak ya nga paꞌasitu. Nagbalyu kanya nga taw nga ipiyanganak it esang babay, baw nangaꞌgenan kanya kat pagpasakep it mga ipiyagꞌurdin it Ampuꞌang Diyus duꞌun it mga Judio, 
GAL.4.5	isaꞌun, kat kamataynen ya baw kaꞌustuꞌang pagsunud ya it muꞌsa ngayting ipiyagꞌurdin, makaparibri ya i katataawan kat panriga sabap it ega magkasunud nirat kaꞌustuꞌan i mga urdin ngayti. Ta it atkayan, maꞌaten na nga anaken tami it Ampuꞌang Diyus. 
GAL.4.6	Ta it paribasay mga anak ya na kita, aypaꞌ piyapasaruman ya gasiꞌ kita it Espiritu Santo, iyan Espiritu Santo nga ipiyangadal baw isiyanggup it Anak ya nga si Jesus. Aypaꞌ, kat panakem it Espiritu Santo ngaytu, mayaꞌngan nay dilaꞌ tami it tumaꞌwag it Ampuꞌang Diyus it Amaꞌ. 
GAL.4.7	Aypaꞌ kayti, daꞌkamu na mga uripen in daꞌga mga anak ya na talaga, nga siguradung tumanggap it kumpur ipagꞌareg ya nga kagayenan kat mga anak ya.
GAL.4.8	Iyan katꞌesa nga ega paꞌ pagkilalaen mi i Ampuꞌang Diyus nga kanyay kamatuudang Ampuꞌan, uripen kamu paꞌ it pagsirbi mi it mga pagtaꞌwagan mi nga egay kapulusan. 
GAL.4.9	Temed kayti, sabap it pagkilala it Ampuꞌang Diyus it imyu, pagkilalaen mi na kanyang banar. Ta it atkaytu na, unuka magpaꞌuripen kamu siꞌ it iyan dalan nga egay keseg baw egay kuwintaꞌ? 
GAL.4.10	Ka iyan siꞌ i pagpaꞌresan mi, iyan kat rilihiyun it mga Judio pasar it pagkilala it mga aldaw, mga bulan, mga taꞌun, baw beken pang timpu nga maat maꞌal, adimaat yay ikaribri it taw. 
GAL.4.11	Talagang pagregnan ku kamu ka subuk, muꞌsang ipiyangadal ku asat imyu, magbaraꞌ na nga egay kapulusan.
GAL.4.12	Asi-asi pat imyu, mga sulsug ku, pasbung kamu it aken, nga liꞌwan aku na kat pagsakep it mga urdin kat rilihiyun kut tagnaꞌ. Daꞌga baꞌ katꞌesa nagpasbung akut imyu nga ega Judio nga ega pagsasakpan it mga urdin namen ngayan? Ega maat may karat it nakem ku sabap it imyu. 
GAL.4.13	Ka magkademdeman ku naga i kagayen it pabetang mit aken kat tagnaꞌ ngayting paꞌasan kut imyu nga nangadal. Lamang magsarut aku kat iting timpu, 
GAL.4.14	baw talagang nakuriꞌan kamung banar sabap it panarakiten ku ngayti, takaꞌ ega naga saꞌan rinignaꞌan mi aku u biyalalaꞌan. Isan yan tiyanggap mi aku nga subung nat anghil it Ampuꞌang Diyus, baw subraꞌ paꞌ sikayan subung nat si Cristo Jesus na mismu. 
GAL.4.15	Talagang ipagpamatuud ku nga kat iting timpu, maski mata mi, in mapakay nga malwat mi lamang kat ikagayen ku, linwat mi na ka ibgay mit aken. Ta kasasagya mi katꞌesa ngayan, unu yan i atkayan ngayan nga nagꞌabut? 
GAL.4.16	Baw ta unu, kayti, ipabetang mi na aku nga kakuntraꞌ mi sabap it ipagsugid kut imyu i kamatuudan?
GAL.4.17	Iti, mga taw ngayting magpanlibeg it pikiran mi, maat pagrarasan nira kamung banar. Temed ega magayen i antap it nakem nira. Ireg nira lamang nga ipaꞌalaid kamu it aken isaꞌun sira na lamang i pakimatuudun baw sagyaan mi. 
GAL.4.18	Sabagay ega naga yan maraꞌe-raꞌet i maat pagrarasan kamu, basta egay maraꞌe-raꞌet nga antap it nakem. Baw iyan pagraras mi ngaytit aken katꞌesa, sana ipasigi mi paꞌ maski daꞌku kaꞌadap mi. 
GAL.4.19	Kamuy subuk mga anak ku. Dakulay nalabayan ku nga kakuriꞌan katꞌesa, nga kaꞌaat ka subuk siyaꞌgidan aku, isaꞌun kasakit na i pamayaꞌ mit ki Cristo. Kayti atkayan naga, subuk daꞌku talaga magkabara-baraꞌ mintras ega paꞌ magꞌuꞌunay i pagsarig mit ki Cristo baw magpasbung kamu nang banar it adat ya. 
GAL.4.20	Talagang ireg nga ireg ku nga maꞌadap ku siꞌ kamu, isaꞌun makapasiguru ku kamu kat kamatuudan, nga ega na kaꞌilangan ku nga mampang it mabeꞌgat. Sabap gulu talagay ulu ku sabap it imyu.
GAL.4.21	Ta, ituy ingkut ku it imyu, kamu nga kupasakep pat mga urdin nga magsusurat duꞌun it kasuratan it tagnaꞌ, unu, daꞌkamu tiyaꞌseb it pagpaꞌiguꞌan it kasuratan ngayti? 
GAL.4.22	Ka maat ngayan duꞌun, si Abraham, lalaki nga duwa i anak ya. Esay anak ya duꞌun it inasa-asawa yang uripen nga si Agar. Iyan esa, iyan i anak ya duꞌun it babay nga ega uripen, nga si Sara nga dati nga asawa ya. 
GAL.4.23	Iyan anak ya ngayti duꞌun it uripen, nagbaraꞌ sabap it paꞌiguꞌ-iguꞌ it taw. Temed iyan anak ngayti duꞌun it ega uripen, nagbaraꞌ lamang sabap it isiyanggup it Ampuꞌang Diyus.
GAL.4.24	Esaytu nga alimbawa i itu nga kaꞌulugan. Si Agar baw si Sara, ladawan tu it duwa nga pakiꞌupakat it Ampuꞌang Diyus kat katataawan. Si Agar, ladawan kanya it pakiꞌupakat it Ampuꞌang Diyus nga ibinggay yay mga urdin duꞌun it Bukid it Sinai, ka kumpur pagsasakpan it mga urdin ngaytu, subung sirat uripen, subung nagat ki Agar baw anak ya. 
GAL.4.25	Eeꞌ baꞌ, si Agar ngaytu, yay pagpaꞌulugan, Bukid it Sinai duꞌun it Arabia. Baw muꞌsa ngaytu, ladawan it siyudad it Jerusalem nga, kayti, pagꞌuꞌuripnen, iba it mga anak ya. Pagpapuntuꞌan kaytu, muꞌsang mamagsunud it rilihiyun it mga Judio, nga uripen paꞌ kat pagsunud nirat mga urdin ni Moises. 
GAL.4.26	Temed si Sara nga ega uripen, kanyay bilang inaꞌ ta, ka ladawan kanya it iyan Jerusalem nga duꞌun it langit, nga pagpaꞌulugan kaytu, muꞌsang magsarig baw magpamayaꞌ it ki Cristo, kita nga liꞌwan na kat iting maat ipagkapisiꞌ it karibriyan, pagsunud ngaytit mga urdin ni Moises. 
GAL.4.27	Subung tut magsusurat ngayan duꞌun it kasuratan nga magꞌaat,
GAL.4.27	“Sumagya ka, ikaw nga ega magpanganak nga babay.
GAL.4.27	Ikaw nga ega nakalabay it panganak it maski kaꞌsa, ipaggaꞌu-gaꞌuy mu na i kasagyaan mu.
GAL.4.27	Sabap maski piyablagan ka it asawa mu, subraꞌ pang dumakel i anak mu, subraꞌ paꞌ it kanya nga ega piyablagan it asawa ya.”
GAL.4.28	Ta kayti, mga kasulsugan, kita nga magpamayaꞌ na it ki Cristo, kita na i mga anak it Ampuꞌang Diyus nga katumanan it isiyanggup ya, subung it ki Isaac ngayting anak ni Sara. 
GAL.4.29	Takaꞌ subung nagat tagnaꞌ ngayting timpu nga, iyan ipiyanganak kat guna it Espiritu Santo, piyakuriꞌan it iti nga ipiyanganak sabap it paꞌiguꞌ-iguꞌ it taw, atkayan naga kayti. Ka mga inanak nat Ampuꞌang Diyus sabap it pamayaꞌ nirat ki Cristo, pagkuntraꞌen it mga pagꞌuꞌuripnen pat pagsunud nirat mga urdin ni Moises. 
GAL.4.30	Temed maat i inaat duꞌun it kasuratan,
GAL.4.30	“Imugawun mu na i babay ngayan nga uripen, pati anak ya. Sabap anak ngayan it uripen, ega talaga mapakay nga manunubliyen nga ibat anak ngayan it ega uripen.”
GAL.4.31	Aypaꞌ, mga kasulsugan, dedemdemen mi nga ega anak tami it uripen. Yay bilang nanganak it aten, iyan ega uripen.
GAL.5.1	Piyaliꞌwan tami ni Cristo kat pagkaꞌuripen tat kaꞌurdinan isaꞌun teꞌteꞌ nga daꞌta na uripen. Aypaꞌ kaꞌilangan panindegan mi na nga nakaliꞌwan kamu na. Eeꞌ baꞌ, talagang ayaw kamu nat paꞌuripen paꞌ it sumaꞌup.
GAL.5.2	Pagnegan mi tut magayen, aku nga si Pablo i magꞌaat it imyu, basta pasakep kamu it panulduꞌ ngayting paturiꞌ isaꞌun tumaldeng kat panleteg it Ampuꞌang Diyus, egay mapulus mi it kamataynen ni Cristo. 
GAL.5.3	Saꞌupun ku siꞌ i ipagꞌaat kut imyu nga in siyu-siyuy paturiꞌ paꞌ, ega naga tumaldeng kanya in ega masunud yat kaꞌustuꞌan i muꞌsang mga urdin nga ipiyaskel it ki Moises. 
GAL.5.4	Ka iyan magpaꞌres nga tumaldeng kat panleteg it Ampuꞌang Diyus sabap it pagsunud ya it mga urdin ngayti, talagang nakablag nat ki Cristo. Talagang diyaꞌga ya i ildaw it Ampuꞌang Diyus. 
GAL.5.5	Temed kita nga magsarig baw magpamayaꞌ it ki Cristo, kat panakem it Espiritu Santo, pagsisiguruun tami nga mabut i aldaw nga ipabetang tami it Ampuꞌang Diyus nga mataldeng kat panleteg ya. Aypaꞌ, pagpaꞌbutun tami nga banar i aldaw ngayan. 
GAL.5.6	In maglalagpit tami nat ki Cristo Jesus talagang ega nay kuwintaꞌ it pagturiꞌ ngaytu in naturiꞌan u ega. Iyan i ega matuduꞌ, kamatuudang pamayaꞌ baw pagsarig it ki Cristo ngaytu nga magkamuyaan kat kadakulat raras tat masigkataw ta.
GAL.5.7	Katꞌesa magayen naga i pagsunud mi it dalan it kamatuudan. Ta siyuy miyabaꞌ it dalan ngaytu, nga kayti magpaski kamu na? 
GAL.5.8	Ega yan Ampuꞌang Diyus i garing kayan, ka kanyay magpanakem it imyu nga mamayaꞌ it kamatuudan ngaytu. 
GAL.5.9	In sigi pang pagpabuyug-buyugan mi i pangadal ngayti nga ega kamatuudan, subraꞌ pang rumanggaꞌ i pamayaꞌ mi. Ka daꞌga baꞌ, maski dekeyeꞌ nga ipagpaꞌalsa i ipagragiꞌ, magkapaꞌalsa ya i kumpur riyagiꞌan, maat it sambatan ta. 
GAL.5.10	Takaꞌ kat keseg it pakilagpit tami it Ampuꞌan, dakulang paniguru ku nga paꞌuyunan mi i pagꞌaaten ku ngaytut imyu. Baw iyan mga magpanlibeg it pikiran mi, maski siyu sira, pagsisiguruun ku nga rigaen talaga it Ampuꞌang Diyus.
GAL.5.11	Mga sulsug ku, ega pamayaꞌnen mi i ipagꞌaat it beken nga magꞌaat, maski aku, ipagpangadal ku naga kunuꞌ nga kaꞌilangan nagang paturiꞌ i mga taw isaꞌun maribri. Temed unu yan i kamatuudan, ka in ipagpangadal ku yan nga matuud, unuka pagpakuriꞌan aku paꞌ it seked kayti it mga kabilug ku nga mga Judio? Ka simpri in ipagpangadal ku nga kaꞌilangan paturiꞌ isaꞌun maribri, ega na ipagpangadal ku nga kamataynen lamang ni Cristo duꞌut krus i mapisiꞌan tat karibriyan, nga yay magkakleban it mga kabanwa ku ngayti. 
GAL.5.12	Talagang, iyan mga magpanasaw ngayan it imyu, magayen ega lamang desang paturiꞌ sira, paꞌimutuꞌ na!
GAL.5.13	Mga sulsug ku, kat pabetang-betang it Ampuꞌang Diyus, liꞌwan kamu na kat panguripen it mga urdin ngayti nga ipiyaskel it ki Moises. Temed maski atkayan na, ega pikiren mi nga mapakay nang sumbayaꞌen i maski unu nga maraꞌway nga kaꞌirgan it bilug, in daꞌga, kat kadakulat raras mi it maꞌiba mi, magsigsirbi kamu it esa may esa. 
GAL.5.14	Sabap muꞌsa ngaytung kaꞌurdinan nga garing duꞌut Ampuꞌang Diyus, uliꞌan-uliꞌan ya, “rarasan mu i masigkataw mu it subung nagat raras mu it sadili mu nga bilug.”
GAL.5.15	Temed in magsari kamu it raꞌe-raꞌeten, baraꞌan ya, maranggaꞌ talaga i pagꞌini-inibaen baw maranggaꞌ gasiꞌ i maski unu nga ikapamatuud it may pamayaꞌ mi, subung nagat mga ramu-ramu nga magkaga-kagaten seked it natay sirang muꞌsa.
GAL.5.16	Ta itu nay ipagꞌaat kut imyu, sumunud kamung pirmi it padisir it Espiritu Santo kat pangaꞌgenan mi. Ka in atkayan, ega na sumbayaꞌen mi i karaꞌe-raꞌetan nga kaꞌiꞌirgan nga singkadan mi. 
GAL.5.17	Sabap iyan mga singkadan tang kaꞌiꞌirgan nga maraꞌe-raꞌet baw mga kaꞌiꞌirgan nga ipagpanakem it Espiritu Santo it aten, magkukuntraꞌ sira nga pirmi. Talagang nagkalaban tu i duwa ngaytu. Aypaꞌ ka iyan mga kubwaten ta, ega naga magkatabusan. 
GAL.5.18	Temed in pagpadisiran tami na it Espiritu Santo, liꞌwan tami na kat pagpaꞌres it karibriyan kat pagsunud tami it mga urdin ni Moises.
GAL.5.19	Ka maꞌyag it aten nga muꞌsa in unu may unu i liꞌwan it singkadan tang kaꞌiꞌirgan nga maraꞌe-raꞌet. Ka mga itu ngaytu, muꞌsang kalasit pamakun duꞌun it ega asawa ta, mga adat u pagpikiren nga maraꞌway baw pagsumbayaꞌ it kaꞌiꞌirgan nga maraꞌway it egay maski unu nga pagsupil it sadili. 
GAL.5.20	Mga beken paꞌ, pagsirbi it maski unu nga ganti tat Ampuꞌang Diyus, panumpa kat masigkataw kat panggamit it kepetan nga pananamayaꞌ, pakikuntraꞌ, pakidaꞌeg, kaꞌimun, kaꞌiseg, ipagpadaꞌeg i sadili, adat nga magraraꞌet it magkampiꞌ-kampiꞌen, 
GAL.5.21	inggi-inggiten, kasagyaan nga pagpanggaringan it ereꞌeret nga palangu, baw mga beken paꞌ nga karaꞌe-raꞌetan nga atkaytu na ngaytu. Paꞌimbanda ku it imyu, subung naga it paꞌimbanda ku it tagnaꞌ, talagang ega makaꞌuyut duꞌun it kaꞌadiꞌan it Ampuꞌang Diyus i mamagbuwat it atkaytu nga mga bagay.
GAL.5.22	Temed in magpasakep i taw kat pamegbeg it Espiritu Santo itu may itu i liꞌwan ya, kamatuudang raras it masigkataw, magꞌuꞌunay nga kasagyaan baw kaꞌimbengan it nakem, masagkaꞌ it kakuriꞌan it magayen i nakem, maꞌildaw, magayen i adat, magkasarigan nga banar, 
GAL.5.23	mapiyalulus baw magkasupil nat sadili ya. Ta, in itung mga bagay, kat pangaꞌgenan tami na, unu pay kuntraꞌen it urdin? Daꞌga ega na? 
GAL.5.24	Iyan mga maglalagpit it ki Cristo Jesus, subuk naꞌimatay na nira i singkadan nirang kaꞌiꞌirgan nga maraꞌe-raꞌet baw mga kaꞌiꞌirgan nirang maraꞌway. 
GAL.5.25	Paribasay binggayan tamit Espiritu Santo it baꞌgung pangaꞌgenan, aypaꞌ sana pasakep tami nga pirmi kat pamegbeg ya it pangaꞌgenan ta ngaytu. 
GAL.5.26	Kaꞌilangan ega na malandi-landi tami, mapiyanleꞌes-leꞌes, baw maꞌinggit it esa may esa.
GAL.6.1	Mga kasulsugan, in beteꞌ may esat imyu nga diyaꞌeg it esang kasalaꞌan kaꞌilangan, kamu nga magpasakep nga banar kat pamegbeg it Espiritu Santo, taldengen mi kanya. Temed buwaten mi tu it may dakulaꞌ nga kapalulusan. Baw magtitiyakap kamu naga nga pirmi, ka barang mabwa-mabway kamu siꞌ i madaꞌgan it sukdan ni Satanas. 
GAL.6.2	Baw yay magayen, magtabang-tabangen kamu it kakuriꞌan it esa may esa, sabap kat atkaytu nga pagbuwaten, iyan i masunud mi i ipiyagꞌurdin ni Cristo. 
GAL.6.3	Ka in beteꞌ pagpikiren it esang taw nga ega naga kaꞌilangan yang adaten i matiyabangen kanya it maꞌiba ya, pagꞌambutan ya lamang i sadili ya ka ipagpabetang ya i sadili ya nga mataꞌas, arit ega. 
GAL.6.4	Magayen, ineꞌteꞌen i sadili tang pagbuwaten. In masiguru ta na nga magayen na i aten nga buwat, ta yanay sagyaan. Ega maat iyan lamang i masagyaan, magkamuyaan nga sadiling buwat, magayen paꞌ it kat beken nga pamagbuwaten. 
GAL.6.5	Sabap iyan kagayenan nga ipagpabwat it Ampuꞌang Diyus it kada esat aten, kaꞌilangan kanya-kanya nga sadili nga pagsarungaen.
GAL.6.6	Itu pay ipagꞌaat kut imyu, iyan mga manigpangadal nga magpangadal it imyu it ampang it Ampuꞌang Diyus, kaꞌilangan bagiꞌan mi sira it in unu-unu nga kagayenan i ipiyagꞌildaw it Ampuꞌang Diyus it imyu.
GAL.6.7	Ega ambutan mi i sadili mi, ka ega pataꞌnan it Ampuꞌang Diyus nga tibabaꞌen kanya it maski siyu. Ka in unu i ilinwak it taw, iyan naga i kaygen ya. 
GAL.6.8	In siyuy magluwak it karaꞌe-raꞌetan, nga magsarit sumbayaꞌ it singkadan yang kaꞌiꞌirgan nga maraꞌe-raꞌet, egay beken nga kaygen ya, subuk rumunut i pangaꞌgenan ya baw kamataynen nga egay kaskedang panriga i abutan ya. Temed iyan magluwak it kagayenan, nga magsunud nga pirmi it padisir it Espiritu Santo it kanya, iyan i kanyang kaygen, kaꞌgenang egay kaskedan. 
GAL.6.9	Aypaꞌ ega maꞌyawan tami it mga magagayen nga pagbuwaten, ka pagꞌabut it timpu na, simpri may kaygen ta in daꞌta maskedan. 
GAL.6.10	Aypaꞌ, kada pagbegayan tat rugar, kaꞌilangan paꞌres tami it buwat nga magayen kat mga kaꞌibaan tami, subraꞌ na kat mga sulsug tami kat pamayaꞌ.
GAL.6.11	Ta, kat pangiyaꞌpusan ngaytu, aku na mismu i magsurat.
GAL.6.12	Iyan mga magpanreges it imyu it paturiꞌ, antap yan it nakem nira, tuꞌgudun sirat mga taw sabap it pagsunud nirat mga urdin it rilihiyun nira. Temed iyan talagay kat nakem nira nga magpanreges sira ngayan it imyu, magꞌiꞌlam it barang pakuriꞌan sirat mga kaꞌibaan nirang Judio in ipatindeg nira nga kamataynen lamang ni Cristo i ikapisit karibriyan, ega na pagsunud it mga urdin ni Moises. 
GAL.6.13	Temed maski iyan mga magpaturiꞌ, ega naga pagsunudun nirat kamatuudang pagsunud i mga urdin ngayti. Pagregesen nira lamang kamu it paturiꞌ isaꞌun tuꞌgudun sira sabap nakumbinyu nira kamu nga pasakep it kanirang dalan nga pagsunudun. 
GAL.6.14	Takaꞌ in aku, alaid nat aken i adat ngayang patuꞌgud. Ega talaga ipagpatuꞌgud ku i sadili ku in daꞌga iyan binwat ni Jesu-Cristo nga Ampuꞌan tami, nga tiyanggung ya i kasalaꞌan tami duꞌun it krus. Ka, sabap it kamataynen ya ngayti duꞌut krus, ipagpabetang ku na nga egay kuwintaꞌ it muꞌsang pagpaꞌresan situt banwa, nga maat yay ipagkatanggap it kanira it Ampuꞌang Diyus. Baw pabetang gasit banwa it aken kayti, taw nga egay kuwintaꞌ, ka pagbaliwalaꞌen ku nay mga bagay ngaytu nga pagpaꞌresan nira. 
GAL.6.15	Ka ega impurtantiꞌ in turiꞌ u ega i esang taw. Iyan i impurtantiꞌ, in nabaꞌgu nat Espiritu Santo i adat baw nakem ya. 
GAL.6.16	Kat muꞌsa nga magpangaꞌgenan uyun sikaytung mga bagay, ipagpanalangin ku nga asan it kanira nga pirmi i sanguꞌ nga tabang baw kaꞌimbengan it nakem nga ipagbegay it Ampuꞌang Diyus, ka sira ngaytu i mga matuud na nga mga taawan ya.
GAL.6.17	Aypaꞌ, garing kayti, sana ega nay asat imyu nga pakuriꞌ it aken nga pasakep paꞌ it panulduꞌ nga kamaliꞌ. Sabap iyan i daꞌnay budlat it pinilatat bungad kat bilug ku, panindeg ku lamang it kamatuudan ngaytu, nga ipiyakarguꞌ ni Jesus it aken.
GAL.6.18	Mga kasulsugan, ipagpanalangin ku nga sana taꞌseben nga banar i nakem mi it ildaw ngaytu nga ipagbegay it Ampuꞌan tami nga si Jesu-Cristo. Kamatuudan tu.
EPH.1.1	Mga sulsug namen kat pamayaꞌ nga asan it Efeso, wayan i surat ku, aku nga si Pablo, nga esang apustul ni Cristo Jesus kat pabetang-betang it Ampuꞌang Diyus. Pagsuratan ku kamu nga maglalagpit nat ki Cristo, kamu nga ipiyapinpin it Ampuꞌang Diyus nga mga taawan ya na, nga magsarig baw magpamayaꞌ nga matuud it ki Cristo Jesus ngaytu. 
EPH.1.2	Ipagpanalangin ku nga sana asat imyu nga pirmi i ildaw baw kaꞌimbengan it nakem nga ipagbegay it Ampuꞌang Diyus nga Amaꞌ tami baw Ampuꞌan nga si Jesu-Cristo.
EPH.1.3	Uꞌnang masugid ku, magayen, bantugun tami nga pirmi i Ampuꞌang Diyus, kanya nga Ampuꞌan baw Amaꞌ it Ampuꞌan tami nga si Jesu-Cristo ka, sabap it pakilagpit tami it ki Cristo, inildawan ya na kita it muꞌsa ngaytung ega basta-bastang kagayenan.
EPH.1.4	Pakilagpit ta ngaytut ki Cristo, kat pikir naytu nga lagi it Ampuꞌang Diyus parabir giyuna ya i langit baw banwa. Aypaꞌ, talagang garing paꞌ it tagnaꞌ, piniliꞌ ya na kitang lagi nga makaꞌalaid tang banar kat muꞌsang kasalaꞌan baw makaꞌadap ta duꞌut kanya it egay maꞌiway yat aten. 
EPH.1.5	Kat kadakulat raras yat aten, talagang ipiyasiguru ya nga, kita, magbaraꞌ nga mga anak ya sabap it buwaten ni Jesu-Cristo ngaytu. Talagang ituytu i pabetang-betang yang lagi baw kaꞌirgan ya. 
EPH.1.6	Aypaꞌ ega nay kaskedan it pagbantug tat kanya sabap it ega basta-basta ngaytung ildaw ya nga ibinggay yat begay-matag, nga maꞌaten sabap it binwat ni Jesu-Cristo nga pagmaꞌa-maꞌalen ya nga banar. 
EPH.1.7	Ka sabap it duguꞌ nga ipiyaturuꞌ ni Jesus ngaytu, ribri tami na kat panriga it Ampuꞌang Diyus sabap it mga kasalaꞌan tami. Napasinsiya nat aten i muꞌsa. Talagang egay kasbung it kaꞌildaw ya ngaytu 
EPH.1.8	nga ipiyagꞌatag-atag yat aten it egay pateng. Binggayan ya paꞌ kita nga magkaꞌrutan tami i mga pabetang-betang ya baw magkasepsepan tat magayen in unu may unu i mga kaꞌulugan nira. 
EPH.1.9	Ka kayti, paribasa it ituy kaꞌirgan ya, ipiyaꞌrut ya na i pabetang-betang ya nga, kaꞌlay ngaytu, ipagtagu-taguꞌ ya paꞌ, iyan pabetang-betang nga ipatuman ya duꞌun it ki Cristo. 
EPH.1.10	Ka in maꞌbut nay ipiyagtirminu ya nga timpu, muꞌsa nga giyuna kat langit baw kat banwa, ipaꞌalima ya nat ki Cristo nga kat pamegbeg ya na i muꞌsa.
EPH.1.11	Pakilagpit tami it ki Cristo ngaytu i pagpanggaringan it ildawan ta it karibriyan gasiꞌ kat pagdadarapaꞌen. Garing it tagna-tagnaꞌ paꞌ piniliꞌ ya kita nga lagi nga ildawan ya it kagayenan ngaytu. Sigun nagaytu kat pabetang-betang ya, kanya nga magpabetang-betang it muꞌsa uyun kat magayen nga paꞌiguꞌ-iguꞌ nga kaꞌirgan ya. 
EPH.1.12	Baw itu gasiꞌ i pabetang-betang ya nga mangaꞌgenan tami kat ikabantug it kabantugan ya, kami nga uꞌnang tingled i inawar duꞌun it ki Cristo nga begayan it kagayenan ngaytu kat pagdadarapaꞌen, 
EPH.1.13	baw kamu gasiꞌ, nga bilang sunud it amen it nagpalagpit it ki Cristo. Kayti, uyut kamu gasiꞌ it itu ngaytu sabap, iyan nagnegan mi i kamatuudan pasar it ki Cristo, iyan Magayen ngaytung Baritaꞌ nga magkabgay it karibriyan, piyamayaꞌ mi talaga. Aypaꞌ ka piyapasaruman kamu gasiꞌ it Ampuꞌang Diyus it Espiritu Santo nga isiyanggup ya garing pat tagnaꞌ, ka yay bilang markaꞌ yat imyu nga imandaꞌan it talagang mga taawan ya na kamu. 
EPH.1.14	Itu, Espiritu Santo ngaytu, kanyay keseg it isiyanggup ya ngaytut aten, nga kasiguruwan it talagang mabut nga matanggap tami i kakumplituwan it karibriyan ta ngaytu. Aypaꞌ kayti bantugun tami kanya, kanya nga ega babasta-bastaen i kabantugan ya.
EPH.1.15	Aypaꞌ ka, garing it nabaritaꞌan ku i pasar it pagsarig baw pamayaꞌ mi it Ampuꞌan nga si Jesu-Cristo, baw iyan raras mi it mga sulsug mi kat pamayaꞌ, 
EPH.1.16	talagang ega magkatupu-tupus i pasalamat ku duꞌun it Ampuꞌang Diyus sabap it imyu, baw pagsangpiten ku gasiꞌ kamu nga pirmi kat panalangin ku. 
EPH.1.17	Ka pagꞌangutun ku duꞌun it Amaꞌ tami nga mabantug, kanya nga Ampuꞌang Diyus it Ampuꞌan tami nga si Jesu-Cristo, nga kat keseg it Espiritu Santo nga magsasarum kat bilug mi, sana begayan ya kamu nga subraꞌ kamung kumaꞌrut baw kasepsep isaꞌun makilalaan mi nga banar i adat baw mga pabetang-betang ya. 
EPH.1.18	Sana paꞌyagen yang banar i mga pikiran mi isaꞌun maꞌrutan mit magayen i kagayenan ngaytu nga pagsisiguruun tami nga yay ipiyabetang-betang ya nga ibgay yat aten. Ka talagang ega basta-basta i kabantugan it kagayenan nga magꞌaꞌareg kat muꞌsa nga piniliꞌ baw ipiyapinpin ya ngaytu nga mga taawan ya. 
EPH.1.19	Ipagpanalangin ku gasiꞌ nga sana ipatantu yat imyu i kadakulat ega basta-bastang guna ya nga ipagpalabay yat aten nga mga magpamayaꞌ. Ipiyalteg yat aten i keseg it guna ya ngaytung egay kasbung 
EPH.1.20	iyan inggen ya si Cristo it paꞌuliꞌ baw piyaꞌdung ya duꞌun it mabantug nga puwistuꞌ nga kat iwanan ya nga ayun nga duꞌut langit. 
EPH.1.21	Sikayan naꞌrutan ta nga subraꞌ talaga i kataꞌasan ni Cristo ngaytu kat kataꞌasan it maski unu pang beken nga magpamegbeg baw may pudir duꞌut lawang.
EPH.1.22	Talagang ipiyabegbeg it Ampuꞌang Diyus it ki Cristo i muꞌsang bagay. Kanyay piyakaꞌulu nira nga ipiyagbegay it Ampuꞌang Diyus kat muꞌsang mga magsarig baw magpamayaꞌ it kanya. 
EPH.1.23	Sabap kabilangan it mga magpamayaꞌ ngaytu, subuk bilug ya, nga pangumplitu
EPH.2.1	Talagang kamu katꞌesa, kaꞌalimbawaan mi, subuk patay kat panleteg it Ampuꞌang Diyus kat kadakulat mga kasalaꞌan mi nga kuntraꞌ kat kaꞌirgan ya. Egay maski unu nga magpangbit kat nakem mi in pasar it pagkilala it kanya. 
EPH.2.2	Egay beken nga pagragaen mi it tagnaꞌ ngayti, karaꞌe-raꞌetan situt banwa ngaytu. Sabap kat iting timpu pagsasakpen kamu paꞌ it pagbayaꞌen it mga maraꞌe-raꞌet, sira nga magpupudir duꞌut lawang, iyan mga magpanlud baw daꞌga nga magbebegbeg it mga taw kayti nga magkuntraꞌ it Ampuꞌang Diyus. 
EPH.2.3	Yay matuud, tagnaꞌ, atkayan nagay adat tami nga muꞌsa ka pagsunudun lamang i singkadan tang adat nga maraꞌe-raꞌet. Pagsumbayaꞌen i maraꞌe-raꞌet nga kaꞌirgan it bilug baw in unu nga kat pikiran. Aypaꞌ kat adat tami ngayti it tagnaꞌ, kaꞌuyutan tami talaga kat mga taw nga rigaen it Ampuꞌang Diyus, ka egay beken nga tumbas it aten nga taw nga makasalaꞌan. 
EPH.2.4	Temed ta, talagang bastanting-bastanti i kaꞌildaw ngaytut Ampuꞌang Diyus baw subray basta i raras ya it aten. 
EPH.2.5	Sabap maski subuk patay ta nang patay sabap it kasalaꞌan tami, subuk ipiyaꞌuyut ya na kita it ki Cristo nga inggen yat paꞌuliꞌ, nga begayan tami na it kaꞌgenang egay kaskedan. Talagang sabap lamang it ildaw ngaytut Ampuꞌang Diyus maribri tami kat panriga yat tagnang pangaꞌgenan ta. 
EPH.2.6	Baw iyan piyaꞌuliꞌ ya si Cristo Jesus duꞌut langit nga piyaꞌdung duꞌut mabantug nga puwistuꞌ, subuk ipiyaꞌuyut ya gasiꞌ kita it kanya, nga kayti subuk magꞌaꞌdung tami gasiꞌ nga iba ya duꞌun it piyaꞌdungan ngaytit kanya duꞌut langit.
EPH.2.7	Binwat yaytu i atkaytu ka isaꞌun, garing kayti seked it kaꞌnu-kaꞌnu, ipatanyag ya i egay kasbung nga kabastantiyan it ildaw ya ngaytu nga ibinggay yat aten it begay-matag kat binwat ngaytu ni Cristo Jesus. 
EPH.2.8	Talagang kaꞌildaw ngaytut Ampuꞌang Diyus, yanayan i puꞌun it naribri tami na kat panriga yat kasalaꞌan tami, sabap it pagsarig baw pamayaꞌ tami it ki Cristo. Baw maski pagsarig baw pamayaꞌ ta ngaytu, ipagbegay yat aten, egaytu maat kitay garing. 
EPH.2.9	Aypaꞌ ega makapalandi-landi it maski siyu nga, sabap it kagayen it sadili yang buwat i karibriyan ya ngaytu. 
EPH.2.10	Sabap iyan pagbaꞌgu it adat ta kayti, Ampuꞌang Diyus i garing kaytu. Ipiyalagpit ya kita duꞌut ki Cristo Jesus baw biyaꞌgu ya i pangaꞌgenan tami isaꞌun gamiten ta na kat buwat nga magayen, nga ipiyagꞌareg yang lagi it aten garing paꞌ it tagnaꞌ.
EPH.2.11	Talagang panawun it pikir mi i tagnaꞌ nga kabetangan mi. Paribasay ega Judio kamu baw ega tiyuriꞌan aypaꞌ, pabetang it mga Judio it imyu, timawaꞌ nga ega mga taawan it Ampuꞌang Diyus. Sira kunuꞌ i mga taawan ya ka panaꞌwag it kanira, Mga Turiꞌ. Temed pagturiꞌ nira ngaytu, kat liꞌwan lamang it bilug nira, nga binwat lamang it taw.
EPH.2.12	Demdemen mi nga kat timpu ngayting itiꞌen magbeblag kamu it ki Cristo. Daꞌkamu kaꞌuyutan kat mga Judio, nga sira i mga taawan it Ampuꞌang Diyus nga pagꞌildawan ya. Baw ega sakep kamu it mga pakiꞌupakat yat kanira nga magsugid it ega basta-bastang sanggup ya.
EPH.2.13	Temed kayti, it maglalagpit kamu nat ki Cristo Jesus, ega na subung pat tagnaꞌ ngayti nga alaid kamu paꞌ kat Ampuꞌang Diyus. Kayti, kat keseg it duguꞌ ngayti ni Cristo nga ipiyaturuꞌ ya, ipiyaꞌadeꞌdeng kamu na.
EPH.2.14	Talagang, sabap it ki Cristo ngaytu, magkagayen tami na, kami nga mga Judio baw kamu nga ega Judio. Inesa-esa ya na kita ka piyaraw ya na i pagkuntra-kuntraꞌen tami nga yanay magkaꞌarbeng it aten, nga daꞌga ipagkapagꞌiba-iba tami. 
EPH.2.15	Paribasay ipiyasalisi ya i sadili ya nga bilug, sikayan inawaꞌ ya na i dalan ngaytit pagsunud it mga urdin ni Moises, mga urdin nga magsugid it muꞌsang adaten kat rilihiyun namen nga mga Judio. Ta it atkayan nagbaraꞌ na nga subuk sang kaduguꞌan lamang kat panleteg it Ampuꞌang Diyus i muꞌsang magpamayaꞌ it ki Cristo, maski unuy bangsa nira. Inabriyan ya talaga i dalan it pagkagayen. 
EPH.2.16	Ka sabap it kamataynen ya ngayti duꞌun it krus, tiyabtab ya na i pagkuntraꞌ it mga Judio baw mga bangsa nga ega Judio. Surubung nga piyapaꞌuliꞌ ya sira duꞌun it Ampuꞌang Diyus baw binwat nga subuk sang kabilu-bilugan na. 
EPH.2.17	Limnampud kanya situt banwa ka ipiyangadal yat katataawan in magꞌuꞌunu makanira i matuud nga kaꞌimbengan it nakem, kamu nga mga ega Judio nga paꞌaateng alaid kat Ampuꞌang Diyus, baw kami nga mga Judio nga adeꞌdeng it kanya. 
EPH.2.18	Ka sabap it ki Cristo ngaytu, surubung tami na kayti nga pagtanggapen it Diyus Amaꞌ in magpatpad tami duꞌun it kanya kat tabang it Espiritu Santo nga magsasarum situt bilug tami nga muꞌsa.
EPH.2.19	Aypaꞌ ega na subung kamu it dayuꞌan u belag pang bangsa nga ega mga taawan it Ampuꞌang Diyus, in daꞌga kabanwa kamu na it mga taawan ya ngaytu nga piniliꞌ baw ipiyapinpin ya kat beken nga taw situt sinirungat langit. Kaꞌuyutan kamu paꞌ it mga anak ya kat seled it pamalay-balay ya. 
EPH.2.20	Kabilangan it aten nga mga magpamayaꞌ, subuk balay nga may inunayan. Si Cristo Jesus i inunayan ngaytu nga kanya i magbegay it ega basta-bastang kabakdan i balay. Iyan mga apustul baw mga prupitaꞌ ya, sira i subuk mga arigi it balay ngaytu. Baw kamu na i subuk mga buwat-buwat yang beken. 
EPH.2.21	Si Cristo i piyakpetan it muꞌsang mga buwat-buwat ngaytu. Nakapagkabit-kabiten sira talagat magayen baw, sabap it pakilagpit nira it Ampuꞌan ngaytu, sigi nga magdakulaꞌ i balay ngaytu, magbaraꞌ nang mabakas nga papagsambaan. 
EPH.2.22	Baw sabap it pakilagpit mit ki Cristo, magkakabit kamu na gasiꞌ i imyu duꞌun, kaꞌuyutan it beken ngaytu nga buwat-buwat. Kitang muꞌsa i pagbuwaten ni Cristo nga magayeng pagtataꞌidan it Ampuꞌang Diyus kat pagpasarum it Espiritu Santo situt bilug ta.
EPH.3.1	Aypaꞌ sabap it muꞌsa ngaytung ituꞌun, sigi talagang panalangin ku pasar it imyu, aku nga si Pablo nga pagpipirisuun sabap it pagsirbi ku it ki Cristo Jesus kat ikagayen mi nga taw nga ega Judio. 
EPH.3.2	Siguru pagꞌuꞌrutan mi na i katengdanan ku ngaytu nga ipiyakargut Ampuꞌang Diyus it aken nga manigpangadal aku kat mga bangsa nga ega Judio it pasar it kaꞌildaw ya. 
EPH.3.3	Nabaritaꞌan mi siguru nga may subuk ilimbaw nat Ampuꞌang Diyus it aken nga esang tagu-taguꞌ nga pabetang-betang ya. (Subung nat nakapaꞌyag ku na nga lagit dekeyeꞌ kat nakasurat ku na, 
EPH.3.4	nga in basaen mi mamuyaan mi in sang unuy kasepsep ku it tagu-taguꞌ ngaytung paꞌiguꞌ-iguꞌ pasar it ki Cristo.) 
EPH.3.5	Itung paꞌiguꞌ-iguꞌ, ega ipiyaꞌrut it Ampuꞌang Diyus kat mga taw it tagnang mga timpu temed kayti, kat tabang it Espiritu Santo nga ipiyapasarum ya duꞌun it bilug nira, ipiyatantu ya na kat mga piniliꞌ ya nga apustul baw prupitaꞌ. 
EPH.3.6	Ta, ituytu i pabetang-betang ngaytung paꞌaaten, nga iyan mga taw nga ega Judio, kat pagtanggap nirat Magayen ngaytung Baritaꞌ, kasbung na sirat mga Judio nga may kabagiꞌan nat ildaw ngaytung subray basta nga garing duꞌut Ampuꞌang Diyus. Kakabit gasiꞌ sira it sang kabilu-bilugan nga bilug ni Cristo Jesus, baw sabap it pakilagpit nirat kanya, sira gasiꞌ i tumanggap it muꞌsang isiyanggup it Ampuꞌang Diyus nga kagayenan.
EPH.3.7	Talagang kat kaꞌildaw it Ampuꞌang Diyus it aken baw kat keseg it guna ya, binwat ya aku nga manigsirbi ya kat pangadal ku it Magayen ngaytung Baritaꞌ. 
EPH.3.8	Kalililuꞌan talagaytu ka maski piyakatimawaꞌ nga taawan it Ampuꞌang Diyus, akuy timawaꞌ pat kanya. Takaꞌ maski atkayan, kat kadakulat ildaw ya, napakay ya naga aku nga binggayan it itung buwaten, nga ipangadal ku duꞌun it mga taw nga ega Judio i pasar it kagayenan nga magkapisiꞌ duꞌun it ki Cristo, kagayenan nga bastanting-bastanti baw ega pagtaꞌseben it pikiran. 
EPH.3.9	Baw ipiyakarguꞌ ya gasit aken i buwat nga ipaꞌyag ku kat muꞌsang taw in magꞌuꞌunu matuman ya i pabetang-betang ya nga garing pat ega pay banwa ipagtagu-taguꞌ ya, kanya nga nagguna it muꞌsa. 
EPH.3.10	Ka iyan mga magpamegbeg baw may pudir duꞌut lawang,
EPH.3.11	Mga pabetang-betang ya ngaytu, garing pat ega pay banwa, baw ipagpatuman kayti it ki Cristo Jesus nga Ampuꞌan tami. 
EPH.3.12	Sabap it pakilagpit tami it ki Cristo ngaytu, nga ituy liꞌwan it pamayaꞌ tat kanya, magkaꞌadap tami na duꞌut Ampuꞌang Diyus ka ega nay maski unu nga lesa. Magkadiritsu ta na duꞌut kanya i maski unu nga kusugiden it masagyay nakem tami nga ega nay pagpangangaliꞌan. 
EPH.3.13	Aypaꞌ pagꞌangut-angutun kut imyu nga ega ikaranggat pamayaꞌ mi i mga kakuriꞌan nga paglabayen ku sabap it imyu, ka ipagsugid ku nga kat ikabantug mi tu.
EPH.3.14	Aypaꞌ, sabap it ega basta-basta ngaytung ildaw it Ampuꞌang Diyus nga Amaꞌ tami, talagang ipagpanluud ku na duꞌun it kanya, 
EPH.3.15	kanya nga piyakaꞌAmaꞌ it muꞌsang mga inanak ya, kat langit na baw situ pat banwa, nga pagpangaranan nat pamalay-balay ya.
EPH.3.16	Ipagpanalangin ku duꞌut kanya nga garing kat kadakulat kabantugan ya nga egay kaꞌbusan, sana begayan ya kamut kaksegan it nakem, nga magꞌeꞌget talagay pamayaꞌ mi kat tabang it magsasarum nga Espiritu Santo. 
EPH.3.17	Baw gasiꞌ nga, sabap it pagsarig baw pamayaꞌ mi ngaytu, manakenaꞌ si Cristo asan it nakem mi. Ipagpanalangin ku gasiꞌ nga subuk maggagamut baw magrurugsuk i kararas baw pagmaꞌal mi, 
EPH.3.18	isaꞌun sang kamuwan it muꞌsang mga taawan it Ampuꞌang Diyus i begayan it Ampuꞌan nga matantuwan mi nga banar in sang unu nga ega babasta-bastaen baw kabantug i raras ni Cristo it aten. 
EPH.3.19	Baw sana subraꞌ nga malabayan mi baw taꞌseben i nakem mi sabap it raras ya ngaytu, lamang ega ngaytu magkatangked-tangked it taw i kapuꞌsaan ya, isaꞌun makumplituwan kamu it kakayaan nga ikaguru it muꞌsang ipagpaguru it Ampuꞌang Diyus it imyu nga adat ya.
EPH.3.20	Aypaꞌ, kaꞌilangan, talagang bantugun tami i Ampuꞌang Diyus ngaytu, kanya nga magkabwat it bastanting-bastanti baw subrang-subraꞌ kat muꞌsa nga pagꞌangutun ta duꞌut kanya, u kat maski pagpikiren ta, sigun kat guna ya ngaytu nga paglabayen ta kat pangaꞌgenan tami. 
EPH.3.21	Eeꞌ baꞌ, bantugun kanya it egay kaskedan seked it kaꞌnu-kaꞌnu sabap it kabantugan ya nga magkamuyaan kat kumpur mga taawan ya baw magkamuyaan gasiꞌ duꞌun it ki Cristo Jesus. Kamatuudan tu.
EPH.4.1	Aypaꞌ, kayti, aku nga pagpipirisuun na sabap it panindeg baw pagsirbi ku it Ampuꞌan, ipagbenge-bengel ku nga banar nga mangaꞌgenan kamu nga uyun duꞌun it ipiyabetang-betang it Ampuꞌang Diyus nga pangaꞌgenan it mga taawan ya. 
EPH.4.2	Iyan bay magayen nga ugaliꞌen mi, mapiyababaꞌ kamu baw mapiyalulus, nga ega makusked it kasalaꞌan it mga maꞌiba mi asat imyu, in daꞌga pagsagkaꞌen mi it magayen i nakem sabap it raras mit kanira. 
EPH.4.3	Paꞌresan mi nga banar i pagꞌurunyun nga ipagbegay it Espiritu Santo nga kat ikaꞌimbeng it pakiꞌiba-iba mi. Ka daꞌga baꞌ tiningled kamu na kat panleteg it Ampuꞌang Diyus? 
EPH.4.4	Sabap kita, subuk sang kabilu-bilugan lamang, baw esa-esa i Espiritu Santo nga magsasarum situt bilug ta. Subung naga, esa-esay kagayenang pagꞌiꞌinawaren ta kat pagdadarapaꞌen, kita nga piyanakman it Ampuꞌang Diyus nga pasakep it kanya. 
EPH.4.5	Baw gasiꞌ esa-esay Ampuꞌan nga pagsarigan ta. Kanya lamang i mapakay nga sarigan it taw. Baw esa-esa lamang i pagpapuntuꞌan it pagbawtis ta. 
EPH.4.6	Pati Ampuꞌang Diyus, nga Amaꞌ tami nga muꞌsa, esa-esa talaga kanya. Kanyay magpamegbeg it muꞌsang magpamayaꞌ, duꞌun kanya magsasarum kat kanirang muꞌsa, baw paggamiten ya sirang muꞌsa kat pagtuman it mga pabetang-betang ya.
EPH.4.7	Temed ega maat surubung tang muꞌsa kat kakayaan ka kada esat aten, inildawan ni Cristo it in unu nga kakayaan i napikir ya nga bagay it aten. 
EPH.4.8	Ka subung it magbebtang ngayan duꞌun it kasuratan nga magꞌaat,
EPH.4.8	“Iyan miyuliꞌ kanya duꞌun it piyakadibwat na nga banar, piyabayaꞌ ya i muꞌsang mga kalaban ya nga bilang ipiyagparayag-rayag ya, kamatuudan it diyaꞌeg ya sira. Baw may ipiyagꞌildaw yat katataawan nga begay ya.”
EPH.4.9	Ta paribasay inaat ngayan nga miyuliꞌ kanya duꞌun it piyakadibwat, daꞌga baꞌ ireg sugiden sikayan, naꞌasitu kanya daꞌan it denaꞌ ngaytu? 
EPH.4.10	Baw iyan limnampud nga naꞌasitut banwa, kanya naga i miyapyat duꞌun it liyaknibat langit isaꞌun makabgay ya i ikakumplitu it muꞌsa. 
EPH.4.11	Ta yan beken nga ipiyagꞌildaw ya, mga apustul. Iyan beken, mga prupitaꞌ. Mga beken gasiꞌ, mga manigpanaw nga magpangadal it Magayeng Baritaꞌ kat mga taw nga ega paꞌ namayaꞌ. Baw iyan mga beken gasiꞌ, mga manigpamaalaꞌ baw manigpangadal kat mga namayaꞌ na. 
EPH.4.12	Ta muꞌsa ngaytu, ipiyagꞌildaw it Ampuꞌan isaꞌun matulduꞌan nira i kadakel it mga magpamayaꞌ it muꞌsa nga kaꞌilangan nira kat kanya-kanyang pagsirbi it Ampuꞌan. Ta, in sarungaen it magayen it kada esa i pagsirbi nira ngaytu, kitang muꞌsa, nga subuk bilug ni Cristo, kemseg nang kemseg 
EPH.4.13	seked it urunyun tami nga muꞌsa kat pagsarig, pamayaꞌ, baw pagkilala tat ki Jesus nga Anak it Ampuꞌang Diyus. Eeꞌ baꞌ, seked it subuk ustuꞌ tami na nga mga taw nga nakaꞌbut na kat ega basta-bastang kakumplituwan nga natantuwan ta duꞌun it ki Cristo ngaytu. 
EPH.4.14	Ka ireg it Ampuꞌan nga daꞌta na subung it mangaꞌwaꞌ nga magkataban it duꞌun-sini nga panulduꞌ, nga subung sirat sakayan nga maglultaw lamang nga ipagtingbeꞌ-tingbet langeb baw ipagpirpir it deres. Magayen daꞌta na maluku it panulduꞌ it mga taw nga ega magayen i antap it nakem nira ka subung sirat magpangapaꞌ lamang it in siyuy maꞌakalan nira. 
EPH.4.15	In daꞌga iyan bay magayen, mangaꞌgenan tang pirmi uyun kat kamatuudan nga garing duꞌut Ampuꞌang Diyus, nga pagmaꞌal baw kararas tami i magpadisir it aten. Ka in atkayan subraꞌ nang manggayen i pagꞌustuꞌ tami, kita nga subuk bilug ni Cristo, nga kanyay ulu. 
EPH.4.16	Kat pamegbeg ya, mga buwat-buwat it bilug ngaytu, magsugpa-sugpaten it magayen baw magꞌesa-esa sabap it mga ipagkabit it kanira. Baw ta, in kada esat aten, nga kitay mga buwat-buwat ngaytu, in magsarunga na it kanya-kanyang katengdanan kat bilug ngaytu, egay beken kemseg baw manggayen i muꞌsang bilug kat keseg it raras it esa may esa.
EPH.4.17	Ta kayti, it Ampuꞌan i nagpakarguꞌ it aken it katengdanan ku, aypaꞌ ituy ipagꞌaat kut imyu nga ipagbenge-bengel ku na nga kuydaw kamu na mangaꞌgenan nga subung paꞌ it mga taw nga egay kila-kilala nirat Ampuꞌang Diyus, nga egay kapulusan it pamagpikiren nira. 
EPH.4.18	Talagang madlem i pasepsep nira. Kat kadsen it ulu nira egay maski unu nga uru-urut nira pasar it kamatuudan. Maꞌyag nga ega kanira i pangaꞌgenan nga ipagbegay it Ampuꞌang Diyus. 
EPH.4.19	Ka piyaꞌubasan nirang banar i pagsumbayaꞌ it kaꞌiꞌirgan nga mararaꞌway it egay maski unu nga pagsupil it sadili. Iyan na talagay pagsarungaen nirang pirmi, karaꞌe-raꞌetan nira ngaytu. Egay paꞌna.
EPH.4.20	Temed kamu, pagpamayaꞌ mit ki Cristo, nasiguru mi nga ega atkayan i pangaꞌgenan nga magkapakay ya. 
EPH.4.21	Ka talagang nabaritaꞌan kamu pasar it kanya baw tiyulduꞌan kamu nagat magayen it kamatuudan nga garing duꞌut kanya. (Pagsisiguruun ta nga, basta kanya i garing, purus kamatuudan.) 
EPH.4.22	Aypaꞌ, subung nat ipiyagtulduꞌ it imyu pasar it pangaꞌgenan mi nga maraꞌway, indiꞌan mi na. In subuk marignaꞌ nga pakayan, lebasen mi na. Sabap in pangaꞌgenan mi paꞌ ngaytu nga maraꞌway i pagsunudun, pagꞌakalan kamu lamang. Ka tanud mi kasagyaan i liꞌwan it pagsumbayaꞌ mit kaꞌiꞌirgan mi nga maraꞌway, arit subuk magrunut lamang i pangaꞌgenan mi. 
EPH.4.23	Kaꞌilangan mabaꞌgu na i nakem baw pikiran mi. 
EPH.4.24	Eeꞌ baꞌ, it limbas mi na i tagnang pangaꞌgenan nga maraꞌway, sana iyan siꞌ i pakayen mi, pangaꞌgenan nga talagang nabaꞌgu nat Ampuꞌang Diyus, pangaꞌgenan nga bilang ladawan it kamatuudang pagkamataldeng ya baw adat ya nga alaid kat muꞌsang kasalaꞌan.
EPH.4.25	Ta, it atkayti na, magayen indiꞌan mi nay sugi-sugid nga egay matuud ya. Kaꞌilangan, muꞌsang ipagsugid ta kat maꞌiba ta, purus kamatuudan. Ka daꞌga baꞌ magkakabit tami nga muꞌsa kat sang kabilu-bilugan?
EPH.4.26	In beteꞌ may maꞌisgan mi, pataꞌliben mi lamang isaꞌun daꞌkamu na maꞌulug kat kasalaꞌan sabap it iseg mi ngayti. Baw ega pagdedemdemen mit maꞌlay, in daꞌga awaꞌen mi na kat nakem mi it ega paꞌ semdep i aldaw. 
EPH.4.27	Ka in pakaꞌlayan mi, mabgayan mit rugar si Satanas baw rayaken ya kamu duꞌun it kasalaꞌan.
EPH.4.28	Iyan taw nga magtakaw i adat ya, kaꞌilangan indiꞌan ya na baw ipaturuꞌ ya nay liꞌnget ya kat in unu nga buwaten nga magayen, isaꞌun may ikatabang ya paꞌ kat in siyu nga may kakurangan.
EPH.4.29	Kaꞌilangan gasiꞌ ega na liꞌwanan i mga baꞌbaꞌ mi it pangarampangen, in daꞌga purus magagayen nga ipagmapaꞌgen it pamayaꞌ it beken baw makatabang it kanira kat in unu nga kaꞌilangan nira.
EPH.4.30	Paꞌalaidan mi na i maski unu nga buwat nga magkasmekan it Espiritu Santo nga ipiyapasarum it Ampuꞌang Diyus kat bilug mi, kanya nga pagpangaranat Santo ka alaid kanya kat muꞌsang kasalaꞌan.
EPH.4.31	Aypaꞌ iyan talagay kaꞌilangan, awaꞌen mi na i muꞌsa ngaytu kat pangaꞌgenan mi, nakem nga makusakal, kaꞌiseg, pakitabug, baw masisigra nga ampang nga pandalaꞌ mit beken. Ayaw kamu nat pangampang-ampang it maꞌiba mi nga talagang kupanggated kamut kanira. Ibuntal mi na talagay muꞌsa ngaytu. 
EPH.4.32	Baw itu nay magayen nga adaten mi, kaꞌilangan masakit kat nakem mi i makuring kabetangan it maꞌiba mi baw maꞌildaw kamu nat esa may esa. Magpasi-pasinsiyaen kamu gasit esa may esa nga subung it pagpasinsiya it Ampuꞌang Diyus it imyu sabap it pagsarig mi it kamataynen ni Cristo.
EPH.5.1	Ta it kayti, kabilangan mi, mga anak kamu na it Ampuꞌang Diyus nga pagmaꞌalen ya, sana paꞌresan mi nga guruun mi naga kanya. 
EPH.5.2	Mangaꞌgenan kamu it pirming pagbegbegan it raras mi it maꞌiba mi. Pasbung kamut ki Cristo nga, kat kadakulat raras ya it aten, ipiyagtas yay ginawa ya, nga ipiyasbung yay sadili ya it piyakamabanglu nga panalisi nga pagsagyaan nga banar it Ampuꞌang Diyus.
EPH.5.3	Temed, paribasay mga taawan kamu na it Ampuꞌang Diyus, kaꞌilangan rignaꞌan na talaga i mga atkaytu nga pagbuwaten, muꞌsang kalasit pamakun duꞌun it ega asawa mu, mga adat u pagpikiren nga maraꞌway, baw kaꞌirak it in unu-unu nga kusas nga magkapisiꞌ situt banwa. Sana maski pangbit, ega na mangbit kat nakem mi i mga itu ngaytu. 
EPH.5.4	Subung naga i mga maraꞌway baw kaꞌeyaꞌ-eyaꞌ nga pagrundingen u aaꞌgatan, baw mga ampang nga egay kakapulusan. Ega bagay it imyu i iyan ngayan, in daꞌga iyan nay pirmi nga magkabngaꞌan it baꞌbaꞌ mi, magpasalamat kamu duꞌun it Ampuꞌang Diyus. 
EPH.5.5	Ka pagsisiguruun ta nga egay uyu-uyut it kagayenan duꞌun it kaꞌadiꞌan ni Cristo baw Ampuꞌang Diyus i taw nga mapiyamakun duꞌun it ega asawa ya baw kanya nga maraꞌway i adat. Atnaga i taw nga maꞌirak it kusas nga magkapisiꞌ situt banwa, ka ega na Ampuꞌang Diyus i pagsambaen ya in daꞌga kusas lamang ngayti. 
EPH.5.6	Baw in siyu-siyu asat imyu i magsugid nga ega naga kamaliꞌ i atkaytung pagbuwaten, ega pakimatuudun mi, ka egay matuud it ampang nira ngayan. Yay matuud, muꞌsang magbuwat it mga itu ngaytung nasangpit ku, siguradu talaga nga abutun it iseg it Ampuꞌang Diyus. 
EPH.5.7	Aypaꞌ ayaw kamut paꞌuyu-uyut it kanira.
EPH.5.8	Ka iti, tagnaꞌ ngayti, talagang kat kadleman kamu paꞌ ka egay pagkilala mi it Ampuꞌang Diyus. Temed kayti, kat kaꞌyagan kamu na sabap it pakilagpit mi it Ampuꞌan. Aypaꞌ mangaꞌgenan kamu na it pangaꞌgenan nga bagay kat mga taw nga naꞌyagan na. 
EPH.5.9	Sabap yay liꞌwan it magpangaꞌgenan ngaytu kat kaꞌyagan, purus kagayenan, kataldengan baw kamatuudan. 
EPH.5.10	Kat muꞌsang mga pagbuwaten mi, siguruun mi nga kasasagyaan it Ampuꞌan. 
EPH.5.11	Ega na pabaya-bayaꞌ kamu kat mga taw nga magbuwat paꞌ it buwat it kadleman, mga buwat nga egay liꞌwanan ya nga kagayenan. Imbis nga pabaya-bayaꞌ, paꞌresan mi lamang i kagayenang buwat it kaꞌyagan isaꞌun makapalbaw mi nga karaꞌe-raꞌetan i kanira. 
EPH.5.12	Sabap kaꞌeya-eyaꞌ nang banar nga maski sangpiten na lamang i mga bagay nga pamagbuwaten nira ngaytu kat malingeb. 
EPH.5.13	Temed, sabap it magagayeng buwat mi, matanyag nga karaꞌe-raꞌetan i pagbuwaten nira. Sabap mga magagayen nga buwat i subuk eyag, baw basta may magꞌeyag, maꞌyagan nay muꞌsa. 
EPH.5.14	Subung tu it mga ampang ngayan nga magꞌaat,
EPH.5.14	“Masulag ka na, ikaw nga maꞌlek pay igaꞌ. Ikaw nga patay, magꞌegen ka na. Siguradu nga eyagan kang banar ni Cristo.”
EPH.5.15	Aypaꞌ inturun mit magayen in magꞌuꞌunu kamu magpangaꞌgenan. Sana subung nat mga taw nga dakulay kasepsep sabap it pangaꞌgenan nga pagsagyaan it Ampuꞌang Diyus. Ayaw kamut patibayaꞌ it mga taw nga elam pat mga itu ngaytu. 
EPH.5.16	Magkaꞌrutan ta nga maraꞌe-raꞌet na talaga i palagyu it pagbanwa ta kayti. Aypaꞌ kada begayan tat rugar magayen sagyaan tami nga itanyag kat maꞌiba tami i pagbaꞌgu it pangaꞌgenan nga mapisiꞌ duꞌun it ki Cristo. 
EPH.5.17	Ayaw kamu it patibayaꞌ it mga ega magkasepsep, in daꞌga panawun it pikir baw sepsepen mit magayen in unu talagay kaꞌirgan it Ampuꞌan kat muꞌsang pagbuwaten mi.
EPH.5.18	Raꞌwayen mi nay adat nga palangu, ka iyan i magtaban it imyu kat pangaꞌgenang ega nay kaꞌayusan. Kaꞌilangan ega na irimnun i magbebegbeg baw magpanakem it imyu, in daꞌga Espiritu Santo na. 
EPH.5.19	Magsigpademdem kamu it esa may esa it mga ampang nga magbebtang duꞌut kasuratan nga pagpangaranan it Mga Awit, baw beken nga mga kantaꞌ nga ipagbantug it Ampuꞌan baw ikseg it pamayaꞌ ta. Makiyantaꞌen kamu it ega desang kaꞌirgan lamang, in daꞌga talagang masagyang-masagyay nakem kat pagbantug mi it kanya. 
EPH.5.20	Kat keseg it pakilagpit mi it Ampuꞌan ta nga si Jesu-Cristo, ega lipa-lipaten mi nga, kat muꞌsang bagay, pirmi kamu nga magpasalamat duꞌun it Diyus Amaꞌ. 
EPH.5.21	Baw beken gasiꞌ, magpasa-pasakepen kamu, katandaꞌ it may paggalang mi na it ki Cristo.
EPH.5.22	Ta, kamu nga mga babay, dapat nga pasakep kamu it asawa mi, subung it pagpasakep mi it Ampuꞌan. 
EPH.5.23	Sabap lalaki i bilang ulu kat nagꞌasawa. Ladawan tu ni Cristo nga kanyay piyakaꞌulu it muꞌsang magpamayaꞌ, nga kabilangan nira, subuk bilug ya. Baw ega lamang ulu nira kanya in daꞌga Manigribri it kanira.
EPH.5.24	Aypaꞌ in magꞌuꞌunu magpasakep i mga magpamayaꞌ kat ulu nira nga si Cristo, atkayan naga i pasakep it mga babay kat kanya-kanyang asawa kat muꞌsang mga bagay.
EPH.5.25	Ta, kamu gasiꞌ nga mga lalaki, kaꞌilangan nga rarasan mit kamatuudan i asawa mi it subung it raras ni Cristo it mga magsarig baw magpamayaꞌ it kanya, nga ipiyagsalisi ya i bilug ya sabap it kanira. 
EPH.5.26	Binwat yaytu isaꞌun mapakay nga tanggapen sirat Ampuꞌang Diyus sabap it nalimpiyuꞌ na sira kat panleteg ya duꞌun it pagbawtis nira baw kat pagneg baw pamayaꞌ nira it ampang ya. 
EPH.5.27	Baw isaꞌun, in maꞌbut nay ipiyagtirminu nga aldaw, mapakay nga tanggapen ya sira nga bilang mabantug nga asawa ya,
EPH.5.28	Iyan raras it mga lalaki it kanya-kanyang asawa, kaꞌilangan ipabetang ya nga sadili ya nga bilug i pagrarasan. Ka iyan lalaki nga magraras it asawa ya, pagrarasan yay sadili ya. 
EPH.5.29	Sabap egay taw nga magdisa it sadili yang bilug, in daꞌga pagpaꞌresan ya nga pagpakaꞌnen baw pagdiyu-diyuun ya, subung it pagbuwaten ni Cristo it mga magpamayaꞌ it kanya, 
EPH.5.30	ka talagang kita, bilang mga buwat-buwat tami it bilug ya. 
EPH.5.31	Aypaꞌ ka, pagkaꞌasawa it lalaki, tananan ya nay amaꞌ baw inaꞌ ya ka magsagpun na sira magꞌasawa. Ta egay beken, subung na sirat sang kabilu-bilugan.
EPH.5.32	Ta ituꞌun ngaytu, may matꞌed nga pagpapuntuꞌan ka puntuꞌ ya kaytu, kita nga namayaꞌ baw si Cristo nga piyamayaꞌ ta. 
EPH.5.33	Temed maski atkayan, kaꞌilangan ega lipaten tami i malbaw ya nga pagpapuntuꞌan nga, kamung mga lalaki, dapat nga rarasan mi nga banar i kanya-kanyang asawa. Ipabetang mu kanya nga sadili mung bilug. Baw kamu gasiꞌ nga mga babay, kaꞌilangan dakulay galang mi it asawa mi.
EPH.6.1	Ta kamu nga mga mangaꞌwaꞌ, sumunud kamu it mga giyaringan mi, ka ituy tamaꞌ nga pagbuwaten it mga magpamayaꞌ it Ampuꞌan nga si Jesus. 
EPH.6.2	Dedemdemen mi i urdin ngayan it Ampuꞌang Diyus nga magꞌaat,
EPH.6.2	“Galangen mu i amaꞌ baw inaꞌ mu.”
EPH.6.2	Talagang impurtantiꞌ i itung urdin baw in sunudun ta sakpen ta it magꞌuꞌuyut nga sanggup ya nga magꞌaat,
EPH.6.3	“isaꞌun pirming magpanggayen i kabetangan mu baw paꞌlayen ka situt banwa.”
EPH.6.4	Ta kamu nga mga giyaringan, subraꞌ na in mga lalaki, inturun mi nga ega kamaliꞌ i padisir mi it mga anak mi, nga magkaskedan na sira baw mandalaꞌ. In daꞌga yay magayen, padakulaꞌen mi sira it pirming pagtulduꞌan it kaꞌirgan it Ampuꞌan, baw pagtaldengen i muꞌsang pagbuwaten nirang kamaliꞌ, uyun naga kat kaꞌirgan it Ampuꞌan ngaytu.
EPH.6.5	Ta kamu gasiꞌ nga mga uripen, kaꞌilangan nga sunudun mit ustuꞌ nga pagsunud i mga agalen mi situt banwa. Sunudun mit may kamatuudang paggalang it kanira, ega bete-beteꞌ lamang, nga subung bat si Cristo i pagsirbiyan mi. 
EPH.6.6	Ega maat paꞌresan mi lamang i pagsunud mi in pagleltegan kamu ga it agalen mi isaꞌun sagyaan nira kamu. Sana may maglelteg it daꞌga, talagang iyan nay ipagpadaꞌeg mi kat nakem mi, ega na lamang agalen mi i pagsirbiyan in daꞌga si Cristo, baw masagyang-masagya kamu na nga magbuwat it kaꞌirgan it Ampuꞌang Diyus. 
EPH.6.7	Talagang iyan i magayen, magsirbi kamu it masagyay nakem mi nga subung it Ampuꞌan i pagsirbiyan mi, ega na taw lamang. 
EPH.6.8	Pagdedemdemen mi nga talagang tumbasan it Ampuꞌan i kada magayen nga pagbuwaten it maski siyu, uripen u daꞌga.
EPH.6.9	Kamu gasiꞌ nga mga agalen, magayen kamu naga kat mga uripen mi. Ega taa-tatap agumaꞌen mit maraꞌe-raꞌet, sabap magkaꞌrutan mi nga surubung kamu nga uripen it esa-esay agalen mi nga duꞌun it langit nga egay pagbidaꞌen ya.
EPH.6.10	Ta, mga pangiyaꞌpusang sugi-sugid ku, paꞌresan mi kat pangaꞌgenan mi i egay kalandaw nga guna it Ampuꞌan isaꞌun mapaꞌgen nga pirmi i pamayaꞌ mi. 
EPH.6.11	Magayen, pirmi nga paggamiten mi i muꞌsang ipiyagꞌildaw it Ampuꞌang Diyus it aten isaꞌun malabanan mit magayen si Satanas kat muꞌsang pangakal yat imyu. In ipasbung tat pangabal it sundaluꞌ, itu nga ipiyagꞌildaw it Ampuꞌang Diyus i subuk pangabal ta. 
EPH.6.12	Ka iyan mga maglaban it aten, ega kasubung tang mga taw lamang, in daꞌga mga ega mabilang nga maraꞌe-raꞌet duꞌut lawang, mga magpanlud baw daꞌga nga may dakulang kiyaꞌrutan baw pudir duꞌut kanya-kanyang pagsasakpan situt banwa. Siray magpamaalaꞌ it kadleman nga duꞌun magpangaꞌgenan i katataawan situt sinirungat langit. 
EPH.6.13	Aypaꞌ kaꞌilangan talaga nga isꞌul mi i muꞌsa ngaytung pangabal nga ipiyagꞌildaw it Ampuꞌang Diyus it aten, isaꞌun in kaꞌnu-kaꞌnu sulungun kamu it kalaban mi ngaytu, malabanan mit kaꞌustuꞌan, tananan kamu nga magtitindeg kamu naga it pagayen-gayen.
EPH.6.14	Aypaꞌ ka pirmi kamu nga magꞌaꞌalistu. Iyan i piyakasambut mi, kamatuudan nga bulun kat muꞌsang pagbuwaten baw pagꞌampangen mi. Iyan pangaꞌgenan nga mataldeng, iyan i bilang kanukal it deꞌgan mi, nga pagkakabitan gasit sambut mi. 
EPH.6.15	Iyan ega basta-bastang kaꞌimbengan it nakem nga liꞌwan it pamayaꞌ mi it Magayeng Baritaꞌ, iyan i bilang pansundaluꞌ nga sapatus mi isaꞌun simpan talagay mga aꞌay mi, ega dumarasay. 
EPH.6.16	Baw ega matuduꞌ i taming mi nga ituy mapaꞌgen nga pagsarig baw pamayaꞌ mi it Ampuꞌang Diyus baw muꞌsang mga sanggup ya. Kat itu ngaytu, magkapareng mi nay muꞌsang magdedleg nga panaꞌ
EPH.6.17	Pagdedemdemen mi nga pirmi i karibriyan mi ka yay piyakakatupung mi. Baw iyan piyakabasiꞌ mi nga iꞌindaꞌeg it mga kalaban mi ngaytu, mga ampang it Ampuꞌang Diyus nga ampangen mi kat tabang it Espiritu Santo. 
EPH.6.18	Muꞌsa ngaytu, buwaten mi tu kat keseg it panalangin. Magayen, kat panguꞌna it Espiritu Santo, mapiyanalangin kamu nga pirmi kat muꞌsang kalasit panalangin.
EPH.6.19	Baw pati aku, sana ipagpanalangin mi naga gasiꞌ nga begayan akut Ampuꞌang Diyus it tamaꞌ nga pagꞌampangen, isaꞌun magmaꞌiseg i nakem ku nga makapaꞌyag ku i tagu-taguꞌ ngaytu nga Magayeng Baritaꞌ nga ipiyaꞌrut nat Ampuꞌang Diyus. 
EPH.6.20	Sabap kat pangadal it Magayen ngaytung Baritaꞌ, piyakarguꞌan akut Ampuꞌang Diyus it katengdanan ku, baw yay ipiyagkakadina ngaytut aken sinit pirisuwan. Aypaꞌ, kaꞌilangan, ipagpanalangin mi nga makapangadal ku naga it may pagmaꞌiseg it nakem, uyun kat dapat ku nga buwaten.
EPH.6.21	Ta, si Tiquico nga pagmaꞌalen tami nga sulsug kat pamayaꞌ baw magkasarigan nga manigsirbi it Ampuꞌan, kanya i tumuturan asat imyu it muꞌsang bagay pasar it kabetangan ku baw magkabwat ku sini. 
EPH.6.22	Piyapaꞌasan ku yan kanya it imyu isaꞌun matantuwan mi nga banar i kabetangan namen sini, baw isaꞌun mapakseg ya i nakem mi.
EPH.6.23	Ipagpanalangin ku nga sana ibgay it imyu it Diyus Amaꞌ baw Ampuꞌan nga si Jesu-Cristo i pagꞌurunyun nga kat ikaꞌimbeng it pakiꞌiba-iba mi nga sang sulsugan. Sana padakulaꞌen gasiꞌ i raras mi it esa may esa baw papaꞌgenen i pamayaꞌ mi. 
EPH.6.24	Ipagpanalangin ku gasiꞌ nga subraꞌ nga begayan it ildaw it Ampuꞌang Diyus i muꞌsa nga may kamatuudang pagmaꞌal it Ampuꞌan tami nga si Jesu-Cristo.
PHP.1.1	Mga pagmaꞌalen nameng mga sulsug kat pamayaꞌ nga asan it Filipos, wayan i surat namen, aku nga si Pablo baw si Timoteo, nga mga manigsirbi ni Cristo Jesus. Pagsuratan namen kamu nga maglalagpit nat ki Cristo Jesus ngaytu, kamu nga mga ipiyapinpin it Ampuꞌang Diyus nga mga taawan ya na, pati mga manigpamaalaꞌ mi baw mga katabang nira. 
PHP.1.2	Ipagpanalangin ku nga sana asat imyu nga pirmi i ildaw baw kaꞌimbengan it nakem nga ipagbegay it Ampuꞌang Diyus nga Amaꞌ tami baw Ampuꞌan nga si Jesu-Cristo.
PHP.1.3	Talagang dakulaꞌ nga pasalamat ku duꞌun it Ampuꞌang Diyus ku kada mademdeman ku kamu. 
PHP.1.4	Yay matuud, pirmi nga pagsangpiten ku kamung muꞌsa kat panalangin, baw kada ipagpanalangin ku kamu, masagyay nakem ku, 
PHP.1.5	sabap talagang dakulay tabang mi kat buwat ngaytu nga magpangadal it Magayeng Baritaꞌ pasar it ki Cristo, garing it pagtanggap mi seked kayti na ngaytu. 
PHP.1.6	Tabang mi ngaytu, tandaꞌ it piyapuꞌnan na it Ampuꞌang Diyus i kagayenan nga kubwaten ya kat nakem mi. Baw pagsisiguruun ku nga ipasigi ya seked it kumplitu na, kat aldaw it pamaꞌuliꞌ situ ni Cristo Jesus.
PHP.1.7	Simpri, atkayan i pabetang kut imyu sabap talagang pagmaꞌalen ku kamu nga banar. Sabap kat kabetangan ku ngayni nga pagpipirisuun, baw kat buwat ta ngaytu nga magpanindeg baw magpamatuud it Magayeng Baritaꞌ, surubung tami nga pagtabangen it ildaw it Ampuꞌang Diyus. Baw pagbagiꞌan mi aku it tabang nga ipagꞌildaw yat imyu. 
PHP.1.8	Magkaꞌrutan tu it Ampuꞌang Diyus nga dakulaꞌ talagang iwas kut imyu. Yay matuud, pagmaꞌal kut imyu, agen-agen nat pagmaꞌal ni Cristo Jesus it imyu.
PHP.1.9	Magsisigi nga ipagpanalangin ku duꞌun it Ampuꞌang Diyus nga dumakulaꞌ pang dumakulaꞌ i imyu nga pagmaꞌal, baw kumaꞌrut kamung banar, nga kamatuudan i kasepsep mi, 
PHP.1.10	isaꞌun magkatantuwan mi in unuy magayen baw daꞌga, nga iyan i piliꞌen mi nga pirmi, purus magayen. Ta daꞌga in atkayan, pagpaꞌuliꞌ ni Cristo, limpiyuꞌ kamu kat panleteg ya nga egay maski unu nga maꞌiway ya? 
PHP.1.11	Baw mamuyaan kat pangaꞌgenan mi nga mataldeng i adat mi, kat ikabantug it Ampuꞌang Diyus. Temed kagayen ngaytu it adat mi, mapakay lamang tu kat tabang ni Jesu-Cristo.
PHP.1.12	Mga sulsug ku kat pamayaꞌ, ireg ku nga maꞌrutan mi nga nabetangan ku ngaytu, dakulang tabang kat ikalkep it Magayen ngaytung Baritaꞌ. 
PHP.1.13	Ka natantuwan it muꞌsang mga sundaluꞌ baw beken paꞌ sini nga ikiyapirisu ku, sabap it pagsirbi kut ki Cristo. 
PHP.1.14	Baw subung naga i kadaklan it mga sulsug ta kat pamayaꞌ sini. Aypaꞌ, kayti, subrang nagmapaꞌgen i pamayaꞌ baw pagsarig nira it Ampuꞌan. Ega lamang desang nagmapaꞌgen, in daꞌga nagmaꞌiseg pay nakem nira nga ipangadal i ampang it Ampuꞌang Diyus it egay pagꞌiꞌlaman nira.
PHP.1.15	Sabagay iyan beken sini, ipagpangadal nira naga i pasar it ki Cristo ngaytu, temed magkataban lamang it inggit baw pakidaꞌeg. Temed iyan beken nga magpangadal, egay maski unu nga antap it nakem nira nga maraꞌe-raꞌet. 
PHP.1.16	Talagang ipagpangadal nira si Cristo ngaytu kat kadakulaꞌ it pagmaꞌal nira, sabap urut nira nga aku, ipiyasiguru kat panindeg it Magayen ngaytung Baritaꞌ. 
PHP.1.17	Temed kat beken ngayan, talagang ipagpangadal nira si Cristo it ega tingled duꞌut kanya i nakem nira, ka may antap it nakem nira nga ega magayen. Ipagpalandaw-landaw nira i kanira nga pasepsep, ka iyan talagay kat nakem nira, madungagan i kakuriꞌan ku mintras kat pirisuwan aku. 
PHP.1.18	Temed ta, ega pagbalyen ku yan i pamagbuwaten nira ngayan nga atkayan. Magkasagya aku ga. Ka maski magayen u ega magayen i kat nakem nira, basta ipagpangadal i pasar it ki Cristo.
PHP.1.18	Eeꞌ baꞌ, pagsagyaan ku yan, baw pasigi aku nga sumagya, 
PHP.1.19	sabap pagsisiguruun ku nga, kat mga panalangin mi baw kat tabang it Espiritu Santo nga piyapasubli ni Jesu-Cristo situt aten, kat ikagayen ku lamang i nabetangan ku ngayni. 
PHP.1.20	Baw pagꞌiꞌinawaren ku gasing banar nga egay maski unu nga mabwat ku nga ikaꞌeyaꞌ ku. In daꞌga, pagꞌangutun ku nga subrang magmaꞌiseg i nakem ku kayti, subung it kaꞌlay ngaytu, isaꞌun matay maꞌgen aku, subraꞌ nga kat ikabantug ni Cristo. 
PHP.1.21	Sabap kat aken lamang, mintras egen aku paꞌ tingled i muꞌsang kaꞌgenan baw inawar ku duꞌun it ki Cristo. Baw ta, in matay aku, kagayenan i liꞌwan ya ka duꞌun aku nat kanya. 
PHP.1.22	Temed in kaꞌirgan nagat Ampuꞌang Diyus nga paꞌlayen aku naga isaꞌun makasigi naga i buwat ku ngaytu, magayen gasiꞌ, ka dakel pay makapakinabang. Aypaꞌ ega isugid ku in ari manggid i magayen ku, matay na u paꞌlayen paꞌ. 
PHP.1.23	Ka subung it magkawayni-wayni na i pikir ku. Sabap ire-ireg ku na i matay isaꞌun kapasagpun aku na duꞌun it ki Cristo, ka yay subrang magayen pat pangaꞌgenan ku ngaytu kayti. 
PHP.1.24	Temed gasiꞌ, kaꞌilangan mi nga paꞌlayen aku paꞌ. 
PHP.1.25	Magkaꞌrutan ku naga yan. Aypaꞌ ka pagsisiguruun ku nga paꞌlayen aku naga, nga iba mi paꞌ situt banwa ngaytu, isaꞌun matabangan ku kamu it ikseg it pamayaꞌ baw pagsarig mi it Ampuꞌan, baw isaꞌun magsisigi i kasagyaan mi kat pamayaꞌ mi ngaytu. 
PHP.1.26	Ta, daꞌga in beteꞌ kaliꞌwan aku sinit pirisuwan, subraꞌ nga dumakulaꞌ i pasalamat baw pagbantug mi it ki Cristo Jesus, beken it magkita-kitaen tami siꞌ?
PHP.1.27	Takaꞌ maski unuy magkabetangan ku sini, talagang ipagbenge-bengel kut imyu nga mangaꞌgenan kamu uyun kat Magayen ngaytung Baritaꞌ pasar it ki Cristo, isaꞌun kapaꞌasan akut imyu u daꞌga, nga mabaritaꞌan ku lamang, masiguru ku nga esa-esay kat nakem mi, nga urunyun kamu nga pagpanindegan mi i Magayen ngaytu nga Baritaꞌ. 
PHP.1.28	Ega iꞌlaman mi i mga magkuntraꞌ ngayan it imyu, ka basta pagsagkaꞌen mit magayen i nakem i pakuriꞌ nirat imyu, magpamatuud nayan nga, uyun kat pabetang-betang it Ampuꞌang Diyus, maꞌulug sira kat ukuman nga kamataynen nga egay kaskedang panriga, baw iyan kamu, nakasiguru nay karibriyan mi. 
PHP.1.29	Ka ega lamang ipiyagꞌildaw it Ampuꞌang Diyus it imyu nga sumarig baw mamayaꞌ it ki Cristo, in daꞌga ipiyagꞌildaw ya gasiꞌ nga lumabay kamu it kakuriꞌan sabap it pamayaꞌ mi ngaytu. 
PHP.1.30	Ka siguru ega paꞌ nalipatan mi i kadakulaꞌ it pakuriꞌ ngayan it aken it maꞌiba mi,
PHP.2.1	Ta unu, pakilagpit mit ki Cristo, magkabgay it imyu it pagkesgan it nakem mi? Unu, magkapasagya it imyu i kadakulat raras ya ngaytu? Unu, pagsasaruman baw pagtabangen kamu na nga matuud it Espiritu Santo? Unu, magkaꞌildaw kamu, nga may magpangbit na kat nakem mi nga kutabang kamu it beken? 
PHP.2.2	Ta it magkalabayan mi i muꞌsa ngaytu, aypaꞌ ka pasagyaen mi aku nga banar nga talagang urunyun kamu nga esa-esay kat nakem baw pikir mi nga muꞌsa, baw magsigraras kamu it esa may esa. 
PHP.2.3	Kaꞌilangan, egay buwaten mi nga maski unu nga bagay nga, antap it nakem mi, ipagpadaꞌeg i sadili u patuꞌgud lamang. In daꞌga, iyan i magayen, mapiyababaꞌ kamu, baw subraꞌ pat paggalang mit sadili mi i paggalang mi it maꞌiba mi. 
PHP.2.4	Ka iyan talagay magayen, sanguꞌan mi nga pirmi i kabetangan it masigkataw mi, nga yay pagpikiren mi, in unuy kat ikagayen nira, ega lamang desang imyu nga ikagayen.
PHP.2.5	Eeꞌ baꞌ, kaꞌilangan nga pasbung kamu it ki Cristo Jesus kat palulus it nakem ya.
PHP.2.6	Ka maski kanya, Ampuꞌang Diyus nga matuud, temed ega talaga kiyayliyan ya i kabantugan baw pudir it pagkaDiyus ya ngaytu.
PHP.2.7	Ka subuk inilkas ya i mga itu ngaytu. Nagbalyung taw kanya, baw ega lamang taw in daꞌga ipiyabetang ya i sadili ya nga manigsirbi it katataawan.
PHP.2.8	Kamatuudan, pagmangintaw ya situt banwa, nagpababaꞌ kanya baw masunud nga banar it kaꞌirgan it Diyus Amaꞌ, maski ikiyagtas it ginawa ya.
PHP.2.8	Eeꞌ baꞌ, maski kamataynen nga ipagransang duꞌun it krus, ega talaga diyaꞌga ya.
PHP.2.9	Aypaꞌ ka ipiyataꞌas kanya it Diyus Amaꞌ, nga binggayan kanya it kabantugan nga talagang ega masbungan.
PHP.2.9	Baw ipiyagꞌildaw it kanya i pangaran nga piyakamataꞌas it muꞌsa,
PHP.2.10	isaꞌun kat pangaran ngaytu it kanya, panluudan si Jesus it muꞌsang giyuna, mga kat langit, situt banwa, baw kat pagꞌaꞌanuꞌan it mga miyatay. Ega talagay maꞌped. Manluud it kanya nga muꞌsa.
PHP.2.11	Baw kapuꞌsaan ngaytu, pamatuud sira nga si Jesu-Cristo ngaytu, Ampuꞌan talaga kanya, kat ikabantug gasiꞌ it Diyus Amaꞌ.
PHP.2.12	Aypaꞌ itu nay ipagbenge-bengel kut imyu, mga pagmaꞌalen ku nga mga sulsug kat pamayaꞌ. Katꞌesang asan aku ngayat imyu, magayen i pagsunud mi it kaꞌirgan it Ampuꞌang Diyus. Ta kayti, nga daꞌku na asan, dapat nga subrang paꞌresan mi i pagsunud mi ngaytu. Kaꞌilangan nga talagang masunud kamu it may kamatuudang paggalang nga may iꞌlam mi it Ampuꞌang Diyus, isaꞌun makumplitu i muꞌsang kubwaten ya kat pangaꞌgenan mi, nga panribri yat imyu. 
PHP.2.13	Sabap Ampuꞌang Diyus ngaytu i magpanakem it imyu it makusunud baw magbegay it imyu it kakayaan nga mabwat mi i kaꞌirgan ya.
PHP.2.14	Temed ta, ega buwaten mi it magkaregesan lamang, nga may pakibatir baw pakidaꞌeg. In daꞌga, sumunud kamu it magayen i nakem, 
PHP.2.15	isaꞌun egay magkaꞌiway kat pangaꞌgenan mi baw egay antap it nakem mi nga ega magayen. In daꞌga, mga anak kamu na it Ampuꞌang Diyus nga magkasagyaan ya, nga egay magkasaway it beken, maski magtetengaꞌ-tengaꞌ kamu kat mga taw nga yanay paglabiyen, karaꞌe-raꞌetan, baw kamaliꞌ i muꞌsang pagpikiren nira. Sana magꞌeꞌyag kamu nga bilang tidaw nira ka kabilangan mi, mga bituꞌun nga magsinggat-singgat duꞌun it langit, 
PHP.2.16	mintras ipagpanuturan mi it kanira i ampang it Ampuꞌang Diyus nga magkabgay it kaꞌgenan nga egay kaskedan. Baw basta ipasigi mi i muꞌsa ngaytu, talagang masagyaan ku nga banar kat aldaw it pamaꞌuliꞌ ni Cristo, ka ituy magpamatuud nga ega nasalaud na lamang i paꞌres ku asat imyu. 
PHP.2.17	Eeꞌ baꞌ, maski ikagtas it ginawa ku i paꞌres ku sabap it imyu, talagang ega daꞌgaen ku, basta kat ikagayen it pamayaꞌ baw pagsirbi mit Ampuꞌang Diyus. Masagyang-masagya aku ga, ka urut ku nga mabgayan ku gasiꞌ kamu it kasagyaan kat pamayaꞌ mi. 
PHP.2.18	Ta kamu, atkayan naga, sumagya kamu. Pakiꞌuyut kamut kasagyaan ku ngaytu.
PHP.2.19	Temed ireg ku sana, basta kaꞌirgan it Ampuꞌan nga si Jesus, nga ega maꞌlay mapapaꞌasan kut imyu si Timoteo, isaꞌun makasagya aku in matantuwan ku nga banar i kabetangan mi asan. 
PHP.2.20	Talagang egay kasbung it kanya ngaytu kat pakiꞌuyun yat mga pagpikiren ku, baw dakulaꞌ gasiꞌ nga raras ya it imyu. 
PHP.2.21	Ka kadaklan it mga beken, iyan lamang i pagsarungaen nirang pirmi, sadili nirang kaꞌirgan, ega maat mga bagay nga ikasagya ni Jesu-Cristo. 
PHP.2.22	Temed si Timoteo ngaytu, urut mi na i kadakulaꞌ baw kagayen it tabang yat aken kat pangadal ku it Magayen ngaytung Baritaꞌ. Talagang kasunud ya baw tabang ya it aken, kaꞌaat ka ipiyagrasyaꞌ ku kanya. 
PHP.2.23	Aypaꞌ yay napikir ku, kanyay papaꞌasanen kut imyu basta nasiguru ku na i mabetangan ku sini. 
PHP.2.24	Takaꞌ pagsisiguruun ku naga nga, ega maꞌlay, kapaꞌasan aku nagat imyu kat tabang it Ampuꞌan.
PHP.2.25	Ta, si Epafrodito, nga sulsug tami kat pamayaꞌ nga piyapaꞌasini mi ngayan nga timnaban it tabang mit aken baw tumabyang it aken kat buwaten ku sini, talagang dakulaꞌ nga banar i tabang yat aken. Baw matuud nga, maski dakel i magpakikuntraꞌ, magayen kanyang iba-iba ku kat panindeg it Magayeng Baritaꞌ. Temed pagpikiren ku nga kaꞌilangan paꞌuliꞌen ku na asan. 
PHP.2.26	Sabap pagꞌildawun na kanya it imyu nga muꞌsa baw dakulaꞌ talagay kasusa ya, ka urut ya nga nasusa kamu pagkabaritaꞌ mit nanarakiten ngayan kanya. 
PHP.2.27	Talagang matuud nga simnarut kanya it maꞌget sini nga ngari-ngari na. Temed kat ildaw it Ampuꞌang Diyus, gimnayen naga kanya. Baw ildaw gasiꞌ it aken, nga ega naga madungagan i magkasmekan ku. 
PHP.2.28	Aypaꞌ ka ireg ku na gasiꞌ nga makaꞌuliꞌ kanya asan, sabap urut ku nga sumagya kamung banar pagꞌabut ya asat imyu. Ta aken, sabap it kasagyaan mi ngaytu, magnisan gasiꞌ i magkasmekan ku. 
PHP.2.29	Aypaꞌ pagꞌabut ya asan, istimaren mi kanyat magayen it masagyay nakem mi, ka manigsirbi kanya it Ampuꞌan. Dapat nga galangen mi i atkaytung mga taw. 
PHP.2.30	Ka si Epafrodito ngaytu, ipinirinda ya na talagay bilug ya. Unuka ega aaten ku it, sarut ya ngaytu, ega nay pasubrang eget kat paꞌres ya lamang it buwaten ngaytu ni Cristo, baw iyan tiyaꞌgan mit kanya nga sabap it kutabang mit aken.
PHP.3.1	Ta kayti, mga sulsug ku kat pamayaꞌ, sumagya kamu nga banar kat keseg it pakilagpit mi it Ampuꞌan. Talagang ega maat magkaꞌyawan aku it kasusurat asan it imyu pasar it itu nga mga bagay, ka mga itu ngaytu, ikagayen mi tu talaga.
PHP.3.2	Magꞌintur kamu kat mga taw ngayang karaꞌe-raꞌetan i pagbuwaten. Kabilangan nira, subuk mga bunglun nga kuꞌaged. Ka ipagpadaꞌeg nira nga basta ega paturiꞌ, nga yay ipiyagꞌurdin it kanira nga mga Judio, ega naga maribri kamu. 
PHP.3.3	Temed yay matuud, ega sira in daꞌga kita i matuud nga mga taawan it Ampuꞌang Diyus. Ka aten nga pagsamba it Ampuꞌang Diyus, kat tabang tu it Espiritu Santo nga magsasarum situt bilug tami. Baw talagang pagsagyaan tami si Cristo Jesus, nga kanya talagay pagsarigan tami, ega maat mga pagbuwaten it taw nga subuk pagsunud it mga urdin.
PHP.3.4	Takaꞌ in beteꞌ may maribri sabap it mga pagbuwaten ya baw sabap it in unu kanyang duguꞌ it taw, talagang may aken nga ikapatuꞌgud sikayan. In pagpikiren it beken nga may ikapatuꞌgud nira pasar it itung mga bagay, subraꞌ aku na. 
PHP.3.5	Ka pagpanganak it aken, pagꞌikawalung aldaw tiyuriꞌan aku. Baw talagang manengteng akung Hebreo, esang matuud nga tungtung-inapuꞌ ni Israel, nga kat kuyunang mga tungtung-inapuꞌ ni Benjamin. Ta in kat pagsunud it mga urdin ni Moises i sugiden, talagang Pariseo aku. 
PHP.3.6	Ka kamatuudan, kat keseg it pagsunud ku it rilihiyun nameng mga Judio, tagnaꞌ pagtiꞌsen ku nga banar i mga magpamayaꞌ it Ampuꞌan. Ta in kat kasunud it mga urdin ni Moises, ega talagay magkaꞌiway it aken.
PHP.3.7	Temed muꞌsa ngaytu nga pagsarigan kut tagnaꞌ, ka tanud ku ikaribrit aken, kayti ipagpabetang ku nga egay kapulusan, ka nagpakilagpit aku nat ki Cristo. 
PHP.3.8	Eeꞌ baꞌ, maski unu nga bagay, ipagpabetang ku nga talagang egay kuwintaꞌ in ipasbung it subray basta nga kagayen it kamatuudang pagkilala it ki Cristo Jesus nga Ampuꞌan ku. Aypaꞌ ka sabap lamang it kanya, tiyananan ku nay muꞌsa. Talagang ipagpabetang ku nga egay kakapulusan it muꞌsang mga bagay, isaꞌun maꞌaken i kaꞌustuꞌang pagkilala it ki Cristo, 
PHP.3.9	baw isaꞌun ipabetang aku it Ampuꞌang Diyus nga mataldeng kat panleteg ya sabap it pakilagpit kut ki Cristo. Kataldengan ngaytu, ega yay pagpanggaringan, sadili ku nga buwat nga pagsunud kut mga urdin, in daꞌga ipiyagꞌildaw tu it Ampuꞌang Diyus it aken sabap it pamayaꞌ baw pagsarig ku it ki Cristo. 
PHP.3.10	Talagang iyan nay pagꞌabaten ku kayti, makilalaan ku pang banar si Cristo, baw malabayan ku kat pangaꞌgenan ku i keseg it guna nga magpanggaring duꞌut kanya sabap it inggen kanya it paꞌuliꞌ. Ireg ku talaga nga makaꞌuyut aku it mga kakuriꞌan nga nalabayan ni Cristo, baw subuk makaꞌuyut aku gasiꞌ it kamataynen ya ka magpasbung akut kanya kat pagsunud yat kaꞌirgan it Ampuꞌang Diyus. 
PHP.3.11	Ega basta-basta i paꞌres ku ngaytu, ka pagꞌiꞌinawaren ku nga makaꞌuyut aku gasiꞌ it egnen it paꞌuliꞌ kat kagayenan duꞌun it langit.
PHP.3.12	Ega maat natuman nay muꞌsa ngaytu kat pangaꞌgenan ku. Ega gasiꞌ maat nga daꞌga nay magkabwat ku nga kasalaꞌan. Temed talagang pagpaꞌresan ku nga banar nga mabwat ku i kumpur kaꞌirgan ni Cristo Jesus, sabap siyakep ya aku isaꞌun mapaꞌresan kuytu kat pangaꞌgenan ku. 
PHP.3.13	Mga sulsug ku kat pamayaꞌ, ega maat pagꞌaaten ku nga naꞌbut ku nay ustuꞌ nay pagsunud ku. Temed buwat ku kayti, ega na pirmi nga paglingawun kuy mga nabwat ku it tagnaꞌ, in daꞌga ayun na duꞌun it pagdadarapaꞌen i leteg ku, baw duꞌun it pagꞌabutun i patikeseg ku. 
PHP.3.14	Kabilangan ku, esang manigkuntis nga pagꞌubsu-ubsun yay keseg ya isaꞌun lamang mandaꞌeg, nga matanggap yay pirimyuꞌ. Ta aken, pagpaꞌresan kuy kapalangit isaꞌun matanggap ku duꞌun i tumbas nga ipiyabetang-betang it Ampuꞌang Diyus nga ibgay yat aken sabap it pakilagpit ku it ki Cristo Jesus.
PHP.3.15	Sana atkaytu i pagpikiren it muꞌsa tami nga naꞌlay na nga namayaꞌ, nga nakasepsep na nga banar. Temed in may asan it imyu nga belag i kanira nga pasepsep kaytu, paꞌyagan sira yan it Ampuꞌang Diyus. 
PHP.3.16	Takaꞌ kaꞌilangan nga ipasigi tami i pagsunud it kumpur nasepsepan ta na.
PHP.3.17	Mga sulsug ku kat pamayaꞌ, magꞌurunyun kamu nga guruun mi i aken nga pagsunud it kaꞌirgan it Ampuꞌang Diyus. Niidan mi sira asan nga atkaytu nagay kanira nga pagbuwaten ka pasbungan mi. 
PHP.3.18	Ka subung nat pirmi ngayang ipagꞌaat ku it imyu, nga kayti pagsaꞌupun ku siꞌ nga pagbayaꞌen nat luwaꞌ ku, nga dakel i magpangaꞌgenan it bilang mga kalaban it krus nga piyatayan ni Cristo, maski maat namayaꞌ na sirat kanya, ka pagtibabaꞌen niray kamataynen ya ngayti. Talagang egay pagbaꞌgu it adat nira. 
PHP.3.19	Temed nakasiguru nayan nga kamataynen nga egay kaskedang panriga i abutun nira. Itung mga taw, sadili nira nga bilug i piyakadiyus nira, ka pirmi nira nga pagsumbayaꞌen i maraꞌe-raꞌet nga kaꞌirgan it bilug nira. Ipagpatuꞌgud nira paꞌ i mga dapat sana nga eyaꞌan nira, baw ta, yanayan yay paglabiyen nira, mga bagay nga situt banwa. 
PHP.3.20	Temed kita, kaꞌuyutan tami na it kaꞌadiꞌan it Ampuꞌang Diyus nga duꞌut langit, maski situ tami paꞌ it banwa, baw maseked-seked nga pagpapaꞌbutun tami i Ampuꞌan nga si Jesu-Cristo nga Manriribri, nga gumaring siꞌ duꞌun. 
PHP.3.21	Kanya i may guna nga ipagkasakep ya it muꞌsang mga bagay. Baw kat keseg it guna ya ngaytu, baꞌguun ya i bilug ta nga pandenaꞌ, ipasbung ya nat kagayen it kanyang bilug nga panlangit.
PHP.4.1	Aypaꞌ mga pagmaꞌalen ku nga mga sulsug kat pamayaꞌ, maneꞌteꞌ kamu sana nga nakaꞌunay i pangaꞌgenan mi duꞌun it Ampuꞌan. Talagang ireg ku nga ireg nga makitaan ku siꞌ kamu, mga pagmaꞌalen ku. Dakulaꞌ i pasagya mit aken baw kamu i bilang tumbas it pangadal ku.
PHP.4.2	Ta kamu gasiꞌ, Euodia duwa kamu ni Sintique, asi-asi paꞌ sana it imyu, magkagayen kamu na. Demdemen mi nga nagsulsug kamu kat pamayaꞌ mit Ampuꞌan. 
PHP.4.3	Baw ikaw, Susugus, nga matuud nga katabyang ku, may ipagpakiꞌupakat ku gasiꞌ it imu. Beteꞌ tabangen mu i duwang kababayan ngaytu nga magkagayen na sira. Ka sira ngaytu, dakulaꞌ talagay tabang nirat aken kat pangadal ku it Magayen ngaytu nga Baritaꞌ. Subung gasit ki Clemente baw beken paꞌ nga magtabang it aken. Talagang pagsisiguruun ku nga mamagsusurat nay mga ngaran nira duꞌun it pagsuratat mga ngaran it kumpur mabgayan it kaꞌgenan nga egay kaskedan.
PHP.4.4	Baw ta, yanayan, pagsaꞌu-saꞌupun ku nga sumagya kamu nga pirmi. Talagang sagyaan mi i pakilagpit mit Ampuꞌan. 
PHP.4.5	Siguruun mi nga iyan i magkamuyaan it masigkataw mi, iyan magayeng adat mi nga mapiyalulus. Dedemdemen mi nga paꞌuliꞌ naga i Ampuꞌan it ega maꞌlay. 
PHP.4.6	Ega palibegan it pikiran mi i maski unu nga bagay, in daꞌga yay magayen, ipanalangin mi. Angutun mi it may pasalamat duꞌun it Ampuꞌang Diyus i muꞌsa nga pagkaꞌilanganen mi. 
PHP.4.7	Simpri in atkayan, maꞌimyu i kaꞌimbengan it nakem nga talagang ega basta-basta, nga kadakulat kagayen ya ega magkataꞌseb it pikiran it taw, sabap Ampuꞌang Diyus i pagpanggaringan. Ildawan ya nga maꞌimbeng i nakem baw pikiran mi kat pagsarig baw pakilagpit mit ki Cristo Jesus.
PHP.4.8	Mga sulsug ku kat pamayaꞌ, pangiyaꞌpusan nga ipagbenge-bengel kut imyu, sana iyan i pirmi nga kat nakem mi, iyan mga bagay nga matuud baw paggalangen, mga mataldeng baw mga egay magkaꞌiway, mga bagay nga magayen baw pagdayawun it katataawan. Eeꞌ baꞌ, in unu nga mga bagay nga talagang magayen baw mabantug, iyan sana i pagpanawun nga pirmi it pikiran mi. 
PHP.4.9	Kaꞌilangan, buwaten mi nga pirmi i mga bagay nga naꞌrutan mi kat panulduꞌ ku, iyan nagnegan mi nga garing kat baꞌbaꞌ ku baw iyan namuyaan mi kat pangaꞌgenan ku. Baw Ampuꞌang Diyus nga puꞌun it kaꞌimbengan it nakem, kanyay iba mi nga pirmi.
PHP.4.10	Talagang dakulaꞌ nga banar i kasagyaan ku baw pagpasalamatan ku duꞌun it Ampuꞌan i sabap it natanggap ku nga tabang mit aken. Natantuwan ku nga palan, kaꞌlay ngaytu, magsisigi nagay kutabang mit aken. Daꞌkamu lamang magkarugar. 
PHP.4.11	Ega maat pagꞌaaten kuytu nga pagkurangen aku, aypaꞌ ka pagtulusan ta kamu it tabang mit aken. Ka yay matuud, naꞌubasan ku na nga maski unuy kabetangan ku, magkasagyaan ku na. 
PHP.4.12	Unuka ega aaten ku it nalabayan ku na i magkakurang baw magbastanti it kaꞌilangan? Piyaꞌubasan ku i adat nga magkasagya naga, maski unuy kabetangan ku, maski magkaꞌgen u magkagteman, pagbastantiyen baw pagkurangen. 
PHP.4.13	Iyan muꞌsa ngaytu, magkabwat ku sabap it keseg nga ipagꞌildaw ni Cristo it aken.
PHP.4.14	Takaꞌ masagyang-masagya aku kat buwat mi ngaytu nga panabang mi it aken kat kakuriꞌan ku kayti. 
PHP.4.15	Siguru ega payan nalipatan mi nga tagnaꞌ ngayti nga baꞌgu kamu nga namayaꞌ it Magayen ngaytung Baritaꞌ, kamu lamang nga mga taga Filipos i mamagbegay it tabang, pagkagaring ku ngayan asan it Macedonia. Egay beken nga gurupu it mga magpamayaꞌ nga timnabang it aken, in daꞌga kamu lamang. 
PHP.4.16	Kamatuudan, iyan duꞌun aku it Tesalonica, magꞌaꞌabut-aꞌabut ga lamang i tabang mi it aken. 
PHP.4.17	Ega maat yay dakulaꞌ kat nakem ku, pirmi nga magkatanggap it ildaw mi ngaytu, in daꞌga yay ireg ku, ipasigi mi i buwat mi ngaytu nga bilang buwaꞌ it pamayaꞌ mi ka tumbasan kamu yan it Ampuꞌang Diyus. 
PHP.4.18	Ta kayti, it natanggap ku nay ipiyaduꞌlung mi it ki Epafrodito, magbastanti aku sit muꞌsa, ka subray basta naytu. Talagang kabilangan it mga tabang mi ngaytu, babangluun nga ipagsamba duꞌun it Ampuꞌang Diyus nga magkasagyaan ya, ka pagsagyaan ya talaga i buwat mi ngaytu. 
PHP.4.19	Baw pagsisiguruun ku nga Ampuꞌang Diyus ngaytu nga pagsirbiyan ku, ildawan ya gasiꞌ kamu nga ibgay ya i muꞌsang mga pagkaꞌilanganen mi, sabap it pakilagpit mit ki Cristo Jesus. Yay matuud, kanyay tagpuꞌun it muꞌsa, aypaꞌ simpri talagang subray basta i ipagbegay yat aten nga ildaw ya. 
PHP.4.20	Dapat talaga nga bantugun it egay katupusan seked it kaꞌnu-kaꞌnu i Ampuꞌang Diyus nga Amaꞌ tami. Kamatuudan tu.
PHP.4.21	Pagkumustaen ku i kada esa asan nga piniliꞌ it Ampuꞌang Diyus nga taawan ya na baw maglalagpit nat ki Cristo Jesus. Pagkumustaen kamu gasiꞌ it mga sulsug tami kat pamayaꞌ nga kaꞌibaan ku sini. 
PHP.4.22	Pati muꞌsang mga beken nga sulsug tami kat pamayaꞌ sini, subraꞌ na sira nga kat pamalay-balay it Impiradur, magkumusta gasiꞌ it imyu. 
PHP.4.23	Pangiyaꞌpusan nga sugi-sugid ku, ipagpanalangin ku nga sana taꞌseben nga banar i nakem mi it ildaw ngaytung ipagbegay it Ampuꞌan nga si Jesu-Cristo.
COL.1.1+COL.1.2	Mga sulsug namen kat pamayaꞌ nga asan it Colosas, wayan i surat namen, aku nga si Pablo nga esang apustul ni Cristo Jesus kat pabetang-betang it Ampuꞌang Diyus, baw si Timoteo nga sulsug ta gasiꞌ kat pamayaꞌ. Pagsuratan namen kamu nga maglalagpit nat ki Cristo, kamu nga mga ipiyapinpin it Ampuꞌang Diyus nga mga taawan ya na, nga magpamayaꞌ nga matuud it ki Cristo ngaytu.
COL.1.1+COL.1.2	Ipagpanalangin ku nga sana asat imyu nga pirmi i ildaw baw kaꞌimbengan it nakem nga ipagbegay it Ampuꞌang Diyus nga Amaꞌ tami.
COL.1.3	Kada ipagpanalangin namen kamu talagang pirmi kaming magpasalamat duꞌun it Ampuꞌang Diyus, kanya nga Amaꞌ it Ampuꞌan ta nga si Jesu-Cristo. 
COL.1.4	Sabap nabaritaꞌan namen i pamayaꞌ mi it ki Cristo Jesus ngaytu baw raras mi it muꞌsang mga kasulsugan mi kat pamayaꞌ. 
COL.1.5	Atkaytu i pagsarig baw pagmaꞌal mi ngaytu sabap pagsisiguruun mi i kagayenan nga magꞌaꞌareg it aten duꞌut langit, iyan kagayenan nga nasiguru mi kat Magayeng Baritaꞌ nga kamatuudan nga ipiyangadal it imyu it tagnaꞌ. 
COL.1.6	Egaytu lamang asat imyu i inabutan it kamatuudan ngaytu in daꞌga maglekep naytu it banwa. Baw paꞌari-ari nga pagꞌabutun ya magbaꞌguy adat it mga magpamayaꞌ, subung nagat imyu garing it uꞌnang pagkagneg mit ildaw ngaytut Ampuꞌang Diyus baw pagkatantu mi nga kamatuudan talagaytu. 
COL.1.7	Daꞌga baꞌ si Epafras i uꞌnang nanulduꞌ it imyu pasar it itu ngaytu? Kanya i pagmaꞌalen namen nga kaꞌibaan, nga esa gasing manigsirbi ni Cristo. Magkasarigan talaga kanya kat katengdanan ya ngaytu baw kanya i naꞌasat imyu nga bilang ganti namen. 
COL.1.8	Kanya i naꞌrutan namen it kadakulat raras mi it esa may esa kat tabang it Espiritu Santo.
COL.1.9	Aypaꞌ garing it pagkabaritaꞌ namen kaytu, sigi nay panalangin namen pasar it imyu duꞌut Ampuꞌang Diyus nga sana panakman kamung banar it Espiritu Santo nga masepsepan mi talaga in unu may unu i uyun kat kaꞌirgan ya. 
COL.1.10	Ka in atkayan, makapangaꞌgenan kamu nat pangaꞌgenan nga kasasagyaan it Ampuꞌan, pangaꞌgenan nga bagay it mga maglalagpit it kanya, ka subuk magtumbud kat pangaꞌgenan mi i muꞌsang buwat nga magagayen baw magdudungag-dudungag i kasepsep mi it adat baw kaꞌirgan it Ampuꞌang Diyus. 
COL.1.11	Ipagpanalangin namen gasiꞌ nga kat keseg it ega basta-bastang guna ya, sana begayan ya kamu nga magbastanting-magbastanti i keseg it pamayaꞌ mi, isaꞌun magkateꞌteꞌ kamu baw magkasagkaꞌ it kakuriꞌan it magayen i nakem. 
COL.1.12	Baw masasagya kamu nga magpasalamat nga pirmi duꞌut Diyus Amaꞌ. Ka kamu gasiꞌ, binwat ya nga mapakay nga bagiꞌan it mga magagayeng bagay nga areg ya it muꞌsang piniliꞌ baw ipiyapinpin ya nga mga taawan ya na, sira nga magpangaꞌgenan na kat kaꞌyagan ya.
COL.1.13	Ka ipiyagribri ya na kita kat pagsakep it kadleman, baw ipiyagꞌugad ya na kita kat pagsakep it pagmaꞌa-maꞌalen ya nga Anak. 
COL.1.14	Sabap it kamataynen it Anak ya ngaytu, ribri tami na kat panriga it Ampuꞌang Diyus sabap it kasalaꞌan. Ipiyasinsiya nat aten i muꞌsa.
COL.1.15	Duꞌut ki Cristo ngayti ipiyalteg nat aten in magꞌuꞌunu i Ampuꞌang Diyus nga ega magkaltegan. Baw may kataꞌasan ya nga subrat kataꞌasan it muꞌsang mga giyunang bagay nga may ginawa, subung nagat kataꞌasan it panganay nga anak kat mga ariꞌ ya. 
COL.1.16	Sabap si Cristo talagay nagguna it muꞌsa ngaytu nga mga duꞌut langit baw situt banwa, iyan mga magkaltegan ta baw iyan nga, lamang ega magkaltegan, temed may dakulang keseg baw pudir duꞌut kanirang pagsasakpan.
COL.1.17	Kanyay uꞌna-uꞌnat muꞌsang bagay baw kat pamegbeg ya magtinir sira it egay pagꞌugadan baw magpanunsun sira it in unuy ipiyabetang-betang ya it kanira. 
COL.1.18	Kanya i piyakaꞌulu it muꞌsang magpamayaꞌ it kanya nga kabilangan nira, sang kabilu-bilugan. Kat pagꞌegen yat paꞌuliꞌ inabriyan ya talaga i dalan it pagꞌegen ngaytut paꞌuliꞌ, baw kanya i puꞌun it kaꞌgenan ngaytu nga egay kaskedan. Aypaꞌ maꞌyag nga, kat muꞌsang-muꞌsa, kanya lamang i egay kasbung nga kataꞌasan. 
COL.1.19	Sabap yay ipiyabetang-betang it Ampuꞌang Diyus nga in magꞌuꞌunu i pagkaDiyus ya, maltegan kat Anak ya nga si Jesus. Aypaꞌ atkayan naga talaga i pagkaDiyus ni Jesus ngaytu. 
COL.1.20	Baw ipiyabetang-betang ya gasiꞌ nga kat keseg it kamataynen ni Jesus nga ipiyaturuꞌ yay duguꞌ ya duꞌut krus, papaꞌuliꞌen ya kat sadili ya i muꞌsang-muꞌsa, nga situt banwa baw kat langit gasiꞌ, isaꞌun magkagayen siꞌ.
COL.1.21	Ta, kamu ngaytu, kaꞌuyutan gasiꞌ it itu ngaytu. Ka iti tagnaꞌ, talagang alaid kamu kat Ampuꞌang Diyus kat pagkuntraꞌ it kanya it nakem mi baw karaꞌe-raꞌetan nga pamagbuwaten mi. 
COL.1.22	Temed kayti, sabap it kamataynen ni Cristo nga ipiyasalisi yay bilug ya, binwat kamu nat Ampuꞌang Diyus nga mga iba-iba ya isaꞌun makapaꞌadap ya kamu kat adapan ya it egay maꞌiway ya, mga taw nga mataldeng kat panleteg ya ka naꞌiriꞌan it muꞌsang kasalaꞌan. 
COL.1.23	Temed gasiꞌ, kaꞌilangan nga maneꞌteꞌ kamu kat pamayaꞌ mi isaꞌun mapaꞌgen baw magꞌuꞌunay talaga, nga ega magꞌugad it maski sang dekeyeꞌ i kasiguruwan mi it tumbas nga ipagsanggup it Magayeng Baritaꞌ. Magayeng Baritaꞌ ngaytu, yanagay ipiyangadal asat imyu it tagnaꞌ, baw kayti ipiyangadal gasiꞌ kat belag-belag nga bangsa it taw situt sinirungat langit. Kat pabetang-betang it Ampuꞌan binwat ya aku, aku nga si Pablo, nga esang manigsirbi ya kat pangadal it ituꞌun ngaytu.
COL.1.24	Talagang pagsagyaan ku i mga kakuriꞌan ku ngaytu kayti ka sambatan ku, abir ku nga makuriꞌan aku basta kat ikagayen mi. Sabap, kat mga kakuriꞌan ngaytut bilug ku, pagꞌayawun ku i ipiyabetang-betang ni Cristo nga malabayan ku
COL.1.25	Aku ngaytu, manigsirbi aku it muꞌsa ngaytung mga magpamayaꞌ ka yay ipiyakarguꞌ it Ampuꞌang Diyus it aken, nga ipangadal ku it egay tataguꞌan i ampang ya kat mga bangsa nga ega Judio. 
COL.1.26	Ka kaꞌlay ngaytu it pira-pira nang pagꞌanak-anak it taw, may subuk itiyagu-taguꞌ it Ampuꞌang Diyus nga ega ipiyaꞌrut yang banar. Temed kayti ngaytu, ipiyaꞌrut ya na kat mga piniliꞌ ya nga taawan ya. 
COL.1.27	Ituy tagu-taguꞌ nga pabetang-betang nga ipiyaꞌrut ya na, nga mga bangsa it taw nga ega Judio i maꞌildawan ya it daꞌna masugid nga kagayenan. Eeꞌ baꞌ, mapakay na nga kamu na i pagtatakenaꞌan na ni Cristo,
COL.1.28	Si Cristo ngaytuy ipagpanadal namen kat muꞌsang taw. Kat kadakulat kasepsep nga ipagbegay it Ampuꞌang Diyus it amen ipagpangadal baw ipagsasar namen i muꞌsa, isaꞌun makapaꞌadap namen sirang muꞌsa kat adapan it Ampuꞌang Diyus it ustuꞌ nang mga taawan ya, nga egay magkaꞌiway yat kanira sabap it pakilagpit nirat ki Cristo. 
COL.1.29	Aypaꞌ pagpaꞌresan ku nga banar i katengdanan ku ngaytu kat keseg it ega basta-bastang kakayaan nga ipagbegay ni Cristo it aken.
COL.2.1	Mga kasulsugan, ireg ku nga maꞌrutan mi in sang unuy kadakulaꞌ it paꞌres ku sabap it imyu baw mga taga Laodicea baw kat muꞌsang taw nga beken nga ega paꞌ nakalteg it mismung bilug ku. 
COL.2.2	Atkaytuy paꞌres ku isaꞌun kemseg i nakem mi baw subraꞌ kamu nga urunyun kat raras it esa may esa. Baw isaꞌun sana magmanggaden kamu na it kaꞌustuꞌang kasepsep nga pagtaꞌseben kamung banar it mga bagay pasar it ki Cristo, mga bagay nga ipiyagtagu-taguꞌ it Ampuꞌang Diyus it kaꞌlay ngaytu. 
COL.2.3	Talagang si Cristo lamang ngaytu i magkapisiꞌan it ustuꞌ baw kamatuudan nga kasepsep pasar it tagu-taguꞌ ngaytu nga pabetang-betang it Ampuꞌang Diyus. 
COL.2.4	Pagꞌaaten kuytuy atkaytu isaꞌun daꞌkamu mateꞌag-teꞌag it beken, maski unu pang kagayen it sugi-sugid nira nga paneꞌag-teꞌag it imyu. 
COL.2.5	Ka yay matuud, maski daꞌku asan it imyu, temed pirmi ku na kamung pagdedemdemen. Masagya akung banar nga magkabaritaꞌan it urunyun kamu nga ega magkaꞌugad-ugad, nga mapaꞌgen i pagsarig baw pamayaꞌ mi it ki Cristo.
COL.2.6	Ta kayti it tiyanggap mi na nga Ampuꞌan mi na si Cristo Jesus, kaꞌilangan mangaꞌgenan kamu uyun kat pangaꞌgenan it mga taw nga maglalagpit nat kanya. 
COL.2.7	Ka daꞌga baꞌ maggagamut kamu na duꞌut kanya? Aypaꞌ sana pirmi kamung pagsarepsepen it maggaring duꞌut kanya nga ipagpanggayen mi, isaꞌun kemseg kamu nang kemseg kat pagsarig baw pamayaꞌ, subung nat ipiyangadal ngayan it imyu, baw isaꞌun subuk magtumbud nga pirmi i pasalamat mi duꞌun it Ampuꞌang Diyus.
COL.2.8	Pirmi kamu nga magtitiyakap nga egay maski siyu it imyu nga marayak it mga manigpangadal it pangambu-ambut nga egay kakapulusan. Itung mga pangadal, tuturan-manuturan lamang it taw, mga malbaw nga pasepsep it banwa. Talagang ega uyun kat kamatuudan pasar it ki Cristo.
COL.2.9	Ka si Cristo ngaytu, egay piyagbelagan it pagkaDiyus ya baw pagkaDiyus it Ampuꞌang Diyus, sabap sang kagina-ginawaan sira. Lamang piyabilugan i kanya. 
COL.2.10	Baw kamu, paribasay maglalagpit kamu na duꞌut kanya, kanya nga magbebegbeg kat maski unu nga may dakulang keseg u pudir, talagang ega nay beken nga kaꞌilangan mi. Kumplitu kamu na talaga.
COL.2.11	Sabap gasiꞌ it pakilagpit mit kanya tiyuriꞌan kamu na.
COL.2.12	Ka iyan biyawtisan kamu, subuk iba kamu ni Cristo it ilimbeng baw inggen it paꞌuliꞌ sabap it pagsarig baw pamayaꞌ mi it guna it Ampuꞌang Diyus, yanagang guna nga minggen it kanya it paꞌuliꞌ.
COL.2.13	Talagang kamu katꞌesa, kaꞌalimbawaan mi, subuk patay kat panleteg it Ampuꞌang Diyus kat kadakulat kasalaꞌan mi. Egay maski unu nga magpangbit kat nakem mi in pasar it pagkilala it kanya. Pagbebegbegan kamu talaga it mga singkadan mi nga adat nga maraꞌe-raꞌet. Takaꞌ kayti, binggayan kamu nat baꞌgung kaꞌgenan. Kabilangan mi, iba kamu ni Cristo it inggen it paꞌuliꞌ it Ampuꞌang Diyus. Ipiyasinsiya yat imyu i muꞌsang mga kasalaꞌan mi. 
COL.2.14	Iyan kasuratan nga pagsuratan it tagnaꞌ it muꞌsang kaꞌurdinan it Ampuꞌang Diyus, bilang kalaban ta ka ipagpalbaw yay kadakulat pagkuntraꞌ tat kanya. Temed kayti, iniriꞌan nat Ampuꞌang Diyus it keseg ka subuk ipiyaꞌuyut yat ki Cristo nga iriyansang duꞌut krus. 
COL.2.15	Baw sabap gasiꞌ it kamataynen ni Jesu-Cristo duꞌut krus, naꞌiriꞌan gasit keseg i muꞌsang ega magkaltegan nga may dakulang kiyaꞌrutan baw pudir. Napasukuꞌ talaga sira it Ampuꞌang Diyus baw binwat ya sira nga subuk dakepan nga ipiyagparayag-rayag ya, kamatuudan it diyaꞌeg ya sira.
COL.2.16	Aypaꞌ ega intindiyen mi sira asan nga magꞌukuman it imyu sabap ega pagsunudun mi i mga kaꞌurdinan nira pasar it pagkaꞌnen, pagꞌimnun, baw Aldaw it Kapaꞌnaan. Baw daꞌkamu magparagiꞌ it mga pistaꞌ nirat kada baꞌgung bulan u kada sang taꞌun. 
COL.2.17	Ka muꞌsa ngaytu nga pagꞌaraꞌaramen it tagnaꞌ it mga Judio, subuk ladawan lamang ka yay pagpaꞌiguꞌan, magꞌaꞌabut nga buwaten ni Cristo. Ta kayti miyabut na kanya, aypaꞌ unuka buwaten ta paꞌ i mga itu ngaytu it miyabut nay katumanan nira? 
COL.2.18	Ayaw kamut pabuyug-buyug it mga taw nga magsugid nga daꞌkamu maribri ka daꞌkamuy imyu magsamba it mga anghil baw daꞌkamu mapiyababaꞌ nga subung kunuꞌ it kanira. Ipagpaliꞌwan nira nga subraꞌ paꞌ sira it imyu sabap it dakel-dakel i subuk pagtagaynepen nira kunuꞌ nga mga bagay. Temed egay kamatuudan, magpatuꞌgud lamang sira ka pagpadisiran paꞌ sira it singkadan nirang nakem nga makasalaꞌan. 
COL.2.19	Itung mga taw, ega na magpupꞌun sira duꞌun it ki Cristo nga kanya i piyakaꞌulu it muꞌsang magsarig baw magpamayaꞌ it kanya, nga kabilangan nira, sang kabilu-bilugan. Iyan mga buwat-buwat it bilug ta, magꞌesa-esa sabap it mga lulbudan baw mga ugat nga seget it tuꞌlang. Baw basta magpupꞌun kat ulu, magkeseg baw magpanggayen. Atkayan naga, in magpupꞌun tat piyakaꞌulu ta nga si Cristo, ipabetang-betang it Ampuꞌang Diyus nga magꞌesa-esa tami nga banar baw siging kemseg baw manggayen i pamayaꞌ tami.
COL.2.20	Dedemdemen mi nga subuk miyatay kamu na nga iba ni Cristo. Daꞌkamu kat pamegbeg it mga panulduꞌ nga uyun lamang kat malbaw nga pasepsep it banwa. Ta unuka subuk magpangaꞌgenan kamu siꞌ it tagnaꞌ ngayting pangaꞌgenan mi ka magpasakep kamu siꞌ it mga panulduꞌ ngayang magꞌaat, 
COL.2.21	“Ega masalyaan muy iyan it kumaꞌen,” u “Itung mga bagay, ega seklen muytu. Maski tapal, ayaw kat tapal.” 
COL.2.22	Itung mga panulduꞌ, tuturan-manuturan lamang it taw. Ega talagay kapulusan, ka itung mga bagay nga pagbawalen nira, basta nakaꞌen u naꞌinum na, yanay seked ipaliꞌwan nat bilug ta. Egay pakinabang nira in pasar it mga bagay nga pagsagyaan it Ampuꞌang Diyus kat pangaꞌgenan ta. 
COL.2.23	In letganan ta lamang, kaꞌaat ka kamatuudan i itung mga pangadal sabap iyan mga magsunud kaytu, kat panleteg it beken, masiyambaen baw mapiyababaꞌ sirang banar, baw pagpakuriꞌan nay pati bilug nira. Takaꞌ ega nagay kapulusan it itung mga bagay ka yanagang magtaban it aten it pagsumbayaꞌ it mga singkadan tang kaꞌiꞌirgan nga maraꞌe-raꞌet.
COL.3.1	Ta, it kamu, iba na ni Cristo it inggen it paꞌuliꞌ, aypaꞌ ka iyan i pirming paꞌresan mi, mga panlangit nga bagay nga pagsagyaan ya, kanya nga magꞌaꞌdung na kat iwanang ayun it Diyus Amaꞌ duꞌut langit. 
COL.3.2	Eeꞌ baꞌ, pagpipikiren mi nga pirmi i mga panlangit nga bagay, ega na maat mga bagay nga situt banwa. 
COL.3.3	Dedemdemen mi nga nakaꞌuyut kamu nat kamataynen ni Cristo baw iyan baꞌgung kaꞌgenan mi, magdadawaꞌ paꞌ nga sekel ni Cristo duꞌut Ampuꞌang Diyus. 
COL.3.4	Takaꞌ in maꞌbut na nga itanyag na i kabantugan ni Cristo, kanya nga puꞌun it kaꞌgenan ta ngaytu, duꞌun matanyag gasiꞌ i aten nga kabantugan ka mabagiꞌan tami.
COL.3.5	Aypaꞌ ipaꞌalaid na asat imyu i muꞌsang maraꞌway nga adat situt banwa nga subuk muꞌsang kalasit pamakun duꞌun it ega asawa mu, baw maski unu nga adat, pagpikiren, u kaꞌiꞌirgan nga maraꞌway. Indiꞌan mi na gasiꞌ i adat nga maꞌingarum, ka in mga kusas situt banwa i pirming pagpipikiren, subuk kusas nay pagsambaen ta, ega na Ampuꞌang Diyus. 
COL.3.6	Baw magkaꞌrutan ta nga mabut i aldaw nga rigaen it Ampuꞌang Diyus it ega makatindeg i muꞌsang mamagbuwat it mga itu ngaytu. 
COL.3.7	Ta kamu gasiꞌ, katꞌesa atkayan pay pangaꞌgenan mi ka pagbebegbegan paꞌ it maraꞌway ngaytung pagbuwaten. 
COL.3.8	Temed kayti ibuntal mi na kat pangaꞌgenan mi i pakitabug baw kaꞌiseg kat masigkataw nga yay pagpanggaringan it kupanggated kamut kanira. Indiꞌan mi na i pangampang-ampang it beken. Ega na dapat regda-regdaen i maꞌiba mi. 
COL.3.9	Kamung mga namayaꞌ na, ega na ambutan mi i masigkataw mi. Ka in ipasbung tat pakayan, limbas mi na i singkadan mi nga karaꞌe-raꞌetan it tagnaꞌ. 
COL.3.10	Baw kayti magpapakay kamu nat baꞌgu nga ireg sugiden, mga adat mi, pagbaꞌguun it Ampuꞌang Diyus ka pagpadakulaꞌen ya nga banar i kasepsep mi it adat baw kaꞌirgan ya nga iyan i ipagpaꞌadat yat imyu. 
COL.3.11	Kat baꞌgu ngaytung pangaꞌgenan ta ega naytuy piyagbelagan, Judio u ega Judio, tiyuriꞌan u ega tiyuriꞌan, mga taga beken nga banwa nga belag i ampang baw adat, mga maꞌiꞌiseg nga mga taw nga egay maski unu nga inadalan, mga uripen baw daꞌga uripen. Ega impurtantiꞌ in unuy duguꞌ it taw u in unuy kabetangan nira. Iyan lamang i impurtantiꞌ, si Cristo, in magpamayaꞌ tami it kanya u ega. Kanya i subrat muꞌsa baw magsasarum kanya kat muꞌsa nga magsarig baw magpamayaꞌ it kanya.
COL.3.12	Aypaꞌ kamu nga piniliꞌ it Ampuꞌang Diyus, paribasay pagrarasan ya kamu baw subuk ipiyapinpin ya nga mga taawan ya na, kaꞌilangan masakit kat nakem mi i makuring kabetangan it mga maꞌiba mi baw maꞌildaw kamu it kanira. Baw gasiꞌ mapiyababaꞌ kamu na, nakman kamu nang nakman, baw ega makusked. 
COL.3.13	Magpasi-pasinsiyaen kamu na it maꞌiba mi, nga pagsagkaꞌen mi it magayen i nakem i kasalaꞌan nira asat imyu. In magꞌuꞌunu piyasinsiya ni Cristo i kasalaꞌan mit imyu, atkayan naga i pasinsiya mi it beken. 
COL.3.14	Subrat muꞌsa magsigraras kamu it esa may esa ka yay bilang pagkakabitan baw ipagkumplitu it muꞌsa ngaytung adat nga magayen.
COL.3.15	Paꞌresan mi i ipagbegay ni Cristo nga pagꞌurunyun nga kat ikaꞌimbeng it pakiꞌiba-iba mi. Sabap yay pabetang-betang ya, nga magꞌurunyun tami nga banar, nga bilang sang kabilu-bilugan. Baw beken nga adaten mi, mapiyasalamat kamu nga pirmi duꞌun it kanya. 
COL.3.16	Iyan mga ampang ni Cristo, pasigi nga idawaꞌ mit magayen asat ulu mi, isaꞌun masepsepan mi nga banar. Kat kasepsep nga begay it Espiritu Santo it imyu, pirmi kamung magtuldu-tulduꞌun baw magsulag-sulagen it esa may esa. Subung naga i pagkantaꞌ mit mga ampang nga magbebtang duꞌut kasuratan nga pagpangaranan it Mga Awit, baw beken nga mga kantaꞌ nga ipagbantug mi it Ampuꞌan baw ikseg it pamayaꞌ mi. Makiyantaꞌen kamu nga ipagsugid i pagbantug baw pasalamat mi duꞌut kanya. 
COL.3.17	Ta, uliꞌan-uliꞌan it muꞌsa ngaytu, inturun mi nga muꞌsang pagbuwaten baw pagꞌampangen mi, kat ikasagya baw ikabantug it Ampuꞌan nga si Jesus, mga buwat baw ampang nga bagay it mga taw nga maglalagpit nat kanya. Baw pirmi nga pagpasalamatan mi duꞌut Diyus Amaꞌ i kadakulat kagayenan nga naꞌimyu na sabap it binwat ni Jesus ngaytu.
COL.3.18	Itu paꞌ i beken nga kuꞌaat kut imyu. Uꞌna, iyan mga babay, dapat nga pasakep kamu it asawa mi ka ituy bagay it mga maglalagpit nat Ampuꞌan. 
COL.3.19	Baw kamu nga mga lalaki, kaꞌilangan nga rarasan mit kamatuudan i babay nga inasawa mi, nga nakman kamung pirmi duꞌut kanya.
COL.3.20	Kamu gasiꞌ nga mga mangaꞌwaꞌ, sumunud kamu it mga giyaringan mi kat muꞌsang bagay nga ipagtulduꞌ nira, ka ituy kaꞌirgan it Ampuꞌan nga adaten it mga maglalagpit it kanya. 
COL.3.21	Kamu gasing mga giyaringan, subraꞌ na in mga lalaki, gayen-gayenen mi nga padisir it mga anak mi, ka in ega, barang manglug na i nakem nira.
COL.3.22	Kamu gasiꞌ nga mga uripen, kaꞌilangan sunudun mit magayen i muꞌsang taꞌeg it imyu it mga agalen mi situt banwa. Ega maat paꞌresan mi i pagsunud mi in pagleltegan kamu ga it agalen mi isaꞌun sagyaan ya kamu. Yay magayen, sunudun mi sira it masagyay nakem kat kadakulat paggalang mi it Ampuꞌang Diyus. 
COL.3.23	Sana, kat muꞌsang pagsirbi mi, pagsirbi nga ega alang-alang. Ipabetang mi nga Ampuꞌan i pagsirbiyan, ega desang masigkataw mi. 
COL.3.24	Ka magkaꞌrutan mi na nga talagang may magayeng tumbas nga ibgay it Ampuꞌan it imyu kat pagdadarapaꞌen. Ituy tumbas nga magꞌaꞌareg ya kat muꞌsang mga anak ya. Ka si Cristo talaga i matuud nga pagsirbiyan mi nga Agalen. 
COL.3.25	Takaꞌ in siyu-siyuy magsisigi paꞌ nga magbuwat it karaꞌe-raꞌetan, yay tumbas nga tanggapen ya, panriga. Egay piniliꞌan, rigaen it Ampuꞌang Diyus i muꞌsa.
COL.4.1	Kamung mga agalen, kaꞌilangan nga mataldeng i muꞌsang pabetang mi it mga uripen mi, nga ega masyadu kamung maꞌigpit. Dedemdemen mi nga, maski agalen kamu na, may piyakaꞌagalen mi paꞌ duꞌun it langit.
COL.4.2	Itu paꞌ gasiꞌ i beken nga ipagꞌaat kut imyu, mapiyaꞌres kamu kat panalangin, baw in magpanalangin kamu mapiyasalamat kamung mga taw. Pagpipikiren mit magayen i pagꞌampangen mi kat panalangin, ega maat magbasta-basta lamang. 
COL.4.3	Baw kada magpanalangin kamu, pagsangpiten mi gasiꞌ kami. Angutun mi nga abriyan kamit Ampuꞌang Diyus it dalan nga makapasigi namen nagat pangadal i ampang ya pasar it karibriyan duꞌut ki Cristo. Tagnaꞌ, madlem paytu, temed kayti ipiyaꞌrut ya nang banar. Sabap it pangadal ku it itung mga bagay pagpipirisuun aku na. 
COL.4.4	Temed maski atkayan, ipanalangin mi nga makapangadal ku it maꞌyag, uyun kat dapat ku nga buwaten. 
COL.4.5	Magpakanakman kamu nga iyan baꞌ, egay magkasudi-sudi it mga ega paꞌ magpasakep it ki Cristo. Baw kada pagbegayan kamut Ampuꞌan it rugar, sagyaan mit ipagpanglang i ampang ya duꞌun it kanira. 
COL.4.6	Pikiren mit magayen in unuy ipagsugid mi isaꞌun dakulay mapulus nira kat ikagayen nira. Ka in atkayan maꞌrutan mi na i magayeng itubag mi kat ingkut it maski siyu.
COL.4.7	Ta, in pasar it kabetangan ku sini, si Tiquico na ngaytung pagmaꞌalen tami nga sulsug kat pamayaꞌ i tumuturan asat imyu. Kanyay magkasarigan ku nga katabang baw kasubung ku nga manigsirbi it Ampuꞌan. 
COL.4.8	Piyapaꞌasan ku yan kanya it imyu isaꞌun maꞌrutan mi i amen nga kabetangan sini, isaꞌun ega masyadung maguluy ulu mi sabap it amen. 
COL.4.9	Iba ya ngaytung si Onesimo, esa gasing pagmaꞌalen tang sulsug kat pamayaꞌ nga magkasarigan, baw taga asan nagat imyu. Sira na ngaytung duwa i tumuturan asat imyu it muꞌsang bagay-bagay sinit amen.
COL.4.10	Pagkumustaen kamu ni Aristarco nga iba ku sinit pirisuwan, baw si Marcos nga tagsa ni Bernabe. (Pasar it ki Marcos ngaytu may tiyanggap mi nga lagi nga tugun. Istimaren mi kanyat magayen in kaꞌnu-kaꞌnuy iꞌabut ya asat imyu.) 
COL.4.11	Pagkumustaen kamu gasiꞌ ni Jesus nga panggetaꞌ it kanya, Justo. Sira lamang ngaytung tulu i mga namayaꞌ nga Judio nga kaꞌibaan ku it magpangadal pasar it kaꞌadiꞌan it Ampuꞌang Diyus. Talagang pagsagyaan kuy tabang nirat aken. 
COL.4.12	Iyan kabanwa mi ngaytung si Epafras, nga esa gasing manigsirbi ni Cristo Jesus, magkumusta gasit imyu. Talagang papaꞌres nay panalangin yat imyu asan nga magmapaꞌgen i pagsarig mit Ampuꞌan baw magpamayaꞌ kamu it ustung pamayaꞌ, nga magkasepsepan mi nga banar i kaꞌirgan ya. 
COL.4.13	Ipagpamatuud ku nga talagang dakulay paꞌres ni Epafras ngaytu sabap it imyu baw sabap gasiꞌ it mga taga Laodicea baw taga Hierapolis nga mga magpamayaꞌ. 
COL.4.14	Beken pang magpangumusta it imyu, pagmaꞌalen tang duktur nga si Lucas, baw si Demas gasiꞌ.
COL.4.15	Iꞌaat mit mga sulsug ta kat pamayaꞌ nga asat Laodicea nga pagkumustaen ku sira, subung naga si Nimfa baw kadakel it namayaꞌ nga asat balay yay pagtingpedan.
COL.4.16	Pagkabasa mi it surat ngaytu, ipabasa mi gasiꞌ it mga magpamayaꞌ nga asat Laodicea, baw basaen mi gasiꞌ i surat nga ipiyataban ku duꞌut kanira.
COL.4.17	Baw tugun ku nga iꞌaat mi it ki Arquipo, sarungaen yat magayen i buwaten nga ipiyakarguꞌ it Ampuꞌan it kanya isaꞌun maꞌayaw yay muꞌsa.
COL.4.18	Talagang aku nga si Pablo i tagsurat kaytu, kamatuudan panunuratan ku na i pangumusta ku ngaytut imyu.
1TH.1.1	Mga pagmaꞌalen nameng mga sulsug kat pamayaꞌ nga asan it Tesalonica nga mga taawan na it Ampuꞌang Diyus nga Amaꞌ tami, kamu nga maglalagpit nat Ampuꞌan nga si Jesu-Cristo, wayan i surat namen, aku nga si Pablo, si Silas baw si Timoteo. Ipagpanalangin namen nga sana asat imyu nga pirmi i ildaw baw kaꞌimbengan it nakem nga ipagbegay it Ampuꞌang Diyus.
1TH.1.2	Talagang pirmi kami nga magpasalamat duꞌun it Ampuꞌang Diyus sabap it imyu, baw pirmi namen kamu gasiꞌ nga pagsangpiten kat panalangin namen. 
1TH.1.3	Sabap pagdedemdemen namen nga pirmi i buwat mi nga buwaꞌ it pamayaꞌ mi, mga paꞌres mi nga magbayaꞌ it raras mit esa may esa, baw pagsagkaꞌ mit kakuriꞌan it magayen i nakem. Pagsagkaꞌ mi ngaytu, tanaꞌan ya, mapaꞌgen nga paniguru mi. Ka pagsisiguruun mi nga, sabap it pagsarig baw pamayaꞌ mi it Ampuꞌan tami nga si Jesu-Cristo, maribri kamu asan it umur nat banwa, nga duꞌun kamu na it adapan it Ampuꞌang Diyus nga Amaꞌ tami.
1TH.1.4	Mga sulsug namen kat pamayaꞌ, nga pagrarasan it Ampuꞌang Diyus, dakulaꞌ gasiꞌ i pasalamat namen duꞌut kanya sabap urut namen talaga nga piniliꞌ ya kamu nga mataawan ya na. 
1TH.1.5	Kamatuudan, iyan Magayen ngaytung Baritaꞌ pasar it ki Jesu-Cristo nga ipiyangadal namen asan it imyu, egaytu ampang-inampang na lamang, in daꞌga ipiyamatuud tu it guna it Espiritu Santo, aypaꞌ ka piyakimatuud mi. Namuyaan mi in magꞌuꞌunuy pangaꞌgenan namen asan it imyu, nga kat ikagayen mi. 
1TH.1.6	Ta, giyuru mi i amen ngaytu nga adat, ka magpasbung kamu na gasiꞌ it Ampuꞌan. Maski talagang piyakuriꞌan kamu, temed tiyanggap mit masagya i ampang it Ampuꞌang Diyus nga ipiyangadal namen. Eeꞌ baꞌ, tiyanggap mi it may kamatuudang kasagyaan nga begay it Espiritu Santo.
1TH.1.7	Aypaꞌ sikayan, kamu na i magkaguruwan it muꞌsang mga magpamayaꞌ nga asan it prubinsiya it Macedonia baw duꞌun gasiꞌ it Acaya. 
1TH.1.8	Ka pasigi mi nga ipagpanuturan i ampang ngaytut Ampuꞌan, nga ega lamang desang asan it prubinsiya ngayan nga Macedonia baw Acaya, in daꞌga, duꞌun it paꞌari-aring rugar, nga matanug nay pamayaꞌ mi. Aypaꞌ maski ega na ibaritaꞌ namen duꞌut kanira i pasar it imyu, 
1TH.1.9	sabap sira na mismu i magsugid it in magꞌuꞌunuy pangaꞌgenan baw pangadal namen asan it imyu. Ipagsugid nira gasiꞌ in magꞌuꞌunu inindiꞌan mi na i pamagsambaen mi nga mga pagbete-beteꞌen nga diyus, sabap natantuwan mi na nga iyan talagay dapat nga sirbiyan, matuud ngaytu nga Ampuꞌang Diyus nga talagang egen. 
1TH.1.10	Maat paꞌ nira, pagꞌelaten mit maseked-seked i pamaꞌuliꞌ it Anak ya nga si Jesus, kanya ngaytu nga inggen ya it paꞌuliꞌ. Paꞌuliꞌ kanya nga matuud nga garing duꞌun it langit, baw sabap it panribri ya it aten, ega na malabayan tami i magꞌaꞌabut nga iseg it Ampuꞌang Diyus.
1TH.2.1	Talagang maꞌyag it imyu, mga sulsug namen kat pamayaꞌ, nga ega desang karigaan i paꞌasan namen ngayan it imyu. 
1TH.2.2	Ega gasiꞌ nataguꞌ it imyu in magꞌuꞌunu kami piyakuriꞌan baw tinibabaꞌ duꞌun it Filipos.
1TH.2.3	Talagang kamatuudan i ipiyangadal namen ngayan asat imyu. Ega maat may antap it nakem namen nga maraꞌway u aꞌakal lamang. 
1TH.2.4	In daꞌga, yay matuud, siyukdanan baw napakay kami it Ampuꞌang Diyus nga kaꞌuyutan it mga taw nga piyakarguꞌan ya nga manigpangadal it Magayen ngaytung Baritaꞌ. Aypaꞌ ka magpangadal kami, nga ega maat taw i pagpasagyaen namen, in daꞌga Ampuꞌang Diyus, nga egay magkataguꞌ it kanya kat pikir baw nakem ta. 
1TH.2.5	Magkaꞌrutan tu it Ampuꞌang Diyus baw maꞌyag gasiꞌ it imyu nga, pangadal namen, egay uyut nga ampang nga magpaꞌdung it taw baw ega gasiꞌ desang piyaribaran namen it kupamirak kami. 
1TH.2.6	Ega gasiꞌ kanget it nakem namen i tuꞌgudun kami it taw, maski kamu u in siyu pang beken, 
1TH.2.7	maski na maat dakulaꞌ i pudir namen sabap kami, mga piyaꞌapustul naga ni Cristo. In daꞌga, kabilangan namen asat imyu, subung it esang inaꞌ nga madiyu-diyu baw mapiyabayaꞌ-bayaꞌ it mga anak ya.
1TH.2.8	Eeꞌ baꞌ, kat kadakulaꞌ it raras namen it imyu, iyan talagay kasagyaan namen, ega desang ipangadal it imyu i Magayen ngaytung Baritaꞌ nga garing duꞌun it Ampuꞌang Diyus, in daꞌga ipirinda namen i pati ginawa namen sabap lamang it imyu. Ka talagang pagrarasan namen kamu. 
1TH.2.9	Siguru ega payan nalipatan mi, mga sulsug namen kat pamayaꞌ, i namuyaan mi nga delem-aldaw papaꞌres talagay buwat namen, isaꞌun mintras ipagpangadal namen it imyu i Magayen ngaytung Baritaꞌ, magkapanulus kami gasiꞌ it ipagkaꞌgen namen, isaꞌun daꞌkami mabwat nga kasasawan it maski siyu.
1TH.2.10	Kamu i kapamatuud kaytu. Atnagay Ampuꞌang Diyus, magkaꞌrutan ya gasiꞌ in magꞌuꞌunuy pangaꞌgenan baw adat namen asan it imyu nga mamagpamayaꞌ na. Purus magayen baw mataldeng i namuyaan mi, nga egay naꞌiway mi it amen. 
1TH.2.11	Ka daꞌga baꞌ, iyan i namuyaan mi nga pabetang namen it kada esat imyu, subung nat pabetang it amaꞌ it mga anak ya? 
1TH.2.12	Pagpaksegen namen baw pagpasagyaen i mga nakem mi, baw pagpadisiran namen kamu nga mangaꞌgenan it pangaꞌgenan nga bagay talaga it mga taawan it Ampuꞌang Diyus, kanya nga miniliꞌ it imyu isaꞌun mabagiꞌan kamu duꞌun it kaꞌadiꞌan ya it ega basta-bastang kabantugan.
1TH.2.13	Itu paꞌ gasiꞌ i pirmi namen nga pagpasalamatan duꞌun it Ampuꞌang Diyus. Iyan ipiyangadal namen ngayan asan it imyu i ampang ya ngaytu, talagang tiyanggap mi baw piyakimatuud mi nga ampang talaga it Ampuꞌang Diyus, ega kat taw lamang. Ka ampang yaytu nga matuud, aypaꞌ ka dakulay paglapusan it ampang ya ngaytu kat pangaꞌgenan mi nga namayaꞌ nat kanya. 
1TH.2.14	Ka daꞌga baꞌ, mga sulsug namen kat pamayaꞌ, nakasbung kamu nat mga taga Judea nga mamagpamayaꞌ it Ampuꞌang Diyus, iyan mga nagpakilagpit nga matuud it ki Cristo Jesus? Ka pagpakuriꞌan kamu it mga kabanwa mi sabap it pamayaꞌ mi, subung nagat mga taga Judea ngayti nga piyakuriꞌan it mga kabanwa nira nga mga Judio. 
1TH.2.15	Mga Judio naga i minimatay it mga prupitaꞌ it tagnaꞌ, baw kayti, minimatay it pati Ampuꞌan nga si Jesus. Baw mga Judio naga i magpakuriꞌ it amen. Unuka ega atkayan it pagkuntraꞌen nira nga banar i kaꞌirgan it Ampuꞌang Diyus? Subung baꞌ it kalaban sira it muꞌsang katataawan. 
1TH.2.16	Kamatuudan, pati pangadal namen ngaytu it Magayeng Baritaꞌ duꞌun it mga taw nga ega Judio isaꞌun makanira gasiꞌ i karibriyan, talagang maseked-seked gasiꞌ nga pagpaaren it mga Judio ngaytu. Talagang karaꞌe-raꞌetan nay nakapnuꞌ, nga kayti subrang-subraꞌ na. Aypaꞌ ka naꞌbut nay miguꞌ na nga banar it bilug nira i iseg it Ampuꞌang Diyus.
1TH.2.17	Ta, in amen, mga sulsug kat pamayaꞌ, sabagay daꞌkami na asan it imyu kayti, temed pikir namen, yay matuud ya, subuk asan naga. Baw garing it nakalꞌid kami na ngayan asan it imyu, nga kat nakem namen atnat piyatayan kami, ereꞌeret na talagay iwas namen it imyu, maski maat ega paꞌ naꞌlay. Talagang ega magpepdek i kupaꞌuliꞌ namen asat imyu. 
1TH.2.18	Talagang kupaꞌuliꞌ kami nagang kupaꞌuliꞌ asan it imyu. Aken, manu-manu yan maat mapanaw na. Temed matuud nga ega magkatupusan si Satanas it ipagbaer ya nga ega ipagkatabus namen. 
1TH.2.19	Simpri, kupakikita kami sit imyu, ka sabap it imyu, dakulaꞌ nga banar nga kasagyaan namen. Baw talagang pagꞌiꞌinawaren namen nga maneꞌteꞌ i pamayaꞌ mi, nga yay kat ikasagya baw ikabantug namen in madap tami na duꞌun it Ampuꞌan tami nga si Jesu-Cristo, kat pamaꞌuliꞌ ya situ. 
1TH.2.20	Eeꞌ baꞌ, sabap nagat imyu, talagang ega basta-bastang kasagyaan namen, baw dakulaꞌ nga pagbantug namen duꞌun it Ampuꞌang Diyus.
1TH.3.1	Ta it daꞌku na magkabaraꞌan, ka naꞌlay na nga egay baritaꞌ pasar it imyu, napikir ku nga sagkaꞌen ku na lamang i patuduꞌ it esa-esa ku sinit Atenas, 
1TH.3.2	ka papanawun ku na nga paꞌasat imyu si Timoteo, nga sulsug tami kat pamayaꞌ baw matuud nga manigsirbi it Ampuꞌang Diyus kat pangadal it Magayen ngaytung Baritaꞌ pasar it ki Cristo. Piyapaꞌasan ku kanya isaꞌun papaꞌgenen ya i pamayaꞌ baw pagsarig mi it Ampuꞌang Diyus baw paksegen ya i nakem mi, 
1TH.3.3	isaꞌun maski pagpakuriꞌan kamu, egay mateꞌag-teꞌag nga kapangindiꞌ it pamayaꞌ ya. Ka magkaꞌrutan mi nga mga pakuriꞌ ngaytu, pabetang-betang nagat Ampuꞌang Diyus it aten. 
1TH.3.4	Ka daꞌga baꞌ, iyan asan kami paꞌ, saꞌup-saꞌup nga ipiyanulduꞌ namen naga ngayan it imyu nga kat pagdadarapaꞌen nga timpu, mabut it aten nga pakuriꞌan tami sabap it pamayaꞌ ta ngaytu? Ta kayti daꞌga miyabut na nga matuud? 
1TH.3.5	Aypaꞌ ka, iyan daꞌku na magkabaraꞌan, piyapanaw ku si Timoteo nga paꞌasan it imyu, isaꞌun masiguru ku nga banar in maꞌunu nay pamayaꞌ mi kayti. Abaa, magregen aku baꞌ ka barang narayak kamu nat manigpaneꞌag-teꞌag nga si Satanas. Ka in beteꞌ atkayan na, daꞌga limiꞌwan nga salaud nay paꞌres namen ngayan asat imyu?
1TH.3.6	Ta kayti nakaꞌuliꞌ na sini si Timoteo. Magayen talagay taban ya nga baritaꞌ pasar it pamayaꞌ baw raras mit esa may esa. Natuturan ya gasiꞌ nga magkademdeman mi kami nga banar, baw in magꞌuꞌunu kami nga kupaꞌasang-kupaꞌasan it imyu, kamu atkayan naga nga pirmi mi kami nga pagpapaꞌbutun. 
1TH.3.7	Aypaꞌ kayti, mga sulsug kat pamayaꞌ, masagya kami na, maski na maat may paglabayen namen nga kakuriꞌan baw kasasawan. Simnagya kami sabap it nasiguru namen nga mapaꞌgen nga mapaꞌgen i pamayaꞌ mi. 
1TH.3.8	Ka basta magpaneꞌteꞌ i pamayaꞌ mi ngaytu it Ampuꞌan, masagyang-masagya i nakem namen. 
1TH.3.9	Taꞌway in magꞌuꞌunu namen na mapasalamatan i Ampuꞌang Diyus tami kat kasagyaan ngaytu nga subray basta nga ipiyagbegay yat amen sabap it imyu. 
1TH.3.10	Yay matuud, delem-aldaw pirmi namen nga ipagpanalangin, nga magpaꞌungaꞌ-ungaꞌ kami nga sana magsinle-sinletegen tami naga, isaꞌun makapasepsep namen nga banar i mga magkakurangan mi paꞌ kat pamayaꞌ mi.
1TH.3.11	Sana kaꞌirgan naga it Ampuꞌang Diyus nga Amaꞌ tami baw Ampuꞌan ta nga si Jesus nga ipatabus i panaw namen isaꞌun makapaꞌasan kami naga it imyu. 
1TH.3.12	Baw ipagpanalangin namen gasiꞌ nga talagang subraꞌ na nga padakulaꞌen it Ampuꞌan i raras mi it sulsug mi kat pamayaꞌ baw raras mi gasiꞌ it beken nga masigkataw mi, nga subung it amen nga raras it imyu. 
1TH.3.13	Ka basta dumakulaꞌ nga banar i kararas mi ngaytu, papaꞌgenen it Ampuꞌan i nakem mi nga mangaꞌgenan it alaid na kat kasalaꞌan. Ta basta atkayan, ega nay maꞌiway asat imyu ka mataldeng kamu na kat panleteg it Ampuꞌang Diyus, pagpaꞌuliꞌ it Ampuꞌan tami nga si Jesus, nga kaꞌibaan ya i mga naribri nga duꞌun nat kanya.
1TH.4.1	Mga sulsug namen kat pamayaꞌ, may esa paꞌ nga ipagbenge-bengel namen it imyu kat ngaran it Ampuꞌan nga si Jesus. Sabagay ega piyasyangan mi i itiyulduꞌ namen it imyu, nga mga dapat adaten mi isaꞌun sagyaan kamu nga banar it Ampuꞌang Diyus. Ta kayti, ipagbenge-bengel namen it imyu nga subraꞌ pang paꞌresan mi i pagsunud mi ngaytu. 
1TH.4.2	Ka siguru ega payan nalipatan mi i mga ipiyangadal namen ngayan it imyu, nga purus garing duꞌun it Ampuꞌan nga si Jesus. 
1TH.4.3	Ka iyan talagay kaꞌirgan it Ampuꞌang Diyus nga kamu nga mga taawan ya, magpangaꞌgenan na it alaid kat muꞌsang kasalaꞌan. Aypaꞌ, subung nagat ipiyangadal namen ngayan, paꞌalaidan mi i muꞌsang kalasit pamakun duꞌut ega asawa mi. 
1TH.4.4	Kaꞌilangan, mga lalaki asat imyu, in mangasawa, manunsun it dalan nga mataldeng, nga egay maski unu nga kasalaꞌan. 
1TH.4.5	Ega maat mangasawa kamu nga iyan talagay magdadaꞌeg kat nakem mi, sumbayaꞌen lamang i kaꞌirgan it bilug, nga atkaytu pay adat it mga taw nga egay pagkilala nira it Ampuꞌang Diyus. 
1TH.4.6	Eeꞌ baꞌ, kaꞌilangan nga egay mamungad it atay it beken, subraꞌ na in sulsug ya kat pamayaꞌ. Ega salyaen muy asawa ya. Ka daꞌga baꞌ, ipiyangadal namen baw isiyasar it imyu nga in siyu pay magbuwat it atkaytu, egay pagduwa-duwa nga rigaen kanya it Ampuꞌang Diyus? 
1TH.4.7	Ka ipiyabetang-betang it Ampuꞌang Diyus nga mangaꞌgenan tami it pangaꞌgenan nga mataldeng, ega maat pangaꞌgenan nga pagraꞌwayen ya. 
1TH.4.8	Aypaꞌ in siyuy magpandaꞌga it ipagpangadal namen ngaytu, talagang maꞌyag kat matat aldaw nga ega taw i pagpandaꞌgaan ya, in daꞌga Ampuꞌang Diyus, kanya nga magꞌildaw it aten nga pasaruman tami it Espiritu Santo ya.
1TH.4.9	Ta in pasar ga it pagmaꞌal baw raras it sulsug kat pamayaꞌ, maski ega na suratan namen kamu, ka Ampuꞌang Diyus na i magtulduꞌ it imyu it in magꞌuꞌunuy matuud nga raras it esa may esa. 
1TH.4.10	Kamatuudan, maꞌyag naga i raras mi it muꞌsang mga sulsug mi kat pamayaꞌ nga duꞌun it muꞌsang prubinsiya it Macedonia. Temed maski atkayan na, ipagbenge-bengel namen ga lamang it imyu nga subraꞌ pang padakulaꞌen mi i kararas mi ngaytu. 
1TH.4.11	Baw itu paꞌ gasiꞌ i paꞌubasan mi, pangaꞌgenan nga ega magulu. Ega pasilabtan muy ega imu, in daꞌga paggina-ginawaan i sadili nga panulus. Ka iyan talagay magayen, sadiling paꞌres i ipagkaꞌgen, subung nat ipiyagꞌaat namen ngayan it imyu. 
1TH.4.12	Simpri in atkaytuy magkamuyaan asat imyu, daꞌga yay liꞌwan ya, pagdaya-dayawun kamu it mga ega paꞌ ngayan magkilala it Ampuꞌan? Baw ega na gasiꞌ duꞌun it beken i titingaraꞌ mi it in unu-unu nga pagkaꞌilanganen mi.
1TH.4.13	Mga sulsug namen kat pamayaꞌ, ireg namen nga maꞌrutan mi i kamatuudan pasar it iyan mga namayaꞌ nga patay na, isaꞌun daꞌkamu naga masmek it subraꞌ na, nga subung it mga taw nga egay pagsisiguruun nga kagayenan it mga miyatay nira. 
1TH.4.14	Ka daꞌga baꞌ, pagpakimatuudun tami nga Ampuꞌan ngaytu nga si Jesus, natay kanya baw naꞌgen naga it paꞌuliꞌ? Aypaꞌ ka siguruun tami nga kumpur patay na nga maglalagpit it ki Jesus ngaytu, talagang egnen it Ampuꞌang Diyus it paꞌuliꞌ baw ipabayaꞌ ya it ki Jesus kat pamaꞌuliꞌ ya situ.
1TH.4.15	Ka ipagpangadal namen ngaytu it imyu kayti, nga garing nagaytu it Ampuꞌan, nga in siyu it aten nga egen paꞌ kat pamaꞌuliꞌ ya situ, ega talaga mauꞌnaan tami i iyan mga miyatay na. 
1TH.4.16	Sabap kat iyan nga aldaw, lumampud i Ampuꞌan nga gumaring duꞌut langit, dengan it magnegan i panggaꞌmaran nga magsekat. Magnegan i panggaꞌmaran it piyakapagbayaꞌen it mga anghil baw tingeg it taburi it Ampuꞌang Diyus. Eeꞌ baꞌ, Ampuꞌan nga si Jesu-Cristo, kanya mismu i lumampud, nga paglampud ya, uꞌnang sekaten ya, mga patay na nga maglalagpit it kanya, ka egnen na i bilug nira. 
1TH.4.17	Bawnga pagkaꞌgen nira, kita nga mga egen paꞌ, padibwat ta na nga subung it sibnutun, isaꞌun sang tamiyan nat mga inggen ngaytu i sumusmu it Ampuꞌan duꞌun it lawang. Ta gumaring sikayan, kaꞌiba-iba ta nay Ampuꞌan ngaytu it egay katupusan. 
1TH.4.18	Aypaꞌ ka magsigpademdem kamu it itu nga ipagpangadal isaꞌun mapasagya i nakem it esa may esa.
1TH.5.1	Mga sulsug kat pamayaꞌ, in pasar sikayan it pamaꞌuliꞌ ngayan situ it Ampuꞌan in kaꞌnung timpu u uras, ega nay beken nga masugid namen kat surat namen ngaytu. 
1TH.5.2	Sabap magkaꞌrutan mi na nga pamaꞌuliꞌ ya ngaytu, kaꞌalimbawaan ya subung it ipagꞌabut it mananakaw it delemen, ka ega magkaꞌru-kaꞌrutan tami in kaꞌnu. 
1TH.5.3	Ka iyan nga aldaw, maamaatan yay kadakel, “Bilaꞌ, maꞌimbeng baytu kayti! Egaytuy kaꞌaribugaran ta.” Temed yay kalgan nira, abutun sira it ega basta-bastang kakuriꞌan. Talagang maski munu-unu sira, ega talagay mapalagyuwan nira, ka abutun sira nga subuk babay nga magbebteng nga biglang sintiꞌen yay saꞌgid.
1TH.5.4	Temed kamu, mga sulsug kat pamayaꞌ, ega na madlem it imyu i pamaꞌuliꞌ ngaytu it Ampuꞌan. Aypaꞌ ka maski mabut kanya kat aldaw nga ega pagsisiguruun, nga subung it buwat it mananakaw, temed alaid nat imyu i kaꞌirad-iradan. 
1TH.5.5	Ka kamung muꞌsa nga maglalagpit nat ki Cristo, talagang kat kaꞌyagan kamu na. Maꞌyag nat imyu nga subung it aldawun i muꞌsa. Ega na talaga kat kadleman tami paꞌ. Eeꞌ baꞌ, ega na madlem paꞌ it aten nga subung it delemen i muꞌsa ngaytu. 
1TH.5.6	Aypaꞌ ka ega pasbungan tami i beken nga sakep pat kadleman, nga magpangaꞌgenan it egay tiya-tiyakap ka subung sira it magꞌigaꞌ. Kaꞌilangan kita nga sakep nat kaꞌyagan, alistu baw pagsupilen tami nga pirmi i sadili ta. 
1TH.5.7	Ka daꞌga baꞌ in delemen, uras nga ipagꞌigaꞌ it katataawan baw ipagpalangu? 
1TH.5.8	Temed it kita, bilang magpangaꞌgenan nat aldawun, kaꞌilangan pagsupilen ta nay sadili ta. Isꞌul ta nay subuk kanukal it deꞌgan, nga pamayaꞌ baw pagmaꞌal tat Ampuꞌang Diyus i paꞌaaten. Baw isꞌul ta gasiꞌ i subuk piyakakatupung, nga paniguru it karibriyan i paꞌaaten. 
1TH.5.9	Sabap ega iyan i piniliꞌan it Ampuꞌang Diyus it aten, isaꞌun rigaen ya, in daꞌga, isaꞌun matanggap tami i karibriyan nga maꞌaten sabap it Ampuꞌan tami nga si Jesu-Cristo. 
1TH.5.10	Natay tu kanya ka nangganti it aten kat panriga ngayti it Ampuꞌang Diyus. Aypaꞌ egen u patay na asan it pamaꞌuliꞌ ya, kasagpun ya na kita duꞌun it kaꞌgenan nga egay kaskedan. 
1TH.5.11	Aypaꞌ ipasigi mi i pamagbuwaten mi na ngayan kayti, nga pasagya it nakem it esa may esa baw magtabang-tabangen nga pagpaksegen mi i pamayaꞌ it esa may esa gasiꞌ.
1TH.5.12	Pangiyaꞌpusang makatulduꞌ namen it imyu, mga sulsug kat pamayaꞌ, nga beteꞌ kilalaen mit magayen i mga binggayat pudir nga magpaꞌres it buwaten it Ampuꞌan asan. Ka sira ngaytu, simpri Ampuꞌan i miniliꞌ baw nagpatindeg it kanira nga mamaalaꞌ baw manulduꞌ it imyu. 
1TH.5.13	Aypaꞌ subraꞌ nga galangen mi sira baw rarasan sabap it katengdanan nira ngaytu. Baw ta, yanayan, iyan bay magayen, magꞌurunyun kamu kat ikaꞌimbeng it pakiꞌiba-iba mi.
1TH.5.14	Baw asi-asi pat imyu, mga sulsug namen kat pamayaꞌ, padisiran mit magayen i iyan mga maggarus it panulus. Paksegen i nakem it iyan mga magkalibeg i pikir. Tabangen mi i iyan mga malulubay kat pamayaꞌ isaꞌun magmapaꞌgen. Magayen talaga nga paꞌresan mi tu sira nga muꞌsa it may kapalulusan mi naga. 
1TH.5.15	Inturun mi nga ega na kat nakem mi i magbeles-belesen in buwatan kamu it maꞌiba mi it maraꞌe-raꞌet. In daꞌga, in ari magayen, iyan i buwaten mi nga pirmi kat masigkataw mi, namayaꞌ u ega namayaꞌ.
1TH.5.16	Magmasagya kamu nga pirmi, 
1TH.5.17	baw mapiyanalangin kamu gasiꞌ nga pirmi. 
1TH.5.18	Baw maski unuy kabetangan mi, pirmi kamu gasiꞌ nga magpasalamat. Sabap mga itu ngaytu, kaꞌirgan talaga it Ampuꞌang Diyus kat pangaꞌgenan mi kat pakilagpit mi it ki Cristo Jesus.
1TH.5.19	Ega subuk parngen mi i Espiritu Santo. 
1TH.5.20	Ega tibabaꞌen mi i ipagpaꞌrut u ipagpanulduꞌ it esang taw nga pagpanakman it Espiritu Santo ngaytu. 
1TH.5.21	Temed yanayan, kaꞌilangan niidan baw ineꞌteꞌen mi daꞌan. Eeꞌ baꞌ, ega desang mga pagꞌampangen ngaytu, in daꞌga muꞌsang mga bagay, niidan baw ineꞌteꞌen isaꞌun masiguru mi in uyun kat kaꞌirgan it Ampuꞌang Diyus u daꞌga. Iyan mga pagsisiguruun mi nga magayen, pakimatuudun baw teꞌteꞌan mi. 
1TH.5.22	Takaꞌ paꞌalaidan mi talaga i muꞌsang kalasit karaꞌe-raꞌetan.
1TH.5.23	Ipagpanalangin namen nga sana tabangen kamu it Ampuꞌang Diyus, kanya nga puꞌun it kaꞌimbengat nakem, isaꞌun mapaꞌalaidan mi nga banar i kasalaꞌan. Sana paksegen yay nakem mi, pikiran baw pati bilug mi, nga mangaꞌgenan it uyun talaga kat kaꞌirgan ya, isaꞌun ega nay maꞌiway yat imyu in asan it pamaꞌuliꞌ it Ampuꞌan tami nga si Jesu-Cristo. 
1TH.5.24	Baw pagsisiguruun namen nga Ampuꞌang Diyus nga nagpanakem it imyu nga pasakep it kanya, tumanen ya nagay pagꞌangutun namen ngaytu sabap talagang kamatuudan i kanya.
1TH.5.25	Mga sulsug namen kat pamayaꞌ, magayen ipagpanalangin mi naga kami nga pirmi. 
1TH.5.26	Baw magsigkumu-kumustaen kamu, bilang sang sulsugan nga namayaꞌ na it ki Cristo.
1TH.5.27	Kat pudir nga ibinggay it Ampuꞌan it aken, ipagsekat kut imyu nga basaen mi i surat ngaytu kat muꞌsang mga sulsug ta kat pamayaꞌ asan it imyu.
1TH.5.28	Ipagpanalangin namen nga sana asat imyu nga pirmi i ildaw it Ampuꞌan tami nga si Jesu-Cristo.
2TH.1.1	Mga pagmaꞌalen nameng mga sulsug kat pamayaꞌ nga asan it Tesalonica nga mga taawan na it Ampuꞌang Diyus nga Amaꞌ tami, kamu nga maglalagpit nat Ampuꞌan nga si Jesu-Cristo, wayan i surat namen, aku nga si Pablo, si Silas baw si Timoteo. 
2TH.1.2	Ipagpanalangin namen nga sana asat imyu nga pirmi i ildaw baw kaꞌimbengan it nakem nga ipagbegay it Diyus Amaꞌ baw Ampuꞌan nga si Jesu-Cristo.
2TH.1.3	Mga sulsug namen kat pamayaꞌ, dapat talaga nga magpasalamat kami nga pirmi duꞌun it Ampuꞌang Diyus sabap it imyu. Mapakay nga atkaytuy buwat namen sabap nasiguru namen nga talagang magmapaꞌgen i pamayaꞌ baw pagsarig mi it ki Cristo baw magsisigi paꞌ gasiꞌ nga, kada esat imyu, magdakulaꞌ i raras mi it esa may esa. 
2TH.1.4	Aypaꞌ matuud nga pagdaya-dayawun namen kamu kat muꞌsa nga mga magpamayaꞌ. Kada malusadan namen nga rugar, ipagtuturan namen nga magpaneꞌteꞌ kamu kat pamayaꞌ mi nga nakaꞌunay na duꞌun it Ampuꞌang Diyus, maski na maat pirmi kamu nga magꞌiꞌigaꞌ kat tarep basiꞌ baw beken paꞌ nga mga kakuriꞌan nga paglabayen mi.
2TH.1.5	Talagang muꞌsa ngaytu, magpamatuud nga mataldeng mukuman i Ampuꞌang Diyus, nga ipabetang ya kamu nga mapakay mistar duꞌun it kaꞌadiꞌan ya, yanagang kaꞌadiꞌan nga pagpanindegan mi nga iyan i ipagkapakuriꞌ ngaytut imyu. 
2TH.1.6	Baw sira ngayan nga magpakuriꞌ it imyu, siguradu nga belsen it Ampuꞌang Diyus it panriga, ka yay kataldengan nga pagꞌangutun nira kat panleteg ya. 
2TH.1.7	Temed kamu nga pagpakuriꞌan, sang tamiyan nga awaꞌan it Ampuꞌang Diyus it muꞌsang mga kakuriꞌan, asan it ipaꞌuliꞌ ngayan it Ampuꞌan nga si Jesus nga garing duꞌun it langit, sang siraan it mga ega babasta-bastaen nga mga anghil ya. 
2TH.1.8	Uyut nagat pangabut ya i magdidigalang nga apuy, baw rigaen yat kamatuudan i kumpur ega magkilala it Ampuꞌang Diyus baw ega magpamayaꞌ it Magayen ngaytung Baritaꞌ pasar it Ampuꞌan tami ngaytu nga si Jesus. 
2TH.1.9	Talagang panriga it kanira, egay kaskedan nga kakuriꞌan, nga manupusan nang beblag nira it Ampuꞌan baw kabantugan it guna ya. 
2TH.1.10	Magꞌabut yan i muꞌsa ngaytu kat aldaw ngayan nga ipaꞌuliꞌ ni Jesu-Cristo. Paꞌuliꞌ kanya isaꞌun matanyag i kabantugan ya kat muꞌsang mga taawan ya nga inawaꞌan ya nat kasalaꞌan. Talagang bantugun kanya sabap it kalililuꞌan nga binwat ya kat pangaꞌgenan it kumpur magpamayaꞌ it kanya. Siguradu nga uyut kamuy imyu sabap piyakimatuud baw piyamayaꞌ mi i Magayen ngaytung Baritaꞌ nga ipiyangadal namen asat imyu.
2TH.1.11	Aypaꞌ ka pirmi namen kamu nga ipagpanalangin duꞌun it Ampuꞌang Diyus. Pagꞌangutun namen nga sana tabangen ya kamu it mangaꞌgenan uyun kat pangaꞌgenan nga pagsagyaan ya, nga bagay it mga taw nga piyanakman ya nga pasakep it kanya. Baw sana, kat guna ya, tabangen ya kamu isaꞌun matuman i kada pagpikiren mi nga magayen, nga mga kuꞌadaten u kubwaten mi sabap it pamayaꞌ mit kanya. 
2TH.1.12	Ta simpri, in atkayan, daꞌga mabgayan mi it kabantugan i ngaran it Ampuꞌan tami nga si Jesus? Ta, kamu gasiꞌ, begayan gasiꞌ it kabantugan, uyun kat kaꞌildaw it Ampuꞌang Diyus tami baw Ampuꞌan nga si Jesu-Cristo.
2TH.2.1	Ta in pasar it ipaꞌuliꞌ ngayan it Ampuꞌan tami nga si Jesu-Cristo baw paningped ya ngayan it aten, ituy ipagbenge-bengel namen it imyu. 
2TH.2.2	Beteꞌ ayaw kamut patarantaꞌ u palibeg it pikiran mi it baritaꞌ nga maat, naꞌbut nay ipaꞌuliꞌ ngayan it Ampuꞌan. Eeꞌ baꞌ, ega pamayaꞌnen mi, maski may magꞌaat nga, baritaꞌ ngaytu, ipiyanakem it kanya, u panulduꞌ tu nga nagnegan ya u nabasa duꞌun it esang surat nga kunuꞌ garing sinit amen. 
2TH.2.3	Asi-asi paꞌ it imyu, maski unuy ipagpaliꞌwan nira, inturun mi nga daꞌkamu mateꞌag-teꞌag. Ka yay matuud, ega basta-basta matuman i pamaꞌuliꞌ ngaytu it Ampuꞌan in ega paꞌ naꞌbut nga, Ampuꞌang Diyus, kuntraꞌen nat katataawan it kamatuudan nga pakikuntraꞌ, baw mandungwat na i magngangaran it Gimpuꞌun it Kasutilan, nga pagꞌaꞌargan na nga lagi it Ampuꞌang Diyus it panriga nga egay kaskedan. 
2TH.2.4	Buwaten it mandungwat ngaytu, kuntraꞌen ya i muꞌsa nga pagsambaen it katataawan nga ipagpabetang nira nga diyus nira. Ipataꞌas yay sadili ya nga kanya nay piyakamataꞌas, subraꞌ paꞌ it muꞌsa ngaytu. Baw beken, semled paꞌ kanya duꞌun it Templo
2TH.2.5	Temed siguru itu ngaytu, ega paytu nalipatan mi, ka nakapanulduꞌ ku naytu it iyan asan aku ngayat imyu. 
2TH.2.6	Baw magkaꞌrutan mi naga in unuy magbaer
2TH.2.7	Sabagay maski kayti ngaytu, sigi pay buwat ni Satanas, nga pagpaꞌulu-uluwan yay katataawan nga muwat it kasutilan. Temed tagu-taguꞌ paꞌ, ka yanayan, may magbaer naga, aypaꞌ ka seked it ega paꞌ awaꞌen i magbaer ngaytu, ega paꞌ mandungwat i taw ngayan nga Gimpuꞌun it Kasutilan. 
2TH.2.8	Bawnga basta naꞌbut nay awaꞌen nay magbaer ngaytu, mandungwat na kanya. Temed ta, pagꞌabut it Ampuꞌan nga si Jesus, eypan ya lamang, matay naytu i Gimpuꞌun ngaytut Kasutilan. Talagang mapasukuꞌ kanya kat ega basta-bastang kabantugan it Ampuꞌan kat pamaꞌuliꞌ ya.
2TH.2.9	Mandungwat ngaytu nga Gimpuꞌun it Kasutilan, dakulaꞌ talagay kiyaꞌrutan ya, nga kiyaꞌrutan nga garing duꞌun it ki Satanas. Sumari na kanyat buwat it dakel-dakel na nga kalililuꞌan, nga pamatuud it kakayaan ya nga yanay ipanluku yat katataawan. 
2TH.2.10	Talagang kalasi-kalasi na nga karaꞌe-raꞌetan i ipaliꞌwan ya nga pandayaꞌ yat mga taw nga kamataynen nga egay kaskedang panriga i abutan. Maꞌulug sira kat panriga ngaytu sabap it ega nira tiyanggap baw naꞌirgan i kamatuudan ngaytu nga iyan sana i rimibri it kanira. 
2TH.2.11	Ta it ega tiyanggap nira i kamatuudan ngaytu, may ipapanaw it Ampuꞌang Diyus nga ega basta-bastang paneꞌag-teꞌag isaꞌun pakimatuud sira it kaꞌambutan. 
2TH.2.12	Ipabetang na sirat atkaytu ka nakasiguru nay panriga kat muꞌsa nga, imbis nga pamayaꞌnen niray kamatuudan, karaꞌe-raꞌetan gay kiyayliyan.
2TH.2.13	Temed dapat kami nga pirming magpasalamat duꞌun it Ampuꞌang Diyus sabap it imyu, mga sulsug namen kat pamayaꞌ nga mga pagrarasan it Ampuꞌan. Sabap, garing it ega pay banwa, napiliꞌ kamung lagi it Ampuꞌang Diyus nga, kat keseg it Espiritu Santo, maribri kamu baw ipapinpin nga mga mataldeng nga taawan ya sabap it pamayaꞌ mi it kamatuudan ngaytu. 
2TH.2.14	Kat Magayen ngaytung Baritaꞌ nga ipiyangadal namen asat imyu, piyanakman kamu it Ampuꞌang Diyus nga pasakep it kanya, isaꞌun makaꞌuyut kamu duꞌun it kabantugan it Ampuꞌan tami nga si Jesu-Cristo. 
2TH.2.15	Aypaꞌ, mga sulsug namen kat pamayaꞌ, sana maneꞌteꞌ nga mapaꞌgen i pamayaꞌ mi it kamatuudan nga ipiyanulduꞌ namen ngayan asan it imyu, panulduꞌ nga inampang namen u isiyurat namen.
2TH.2.16	Ipagpanalangin namen nga sana tabangen kamu nga pirmi it Ampuꞌan tami nga si Jesu-Cristo baw Amaꞌ tami nga Ampuꞌang Diyus. Dakulay raras ya it aten, baw kat dangan ya it aten, binggayan ya kita it ipagkasagya it nakem nga ega magꞌugad-ugad seked it kaꞌnu-kaꞌnu baw nakaꞌunay nga kasiguruwan it kagayenan kat pagdadarapaꞌen. 
2TH.2.17	Pagꞌangutun namen nga paksegen yay nakem mi baw papaꞌgenen ya kamu kat buwat baw ampang nga purus magayen.
2TH.3.1	Paꞌugdun ku paꞌ nga beken, mga sulsug kat pamayaꞌ, pagꞌangutun namen it imyu nga ipagpanalangin mi kami isaꞌun madali-daliꞌ nga kapanlekep kat muꞌsa nga rugar i ampang ngaytu it Ampuꞌang Diyus, baw masagya gasiꞌ nga tanggapen nira it may galang nga subung it imyu. 
2TH.3.2	Beken paꞌ nga ipanalangin mit amen, iribri kami naga it Ampuꞌang Diyus kat mga taw nga buwal baw karaꞌe-raꞌetan nay nakapnuꞌ. Sabap ta, dakel i mga taw nga egay pamayaꞌ it ampang ngaytut Ampuꞌang Diyus.
2TH.3.3	Temed talagang daꞌtami pagpabaya-bayaꞌan it Ampuꞌang Diyus. Papaꞌgenen ya kamu baw tarimaen ya kamu isaꞌun daꞌkamu daꞌgen ni Satanas. 
2TH.3.4	Baw kat keseg it pakilagpit tami it Ampuꞌan, pagsisiguruun namen nga pagbuwaten mi na baw ipasigi mi paꞌ nga buwaten i kumpur mga ipiyagꞌaat namen ngayan it imyu. 
2TH.3.5	Ipagpanalangin namen duꞌun it Ampuꞌan nga sana padakulaꞌen ya nga banar i kasepsep mi it ega ngaytu basta-basta nga pagmaꞌal baw raras it Ampuꞌang Diyus it aten. Baw iyan paneꞌteꞌ ni Cristo maski pagpakuriꞌan, sana ipatantu yat imyu isaꞌun maguru mi.
2TH.3.6	Palangbus, mga sulsug namen kat pamayaꞌ, ituy ipagsekat namen it imyu kat ngaran it Ampuꞌan nga si Jesu-Cristo. Ega na pakiꞌiba-ibaan mi i mga taw nga garusan baw ega magpangaꞌgenan uyun kat ipiyangadal namen it imyu. 
2TH.3.7	Siguru in kamu ga, maꞌyag nat imyu nga yay kaꞌilangan mi nga guruun, buwat namen nga papaꞌres. Talagang ega maggarus kami manulus it iyan asan kami ngayan it imyu. 
2TH.3.8	Ega maat pagkaꞌnen namen na lamang it ega pagbayadan i ipagbegay it amen. In daꞌga, talagang delem-aldaw magpaꞌres kami isaꞌun daꞌkami mabwat nga kasasawan it maski siyu asat imyu. 
2TH.3.9	Sabagay may pudir namen nga pagastuꞌ it imyu. Temed ega. Imbis pagastuꞌ kami, isan yan ipiyalteg namen it imyu in magꞌuꞌunu talagay magayen nga pangaꞌgenan isaꞌun iyan i guruun mi. 
2TH.3.10	Ka daꞌga baꞌ pirmi nga ipagꞌaat namen it imyu it iyan asan kami ngayan, nga ega subuꞌun i maski siyu it imyu nga paggarusan yay panulus?
2TH.3.11	Siyangpit namen tu situt surat namen ngaytu ka nabaritaꞌan namen nga may beken asat imyu nga pagꞌindiꞌan nay sadili nga ipagkaꞌgen. Ega lamang atkayan, in daꞌga magpanasaw sira nagat pangaꞌgenan it beken. 
2TH.3.12	Kat ngaran it Ampuꞌan nga si Jesu-Cristo, ipagsekat baw ipagsasar namen it mga taw ngaytu nga patakenaꞌ it magayen baw manulus it sadili nga ipagkaꞌgen. 
2TH.3.13	Temed kamu, mga sulsug namen kat pamayaꞌ, ayaw kamut paseked-seked kat mga buwat mi nga magayen. 
2TH.3.14	Baw in may maniidan mi nga ega magsunud it mga inaat namen kat surat ngaytu, tatandaꞌanan mi kanya, baw ega na pakiꞌiba-ibaan mi isaꞌun magꞌeyaꞌ-eyaꞌ kanya. 
2TH.3.15	Temed ega naga ipabetang mi kanya nga kakuntraꞌ mi, in daꞌga sardawun mi nga subung it esang sulsug.
2TH.3.16	Ta, ipagpanalangin namen duꞌun it Ampuꞌan nga puꞌun it kaꞌimbengan it nakem, nga maski unuy kabetangan mi, sana pirmi ya nga ipagbegay it imyu i kaꞌimbengan ngaytu. Baw sana pirmi nga kaꞌibaan mi nga muꞌsa i Ampuꞌan ngaytu.
2TH.3.17	Ta, pangiyaꞌpusan ngaytu nga sugi-sugid nga pangumusta, aku na mismu i magsurat. Talagang atkaytuy buwat ku kat kada surat nga ipagpataban ku kat paꞌari-aring rugar, isaꞌun pakimatuudun nga aku nga si Pablo talagay garing.
2TH.3.18	Ipagpanalangin namen nga sana pirming asat imyu nga muꞌsa i ildaw it Ampuꞌan nga si Jesu-Cristo.
1TI.1.1	Dunguꞌ Timoteo, wayan i surat ku, aku nga si Pablo nga esang apustul ni Cristo Jesus. Pagkaꞌapustul ku ngaytu, ipiyagꞌurdin it Diyus Amaꞌ nga pagpanggaringan it karibriyan ta, baw si Cristo Jesus nga pagsarigan ta na, kanya nga keseg it paniguru ta it karibriyan kat pagdadarapaꞌen. 
1TI.1.2	Talagang pabetang kut imu, Timoteo, subung nat ipiyagrasyaꞌ ku, ega maat kat pagduguꞌ temed kat pamayaꞌ. Ipagpanalangin ku nga sana asat imu nga pirmi i ildaw, sanguꞌ nga tabang, baw kaꞌimbengan it nakem nga ipagbegay it Diyus Amaꞌ baw Ampuꞌan ta nga si Cristo Jesus.
1TI.1.3	Ireg ku sana nga, subung nat ipiyagꞌaat ku ngayan it imu paggaring ku ngayat nagpaMacedonia, nga asan ka daꞌan it Efeso. Siguru makakaꞌlay ka asan sabap may mga taw na asan nga magpangadal it egay kamatuudan. Kaꞌilangan nga paaren mu sira. 
1TI.1.4	Baw pagtudang-tudangen mu sira nga ega pirming pagpasasawan nira i mga katuturanan nira ngayang egay kamatuudan baw mga magkasagaan nirang ribu-ribu nga paglilistaꞌan it mga kiyaꞌapuꞌ-apuꞌan baw mga tungtung-inapuꞌ nira. Desa yan nga magkapisiꞌan nirat daꞌe-daꞌegen, ega maat magkapisiꞌan it ipagkatabang it kanira kat pagsirbi nirat Ampuꞌan. Talagang pamayaꞌ baw pagsarig lamang it Ampuꞌan i magkapisiꞌan it ipagkatabang kaytu. 
1TI.1.5	Sana yay liꞌwan it pangadal mu it mga taw asan, magsigraras sira it esa may esa. Mabwat ta lamang tu basta naꞌawaꞌ nay kasalaꞌan baw iyan nay pagbuwaten, iyan nga naꞌrutan ta nga magayen kat panleteg it Ampuꞌang Diyus. Baw gasiꞌ nga pamayaꞌ ta, ega na desang kat munung. 
1TI.1.6	Temed iyan beken, nangalaid na sira it mga itu ngaytu. Iyan i igiyanti nira, tuturan-manuturan nga egay kakapulusan. 
1TI.1.7	Ireg nira sana, manigpangadal sirat mga ipiyagꞌurdin it Ampuꞌang Diyus. Temed ta, it ega nasepsepan niray ampang ya ngaytu. Ega natantuwan niray ireg sugiden it ipagpangadal nira ngayan, maski maat ipagpamatuud nirat may pagmaꞌiseg it nakem.
1TI.1.8	Simpri, urut tang muꞌsa nga magayen i mga ipiyagꞌurdin ngaytut Ampuꞌang Diyus. Temed kaꞌilangan, pagsunud ta, magkasunsun i ireg aaten it mga urdin ngaytu. 
1TI.1.9	Dedemdemen ta nga ibinggay it Ampuꞌang Diyus i mga urdin ya, ega sabap it mga mamagbuwat it magayen, in daꞌga sabap it mga mamagbuwat it karaꞌe-raꞌetan. Atkaytu nga mga taw, ega magkilala it urdin, mga masusutil, mga egay pagkilala it Ampuꞌang Diyus baw alaid kat nakem nira i kaꞌirgan ya, baw mga magtibabaꞌ it mga bagay nga ega basta-basta kat panleteg ya. Kaꞌilangan gasiꞌ i mga urdin sabap it mga magꞌimatay it giyaringan baw masigkataw nira, 
1TI.1.10	mga mapiyamakun kat ega asawa nira, mga mamagbuwat it maraꞌway kat subung nga lalaki baw subung nga babay, mga mamagdakep it taw ka uripnen, mga maꞌaꞌambut pati mga magpanistigu it kaꞌambutan, baw in unu pay beken nga kuntraꞌ kat tamaꞌ nga pangadal. 
1TI.1.11	Pangadal ngaytu nga paꞌaaten, kumpur uyun kat mabantug nga Magayeng Baritaꞌ nga ipagpangadal ku, nga ipiyakarguꞌ it aken it Ampuꞌang Diyus, kanya nga kaꞌustuꞌan nga banar i kasagyaan ya.
1TI.1.12	Magpasalamat akung banar duꞌun it Ampuꞌan ta nga si Cristo Jesus nga nagbegay it aken it keseg kat buwaten ngaytung ituꞌun. Masagya akung banar ka pabetang yat aken, magkasarigan, baw piniliꞌ ya aku nga manigsirbi ya. 
1TI.1.13	Iyan tagnaꞌ, talagang ega basta-bastay panibabaꞌ kut kanya, pagregda-regdaen ku i mga magpamayaꞌ it kanya, baw pagpakuriꞌan ku sira it egay sanguꞌ. Temed lamang atkayti na i binwat ku, inildawan aku ga lamang it Ampuꞌan, ka itiꞌen ngayting mga binwat ku, nabwat ku sabap it egay pamayaꞌ kut kanya. Ega natantuwan ku nga palan kuntraꞌ it kaꞌirgan it Ampuꞌang Diyus. 
1TI.1.14	Yay matuud, talagang subray basta i ildaw it aken it Ampuꞌan tami. Inildawan ya akut sumarig baw mamayaꞌ it kanya baw may raras ku na it mga magpamayaꞌ it kanya. Pamayaꞌ baw kararas ngaytu, ildaw yat aken sabap it pakilagpit ku nat kanya nga si Cristo Jesus.
1TI.1.15	Matuud talagay paꞌaaten nga dapat pamayaꞌnen it puꞌsa, nga si Cristo Jesus, naꞌasitu kanya nga matuud it sinirungat langit isaꞌun iribri ya i mga makasalaꞌan, nga talagang aku naytuy gimpuꞌun. 
1TI.1.16	Eeꞌ baꞌ, inildawan ya aku ngaytu isaꞌun, kat sanguꞌ ya ngaytut aken nga gimpuꞌun it makasalaꞌan, matantuwan i kadakulat kapalulusan ni Jesu-Cristo ngaytu. Ka binwat ya aku nga esang alimbawa, isaꞌun matantuwan it katataawan nga pati sira, mapakay nga mamayaꞌ it kanya, baw makanira gasiꞌ i kaꞌgenan nga egay kaskedan. 
1TI.1.17	Aypaꞌ bantugun baw galangen it egay katupusan i Adiꞌ tami nga egay pinꞌunan, egay kaskedan, kanya nga egay kamataynen, nga ega magkaltegan it mata ta. Kanya lamang i Ampuꞌang Diyus, ega nay beken. Kamatuudan tu.
1TI.1.18	Timoteo, nga bilang anak ku, pagsekaten ku ikaw nga uyun duꞌun it mga inampang it mga taw katꞌesa pasar it imu nga ipiyanakem it Ampuꞌan it kanira. Pagdedemdemen mung pirmi i mga inampang ngayti, ka basta pagsunudun mu, yay magpakseg it imu kat ega basta-bastang pakilaban mu it karaꞌe-raꞌetan. 
1TI.1.19	Kaꞌilangan temeꞌteꞌ i pamayaꞌ mu it kamatuudan baw teꞌteꞌan mu gasiꞌ i iyan nga naꞌrutan mu nga uyun it kaꞌirgan it Ampuꞌang Diyus. Ega subuk beken ngayti, nga nangindiꞌ na sirat mga itu ngaytu, aypaꞌ ka naranggaꞌ nay pamayaꞌ nira. 
1TI.1.20	Paꞌaaten ku ngayti, subuk kana Himeneo duwa ni Alejandro nga riniga ku. Panriga kut kanira, subuk ipiyagꞌuliꞌ ku sira kat pamegbeg ni Satanas, isaꞌun sana, kat malabayan nira, matulduꞌan lamang baꞌ sira nga ega naga panindegan niray mga kamaliꞌ ngayting panulduꞌ nga bilang pagtibabaꞌen i Ampuꞌang Diyus.
1TI.2.1	Uꞌna-uꞌnang bagay nga ipagtulduꞌ ku ngaytut imu it maseked-seked, kaꞌilangan nga mga magpamayaꞌ, pirmi nga ipagpanalangin nira i masigkataw nira, nga pagpasalamatan nira baw pagꞌangutan it in unu-unu nga tabang it Ampuꞌang Diyus i kaꞌilangan nira. 
1TI.2.2	Ipanalangin duꞌun it Ampuꞌang Diyus i mga magsasakep it banwa nga punuꞌan baw beken paꞌ nga matataꞌas i katengdanan, isaꞌun makapangaꞌgenan tami it maꞌimbeng, nga masunud tami nga banar i kaꞌirgan it Ampuꞌang Diyus, baw numakman duꞌun it masigkataw ta. 
1TI.2.3	Magayen i atkaytung panalangin baw pagsagyaan it Ampuꞌang Diyus nga pagpanggaringan it karibriyan tami. 
1TI.2.4	Ka iyan talagay ireg ya, maribri i muꞌsang taw baw matantuwan niray kamatuudan pasar it kanya baw dalan it karibriyan ngaytu. 
1TI.2.5	Sabap esa-esay Ampuꞌang Diyus, ega nay beken. Baw esa-esa gasiꞌ i ipiyasiguru nga magpanindeg it taw duꞌun it Ampuꞌang Diyus, si Cristo Jesus lamang nga nagbalyung taw. 
1TI.2.6	Kanya ngaytu, ipiyagtas yay ginawa ya, nga sikayan tiyanggung yay kasalaꞌan it muꞌsang taw.
1TI.2.7	Ta, kat pagpangadal it ituꞌun ngaytu, piyaꞌapustul ya aku. Tiyaꞌeg ya aku nga manigpaꞌrut it karibriyan ngaytu duꞌun it mga taw nga ega Judio, ka ipanulduꞌ kut kanira i kamatuudan ya, isaꞌun pamayaꞌnen nira. Matuud tuy pagꞌaaten ku ngaytu. Egaytu maat ambut ku.
1TI.2.8	Ireg ku sana, mga lalaki duꞌun it kada rugar nga pagtiꞌmesan it mga magpamayaꞌ, magpanalangin sira nga pirmi. Temed kaꞌilangan nga uyun kat kaꞌirgan it Ampuꞌang Diyus i pangaꞌgenan nira, nga egay pagꞌiseg-isegen u daꞌe-daꞌegen.
1TI.2.9	Baw iyan mga babay gasiꞌ, sana magꞌugaliꞌ sirat magayen, magkaꞌrut magꞌayus it pamakay, magꞌayus it buꞌu-buꞌuk, temed ega padaklen i mga marerga nga rurug it bilug nga subuk bulawan, marerga nga baliꞌeg, baw marerga nga pakayan isaꞌun lamang kapaleteg-leteg baw tuꞌgudun it beken. 
1TI.2.10	In daꞌga, iyan i magayen nga ipagtuꞌgud it kanira, iyan mga magagayeng buwat nga bagay kat mga babay nga magpamayaꞌ it Ampuꞌang Diyus.
1TI.2.11	Kaꞌilangan gasiꞌ it mga babay, ega makuꞌampang in duꞌun it katiꞌmesan. In daꞌga magpapagneg it magayen it may kapalulusan. 
1TI.2.12	Ega magkapakay aku it pasubraꞌan it babay i pudir it lalaki. Basta may mga lalaki, yanay manulduꞌ, ega babay. 
1TI.2.13	Dedemdemen mi nga iyan i uꞌna nga giyuna, si Adan. Sunud manang giyuna, si Eva. 
1TI.2.14	Baw ega si Adan i naꞌakalan ni Satanas, in daꞌga si Eva ngayti. Kanyay uꞌnang nagkasalaꞌan ka nagpasaꞌli it inaat it Ampuꞌang Diyus. 
1TI.2.15	Temed maski atkaytu na, nga pagsusumpaan
1TI.3.1	Matuud tuy itung sugi-sugid, nga in siyuy magꞌireg mamaalaꞌ it mga magpamayaꞌ, talagang magayen baw mataꞌas nga katengdanan i pagꞌabaten ya. 
1TI.3.2	Temed magpamaalaꞌ ngaytu, kaꞌilangan egay maꞌiway kat mga adat ya, ega magpaꞌugad-ugad it asawa ya, pasasangba-sangbat. Baw magkaꞌrut sumupil it sadili ya, baw pagbebegbegan yat magayen i sadiling kaꞌirgan. Kaꞌilangan gasiꞌ nga purus magayen i adat nga mapakay galangen it beken, pagꞌistimaren yat magayen i mga taw nga magpaꞌabut kat balay ya, baw may kaya naga it magpangadal. 
1TI.3.3	Baw ega gasiꞌ makuꞌinum it kalalangu, ega maꞌiseg in daꞌga nakman, ega mapiyakibatir baw ega maꞌireg it pagpirak. 
1TI.3.4	Baw kaꞌilangan magkaꞌrut naga kanya padisir it magayen it pamalay-balay ya, ka pagsiguruun ya nga paggalangen kanya baw pagsunudun nga pirmi it mga anak ya. 
1TI.3.5	Ka in beteꞌ ega magkaꞌrut kanya padisir it maski sadili ya nga pamalay-balay, ka ega kaya ya nga supilen, magꞌuꞌunu kapamaalaꞌ it mga magpamayaꞌ it Ampuꞌang Diyus? 
1TI.3.6	Kaꞌilangan iyan i mamaalaꞌ, taw nga naꞌlay nang pamayaꞌ, ka in baꞌgu paꞌ, barang makapatuꞌgud ya. Ta in atkayan, ukumanan kanyat panriga subung it ki Satanas ngayting mapiyatuꞌgud. 
1TI.3.7	Baw kaꞌilangan gasiꞌ nga paggalangen baw pagdaya-dayawun kanya nagat maski mga taw nga ega namayaꞌ. Ka basta ega magayen i adat, sawayen kanyat beken baw maꞌindaꞌeg kanya ni Satanas.
1TI.3.8	Ta yan mga katabang it mga magpamaalaꞌ ngaytu, kaꞌilangan gasiꞌ nga magayen i adat, nga paggalangen sirat beken. Kaꞌilangan nga kamatuudan i muꞌsang pagsugiden, ega uripen it kalalangu, baw ega taw nga magbuwat it maski unu nga ega magayen isaꞌun lamang kapirak. 
1TI.3.9	Kaꞌilangan nga teꞌteꞌan nira i kamatuudan nga ipiyaꞌrut it Ampuꞌan, baw magpangaꞌgenan sira uyun talaga it kamatuudan ngaytu. 
1TI.3.10	Aypaꞌ siguruun daꞌan i adat nira. Bawnga basta egay magkamuyaan nga adat nira nga ega ikapakay it kanira, ta mapakay yan sira nga mangatengdanan nga katabang it magpamaalaꞌ.
1TI.3.11	Baw ega lamang sira nga mga lalaki in daꞌga pati mga asawa nira, kaꞌilangan magayen i adat nga ipagkagalang it kanira it beken. Ega mapakay nga maguꞌyas sira, in daꞌga magkaꞌrut sumupil it sadili baw magkasarigan kat muꞌsang bagay.
1TI.3.12	Iyan lalaki nga katabang it magpamaalaꞌ, kaꞌilangan ega magpaꞌugad-ugad it asawa ya, pasasangba-sangbat. Baw magkaꞌrut kanya padisir it mga anak ya baw pamalay-balay ya. 
1TI.3.13	Basta pagsarungaen yat magayen i katengdanan ya ngaytu, dayawun baw galangen kanya it mga kaꞌibaan ya nga magpamayaꞌ, baw magmaꞌiseg i nakem ya pamatuud duꞌut beken pasar it pamayaꞌ ya it ki Cristo Jesus.
1TI.3.14+1TI.3.15	Ireg ku sana kapaꞌasan akut imu it dumaliꞌ, temed barang maꞌatrasu aku. Aypaꞌ ka ipagsurat kuy mga munaꞌaw ngaytu ka ipataban asat imu, isaꞌun maꞌrutan mu in magꞌuꞌunu mabwat muy buwaten it Ampuꞌan nga pamaalaꞌ it mga magpamayaꞌ it kanya asan. Ka iyan kadakel it mga magpamayaꞌ ngaytu it Ampuꞌang Diyus, kanya nga egen it egay kaskedan, kaꞌalimbawaan nira, subuk arigi baw sulay it balay, sabap siray magpanindeg it kamatuudan nga garing duꞌut Ampuꞌang Diyus ngaytu. 
1TI.3.16	Eeꞌ baꞌ, talagang matanug it aten nga muꞌsa nga kalililuꞌan baw mabantug i kamatuudan nga kaꞌlay ngaytu subuk tagu-taguꞌ temed ipiyaꞌrut na pasar it ki Cristo.
1TI.3.16	Ka si Cristo ngaytu, nagbalyung taw kanya.
1TI.3.16	Kataldengan ya nga talagang Anak kanya it Ampuꞌang Diyus, ipiyagpamatuud tu it Espiritu Santo.
1TI.3.16	Naltegan kanya it mga anghil.
1TI.3.16	Baw pasar it kanya i ipagpangadal na kat belag-belag nga bangsa.
1TI.3.16	Dakel na sira nga namayaꞌ nat kanya situt sinirungat langit.
1TI.3.16	Baw kanya, nagpatibung siꞌ duꞌun it langit, duꞌun it kabantugan ya.
1TI.4.1	Talagang maꞌyag tuy pagsugiden it Espiritu Santo nga, asan it pagdadarapaꞌen nga mga timpu, mangindiꞌ i beken it pamayaꞌ nirat kamatuudan pasar it ki Jesu-Cristo. Iyan siꞌ i sunudun nira, ipagpangadal nga panluku baw paneꞌag-teꞌag, nga egay beken nga paggaringan in daꞌga mga maraꞌe-raꞌet. 
1TI.4.2	Iyan mga magpangadal it kaꞌambutan ngaytu nga ipiyanakem it mga maraꞌe-raꞌet, maꞌaꞌambut sira. Kat munung lamang i pamayaꞌ nira. Ta it naꞌlay na nga pagpasngelan nira i padisir it Espiritu Santo baw pagtemden nira nga ega buwaten i magkaꞌrutan kat nakem nira nga magayen, aypaꞌ kayti, kagayenan na i pabetang it nakem nira it maski unu na nga karaꞌe-raꞌetan. 
1TI.4.3	Ipaliꞌwan nira nga maat ega mapakay i mangasawa, baw may mga pangaꞌen nga ega kunuꞌ mapakay nga kaꞌnen. Arit yay matuud, giyuna it Ampuꞌang Diyus i muꞌsang pangaꞌen. Aypaꞌ kita nga magpamayaꞌ it kanya baw nakatantu nang banar it kamatuudan, mapakay nga kaꞌnen tay muꞌsa ngaytu nga pagpasalamatan duꞌun it kanya. 
1TI.4.4	Talagang muꞌsa nga giyuna it Ampuꞌang Diyus, purus magayen. Aypaꞌ unuka may ipabetang nga maraꞌe-raꞌet nga dapat liꞌyan? Yay magayen, tanggapen baw pasalamatan i muꞌsa ngaytu. 
1TI.4.5	Magkaꞌrutan ta nga mapakay tami nga pagkaꞌnen i muꞌsa ngaytu ka yay inaat it Ampuꞌang Diyus baw yanayan pagpasalamatan ta duꞌut kanya.
1TI.4.6	Talagang magbaraꞌ ka nga magayeng manigsirbi ni Cristo Jesus basta ipanulduꞌ mut mga sulsug ta kat pamayaꞌ i itu nga mga ipagꞌaat ku ngaytut imu. Baw mintras pagꞌadalan muy muꞌsang itiyulduꞌ it imu nga kamatuudan nga garing duꞌut Ampuꞌang Diyus, nga pagsunudun mut kaꞌlay ngaytu, simpri pagpapaꞌgenen muy sadili mu nga pamayaꞌ. 
1TI.4.7	Ega pasibangayan mu i mga katuturanan nga taw lamang i garing baw egay kakapulusan. In daꞌga, iyan i pagpaꞌresan mu nga pirmi, pagpaksegen i pagsunud mu it kaꞌirgan it Ampuꞌang Diyus. 
1TI.4.8	Sabagay may kapulusan nagat pagpakseg it bilug. Temed dakulaꞌ paꞌ talagay kapulusan it pagpakseg it pagsunud it kaꞌirgan it Ampuꞌang Diyus. Sabap liꞌwan ya, maꞌaten i isiyanggup nga ega basta-bastang kaꞌgenan mintras situ tami pat denaꞌ baw in duꞌun ta nat langit. 
1TI.4.9	Talagang matuud tu i itu nga pagꞌaaten. Aypaꞌ dapat nga pamayaꞌnen it puꞌsa. 
1TI.4.10	Aypaꞌ ka pagpaꞌresan baw pagꞌapasen tami i buwaten it Ampuꞌang Diyus nga egen it egay kaskedan, sabap teꞌteꞌ i kasiguruwan ta duꞌun it kanya nga begayan ya kita it karibriyan kat pagdadarapaꞌen. Ka yay kaꞌirgan it Ampuꞌang Diyus, maribri yay muꞌsang taw, baw iribri yang matuud i kumpur mamayaꞌ baw sumarig it kanya.
1TI.4.11	Kaꞌilangan nga ibenge-bengel mut ipangadal i muꞌsa ngaytu. 
1TI.4.12	Siguruun mu nga ega palipasen it mga taw ngayan i ampang mu sabap lamang it waꞌwaꞌ ka paꞌ. Iyan i paꞌresan mu, ikaw i maguruwan it mga magpamayaꞌ kat pangangampangan mu, mga adat baw kararas mu, baw sabap it teꞌteꞌ i pamayaꞌ mu, baw uyun kat kaꞌirgan it Ampuꞌang Diyus i muꞌsang pangaꞌgenan mu. 
1TI.4.13	Bawnga mintras daꞌku paꞌ miyabut, yay magayen nga pagsarungaen mu nga pirmi, pagbasaen muy mga kasuratan nga ampang it Ampuꞌang Diyus asat kadaklan baw siging ipagpangadal mu. 
1TI.4.14	Magꞌintur nga ega baliwalaꞌen mu i kakayaan nga ipiyagꞌildaw it imu it Espiritu Santo, iyan piyanalanginan ka it mga magpamaalaꞌ nga pagtatapalen i ulu mu. Ildaw ngaytu, ipiyatantu it esang piyaprupitaꞌ nga piyanakman it Espiritu Santo it iting timpu.
1TI.4.15	Sana mga taꞌeg ngaytu i pirmi nga pagpaꞌresan mu, nga yay magdadaꞌeg kat nakem mu nga pirmi. Ta in atkayan, maꞌyag kat muꞌsa nga magdungag-magdungag i kakayaan mu it katengdanan mu ngaytu. 
1TI.4.16	Inturun mu nga banar i pangaꞌgenan baw pangadal mu. Buwaten muytu it tingled i nakem isaꞌun liꞌwan ya, ega desang ikaw i maribri, in daꞌga pati mga pagpangadalan mu, maribri sira gasiꞌ.
1TI.5.1	In beteꞌ may maꞌiway mu kat pagpamaalaꞌan mu asan, tulduꞌan mu kanya it may galang. In lalaki nga magurang na, ega dalaꞌan mu kanya, in daꞌga teꞌe-teꞌengen mu kanyat sumugi-sugid nga subung it magpakisugi-sugid kat amaꞌ mu. Iyan mga mangaꞌwaꞌen paꞌ, ipasbung mut mga sulsug mu. 
1TI.5.2	Ipasbung mut inaꞌ mu i mga matgas na nga mga babay. Iyan mangaꞌwaꞌen paꞌ, pakiꞌiba-ibaan it talagang egay pagꞌantapen it nakem ka subung na gasiꞌ it mga sulsug mu sira.
1TI.5.3	Arigraen mut magayen i mga balu nga ega nay kaduguꞌan nga magkasarigan nira. 
1TI.5.4	Takaꞌ in beteꞌ balu ngaytu, may anak baw mga apuꞌ ya, kaꞌilangan siray mepet it giyaringan nira ngaytu. Kaꞌilangan iyan i uꞌna-uꞌnang pagꞌugaliꞌen it mga magpamayaꞌ, pagꞌarigraen it magayen i mga giyaringan nira ka talagang pagsagyaan tu it Ampuꞌan. Ka pagtumbasan niray pagꞌepet ngaytut kanira. 
1TI.5.5	Ta, yan balu nga kaꞌildaw-ildaw na ka ega nay magkasarigan ya, tingled nay pagsarig ya duꞌun it Ampuꞌang Diyus. Aypaꞌ ka delem-aldaw sigi na nga panalangin ya baw pangabang yat kanya. 
1TI.5.6	Temed iyan balu nga alaid na duꞌut Ampuꞌang Diyus i pangaꞌgenan ya ka sadili nang kaꞌirgan i pagsumbayaꞌen ya nga pirmi, kabilangan ya subuk patay maski egen pay bilug, ka egay kanyang uyu-uyut it kaꞌgenan nga egay kaskedan. 
1TI.5.7	Aypaꞌ usayen mut magayen duꞌut mga magpamayaꞌ i itung mga ipiyagꞌurdin isaꞌun daꞌsira masudi-sudi it beken. 
1TI.5.8	Ka iyan taw nga maat magpamayaꞌ it Ampuꞌang Diyus temed ega magkaꞌrut mepet it mga kaduguꞌan ya, subraꞌ nay mga anak baw giyaringan ya, maꞌyag nga pagdaꞌgaen ya na i matuud nga pagsunud it kaꞌirgan it Ampuꞌang Diyus. Ipabetang kanya nga adat ya, maraꞌe-raꞌet pat mga taw nga ega namayaꞌ.
1TI.5.9	Bawnga pasar it listaꞌ it mga babay nga balu nga may katengdanan kat gurupu ya nga magpamayaꞌ, iyan lamang i ipaꞌuyut mu, mga magugurang na nga magꞌeꞌenem nang puluꞌ i idad, nga ega nagpablag it asawa. 
1TI.5.10	Kaꞌilangan gasiꞌ nga matanug i mga adat yang magagayen, nga piyadisiran yat magayen i mga anak ya baw pagꞌistimaren yat magayen i mga taw nga magpaꞌabut duꞌut kanya. Egay pagdaꞌgaen ya nga pagsirbi it mga kaꞌibaan ya nga magpamayaꞌ. Pagtabangen yay mga magkakuriꞌan. Baw kaꞌlay ngaytu, yanay pagragaen ya, muꞌsang mga buwat nga magayen.
1TI.5.11	Temed iyan mangaꞌwaꞌen paꞌ nga mga babay nga balu, ega ipaꞌuyut mu sira. Sabap mabut siguru i kumupaꞌasawa naga sira. Ega na ireg nira nga sumarunga it katengdanan nira ngaytu nga isiyanggup nirat ki Cristo. 
1TI.5.12	Ta daꞌga sikayan, makiꞌnaman niray riyanggaꞌ na niray sanggup nira ngaytut kanya. 
1TI.5.13	Baw beken, basta mga mangaꞌwaꞌen i ipaꞌuyut mu, barang gumarus sira. Yanay maꞌrutan, tungbalay duꞌut kabebekenan. Ta wayan baꞌ magꞌadat na sirat maraꞌe-raꞌet nga pagpasilabtan i ega kanira baw maguꞌyas paꞌ. 
1TI.5.14	Aypaꞌ in kat aken lamang, iyan mangaꞌwaꞌen paꞌ ngaytu, in may kupangasawa it kanira, magayen paꞌasawa naga, manganak, baw masikasu it pamalay-balay. Simpri in atkayan, egay masudi-sudi it mga ega namayaꞌ. 
1TI.5.15	Magkaꞌampang kuytu i atkaytu ka in pira na nga mga balu nga nangindiꞌ na it pamayaꞌ. Ta egay beken, sakep siꞌ sira ni Satanas.
1TI.5.16	Kaꞌilangan epten it mga magpamayaꞌ nga mga babay in may kaduguꞌan nira nga balu, isaꞌun ega mabwat sira nga kasasawan it mga magpamayaꞌ nga kagurupu ya. Daꞌga in atkayan, matabangan it magayen it mga magpamayaꞌ i iyan balu nga egay magkasarigan ka paeꞌesa-esa mana.
1TI.5.17	Iyan mga magpamaalaꞌ it mga magpamayaꞌ nga magayen i pamaalaꞌ nira ngaytu, talagang bagay it kanira, galangen it may dakulaꞌ paꞌ nga tangdan, subraꞌ nay mga manigpangadal it ampang it Ampuꞌang Diyus. 
1TI.5.18	Sabap maat ngayan i inaat duꞌut kasuratan,
1TI.5.18	“Ega bangkurungan muy baꞌbaꞌ it bakaꞌ nga pagpagiꞌken mu mintras pagtaꞌad-taꞌadan yay ipagpagiꞌek ngaytu.”
1TI.5.18	Inaat gasiꞌ ngayan nga,
1TI.5.18	“Iyan manigbuwat, may pudir ya nga tumanggap it tangdan ya.”
1TI.5.19	Ega basta-basta pamayaꞌnen muy ipagpitnaꞌ it beken it esang magpamaalaꞌ, in daꞌga may duwa u tulu nga sistigu nga magpamatuud. 
1TI.5.20	Bawnga in beteꞌ matuud nga nagkasalaꞌan i magpamaalaꞌ ngayti, kaꞌilangan basulun mu kat adapan it kadakel, isaꞌun miꞌlam nay beken, daꞌna guruun nira.
1TI.5.21	Kayti Timoteo, kat panleteg it Ampuꞌang Diyus baw si Cristo Jesus baw mga ega basta-bastang anghil nga taraꞌgen ya, ipagsekat ku nga sarungaen mu nga buwaten i mga ipagꞌaat ku ngaytu, nga egay pagbidaꞌen mu nga taw.
1TI.5.22	Magꞌintur ka nga ega basta-basta tapalen muy ulu baw panalanginan i maski siyu nga maat ipaꞌdung mu nga mangatengdanan. In daꞌga pikiren mut magayen in unu bagay it kanya i katengdanan ngaytu. Magꞌintur ka nga pirmi nga daꞌka maduraꞌitan it kasalaꞌan it beken. Siguruun mu nga maneꞌteꞌ ka nga alaid na kat muꞌsang kasalaꞌan. 
1TI.5.23	Baw ta, itu gasiꞌ i kuꞌaaten kut imu. Ega naga pagbulunun mu na nga danum i pagꞌimnun mu. Magꞌimun ka nagat sang deke-dekeyeng irimnun nga letes it ubas, ka yay magdeꞌal-deꞌal it pagsintiꞌen mu ngayang pirmi. Ka subuk makusarut kay imu.
1TI.5.24	Ta, pasar sit pagpaꞌdung mu it mga mangatengdanan, magꞌintur ka. Sabap yay matuud, may mga taw nga maski ega paꞌ nakaꞌbut it ukuman, temed matanyag nay kasalaꞌan nira. Iyan beken, matanyag mana in usyat-usyaten mut magayen. 
1TI.5.25	Atkayan naga i magayen nga buwat. May matanyag, may ega. Temed maski ega ngaytu matanyag, mamuyaan nagaytu basta usyat-usyaten mut magayen.
1TI.6.1	Iyan talagay magayen it in siyu nga uripen nga magpamayaꞌ nat Ampuꞌang Diyus, paggalangen yat magayen i agalen ya. Ka in daꞌga, simpri ega desang uripen ngaytu i masudi-sudi it beken, in daꞌga pati Ampuꞌang Diyus nga piyamayaꞌ ya. Atkayan i ipagpangadal ta ngaytu, barang masudi-sudi naga. 
1TI.6.2	Baw iyan mga uripen nga kasubung ya nang magpamayaꞌ it Ampuꞌang Diyus i agalen ya, ega naga pikiren ya nga maski ega galangen yay agalen ya ngayti, tutal nasulsug ya na kat pamayaꞌ. In daꞌga gayen-gayenen ya nang pagsirbi, sabap pagsirbiyan ya ngaytu, subung ya na nga magpamayaꞌ aypaꞌ may raras ya nat kanya. Itulduꞌ muy itu ngaytu baw iꞌaat mut kanira nga kaꞌilangan nga sunudun.
1TI.6.3	In siyung taw i magpangadal it kamaliꞌ, nga ega magpakiꞌuyun kanya it kamatuudan nga ipiyangadal it Ampuꞌan tami nga si Jesu-Cristo, baw ega gasiꞌ magpakiꞌuyun kanya it ipagpangadal tami nga pagsunud it kaꞌirgan it Ampuꞌan ngaytu, 
1TI.6.4	ta atkayan nga taw, kurang yan talagay pasepsep ya. Patuꞌgud ya lamang yan. Yay tumaban it kanya kat pikir nga ega na tarunus, ka egay beken nga pagsarungaen, iꞌindaꞌeg pasar it dakel-dakel nga ampang, in unuy pagpapuntuꞌan. Egay beken nga liꞌwan kayan, kaꞌinggit, pakidaꞌeg, panibabaꞌ baw mga pagtande-tandesen. 
1TI.6.5	Mga taw ngaytu, pirmi na nga magpakidaꞌeg ka karaꞌe-raꞌetan nay nakapnuꞌ it pikir nira. Talagang naꞌlam nat kanira i kamatuudan. Pananu-tanud nira, pagsunud nirat Ampuꞌang Diyus, panulus nga ipagmanggad.
1TI.6.6	Temed yay kamanggadan nga ega basta-basta, in pagsunudun tat magayen i kaꞌirgan it Ampuꞌang Diyus baw magkasagyaan tami i kabetangan ta. 
1TI.6.7	Sabap dedemdemen ta nga pagtaw tami situt banwa, egay maski unu nga taban ta. Atkayan naga yan in limꞌid ta na situ, ega gasiꞌ i taban ta nga maski unu nga betang. 
1TI.6.8	Aypaꞌ basta may magkakaꞌen baw pagpakay, magayen na. 
1TI.6.9	Ka iyan mga taw nga, iyan i dakulaꞌ kat nakem nira, kupagmanggad, simpri makapakursud kat kasalaꞌan baw masigapul it karaꞌe-raꞌetan. Dumakel nay mga ireg nirang sumbayaꞌen nga ipagkagated baw egay kapulusan, nga yanay tumaban it kanira duꞌun it dakulaꞌ ngayting kakuriꞌan nga egay kaskedang panriga. 
1TI.6.10	Ka basta yay kanget it nakem, kupadakulat pirak, subung yan it gamut nga pagpanggaringan it muꞌsang kalasit karaꞌe-raꞌetan. Kamatuudan, may mga taw nga kupadakulat pirak nga nangindiꞌ na sirat pamayaꞌ nirat Ampuꞌang Diyus. Ta biyaraꞌan kayan, dakel nay timindek it kanira nga magkasmekan.
1TI.6.11	Temed ikaw, Timoteo, manigsirbi ka nat Ampuꞌang Diyus. Aypaꞌ paꞌalaidan mu naytuy itung mga bagay nga maraꞌe-raꞌet. Iyan i paꞌresan mu, mangaꞌgenan ka kat kataldengan, nga uyun it kaꞌirgan it Ampuꞌang Diyus. Inturun mu nga temeꞌteꞌ i pamayaꞌ baw pagmaꞌal mu it Ampuꞌang Diyus ngaytu baw raras mu it mga sulsug mu kat pamayaꞌ. Iyan gasiꞌ i paꞌresan mu, masagkaꞌ ka nat kakuriꞌan it magayen i nakem baw nakman ka. 
1TI.6.12	Patibayaꞌ ka it taw nga magkuntis, nga in sang unuy paꞌres ya isaꞌun lamang mandaꞌeg kanya, atkayan nagay imu kat pamayaꞌ mu it Ampuꞌang Diyus. Patikesegan muy kaꞌgenan nga egay kaskedan isaꞌun maꞌimu talaga, ka yay pabetang-betang it Ampuꞌang Diyus nga ibgay yat imu. Ka daꞌga baꞌ paniguru mu it kagayenan ngaytu i piyanindegan mu it tagnaꞌ kat adapan it kadakel? 
1TI.6.13	Timoteo, pagsekaten ku siꞌ ikaw kat panleteg it Ampuꞌang Diyus nga magbegay it kaꞌgenan it maski unu nga egen, baw si Cristo Jesus nga nagpamatuud it magayen pasar it kamatuudan duꞌun it adapan ni Poncio Pilato. Ituy ipagsekat kut imu. 
1TI.6.14	Sunudun mut magayen i muꞌsang mga ipiyagꞌurdin it imu. Gayen-gayenen mu isaꞌun egay maski unu nga maꞌiway. Baw ipasigi mu seked it ipaꞌuliꞌ situ it Ampuꞌan tami nga si Jesu-Cristo. 
1TI.6.15	Ka talagang papaꞌuliꞌen kanya it Ampuꞌang Diyus basta miyabut nay ipiyabetang-betang ya nga timpu. Ka Ampuꞌang Diyus ngaytu, kaꞌustuꞌan nga banar i kasagyaan ya. Kanya lamang i magbebegbeg it muꞌsa, ega nay beken. Kanya i Adiꞌ it muꞌsang mga magꞌadiꞌ baw Ampuꞌan it muꞌsang mga agalen. 
1TI.6.16	Baw Ampuꞌang Diyus lamang i egay pinꞌunan, egay kamataynen. Talagang kasisilaw nga banar i pagtataꞌidan ya, nga ega mapatpadan it taw. Baw egay taw nga nakalteg it kanya. Yay matuud, ega magkaltegan kanya it maski siyung taw. Dapat galangen kanya seked it kaꞌnu-kaꞌnu baw kilalaen i keseg it egay kaskedan nga guna ya. Kamatuudan tu!
1TI.6.17	Iyan mga magpamayaꞌ nga manggaden, aaten mu nga daꞌsira pataꞌas-taꞌas. Ayaw sirat sarig it kamanggadan ngayan ka ega yan magpaneꞌteꞌ. Iyan talagay magayen nga sarigan nira, Ampuꞌang Diyus nga ipagbastanti yat mildaw i muꞌsang mga bagay nga pagkaꞌilanganen ta, isaꞌun makasagya tami. 
1TI.6.18	Sekaten mu sira nga pasigi nga muwat it mga magagayen nga buwaten, ka kadakel it mga magagayeng pagbuwaten nira ngaytu, iyan i matuud nga manggad, ega yan kadakulat pirak nga magkarinut. Aypaꞌ yay magayen, ega magꞌimet in daꞌga magmaꞌatag sira baw mapiyanabang sirat masigkataw nira. 
1TI.6.19	Sabap kat atkaytung buwat nira, subuk pagpadakulaꞌen niray ega magkaranggaꞌ nga tumbas it kanira nga magꞌaꞌareg duꞌut langit. Baw makanira i kaꞌgenan nga dakulaꞌ talagay kapulusan.
1TI.6.20	Kayti, ipagbenge-bengel kut imu, Timoteo, nga iyan kamatuudan nga garing duꞌun it Ampuꞌang Diyus, nga ipiyakarguꞌ yat imu nga ipangadal mu, panindegan mut magayen isaꞌun ega magantiyan it maski siyu it belag nga pangadal. Paꞌalaidan mu i mga egay kakapulusan nga pagrundingen baw pagdaꞌe-daꞌegan nga taw lamang i garing, nga ipagpabetang nira nga mga sugi-sugid nat makakaꞌrut arit egay kamatuudan. 
1TI.6.21	May mga taw nga magꞌaat, nakanira nay kiyaꞌrutan ngaytu arit kamaliꞌ na talagay pagragaen nira. Yay matuud, nakapaꞌalaid na sirat kamatuudan.
1TI.6.21	Ipagpanalangin ku nga sana asat imu nga pirmi i ildaw it Ampuꞌang Diyus.
2TI.1.1+2TI.1.2	Dunguꞌ Timoteo, nga bilang anak ku nga talagang pagmaꞌalen ku, wayan siꞌ i surat ku, aku naga nga si Pablo nga riyumraan ni Cristo Jesus kat pagkaꞌapustul ka yay kaꞌirgan it Ampuꞌang Diyus. Ka ireg ya, mangadal aku pasar it kaꞌgenang egay kaskedan nga isiyanggup ya. Kaꞌgenan ngaytu, maꞌaten sabap it binwat ni Cristo Jesus kat kamataynen ya. Ipagpanalangin ku nga sana asat imu nga pirmi i ildaw, sanguꞌ nga tabang baw kaꞌimbengan it nakem nga ipagbegay it Diyus Amaꞌ baw Ampuꞌan tami nga si Cristo Jesus.
2TI.1.3	Talagang magpasalamat aku duꞌun it Ampuꞌang Diyus nga pagsirbiyan ku uyun kat naꞌrutan ku nga kaꞌirgan ya, nga subung it pagsirbi it mga kagiyaringanan ku. Pagpasalamatan ku ikaw baw delem-aldaw pirmi ku ikaw nga pagsangpiten kat panalangin ku. 
2TI.1.4	Talagang pagꞌildawun aku nang pagꞌildawun it imu. Ireg ku nga makitaan ku siꞌ ikaw isaꞌun sumagya aku nga banar, subraꞌ na in magkademdeman kuy magluwa-luwaꞌ ka ngayan paggaring ku asan. 
2TI.1.5	Talagang ega magkalipatan ku i kamatuudan nga pamayaꞌ mu ngayan, nga subung nagat pamayaꞌ ni Loida nga apuꞌ mu nga babay baw ni Eunice nga inaꞌ mu. Pagsisiguruun ku nga asat imu gasiꞌ kayti i atkayan naga nga pamayaꞌ. 
2TI.1.6	Aypaꞌ ka ipagpademdem kut imu nga gamiten mung pirmi i kakayaan nga ipiyagꞌildaw it imu it Ampuꞌang Diyus, iyan piyanalanginan ku ikaw nga pagtatapalen kuy ulu mu. 
2TI.1.7	Ka iyan Espiritu Santo nga ipiyapasarum it Ampuꞌang Diyus situt bilug ta, simpri ega pagbuwaten ya kita nga talawan, in daꞌga may pagmaꞌiseg it nakem, may raras it masigkataw baw pagsupil it sadili ta.
2TI.1.8	Aypaꞌ ega iꞌyaꞌ mu i magpamatuud pasar it Ampuꞌan ta. Ega gasiꞌ iꞌyaꞌ mu aku maski pirisu aku na sabap it panindeg kut kanya. In daꞌga yay magayen, subuk paꞌuyu-uyut ka nat kakuriꞌan ku ngaytu. Ega iꞌlaman muy pakuriꞌan ka sabap lamang it panindeg mu it Magayeng Baritaꞌ. Ka talagang papaꞌgenen ka it Ampuꞌang Diyus isaꞌun makasagkaꞌ ka. 
2TI.1.9	Dedemdemen mu nga Ampuꞌang Diyus ngaytu i rimnibri it aten, baw ipiyapinpin ya kita nga mga taawan ya na nga magpangaꞌgenan na it alaid kat muꞌsang kasalaꞌan. Ipiyagribri ya kita, ega sabap duꞌun it mga buwat ta nga sadili, in daꞌga uyun duꞌun it ipiyabetang-betang ya nang lagi, baw sabap it kadakulat ildaw ya. Yay matuud, ipiyabetang-betang ya it ega paꞌ naguna yay banwa, nga ildawan ya kita it karibriyan sabap it buwaten ni Cristo Jesus. 
2TI.1.10	Temed kayti mana ngaytu natanyag, iyan piyapaꞌasitu ya nat denaꞌ si Cristo Jesus nga Manriribri tami. Natanyag nga diyaꞌeg ya talagay kamataynen, baw ipiyatanyag ya kat Magayen ngaytung Baritaꞌ nga maꞌaten nay kaꞌgenan nga egay kaskedan.
2TI.1.11	Ta it isaꞌun makapaꞌyag i Magayen ngaytung Baritaꞌ, esa akung binwat nga apustul baw manigpangadal. 
2TI.1.12	Baw sabap it pagsarunga kut katengdanan ku ngaytu, nakabetang akut kakuriꞌan ngaytung atkaytu. Temed egaytu ipagpabetang ku nga kaꞌeꞌyaꞌan, sabap talagang kilalang-kilala kuy piyamayaꞌ ku ngaytu nga si Cristo Jesus. Baw pagsisiguruun ku nga kaya ya talaga nga tarimaen ya aku nga makateꞌteꞌ, isaꞌun pagꞌabut it aldaw ngayang ipangukuman, maꞌaken i karibriyan nga isiyarig kut kanya.
2TI.1.13	Sawluun mut magayen i muꞌsang mga ipiyangadal kut imu, ka talagang purus tu kamatuudan i mga itu ngaytu. Yanayan i sunudun mu baw ipangadal mu duꞌut beken. Baw inturun mu nga teꞌteꞌ i pagsarig mut Ampuꞌan baw raras mut mga sulsug mu kat pamayaꞌ, nga yay pagꞌadaten it mga magpakilagpit it ki Cristo Jesus. 
2TI.1.14	Ta it ipiyakarguꞌ nat imu i ipagpangadal ngaytu, panindegan mut magayen kat tabang it Espiritu Santo nga magsasarum situt bilug ta. Inturun mu nga ega magantiyan it maski siyu.
2TI.1.15	Siguru ega nataguꞌ it imu, naꞌrutan mu naga nga nangindiꞌ nat aken i kadaklan it mga magpamayaꞌ nga taga Asia, pati na Filego baw si Hermogenes. 
2TI.1.16	Takaꞌ si Onesiforo, pirmi ya nga pagpaksegen i nakem ku iyan sini paꞌ kanya, aypaꞌ ipagpanalangin ku nga sana ildawan nga pirmi it Ampuꞌan i pamalay-balay ya. Ka talagang ega maat ipagꞌeyaꞌ aku ni Onesiforo ngayti, maski pirisu aku. 
2TI.1.17	In daꞌga, pagꞌabut ya sinit Roma, tiyegel ya akut tulus seked it naparagan ya aku. 
2TI.1.18	Sana ildawan kanya it Ampuꞌan, pagꞌabut it aldaw ngayang ipangukuman. Ka urut mu talaga i kadakulat tabang ni Onesiforo ngayan asan it Efeso.
2TI.2.1	Aypaꞌ ikaw, Timoteo, nga bilang anak ku, kaꞌilangan nga magmapaꞌgen kang banar kat tabang ni Cristo Jesus it imu. 
2TI.2.2	Magayen, iyan mga nagnegan mu sinit aken kat adapan it kadakel nga magdedngeg, ipangadal mu kat mga taw nga magkasarigan, isaꞌun magkakayaan na nira nga ipangadal gasiꞌ duꞌun it beken.
2TI.2.3	Sagkaꞌen muy mga kakuriꞌan nga magꞌabut it aten nga magpanindeg it ki Cristo Jesus. Pasbung ka it sundaluꞌ nga magkasarigan. 
2TI.2.4	Ka basta sundaluꞌ, ega pasilabtan yay in unu nga bagay basta ega kat piyagsundaluꞌan ya. In daꞌga iyan talagay pagpaꞌresan ya, masagyaan it nagpasundaluꞌ it kanya. 
2TI.2.5	Ta in ipaꞌalimbawa ta gasit manigkuntis, ega kilalaen kanya nga nandaꞌeg basta ega simnunud it in unu nga kalilꞌiyan. 
2TI.2.6	Ta yan gasiꞌ, manigꞌuma, nga kanyay nagpakariga, simpri kanyay uꞌnang makakaꞌen in mabut nay piyakarigaan ya. 
2TI.2.7	Pagpipikiren muytung pirmi i mga pagꞌaaten ku ngaytu, ka ipasepsep tut Ampuꞌan it imu nga muꞌsa.
2TI.2.8	Pagdedemdemen mu nga pirmi si Jesu-Cristo, nga inggen it paꞌuliꞌ, kanya ngaytung tungtung-inapuꞌ it adiꞌ nga si David. Itu ngaytuy Magayen ngaytung Baritaꞌ nga ipagpangadal ku. 
2TI.2.9	Baw sabap it pangadal ku ngaytut Magayeng Baritaꞌ, nakalabay akut kakuriꞌan seked it ungaytu na, pagkakadinaan aku na, adimaat taw aku nga barapakun. Temed maski pagkakadinaan aku, iyan ampang it Ampuꞌang Diyus, ega yan magkakadinaan. 
2TI.2.10	Aypaꞌ ka pagsagkaꞌen kuy maski unu nga kakuriꞌan it magayen i nakem, sabap kat ikagayen tu it mga napiliꞌ it Ampuꞌang Diyus. Pagsagkaꞌen kuy muꞌsa isaꞌun maribri sira gasiꞌ kat keseg it pakilagpit nirat ki Cristo Jesus, baw makaꞌuyut gasiꞌ sira it egay kaskedan nga kagayenan ya duꞌut langit.
2TI.2.11	Kamatuudan tuy pagꞌaaten ngaytu.
2TI.2.11	Basta teꞌteꞌan tami si Jesu-Cristo, maski maat ikagtas nat ginawa ta, siguradung kasagpun tami naga duꞌun it kaꞌgenan nga egay kaskedan.
2TI.2.12	Eeꞌ baꞌ, basta teꞌteꞌan ta kanya, siguradung magꞌadiꞌ ta nga iba ya in duꞌun nat kaꞌadiꞌan ya.
2TI.2.12	Takaꞌ in beteꞌ payluwan ta na kanya kat adapan it mga taw, siguradung payluwan ya kita pagꞌabut it aldaw ngayang ipangukuman.
2TI.2.13	Baw yay matuud, in beteꞌ kita, pabaꞌgu-baꞌgu, temed kanya, egay pagbaꞌgu yat kanya, ka egay maski unu nga pagꞌugadan it mga adat baw inampang yat kanya.
2TI.2.14	Kaꞌilangan ipagpademdem mu nga pirmi it mga pagpamaalaꞌan mu ngayan i itu nga mga bagay. Baw ibenge-bengel mut kanira kat panleteg it Ampuꞌang Diyus nga ega na magdaꞌe-daꞌegen sira pasar it dakel-dakel nga ampang, in unuy pagpapuntuꞌan, sabap talagang egay liꞌwan ya nga magayen. Ipagkateꞌag-teꞌag lamang it pamayaꞌ it mga magpagneg. 
2TI.2.15	Baw ta yanayan, paꞌresan mu nga magkasagyaan ka nga pirmi it Ampuꞌang Diyus. Kaꞌilangan, manigbuwat ka it buwaten it Ampuꞌang Diyus nga egay magkaꞌyaꞌan mu, baw purus tamaꞌ i pangadal mu it kamatuudan. 
2TI.2.16	Paꞌalaidan muy mga egay kapulusan nga mga pagrundingen nga taw lamang i garing. Sabap egay beken nga liꞌwan kayan, ikapaꞌalaid it kaꞌirgan it Ampuꞌang Diyus. 
2TI.2.17	Mga pangadal nirat kanira, subung talaga it maꞌget nga sarut nga magpanalakep. Dakel i mabalun nga maꞌakalan. Uyut it mga magpangadal it itu ngaytu, si Himeneo baw si Fileto. 
2TI.2.18	Talagang nakapaꞌalaid na sira it kamatuudan, baw pagranggaꞌen nira pay pamayaꞌ it beken. Ka ipagpanulduꞌ nira nga iyan namayaꞌ ta nat Ampuꞌan, yanayan i paꞌaaten nga nagꞌegen ta na it paꞌuliꞌ. Ega na kunuꞌ i pagꞌiꞌinawaren tami nga egnen paꞌ kat pagdadarapaꞌen.
2TI.2.19	Temed talagang mapaꞌgeng-mapaꞌgen i kamatuudan nga garing duꞌut Ampuꞌang Diyus baw magꞌuꞌunay sikaytu i pamayaꞌ it mga taawan ya. Binggayan ya paꞌ sirat kariꞌgenan nga magꞌaat, “Magkakilalaan it Ampuꞌang Diyus i kumpur taawan ya nga matuud.” Baw paꞌugdun ya paꞌ, “Kaꞌilangan nga in siyuy magpamatuud nga nagpasakep na kanyat Ampuꞌan, paꞌalaidan yay muꞌsang karaꞌe-raꞌetan.”
2TI.2.20	Ka ipaꞌalimbawa ta it esang mabakas nga balay. Ega naga maat bulawan baw pirak nay muꞌsang garamiten duꞌun. May kayu nagay binwat baw dakut. Iyan mga bulawan ngaytu baw pirak i binwat, paggamiten lamang in kat matataꞌas nga mga aldaw. Iyan kayu baw dakut ngaytuy binwat, yay garamiten it aldaw-aldaw. 
2TI.2.21	Ta kayti, iyan mga taw nga magpaꞌalaid na kat muꞌsang karaꞌe-raꞌetan, iyan i subung it garamiten ngaytu nga ega basta-basta. Sabap iyan i nakasiguru nga kat Ampuꞌan ya na, nga magkapakinabangan baw alistu nga pirmi kat in unu nga magayen nga pagbuwaten.
2TI.2.22	Aypaꞌ iyan i magayen, paꞌalaidan muy mga ega magayeng adat baw bisyuꞌ nga kaꞌiꞌirgan it mga kamamangaꞌwaꞌan. Iyan i magayen nga paꞌresan mu, mataldeng i pangaꞌgenan mu, magmapaꞌgen i pagsarig baw pamayaꞌ mu it Ampuꞌan, kamatuudan i raras mu it masigkataw mu, baw maꞌimbeng i pakiꞌiba-iba mu it kumpur magpasakep it Ampuꞌan, nga magpangaꞌgenan uyun kat kamatuudan. 
2TI.2.23	Paꞌalaidan muy adat nga mapiyakidaꞌeg it egay kapulusan nga pakidaꞌeg. Urut mu na nga yay magkapꞌunan it babatir. 
2TI.2.24	Ka yay matuud, ega na magayeng adaten it manigsirbi na it Ampuꞌan i magpakibatir, in daꞌga nakman baw maꞌildaw it masigkataw ya, magkaꞌrut mangadal, baw masagkaꞌ it pakuriꞌ. 
2TI.2.25	Ireg kung sugiden, ayaw kat pakerat-kerat, in daꞌga luway-luway nga tulduꞌan muy mga magkuntraꞌ it imu. Ka barang ildawan naga sirat Ampuꞌang Diyus it magsinguliꞌ baw mangindiꞌ it kamaliꞌ nga pasepsep nira baw matantuwan na nira i kamatuudan. 
2TI.2.26	Ta daꞌga in atkayan, meyag nagay pikir nira. Egay beken, makapaꞌalikaꞌsut naga sira kat pamegbeg ni Satanas nga simnakep it kanira isaꞌun buwaten niray kaꞌirgan ya.
2TI.3.1	Tandaꞌanan muy pagꞌaaten ku ngaytu. In adeꞌdeng nay umur it banwa, dumakel talagay mga kakuriꞌan. 
2TI.3.2	Sabap dakel nay sadili lamang nga kaꞌirgan i pagsumbayaꞌen nga pirmi. Maꞌireg na sirat pagpirak, mapiyatuꞌgud, mapiyataꞌas-taꞌas, mapiyanibabaꞌ, masutil na it giyaringan, baw talagang alaid duꞌut kanira i adat nga magpasalamat. Baw alaid kat nakem nira i kaꞌirgan it Ampuꞌang Diyus. 
2TI.3.3	Yay matuud, ega pagbalyen nira i kabetangan it beken. Daꞌsira magpasinsiya, in daꞌga, mapiyamuwat-buwat na, ega magkaꞌrut sumupil it sadili nira, maꞌiseg, pagraꞌwayen niray in unu nga magayen. 
2TI.3.4	Mapiyangilang nayan sira it masigkataw nira, ega talaga magkasabatan, mapiyasubraꞌ-subraꞌ na. Baw ta yanayan, maꞌireg sirang banar it kasasagyaan it bilug, ega na maat Ampuꞌang Diyus i pagkayliyan nira. 
2TI.3.5	Bete-beteꞌ na lamang i pamayaꞌ baw pagsamba nirat Ampuꞌang Diyus ngaytu. Maꞌyag kat pangaꞌgenan nira nga talagang ega nagpasakep sirat pamegbeg ya. Ayaw kat pakiꞌiba-iba it atkaytung mga taw.
2TI.3.6	May uyut it mga taw ngaytu nga, buwat nirat kanira, magꞌapyat kat mga balay ka inu-inuun niray tagbalay nga babay nga mamayaꞌ nat pangadal nira ngaytung kamaliꞌ. Ta, madaliꞌ daꞌgen niray beken nga kurang it kasepsep, mga lemes na it kasalaꞌan baw mga madali-daliꞌ makapakursud kat pagsumbayaꞌ it kaꞌiꞌirgan nga ega magayen. 
2TI.3.7	Atkaytung mga babay, pirmi sirang kupagneg it pangadal temed, ta, ega magkatantuwan niray kamatuudan. 
2TI.3.8	Baw mga magpangadal ngaytut kanira, buwat nira, magpakikuntraꞌ sira it kamatuudan ngaytu, ka piyaraꞌe-raꞌet na talagay pikiran nira. Egay maski unu nga uru-urut nirat pamayaꞌ nga mapakay it Ampuꞌang Diyus. Subung lamang tu sira it ki Janes baw ki Jambres, nga kimnuntraꞌ it ki Moises it tagnaꞌ paꞌ.
2TI.3.9	Temed ega nagay liyapusan it duwa ngayti. Ta mga taw ngaytu gasiꞌ, ega talagay lapusan it buwat nira, in daꞌga mabut i matanyag na kat kadakel i kamaliꞌ nira.
2TI.3.10	Temed ikaw, Timoteo, natantuwan mut magayen i mga ipagpangadal ku. Urut mu nay adat ku, baw in unuy pagpaꞌresan ku, baw in sang unuy pamayaꞌ ku it Ampuꞌan. Naꞌrutan mu na in magꞌuꞌunu ega magkaskedan aku it kakuriꞌan, baw in sang unuy kadakulat kararas baw paneꞌteꞌ ku. 
2TI.3.11	Namuyaan mu talaga i pakuriꞌ it aken it masigkataw ku baw muꞌsang mga nalabayan ku nga ega magayen. Naꞌrutan mu nagay nabetangan ku duꞌut Antioquia, Iconio baw Listra, nga talagang piyakuriꞌan aku. Temed maꞌyag nga ipiyagribri akut Ampuꞌan kat muꞌsa ngaytu.
2TI.3.12	Baw ta, yay matuud, in siyu-siyuy magꞌireg mangaꞌgenan it mataldeng kat panleteg it Ampuꞌang Diyus ka pakilagpit kanyat ki Cristo Jesus, talagang maglabay kanya gasiꞌ it pakuriꞌ it masigkataw. 
2TI.3.13	Ka iyan maraꞌe-raꞌet ngayan nga adat it taw nga maꞌakal, meget nayan it rumaꞌe-raꞌet, nga sumari na sira it paneꞌag-teꞌag it masigkataw nira, baw ta, unupat sira mismu, pagteꞌag-teꞌagen naga.
2TI.3.14	Temed ikaw, teꞌteꞌan muy nasawlu mu baw talagang piyamayaꞌ mu na nga kamatuudan, sabap kilalang-kilala mu baw urut mu nay adat it mga nangadal it imu it itu ngaytu. 
2TI.3.15	Ka daꞌga baꞌ garing it dekeyeꞌ ka paꞌ, urut mu nay nakasurat nga mga ampang it Ampuꞌang Diyus, nga ituy magtulduꞌ it dalan it karibriyan nga maꞌaten kat pagsarig tat ki Cristo Jesus? 
2TI.3.16	Yay matuud, talagang muꞌsa nga magsusurat nga ampang it Ampuꞌang Diyus, Ampuꞌang Diyus naga ngaytuy nagpasurat ka piyanakman yay simnurat. Aypaꞌ ka magkapakinabangan nga muꞌsa. Ipagpangadal nira in unuy kamatuudan, pagsurarawun baw pagtaldengen nira i muꞌsang buwat nga kamaliꞌ, baw ipagpatantu nira i pangaꞌgenan nga mataldeng kat panleteg it Ampuꞌang Diyus. 
2TI.3.17	Aypaꞌ ampang ya ngaytu, pabetang-betang it Ampuꞌang Diyus isaꞌun ega na maat lugmas tami nga magsirbi it kanya, in daꞌga kumplitu na kat muꞌsang pagkaꞌilanganen tami kat muꞌsang mga magagayen nga buwat.
2TI.4.1	Kayti, pagsekaten ku ikaw kat panleteg it Ampuꞌang Diyus baw si Cristo Jesus, kanya nga mukuman it muꞌsa, maski patay na u egen paꞌ, in asan nat umur it banwa. Sabap talagang kanya, paꞌuliꞌ naga situ ka magꞌadiꞌ na. 
2TI.4.2	Ipagsekat ku nga, maski unu nga timpu, ipangadal mu nga pirmi i ampang ngaytu nga kamatuudan. Ipalbaw mut mga pagpangadalan mu i mga kamaliꞌ nira, sardawun mu baw paksegen muy nakem nira nga muwat sirat mataldeng. Buwaten muy muꞌsa ngaytu it may dakulang kapalulusan baw luway-luway nga tulduꞌ. 
2TI.4.3	Sabap mabut i timpu nga ega na pagnegan it kadaklan i kamatuudan ngaytu nga ipagpangadal ta. In daꞌga yanayan, yan i paglabiyen nira, kalasi-kalasing pangadal nga siyang. Aypaꞌ ka dakel i kunkunun nira nga manigpangadal nga mampang uyun na lamang it pagsagyaan nira ngayti. 
2TI.4.4	Iyan siꞌ talagay magaye-gayen nirang pagpagnegan, mga singkadan nga katuturanan nga egay kamatuudan. Benglen nayan niray mga talinga nira kat pangadal nga kamatuudan nga banar. 
2TI.4.5	Temed ikaw, kaꞌilangan maꞌintur ka, nga pagsupilen mu nga pirmi i sadili mu. Sagkaꞌen mu lamang i muꞌsang kakuriꞌan nga magꞌabut it imu. Kaꞌilangan sarungaen mut magayen i katengdanan mu nga manigpangadal it Magayen ngaytung Baritaꞌ baw manigsirbi it Ampuꞌang Diyus.
2TI.4.6	Temed aku, subuk magꞌadeꞌdeng nay kapaladan kut aken, nga getasen nay ginawa ku. 
2TI.4.7	Talagang eꞌres i pagsunud kut Ampuꞌan it kaꞌlay ngaytu. Kaꞌalimbawaan ku, subuk magpakilungbaꞌ. Imbu-imbus ku nay keseg ku. Ta kayti subuk naꞌbut ku nay pagꞌabutun. Talagang nateꞌteꞌan kuy pagsarig baw pamayaꞌ nga kamatuudan. 
2TI.4.8	Aypaꞌ kayti, sabap it pandaꞌeg ku ngaytu, may magꞌaꞌareg na nga tumbas
2TI.4.9	Asi-asi pat imu, in may rugar mu ireg ku kaꞌasini ka nagat madaliꞌ. 
2TI.4.10	Ka tiyananan aku na ni Demas, sabap it nalabi siꞌ it mga sadili nga pagsagyaan it bilug. Kayti duꞌun kanya it Tesalonica. Ki Cresente, nagpaGalacia na. Ki Tito, duꞌun it Dalmacia. 
2TI.4.11	Kayti, yamanay iba ku sini, si Lucas. Ireg ku sana, upakaten mu si Marcos ka pabayaꞌen mu in paꞌasini ka. Sabap pagsisiguruun ku nga dakulay makatabang yat aken kat pagsirbi kut Ampuꞌan. 
2TI.4.12	Ki Tiquico, piyapaꞌasan kut Efeso. 
2TI.4.13	Baw in paꞌasini ka na, patuluy ka daꞌan duꞌut kana Carpo nga duꞌut Troas, ka parigaan mut tumaban i natuduꞌ duꞌun nga gulamen ku. Tabanen mu gasiꞌ i mga kasuratan ku, subraꞌ nay iyan mga anit ngayay binwat.
2TI.4.14	Talagang maraꞌe-raꞌet nga banar i binwat it aken ni Alejandro ngayting mananalsal. Ampuꞌan nay baalaꞌ tumumbas it kanya uyun kat binwat ya ngayti. 
2TI.4.15	Iyan magtitiyakap ka gasiꞌ it kanya, sabap talagang nagpakikuntraꞌ kanyat pamatuud ku.
2TI.4.16	Talagang egay kimnampiꞌ it aken, iyan uꞌnang adap ku duꞌun it ukuman. Ipiyaꞌesa-esa nira aku. Sana pasinsiyaen naga sirat Ampuꞌan. 
2TI.4.17	Temed maski atkayan nga tiyananan nira aku, Ampuꞌan nagay nangibat aken. Baw binggayan ya aku it pagmaꞌiseg it nakem, isaꞌun makaꞌusay ku duꞌut kadakel ngayting ega Judio i kamatuudan ngaytung ampang it Ampuꞌang Diyus. Baw ipiyagribri ya naga aku nga ega imatayen it semkad. 
2TI.4.18	Talagang pagsisiguruun ku nga ipasigi it Ampuꞌan i panribri yat aken kat maski unu nga kaꞌiꞌilang nga buwat it mga maraꞌe-raꞌet, baw siguradung tarimaen ya aku nga kaꞌbut duꞌun it kaꞌadiꞌan ya nga duꞌut langit. Bantugun kanya it egay katupusan. Kamatuudan tu.
2TI.4.19	Ikumusta mu aku kat duwa ngayang magꞌasawa, si Priscila baw si Aquila, baw muꞌsang kat pamalay-balay ni Onesiforo. 
2TI.4.20	Palan ki Erasto, nagpatuduꞌ naga duꞌut Corinto. Si Trofimo, itiyuduꞌ ku kanya duꞌun it Melito ka magsarut. 
2TI.4.21	Ta yanayan in beteꞌ may rugar mu, magayen makapaꞌasini kang lagi, parabir timpu it panagramig. Pagkumustaen ka na Eubulo, si Pudente, si Lino, si Claudia baw beken sini nga kasulsugan ta kat pamayaꞌ.
2TI.4.22	Ipagpanalangin ku nga sana paksegen it Ampuꞌan i nakem mu, Timoteo. Baw ipagpanalangin ku gasiꞌ nga sana asat imyu nga muꞌsa i ildaw it Ampuꞌang Diyus.
TIT.1.1	Dunguꞌ Tito, wayan i surat ku, aku nga si Pablo, nga manigsirbi it Ampuꞌang Diyus. Piyaꞌapustul aku ni Jesu-Cristo isaꞌun kat pangadal kut Magayeng Baritaꞌ, mamayaꞌ nay mga taw nga piniliꞌ ya. Tiyaꞌeg aku ka isaꞌun matantuwan niray kamatuudan bawnga mangaꞌgenan sira nga uyun kat kamatuudan ngaytu. 
TIT.1.2	Baw matantuwan nira nga sabap it pamayaꞌ baw pagpasakep nirat Magayen ngaytung Baritaꞌ, makanira talaga i kaꞌgenan nga egay kaskedan. Ka itu ngaytu, talagang isiyanggup naytu nga lagi it Ampuꞌang Diyus parabir giyuna yay banwa. Baw basta Ampuꞌang Diyus, talagang ega kanya magꞌambut. 
TIT.1.3	Yay matuud, iyan naꞌbut nay ipiyabetang-betang ya nga timpu, ipiyalbaw ya nay ampang ya. Ka Ampuꞌang Diyus ngaytu nga pagpanggaringan it karibriyan tami, ipiyagꞌurdin ya nga mangadal akut ampang ya ngaytu nga ipiyakarguꞌ yat aken.
TIT.1.4	Dunguꞌ Tito, ituy surat ku nga pataban ku asat imu. Talagang pabetang kut imu, subung nat ipiyagrasyaꞌ ku ikaw, ega maat kat pagduguꞌ temed kat pamayaꞌ tami. Ipagpanalangin ku nga sana asat imu nga pirmi i ildaw baw kaꞌimbengan it nakem nga ipagbegay it Diyus Amaꞌ baw si Cristo Jesus nga Manriribri tami.
TIT.1.5	Ipiyagtuduꞌ ku ikaw asan it Creta isaꞌun ipatindeg mut magayen i mga magpamayaꞌ asan, baw masunud muy taꞌeg ku nga may ipaꞌdung mu nga mga magpamaalaꞌ kat kada rugar nga may magpamayaꞌ na. 
TIT.1.6	Ta, magpamaalaꞌ ngaytu, kaꞌilangan egay magkaꞌiway kat mga adat ya, ega magpaꞌugad-ugad it asawa, pasasangba-sangbat. Baw kaꞌilangan, mga anak ya, magpamayaꞌ nagat Ampuꞌang Diyus, baw egay magkasudi-sudi sabap it buwal u kasutil nira. 
TIT.1.7	Magpamaalaꞌ ngaytu, mataꞌas i katengdanan ya, ka yay pagsarungaen, buwaten it Ampuꞌang Diyus. Aypaꞌ ka dapat egay magkaꞌiway asat kanya, ega mapiyasubraꞌ, ega makuꞌiseg, ega makuꞌinum it kalalangu, ega mapiyamasakit, baw ega taw nga magbuwat it maski ega magayen isaꞌun lamang kapirak. 
TIT.1.8	In daꞌga, kaꞌilangan nga pagꞌistimaren yat magayen i mga taw nga magpaꞌabut kat balay ya. Paglabiyen yay magagayeng buwat, magkaꞌrut sumupil it sadili ya, mataldeng kanya baw maꞌireg it sagyaan kanyat Ampuꞌang Diyus. Baw ega na pagsumbayaꞌen ya i kaꞌiꞌirgan nga maraꞌe-raꞌet. 
TIT.1.9	Kaꞌilangan gasiꞌ nga teꞌteꞌan baw panindegan yay kamatuudan nga pangadal. Sabap kat pangadal yat kamatuudan ngaytu, mapakseg yay pamayaꞌ it mga beken baw maꞌindaꞌeg yay magpakikuntraꞌ.
TIT.1.10	Ka yay matuud, dakel i mga masusutil asan nga magtuturan-tuturan it egay kakapulusan. Magpandayaꞌ lamang sirat mga katataawan. Atkaytu talagay buwat it mga Judio nga magꞌaat, kaꞌilangan turiꞌan i muꞌsang mga magpamayaꞌ, maski daꞌsira Judio. 
TIT.1.11	Dapat nga mapuruwan muy atkayang mga taw, sabap kat panulduꞌ nira ngayting kamaliꞌ, pagranggaꞌen niray pamayaꞌ it ega desang pirang kataawan, in daꞌga may mga pamalay-balay na nga talagang napuꞌsat kateꞌag-teꞌag. Baw ta, yanayan i antap it nakem nira, ipagpanulus nira nay pangadal nira. 
TIT.1.12	Tagnaꞌ paꞌ may esang kabanwa nirang taga Creta nga matanug nga mapikir, nga nagpamatuud. Maat ya, “Basta taga Creta, purus sira maꞌaꞌambut baw atnat maꞌiꞌiseg nga mga ramu-ramu i adat nira. Mga garusan sira baw saꞌbangan paꞌ.” 
TIT.1.13	Tamaꞌ talagay pamatuud ya ngaytu. Aypaꞌ ka surarawun mu sira it ega alangayen mu, isaꞌun maꞌayus i pamayaꞌ nira, nga magmapaꞌgen na kat kamatuudan. 
TIT.1.14	Sardawun mu sira nga ega na pabuyug-buyug sirat mga egay kakapulusan nga katuturanan it mga Judio baw mga ipagsekat it mga magpakiꞌambut it kamatuudan ngaytu.
TIT.1.15	Iyan taw nga piyaraw nat Ampuꞌang Diyus i kasalaꞌan ya baw nabaꞌgu nay adat ya, ega nay pagliꞌyan ya nga subuk pangaꞌen, ka urut ya nga magayen i muꞌsa. Temed kat taw nga maraꞌe-raꞌet nga egay pamayaꞌ yat Ampuꞌang Diyus, subuk egay ipagpabetang ya nga magayen, ka subuk natindakan i muꞌsa it karaꞌe-raꞌetan it nakem ya nga ega na magkakilala it magayen u daꞌga. 
TIT.1.16	Mga taw ngaytu, magꞌaat nga magkilala sirat Ampuꞌang Diyus, arit maꞌyag kat pangaꞌgenan nira nga buwa-buwat nira lamang yan, egay kamatuudan. Ka mararaꞌway i adat nira, masusutil, baw alaid duꞌut kanira i kakayaan nga muwat it magagayen.
TIT.2.1	Aypaꞌ ikaw, Tito, kaꞌilangan nga ipagpangadal mu nga pirmi i uyun it kamatuudan nga pangadal. 
TIT.2.2	Iyan magugurang nga mga lalaki, itulduꞌ mut kanira i atkaytung adaten. Kaꞌilangan magkaꞌrut sira sumupil it sadili nira, baw mangaꞌgenan it magayen nga ipagkagalang it kanira it katataawan. Kaꞌilangan gasiꞌ nga ega pagsumbayaꞌen nira i kaꞌiꞌirgan nga maraꞌe-raꞌet, nakaꞌunay nay pamayaꞌ nira, may kamatuudang raras it masigkataw baw teꞌteꞌ i pamayaꞌ nira.
TIT.2.3	Atkayan nagay mga magugurang nga mga babay. Itulduꞌ mut kanira nga kaꞌilangan mangaꞌgenan sirang pirmi nga uyun it kaꞌirgan it Ampuꞌang Diyus. Ega maguꞌyas sira, ega uripen it kalalangu. In daꞌga, ipagpaꞌyag nira i mga adat nga pagsagyaan it Ampuꞌang Diyus. 
TIT.2.4	Ka basta atkayan, mapadisiran na niray mangaꞌwaꞌen paꞌ nga mga babay. Mapadisiran nira nga pagrarasan niray asawa baw anak nira, 
TIT.2.5	pagsupilen niray sadili nira baw pagpaꞌalaidan i maski unu nga maraꞌway nga antap it nakem. Pagꞌasikasuun nirat magayen i pamalay-balay nira, nakman sira baw masunud it asawa nira, isaꞌun ega masudi-sudi i ampang it Ampuꞌang Diyus nga ipagpangadal tami.
TIT.2.6	Baw tulduꞌan mu gasiꞌ i mga mangaꞌwaꞌen nga lalaki nga kaꞌilangan pagbebegbegan nirat magayen i sadili nira. 
TIT.2.7	Magmaꞌintur ka nga purus magagayen i pagbuwaten mut imu, isaꞌun iyan i maguru nira. Baw basta magpangadal ka, kaꞌilangan maꞌyag kat kadakel nga pagteꞌteꞌan mu i kamatuudan nga pangadal baw ipagpabetang mut ega basta-basta i ipagpangadal mu ngayan. 
TIT.2.8	Siguruun mu nga purus magayen baw matuud i pagꞌampangen mu isaꞌun egay magkaꞌiway. Ta daꞌga in atkayan, magꞌeyaꞌ-eyaꞌ i mga mamagpakikuntraꞌ ngayat imu ka egay masudi-sudi nirat aten.
TIT.2.9	Tulduꞌan muy mga uripen nga magpamayaꞌ na nga kaꞌilangan masiyunudun sirat mga agalen nira, baw paꞌresan nira nga magkasagyaan it agalen nira i pagsirbi nira, ega maat matubag-tubag. 
TIT.2.10	Baw ega talaga mapakay nga maglimat-limat it in unu nga betang it agalen nira, in daꞌga ipalteg kat muꞌsang buwat nira nga magkasarigan sirang banar. Sabap sikayan matantuwan it mga katataawan nga magayen palan i ipagpangadal tami pasar it Ampuꞌang Diyus nga pagpanggaringan it karibriyan tami.
TIT.2.11	Ka kayti ipiyatantu it Ampuꞌang Diyus kat muꞌsang katataawan i kadakulat ildaw ya kat binwat ya nga karibriyan. 
TIT.2.12	Ta ildaw ngaytut Ampuꞌang Diyus i magpatantu it aten nga kaꞌilangan indiꞌan tay maski unu nga kuntraꞌ it kaꞌirgan ya. Kaꞌilangan indiꞌan tay mga kaꞌiꞌirgan nga ega magayen nga pagsumbayaꞌen it mga ega namayaꞌ. Ipagpatantu ya gasit aten nga kaꞌilangan pagsupilen tami i sadili ta, nga mangaꞌgenan tami it mataldeng, nga uyun nga pirmi kat kaꞌirgan it Ampuꞌang Diyus mintras situ tami paꞌ it sinirungat langit. 
TIT.2.13	Kaꞌilangan atkaytuy pangaꞌgenan ta mintras pagꞌelatan tami i kasagyaan nga pagsisiguruun ta, nga maltegan i kabantugan ni Cristo Jesus kat pamaꞌuliꞌ ya situ, kanya nga mabantug nga Ampuꞌang Diyus baw Manriribri tami. 
TIT.2.14	Nangganti kanyat aten isaꞌun iribri ya kita kat pagsakep it karaꞌe-raꞌetan, baw isaꞌun mabwat ya kita nga limpiyuꞌ na nga naꞌawaꞌ nay kasalaꞌan tami. Binwat yaytu isaꞌun mabwat ya kita nga kanya talaga nga mga taawan, nga maꞌireg nga banar muwat it mga buwat nga magagayen.
TIT.2.15	Aypaꞌ mga itu ngaytu, ipaꞌyag muytu nga muꞌsa. Paksegen muy nakem it mga pagpamaalaꞌan mu ngayan kat pamayaꞌ nira, baw surarawun mu in may maꞌiway mu, ka binggayan ka nagat pudir. Baw siguruun mu nga ega palipasen niray mga ampang mu ngaytu.
TIT.3.1	Ipademdem mut mga pagpamaalaꞌan mu ngayan nga kaꞌilangan pasakep sirat mga magpupudir it kanira nga subuk mga punuꞌan baw in siyuy may mataꞌas nga katengdanan asan. Kaꞌilangan masunud sira it kanira ngaytu baw alistu sira kat muꞌsang buwat nga magayen. 
TIT.3.2	Aaten mu sira nga kuydaw mangampang-ampang it beken baw magpakibatir. Kaꞌilangan pirmi sirang nakman baw mapiyalulus kat muꞌsang masigkataw nira.
TIT.3.3	Dedemdemen mu nga katꞌesa, pati kita nga magpamayaꞌ na, kurang tami pat kasepsep, masusutil, baw nateꞌag-teꞌag pasar it dalan it kamatuudan. Kat iting timpu pagꞌuꞌuripnen tami pat mga maraꞌe-raꞌet nga kaꞌirgan it bilug tami nga pagsumbayaꞌen ta. Tagnang mga adat tami, mapiyanggated it masigkataw baw maꞌinggit. Pagꞌisgan tami it beken. Sira, pagꞌisgan tami gasiꞌ. 
TIT.3.4	Temed ta, miyabut nay timpu nga ipiyatantu nat Ampuꞌang Diyus nga Manriribri tami i ildaw baw raras yat aten. 
TIT.3.5	Ka ipiyagribri ya kita, ega sabap it may nabwat tami nga mataldeng kat panleteg ya, in daꞌga sabap it kadakulat ildaw ya. Ipiyagribri ya kita, nga subuk ipiyanganak tami sit sumaꞌup kat buwat it Espiritu Santo nga panlimpiyuꞌ baw pagbaꞌgu it mga adat ta. 
TIT.3.6	Talagang ipiyagꞌatag-atag it Ampuꞌang Diyus i tabang it Espiritu Santo ngaytu nga ipiyapasarum ya kat bilug ta sabap it binwat it Manriribri tami nga si Jesu-Cristo. 
TIT.3.7	Ka yay matuud, inildawan ya kita nga tiyanggung ni Jesu-Cristo i kasalaꞌan tami, ka ipabetang ya na kita nga mataldeng kat panleteg ya. Binwat yay atkaytu isaꞌun maꞌaten talagay pagsisiguruun tami nga kaꞌgenan nga egay kaskedan. 
TIT.3.8	Matuud tuy itung mga sugi-sugid. Aypaꞌ ka ireg ku, ibenge-bengel mut mga taw i muꞌsa ngaytu, isaꞌun iyan mga namayaꞌ na it Ampuꞌang Diyus, inturun nira nga yay paglabiyen nirang pirmi, magbuwat sira it magagayen nga buwaten. Ka talagang ega basta-basta i mga itu ngaytu baw kat ikagayen it muꞌsang taw.
TIT.3.9	Temed ta yanayan, paꞌalaidan muy magpakidaꞌeg it egay kakapulusan. Ega pasasawan muy ribu-ribu nga paglilistaꞌan it mga kiyaꞌapuꞌ-apuꞌan baw mga tungtung-inapuꞌ nira nga magkasagaan it beken. Baw liꞌyan mu nay mga pagdaꞌe-daꞌegen pasar it mga ipiyagꞌurdin ni Moises it tagnaꞌ paꞌ. Sabap ega talagay lapusan it atkaytung mga pakidaꞌeg ka egay magkapakinabangan kaytu, in daꞌga sasaw lamang. 
TIT.3.10	Baw sasaran muy in siyu kat mga pagpamaalaꞌan mu ngayan nga magsasaw u magranggaꞌ it pamayaꞌ it kaꞌibaan ya. Takaꞌ in mga duwa nang sasar mu temed ega naga pagꞌintindiyen ya, bibasen mu na nga ega na kaꞌuyutan mi kanya. 
TIT.3.11	Ka atkaytung taw, siguradu nga nagpasway nat dalan it kamatuudan. Kasalaꞌan nay pagkayliyan ya. Pagtemden ya paꞌ nga ega singuliꞌan, aypaꞌ simpri pagꞌangutun yay ukuman nga panriga.
TIT.3.12	In beteꞌ may rugar, papaꞌasanen ku si Artemas, u in daꞌga si Tiquico. In mabut na asan, ireg ku nga pakikitang-pakikita ka it aken duꞌun it Nicopolis. Ka napikir ku nga duꞌun i istaran ku mintras timpu pat panagramig. 
TIT.3.13	Baw paꞌresan mu nga matabangan mu si Apolos baw abugadu nga si Zenas, isaꞌun madaliꞌ sira kapanaw. Siguruun mu nga daꞌsira kurangen it mga kaꞌilangan kat paranawun nira ngayti. 
TIT.3.14	Baw tulduꞌan mu i mga pagpamaalaꞌan mu ngayan nga kaꞌibaan ta kat pamayaꞌ nga kaꞌilangan magpaꞌres it magagayeng panulus, isaꞌun ega desang kaya niray mga pagkaꞌilanganen nira, in daꞌga may areg paꞌ nga itabang it mga beken nga may kaꞌilangan. Basta atkayan i buwat nira, daꞌsira mga taw nga egay kapulusan.
TIT.3.15	Pagkumustaen ka it muꞌsang mga kaꞌibaan ku sini. Ikumusta mu aku kat mga magpamayaꞌ asan nga may pagmaꞌal it amen. Ipagpanalangin ku nga sana pirming asat imyu nga muꞌsa i ildaw it Ampuꞌang Diyus.
PHM.1.1	Pagmaꞌalen nameng iba-iba nga si Filemon, nga kasubung namen nga manigbuwat it buwaten it Ampuꞌan, wayan i surat namen, aku nga si Pablo, nga pagpipirisuun sabap it pagsirbi kut ki Cristo Jesus, baw sulsug ta kat pamayaꞌ nga si Timoteo. 
PHM.1.2	Pagsuratan namen gasiꞌ i sulsug tami kat pamayaꞌ nga si Apia, baw si Arquipo nga magayeng iba-iba ku kat panindeg it Magayeng Baritaꞌ maski dakel i magpakikuntraꞌ. Baw kadakel it mga magpamayaꞌ nga mamagtingped asat balay mu, pagkumustaen namen naga.
PHM.1.3	Ipagpanalangin ku nga sana asat imyu nga pirmi i ildaw baw kaꞌimbengan it nakem nga ipagbegay it Ampuꞌang Diyus nga Amaꞌ tami baw Ampuꞌan ta nga si Jesu-Cristo.
PHM.1.4	Kada ipagpanalangin ku ikaw, pirmi aku nga magpasalamat duꞌun it Ampuꞌang Diyus ku, 
PHM.1.5	sabap magkabaritaꞌan ku i pagsarig baw pamayaꞌ mu it Ampuꞌan nga si Jesus, baw raras mu it muꞌsang mga kasubung mu nga taawan it Ampuꞌang Diyus. 
PHM.1.6	Ipagpanalangin ku nga, liꞌwan it pamayaꞌ mu ngaytut ki Cristo, magsisigi kang numakman kat maꞌiba mu, isaꞌun subraꞌ nga makilala mu i muꞌsang kagayenan nga maꞌaten kat pakilagpit tami it ki Cristo ngaytu. 
PHM.1.7	Pagmaꞌaleng sulsug kat pamayaꞌ, talagang kiminseg i nakem namen baw simnagya kami nga banar pagkabaritaꞌ namen it raras mu it mga maꞌiba mu, ka dakel kunuꞌ i mga taawan it Ampuꞌang Diyus nga napasagya muy nakem nira.
PHM.1.8	Ta it atkayti, maski may pudir ku nga semkat it imu nga muwat it in unuy dapat mu nga buwaten, sabap it esa akung apustul ni Cristo, 
PHM.1.9	temed, ega buwaten kuytu. In daꞌga sabap it raras mu ngaytu magpakiꞌupakat akut imu, aku nga si Pablo nga magurang na baw pagpipirisuun paꞌ sabap it panindeg ku it ki Cristo Jesus. 
PHM.1.10	Kayti pagꞌupakaten ta ikaw pasar it anak ku ngaytu kat pamayaꞌ nga si Onesimo. Subuk anak ku kanya ka lamang pagpipirisuun aku, piyamayaꞌ yay pangadal kut kanya pasar it ki Cristo. 
PHM.1.11	Matuud, tagnaꞌ ngayti, si Onesimo ngaytu, egay pakinabang mu temed kayti, talagang may pakinabang
PHM.1.12	Kayti pagpaꞌuliꞌen ku naga kanya asat imu, baw kat kadakulat pagmaꞌal kut kanya, kaꞌaat ka sadili kung bilug i pagpaꞌuliꞌen ku ngaytu. 
PHM.1.13	Sana pakaꞌlayen ku kanya sinit aken isaꞌun, mintras pirisu aku paꞌ sabap it pangadal ku it Magayeng Baritaꞌ, kanyay bilang begay mut aken nga manigtabang ku sinit pirisuwan. 
PHM.1.14	Temed ega buwaten kuy atkayan in daꞌga talagang ikaw i garing. Magayen ku, talagang buluntad i tabang mu, ega maat magkaregesan. 
PHM.1.15	Baw beken, barang nakablag kanyat imu it dekeyeꞌ nga timpu isaꞌun makaꞌuliꞌ siꞌ kanya nga mamirmiyan na kat pudir mu. 
PHM.1.16	Baw kayti, ega na desang uripen mu kanya in daꞌga maꞌal na nga sulsug mu kat pamayaꞌ. Talagang maꞌal nga maꞌal kanyat aken, temed pagmaꞌal ku ngaytu, simpri subraꞌ pay imu nga pagmaꞌal ka uripen mu kanya baw sulsug mu na kat pamayaꞌ it Ampuꞌan.
PHM.1.17	Aypaꞌ, it talagang eꞌget i pagꞌurunyun ta kat pagpanindeg it Ampuꞌan, tanggapen mu si Onesimo ngaytu it masagyay nakem nga kat pabetang mu, aku na mismu i pagtanggapen mu. 
PHM.1.18	In may kamaliꞌ nga binwat ya kuntrat imu u in may utang ya asat imu, abunuwan ku na lamang kanya. 
PHM.1.19	Kamatuudan, isurat ku naytu kat sadili kung alima, Aku nga si Pablo i baalaꞌ mayad asan it imu. Temed magayen demdemen mu gasiꞌ nga utang mu nga nakem sinit aken i pagkakilala mu it ki Cristo, nga yay ikaribri mu. 
PHM.1.20	Aypaꞌ, pagmaꞌalen kung sulsug kat pamayaꞌ, asi-asi pat imu, buwaten mu nagay pagꞌangutun ku ngaytu. Kat keseg it pagꞌurunyun ta nga namayaꞌ it ki Cristo pasagyaen mu i nakem ku. 
PHM.1.21	Pagsuratan ta ikaw sabap talagang pagsisiguruun ku nga ega daꞌgaen mu i ipagpakiꞌupakat ku ngaytut imu. Inawar ku nga subraꞌ paꞌ sikaytu i buwaten mu.
PHM.1.22	Paꞌugdun ku paꞌ, in mapakay gasit imu argan mu aku it mapaꞌabutan ku asan it balay mu. Ka pagꞌiꞌinawaren ku nga, kat keseg it mga panalangin mi, makaliꞌwan aku kat pirisuwan ngaytu nga makapaꞌuliꞌ aku naga asan it imyu.
PHM.1.23	Pagkumustaen ka ni Epafras, nga sulsug ta kat pamayaꞌ it ki Cristo Jesus, baw iba ku sinit pirisuwan ngayni. 
PHM.1.24	Pati si Marcos, si Aristarco, si Demas, baw si Lucas, nga mga kasubung ku nga manigbuwat it buwaten it Ampuꞌan, magpangumusta gasit imu.
PHM.1.25	Ipagpanalangin ku nga sana taꞌsebeng banar i nakem mi it ildaw ngaytu nga maggaring duꞌun it Ampuꞌan nga si Jesu-Cristo.
HEB.1.1	Iyan timpu paꞌ it mga kagiyaringanan tami, iyan mga kusugiden it Ampuꞌang Diyus it kanira, ipiyaꞌampang yat mga prupitaꞌ kat belag-belag nga timpu baw belag-belag gasiꞌ nga pabetang-betang ya. 
HEB.1.2	Temed kayti, kat aten na ngaytu nga timpu, mismu Anak ya na i magtataban it ampang ya nga miyabut situt aten. Anak ya ngaytu i ipiyatindeg ya nga tumagpuꞌun it muꞌsang bagay baw egay beken nga piyaguna yat muꞌsang mga paryaman nga magkaltegan ta in daꞌga Anak ya naga ngaytu. 
HEB.1.3	Duꞌun it Anak ya subuk magsingkar i kabantugan it Ampuꞌang Diyus sabap in magꞌuꞌunu i Ampuꞌang Diyus, atkayan nagay Anak ya ngaytu. Kat keseg it ampang it Anak ya ngaytu, kanya na i magꞌaꞌalima baw magtaban it muꞌsang bagay. Pagkabwat yat panlimpiyuꞌ it kasalaꞌan it taw, miyadung na kanya duꞌun it iwanang ayun it landaw nga gunaan nga Ampuꞌang Diyus nga duꞌun it langit. 
HEB.1.4	Aypaꞌ kayti, binggayan na kanya it kabantugan nga subrang magayen pat kabantugan it mga anghil. Kamatuudan, ipiyakilala na kanya nga egay kasbung nga Anak it Ampuꞌang Diyus, ega desang anghil. 
HEB.1.5	Sabap, garing paꞌ it tagnaꞌ, egay maski esa nga anghil nga inaat it Ampuꞌang Diyus nga magꞌaat,
HEB.1.5	“Kayti, ipagpatandaꞌ ku nga Anak kuytu ikaw. Akuy Amaꞌ mu.”
HEB.1.5	Baw egay maski siyung anghil nga pagpaꞌiguꞌan yat ampang ya ngaytung magꞌaat,
HEB.1.5	“Garing kayti matanyag nga aku talaga i Amaꞌ ya, baw kanya, Anak ku nga talaga.”
HEB.1.6	Baw ta, yan adeꞌdeng na nga palampudun na it Ampuꞌang Diyus situt banwa i Anak yang egay kasbung, maat siꞌ i inaat ya,
HEB.1.6	“Talagang dapat kanya nga sambaen it muꞌsang mga anghil ku.”
HEB.1.7	Ta, sabap gasit mga anghil inaat ya gasiꞌ,
HEB.1.7	“Kat pagsirbi it mga anghil it aken magkabwat ku sira nga subuk deres u subung it deleg it apuy.”
HEB.1.8	Temed kat Anak ya ngaytu maat i inaat ya,
HEB.1.8	“Ikaw, Ampuꞌang Diyus, i magꞌadiꞌ it egay kaskedan.
HEB.1.8	Magꞌadiꞌ ka nga purus kataldengan nga magayen i ipapanaw mu.
HEB.1.9	Muꞌsang buwat nga magayen, pagsagyaan mu nga banar. Temed iyan buwat nga maraꞌe-raꞌet, talagang pagraꞌwayen mu.
HEB.1.9	Aypaꞌ ka, aku nga Ampuꞌang Diyus mu, binggayan ku ikaw it ega basta-bastang kataꞌasan baw kasagyaan nga subraꞌ paꞌ it muꞌsang mga kaꞌibaan mu.”
HEB.1.10	Maat pay beken nga inaat it Ampuꞌang Diyus kat Anak ya,
HEB.1.10	“Puꞌun-puꞌun it banwa ikaw, Ampuꞌan, i giyaringan.
HEB.1.10	Atnaga i kalayawan it langit, ikaw talaga i nagguna.
HEB.1.11	Mabut i aldaw nga muꞌsa ngaytu, maꞌiriꞌ tu nga muꞌsa. Temed ikaw, maneꞌteꞌ ka it seked it kaꞌnu-kaꞌnu. Sira, lumagi-lagi nga subung it abel.
HEB.1.12	Kat aldaw ngayan subuk lulunun mu sira nga subung it gulamen. Talagang magantiyan sira nga subuk mga pakayan nga ega na magkagamit.
HEB.1.12	Temed ikaw, maneꞌteꞌ nga egay pagꞌugadan. Daꞌka gumurang u matay.”
HEB.1.13	Temed talagang maski kaꞌsa egay maski esa nga anghil nga inaat ya,
HEB.1.13	“Kayti madung ka na sinit iwanan ku nga ayun seked it, iyan mga kalaban mu, paꞌampuꞌun ku na nga tutungtungan mana sira it aꞌay mu.”
HEB.1.14	Aypaꞌ unuy pagꞌargan it mga anghil? Daꞌga baꞌ, mga anghil ngaytu, mga manigsirbi duꞌun it Ampuꞌang Diyus? Egaytu magkaltegan tami temed, muꞌsa sira ngaytu, mga pagtaꞌgen ya nga magtabang it kumpur ipiyabetang-betang ya nga begayan it karibriyan.
HEB.2.1	Aypaꞌ, kayti, dapat tang ipakagat it maꞌingget kat nakem tami i kamatuudan nga ipiyangadal it aten isaꞌun daꞌtami rumarad. 
HEB.2.2	Iyan mga urdin it Ampuꞌang Diyus nga ipiyaꞌampang yat mga anghil
HEB.2.3	Ta, in atkayan, siguradung daꞌtami makapalagyu in baliwalaꞌen tami paꞌ i karibriyan ngaytung ega basta-basta. Ampuꞌan nga si Jesus i uꞌnang nagpaꞌyag it karibriyan ngaytu bawnga, iyan mga nakagneg it kanya, ipiyagpamatuud nira gasit aten. 
HEB.2.4	Pati Ampuꞌang Diyus, ipiyagpamatuud ya gasiꞌ i panulduꞌ nira kat dakel-dakel nga mga tandaꞌanan nga kalililuꞌang bagay nga ipiyabwat yat kanira, baw kat mga kakayaan gasiꞌ nga begay it Espiritu Santo kat in siyu-siyu i ireg it Ampuꞌang Diyus ngaytu.
HEB.2.5	Ta, sangpiten ku siꞌ i banwa ngaytu nga magdadarapaꞌ. Kat pabetang-betang it Ampuꞌang Diyus egaytu mga anghil i mamaalaꞌ kat banwa ngaytung paꞌaaten. 
HEB.2.6	Talagang ega, sabap ipiyamatuud nang lagi duꞌun it esang kasuratan it tagnaꞌ nga magꞌaat,
HEB.2.6	“Unuytuy taw ngaytu situt banwa ka pagdedemdemen mu, Ampuꞌang Diyus?
HEB.2.6	Taw lamang sira temed pagtatarimaen mu nga pirmi.
HEB.2.7	Kat dekeyeꞌ ngaytung timpu ipiyababaꞌ muy taw nga mababaꞌ paꞌ sira it mga anghil.
HEB.2.7	Temed ipiyabetang-betang mu nga mabut i aldaw nga ipataꞌas muy katataawan baw begayan it subrang kabantugan.
HEB.2.8	Ka ipiyakarguꞌ mu nat kanira i pamaalaꞌ it muꞌsang bagay.”
HEB.2.8	Ta, daꞌga in atkayan, talagang egay maꞌped? Karguꞌ nat taw i muꞌsa.
HEB.2.9	Temed itu na talaga i miyabut. Kat dekeyeꞌ nga timpu binwat gasiꞌ si Jesus nga mababaꞌ pat mga anghil isaꞌun, kat kadakulat ildaw it Ampuꞌang Diyus it aten, lumabay si Jesus it kamataynen nga tanggungun ya i kasalaꞌan tami nga muꞌsa nga mga taw. Temed lamang ipiyabetang kanya it atkayan, yan nagang binggayan kanya it kabantugan baw pagkamataꞌas sabap it kamataynen ya ngayti.
HEB.2.10	Paribasay muꞌsang bagay, ipiyabetang-betang it Ampuꞌang Diyus baw kat ikabantug ya i muꞌsa ngaytu, talagang mapakay nga ipiyabetang-betang ya nga si Jesus ngaytu, sumagkaꞌ it dakulang kakuriꞌan. Ka sikayan kiyumplitu ni Jesus i kumpur kaꞌilangan yang buwaten isaꞌun dakel nga taw nga inanak it Ampuꞌang Diyus i mataban ya kat ega basta-bastang kabantugan. Si Jesus lamang i piyanggaringan it karibriyan baw kanya i magpanguꞌnaan it kanira kat karibriyan nira ngaytu. 
HEB.2.11	Sabap iyan Amaꞌ ni Jesus ngaytu nga maglimpiyuꞌ it mga taw kat mga kasalaꞌan nira, Amaꞌ naga gasiꞌ it mga taw ngaytu nga paglimpiyuꞌun ya. Aypaꞌ daꞌna ipagꞌeyaꞌ ni Jesus nga taꞌwagen ya sira nga mga sulsug ya. 
HEB.2.12	Ka magꞌaat i ipiyasurat yat tagnaꞌ,
HEB.2.12	“Talagang ituturan kut mga sulsug ku i kagayen mu.
HEB.2.12	Kat piyagꞌada-adapan it kadaklan it taw nga magsamba it imu kumantaꞌ aku it pagbantug kut imu.”
HEB.2.13	Maat pay beken nga ipiyasurat ya,
HEB.2.13	“Pati aku, sumarig akung pirmi it tabang it Ampuꞌang Diyus.”
HEB.2.13	Baw maat pay paꞌugdun ya,
HEB.2.13	“Wayni aku, baw kaꞌibaan ku i beken ngayning mga bilang anak it Ampuꞌang Diyus nga ipiyasakep yat aken.”
HEB.2.14	Ta paribasay taw i mga anak ngayti nga paꞌaaten, nga may isi, duguꞌ baw kaskedat ginawa, aypaꞌ ka si Jesus, nagbalyu nga taw naga isaꞌun mapakay nga matay gasiꞌ kanya. Sabap, duꞌun it kamataynen ya diyaꞌeg ya si Satanas, nga riyanggaꞌ ya i pamegbeg yat taw, nga yay magtaban it kanira duꞌun it kamatayneng panriga nga egay kaskedan. 
HEB.2.15	Aypaꞌ, kat itu ngaytung binwat ya, ipiyaliꞌwan ya na kita kat iꞌlam tat kamataynen. Ka garing it pagtaw ta situt banwa, subuk uripen tat iꞌlam it kamataynen ngaytu. 
HEB.2.16	Simpri egaytu mga anghil i pagtabangen ya kaytu in daꞌga kita nga magpamayaꞌ it kanya, kita nga subuk mga tungtung-inapuꞌ ni Abraham. 
HEB.2.17	Aypaꞌ, isaꞌun katabang kanya nga matuud, kiyaꞌilangan yang magbalyu nga taw isaꞌun makasbung kanya it aten nga mga sulsug ya kat muꞌsa nga magkapasaran. Ka in atkayan, in duꞌun kanyat adapan it Ampuꞌang Diyus nga magbuwat it buwat it Piyakamataꞌas nga Sasirduti, maꞌildaw kanyang banar it aten baw ega talagay kurang it pagsirbi ya duꞌun sabap, kat kamataynen ya, binwat yay panalisi nga ikapasinsiya nga matuud it kasalaꞌan it mga taw. 
HEB.2.18	Baw paribasay kanya nakuriꞌan baw talagang siyukdanan ni Satanas in unu makapakursud ya, aypaꞌ talagang magkatabangan ya kita in pagsukdanan ta gasiꞌ i aten.
HEB.3.1	Aypaꞌ kayti, mga kasulsugan ku nga subung nat ipiyapinpin it Ampuꞌang Diyus, kamu nga ipiyabetang-betang ya nga makaꞌistar duꞌut langit kat pagdadarapaꞌen, magayen in panawun it pikir mi si Jesus ngaytu. Kat kamatuudan nga pagpamayaꞌnen tami, kanya i ipiyaꞌasitu it Ampuꞌang Diyus, baw kanya i Piyakamataꞌas nga Sasirduti nga magpanindeg it aten. 
HEB.3.2	Talagang siyunud yat kamatuudan i muꞌsa nga ipiyagꞌintergaꞌ it Ampuꞌang Diyus it kanya nga buwaten. Subung nagat ki Moises. Kat pamaalaꞌ ni Moises it pamalay-balay
HEB.3.3	Temed si Jesus ngaytu, subraꞌ paꞌ i kabantugan ya it kabantugan ni Moises. Ka simpri subraꞌ pat kabantugan it esang balay i kabantugan it tagbuwat it balay ngayti. 
HEB.3.4	Urut tami nga muꞌsa nga basta may balay, simpri may nagbuwat it balay ngayti. Temed may tagbuwat it muꞌsa, Ampuꞌang Diyus. 
HEB.3.5	Talagang, si Moises, magayen i pagsirbi ya kat pamalay-balay it Ampuꞌang Diyus. Temed, kabilangan ya, manigsirbi lamang kat pamalay-balay ngayti. Ta, yan buwat ya, desa lamang nga ladawan it mga bagay nga ipaꞌrut it Ampuꞌang Diyus kat pagdadarapaꞌen. 
HEB.3.6	Temed si Cristo ngaytu, kamatuudan gasiꞌ i pagsirbi ya, takaꞌ ega lamang manigsirbi kanya kat pamalay-balay it Ampuꞌang Diyus in daꞌga pagbayaꞌen, ka Anak kanya it Tagbalay. Ta kita na ngaytu i paꞌaaten nga pamalay-balay it Ampuꞌang Diyus in seklen tat maꞌingget baw ega ipagꞌeyaꞌ tami i pagsunud tat kanya, baw ipagꞌunay tat masagyang-masagya i pagꞌinawar tami it muꞌsa nga isiyanggup yat aten.
HEB.3.7	Aypaꞌ, kayti, dedemdemen tami i ipiyagsasar ngayan it Espiritu Santo ngayang magꞌaat,
HEB.3.7	“Kayti, basta nagnegan mi i ipagꞌaat it Ampuꞌang Diyus,
HEB.3.8	ega sana padsenen mi i ulu mi nga subung it binwat it mga kagiyaringanan mi nga kiyuntraꞌ baw siyukda-sukdanan nira kanya duꞌun it rugar nga kapupuyangtan.
HEB.3.9	‘Talagang,’ maat it Ampuꞌang Diyus, ‘pirmi nga pagsukda-sukdanan nira aku, lamang seledan nat epat nga pulung taꞌun, nagpasar kat mata nira i guna ku nga ipagtabang kut kanira.
HEB.3.10	Aypaꞌ ka naꞌisgan ku na sira, ka namuyaan ku nga pirmi sirang magpablag it aken.
HEB.3.10	Talagang lamwat sira nga pirmi nga pagpasngelan i dalan nga ipagtulduꞌ kut kanira.
HEB.3.11	Aypaꞌ ka, kat kadakulat iseg ku it kanira, isiyumpa ku nga talagang daꞌsira makapapaꞌna kat pudir ku duꞌun it rugar ngayti nga isiyanggup kut kanira.’”
HEB.3.12	Aypaꞌ, mga kasulsugan, magꞌintur kamu nga pirmi isaꞌun sana egay maski siyu it imyu i may adat nga maraꞌway, nga ega tingled i nakem ya kat pamayaꞌ ya. Ka iyan nay tumaban it kanya it mangindiꞌ it Ampuꞌang Diyus nga egen it egay kaskedan. 
HEB.3.13	Ta kayti, it abri pay dalan it karibriyan, iyan i magayen nga buwaten mi, aldaw-aldaw paksegen i pamayaꞌ baw pagsarig it esa may esa, isaꞌun egay maꞌakalan it kasalaꞌan nga papuꞌnan it demsen nay ulu mi. 
HEB.3.14	Sabap, kita ngaytu, kaꞌiba-iba na ni Cristo basta seked it umur, maneꞌteꞌ nga mapaꞌgen i kasiguruwan ta nga kamatuudan i mga bagay pasar it ki Cristo ngaytu nga pagpamayaꞌnen ta garing it tagnaꞌ paꞌ.
HEB.3.15	Ipademdem ku sit imyu i magbebtang ngayan duꞌut kasuratan it tagnaꞌ nga magꞌaat,
HEB.3.15	“Kayti, basta nagnegan mi i ipagꞌaat it Ampuꞌang Diyus, ega sana padsenen mi i ulu mi nga subung it binwat nira ngayan nga kiyuntraꞌ nira kanya.”
HEB.3.16	Ka siyuytuy mga taw ngaytu nga paꞌaateng kimnuntraꞌ it Ampuꞌang Diyus maski nagnegan nira i ipiyagꞌaat ya? Daꞌga baꞌ kapuꞌsaan it mga taw ngayang nakalꞌid duꞌut Egipto kat pagpanguꞌna ni Moises? 
HEB.3.17	Ta siyu gasiꞌ i inisgan ngaytut Ampuꞌang Diyus it seledan it epat nga pulung taꞌun? Daꞌga baꞌ iyan namagbuwat it kasalaꞌan aypaꞌ simnari sirat patay duꞌun it rugar nga kapupuyangtan? 
HEB.3.18	Baw ta, siyu gasiꞌ i pagpaꞌiguꞌan ya it isiyumpa ya ngaytu nga magꞌaat, “Talagang daꞌsira makapapaꞌna kat pudir ku duꞌun it rugar ngayti nga isiyanggup kut kanira”? Daꞌga sira ngayti nga ega namagsunud it mga ampang ya i pagpaꞌiguꞌan? 
HEB.3.19	Aypaꞌ kayti magkaꞌrutan tami na nga daꞌsira nakasled duꞌun it rugar ngayti nga isiyanggup it kanira sabap it lamwat sirang ega magpamayaꞌ it Ampuꞌang Diyus.
HEB.4.1	Takaꞌ maski atkayan, magsisigi paytu i ipiyagsanggup ngaytut Ampuꞌang Diyus nga, kitang mga taw, makaꞌuyut nga makapapaꞌna kat pudir ya. Temed kaꞌilangan nga magꞌintur tami isaꞌun egay maski siyu it aten nga makbesan it isiyanggup ya ngaytu. 
HEB.4.2	Sabap kita, kaꞌlay ngaytu, pagtulduꞌan tami it Magayeng Baritaꞌ nga garing duꞌut Ampuꞌang Diyus, subung nagat mga taw ngaytit tagnaꞌ. Temed sira, egay napulus nira it mga ipiyaꞌrut it kanira ka ega talaga piyamayaꞌ nira. 
HEB.4.3	Ka kita lamang nga magsarig baw magpamayaꞌ it Ampuꞌang Diyus i makaꞌuyut nga makapapaꞌna kat pudir ya. Ka pisiꞌen ta na lamang duꞌun it inampang ya ngayti nga magꞌaat,
HEB.4.3	“Kat kadakulat iseg kut kanira isiyumpa ku nga talagang daꞌsira makapapaꞌna kat pudir ku duꞌun it rugar ngayti nga isiyanggup kut kanira.”
HEB.4.3	Sayang ka, garing it pagguna it Ampuꞌang Diyus it banwa, magpapaꞌna kanya nga magꞌelat it mabagiꞌan ya i katataawan it kagayenan duꞌun it kapaꞌnaan ya ngayti. 
HEB.4.4	Sabap magbebtang gasiꞌ duꞌun it sang bagiꞌ nga kasuratan it tagnaꞌ i pasar it ikapitung aldaw. Ka maat, kat ikapitung aldaw, nagpapaꞌna i Ampuꞌang Diyus kat muꞌsang mga paggunaen ya ka nakumplitu ya nay muꞌsa.
HEB.4.5	Kapaꞌnaan ngaytu, naꞌiguꞌ siꞌ it iti nga ipiyasurat ya nga magꞌaat, “daꞌsira makapapaꞌna kat pudir ku duꞌun it rugar ngayti nga isiyanggup kut kanira.”
HEB.4.6	Aypaꞌ maꞌyag nga iyan mga uꞌnang nakagneg it Magayen ngaytung Baritaꞌ pasar it kapaꞌnaan kat pudir it Ampuꞌang Diyus, ega nakaꞌuyut sira sabap it kasutil nira. Temed maski atkayan, ireg it Ampuꞌang Diyus nga may makaꞌuyut it kapaꞌnaan nga ipagꞌareg ya kat katataawan. 
HEB.4.7	Aypaꞌ, kat timpu it adiꞌ nga si David, maski nagtaꞌlib nay naꞌlay na nga timpu garing it timpu it mga taw ngayting ega nakaꞌuyut, ipiyaꞌrut it Ampuꞌang Diyus nga may timpu paꞌ kat timpu ngayti ni David nga kaꞌuyut i taw it kapaꞌnaan ya. Kamatuudan, siyangpit ni David i ampang “kayti” kat ampang nga ipiyasurat it Ampuꞌang Diyus it kanya nga magꞌaat,
HEB.4.7	“Kayti, basta nagnegan mi i ipagꞌaat it Ampuꞌang Diyus, ega sana padsenen mi i ulu mi.”
HEB.4.8	Itu, kapaꞌnaan ngaytu kat pudir it Ampuꞌang Diyus, ega lamang tu kapaꞌnaan duꞌun it rugar ngayti nga tiyabanan ni Josue it mga Israelita. Ka in beteꞌ iti na lamang nga rugar i pagpaꞌiguꞌan simpri, it nagtaꞌlib nay naꞌlay na nga timpu, unuka sumangpit paꞌ it timpu nga makaꞌuyut i mga taw? 
HEB.4.9	Ta, kat mga bagay ngaytu, sana nasiguru ta nga may kapaꞌnaan paꞌ kat pagdadarapaꞌen, nga subung it kapaꞌnaan it Ampuꞌang Diyus kat ikapitu ngayting aldaw, pagkaguna yat muꞌsa. Itung kapaꞌnaan, pagꞌargan kaytu, mga taawan it Ampuꞌang Diyus, kumpur mga magpamayaꞌ baw magsarig it kanya. 
HEB.4.10	In siyu-siyuy nakaꞌuyut na kat itung kapaꞌnaan, magpaꞌna na kat sadili ya nga buwat, subung nagat Ampuꞌang Diyus nga, pagkaguna yat muꞌsa, nagpapaꞌna na. 
HEB.4.11	Aypaꞌ paꞌres tami nga makaꞌuyut it kapaꞌnaan ngaytu, isaꞌun daꞌtami makasbung it beken ngayting mga Israelita nga nariga-riga lamang sabap it ega namagsunud it mga inaat it Ampuꞌang Diyus.
HEB.4.12	Sabap, iyan ampang it Ampuꞌang Diyus, ega lulugud-lugudun. Dakulay magkabwat ya. Kaꞌaat ka egen talaga baw matarem. Kabilangan ya, subraꞌ pang matarem it basiꞌ nga limbak tarem. Pagtaꞌseben ya i pati nakem baw pikiran it taw. Aypaꞌ maski unu nga pagꞌantapen u pagkubwaten it taw, pagkutkutun nga banar it ampang ya ngaytu. 
HEB.4.13	Talagang egay magkataguꞌ duꞌun it Ampuꞌang Diyus. Muꞌsang bagay, maꞌyag kat panleteg ya, baw kanya i panubagan tami nga muꞌsa kat muꞌsang mga binwatan ta.
HEB.4.14	Iyan talaga i magayen, subrang ipapaꞌgen tami i pagpakimatuud baw pamayaꞌ tami it ki Jesus. Ka kanya i Anak it Ampuꞌang Diyus baw nagbaraꞌ kanya nga Ega Basta-bastang Piyakamataꞌas nga Sasirduti tami duꞌut langit, nga magpanindeg nga pirmi it aten duꞌun it adapan it Ampuꞌang Diyus. 
HEB.4.15	Itu, Ega ngaytu Basta-basta nga Sasirduti tami, magkasanguꞌan ya kitang banar kat mga kalubayan ta nga magtaban it aten duꞌut kasalaꞌan, sabap kanya, naglabay nagat muꞌsang mga sukdan nga magꞌabut it aten nga taw. Temed kanya, ega nagkasalaꞌan. 
HEB.4.16	Aypaꞌ kayti, magayen daꞌtami na paꞌinte-intereꞌ, madap nga lagi duꞌun it Ampuꞌang Diyus, ka maski mataꞌas kanya nga magbebegbeg it muꞌsa, maꞌildaw kanya nga banar. Baw masiguru tami nga kat timpu nga kaꞌilangan tami i tabang ya, ibgay yat aten i ildaw ya ngaytu nga pagꞌangutun tami kat panalangin.
HEB.5.1	Situt aten nga mga Judio, kada piliꞌen i Piyakamataꞌas nga Sasirduti tami, kat mga taw naga i pamiliꞌan it kanya. Baw ipagrumra it kanya nga pagpanindegan ya i mga taw kat mga bagay nga ipiyabetang-betang it Ampuꞌang Diyus, mga bagay nga ipagsamba nga pasalamat duꞌun it kanya baw ipagꞌangut it kapasinsiyaan it kasalaꞌan. 
HEB.5.2	Ta, paribasay kanya, taw lamang gasiꞌ nga pirming pagdaꞌgen it mga kasalaꞌan nga kubwaten ya, madaliꞌ ya magkasanguꞌan i mga magkasalaꞌan baw magkateꞌag-teꞌag ka egay uru-urut nirat magayen baw daꞌga. 
HEB.5.3	Baw paribasay magkasalaꞌan kanya gasiꞌ, dapat kanya nga magbuwat it panalisi nga ipagꞌangut it kapasinsiyaan it sadili yang mga kasalaꞌan, atnaga i kasalaꞌan it mga taw. 
HEB.5.4	Itu, ega basta-basta ngaytung katengdanan nga Piyakamataꞌas nga Sasirduti, ega maat mapakay nga matanggap it maski siyu kat sadili ya lamang nga kaꞌirgan. Sabap Ampuꞌang Diyus tu i magpiliꞌ it kanya, subung naga it ki Aaron it tagnaꞌ.
HEB.5.5	Ta atkayan naga, ega maat si Cristo i nagpataꞌas it sadili ya kat katengdanan ya nga Piyakamataꞌas nga Sasirduti, in daꞌga Ampuꞌang Diyus naga i giyaringan kaytu. Ka maat i inampang ya duꞌun it kanya nga ipiyasurat yat tagnaꞌ,
HEB.5.5	“Kayti, ipagpatandaꞌ ku nga Anak kuytu ikaw. Akuy Amaꞌ mu.”
HEB.5.6	Baw maat pay beken nga inaat ya duꞌun it beken nga bagiꞌ it kasuratan,
HEB.5.6	“Ikaw, magsasirduti ka it egay katupusan, nga subung it mataꞌas nga pagkasasirduti ni Melquisedec.”
HEB.5.7	Si Jesus ngaytu, iyan situ paꞌ kanya ngayan it banwa, magpanggagaꞌuy kanya talaga nga uyut i luwaꞌ kat mga panalangin ya duꞌun it Ampuꞌang Diyus. Ka Ampuꞌang Diyus lamang i makaribri it kanya duꞌun it kamataynen. Baw talagang tiyubag i mga panalangin ya sabap nagpalulus kanya nga banar kat kaꞌirgan it Ampuꞌang Diyus. 
HEB.5.8	Maski na maat, kanya, Anak it Ampuꞌang Diyus, temed kat mga kakuriꞌan nga siyagkaꞌ ya, natantuwan ya nga banar in unu talaga i kaꞌulugan it kamatuudan nga pagsunud it muꞌsang kaꞌirgan it Amaꞌ ya. 
HEB.5.9	Ta paribasay nasunud ya i muꞌsa it egay kakurangan, nagbaraꞌ na kanya nga piyanggaringan it karibriyan nga kaꞌgenang egay kaskedan, nga ibgay yat muꞌsa nga may kamatuudan nga pagsunud it kanya. 
HEB.5.10	Sabap ipiyatindeg kanya it Ampuꞌang Diyus it katengdanan nga Piyakamataꞌas nga Sasirduti, nga subung it mataꞌas nga pagkasasirduti ni Melquisedec.
HEB.5.11	Dakel tuy masugid ku pasar it pagkasasirduti ni Jesus baw ni Melquisedec temed ta, makuriꞌ na nga ipaꞌyag it imyu ka subuk diminsen nay ulu mi. 
HEB.5.12	Ka sana kayti, it naꞌlay na nga magpamayaꞌ kamu, mga manigtulduꞌ kamu na it panulduꞌ nga garing duꞌut Ampuꞌang Diyus. Temed ta, it seked kayti kaꞌilangan paꞌ nga tulduꞌan kamu it mga uꞌna-uꞌnang ipagpangadal nga ampang ya. Sana yanay bagay it imyu, madsen na nga pangaꞌen, temed ta, it seked kayti, gatas paꞌ i kaya mi nga kaꞌnen. 
HEB.5.13	Iyan taw nga subung pat waꞌwaꞌ, ka yapay pangaꞌgenan ya gatas, ega pay uru-urut ya it buwat nga magayen baw maraꞌe-raꞌet. 
HEB.5.14	Temed iyan madsen ngaytu nga pangaꞌen, nga ireg sugiden, mga ararem nga ipagpangadal, kat mga atur nay pikir. Itung mga taw, talagang ubas na kat pagpiliꞌ it buwat nga magayen, baw pagkilala baw pandaꞌga it buwat nga maraꞌe-raꞌet.
HEB.6.1	Aypaꞌ ega na mga uꞌna-uꞌna ngayti nga ipagpangadal pasar it ki Cristo i tegelan tat madal in daꞌga iyan na nga megay it dakulaꞌ nga kasepsep. Ega madungagan i kasepsep mi in mga uꞌna-uꞌna ngayting ipagpangadal lamang i pirmi nga pagsaꞌu-saꞌupun. Ka sana maꞌyag nat imyu i pangadal nga ega maꞌaten i karibriyan kat pagsarig tat mga magagayeng pagbuwaten tami, in daꞌga kat pagsarig baw pamayaꞌ ta lamang it Ampuꞌang Diyus. 
HEB.6.2	Maꞌyag gasiꞌ siguru it imyu i pangadal pasar it pagbawtis baw beken nga ipagkalimpiyuꞌ kat panleteg it Ampuꞌang Diyus, baw pangadal pasar it panapal,
HEB.6.3	Sana, in palugtan kamu it Ampuꞌang Diyus, padakulaꞌen ku nay kasepsep mi kat pangadal it beken paꞌ nga mga bagay.
HEB.6.4	Naꞌaat ku, “in palugtan kamu,” sabap urut it Ampuꞌang Diyus in siyu may siyuy ega na magpaneꞌteꞌ it kanya. Ta magꞌuꞌunu paꞌ mapasinguliꞌ baw mapapaꞌuliꞌ it sumaꞌup duꞌun it Ampuꞌang Diyus i iyan nga namagpangindiꞌ na? Ka tagnaꞌ, naꞌyagan na sira pasar it matuud nga dalan, nakalabay na sira it ega basta-bastang ildaw nga garing duꞌut langit, baw kaꞌuyutan na gasiꞌ sira it piyasaruman it Espiritu Santo. 
HEB.6.5	Talagang natantuwan nira i kagayen it muꞌsang inampang it Ampuꞌang Diyus, baw nalabayan nira gasiꞌ i guna ya nga ipalteg ya kat timpu nga magꞌaꞌabut. 
HEB.6.6	Ta, bawnga nangindiꞌ sira, lamang nalabayan nira nay mga muꞌsa ngaytu. In atkayan talagang ega nayan mapakay nga pasinguliꞌen sira it sumaꞌup baw papaꞌuliꞌen, sabap subuk binwat nira siꞌ nga ipiyagransang duꞌut krus it sadili nirang alima i Anak it Ampuꞌang Diyus, baw ipiyagyagyag i kaꞌeꞌyaꞌan ya.
HEB.6.7	Kaꞌalimbawaan ya kaytu, lugtaꞌ. In pirmi nga pagtedagen it uran baw magpanggayen i muꞌsang ipagluwak, sagyaan it tagpuꞌun ka dakulay pakinabang. Ta siyu-siyu i subuk lugtaꞌ ngaytu, sagyaan baw ildawan it Ampuꞌang Diyus. 
HEB.6.8	Temed ta, in beteꞌ purus ilamunun baw mga luwak nga madugi i magtubuꞌ duꞌun, ka ega inasikasu i ipiyagluwak, simpri panumpaan nat tagpuꞌun baw suriban ya na ka egay kapulusan. Atkayan gasiꞌ, sumpaan baw rigaen it Ampuꞌang Diyus i muꞌsang taw nga magpasbung it lugtaꞌ ngaytu.
HEB.6.9	Mga pagmaꞌalen ku nga kasulsugan, maski na maat magkaꞌampang kuy atkaytu takaꞌ pagsisiguruun ku nga ega atkayan i mabetangan mit imyu in daꞌga yay tanggapen mi, mga piyakamagayeng bagay nga itumbas yat muꞌsa nga iribri ya. 
HEB.6.10	Ka talagang mataldeng i Ampuꞌang Diyus. Ega lipaten ya i mga binwatan mi baw pagmaꞌal mit kanya nga ipiyalteg mi, baw seked kayti ipagpalteg mi paꞌ, kat pagsirbi mit mga kasubung mi nga magpamayaꞌ it ki Jesus. 
HEB.6.11	Temed yay kaꞌirgan ku nga kada esat imyu i magpaꞌres it atkaytu nga pagbuwaten seked it pamaꞌuliꞌ situ it Ampuꞌan, isaꞌun subraꞌ nga mapaꞌgen i kasiguruwan mi it muꞌsa nga pagꞌiꞌinawaren tami nga mga magpamayaꞌ it kanya. 
HEB.6.12	Aypaꞌ magayen, ega garusan mi i pamayaꞌ mi. Iyan i guruun mi, mga taw nga ega magkaskedan kat pagsarig baw pamayaꞌ nirat Ampuꞌang Diyus, ka iyan i siguradu nga ikatanggap it mga isiyanggup ya.
HEB.6.13	Demdemen mi i sanggup it Ampuꞌang Diyus duꞌun it ki Abraham. Kat iting sanggup simnumpa paꞌ kanya kat sadili yang ngaran. Ka siyu na lamang paꞌ i sangpiten ya nga mataꞌas nga kasubrat kanya, in daꞌga ega na? 
HEB.6.14	Maat i isiyanggup ya, “Siguradu i ipagsanggup ku nga ildawan ku ikaw nga banar baw padaklen ku nga padaklen i mga tungtung-inapuꞌ mu.”
HEB.6.15	Talagang ega naꞌyawan si Abraham it elat. Piyaꞌbut yang banar seked it nagꞌabut i isiyanggup ngaytit kanya.
HEB.6.16	Mga taw, in pagpapaꞌgenen nira i mga pagꞌampangen, magsumpa sira kat ngaran it iyan nga mataꞌas paꞌ it kanira, baw ta, sabap it nanumpa na, duꞌun na i kaꞌbusan it sugi-sugid. 
HEB.6.17	Ta atkayan naga, iyan simnanggup i Ampuꞌang Diyus it ki Abraham, piyapaꞌgen ya it sumpa. Binwat yay atkaytu ka ireg ya, matantuwan nga banar it mga tumanggap it ipagsanggup ya nga ega magbaꞌgu-baꞌgu i kanyang mga inampang. 
HEB.6.18	Basta simnanggup i Ampuꞌang Diyus baw nanumpa paꞌ kanya, talagang siguradu i pagtuman ka ega mapakay nga mambut kanya. Aypaꞌ piyasagya nang banar i nakem tami, kita nga nagpaꞌimbeng duꞌut kanya, isaꞌun inawaren tat nakaꞌunay nga inawar i kagayenang isiyanggup ya. 
HEB.6.19	Kabilangan it pagꞌinawar ta ngaytu nga nakaꞌunay, subuk mapaꞌgen nga pamundu it kiyarurwa ta, isaꞌun ega maꞌilang. Ka egay beken nga pagpupunduwan in daꞌga duꞌun it adapan it Ampuꞌang Diyus, nga kabilangan ya duꞌun it Subraꞌ Na nga Ega Na Babasta-bastaeng Seled it Templo, duꞌut sang bali it maglilingeb nga kurtinaꞌ. 
HEB.6.20	Miyuꞌna it aten duꞌun si Jesus baw kayti magpanindeg it aten duꞌut adapan ngayti it Ampuꞌang Diyus. Ka, si Jesus ngaytu, kanya na i ipiyatindeg nga Piyakamataꞌas nga Sasirduti it egay katupusan nga subuk mataꞌas nga pagkasasirduti ni Melquisedec.
HEB.7.1	Ka ituꞌun, si Melquisedec ngaytu, adiꞌ tu duꞌun it Salem it timpu paꞌ ni Abraham, baw sasirduti paꞌ it Ampuꞌang Diyus nga Subrang Piyakamataꞌas. Kanya na ngaytu i simnusmu it kana Abraham nga mamagꞌuliꞌ na i garing miyusig it mga adiꞌ nga nanrumpak. Pagkasusmu yat ki Abraham miyampang kanyat ampang nga paꞌildaw isaꞌun ildawan si Abraham ngayti it Ampuꞌang Diyus. 
HEB.7.2	Bawnga binwat ni Abraham, ibinggay yat ki Melquisedec ngayti i ikasang puluꞌ nga bagiꞌ it kumpur narangpas ya duꞌut piyakibunuꞌan ya ngayti nga mga adiꞌ nga inusig nira. (Ta ngaran ngaytu nga Melquisedec, may kaꞌulugan ya. Ireg nga sugiden “adiꞌ nga magbegay it kataldengan.” Baw ngaran ngaytung Salem, ireg nga sugiden “kaꞌimbengan.” Aypaꞌ, paribasay adiꞌ si Melquisedec duꞌut Salem, kaꞌulugan ya, “adiꞌ nga magbegay it kaꞌimbengan.”) 
HEB.7.3	Egay magkasangpit nga pasar it inaꞌ baw amaꞌ ni Melquisedec ngaytu u kaduguꞌan nga piyanggaring-garingan ya. Ega gasiꞌ nakasurat i pasar it pagpanganak it kanya u kamataynen ya. Kabilangan ya, subung it Anak it Ampuꞌang Diyus ka subuk egay katupusan it pagkasasirduti ya.
HEB.7.4	Ta kayti, pakapikiren mi in sang unu kabantug kanya, nga lamang si Abraham, piyakamabantug nga piyanggaring-garingan tami temed ibinggay yat ki Melquisedec ngayti i ikasang puluꞌ nga bagiꞌ it mga magayeng bagay nga narangpas ya duꞌun it mga adiꞌ ngayti nga piyakibunuꞌan ya. 
HEB.7.5	Garing it timpu ni Moises, iyan mga tungtung-inapuꞌ ni Levi, nga siray pagpamiliꞌan it mga magsasirduti, piyalugtan it mga urdin it Ampuꞌang Diyus nga tumanggap it ikasang puluꞌ nga bagiꞌ it mga piyakarigaan it mga Israelita. Pagbuwaten niray atkayan maski mga kabilug nira i mga Israelita ngayti, ka esa-esay puꞌun nira nga si Abraham. 
HEB.7.6	Ta, si Melquisedec ngaytu, ega uyut duꞌut mga tungtung-inapuꞌ ngaytu ni Levi, temed binggayan kanya it ikasang puluꞌ nga bagiꞌ nga garing duꞌun it ki Abraham. Bawnga piyatdekan ya paꞌ it ampang nga paꞌildaw si Abraham ngaytu, kanya nga siyanggupan it Ampuꞌang Diyus. 
HEB.7.7	Talagang urut tang muꞌsa nga iyan magpatdek it ampang nga paꞌildaw, subrang mataꞌas kanya it taw nga pagpatdekan ya. 
HEB.7.8	Waytu paytu, iyan mga tungtung-inapuꞌ ni Levi nga magpisiꞌ it ikasang puluꞌ nga bagiꞌ duꞌut mga Israelita, may kamataynen nirat kanira. Temed si Melquisedec ngaytu nga timnanggap it ikasang puluꞌ nga bagiꞌ garing duꞌut ki Abraham, subuk egen kanyat egay kaskedan ka ega nakasurat duꞌut kasuratan i pasar it kamataynen ya. 
HEB.7.9	Aypaꞌ maꞌaat ta nga maski si Levi ngayti, nga kanyay puꞌun it mga magtanggap it ikasang puluꞌ nga bagiꞌ duꞌut mga Israelita, kat alima ni Abraham subuk nagbegay gasiꞌ it ikasang puluꞌ nga bagiꞌ duꞌun it ki Melquisedec. 
HEB.7.10	Sabap maski ega paꞌ ipiyanganak si Levi ngaytu it pagsusmu ngayti ni Melquisedec it ki Abraham, temed apuꞌ-tuꞌud ni Levi si Abraham ngayti.
HEB.7.11	Iyan ibinggay it Ampuꞌang Diyus i mga urdin ya duꞌut mga Israelita, si Aaron baw beken nga mga tungtung-inapuꞌ ni Levi i riyumraan ya nga tumaban it mga taw kat mga pagbuwateng ipagꞌangut it kapasinsiyaan it kasalaꞌan. Temed, kat pagkasasirduti nira ngayti, egaytu ikaꞌawaꞌ it kasalaꞌan it mga taw. Ka in beteꞌ magkaꞌawaꞌ talaga i kasalaꞌan it mga taw kat pagkasasirduti na Aaron simpri ega na kaꞌilangan nga patindeg it beken paꞌ nga sasirduti nga pagkasasirduti ya, subung it ki Melquisedec, nga belag it pagkasasirduti ni Aaron. 
HEB.7.12	Ta, in biyaꞌgu i pagkasasirduti, simpri ega mapakay nga ega biyaꞌgu gasiꞌ i mga urdin pasar it pagkasasirduti ngaytu. 
HEB.7.13+HEB.7.14	Kamatuudan, iyan Ampuꞌan tami nga si Jesus nga pagpaꞌiguꞌan ku ngaytu, egaytu kat kuyunang mga tungtung-inapuꞌ ni Levi nga yay pagpamiliꞌan it mga magsasirduti it tagnaꞌ. Urut tami nga muꞌsa nga si Jesus, kat kuyunang mga tungtung-inapuꞌ ni Juda. Itu nga kuyunan, ega siyangpit ni Moises iyan ipiyaꞌyag ya in siyu i mapakay nga buwateng sasirduti. Ega talagay maski esa nga nagsasirduti kat kuyunang mga tungtung-inapuꞌ ni Juda.
HEB.7.15	Pagbaꞌgu ngaytut Ampuꞌang Diyus it dalan it kataldengan kat panleteg ya, minyag nang banar iyan timnindeg nay beken nga sasirduti nga subung it ki Melquisedec na ngaytu. 
HEB.7.16	Itu nga sasirduti, ega maat nagbaraꞌ kanya nga sasirduti sabap lamang natuman yay magbebtang duꞌut urdin tami nga mga Judio pasar it in unu nga duguꞌ it taw i mapakay nga buwateng sasirduti. Ega atkayan in daꞌga nagbaraꞌ si Jesus nga sasirduti kat keseg it ginawa ya nga egay kabugtuꞌan, ka nandaꞌeg it kamataynen. 
HEB.7.17	Sabap ituy ipagpamatuud it kasuratan pasar it kanya,
HEB.7.17	“Ikaw, magsasirduti ka it egay katupusan nga subung it mataꞌas nga pagkasasirduti ni Melquisedec.”
HEB.7.18	Ta daꞌga, in atkayan, maꞌyag na nga nagantiyan nay tagnaꞌ ngayting dalan nga ipagꞌaat it mga urdin ka egay keseg ya u pakinabang nga mawaꞌ it kasalaꞌan it taw? 
HEB.7.19	Sabap egay napataldeng kat panleteg it Ampuꞌang Diyus it itung dalan. Temed, sabap it baꞌgu ngaytu nga dalan nga binwat ya, ega na basta-basta i pagꞌiꞌinawaren tami ka magkapatpad tami na duꞌun it Ampuꞌang Diyus it ega nay kakasalaꞌan kat panleteg ya.
HEB.7.20	Waytu paꞌ i puriba nga subrang magayen i baꞌgu ngaytung dalan. Ka iyan binwat si Jesus nga sasirduti, simnumpa pay Ampuꞌang Diyus nga nagpatindeg it kanya. Ega simnumpa kanya iyan ipiyatindeg i beken nga mga sasirduti it tagnaꞌ. 
HEB.7.21	Temed pagpatindeg it ki Jesus maat pay Ampuꞌang Diyus it kanya,
HEB.7.21	“Aku nga Ampuꞌang Diyus kayti i magsumpa baw ega magꞌugad-ugad i pikir ku. Ikaw, magsasirduti ka it egay katupusan.”
HEB.7.22	Aypaꞌ, sabap it keseg it sumpa ngaytu, si Jesus talaga i kasiguruwan ta it subraꞌ nang magayen nga pakiꞌupakat it Ampuꞌang Diyus it aten.
HEB.7.23	Itu pay masugid ta, tagnaꞌ ngayti dakel na nga mga sasirduti nga nagsubli-subliyen. Sabap it kamataynen, iyan i ega ipagkasigi it pangatengdanan nira. 
HEB.7.24	Temed, si Jesus ngaytu, egen tu it egay kaskedan, aypaꞌ ega naytu magantiyan u masubliyan i pagkasasirduti ya ngaytu it seked it kaꞌnu-kaꞌnu. 
HEB.7.25	Aypaꞌ, sabap it muꞌsa ngaytu, kayang-kaya ya nga iribri it kaꞌustuꞌang karibriyan i muꞌsa nga, kat keseg it pamayaꞌ nirat binwat ya, magpasakep duꞌut Ampuꞌang Diyus. Magkapanindegan ya sirang pirmi ka egen kanya it egay kaskedan.
HEB.7.26	Kanya i Piyakamataꞌas nga Sasirduti nga bagay talaga it aten nga kaꞌilangan. Ka alaid nga pirmi i nakem ya kat muꞌsang kasalaꞌan. Ega talagay karaꞌe-raꞌetan nga magpangbit kat nakem ya, baw egay maski unu nga magkaꞌiway it kanya. Dakulay piyagbelagan it kanya baw aten nga makasalaꞌan baw kayti, binggayan na kanyat Ampuꞌang Diyus it piyakamataꞌas nga pudir duꞌun it langit. 
HEB.7.27	Talagang ega subung kanya it beken ngaytu nga magkataꞌwag naga nga Piyakamataꞌas nga Sasirduti it tagnaꞌ. Ka sira, aldaw-aldaw magbuwat sirat panalisi nga ipagꞌangut it kapasinsiyaan it kasalaꞌan, uꞌna daꞌan i sadili nirang kasalaꞌan bawnga kasalaꞌan gasiꞌ it beken nga taw. Temed, si Jesus ngaytu, kaꞌsa lamang binwat yay sadili ya nga bilang salisi nga ipagꞌangut it kapasinsiyaan it kasalaꞌan it taw. Ega na kaꞌilangan nga saꞌupun u dungagan paꞌ. 
HEB.7.28	Kat mga urdin ni Moises, kat mga taw i pamiliꞌan it kada Piyakamataꞌas nga Sasirduti, maski makasalaꞌan sira ka taw naga. Temed pagtaꞌlib it naꞌlay nga timpu garing it pagbegay it mga urdin duꞌut ki Moises, simnumpa i Ampuꞌang Diyus, nga Anak ya nga si Jesus i riyumraan ya nga Piyakamataꞌas nga Sasirduti. Ka nasunud ni Jesus it egay kakurangan i muꞌsang ipiyabetang-betang it Ampuꞌang Diyus kat ikaribri it taw. Aypaꞌ kanya i Piyakamataꞌas nga Sasirduti nga magpanindeg it aten it kaꞌustuꞌan it egay kaskedan.
HEB.8.1	Itu bay kaꞌulugan it pagsugiden ku ngaytu, talagang kumplitu kat muꞌsa i Piyakamataꞌas nga Sasirduti nga magpanindeg it aten. Binggayan na kanyat ega basta-bastang pudir duꞌut langit, nga magꞌaꞌdung na kanya duꞌun it iwanang ayun it Ampuꞌang Diyus nga Piyakamataꞌas nga Adiꞌ. 
HEB.8.2	Magbuwat kanyat buwat it Piyakamataꞌas nga Sasirduti duꞌun it matuud nga papagsambaan nga duꞌut langit, nga ega taw lamang i nagbuwat in daꞌga talagang Ampuꞌang Diyus.
HEB.8.3	Talagang, katengdanan it kada Piyakamataꞌas nga Sasirduti, magbuwat it ipagpasalamat baw panalisi nga ipagꞌangut it kapasinsiyaan it kasalaꞌan. Aypaꞌ ka, itu ngaytung Piyakamataꞌas nga Sasirduti tami, ega mapakay nga egay kanya gasiꞌ nga buwaten nga ipagꞌangut it kapasinsiyaan. 
HEB.8.4	In situt banwa lamang, ega mapakay kanya nga magsasirduti sabap, kanya, ega kat kuyunang mga tungtung-inapuꞌ ni Levi, nga sira lamang i mapakay nga muwat it mga bagay ngayti nga ipagsamba nga ipiyagꞌaat it mga urdin ni Moises. 
HEB.8.5	Temed, pagsirbi nira ngaytu, bilang ladawan lamang it duꞌun it langit. Sabap iyan ipagkupatindeg na ni Moises i magkapuru-purun nga papagsambaan, maseked-seked talaga nga inaat it Ampuꞌang Diyus it kanya nga kaꞌilangan ibayaꞌ nga banar it pabetang-betang nga ipiyalteg it kanya duꞌun it Bukid it Sinai.
HEB.8.6	Temed iyan pagsirbi ngaytu nga ipiyaskel it ki Jesus, talagang subraꞌ pang magayen it pagsirbi ngaytit mga sasirduti situt banwa. Sabap kanya i nagpapaꞌgen it subraꞌ nga magayen nga pakiꞌupakat it Ampuꞌang Diyus kat katataawan. Ka ungaytu, mga isiyanggup it Ampuꞌang Diyus kat baꞌgu ngaytung pakiꞌupakat, subraꞌ pang magayen it mga isiyanggup kat tagnaꞌ ngayti.
HEB.8.7	Ka in beteꞌ egay kurang kat tagnaꞌ ngayti nga pakiꞌupakat, ta unuka kaꞌilangan pay baꞌgu ngaytu? 
HEB.8.8	Temed yay kurang, pagsunud it mga taw it mga urdin kat tagnaꞌ ngayting pakiꞌupakat. Dakulay naꞌiway it Ampuꞌang Diyus duꞌut kanira, aypaꞌ ka magsusurat i inaat ya nga magꞌaat,
HEB.8.8	“Mabut i aldaw nga pakiꞌupakat aku siꞌ it baꞌgu nga pakiꞌupakat kat mga Israelita ngaytu, baw kat mga tungtung-inapuꞌ ngaytu ni Juda.
HEB.8.9	Nga itu ngaytu nga pakiꞌupakat, ega na subung it pakiꞌupakat ku ngayti it mga kagiyaringanan nira, iyan ipiyaliꞌwan ku na sira kat pagkaꞌuripen nira duꞌun it Egipto.
HEB.8.9	Ka lamang atkayan, ega inintindi nira i pakiꞌupakat ku ngayti. Aypaꞌ ka piyabaya-bayaꞌan ku na sira.
HEB.8.10	Ituꞌun siꞌ i ipakiꞌupakat ku it mga Israelita kat pagdadarapaꞌen.
HEB.8.10	Mga urdin ku, idawaꞌ ku na kat ulu nira baw ipatdek ku nang banar kat nakem nira.
HEB.8.10	Sakpen ku sira it ega basta-bastang pagsakep it kamatuudang Ampuꞌan, baw ipabetang ku sira nga mga taawan ku nga pagꞌarigraen ku nang banar.
HEB.8.11	Ega na maat kaꞌilangan paꞌ nga itulduꞌ it maski siyu it mga kabanwa ya, u iꞌaat ya pat mga sulsug ya nga magꞌaat, ‘Kaꞌilangan nga kilalaen mu i Ampuꞌang Diyus.’
HEB.8.11	Sabap aku, makilalaan nira na nga muꞌsa, ega nay piniliꞌan, mataꞌas nga duguꞌ baw raꞌyat.
HEB.8.12	Sabap ipasinsiya ku nat kanira i karaꞌe-raꞌetan nira baw talagang lipaten ku na i mga kasalaꞌan nira.”
HEB.8.13	Ta, it ipiyatindeg nat Ampuꞌang Diyus i pakiꞌupakat ngaytu nga baꞌgu, daꞌga baꞌ ireg sugiden, ipagpabetang ya na nga ega nay magkaꞌargan it uꞌna ngayting pakiꞌupakat? Ta daꞌga maski unu nga bagay nga ega nay magkaꞌargan ka maglagi-lagi na, ega maꞌlay maꞌawaꞌ na?
HEB.9.1	Ta kat tagnaꞌ ngayting pakiꞌupakat may mga urdin naga nga pagsunudun it mga taw kat pagsamba nira, baw may balay nga yay papagsambaan nira situt banwa. 
HEB.9.2	Papagsambaan ngayti, balay nga magkapuru-purun baw dinwang bagiꞌ i seled ya. Iyan sang kaseledan, tiyaꞌwag nga Ega Basta-bastang Seled. Duꞌun kaytit iting seled i titidawan, lamisaan, baw tinapay nga ipagpasalamat nira duꞌut Ampuꞌang Diyus. 
HEB.9.3	Iyan ikadwang seled nga duꞌun it sang balit kurtinaꞌ, pagtaꞌwagen nga Subraꞌ Na nga Ega Na Babasta-bastaeng Seled. 
HEB.9.4	Duꞌut iting seled i papangantengan it kamangyan baw Kaban it Pakiꞌupakat, nagsubung nga pamagluulupan it bulawan. Esa nga magbebtang duꞌun it Kaban ngayti i pagbebtangan it manna. Bulawan nga binwat i pagbebtangan. Duꞌun gasiꞌ magbebtang it Kaban ngaytit Pakiꞌupakat i sungkud ni Aaron nga timnunas, baw duwa ngayting dapiꞌpis nga batu nga pagsusuratan it mga urdin it Ampuꞌang Diyus. 
HEB.9.5	Duꞌun it sagpaw it Kaban ngayti may duwa nga pagpangaranan it Kerubin. Iti, katandaꞌ it ega talaga basta-basta i kabantugan it Ampuꞌang Diyus. Pagꞌuꞌlungan it mga elad nira i pagpangaranan gasiꞌ it Magkaꞌangutan it Ildaw nga Kapasinsiyaan.
HEB.9.6	Ta, yan naꞌayus nay muꞌsa it atkayti duꞌun it papagsambaan nira, iyan mga sasirduti, aldaw-aldaw semled sira duꞌun it uꞌna ngayting seled nga Ega Basta-bastang Seled, ka magbuwat sirat kanirang pagbuwaten. 
HEB.9.7	Temed duꞌun it ikadwa ngayting seled nga subrang piyakamataꞌas, yagay magkasled, Piyakamataꞌas lamang nga Sasirduti, baw kaꞌsa lamang it sang taꞌun. Basta semled kanya, ega mapakay nga egay taban ya nga duguꞌ it ramu-ramu nga isiyalisi nga ipagꞌangut it kapasinsiyaan duꞌun it Ampuꞌang Diyus. Uꞌnay mga kasalaꞌan yat kanya, bawnga kasalaꞌan it katataawan nga ipagpabetang it kanira maski egay uru-urut nira pasar it kasalaꞌan ngayti.
HEB.9.8	Kat atkayti nga kaꞌayusan talagang maꞌyag nga ipagsugid it Espiritu Santo nga tagnaꞌ, basta sakep paꞌ sira it mga urdin it uꞌnang pakiꞌupakat, ega talaga mapakay semled i taw duꞌut adapan it Ampuꞌang Diyus. Sabap kat tagnaꞌ ngayting papagsambaan nira, ega magkasled i mga taw duꞌun it Subraꞌ Na nga Ega Na Babasta-bastaeng Seled. 
HEB.9.9	Iti ngayti, ladawan lamang ti. Iyan i pagpapuntuꞌan ya, kayti na ngaytu nga timpu. Ka iyan mga bagay ngayti nga pagbuwaten duꞌun nga ipagpasalamat baw ipagpanalisi nga ipagꞌangut it kapasinsiyaan, ega naga maat magkapataldeng it mga magsamba ngayti. Mabeꞌgat paꞌ kat nakem nira i binwat nirang mga kasalaꞌan. 
HEB.9.10	Sabap buwat nira ngayting atkayti, iyan lamang i pagpaꞌiguꞌan, mga bagay-bagay sabap it bilug it taw, nga subuk pangaꞌen, pagꞌimnun, baw paglimpiyuꞌ. Mga itu ngaytu nga urdin, magpapanaw tu seked it ega paꞌ ipiyatindeg it Ampuꞌang Diyus i baꞌgung pakiꞌupakat ya nga subrang magayen.
HEB.9.11	Temed ta, kayti, ipiyalampud na si Cristo, baw ipiyatindeg kanya nga Piyakamataꞌas nga Sasirduti it subraꞌ pang magayen ngaytung pakiꞌupakat. Duꞌun i pagsirbiyan yat kanya it Ega Babasta-bastaeng Papagsambaan nga egay kasbung. Itung Papagsambaan, subrang mabantug it papagsambaan nirat tagnaꞌ ka ega lamang taw i minwat baw ega situt banwa ngaytu in daꞌga duꞌun talagat langit. 
HEB.9.12	Si Cristo ngaytu, kaꞌsa lamang kanya siminled duꞌun it Subraꞌ Na nga Ega Na Babasta-bastaeng Seled nga duꞌut langit. Tamaꞌ na i kaꞌsa ngayti. Baw ega duguꞌ it mga kambing u uꞌuybun nga bakaꞌ i taban ya nga ipagꞌangut it egay katupusan nga kapasinsiyaan, in daꞌga talagang sadili ya nga duguꞌ, nga iti talagay ipiyagtanggung ya it kasalaꞌan tami nga mga taw isaꞌun maribri tami it egay katupusan. 
HEB.9.13	Tagnaꞌ, iyan duguꞌ it mga kambing baw mga tudu nga bakaꞌ baw abu it inanteng nga dumaraga paꞌ nga bakaꞌ, ipagwaswas kat mga taw nga ipagpabetang nga ega limpiyuꞌ kat panleteg it Ampuꞌang Diyus, ka ipaglimpiyuꞌ it kanira.
HEB.9.14	Ta in atkayan, subraꞌ nga may kapulusan it duguꞌ ni Cristo nga piyaturuꞌ ya! Sabap kat keseg it Espiritu Santo nga egay kamataynen ipiyagbegay ya i ginawa ya, kanya nga egay maski unu nga maꞌiway u kakurangan kat panleteg it Ampuꞌang Diyus. Duguꞌ ngaytu ni Cristo i magkalimpiyuꞌ it nakem tami kat muꞌsang karaꞌe-raꞌetan nga binwat, nga yay magtaban it taw kat kamatayneng panriga nga egay kaskedan. Aypaꞌ kayti, pagsirbiyan ta nat masagyay nakem i Ampuꞌang Diyus nga egen it egay kaskedan.
HEB.9.15	Aypaꞌ ka, kat keseg it duguꞌ nga ipiyaturuꞌ ya, piyapaꞌgen na ni Cristo i baꞌgu ngaytung pakiꞌupakat. Kamataynen ya ngayti i ipiyagribri yat taw kat panriga it Ampuꞌang Diyus it mga kasalaꞌan nira, iyan sakep paꞌ sira it uꞌna ngayting pakiꞌupakat. Aypaꞌ kumpur piyanakman it Ampuꞌang Diyus nga pasakep it kanya, makatanggap na sira it kagayenang egay kaꞌawaꞌan nga isiyanggup ya. 
HEB.9.16	Ta, pan-gun pasar it panunubliyen i esang mapisiꞌan tat kaꞌalimbawaan it ituꞌun ngaytu, nga ega mapisiꞌ i kagayenang isiyanggup it Ampuꞌang Diyus in ega piyaturuꞌ ni Cristo i duguꞌ ya. Ka basta may pan-gun nga pasar it panunubliyen, kaꞌilangan nga matantuwan i kamatuudan nga natay na i nan-gun ngayti. 
HEB.9.17	Sabap maꞌyag nga subuk egay kapulusan ya mintras egen paꞌ kanya. May kapulusan mana in patay na kanya. 
HEB.9.18	Ta atkayan naga, iyan ipiyatindeg i uꞌna ngayting pakiꞌupakat, egay keseg ya in egay duguꞌ it mga inimatay nga ramu-ramu. 
HEB.9.19	Ka iyan nakapaꞌyag na ni Moises duꞌut kadaklan it mga taw i kaꞌyagan it kada urdin, minsiꞌ na kanyat duguꞌ it bakaꞌ baw kambing, duguꞌ nga may ragiꞌ na nga danum. Miyanu gasiꞌ it bulbul it tupa nga liyuuꞌ it madarag, idiyuꞌun yat pungru-pungru it isopo, bawnga itiyaꞌen duꞌut duguꞌ ngayti, ka wiyaswasan ya i kadaklan it taw baw pagsusuratan yat mga urdin ngaytit Ampuꞌang Diyus. 
HEB.9.20	Dengan i inampang ya nga magꞌaat, “Itu i duguꞌ nga magpapaꞌgen it pakiꞌupakat ngaytut Ampuꞌang Diyus nga ipagpasunud yat imyu.”
HEB.9.21	Inanuꞌan ya gasiꞌ it duguꞌ i balay ngayting papagsambaan baw muꞌsang mga kagamitan in magsamba. 
HEB.9.22	Ka sigun kat inaat it mga urdin, subuk egay beken nga ipaglimpiyuꞌ it maski unu kat panleteg it Ampuꞌang Diyus in daꞌga duguꞌ. Ta, atkayan naga, egay kaꞌawaꞌan it kasalaꞌan kat panleteg ya in daꞌgay ipaturuꞌ nga duguꞌ.
HEB.9.23	Ta, it atkayti, kat pagsamba it mga taw it tagnaꞌ, nga ladawan lamang it kamatuudang pagsamba duꞌun it langit, ega mapakay nga ega paglimpiyuꞌun nira i muꞌsang bagay it duguꞌ it mga ramu-ramu nga ipagpanalisi. Temed, iyan ipaglimpiyuꞌ nga panalisi nga bagay it kamatuudan ngaytung pagsamba duꞌun it langit, kaꞌilangan subraꞌ pang kagayen it mga ramu-ramu ngayti. 
HEB.9.24	Sabap, si Cristo, ega maat duꞌun i sinledan ya it Ega Basta-bastang Seled it Templo ngayti situt banwa, nga taw lamang i minwat baw ladawan lamang it matuud nga papagsambaan, in daꞌga talagang langit i sinledan ya. Ta kayti, duꞌun na kanyat adapan it Ampuꞌang Diyus, magpanindeg it aten. 
HEB.9.25	Baw ega gasiꞌ maat siminled kanya duꞌut langit isaꞌun pirming ipagpaturuꞌ ya i duguꞌ ya, subung it Piyakamataꞌas nga Sasirduti it mga Judio, nga taꞌun-taꞌun semled duꞌun it Subraꞌ Na ngayti nga Ega Na Babasta-bastaeng Seled, nga may taban ya nga duguꞌ it mga ramu-ramu nga piyaturuꞌ. 
HEB.9.26	Ka in beteꞌ kaꞌilangan ni Cristo nga ipaturuꞌ nga pirmi i duguꞌ ya daꞌga baꞌ, ubus matay, matay kanya garing paꞌ it pagkaguna it banwa? Temed ega atkayan in daꞌga, kayti, kat timpu ngaytu it katumanan it muꞌsa ngayti nga pagbuwaten it tagnaꞌ, kaꞌsa lamang limnampud kanya situt banwa nga parawun na i kasalaꞌan it taw. Ipiyagparaw ya, sadili yang duguꞌ nga ipiyaturuꞌ it kaꞌsa ngayti. 
HEB.9.27	Subung nagat kamataynen it taw. Kat pabetang-betang it Ampuꞌang Diyus talagang mabut nga mabugtuꞌ i ginawa it kada esa, temed kaꞌsa lamang tu mabut. Bawnga ukuman na i elaten. 
HEB.9.28	Ta, atkayan naga, kaꞌsa lamang gasiꞌ binwat si Cristo nga panalisi, isaꞌun matanggung ya i kasalaꞌan it katataawan. Baw paꞌuliꞌ naga kanya situ, takaꞌ ega na maat isaꞌun tumanggung it kasalaꞌan it taw, in daꞌga mamisiꞌ manat kumpur magpaꞌbut it kanya, ka timpu nat kakumplituwan it karibriyan nira.
HEB.10.1	Iyan mga urdin nga ipiyaꞌalimat Ampuꞌang Diyus duꞌun it mga Judio, egaytu ikapisiꞌ it mga magagayeng bagay nga magꞌaꞌabut. Iyan mga bagay nga magkapisiꞌ it urdin, bilang aninu lamang it magꞌaꞌabut ngaytu. Ka iyan mga ramu-ramu nga ipagpanalisi nira it taꞌun-taꞌun, nga ipagꞌangut it kapasinsiyaan, egaytu magkaparaw it kasalaꞌan it mga magpandangep ngaytu duꞌut Ampuꞌang Diyus. 
HEB.10.2	Ka in beteꞌ talagang magkaꞌawaꞌ nay kasalaꞌan nira kat atkaytu nga mga panalisi, ta simpri ega na mabeꞌgat paꞌ kat nakem nira i mga kasalaꞌan nga nabwat nira. Baw daꞌga baꞌ ega na kaꞌilangan nga manalisi paꞌ it sumaꞌup? 
HEB.10.3	Takaꞌ iyan bay kamatuudan ya, itu ngaytung mga panalisi, magpademdem lamang it mga taw it mga kasalaꞌan nira it taꞌun-taꞌun. 
HEB.10.4	Sabap, duguꞌ ngaytut mga bakaꞌ nga tudu baw duguꞌ it mga kambing, egaytu magkaꞌawaꞌ it mga kasalaꞌan.
HEB.10.5	Aypaꞌ ka iyan adeꞌdeng nay uꞌnang pamaꞌasitu ni Cristo it banwa, maat ya duꞌun it Amaꞌ ya,
HEB.10.5	“Ega duguꞌ it mga ramu-ramu nga ipagpanalisi, u beken paꞌ nga ipagbegay, i naꞌirgan mu in daꞌga aken ngaytu nga duguꞌ nga ipaturuꞌ.
HEB.10.5	Aypaꞌ ka piyabaraꞌan mu na aku it bilug it taw.
HEB.10.6	Talagang ega magkasagyaan mu i mga ramu-ramu nga pagꞌantengen, nga ipagꞌangut it kapasinsiyaan it kasalaꞌan.
HEB.10.7	Bawnga maat ku, ‘Wayni aku na.
HEB.10.7	Talagang sunudun ku i muꞌsang kaꞌirgan mu, ikaw nga Ampuꞌang Diyus ku, sigun kat magbebtang duꞌun it kasuratan sabap it aken.’”
HEB.10.8	Ta, may pagpapuntuꞌan it ampang ya ngaytu. Uꞌna maat ya nga ega magkasagyaan it Ampuꞌang Diyus i mga ipagbegay nira baw mga ramu-ramu nga pagꞌantengen, nga ipagꞌangut it kapasinsiyaan it kasalaꞌan, maski na maat yay magbebtang duꞌun it mga urdin. 
HEB.10.9	Bawnga maat ya, “Wayni aku na. Sunudun ku i muꞌsang kaꞌirgan mu.” Aypaꞌ ka maꞌyag nga inawaꞌ nat Ampuꞌang Diyus i tagnaꞌ ngayti nga pagsalisi it ramu-ramu nga ipagꞌangut it kapasinsiyaan, ka giyantiyan na it kamataynen ngaytu ni Cristo. 
HEB.10.10	Ta, kat kaꞌirgan ngayti it Ampuꞌang Diyus, linimpiyuꞌ tami na kat mga kasalaꞌan tami sabap it kaꞌsa ngayti nga kamataynen ni Jesu-Cristo, nga ipiyasalisi ya i sadili ya nga bilug.
HEB.10.11	Kat tagnaꞌ ngayting dalan it pagsamba, duꞌun magtitindeg i mga sasirduti ka magbuwat sirat katengdanan nira. Talagang aldaw-aldaw iyan nagay pagbuwaten nira, magsalisi it ramu-ramu nga ipagꞌangut it kapasinsiyaan it kasalaꞌan. Temed ta, yay matuud, ega nagaytu ipagkaparaw it kasalaꞌan i iti ngayti nga mga panalisi. 
HEB.10.12	Temed si Cristo ngaytu, talagang kaꞌsa lamang binwat yay atkayti ngayti nga ipagpanalisi it kasalaꞌan. Kaꞌsa ngayti, talagang tamaꞌ na it seked it kaꞌnu-kaꞌnu. Kamatuudan, pagkabwat ya, ta, miyadung na kanya duꞌun it iwanang ayun it Ampuꞌang Diyus. 
HEB.10.13	Duꞌun kanya magꞌelat it timpu nga, iyan mga kalaban ya, paꞌampuꞌun na nga tutungtungan mana it aꞌay ya. 
HEB.10.14	Talagang kumplitu i binwat ni Jesus sabap, kat keseg it kaꞌsa ngayting pagsalisi it sadili ya nga bilug, binwat ya nga mataldeng it egay kaskedan kat panleteg it Ampuꞌang Diyus i kumpur paglimpiyuꞌun ya kat kasalaꞌan.
HEB.10.15	Magpamatuud gasiꞌ situt aten i Espiritu Santo pasar it itu ngaytu. Ka daꞌga baꞌ ipiyasurat yay atkaytu nga magꞌaat,
HEB.10.16	“‘Pagꞌabut it timpu, itu i baꞌgung pakiꞌupakat nga ipakiꞌupakat kut kanira,’ maat it Ampuꞌang Diyus.
HEB.10.16	‘Talagang idawaꞌ ku na kat ulu nira i mga urdin ku ngaytu, baw ipatdek ku na gasiꞌ kat nakem nira.’”
HEB.10.17	Baw dungag pang inaat yay atkaytu,
HEB.10.17	“Talagang ega na demdemen ku paꞌ i mga kasalaꞌan baw karaꞌe-raꞌetan nira.”
HEB.10.18	Ta, paribasay magkaꞌawaꞌ nang banar i kasalaꞌan kat binwat ngayti ni Cristo, aypaꞌ ka ega na kaꞌilangan nga manalisi paꞌ it ramu-ramu nga ipagꞌangut it kapasinsiyaan.
HEB.10.19	Aypaꞌ kayti, mga kasulsugan, mapakay tami na nga subuk semled it ega nay pagꞌaliꞌan ta duꞌun it Subraꞌ Na ngayting Ega Na Babasta-bastaeng Seled, kat keseg it duguꞌ ni Jesus nga ipiyaturuꞌ ya. 
HEB.10.20	Sabap, kat pagsalisi ya it bilug ya, binwatan ya na kita it baꞌgung dalan nga maglalapus na duꞌun it sang bali it kurtinaꞌ, isaꞌun talagang kaꞌbut tami na duꞌun it adapan it Ampuꞌang Diyus. Naꞌawaꞌ nay maglilingeb ngayti nga kurtinaꞌ, nga ladawan it bilug ya nga inimatay. 
HEB.10.21	Si Jesus na ngaytu i Sasirduti tami nga daꞌnay kasbung, nga yanay magpamaalaꞌ duꞌun it pamalay-balay it Ampuꞌang Diyus. 
HEB.10.22	Aypaꞌ ka ayaw ta nat pangangaliꞌ, in daꞌga madap tami na duꞌun it adapan it Ampuꞌang Diyus it ega lugud-lugud lamang, in daꞌga kamatuudan, baw mapaꞌgen i pagsarig baw pamayaꞌ tami it kanya. Sabap yanay magdadaꞌeg kat nakem tami, nga limpiyuꞌ tami na kat muꞌsang kasalaꞌan, ka subuk piniꞌtikan ni Jesus it duguꞌ ya, baw subuk inugasan ya na kita it danum nga ega basta-basta. 
HEB.10.23	Kaꞌilangan nga papaꞌgenen tami i pagꞌinawar tami it mga magagayeng bagay nga isiyanggup it Ampuꞌang Diyus it aten, iyang mga bagay nga ipagpamatuud tami nga pirmi. Daꞌtami magduwa-duwa sabap egaytu maꞌakal i simnanggup ngaytu. 
HEB.10.24	Baw magayen, paꞌresan tami nga sulagen i pikir it kada esa kat raras it esa may esa, baw kat mga buwat gasiꞌ nga magayen. 
HEB.10.25	Kaꞌilangan gasiꞌ nga ega beteꞌ buwaten ta nga papanemdeman i pagtingped tami nga sumamba it Ampuꞌang Diyus, nga subuk adat it mga beken. In daꞌga iyan i magayen, pirmi nga paksegen i pamayaꞌ it esa may esa, subraꞌ na kayti nga subuk pagsisiguruun ta na nga magꞌadeꞌdeng nay pamaꞌuliꞌ it Ampuꞌan situt banwa nga mangukuman.
HEB.10.26	Ka in talagang timindek na kat nakem tami i kamatuudan pasar it kamataynen ni Jesus, temed baliwalaꞌen tami paꞌ ka temden siꞌ nga ipasigi i pagbuwat ta it kasalaꞌan, ega na talagay beken nga ipagsalisi nga ikapasinsiya it kasalaꞌan tami. 
HEB.10.27	In daꞌga, iyan na lamang i elaten tat magpanguripeꞌpey, pangukuman it Ampuꞌang Diyus nga subuk tablaꞌ i apuy nga mansur it muꞌsa nga magkuntraꞌ it kanya. 
HEB.10.28	Ka daꞌga basaꞌan, in siyu-siyu i miyaliwalaꞌ it maski mga urdin ngayti ni Moises it tagnaꞌ, talagang ega pagpasinsiyaan, pagꞌimatayen, in ipamatuud i buwat ya it duwa u tulung sistigu? 
HEB.10.29	Ta in atkayan, subraꞌ nga mabeꞌgat i pagꞌangutun nga panriga it taw nga gimniꞌek-giꞌek lamang it Anak it Ampuꞌang Diyus, baw dimniyampaꞌ it Espiritu Santo nga nagpanakem it kanya sabap it ildaw it Ampuꞌang Diyus. Talagang dakulay turubagen ya ka biyaliwalaꞌ yay ega basta-bastang duguꞌ nga keseg it pakiꞌupakat it Ampuꞌang Diyus it kanya, nga iyan i ikalimpiyuꞌ it kanya kat kasalaꞌan ya. 
HEB.10.30	Sabap ega elam it aten i kakayaan it kanya nga miyaat,
HEB.10.30	“Akuy Manigꞌukuman it taw. Aku manay baalaꞌ meles.”
HEB.10.30	Baw magsusurat gasiꞌ,
HEB.10.30	“Siguradung ukumanan it Ampuꞌang Diyus i mga taawan ya.”
HEB.10.31	Talagang ega lulugud-lugudun in betanganan kat ukuman nga panriga it Ampuꞌang Diyus, kanya nga egen it egay kaskedan.
HEB.10.32	Dedemdemen mi siꞌ i tagnaꞌ, iyan baꞌgu kamu pang naꞌyagan it kamatuudan ngaytu. Daꞌga baꞌ naneꞌteꞌ kamu maski pagꞌapisen nga banar it dakel nga kakuriꞌan? 
HEB.10.33	Ka in sumang kaꞌanu pagdiyampaꞌen kamu baw pagpakuriꞌan paꞌ kat adapan it kadaklan it taw. Sumang kaꞌanu gasiꞌ magpanabang kamu it mga kaꞌibaan mi nga pagpakuriꞌan nat atna. 
HEB.10.34	Ega iniꞌlaman mi nga tabangen i in siyu it imyu i pagpipirisuun, baw iyan nga nalabayan mi nga inagaw i mga kusas mi masasagya kamu ga. Sabap urut mi na nga subraꞌ paꞌ nga magayen baw magpaneꞌteꞌ i kamanggadan nga magꞌaꞌareg it imyu kat pagdadarapaꞌen. 
HEB.10.35	Aypaꞌ kayti yay magayen, ega ugaden mi i pagsunud mi it ki Cristo, nga pagpanindegan mi it may pagmaꞌiseg it nakem. Ka talagang nakasiguru i ega basta-bastang panunumbas it pagsunud mi ngaytu. 
HEB.10.36	Kaꞌilangan nga temeꞌteꞌ kamu isaꞌun masunud mi nga banar i kaꞌirgan it Ampuꞌang Diyus. Bawnga in atkayan matanggap mi i isiyanggup ya. 
HEB.10.37	Sabap subung nagat magbebtang ngayan duꞌut kasuratan, nga magꞌaat,
HEB.10.37	“Dekeyeꞌ mana nga timpu, ega na maꞌlay, iyan magꞌaꞌabut ngayan, mabut na yan. Ega paꞌatrasu.
HEB.10.38	Takaꞌ iyan taawan ku nga ipagpabetang ku na nga mataldeng, yay magdadaꞌeg kat nakem ya, pamayaꞌ baw pagsarig yat aken.
HEB.10.38	Temed in mangindiꞌ kanya siguradu nga ega na sagyaan ku.”
HEB.10.39	Temed kita, ega uyut duꞌut mga magpangindiꞌ ngayti nga maꞌilang kat pagdadarapaꞌen, ka aten, teꞌteꞌ i pamayaꞌ baw pagsarig tat Ampuꞌang Diyus. Aypaꞌ, kita, maribri ta talagay aten.
HEB.11.1	Ta kayti, iyan pamayaꞌ baw pagsarig ngaytu, iyan i ikapisiꞌ tat egay kaꞌugadan nga kasiguruwan nga kamatuudan i mga bagay nga pagpaꞌbutun, maski ega paꞌ naltegan. 
HEB.11.2	Talagang, mga taw it tagnaꞌ, egay beken nga ikiyasagyat Ampuꞌang Diyus it kanira in daꞌga kat pamayaꞌ baw pagsarig nira ngaytut kanya.
HEB.11.3	Ka pamayaꞌ tami it inaat it Ampuꞌang Diyus i ikiyasepsep ta nga, banwa ngaytu baw muꞌsang mga paryaman, giyuna ya kat keseg it ampang ya lamang.
HEB.11.4	Ka panawun it pikir mi i mga taw it tagnaꞌ nga siyagyaan it Ampuꞌang Diyus. Alimbawa si Abel. Sabap it pamayaꞌ ni Abel ngayti it Ampuꞌang Diyus nagbuwat kanya it panalisi nga pasalamat nga ipiyabetang it Ampuꞌang Diyus nga subraꞌ pang magayen it ki Cain nga pasalamat.
HEB.11.5	Ta, sabap gasiꞌ it keseg it pamayaꞌ, si Enoc, ega miyatay. Ipiyagꞌugad na lamang kanya it Ampuꞌang Diyus duꞌun it ikadwang kaꞌgenan.
HEB.11.6	Temed talagang ega mapakay nga sagyaan it Ampuꞌang Diyus i taw nga egay pamayaꞌ it kanya. Sabap maski siyu nga maat kupaꞌildaw it Ampuꞌang Diyus, kaꞌilangan nga magpamayaꞌ kanya nga may Ampuꞌang Diyus talaga. Baw kaꞌilangan gasiꞌ nga magpamayaꞌ kanya nga tumbasan it Ampuꞌang Diyus i kumpur magpaꞌres tumulus in magꞌuꞌunu makilalaan nira kanya nga banar.
HEB.11.7	Ta, si Noe gasiꞌ, paribasay magayen i pamayaꞌ ya, piyakimatuud yang banar i sasar it Ampuꞌang Diyus sabap it ega basta-bastang ukuman nga magꞌaꞌabut, maski ega pay nagpasar kat mata ya. Aypaꞌ, uyun gasiꞌ it inaat it Ampuꞌang Diyus, minwat kanya it dakulang masakayan nira, isaꞌun maribri sira nga sang anakan.
HEB.11.8	Ta, sabap gasiꞌ it pamayaꞌ baw pagsarig ya it Ampuꞌang Diyus, siyunud ni Abraham i inaat it Ampuꞌang Diyus it kanya nga paꞌugad duꞌun it ipasadilit kanya nga rugar. Talagang ega diyaꞌga ya maski egay uru-urut ya pasar it rugar ngayti nga paꞌaduꞌunan ya.
HEB.11.9	Kat keseg it pamayaꞌ baw pagsarig ya nanaꞌidan kanya nga subung it dayuꞌan lamang duꞌun it rugar nga iti na i isiyanggup it kanya it Ampuꞌang Diyus. Balay nga pagꞌiꞌistaran ya, magkapuru-purun lamang, atnaga si Isaac baw si Jacob nga timnanggap gasiꞌ it sanggup it Ampuꞌang Diyus nga atkayti naga. 
HEB.11.10	Ka iyan talagay pagꞌeꞌlaten ni Abraham nga maꞌistaran ya, iyan ega basta-bastang siyudad duꞌun it langit nga magꞌuꞌunay ka Ampuꞌang Diyus i nagpabetang-betang.
HEB.11.11	Sabap gasiꞌ it pamayaꞌ baw pagsarig nira it Ampuꞌang Diyus nanganak naga na Abraham, duwa ni Sara, maski gurang na sirang gurang baw si Sara, ega magpanganak nga babay.
HEB.11.12	Aypaꞌ ka maski esa-esa si Abraham ngaytu, baw kaꞌaat ka patay na kanya kat kagurang ya, temed kanyay liniꞌwanan it tungtung-inapuꞌ nga ega mabilang, nga subung nat kadakel it bituꞌun duꞌut langit baw atnat igis duꞌut baybayan.
HEB.11.13	Sira ngaytung siyanggupan,
HEB.11.14	Ta it atkayan i kasepsep nira, maꞌyag nga sigi pay paꞌbut nirat pirmaminting banwa nga mataꞌidan nira. 
HEB.11.15	Baw ega lamang banwa ngayti nga giyaringan nira i pagpaꞌiguꞌan nira kaytu, ka in atkayan may timpu paꞌ nga ikapaꞌuliꞌ nira naga duꞌun. 
HEB.11.16	Temed ega, in daꞌga subraꞌ pang magayen nga banwa i pagpaꞌbutun nira, nga egay beken, langit tuy paꞌaaten ngaytu. Aypaꞌ talagang ega ipagꞌeyaꞌ it Ampuꞌang Diyus nga mataꞌwag kanya nga kanirang Ampuꞌan, sabap talagang inargan ya sira it pirmaminting banwa nga mataꞌidan nira.
HEB.11.17	Kat kadakulaꞌ gasit pamayaꞌ yat Ampuꞌang Diyus ega dimnaꞌga si Abraham iyan siyukda-sukdanan kanya nga imatayen nga ibgay duꞌut Ampuꞌang Diyus i anak ya nga si Isaac.
HEB.11.18	“Asat ki Isaac i liꞌwanan it bangsa ngayang taꞌwagen nga tungtung-inapuꞌ mu.”
HEB.11.19	Sabap magtetdek kat nakem ni Abraham i pagsarig ya nga maski maat matay na si Isaac, egnen nagat Ampuꞌang Diyus. Baw maski ega naga natabusan ya nga imatayen ka siyabar naga it Ampuꞌang Diyus, kaꞌaat ka talagang subuk nagꞌegen mana si Isaac ngayti.
HEB.11.20	Ta, si Isaac gasiꞌ, sabap it pamayaꞌ yat isiyanggup it Ampuꞌang Diyus, piyatdekan ya i bilug it mga anak ya nga si Jacob baw si Esau it paꞌildaw nga ampang kat pagdadarapaꞌen nira.
HEB.11.21	Atkayan naga, sabap it pamayaꞌ ya it inaat it Ampuꞌang Diyus, parabir natay si Jacob piyatdekan ya gasiꞌ it ampang nga paꞌildaw i duwa nga apuꞌ ya nga anak ni Jose.
HEB.11.22	Ta, sabap gasiꞌ it pamayaꞌ baw pagsarig ya duꞌun it Ampuꞌang Diyus, iyan adeꞌdeng na matay si Jose naꞌampang ya naga nga kalꞌid naga duꞌut Egipto i mga Israelita ngayti baw ipiyan-gun ya nagang tabanen nagay tuꞌlang ya in limꞌid na sira.
HEB.11.23	Ta, sabap gasiꞌ it kadakulat pamayaꞌ baw pagsarig nirat Ampuꞌang Diyus, iyan mga giyaringan ni Moises, ega miniꞌlam sira nga kuntraꞌen niray urdin it adiꞌ duꞌut Egipto. Iyan namuyaan nira nga ega basta-bastang taw i anak nira ngayti, pataguꞌ nga impet nira it seledan it tulung bulan.
HEB.11.24	Bawnga yan ustuꞌ nang taw si Moises ngayti, maski magayen i kabetangan ya ka inanak it anak it adiꞌ ngayti, temed sabap gasiꞌ it pamayaꞌ ya it Ampuꞌang Diyus, tiyananan ya naga i iting kagayenan. 
HEB.11.25	Yanagay liyabi ya, makaꞌuyut naga kanya it mga kabilug ya nga mga taawan it Ampuꞌang Diyus maski pakuriꞌan, ega gat pasaga-saga it kasalaꞌan nga magkapisiꞌan it kasagyaan lamang nga ega magpaneꞌteꞌ. 
HEB.11.26	Ka, kat pikir ya, maski unu nga kakuriꞌan i malabayan ya kat alima it beken sabap it pamayaꞌ ya it Manriribri nga ipalampud it Ampuꞌang Diyus kat pagdadarapaꞌen, yay subraꞌ pang magayen it kamanggadan nga mapisiꞌ ya duꞌun it Egipto. Iyan talagay ipiyatdek ya kat nakem ya, ega basta-basta nga itumbas it Ampuꞌang Diyus it kanya kat pagdadarapaꞌen.
HEB.11.27	Sabap gasiꞌ it kadakulat pamayaꞌ baw pagsarig ya it Ampuꞌang Diyus, liminꞌid kanya duꞌut Egipto it ega pagꞌiꞌlaman yay iseg it adiꞌ. Ega talaga limnubay i pamayaꞌ baw pagsarig ya ngayti ka, kat nakem ya, subung talagat pagleltegan yang pirmi i Ampuꞌang Diyus, maski ega magkaltegan.
HEB.11.28	Sabap gasiꞌ it pamayaꞌ ya it inaat it Ampuꞌang Diyus, ipiyagꞌurdin ni Moises nga paꞌidan it duguꞌ i mga salakwatan it mga balay nira isaꞌun ega imatayen it Anghil nga Mamumuuꞌ i mga panganay nirat kanira nga mga Israelita. Baw garing it iting aldaw ipiyapanaw ya i Pistaꞌ it Tiyaꞌliban.
HEB.11.29	Ta, mga Israelita gasiꞌ, sabap it pamayaꞌ nira it Ampuꞌang Diyus, nakadipag sira duꞌut dagat ngayting pagpangaranan it Madarag, nga piyanawan nira, nanuꞌu-tuꞌugan. Temed iyan mga taga Egipto na i dimnipag, napuꞌsa sirat kalmes.
HEB.11.30	Sabap gasiꞌ it pamayaꞌ it mga Israelita ngayti duꞌun it Ampuꞌang Diyus, miyamlad i kutaꞌ it siyudad it Jerico, pagkatupus it linibut nirat pitung aldaw.
HEB.11.31	Baw si Rahab, iyan babay nga taga Jerico ngayti nga ega magayen i adat ka bilug ya i ipagpanulus ya, paribasay namayaꞌ kanya it Ampuꞌang Diyus piyaꞌapyat ya duꞌut balay ya baw inistimar yat magayen i mga sunda. Aypaꞌ ega nakaꞌuyut kanyat inimatay nga kaꞌibaan it mga kabanwa ya nga ega nagpasakep it Ampuꞌang Diyus.
HEB.11.32	Ta, subuk ega na mapaꞌabwatay ku paꞌ nga sugi-sugid ka talagang kurangen aku it timpu in tuturanen ku paꞌ i sabap it ki Gedeon, si Barac, si Samson, si Jefte, si David, baw sabap it ki Samuel baw mga prupitaꞌ. 
HEB.11.33	Nga mga itu ngaytung mga taw, sabap it keseg it pamayaꞌ baw pagsarig nirat Ampuꞌang Diyus, dakulaꞌ talagay nabwat nira. Dakel i mga kaꞌadiꞌan nga piyamagdaꞌeg nira. Purus kataldengan i ipiyapanaw nira kat mga sinakepan nira baw natanggap nira i isiyanggup it Ampuꞌang Diyus it kanira. Iyan beken, napageget nira i baꞌbaꞌ it maski leon. 
HEB.11.34	May ega nagated it maski magdidigalang nat panugu-sugu i apuy, baw naribri pay beken kat tarem it basiꞌ. Maski malulubay i beken, binggayan it Ampuꞌang Diyus it ega basta-bastang keseg isaꞌun mapiyandaꞌeg sira kat pagbunuꞌan, nga piyapalagyu niray dadaklan nga sundaluꞌ it beken nga bangsa nga magpanrumpak it kanira. 
HEB.11.35	Sabap gasiꞌ it pamayaꞌ baw pagsarig duꞌun it Ampuꞌang Diyus, may mga babay nga nakanira naga i mga pagmaꞌa-maꞌalen nira nga miyatay na, ka inggen it paꞌuliꞌ.
HEB.11.35	Iyan beken gasiꞌ miyataꞌmis nira pay matay kat pakuriꞌ it kanira, ega gat mangindiꞌ sira, ka urut nira nga egnen naga sira it paꞌuliꞌ baw begayan pat subrang piyakamagayen nga kaꞌgenan ka ega na matay. 
HEB.11.36	May beken gasiꞌ nga pagdiyampaꞌen baw pagripdasan it pagbubwaten nga panriripdas. May pagpipirisuun gasiꞌ nga pagkakadinaan paꞌ. 
HEB.11.37	May inimatay it pagbuntalan it batu, may paglagadiꞌen nga pagbegsangen, may pagbunuꞌun. May mga yamanay pakayan nira, kulit it tupa baw kambing. Talagang makuring-makuriꞌ sira, pagꞌintirmisen paꞌ baw ipagpabetang paꞌ it ega magayen. 
HEB.11.38	Talagang subuk ega na bagay it taw nga atkaytuy kagayen it pamayaꞌ i banwa ngaytu nga makasalaꞌan. Ka iyan beken mamagluꞌug-luꞌug na duꞌun it kabubukidan baw mga rugar nga kapupuyangtan. May magpatataguꞌ na duꞌun it mga bulauꞌ baw duꞌut mga kakukubkuban.
HEB.11.39	Itu nga mga taw, talagang siyagyaan nga banar it Ampuꞌang Diyus i kakseg it pamayaꞌ baw pagsarig nirat kanya. Temed maski atkayan, ega natuman ya kat timpu nira i isiyanggup ya. 
HEB.11.40	Ka subraꞌ pang magayen nga pagtuman i ipiyabetang-betang ya nga ega paꞌ tumanen ya seked it ega paꞌ naꞌbut i aten ngaytung timpu. Aypaꞌ kayti, sira baw kita, sang tamiyan na i katanggap it ega basta-bastang kagayenan nga isiyanggup ya.
HEB.12.1	Ta kayti, in ipaꞌalimbawa tat kuntis i kaꞌgenan ta, kadakel it mga taw ngaytit tagnaꞌ nga mapaꞌgen i pamayaꞌ baw pagsarig nira it Ampuꞌang Diyus, nakalungbaꞌ na sira kat kanirang pagꞌabutun baw kayti, subuk maglilibut it aten ka mamagpanleteg. Aypaꞌ, kaꞌilangan indiꞌan tami na i kasalaꞌan u maski unu nga bagay nga subuk magbaer u magsimber it aten baw paꞌere-eres tami nga ayawun i aten nga palagyuun. 
HEB.12.2	Kaꞌilangan, subuk ega lisuꞌun i seyek tami duꞌun it ki Jesus, nga kanya i nagpalteg it aten nga muꞌsa in magꞌuꞌunu i kaꞌustuꞌan baw egay kasbung nga pagsarig baw pamayaꞌ duꞌun it Ampuꞌang Diyus. Biyaliwalaꞌ ya lamang i kadakulat kaꞌeyaꞌan it kamataynen ya duꞌut krus ka yay ipagpadaꞌeg ya nga pirmi kat nakem ya, ega basta-bastang kasagyaan nga makanya duꞌun it langit. Ta kayti, magꞌaꞌdung na kanya kat iwanang ayun it araꞌdungan it pagkaꞌadiꞌ it Ampuꞌang Diyus. 
HEB.12.3	Eeꞌ baꞌ, panawun talaga it pikiran mi si Jesus ngaytu, in sang unu i siyagkaꞌ ya nga pakikuntraꞌ it kanya it mga makasalaꞌan. Pikir-pikiren mi kanya isaꞌun daꞌkamu manlubay baw maskedan kat pagsunud mi it kanya.
HEB.12.4	Kamu ngaytu, ega paꞌ nalabayan mi nga kat ikiyagtas it ginawa mi i paglaban mi it karaꞌe-raꞌetan. 
HEB.12.5	Subuk nalipatan mi na i inaat ngaytit tagnaꞌ it Ampuꞌang Diyus it imyu nga mga anak ya, nga bilang pakseg it nakem mi. Maat ya ngaytu,
HEB.12.5	“Anak, ipabetang mu nga ega lulugud-lugudun in pagtaldengen ka it Ampuꞌang Diyus.
HEB.12.5	Ega manlubay ka in pagꞌabutun ka it panaldeng ya ngaytu.
HEB.12.6	Sabap talagang pagtaldengen it Ampuꞌang Diyus i muꞌsa nga pagrarasan ya.
HEB.12.6	Baw kat panaldeng ya ngaytu subuk pagrigaen ya i mga ipagpabetang ya na nga mga anak ya.”
HEB.12.7	Aypaꞌ sagkaꞌen mi lamang i maski unu nga kakuriꞌan nga magꞌabut it imyu, sabap kat ikataldeng mi yan. Itu ngaytu, magpakilala nga, pabetang nat Ampuꞌang Diyus it imyu, mga anak ya na. Ka aring anak i ega pagtaldengen it giyaringan ya? 
HEB.12.8	Ta it matuud nga pagtaldengen it Ampuꞌang Diyus i muꞌsa nga mga anak ya, simpri in ega atkaytuy buwaten it imyu, daꞌga baꞌ ireg sugiden, daꞌkamu mga anak ya nga matuud, in daꞌga subuk mga lupaw kamu lamang? 
HEB.12.9	Daꞌga baꞌ paggalangen tami i amaꞌ ta situt banwa in ega pagpabaya-bayaꞌan ya lamang i buwat tang ega magayen in daꞌga pagtaldengen ya? Aypaꞌ subraꞌ nga pasakep tat panaldeng it Ampuꞌang Diyus nga naꞌAmaꞌ tami sabap it pamayaꞌ ta, ka in atkayan, liꞌwan ya, magꞌega basta-basta i kaꞌgenan ta. 
HEB.12.10	Iyan panaldeng it mga giyaringan ta, seked lamang it ustuꞌ tami nang taw, baw sigun kat in unuy pasepsep nira nga ikagayen ta nga mga anak. Temed panaldeng it Ampuꞌang Diyus, kat ikagayen tami nga matuud isaꞌun mangaꞌgenan ta nga alaid nang banar kat muꞌsang kasalaꞌan nga subung it kanya. 
HEB.12.11	Talagang basta uras na nga pagtaldengen ya kita ngaytu, daꞌta masagya, ka makuriꞌ it aten. Temed in nagtaꞌlib na, basta piyalulusan tami, subraꞌ nga tumaldeng i pangaꞌgenan tami, nga yay tumaban it aten it nakem nga subrang maꞌimbeng.
HEB.12.12	Aypaꞌ ka ayaw kamu it pagsukuꞌ u lumubay in daꞌga pakula-kulaꞌsi kamu naga kat pagsunud mi. 
HEB.12.13	Baw inturun nga kat dalan it kamatuudan i pirmi mi nga pagpanawan, isaꞌun ega mangindiꞌ i mga mamagꞌalang-alang paꞌ, in daꞌga magmapaꞌgen i pamayaꞌ nira.
HEB.12.14	Kaꞌilangan paꞌresan mi i pagꞌurunyun nga kat ikaꞌimbeng it pakiꞌiba-iba mi it masigkataw mi, baw paꞌalaidan mi na i kasalaꞌan. Sabap mga maꞌiꞌireg it kasalaꞌan, daꞌsira makapasagpun duꞌun it Ampuꞌan kat pagdadarapaꞌen. 
HEB.12.15	Asikasuun mi i pamayaꞌ it esa may esa isaꞌun egay maski siyu it imyu nga subuk magkatuduꞌ kat ildaw ngaytu it Ampuꞌang Diyus. Ka in may atkayan, yay tumaban it kanya it mangindiꞌ. Ka kabilangan it taw nga atkaytuy buwat ya, dikut nga kaꞌiꞌilu i buwaꞌ. Ta, in pataꞌnan lamang kanya nga kemseg simpri, dakel i matindakan nga maguluy ulu nira, ka subuk maꞌilu it kaꞌiꞌilu ya. 
HEB.12.16	Magꞌintur kamu gasiꞌ nga egay asat imyu nga mapiyamakun kat ega asawa ya. Baw sana egay maski siyu it imyu nga ega magꞌintindi it mga bagay nga ega basta-basta kat panleteg it Ampuꞌang Diyus, subung it ki Esau nga, pudir ya kat pagkapanganay, itiyukar yat sang pinggan lamang i pangaꞌen. 
HEB.12.17	Daꞌga baꞌ magkaꞌrutan mi nga, pagkaꞌanu kayan, pagꞌangutun ya naga duꞌut amaꞌ ya nga ipatdek naga duꞌut bilug ya i ampang nga paꞌildaw nga talagang kat panganay? Temed diyaꞌga na kanya sabap it ega na mabaꞌgu pat amaꞌ ya i naꞌampang ya na, maski sang unu paꞌ i reges ni Esau baw luwa-luwaꞌ ya.
HEB.12.18	Subung nagat inaat ku, paꞌalaidan mi na i muꞌsang kasalaꞌan sabap, aten ngaytung dalan nga ipagkaꞌadap tami duꞌun it Ampuꞌang Diyus, ega subuk dalan it mga Israelita it tagnaꞌ, nga may magkaltegan it mata baw magkagnegan it talinga nira. Ka iyan duꞌun sirat Bukid it Sinai may magdidigalang nga sugut apuy, ereꞌeret nga kadleman, baw sebeg it deres nga atnat bagyu. 
HEB.12.19	May tingeg it taburi baw panggaꞌmaran it miyampang. Pagkagneg it mga taw it panggaꞌmaran ngayti, pagꞌangutun nira nga ega na pakisugidan sira it iti ngayti. 
HEB.12.20	Sabap talagang iniꞌlaman nira i pagꞌaaten it magꞌampang ngayti nga magꞌaat, “Maski siyu nga kasalya it temegday situt bukid ngaytu, abir kung ayep, talagang imatayen it pagbuntalan it batu.”
HEB.12.21	Talagang ipagkapanriꞌsu nat tiꞌdun i magkalawag duꞌut bukid ngayti. Aypaꞌ ka, pati si Moises, nakaꞌampang na nga magꞌaat, “Magyegyeg aku na baytut iꞌlam.”
HEB.12.22	Temed kita, iyan i piyatpadan tamit aten, Mungsuꞌ it Sion,
HEB.12.23	Aten nga piyatpadan, pagtingpedan it muꞌsa nga ipagpabetang it Ampuꞌang Diyus nga mga panganay ya,
HEB.12.24	Talagang aten nga piyatpadan, si Jesus, nga kanya i nagpapaꞌgen it Baꞌgu ngaytung Pakiꞌupakat, baw duguꞌ ya nga subuk ipiniꞌtik yat aten. Yay subrang may kapulusan, subraꞌ paꞌ it duguꞌ ngayti ni Abel nga magꞌangut lamang it kablesan.
HEB.12.25	Aypaꞌ magꞌintur kamu nga ega pasngelan mi i ampang it Ampuꞌang Diyus. Ka iyan ega simnunud it ampang ya nga garing duꞌut Bukid it Sinai it tagnaꞌ, ega talaga nakaribri sira it panriga. Ta, subraꞌ na kayti in pasngelan tami i ampang ya nga taban ni Jesus nga ipiyalampud ya nga garing duꞌut langit. 
HEB.12.26	Iyan miyampang i Ampuꞌang Diyus duꞌut Bukid it Sinai ngayti, yimnegyeg i lugtaꞌ it keseg it gaꞌmaran ya. Temed kayti ipagpamatuud ya nga mabut i aldaw nga payegyegen ya siꞌ i ega lamang desang lugtaꞌ, in daꞌga pati langit gasiꞌ, subung nagat inaat ya it tagnaꞌ.
HEB.12.27	Ta, kat mga ampang ya ngaytu, maꞌyag nga kat iting aldaw, muꞌsa ngaytung bagay nga maat payegyegen, talagang maꞌawaꞌ. Ka lamang giyuna it Ampuꞌang Diyus, kat pabetang-betang ya, egaytu manupusan. Buwaten yaytu isaꞌun yanay maneꞌteꞌ nga paganti, mga bagay nga ega na ngaytuy kaꞌawaꞌan.
HEB.12.28	Ta, kaꞌadiꞌan ya ngaytu, iyan i egay kaꞌawaꞌan. Aypaꞌ, paribasay may kaꞌuyutan tay aten it kaꞌadiꞌan ngaytu, kaꞌilangan seklen tat maꞌingget i ildaw ngaytut Ampuꞌang Diyus it aten, isaꞌun kasirbi tat kanya it pagsirbi nga magkasagyaan ya, pagsirbi nga may iꞌlam nga paggalang it kanya. 
HEB.12.29	Sabap, kanya nga Ampuꞌang Diyus tami, in magpanriga, kabilangan ya subuk apuy nga magpangansur.
HEB.13.1	Kaꞌilangan nga ipasigi mi nga magsigraras kamu it esa may esa nga subung it sang sulsugan. 
HEB.13.2	Ega mi lipa-lipaten nga pagpaꞌapyaten mi kat balay mi i taga belag nga rugar. Ka may nakabwat naytu it atkaytu, ta palan mga anghil i napaꞌapyat nira. 
HEB.13.3	Kaꞌilangan tabangen mi i mga kaꞌibaan mi nga pagpipirisuun. Sanguꞌan mi sira nga subung bat pagpipirisuun kamu gasiꞌ i imyu. Atkayan naga i maski siyung beken nga pagpakuriꞌan sabap it pamayaꞌ nira, ka subung kamut sang kabilu-bilugan.
HEB.13.4	Kaꞌilangan gasiꞌ, ega kalabtaꞌen mi i pagꞌasawa ngaytu, in daꞌga galangen talaga. Sabap siguradu nga betanganan ya it ukuman i muꞌsa nga magpamakun kat taw nga ega asawa nira.
HEB.13.5	Kaꞌilangan mangaꞌgenan kamu it ega kupagmanggad. Iyan i magayen, pagsagyaan mi na i kumpur magkaparagan mi, ega pagkudungagan nga pirmi. Sabap waytuy inaat it Ampuꞌang Diyus, maat ya,
HEB.13.5	“Talagang ega pablagan u tananan ku kamu it seked kaꞌnu-kaꞌnu.”
HEB.13.6	Aypaꞌ ipagpamatuud tami it may pagmaꞌiseg it nakem i itu nga inaat,
HEB.13.6	“Iyan Ampuꞌang Diyus, iyan na i magtabang it aken.
HEB.13.6	Daꞌga nay maiꞌlaman ku, ka unu pay mabwat it masigkataw kut aken?”
HEB.13.7	Magayen gasiꞌ, dedemdemen mi i uꞌnang mga magpamaalaꞌ it imyu, nga mga tagnang manigpanuturan asat imyu it ampang it Ampuꞌang Diyus. Panawun it pikir mi i magayen nga liyapusan it pangaꞌgenan nira baw sana guruun mi i kagayen it kanirang pamayaꞌ. 
HEB.13.8	Si Jesu-Cristo ngaytu nga piyamayaꞌ nira, ega talagay pagꞌugadan ya. In magꞌuꞌunu kanya it tagnaꞌ, atkayan naga kayti baw seked it kaꞌnu-kaꞌnu. 
HEB.13.9	Aypaꞌ ayaw kamut pateꞌag-teꞌag it dakel-dakel nga mga panulduꞌ nga magꞌalaid kat dalan it kamatuudan. Magayen in pirmi nga pagpaksegen tay pamayaꞌ ta duꞌun it ildaw it Ampuꞌang Diyus, ega maat duꞌun it pagsunud it mga urdin sabap it pangaꞌen. Egay napulus it mga taw nga magsunud it mga iti ngayti.
HEB.13.10	Kita nga magpamayaꞌ it ki Jesus, kamataynen ya duꞌut krus i ipagkapasinsiya it kasalaꞌan tami. Temed sira nga magsalisi pat ramu-ramu nga ipagꞌangut it kapasinsiyaan it kasalaꞌan, talagang egay uyu-uyut nirat kapasinsiyaan nga mapisiꞌ duꞌut krus ngayti. 
HEB.13.11	Ka, kamataynen ngaytu ni Jesus, ipiyagladawan it tagnang pagbuwaten it Piyakamataꞌas nga Sasirduti, nga pagtabanen ya duꞌun it Seled ngayti nga Ega Basta-Basta i duguꞌ it mga ramu-ramu nga ipagpanalisi it kasalaꞌan, temed iyan bilug it mga ramu-ramu ngayti nga piyadguꞌ, pagtabanen duꞌun it liꞌwan it pagbabalay-balayan nira, ka duꞌun i pagꞌantengan. 
HEB.13.12	Ta atkayan naga, inimatay si Jesus duꞌun it liꞌwan it kutaꞌ it siyudad it Jerusalem isaꞌun, kat pagturuꞌ ngayti it sadili ya nga duguꞌ, malimpiyuꞌ ya i katataawan kat mga kasalaꞌan nira. 
HEB.13.13	Aypaꞌ ka elpen tami kanya ngayti nga subuk duꞌun it liꞌwan it pagbabalay-balayan it mga Judio, ka paꞌuyut tami it mga pakuriꞌ baw kaꞌeyaꞌan ngayti nga siyagkaꞌ ya.
HEB.13.14	Sabap ega situt banwa ngaytu i pirmamintiꞌ nga babanwaan tami, in daꞌga iyan ega basta-bastang siyudad kat pagdadarapaꞌen. Ituy pagpaꞌbutun tami.
HEB.13.15	Aypaꞌ kayti, paribasay si Jesus ngaytu i egay kasbung nga Piyakamataꞌas nga Sasirduti tami, kaꞌilangan magbantug tami it Ampuꞌang Diyus it egay kaskedan. Yay ipagsamba nga pasalamat nga bagay it mga taw nga magpasakep nga matuud it kanya, ega maat mga ramu-ramu nga ipagpanalisi. 
HEB.13.16	Baw magayen gasiꞌ, ega lipa-lipaten tami i mga buwat nga magayen baw adat nga mapiyanabang tami it beken, sabap ituy esa gasing pagsamba nga pagsagyaan it Ampuꞌang Diyus.
HEB.13.17	Baw gasiꞌ iyan i magayen, pasakep kamu it mga magpamaalaꞌ it imyu baw sunudun mi i mga munaꞌaw nirat imyu. Ka sira, iyan i katengdanan nira, magtatarima nga pirmi it pamayaꞌ mi isaꞌun ega maꞌilang i kiyarurwa mi. Tubagan nira duꞌut Ampuꞌang Diyus in pabaya-bayaꞌan nira i katengdanan nira ngaytu. Ta, simpri in pagsunudun mi sira it magayen nga pagsunud, masasagya yan sira nga magpangatengdanan. Temed in pagpataꞌbangen mi i nakem nira ka ega pagꞌintindiyen mi sira, ega naga kat ikagayen mi yan.
HEB.13.18	Ega lipaten mi kami kat mga panalangin mi. Ka egay kat nakem namen nga pagbuwaten nameng ega tamaꞌ. Baw talagang ireg namen nga magpangaꞌgenan kami nga pirmi it egay maꞌiway kat panleteg it Ampuꞌang Diyus. 
HEB.13.19	Subrat muꞌsa pagꞌangutun ku nga pirmi mi aku nga ipagpanalangin nga sana makapaꞌuliꞌ aku naga asat imyu it madaliꞌ.
HEB.13.20	Iyan duguꞌ nga ipiyaturuꞌ it Ampuꞌan ta nga si Jesus, iyan i magpapaꞌgen it Baꞌgu ngaytung Pakiꞌupakat nga egay kaskedan. Aypaꞌ inggen si Jesus it paꞌuliꞌ it Ampuꞌang Diyus baw nagbaraꞌ kanya nga ega Basta-bastang Manigꞌeper it mga tupa, sira nga magpamayaꞌ it kanya. Ampuꞌang Diyus ngaytu i puꞌun it kaꞌimbengan it nakem, baw ipagpanalangin ku nga ildawan ya kamu 
HEB.13.21	it muꞌsa nga pagkaꞌilanganen mi isaꞌun, kat tabang ni Jesu-Cristo, iyan i pirmi nga mabwat mi, kaꞌirgan ya, baw magbaraꞌ kamung mga taw nga magkasagyaan ya. Aypaꞌ bantugun ta kanya it egay katupusan. Kamatuudan tu.
HEB.13.22	Pangiyaꞌpusan, pagꞌangutun ku, mga kasulsugan, nga sana ega maskedan kamut pagneg it panulduꞌ ku ngaytu, ka ega naga piyaꞌabwatay ku nga banar.
HEB.13.23	Ireg ku gasing maꞌrutan mi nga nakaliꞌwan na kat pirisuwan i sulsug tami nga si Timoteo. Ta in beteꞌ mabut kanyat semkad pabayaꞌen ku kanya pagpaꞌasan ku it imyu.
HEB.13.24	Ikumusta mi kami kat mga magpamaalaꞌ mi baw kat muꞌsang mga kasulsugan. Kamu asan, pagkumustaen kamu it mga kasulsugan mi kat pamayaꞌ sinit Italia.
HEB.13.25	Pangiyaꞌpusan nga banar, ipagpanalangin ku nga sana asat imyu nga muꞌsa i ildaw it Ampuꞌang Diyus.
JAS.1.1	Aku nga si Santiago, nga manigsirbi it Ampuꞌang Diyus baw Ampuꞌan nga si Jesu-Cristo, i tagsurat kaytu. Ipagpaꞌabut ku i aken nga pangumusta kat muꞌsang piniliꞌ it Ampuꞌang Diyus nga taawan ya, nga natari-tariwanak na kat paꞌari-aring rugar.
JAS.1.2	Mga sulsug ku kat pamayaꞌ, sana sumagya kamu naga it ega alang-alang in pagꞌabutun it dakel-dakel na nga kakuriꞌan, ka sukda-sukdan tu it pamayaꞌ baw pagsarig mi it Ampuꞌang Diyus. 
JAS.1.3	Sabap magkaꞌrutan ta na nga in pagsukdanan i pamayaꞌ ta, basta daꞌta padaꞌeg, liꞌwan ya subrang kemseg i pamayaꞌ ta ngaytu, nga teꞌteꞌ na talaga. 
JAS.1.4	Baw kaꞌilangan nga papaꞌres i pamayaꞌ ta nga magpaneꞌteꞌ nga mapaꞌgen, isaꞌun sagyaan tami nga banar it Ampuꞌang Diyus, nga ega nay kakurangan it kagayen it adat ta.
JAS.1.5	Temed in may asan it imyu nga abutun it kurang i kasepsep it in unuy magayeng buwaten, kaꞌilangan mangut kanya duꞌun it Ampuꞌang Diyus, ka siguradu nga begayan kanya, ega maat dalaꞌan ya. Ka maꞌatag i Ampuꞌang Diyus. Pagbegayan yay kumpur magꞌangut it kasepsep ngaytu. 
JAS.1.6	Temed gasiꞌ in mangut duꞌun it kanya, kaꞌilangan siguruun ya nga tanggapen ya i pagꞌangutun ya ngaytu, ega maat magduwa-duway kat pikir. Sabap in atkaytuy kat pikir, kabilangan, subung kanya it langeb nga ipagdedeg it deres it maski ari nga ayun. 
JAS.1.7	Ta atkayan nga taw, ega siguruun ya nga ibgay it Ampuꞌang Diyus it kanya i maski unu nga pagꞌangutun ya kat panalangin, 
JAS.1.8	sabap it adat ya ngayti nga pabaꞌgu-baꞌgu i pikir it in unu sarigan ya i Ampuꞌang Diyus u daꞌga. Atkayan nga taw, ega magkasarigan kat maski unu nga pagbuwaten ya.
JAS.1.9	Iyan sulsug kat pamayaꞌ nga raꞌyat situt banwa, magayen sagyaan yay kataꞌasan ya kat panleteg it Ampuꞌang Diyus nga miniliꞌ it kanya. 
JAS.1.10	Temed iyan manggaden, magayen sagyaan ya in ipakilala it kanya nga egay kapulusan it kamanggadan ya ngayti kat panleteg it Ampuꞌang Diyus. Ka yay matuud, subung kanya lamang it bura-burak nga madaliꞌ abutun it kamataynen. 
JAS.1.11	Daꞌga baꞌ, iyan dikut, magpanluyus in masgaꞌ nga masgaꞌ i init? Ta in nanluyus mana, matagar nay burak ya nga magpagayen it kanya nga pagletganan. Ta atkayan i kabilangan it manggaden ngaytu. Mabut talagay matay kanya, maski maat magkasasaw paꞌ it mga kubwaten ya nga panulus.
JAS.1.12	Magkasagya talaga i taw nga magpaneꞌteꞌ nga matuud kat pamayaꞌ ya it Ampuꞌang Diyus, maski pagꞌabutun kanya it mga kakuriꞌan nga sukda-sukdan it pamayaꞌ ya ngaytu. Ka basta temeꞌteꞌ, siguradu yan nga tanggapen ya i tumbas nga kaꞌgenan nga egay kaskedan, ka iyan i isiyanggup it Ampuꞌang Diyus kat muꞌsang may pagmaꞌal it kanya.
JAS.1.13	Baw in abutun it sukdan i esang namayaꞌ na, dapat nga ega pikiren ya nga pagsukdanan kanya it Ampuꞌang Diyus nga maat ipagpakursud ya kat kasalaꞌan. Sabap Ampuꞌang Diyus ngaytu, alaid talaga kanya kat muꞌsang kasalaꞌan, aypaꞌ simpri ega kupakursud kanya it maski siyu. 
JAS.1.14	Yay matuud, in kakursud i esang taw, egay beken nga ikiyakursud ya, nadaꞌgan kanya it sadili ya nga kaꞌirgan nga maraꞌway nga siyumbayaꞌ ya, aypaꞌ ka narayak kanya duꞌun it kasalaꞌan. 
JAS.1.15	Ka basta sumbayaꞌen i sadiling kaꞌirgan nga maraꞌway, liꞌwan ya kasalaꞌan na. Baw in nakaꞌsi manay kasalaꞌan, egay beken nga tanaꞌan ya, kamataynen nga egay kaskedang panriga.
JAS.1.16	Mga pagmaꞌalen nga mga sulsug ku kat pamayaꞌ, ega ambutan mi i sadili mi. 
JAS.1.17	Ampuꞌang Diyus i puꞌun it muꞌsang kagayenan, baw purus magayen i ipagbegay ya. Ega talagay kakurangan it ildaw nga magpanggaring duꞌun it Amaꞌ ta ngaytu nga gimnuna it muꞌsang mga mamagꞌeyag duꞌun it langit. Mga giyuna ya ngaytu, magꞌugad-ugad i eyag nira, temed Ampuꞌang Diyus, talagang ega magꞌugad-ugad i adat yat kanya. 
JAS.1.18	Baw uyun kat kaꞌirgan ya, binwat ya kita nga mga anak ya na kat pamayaꞌ tamit kamatuudan nga ipiyangadal it aten, isaꞌun makasiguru tami nga taawan ta na talaga it Ampuꞌang Diyus, nga ipagpabetang ya nga pirmira kat muꞌsang giyuna ya.
JAS.1.19	Dedemdemen mi tu, mga pagmaꞌaleng sulsug ku kat pamayaꞌ. Paꞌubasan mi i pagneg nga magayen, baw mikir it magayen parabir mampang, baw ega basta-basta mangiseg. 
JAS.1.20	Sabap iyan iseg it taw, egay lapusan ya nga mataldeng kat panleteg it Ampuꞌang Diyus. 
JAS.1.21	Aypaꞌ iyan i magayen, indiꞌan mi nay muꞌsang buwat nga mararaꞌway baw adat mi nga maraꞌe-raꞌet. Bawnga mapiyalulus kamu nga pasakep it Ampuꞌang Diyus baw pagpagnegan mit magayen i ampang ya, ka iyan i ikaribri mi.
JAS.1.22	Temed in yay seked ya, desang pagpagnegan mi i ampang ya, ka ega pagsunudun mi, pagꞌambutan mi na lamang i sadili mi. Kaꞌilangan talaga nga pagsunudun tami. 
JAS.1.23	Sabap iyan desa nga magpagneg it ampang ngaytu it Ampuꞌang Diyus, temed ega naga pagbuwaten i kumpur pagꞌaaten, subung lamang kanya it esang taw nga magpanalamin, 
JAS.1.24	nga lamang naltegan ya na i aꞌayusun kat bilug ya, piyataꞌnan ya lamang. Ta it ega naga inayus ya nga lagi, unupat nalipatan ya na. 
JAS.1.25	Temed talagang ildawan i iyan taw nga pagꞌineꞌteꞌen ya nga banar i muꞌsang mga ipiyagꞌurdin nga kaꞌirgan it Ampuꞌang Diyus, nga ampang ya ngaytu, egay kakurangan baw magkabgay it karibriyan. Ildawan kanya basta ega desang pagpagnegan lamang nga basta natupus nalipatan, in daꞌga pasigi nga pagsunudun ya. Ka in atkayan, tabangen kanya it Ampuꞌang Diyus kat muꞌsang pagbuwaten ya.
JAS.1.26	Dedemdemen mi tu, nga maski yanay kat nakem it taw, matuud i pagsunud ya it Ampuꞌang Diyus, temed ega paꞌ magkapuꞌgunan ya i dilaꞌ ya, yay matuud, egay kapulusan it pagsunud ya ngaytu. Desang pagꞌambutan ya i sadili ya. 
JAS.1.27	Temed iyan taw nga pagsunud ya, talagang magkapakay baw pagsagyaan it Amaꞌ tami nga Ampuꞌang Diyus, ega paglilipaten ya i mga taw nga magkakuriꞌan, nga subung it mga ilu-ilu baw mga babay nga balu, in daꞌga pagtabangen ya. Baw pagꞌinturun yay sadili ya, nga ega maduraꞌitan it karaꞌe-raꞌetan nga pagbuwaten it katataawan situt sinirungat langit.
JAS.2.1	Mga kasulsugan ku, ta sana kat pamayaꞌ mi it mabantug nga Ampuꞌan tami nga si Jesu-Cristo, ega na adaten mi i may pagbidaꞌen nga taw. 
JAS.2.2	Alimbawa, magtingped kamu, may semled nga esang taw nga magsisiꞌsing it bulawan baw magpapakay it atnang gayen. Baw may sang kataawan nga semled nga pakayan ya, magkatambelan nay tambel. 
JAS.2.3	Kayti ega nagsubung i istimar mi it kanirang duwa. Ka iti lamang, mabakas ngayti i pakayan, i istimaren mit magayen, nga aaten mi, “Bilaꞌ, kayni kay imu madung it ining araꞌdungan.” Itiꞌen, ega ngayti, tibabaꞌen mi nga aaten mi, “Sikayan ka lamang i imu timindeg,” u “Asan na lamang it daꞌtag i adungan mu.” 
JAS.2.4	Talagang pagbidaꞌen mi na in atkayan pay pangistimar mi. Kamaliꞌ nga kamaliꞌ i pabetang mi it masigkataw mi.
JAS.2.5	Ka panawun it pikir mi, mga pagmaꞌalen ku nga sulsug kat pamayaꞌ. Daꞌga ba piniliꞌ it Ampuꞌang Diyus i mga makukuriꞌ situt sinirungat langit, nga siray magmanggaden kat pamayaꞌ baw makaꞌuyut duꞌun it kaꞌadiꞌan nga isiyanggup ya it muꞌsang kamatuudan i pagmaꞌal it kanya? 
JAS.2.6	Temed pagtibabaꞌen mi lamang i mga makukuriꞌ. Daꞌga baꞌ mga manggaden ngaytu i magpakuriꞌ it imyu? Daꞌga baꞌ manu-manu idimanda nira kamu? 
JAS.2.7	Baw daꞌgaꞌ baꞌ sira gasiꞌ i magtibabaꞌ it mabantug nga ngaran it Ampuꞌan ta nga si Jesu-Cristo?
JAS.2.8	Talagang magayen i pagbuwaten mi in pagsunudun mi i mataꞌas nga ipiyagꞌurdin it Ampuꞌang Diyus nga isiyurat duꞌun it kasuratan ngayang magꞌaat,
JAS.2.8	“Rarasan mu i masigkataw mu it subung nagat raras mu it sadili mu nga bilug.”
JAS.2.9	Temed in mga manggaden lamang i paggalangen mi baw iyan makukuriꞌ pagtibabaꞌen mi na, kasalaꞌan mi naga yan. Ta, urdin ngaytu nga riyanggaꞌ mi, magpamatuud it makasalaꞌan kamu na. 
JAS.2.10	Ka in ranggaꞌen it esang taw i maski sang kabagiꞌan na lamang it mga urdin ngaytu, ipabetang kanya it Ampuꞌang Diyus nga makasalaꞌan na, maski maat pagsunudun ya i muꞌsang mga beken. 
JAS.2.11	Ka alimbawa, ipiyagꞌurdin it Ampuꞌang Diyus nga magꞌaat,
JAS.2.11	“Kuydaw ka it pamakun duꞌun it ega asawa mu.”
JAS.2.11	Baw kanya naga i nagꞌurdin nga,
JAS.2.11	“Kuydaw ka it pangimatay it masigkataw mu.”
JAS.2.11	Ta, daꞌka nga matuud magpamakun, temed in beteꞌ mangimatay ka, simpri makasalaꞌan ka na, ka riyanggaꞌ mu nagay urdin.
JAS.2.12	Temed sabap it maꞌildaw i Ampuꞌang Diyus, ipiyagꞌurdin ya gasiꞌ nga in magꞌuꞌunu maribri tami kat kasalaꞌan. Ta it ukumanan tami uyun kat urdin ya ngaytu, kaꞌilangan nga maꞌintur kamung banar kat adat mi baw pangangampangan mi nga maꞌildaw kamu gasiꞌ i imyu. 
JAS.2.13	Sabap iyan ega magkaꞌrut mildaw it masigkataw ya, ega gasiꞌ paltegan kanya it ildaw in ukumanan na kanya it Ampuꞌang Diyus. Temed iyan maꞌildaw, egay dapat iꞌlaman ya asan it ipagꞌukuman na ngayan.
JAS.2.14	Mga sulsug ku kat pamayaꞌ, talagang egay mapulus it esang taw, maski maat ya, “Aken, may pamayaꞌ ku na,” temed ega nagay pagbuwaten ya nga magpamatuud it kat Ampuꞌan na kanya. Yay matuud, atkayang kalasit pamayaꞌ, ega siguruun ya nga maribri kanya. 
JAS.2.15	Alimbawa, esang sulsug kat pamayaꞌ, lebas na kanya baw makuriꞌ na it magkakaꞌen. 
JAS.2.16	Ta kayti may esat imyu nga maat it kanya, “Masagya ka nayang muliꞌ. Sana pasamunsayaꞌ ka it pamakay baw pangaꞌen.” Temed ega naga tabangen mu kanya it kakurangan ya ngayti. Daꞌga ega nagay kapulusan it iti nga inampang mu? 
JAS.2.17	Ta atkayan naga yan, pamayaꞌ nga desang pakimatuud, nga egay uyut nga pagbuwaten nga ipagpamatuud, yay paꞌaaten nga patay nga pamayaꞌ.
JAS.2.18	Temed barang may kupakibatir, nga magꞌaat, “Iyan beken, pamayaꞌ nga ipiyagꞌildaw it kanya, ega basta-bastang pagsarig yat Ampuꞌan. Iyan beken, ipiyagꞌildaw it kanya, magagayeng pagbuwaten.” Temed tubag ku kayan, “Egay beblagan it kamatuudang pamayaꞌ baw magagayeng pagbuwaten. Ipatantu mut aken nga in magꞌuꞌunu makilalaan ku nga may kamatuudan it pamayaꞌ mu ngayan nga egay pagbuwaten mu nga magpamatuud it kat Ampuꞌan ka na. Aken, mga pagbuwaten ku i magpamatuud it kamatuudan talagay pamayaꞌ ku.”
JAS.2.19	Pagpamayaꞌnen mu kunuꞌ nga esa-esa lamang i Ampuꞌang Diyus. Magayen yan. Temed maꞌyag nga ega ipagkaribri in yay seked it pamayaꞌ, pakimatuud na lamang, sabap maski mga mararaꞌe-raꞌet, magpakimatuud sira gasiꞌ nga may Ampuꞌang Diyus ngaytu nga paꞌaaten, temed ta, magkapanguripeꞌpey sirat iꞌlam it magꞌaꞌareg it kanira nga panrigang egay kaskedan.
JAS.2.20	Unu, may kurang pat kasepsep asan? Unu, kaꞌilangan ku paꞌ nga ipaꞌyag nga ega talagay kapulusan it pamayaꞌ ya ngayan basta egay pagbuwaten ya nga magpamatuud it kat Ampuꞌan na kanya? 
JAS.2.21	Ka panawun it pikiran mi si Abraham nga kiyaꞌapuꞌ-apuꞌan tami. Daꞌga baꞌ ipiyagpabetang kanya nga mataldeng it Ampuꞌang Diyus sabap duꞌun it buwat ya, iyan siyunud yay inaat nga ibgay yat Ampuꞌang Diyus i anak ya nga si Isaac nga buwateng ipagsamba nga antengen duꞌun it papangantengan?
JAS.2.22	Duꞌun it iti ngayti, magkaltegan ta nga kat pamayaꞌ ni Abraham egay beblagan it pakimatuud baw mga pagbuwaten nga magpamatuud it pamayaꞌ ya ngayti. Iyan binwat ya ngayti i magpakilala nga egay kurang it pamayaꞌ ya it Ampuꞌang Diyus. 
JAS.2.23	Aypaꞌ iyan binwat ya ngayti i ipagpamatuud it kasuratan ngayan nga magꞌaat,
JAS.2.23	“Piyamayaꞌ ni Abraham i inaat it Ampuꞌang Diyus. Aypaꞌ ka ipiyabetang kanya it Ampuꞌang Diyus nga taw nga mataldeng kat panleteg ya.”
JAS.2.23	Baw panaꞌwag it kanya, Magayen nga iba-iba it Ampuꞌang Diyus.
JAS.2.24	Ta nasepsepan mi na nga ipagpabetang i esang taw nga mataldeng basta may pagbuwaten ya nga ipagpamatuud it maratuudan talagay pamayaꞌ ya. Ega maat sabap it pamayaꞌ nga desang pakimatuud lamang.
JAS.2.25	Atkayan naga si Rahab, iyan babay it tagnaꞌ paꞌ nga ipagpanulus yay bilug ya. Ka daꞌga baꞌ, iyan napikir ya nga pasakep it Ampuꞌang Diyus, masagya nga inistimar ya kat seled it pamalay-balay ya i duwang kataawan nga mga piyasunda it mga Israelita?
JAS.2.26	Paꞌugdun paꞌ nga alimbawa ku, basta linꞌidan nat kiyarurwa i bilug, simpri patay na. Ta atkayan naga yan, pamayaꞌ nga desang pakimatuud ka egay ipagpamatuud nga buwat, talagang patay nga pamayaꞌ.
JAS.3.1	Mga sulsug ku kat pamayaꞌ, magayen in ega basta-basta magꞌireg i kadakel mi it katengdanan nga manigpangadal it ampang it Ampuꞌang Diyus. Sabap magkaꞌrutan mi na nga kami nga manigpangadal, subraꞌ kami nga ukumanan in ega pagsunudun namen i ipagpangadal namen ngaytu. 
JAS.3.2	Ka daꞌga, kita nga muꞌsa, pirmi naga nga magkamaliꞌ. Iyan lamang i talagang alaid na kat kasalaꞌan, taw nga ega magkamaliꞌ kat pangangampangan ya, ka kaya ya na nga masupil i sadili ya.
JAS.3.3	Alimbawa kabayuꞌ, nga basta nabusalan i baꞌbaꞌ ya, magsunud it maski ari ireg ta nga papanawan it kanya. 
JAS.3.4	Atkayan naga i paglalayagan nga barkuꞌ. Maski talagang dakulaꞌ nga sakayan baw masbeg ga i deres nga magkapapanaw it kanya, temed magkabaring-baring it timunil it maski ari ireg ya nga padulungan sabap it timun ya, maski maat dekeyeꞌ nga bagay. 
JAS.3.5	Baw atkayan gasiꞌ i dilaꞌ it taw. Deke-dekeyeꞌ nga buwat-buwat it bilug, temed dakulaꞌ talagay magkabwat ya. Panawun it pikiran mi i dekeyeꞌ lamang nga apuy, nga basta nakatindeg i sugu ya, antengen ya i maski malayaw paꞌ nga talun.
JAS.3.6	Ta, dilaꞌ ta, kabilangan ya, subuk apuy nga piyasgu ni Satanas it apuy ngayting egay kapugdawan ya. Dakulaꞌ talaga nga karaꞌe-raꞌetan nga ipagpaliꞌwan it dilaꞌ ta ngaytu, baw magkaduraꞌitan i muꞌsang bilug ta. Yay matuud, pati muꞌsang pangaꞌgenan ta, magkaranggaꞌ naga it dilaꞌ ta ngaytu. 
JAS.3.7	Daꞌga baꞌ muꞌsang kalasit ramu-ramu, daꞌgay-daꞌga magkapadisiran it taw? Ka may mga manu-manuk, sedaꞌ, mga ramu-ramu nga magpanaw baw maski mga magkambang i pamanaw nga piyagnek it taw. 
JAS.3.8	Temed in dilaꞌ ta, ega pay taw nga magkabegbeg it dilaꞌ ya. Dilaꞌ ngaytu, magsisigi i karaꞌe-raꞌetan ya. Maꞌaat ta nga kapapatay ka dalitan.
JAS.3.9	Sabagay, dilaꞌ ta ngaytu i ipagbantug tami it Ampuꞌang Diyus nga Amaꞌ tami. Temed iyan na gasiꞌ i ipagpanumpa tami it beken nga surubung tami nga giyuna it Ampuꞌang Diyus nga ipiyasbung ya naga it sadili ya. 
JAS.3.10	Lamang esa-esay baꞌbaꞌ tami, duway magliꞌwan nga ampang, magbantug baw magpanumpa it maraꞌe-raꞌet. Mga sulsug ku kat pamayaꞌ, talagang ega mapakay i atkaytu ngaytu. 
JAS.3.11	Ka unu, esa-esay tumbud, pagtumbudan it danum nga magayen baw mabaꞌlung? Simpri ega. 
JAS.3.12	Mga sulsug ku kat pamayaꞌ, talagang ega maat muwaꞌ it olibo i igos u muwaꞌ it igos i ubas. Baw ega gasiꞌ i masaꞌgeb nga danum nga mataꞌbang duꞌun it dagat.
JAS.3.13	Ta siyu manggid it imyu i makaꞌrut baw masepsep? Kaꞌilangan ipamatuud mi tu kat magayen nga adat mi, baw kat magagayen nga pagbuwaten mi it may kapalulusan nga magbayaꞌ it matuud nga kasepsep. 
JAS.3.14	Temed in iyan pay magdadaꞌeg kat nakem mi, ereꞌeret nga inggi-inggiten baw adat nga subrang ipagpadaꞌeg i sadili, ega yan aaten mi nga may kasepsep mi, ka ambut mi yan. 
JAS.3.15	Ka basta atkayan i kat nakem mi, kasepsep mi ngayan nga paꞌaaten, ega garing duꞌun it Ampuꞌang Diyus, in daꞌga pasepsep it taw lamang. Egaytu begay it Espiritu Santo, in daꞌga si Satanas i garing. 
JAS.3.16	Sabap in siyung taw nga maꞌinggit baw ipagpadaꞌeg ya i sadili, iyan gasiꞌ i buwat ya, kaguluwan baw muꞌsang kalasit buwat nga maraꞌe-raꞌet.
JAS.3.17	Temed iyan may kasepsep nga garing duꞌun it Ampuꞌang Diyus, mangaꞌgenan kanya it alaid kat kasalaꞌan. Magayen nga pakiꞌiba-iba it masigkataw ya i kaꞌiꞌirgan ya. Nakman kanya baw mapiyalulus, maꞌildaw baw mapaꞌres kat mga buwat nga magayen. Tingled i nakem ya duꞌun it kataldengan baw ega mapiyaꞌisti-isti. 
JAS.3.18	Baw iyan mga magkabwat it dalan nga ipagkagayen, in pagpaꞌresan nira i magayen nga pakiꞌiba-ibat masigkataw nira, kataldengan i tanaꞌan ya.
JAS.4.1	Ta ari pagpanggaringan it raꞌe-raꞌeten baw daꞌe-daꞌegen mi? Daꞌga baꞌ garing it sadili mi nga mga kaꞌiꞌirgan nga magdadaꞌeg kat nakem mi? 
JAS.4.2	May pagꞌirgan mi nga banar temed ega magkapisiꞌ mi. Aypaꞌ ka magꞌiseg kamu nga kuꞌimatay kamu na isaꞌun lamang maꞌimyu. Kaꞌirak mi it mga bagay nga ega magkapisiꞌ mi, yanay papuꞌnan it raꞌe-raꞌeten baw daꞌe-daꞌegen mi. Temed ta, unuka mapisiꞌ mi it ega magkaꞌrut kamu mangut duꞌun it Ampuꞌang Diyus? 
JAS.4.3	Baw maski mangut kamu, ega naga ibgay ya it imyu, sabap it ega magayen i antap it nakem mi, ka gamiten mi kat mga buwat nga uyun kat sadili mi lamang nga kaꞌiꞌirgan, ega maat kaꞌirgan it Ampuꞌang Diyus.
JAS.4.4	Kamung mga taw, subung kamut pagꞌaꞌasawaeng babay nga barapakun, nga ega paglabiyen yay pagꞌasawa, ka atkayay buwat mi duꞌun it Ampuꞌang Diyus. Unu, ega magkaꞌrutan mi nga basta iyan i ragaen mi, mga bagay situt banwa ngaytu, pagkuntraꞌen mi i Ampuꞌang Diyus? Yay matuud, in siyu-siyu nga pagtemden ya nga ega kaꞌirgan it Ampuꞌang Diyus in daꞌga mga kaꞌiꞌirgan situt banwa i ragaen ya, egay beken, magkasiguru ya i sadili ya nga kakuntraꞌ it Ampuꞌang Diyus. 
JAS.4.5	Ka barang tanud mi nga egay kakapulusan it ipagpanulduꞌ ngayan duꞌun it ampang it Ampuꞌang Diyus, nga basta nakem it taw, maꞌireg nga maꞌireg seked it subraꞌ nay kaꞌinggit ya. 
JAS.4.6	Temed subraꞌ paꞌ kaytu i ildaw nga ipagbegay it Ampuꞌang Diyus. Aypaꞌ ka magsusurat kat kasuratan nga magꞌaat,
JAS.4.6	“Talagang pagkuntraꞌen it Ampuꞌang Diyus i mga mapiyataꞌas-taꞌas, temed dakulay ildaw nga ipagbegay ya kat mga mapiyababaꞌ.”
JAS.4.7	Aypaꞌ pasakep kamu nga matuud it Ampuꞌang Diyus. Iyan si Satanas, ega na pasaleꞌsegen mi, in daꞌga labanan mi kanya. Simpri in atkayay mamuyaan ya, paꞌalaid kanya talaga asan it imyu. 
JAS.4.8	Mandangep kamu duꞌun it Ampuꞌang Diyus ka siguradung sumambung kanya, nga ildawan ya kamu. Kamu nga mga makasalaꞌan, indiꞌan mi nay mga kasalaꞌan mi ngayan. Tingleden mi na duꞌun it Ampuꞌang Diyus i nakem mi nga magduwa-duwa paꞌ. 
JAS.4.9	Eeꞌ baꞌ, masmekan mi nga banar baw sugawan mi i mga kasalaꞌan mi. Gantiyan mit sugaw i kasesleman mi baw kasmek i kasagyaan mi. 
JAS.4.10	Pababaꞌ kamu baꞌ kat panleteg it Ampuꞌang Diyus. Sabap, iyan mapiyababaꞌ, ipataꞌas ya.
JAS.4.11	Mga sulsug ku kat pamayaꞌ, paꞌalaidan mi i adat nga pagdiya-diyampaꞌen. Sabap in siyu nga pagdiyampaꞌen ya i sulsug ya kat pamayaꞌ, nga bilang pagbetanganan yat ukuman, egay beken, pagtibabaꞌen yay urdin it Ampuꞌang Diyus. Ipagpabetang ya nga egay kapulusan it ipiyagꞌurdin nga magsigraras tami it esa may esa. Simpri basta pagtibabaꞌen muy urdin ngaytu, ega maꞌaat ka nga magsunud, in daꞌga pagpasaꞌliyan mu na, adimaat mataꞌas ka paꞌ it Ampuꞌang Diyus. 
JAS.4.12	Ka yay matuud, Ampuꞌang Diyus lamang i garing it urdin baw kanya lamang i mapakay nga Manigꞌukuman. Sabap kanya lamang i may pudir nga rimibri baw muuꞌ. Temed ikaw, siyu ka na nga magbetangan it ukuman kat masigkataw mu?
JAS.4.13	Pikiren mi tu i itu gasiꞌ nga sugi-sugid ku, kamu nga magꞌaat, “Kayting aldaw u dedelem paꞌaduꞌun kami it iti nga siyudad. Mga sang taꞌun i kaꞌlay namen duꞌun. Magnigusyuꞌ kami duꞌun isaꞌun dumakulay pirak.” 
JAS.4.14	Temed ta, ega paꞌ magkaꞌrutan mi in unuy mabetangan mi it kumadedelman. Sabap kaꞌgenan ta, subung lamang it tabuk nga timindeg, ega maꞌlay magsipat. 
JAS.4.15	Sana baꞌ, in magrima-rima kamu, pikiren mi daꞌan in unu, kaꞌirgan naga it Ampuꞌang Diyus. Yay magayen nga aaten mi, “In beteꞌ kaꞌirgan it Ampuꞌang Diyus baw ildawan yat magayen nagay ginawa, iti sana i magkapikir namen nga kubwaten u kupanawun.” 
JAS.4.16	Temed ta, malandi-landi kamu na baw mapiyasubraꞌ na it Ampuꞌang Diyus. Ega yan talaga magkapakay ya i atkayan ngayan. 
JAS.4.17	Aypaꞌ dedemdemen mi tu. Iyan taw nga magkaꞌrutan ya nay in unuy magayen, nga dapat ya nga pagbuwaten, temed ega yay pagbuwaten ya, kasalaꞌan ya naga yan.
JAS.5.1	Ta itu gasiꞌ i masugid ku pasar it imyu nga mga manggaden nga mapiyanrugi. Sana pikiren mi tu it magayen. Sumgaw kamu baw gumarwak kamu na it dadakulaꞌ sabap it mga kakuriꞌan nga mabut it imyu. 
JAS.5.2	Talagang kamanggadan mi nga magdadawaꞌ na lamang, mamagrunut na. Baw siyari nat ketket it tanga i magdadawaꞌ nga pakayan mi. 
JAS.5.3	Mga bulawan baw pirak mi, ega na mapakay nga ipagꞌalang sabap it subuk kiyarat na ka naꞌlay na nga magdadawaꞌ. Baw karat ngaytu i pamatuud it talagang ega magayen i adat mi ngaytu nga maꞌimet.
JAS.5.3	Baw yay matuud, ega desang kamanggadan ngaytu i rininut mi, in daꞌga iyan gasiꞌ, mabeꞌgat nga panriga duꞌun it apuy ngayti nga egay kapugdawan, in asan nat umur nat banwa. 
JAS.5.4	Ka ungaytu, mga tangdan nga ega ibinggay mi it mga piyakayeg mi duꞌun it mga uma mi, subuk magꞌesang. Magpangabang kuntraꞌ it imyu. Matuud nga magkaꞌbut duꞌun it Ampuꞌang Diyus nga landaw nga gunaan i mga panganin-anin it mga piyabwat mi ngaytu. 
JAS.5.5	Talagang nagpasamunsayaꞌ kamu na nga banar baw nagpaꞌayaw-ayaw na situt banwa. Temed yay kamatuudan, nagpasbung kamu nat ramu-ramu nga piyatabaꞌan nga egay uru-urut ya nga pagꞌargan it kanya, karniꞌen. 
JAS.5.6	Eeꞌ baꞌ, siyariyan mi nat betangan it ukuman baw pangimatay i mga taw nga mataldeng kat panleteg it Ampuꞌang Diyus, baw piyataꞌnan nira lamang kamu.
JAS.5.7	Aypaꞌ kamu nga mga sulsug ku kat pamayaꞌ, sagkaꞌen mi lamang it magayen i nakem i mga kakuriꞌan mi ngaytu. Panawun it pikiran mi i manigꞌuma. Daꞌga baꞌ, ega magkaꞌyawan kanya mintras pagꞌeꞌlaten ya nga manggayen i buwaꞌ it piyakarigaan ya, baw uran nga patubuꞌ, pakseg, pabwaꞌ baw paꞌsi? 
JAS.5.8	Sana kamu atkayan naga, nga daꞌkamu gasiꞌ maꞌyawan, in daꞌga teꞌteꞌan baw iꞌunay mi i pamayaꞌ mi, sabap magꞌadeꞌdeng nay ipaꞌuliꞌ ngaytu it Ampuꞌan. 
JAS.5.9	Paꞌalaidan mi i adat nga pirming pagsitaren i maꞌiba mi, isaꞌun daꞌkamu mabetanganan it Ampuꞌang Diyus it ukuman. Sabap magꞌadeꞌdeng na talaga i pangabut it Manigꞌukuman ngaytu.
JAS.5.10	Mga sulsug ku kat pamayaꞌ, sana pasbung kamu it mga prupitaꞌ it tagnaꞌ, nga manigpaꞌrut it mga taw it kusugiden it Ampuꞌang Diyus. Ka talagang ega magkaskedan sira it mga kakuriꞌan, in daꞌga pagsagkaꞌen nira it magayen i nakem. 
JAS.5.11	Daꞌga baꞌ, pagꞌaaten ta nga magkasagya i magpaneꞌteꞌ kat pamayaꞌ ya? Siguru nagnegan mi na i pasar it paneꞌteꞌ ni Job baw kagayenan nga ipiyagꞌildaw it Ampuꞌang Diyus it kanya, iyan naꞌlay na nga paneꞌteꞌ ya ngayti. Ka Ampuꞌang Diyus, dakulaꞌ talagay pagmaꞌal baw ildaw ya.
JAS.5.12	Ta kayti, mga sulsug ku kat pamayaꞌ, subrang ipagbenge-bengel kut imyu nga ega na magsumpa kamu. Ega na aaten mi nga “Sistigu ku i langit,” u “sistigu ku i banwa,” u maski unu pang beken nga idungag mi nga pangibet. Iyan bay magayen nga ampangen mi, in eeꞌ, eeꞌ. In ega, ega. Atkayan na lamang isaꞌun daꞌkamu mabetanganan it Ampuꞌang Diyus it ukuman.
JAS.5.13	In beteꞌ siyu manggid it imyu i magkakuriꞌan, magayen nga buwaten ya, manalangin. Ta in may masagya, kumantaꞌ nga bantugun yay Ampuꞌan. 
JAS.5.14	Baw in siyu manggid it imyu i manarakiten, ipadaꞌak ya i mga magpamaalaꞌ it mga magpamayaꞌ, ka panalanginan nira kanya baw panisan it lana kat ngaran it Ampuꞌan. 
JAS.5.15	Talagang sambungan it Ampuꞌan i panalangin nga uyut i matuud nga pamayaꞌ baw pagsarig it kanya. Basta uyun kat pabetang-betang ya, pagayenen ya i magsarut ngaytu. Baw ipasinsiya paꞌ it kanya in nagkasalaꞌan. 
JAS.5.16	Aypaꞌ in may nabwat mi nga kasalaꞌan duꞌun it masigkataw mi, kaꞌilangan aminen mi duꞌun it kanya nga magꞌangut it pasinsiyaen. Bawnga magsigpanalangin kamu isaꞌun pagayenen kamu it Ampuꞌan. Ka talagang may paglapusan it panalangin it taw nga mataldeng kat panleteg it Ampuꞌang Diyus, nga dakulaꞌ nga banar i magkabwat it panalangin ngaytu. 
JAS.5.17	Dedemdemen mi tu, nga si Elias ngaytit tagnaꞌ paꞌ, taw naga nga subung ta. Iyan ipiyanalangin ya nga ega muran, daꞌga baꞌ tulung taꞌun baw tengaꞌ, egang matuud miyuran? 
JAS.5.18	Bawnga ipiyanalangin ya siꞌ nga muran na. Egay beken, miyuran, nga ikinseg siꞌ it mga luwak baw ibinwaꞌ.
JAS.5.19	Pangiyaꞌpusan nga makaꞌaat kut imyu, mga sulsug ku kat pamayaꞌ, in beteꞌ may esat imyu nga mateꞌag-teꞌag kat dalan it kamatuudan, baw may esa gasiꞌ nga kapaꞌuliꞌ it kanya, talagang magayen yan. 
JAS.5.20	Ka ituy dedemdemen mi. In siyu-siyuy makapaꞌuliꞌ it esang makasalaꞌan nga nateꞌag-teꞌag kat kamatuudan, maꞌyag nga maparibri ya i taw ngayan kat kamataynen nga egay kaskedang panriga, baw mapasinsiya i muꞌsang mga kasalaꞌan ya.
1PE.1.1	Aku nga si Pedro, nga esang apustul ni Jesu-Cristo, i tagsurat kaytu. Mga pagsuratan ku, kamung mga piniliꞌ it Ampuꞌang Diyus nga mga taawan ya, nga subuk tari-tariwanak baw dayuꞌan kat rugar it Ponto, Galacia, Capadocia, Asia baw Bitinia. Sabagay magꞌiꞌistar kamu paꞌ situt sinirungat langit, takaꞌ yay matuud, bilang mga dumadayuꞌ kamu lamang. 
1PE.1.2	Kamu ngaytu, piniliꞌ it Diyus Amaꞌ uyun naga kat pagnanakmen ya na nga lagi baw nakapabetang-betang ya garing paꞌ it katagnaꞌ-tagnaꞌan. Piniliꞌ ya kamu isaꞌun kat keseg it Espiritu Santo nga magsasarum kat bilug mi, buwaten kamu nga masiyunudun it ki Jesu-Cristo, nga napasinsiya nay mga kasalaꞌan mi sabap it ipiyaturuꞌ nga duguꞌ ya.
1PE.1.2	Ipagpanalangin ku nga sana magbastanti nga pirmi asat imyu i ildaw baw kaꞌimbengan it nakem nga ipagbegay it Ampuꞌang Diyus.
1PE.1.3	Kayti, bantugun tami nga muꞌsa i Ampuꞌang Diyus, nga Amaꞌ it Ampuꞌan tami nga si Jesu-Cristo! Sabap natantuwan ta nga, kat kadakulat ildaw yat aten, bilang ipiyanganak ta kayti it sumaꞌup baw siguradu na talagay pagꞌiꞌinawaren tami nga kagayenan. Ildaw ya ngaytu, siguraduytu sabap duꞌun it pagkaꞌgen ni Jesu-Cristo it paꞌuliꞌ. 
1PE.1.4	Baw kagayenan ngaytu nga pagsisiguruun tami, talagang ega basta-bastaytu, ka egay karanggaꞌan, egay sasat baw egay kakupasan ya. Talagang magꞌaꞌareg naytung lagi it imyu duꞌun it langit. 
1PE.1.5	Ta sabap it pagsarig baw pamayaꞌ mi it kanya, pagtatarimaen kamu nga pirmi kat guna it Ampuꞌang Diyus, mintras pagꞌeꞌlaten mi i karibriyan nga tumanen ya baw itanyag asan it umur nat banwa.
1PE.1.6	Aypaꞌ ka magkasagya kamung banar. Sabagay may magkasmekan mi naga kayti nga dakel-dakel nga pakuriꞌ, temed egaytu magkaꞌlay. 
1PE.1.7	Ka mga kakuriꞌan ngaytu, bilang sukda-sukdan it pamayaꞌ mi, in unu matuud na nga talaga. Ka pagdedemdemen mi nga pirmi nga maski bulawan, kaꞌilangan nga sukdanan duꞌun it apuy isaꞌun masiguru nga talagang bulawan nga banar, ka simpri maꞌawaꞌ nat apuy i ega naga bulawan. Temed bulawan, maski marga nga bagay, may karanggaꞌan naga, ka pandenaꞌ lamang. Talagang marga pang banar it bulawan i pamayaꞌ mi, aypaꞌ kaꞌilangan naga nga masiguruwan. Bawnga, in nasukdanan na baw mamuyaan nga teꞌteꞌ talaga i pamayaꞌ mi ngaytu, bantugun baw galangen kamu in asan nat ipaꞌuliꞌ ni Jesu-Cristo.
1PE.1.8	Sabagay ega talaga naltegan mi si Jesu-Cristo ngaytu. Temed lamang ega naltegan mi, pagmaꞌalen mi na kanya. Baw pagpamayaꞌnen mi gasiꞌ, maski ega magkaltegan mi kanya. Aypaꞌ ka maski kayti paꞌ ngaytu, ega na masugid i ega basta-bastang kasagyaan kat nakem mi. 
1PE.1.9	Sabap maꞌimyu na nga maribri kamu duꞌun it langit, nga yay liꞌwan it pagsarig baw pamayaꞌ mi it ki Jesu-Cristo.
1PE.1.10	Mga prupitaꞌ it tagnaꞌ, ipiyagpasugid it kanira i pasar it karibriyan ngaytung ipagꞌildaw it imyu. Talagang giyayen-gayen baw eꞌres i pagꞌadal baw pasepsep nira it karibriyan ngaytu. 
1PE.1.11	Ka ireg nirang ireg matantuwan in kaꞌnung timpu baw in magꞌuꞌunu-unuytu magꞌabut i mga bagay nga ipiyagpasugid it kanira it Espiritu Santo ni Cristo. Sabap egay beken nga pagpaꞌiguꞌan it mga ipiyagpasugid ngayti, mga malabayan ni Cristo nga kakuriꞌan bawnga kabantugan nga liꞌwan ya. 
1PE.1.12	Temed piyaꞌyagan sirat Ampuꞌang Diyus nga, ega kat kanirang timpu in daꞌga aten mana ngaytung timpu kayti, matuman i mga bagay ngaytu nga ipiyagpasugid it kanira. Itung mga bagay, yanagaytuy ipagpangadal it imyu it mga magpangadal it Magayeng Baritaꞌ kat tabang it Espiritu Santo nga ipiyapasarum it Ampuꞌang Diyus kat bilug ta. Talagang maski mga anghil, pagpasepsepan nirang banar i mga bagay ngaytu.
1PE.1.13	Aypaꞌ kayti, ipaꞌabwatay mi i pikiran mi, nga magꞌaꞌalistu na. Kaꞌilangan pagsupilen mit magayen i sadili mi. Baw tingleden mi i inawar mi kat karibriyan nga iꞌildaw it imyu ni Jesu-Cristo asan it aldaw nga ipaꞌuliꞌ ya situ. 
1PE.1.14	Paribasay mga anak tami na it Ampuꞌang Diyus, kaꞌilangan, pasbung tami na it mangaꞌwaꞌ nga masunud nga banar it Amaꞌ nira. Ega na pasegsegen mi i mga maraꞌe-raꞌet nga kaꞌirgan nga pamagsumbayaꞌen mi ngayan katꞌesa nga ega pay uru-urut mi pasar it Ampuꞌang Diyus. 
1PE.1.15	Yanay kaꞌilangan, kat muꞌsang pagbuwaten mi mangaꞌgenan kamu na nga alaid kat muꞌsang kasalaꞌan, ka atkayan nagay Ampuꞌang Diyus nga nagpanakem it imyu nga pasakep it kanya. 
1PE.1.16	Ka yay magꞌuyun kat magsusurat nga ampang ya nga magꞌaat,
1PE.1.16	“Kaꞌilangan, mangaꞌgenan kamu nga alaid kat muꞌsang kasalaꞌan, sabap aku, talagang alaid nga alaid kat maski unu nga kasalaꞌan.”
1PE.1.17	Magayen pagdedemdemen mi nga Ampuꞌang Diyus ngaytu nga pagtaꞌwagen mi nga Amaꞌ, betanganan yat ukuman i muꞌsa, uyun kat mga binwatan nira. Egaytuy pagbidaꞌen ya. Aypaꞌ kaꞌilangan nga galangen mi kanyat may iꞌlam, mintras situ kamu pat sinirungat langit. 
1PE.1.18	Magkaꞌrutan mi na siguru in unu nga bagay i ikiyaliꞌwan mi kat tagnang pangaꞌgenan mi nga egay kapulusan ka alaid duꞌun it Ampuꞌang Diyus, pangaꞌgenan mi ngayting nasubli mi kat mga kagiyaringanan mi. Demdemen mi nga iyan ikiyaliꞌwan mi, ega bagay nga may karanggaꞌan nga subung it bulawan baw pirak. 
1PE.1.19	In daꞌga iyan ega basta-bastang duguꞌ ni Cristo nga ipiyaturuꞌ ya, yay ikiyaliꞌwan mi. Ka kabilangan ya, isiyalisi nga uꞌuybun it tupa nga egay maski unu nga rindi it bilug. 
1PE.1.20	Talagang garing it ega paꞌ giyuna i banwa, ipiyasiguru kanya naytung lagi it Ampuꞌang Diyus kat itu nga buwaten ya nga panribri. Temed it yapaytung timpu ta na ngaytuy ipiyagꞌabut ya situt banwa kat ikaribri tami. 
1PE.1.21	Ta kayti, sabap it binwat ngaytu ni Cristo nga panribri, pagpakimatuudun baw pagsarigan mi nay Ampuꞌang Diyus, kanya nga minggen it kanya it paꞌuliꞌ baw minggay it kanya it ega basta-bastang kabantugan. Nakasiguru na kayti i pagsarig baw inawar mi, nga duꞌun na it Ampuꞌang Diyus.
1PE.1.22	Ta kayti, kat pamayaꞌ mi it kamatuudan ngaytung Magayeng Baritaꞌ, bilang nanlimpiyuꞌ kamu na. Ka naꞌawaꞌ nay kasalaꞌan mi, iyan nagpasakep kamu na it ki Cristo. Aypaꞌ mapakay na nga kamatuudan nay raras mi it esa may esa nga subung it sang sulsugan. Aypaꞌ tingleden mi talagay nakem mi kat kamatuudang raras it esa may esa nga ega desang awam. 
1PE.1.23	Sabap kayti, subuk ipiyanganak kamu it sumaꞌup, nga ega maat ipiyanganak it taw nga may kamataynen, in daꞌga kat keseg it egay kaꞌawaꞌan nga ampang it Ampuꞌang Diyus nga subuk ilinwak ya kat nakem mi. Ampang ya ngaytu, maneꞌteꞌ seked it kaꞌnu-kaꞌnu, baw subung talagat egen ka dakulay magkabwat ya kat nakem it taw. 
1PE.1.24	Ka inaat ngayan it kasuratan,
1PE.1.24	“Muꞌsang taw, kabilangan nira, subung it dikut, baw, kagayen nira, subung lamang it mga bura-burak it dikut ngaytu.
1PE.1.24	Ka dikut, magpanluyus, baw magkatagar i burak.
1PE.1.25	Temed iyan ampang it Ampuꞌang Diyus, talagang maneꞌteꞌ seked it kaꞌnu-kaꞌnu.”
1PE.1.25	Ampang ngaytu nga paꞌaaten, itu naytu, Magayen ngaytung Baritaꞌ nga ipagpangadal asan it imyu.
1PE.2.1	Aypaꞌ indiꞌan mi nay mga adat nga mapiyanggated it masigkataw, mapiyangakal, mapiyasiꞌba-siꞌban, maꞌinggit, baw muꞌsa nga adat nga pagpamuwat-buwatan i masigkataw. 
1PE.2.2	Panawun it pikiran mi i adat it madaragen nga magkududuꞌ nga pirmi. Ta sana, atkayan nagay imyu, nga magkuꞌadal nga pirmi it ampang it Ampuꞌang Diyus, ampang ya nga purus kamatuudan, isaꞌun kemseg kamu nga mga anak ya, nga magsisigi nga dumakulaꞌ i pamayaꞌ mi, seked it maꞌbut na nga maribri kamu duꞌun it langit. 
1PE.2.3	Sabap natantuwan mi na nga maꞌildaw talaga i Ampuꞌan.
1PE.2.4	Si Cristo ngaytu, egen talaga baw kabilangan ya, subuk lininuꞌ nga batu nga ega napakay it mga taw. Temed napakay talaga it Ampuꞌang Diyus ka piniliꞌ baw talagang pagrarasan ya. 
1PE.2.5	Ta it magpasakep kamu na duꞌut kanya, ibinggay yat imyu nga nabaꞌgu i pangaꞌgenan mi, baw kabilangan mi gasit imyu, mga lininuꞌ nagang batu nga paggamiten it Ampuꞌan nga buwat-buwat it ipagpatindeg ya nga papagsambaan nga balay it Ampuꞌang Diyus. Pagbuwaten ya gasiꞌ kamu nga subuk mga sasirduti nga nasiguru na nga kat Ampuꞌang Diyus. Takaꞌ imyu nga ipagsamba, pagsirbi baw pagbantug mi it kanya, nga pagsagyaan ya sabap it binwat ni Jesu-Cristo. 
1PE.2.6	Sabap magꞌaat ngayan i magbebtang duꞌut kasuratan nga ampang it Ampuꞌang Diyus,
1PE.2.6	“Dedemdemen mi tu. May piniliꞌ ku nga ipagpatindeg ku duꞌut Sion nga bilang ega basta-bastang lininuꞌ nga batu nga piyakapakseg it balay. Talagang ega desang maꞌasaꞌ-asaꞌ i kumpur magsarig it kanya.”
1PE.2.7	Aypaꞌ talagang maꞌal mi na kanya, kamu nga mamagpamayaꞌ nat kanya. Temed kat mga ega magpamayaꞌ it kanya, natuman nayan i inaat ngayan it kasuratan nga,
1PE.2.7	“Iyan batu nga ega napakay it mga manigpatindeg it balay, palan yanagay giyamit nga piyakapakseg it balay.”
1PE.2.8	Baw natuman gasiꞌ i inaat nga, kabilangan ya,
1PE.2.8	“Subuk batu nga pirming magkasampukan baw kakekleban it mga taw.”
1PE.2.8	Magkasampuk sira ka iyan i ipiyabetang-betang it Ampuꞌang Diyus, sabap it daꞌsira magpamayaꞌ it ampang ya ngaytu nga Magayeng Baritaꞌ.
1PE.2.9	Temed kamu, mga taw kamu nga piniliꞌ it Ampuꞌang Diyus. Mga adiꞌ kamu kat kaꞌadiꞌan ya, baw mga sasirduti nga magsirbi it kanya. Subung kamu nat esang bangsat taw nga ipiyasiguru it Ampuꞌang Diyus nga talagang kanya na. Piniliꞌ kamu nga mga taawan ya isaꞌun ipatanyag mi i mga kalililuꞌan nga mga buwat ya. Ka kanya i nagpaliꞌwan it imyu kat kadleman it kasalaꞌan isaꞌun mangaꞌgenan kamu kat kaꞌyagan it ega basta-bastang kagayenan ya. 
1PE.2.10	Yay matuud, tagnaꞌ ngayti ega paꞌ taawan kamu it Ampuꞌang Diyus. Temed kayti, mga taawan ya na kamu. Katꞌesa subuk daꞌkamuy imyu pagꞌildawan yat karibriyan, temed kayti naꞌimyu nay ildaw ya ngaytu.
1PE.2.11	Mga pagmaꞌalen ku, demdemen mi nga bilang mga dumadayuꞌ kamu lamang situt banwa, ka langit i pagpapaꞌbutun mi, nga yanay banwa mi. Aypaꞌ paꞌalaidan mi nay mga maraꞌe-raꞌet nga kaꞌirgan it bilug, ka magꞌindaꞌeg yan it pamayaꞌ mi it Ampuꞌan. 
1PE.2.12	Dapat mi nga inturun i adat mi, ka magkaꞌrutan mi nga maglulubuk-lubuk kamu paꞌ it mga kabanwa mi nga egay pagkilala nira it Ampuꞌang Diyus. Ka maski pagꞌaaten nira nga magbuwat kamu it maraꞌe-raꞌet, matantuwan nira nga magayen palan i adat mi. Aypaꞌ, liꞌwan ya, bantugun niray Ampuꞌang Diyus kat aldaw nga ildawan ya sira it mabaꞌgu i nakem baw pikir nira.
1PE.2.13	Kat ikabantug gasit Ampuꞌan, adaten mi nga masunud it mga punuꞌan, subraꞌ na i kanya nga piyakamataꞌas nga punuꞌan it banwa. 
1PE.2.14	Pasakep kamu gasiꞌ it mga beken nga may katengdanan nga subuk mga gubirnadur mi. Ka sira ngaytu, ipiyamagpaꞌdung it piyakamataꞌas nga punuꞌan nga mga manigbetangan it ukuman kat mga in siyuy mamagbuwat it karaꞌe-raꞌetan baw magdayaw it mga mamagbuwat it magagayen nga pagbuwaten. 
1PE.2.15	Sabap iyan talagay kaꞌirgan it Ampuꞌang Diyus nga purus magagayen i pagbuwaten mi, isaꞌun mabwat mi nga subuk tiꞌpekan i mga taw nga mapiyasubraꞌ it pasepsep baw magsugid it ega magkaꞌrutan. 
1PE.2.16	Talagang ribri kamu na. Temed ega gamiten mi i karibriyan mi nga kataldengan kat pagbuwat it maraꞌe-raꞌet. In daꞌga mangaꞌgenan kamu uyun it mga kamatuudang manigsirbi it Ampuꞌang Diyus. 
1PE.2.17	Begayan mit galang i muꞌsang mga taw baw rarasan mi i mga sulsug mi kat pamayaꞌ. Galangen it may iꞌlam i Ampuꞌang Diyus baw kilalaen i pudir it piyakamataꞌas nga punuꞌan it banwa.
1PE.2.18	Ta kamu nga mga uripen, kaꞌilangan pasakep kamu it may matuud nga galang it mga agalen mi. Maski unuy adat nira, nakman nga magpadisir it magayen, u maꞌigpit, sunudun mi nagat magayen. 
1PE.2.19	Ka maski beteꞌ pakuriꞌan kamu it maski egay nabwat nga kasalaꞌan, basta sagkaꞌen mi sabap yay magdadaꞌeg kat nakem mi, pagsunud it kaꞌirgan it Ampuꞌang Diyus, simpri in atkayan, talagang sagyaan ya kamu. 
1PE.2.20	Ka unu, ikabantug mi i magsagkaꞌ it panriga in sabap it karaꞌe-raꞌetan nga pagbuwaten? Simpri ega. Temed in sagkaꞌen mit magayen i nakem in pagpakuriꞌan kamu maski magayen i pagbuwaten mi, talagang sagyaan kamu it Ampuꞌang Diyus.
1PE.2.21	Piniliꞌ kamu it Ampuꞌang Diyus baw talagang ipiyabetang-betang ya nga sumagkaꞌ kamu it kakuriꞌan it magayen i nakem. Sabap dakulaꞌ talagay siyagkaꞌ ni Cristo nga kakuriꞌan, isaꞌun lamang maribri kamu, baw sikayan binggayan ya kamu it ladawan nga iyan nagay guruun mi. 
1PE.2.22	Ega talagay maski unu nga kasalaꞌan nga binwat ni Cristo. Maski ampang nga aꞌakal, talagang egay namuyaan duꞌut kanya. 
1PE.2.23	Ka iyan diniyampaꞌ kanya, piyataꞌnan ya lamang. Iyan piyakuriꞌan na kanya, ega nabngaꞌ i baꞌbaꞌ yat “Sadi na!”. Ipiyataꞌan ya lamang duꞌun it Ampuꞌang Diyus, kanya nga ega basta-bastang Manigꞌukuman nga mataldeng. 
1PE.2.24	Kanya mismu i timnanggung it muꞌsang kasalaꞌan tami, kat nalabayan yang kamataynen ya duꞌun it krus. Binwat yaytu isaꞌun indiꞌan ta na i muꞌsang ipagkasalaꞌan tami, baw mangaꞌgenan na it purus mataldeng nga pagbuwaten. Yay matuud, sabap lamang it ega teꞌe-teꞌeng nga pasakit nga tiyanggap ni Cristo, naꞌubaꞌubat nay mga kasalaꞌan tami.
1PE.2.25	Sabap kaꞌalimbawaan mi, subung kamut mga tupa nga namagkatari-tariwanak ka namagkateꞌag-teꞌag na. Temed kayti tiningped kamu siꞌ it Manigꞌeper nga si Cristo, nga magtatarima it imyu it kaꞌustuꞌan nga pagtarima.
1PE.3.1	Kayti, kamu nga mga babay, kaꞌilangan nga pasakep kamut magayen it padisir it asawa mi, ka in atkayan, maski ega magpakimatuud it ampang it Ampuꞌang Diyus i asawa mi, in mamuyaan niray adat mi ngaytu nga magayen, barang yay tumaban it kanira it mamayaꞌ nat Ampuꞌan, maski egay tumuturan it kanira. 
1PE.3.2	Sabap magkamuyaan niray adat mi nga nakman baw may galang. 
1PE.3.3	Demdemen mi nga ega iyan i magpadaraga it imyu, pangayus it buꞌuk, panggamit it bulawan nga rurug it bilug baw pamakay it pirmirang pakayan, nga muꞌsa ngaytu desang kat liꞌwan lamang. 
1PE.3.4	In daꞌga, asikasuun mit magayen i kat nakem mi. Ka iyan talagay matuud nga kadaraga nga egay pagꞌumrasan ya, nakman kamu baw mapiyalulus kat muꞌsang pagbuwaten baw pagꞌampangen mi. Yay pandaraga nga pagrarasan talaga it Ampuꞌang Diyus. 
1PE.3.5	Demdemen mi i mga babay it tagnaꞌ nga magpamayaꞌ it Ampuꞌang Diyus, sira nga may pagsarig it kanya. Atkaytu nagay kanira nga pandaraga, nga nagpasakep sirat magayen it padisir it asawa nira. 
1PE.3.6	Subung it ki Sara it tagnaꞌ paꞌ. Masunud kanyang matuud it asawa ya ngayti nga si Abraham, baw panaꞌwag yat kanya, “Agalen ku.” Ta kamu, kabilangan mi, subung nat mga tungtung-inapuꞌ ya basta pagpaꞌresan mi i buwat nga magayen, nga ega pagꞌiꞌlaman mi i barang makuriꞌan kamu sabap it pamayaꞌ mi.
1PE.3.7	Ta kamu na nga mga lalaki, kaꞌilangan istimaren mit kamatuudan i asawa mi. Arigraen mi sirat magayen, nga pagkilalaen mi nga sira, ega makasbung it keseg it lalaki, baw pagkilalaen mi gasiꞌ nga surubung kamu, babay, lalaki, nga ildawan it Ampuꞌang Diyus it kaꞌgenang egay kaskedan. Aypaꞌ ipabetang mi sirat magayen isaꞌun egay seꞌan in magpanalangin kamu.
1PE.3.8	May paꞌugdun ku paꞌ nga panulduꞌ kut imyu nga muꞌsa. Kaꞌilangan talaga nga mangaꞌgenan kamu it may pagꞌurunyun mi. Magmaꞌildaw kamu it esa may esa, baw magsigraras kamu it subung it nagsulsu-sulsugun. Kaꞌilangan magtabang-tabangen baw mapiyababaꞌ kamu. 
1PE.3.9	Ega belsen mit maraꞌe-raꞌet i magbuwat it imyu it karaꞌe-raꞌetan. Ega tubagan mi i magdiyampaꞌ it imyu, in daꞌga buwaten mi, ipanalangin mi nga ildawan kanya. Pabetang-betang it Ampuꞌang Diyus i atkaytung buwat mi, isaꞌun ildawan ya kamu gasiꞌ. 
1PE.3.10	Ka subung nayan it magsusurat ngayan duꞌut kasuratan nga magꞌaat,
1PE.3.10	“Iyan magꞌireg nga pangaꞌgenan ya, masagya baw magayen, kaꞌilangan nga paꞌalaidan yay pangangampangan nga maraꞌe-raꞌet baw aꞌakal.
1PE.3.11	Baw iyan mga buwat nga maraꞌe-raꞌet, kaꞌilangan indiꞌan ya na, ka purus magayen nay buwaten ya.
1PE.3.11	Magayen nga pakiꞌiba-ibat masigkataw ya i kaꞌilangan ya nga pagpaꞌresan nga pirmi.
1PE.3.12	Sabap talagang ega paglilikatan it mata it Ampuꞌang Diyus i mga mataldeng na kat panleteg ya, baw pagpapagnegan yang pirmi i panalangin nira.
1PE.3.12	Temed pagkuntraꞌen yay mga mamagbuwat it karaꞌe-raꞌetan.”
1PE.3.13	Ta daꞌga in pirming uyun kat kaꞌirgan it Ampuꞌang Diyus i pangaꞌgenan mi, siyuy kabwat it imyu it ikaꞌilang it kiyarurwa mi? Simpri ega. 
1PE.3.14	Temed maski beteꞌ pakuriꞌan kamu in sabap duꞌun it pagsunud mi it kaꞌirgan it Ampuꞌang Diyus, magkasagya kamu. Ayaw kamut iꞌlam it kanira. Ega palibegan mi it pikiran mi. 
1PE.3.15	In daꞌga, tingleden mi i nakem mi nga kilalaen it may galang si Cristo, nga kanya talagay Ampuꞌan mi. Kaꞌilangan alistu kamu nga pirmi nga magpaꞌyag kat maski siyu nga mingkut it imyu pasar it pagsisiguruun mi ngaytung Magayeng Baritaꞌ. Temed magꞌintur nga luway-luwayen mi i paꞌyag it kanira baw mampang it may galang. 
1PE.3.16	Baw yanayan, siguruun mi nga yay pagbuwaten mi nga pirmi, iyan lamang nga magkaꞌrutan mi nga mataldeng, isaꞌun mga mamagsaway it pagsirbi mit ki Cristo, magꞌeyaꞌ-eyaꞌ sira it libak nira ngayat imyu.
1PE.3.17	Ka subung nat paꞌaaten ku, subrang magayen i iyan i ikapabetang it imyu it makuriꞌ, sabap it buwat mi nga magayen, in beteꞌ kaꞌirgan it Ampuꞌang Diyus. Ega gat iyan i ikakuriꞌ mi, sabap it buwat nga maraꞌe-raꞌet. 
1PE.3.18	Subung it ki Cristo nga, maski egay kakasalaꞌan ya, temed piyakuriꞌan kanya nga inimatay sabap it aten nga makasalaꞌan. Kat kaꞌsa lamang ngayti nga binwat ya tiyanggung yay kasalaꞌan tami isaꞌun makapaꞌuliꞌ ya tami duꞌun it Ampuꞌang Diyus. Natay talagay bilug ya temed inggen naga kanya it guna it Espiritu Santo. 
1PE.3.19+1PE.3.20	Kat Espiritu Santo ngaytu, inaduꞌun yay mga taw it tagnaꞌ paꞌ, nga timpu paꞌ ni Noe.
1PE.3.21	Aypaꞌ sikayan may mapisiꞌ ta nga ladawan it karibriyan ta, sabap iyan biyawtisan ta, ladawan yan it bilang binilwat ta gasiꞌ kat panriga. Sabap pagbawtis ngaytu, ega maat magꞌawaꞌ it buring kat bilug ta, in daꞌga, magpamatuud tu nga miyangut tami na it kapasinsiyaan it mga kasalaꞌan tami. Aypaꞌ ega nay pagꞌiꞌlaman tami nga panriga it Ampuꞌang Diyus. Kapasinsiyaan ngaytu, mapakay na talaga sabap it inggen it paꞌuliꞌ si Jesu-Cristo. 
1PE.3.22	Miyuliꞌ na si Jesu-Cristo ngaytu duꞌun it langit, nga kayti, duꞌun na kanyat iwanang ayun it Diyus Amaꞌ. Ta muꞌsang mga anghil duꞌut langit, pati mga ega babasta-bastaen i pudir baw keseg, daꞌgay-daꞌga ipiyasakep nat kanya.
1PE.4.1	Dakulay siyagkaꞌ ni Cristo nga kakuriꞌan, iyan situ paꞌ kanyat banwa. Aypaꞌ kaꞌilangan tingled nay nakem ta nga pasbung it kanya nga masagkaꞌ. Sabap in siyu nga ega magdaꞌga it kakuriꞌan nga magꞌabut it bilug ya, talagang magpamatuud nga ega na pagbebegbegan kanya it kasalaꞌan. 
1PE.4.2	Ta it atkayan, ega na pagsumbayaꞌen yay mga maraꞌe-raꞌet nga kaꞌirgan it taw. In daꞌga, yanay pagsarungaen yang pagpaꞌresan mintras egen paꞌ kanya, iyan nga kaꞌirgan it Ampuꞌang Diyus. 
1PE.4.3	Seked na! Talagang ega na mapakay nga ipasigi mi paꞌ i karaꞌe-raꞌetan nga pagsariyen mit buwat it tagnaꞌ ngayti nga ega pay pagkilala mi it Ampuꞌang Diyus. Ka atkaytuy mga adat mi it tagnaꞌ ngayti, pagsumbayaꞌ it kaꞌiꞌirgan nga mararaꞌway it egay maski unu nga pagsupil it sadili, adat nga rambang mata, palangu, mga pagkasagyaan nga pagpanggaringan it ereꞌeret nga palangu, baw maraꞌway nga pagbuwaten nga ipagdengan it pagsamba mi it mga pagbete-beteꞌen nga diyus.
1PE.4.4	Takaꞌ kayti, naliluꞌ i mga kaꞌibaan mi, ka in unuka daꞌkamu na magpabaya-bayaꞌ it pangaꞌgenan nira nga pagsumbayaꞌen i muꞌsang mararaꞌway nga kaꞌiꞌirgan nira. Aypaꞌ ka pagtibabaꞌen nira na kamu. 
1PE.4.5	Temed yay matuud, turubagen niraytu duꞌun it Ampuꞌang Diyus. Ka alistu kanya talaga nga betanganan it ukuman i muꞌsang mga taw, maski egen paꞌ u patay na. 
1PE.4.6	Sabap iyan mga patay na, tiyulduꞌan sira nga lagi it Magayeng Baritaꞌ, isaꞌun in pakimatuudun nira, mabgayan sirat kaꞌgenan nga egay kaskedan, maski malabayan niray kamataynen it bilug nga siyubli-subli it taw nga esang panriga it Ampuꞌang Diyus it kana Adan pagkasalaꞌan nira ngayti.
1PE.4.7	Magꞌadeꞌdeng nay umur it banwa. Aypaꞌ kaꞌilangan, magpakanakem kamu baw pagsupilen mi i sadili mi, isaꞌun kapaꞌres kamu kat panalangin mi. 
1PE.4.8	Subraꞌ it muꞌsa, magsigraras kamu nga banar it esa may esa. Ka basta pagrarasan tay mga maꞌiba ta, mapiyasinsiya tami it mga kamaliꞌ nira. 
1PE.4.9	Ega sana mabeꞌgat kat nakem mi i paꞌabutan it mga sulsug mi kat pamayaꞌ i balay mi, in daꞌga istimaren mi sirat magayen. 
1PE.4.10	Dedemdemen mi nga kada esat imyu, binggayan it Ampuꞌang Diyus it kakayaan. Aypaꞌ gayen-gayenen mi i panggamit mi it in unu-unu nga kalasit kakayaan nga ipiyagꞌildaw yat imyu. Kaꞌilangan gamiten mi tu nga ipagtabang it mga sulsug mi kat pamayaꞌ. 
1PE.4.11	In beteꞌ ipiyagꞌildaw it imu nga esang manigpangadal ka, kaꞌilangan gayen-gayenen mu nga ipangadal i ampang it Ampuꞌang Diyus, ega desang panggeꞌad-geꞌad lamang. In beteꞌ inildawan ka it kakayaan nga manigtabang it beken, sarungaen mut magayen kat keseg it kakayaan ngayan nga ipagꞌildaw it Ampuꞌang Diyus it imu. Sabap muꞌsa ngaytu nga buwaten mi kat tabang ni Jesu-Cristo, ipagkabantug talagaytu it Ampuꞌang Diyus. Talagang ega basta-basta i guna baw kabantugan ya nga egay kaskedan. Kamatuudan tu.
1PE.4.12	Mga pagmaꞌalen ku, ega paliluꞌan mi nga in unuka atkaytu, nga pagpakuriꞌan kamu it maꞌingget, adimaat kalililuꞌan i lumabay tat kakuriꞌan. Atkayan yan ka pagsukda-sukdanan baw pagpaksegen i pamayaꞌ mi. 
1PE.4.13	Ega paliluꞌan, in daꞌga sagyaan mi. Ka sikayan nakaꞌuyut kamu nat mga kakuriꞌan nga nalabayan ni Cristo. Baw basta atkayan, makasagya kamu nga banar in asan nat ipaꞌuliꞌ ya ngayan situ, nga ipatanyag nay kabantugan ya. 
1PE.4.14	Magkasagya kamu naga in pagtibabaꞌen kamu sabap it pamayaꞌ mi it ki Cristo, sabap magpamatuud nga pagsasaruman kamu na it mabantug nga Espiritu Santo it Ampuꞌang Diyus. 
1PE.4.15	Sana egay maski siyu it imyu nga dapat nga mabetanganan it ukuman sabap it mangingimatay kanyat masigkataw ya, u sabap it mananakaw kanya, mapiyasilabet it ega dapat pasilabtan nga bagay, u magbuwat it maski unu nga buwat nga karaꞌe-raꞌetan. 
1PE.4.16	Temed ega naga eyaꞌan mi in beteꞌ mabetanganan kamut ukuman sabap it magpasakep kamu it ki Cristo. In daꞌga pasalamat kamu ga duꞌun it Ampuꞌang Diyus, sabap pagkilalaen kamu nga kaꞌuyutan na it mga taawan ya.
1PE.4.17	Magꞌadeꞌdeng nay aldaw nga ipangukuman nat Ampuꞌang Diyus it mga katataawan. Baw yay matuud, kayti ngaytu pagꞌuꞌnaen ya kita nga mga taawan ya, nga subuk pagꞌukumanan ya na, ka pagsukda-sukdanan yat mga kakuriꞌan i pamayaꞌ tami. Ta it kita, nga may nasiguru nga karibriyan, magkalabay nagat kakuriꞌan, unu sadaw i baraꞌan it mga katataawan nga ega namayaꞌ it Magayeng Baritaꞌ garing duꞌut Ampuꞌang Diyus in abutun nat pangukumanan na sira, ka egay karibriyan nirat kanira? 
1PE.4.18	Ka subung nat magbebtang ngayan duꞌut kasuratan nga magꞌaat,
1PE.4.18	“Maski iyan mga mataldeng kat panleteg it Ampuꞌang Diyus, nga begayan yat karibriyan, may kanira naga kayti nga magkalabayan nga kakuriꞌan.
1PE.4.18	Aypaꞌ ega talaga masugid i kadakulat kakuriꞌan nga malabayan it mga makasalaꞌan, sira nga alaid talaga kat nakem nira i kaꞌirgan it Ampuꞌang Diyus.”
1PE.4.19	Aypaꞌ in pagꞌabutun kamu it ipiyabetang-betang it Ampuꞌang Diyus nga pakuriꞌ, ipasigi mi lamang i magagayen nga buwat mi. Baw isarig mit kanya i ginawa mi, sabap talagang daꞌtami pagpabaya-bayaꞌan it Ampuꞌang Diyus, kanya nga gimnuna it aten.
1PE.5.1	Ta kayti, kamu nga mga magpamaalaꞌ it mga magpamayaꞌ asan it imyung rugar, may ireg ku nga sugiden it imyu. Ka aku, esa gasing manigpamaalaꞌ, baw manigpamatuud sabap it mga kakuriꞌan nga nalabayan ni Cristo nga nagpasar kat mata ku. Esa aku nagang may kaꞌuyutan it kagayenan ya nga ipatanyag ya kat pagdadarapaꞌen. 
1PE.5.2	Ituy ipagkusugid kut imyu, asi-asi pat imyu, eperan mit magayen i mga nagpasakep it Ampuꞌang Diyus nga ipiyakarguꞌ yat imyu. Siray bilang tupa ya, kamuy manigꞌeper. Mamaalaꞌ kamu it masagyay nakem mi, ega desang magkaregesan lamang. Sabap iyan talagay pagsagyaan it Ampuꞌang Diyus. Talagang sarungaen mit magayen i katengdanan mi, it egay antap it nakem nga kupamirak, in daꞌga kat pagsirbi nga masagya. 
1PE.5.3	Ega mapakay nga mapiyataꞌas-taꞌas kamu u mapiyanreges kat pagpamaalaꞌ mit mga taw, in daꞌga pamaalaꞌan mi sira kat keseg it magayeng adat mi nga ipaguru it kanira. 
1PE.5.4	Bawnga basta mamaalaꞌ kamu it magayen, pagꞌabut ni Cristo nga bilang Piyakamataꞌas nga Manigꞌeper it kitang mga magpamaalaꞌ, tumbasan kamu it ega basta-bastang kabantugan nga egay katupusan.
1PE.5.5	Ta kamu gasiꞌ nga mga kamangaꞌwaꞌan, pasakep kamut magayen it padisir it mga magugurang nga magpamaalaꞌ it imyu. Baw kaꞌilangan nga mapiyababaꞌ kamu nga muꞌsa, nga magsigsirbi it esa may esa. Sabap inaat ngayan duꞌun it kasuratan,
1PE.5.5	“Talagang pagkuntraꞌen it Ampuꞌang Diyus i mga mapiyataꞌas-taꞌas, temed dakulay ildaw nga ipagbegay ya kat mga mapiyababaꞌ.”
1PE.5.6	Aypaꞌ pababaꞌ kamu nga pasakep it kamatuudan kat gunaan nga Ampuꞌang Diyus nga magpabetang-betang it muꞌsa. Ka in atkayan, ipataꞌas ya kamu in naꞌbut nay ipiyabetang-betang ya nga timpu. 
1PE.5.7	Isarig mit kanya i in unu-unu nga magkademdeman nga pagregnan mi. Sabap tumabang kanya nga matuud, ka pagdedemdemen ya i kabetangan mi.
1PE.5.8	Kaꞌilangan nga pagsupilen mi i sadili mi baw magtitiyakap kamu nga pirmi. Sabap kalaban mi nga si Satanas, kaꞌalimbawaan ya subuk leon nga magngarawngaw, nga magsuliꞌ-suliꞌ ka magtulus it agden ya. 
1PE.5.9	Ega pasaleꞌsegen mi, in daꞌga labanen mi kanya. Papaꞌgenen mi i pamayaꞌ baw pagsarig mit Ampuꞌan. Ka urut mi na nga ega lamang kamu i maglabay it atkaytung mga kakuriꞌan, in daꞌga muꞌsang mga sulsug mi kat pamayaꞌ situt sinirungat langit.
1PE.5.10	Dedemdemen mi nga, iyan Ampuꞌang Diyus nga pagpanggaringan it muꞌsang ildaw, piniliꞌ ya kamu nga makaꞌistar duꞌun it ega basta-bastang kabantugan ya nga egay katupusan, sabap it pakilagpit mit ki Cristo. Aypaꞌ pagkalabay mit mga kakuriꞌan ngaytu nga situt banwa it ega naga maꞌlay nga timpu, buwaten ya na kamu nga mga taw nga ustuꞌ nay pamayaꞌ, ka mapaꞌgen baw magꞌuꞌunay talaga. Baw paksegen ya kamu kat pagsirbi mit kanya. 
1PE.5.11	Gunaan kanya talaga, baw magpamegbeg kanya it egay katupusan. Kamatuudan tu.
1PE.5.12	Kat tabang ni Silas
1PE.5.13	Pagkumustaen kamu it kadakel it mga magpamayaꞌ nga mamagtingped na sinit Roma,
1PE.5.14	Magsigkumu-kumustaen kamu, bilang sang sulsugan kat pamayaꞌ nga magsigraras it esa may esa.
1PE.5.14	Ipagpanalangin ku kamu nga magpakilagpit it ki Cristo, nga sana maꞌimyu nga muꞌsa i kaꞌimbengan it nakem.
2PE.1.1	Aku nagang si Simon Pedro, nga manigsirbi baw apustul ni Jesu-Cristo, i garing kaytu. Pagsuratan ku kamung muꞌsa nga kasubung namen nga magpamayaꞌ baw magsarig it ki Jesu-Cristo. Kanyay Ampuꞌang Diyus baw Manriribri tami. Baw paribasay egay pagbidaꞌen ya, surubung tami nga inildawan ya it pamayaꞌ ngaytu. 
2PE.1.2	Ipagpanalangin ku nga sana, kat keseg it kamatuudang pagkilala mi it Ampuꞌang Diyus baw Ampuꞌan tami nga si Jesus, magbastanti nga pirmi asat imyu i ildaw baw kaꞌimbengan it nakem nga ipagbegay nira.
2PE.1.3	Talagang kat keseg it guna it Ampuꞌang Diyus, ibinggay yat aten i kumpur pagkaꞌilanganen tami, isaꞌun mabaꞌgu i pangaꞌgenan ta nga mangaꞌgenan tami uyun kat kaꞌirgan ya. Kaya tami naytu kat keseg it kamatuudang pagkilala ta ngaytut kanya, kanya nga nagpanakem it aten nga pasakep it kanya kat keseg it kabantugan baw guna ya kat pagkaDiyus ya. 
2PE.1.4	Kat kabantugan baw guna ya ngaytu, may ibinggay yat aten nga mga ega babasta-bastaeng mga sanggup, isaꞌun kasbung i adat ta it kanyang adat nga talagang magayen. Sabap nakaꞌalikaꞌsut tami na kat pagkaꞌuripen tami it pagsumbayaꞌ it mga singkadan tami nga kaꞌiꞌirgan nga maraꞌe-raꞌet, nga yay tumaban it taw kat pangaꞌgenan nga maranggaꞌ.
2PE.1.5	Aypaꞌ sabap it kadakulaꞌ it ildaw ya ngaytut aten, kaꞌilangan paꞌres tamit paꞌres banar, isaꞌun kita nga magsarig baw magpamayaꞌ nat Ampuꞌan, talagang magayen i adat ta. Kaꞌilangan paꞌresan ta nga pirmi i kasepsep nga ipagkakilala it magayen baw daꞌga. 
2PE.1.6	Baw ega lamang kasepsep ngaytu i paꞌresan, in daꞌga kaꞌilangan supilen tami i bilug ta, baw talagang teꞌteꞌan i pamayaꞌ ta. Sana yay magdadaꞌeg kat nakem ta nga magpangaꞌgenan tami nga pirmi nga uyun it kaꞌirgan it Ampuꞌang Diyus. 
2PE.1.7	Baw ega matuduꞌ situt aten i adat nga magsigtabang-tabangen nga bilang sang sulsugan, baw pirmi nga may kamatuudang raras it esa may esa. 
2PE.1.8	Ka basta magdudungag-dudungag i atkaytung mga adat mi, makasiguru yan nga daꞌkamu mga taw nga egay kakapulusan. In daꞌga limiꞌwan nga dakulay buwaꞌ
2PE.1.9	Temed ta, yay matuud, in siyu-siyu nga namayaꞌ na nga egay itu nga mga adat, kabilangan ya, beleg. Ega ipagpaꞌabwat yay pikir. Ka ega na pagdemdemen yay linimpiyuꞌ na kanya, sabap pagpamayaꞌ ya it Ampuꞌan, piyasinsiya nay mga kasalaꞌan nga pagbuwaten yat tagnaꞌ.
2PE.1.10	Aypaꞌ kamu nga mga sulsug ku kat pamayaꞌ, sana dungagan mi pay paꞌres mi it muꞌsa ngaytu, isaꞌun masiguru mi kat magayeng pagꞌadaten mi nga kamu, kaꞌuyutan naga it mga piniliꞌ baw ipiyapinpin it Ampuꞌang Diyus nga mga taawan ya na. Ka basta atkayan i buwaten mi, talagang daꞌkamu mangindiꞌ it pamayaꞌ mi ngaytu. 
2PE.1.11	In daꞌga, talagang tanggapen kamut masagya it Ampuꞌan tami nga Manriribri nga si Jesu-Cristo, ka paꞌistaren ya na kamu duꞌun it egay kaskedan nga kaꞌadiꞌan ya.
2PE.1.12	Aypaꞌ ka pirmi nga ipagpademdem kut imyu i itung mga bagay, maski na maat magkaꞌrutan mi na, baw mapaꞌgen nay pamayaꞌ mi it kamatuudan nga ipiyangadal nat imyu. 
2PE.1.13	Ka pagsisiguruun ku nga magayen in pirmi ku nga pagsulagen kamu pasar it mga itu ngaytu, mintras ege-egen aku paꞌ. 
2PE.1.14	Sabap natantuwan ku nga daꞌku na paꞌlayen, ka ipiyaꞌrut tu it aken it Ampuꞌan tami nga si Jesu-Cristo. 
2PE.1.15	Aypaꞌ ersen ku na nga muwat it dalan nga ega ipagkaꞌawaꞌ kat pikiran mi it itung mga bagay,
2PE.1.16	Iyan ipiyangadal namen it imyu i pasar it guna baw pamaꞌuliꞌ situ it Ampuꞌan tami nga si Jesu-Cristo, egaytu maat tuturan-manuturan nga biyuwat-buwat lamang. Talagang matuud tu, nga nagpasar kat mata namen i kabantug ya. 
2PE.1.17	Sabap kaꞌibaan ya naga kami, iyan ipiyalteg it Diyus Amaꞌ i kataꞌasan baw kabantug ni Jesu-Cristo ngaytu. Baw nagnegan namen i ampang yat kanya, nga duꞌun it ega basta-bastang kabantugan ya nga duꞌut langit i garing. Ampang ya ngayting magꞌaat, “Itu i pagmaꞌa-maꞌalen ku nga anak ku, nga talagang kasasagyaan ku.”
2PE.1.18	Nagnegan namen tu i ampang ngaytu nga garing duꞌut langit, iyan duꞌun kami ni Jesus it bukid ngayti nga ipagpabetang kayti nga ega basta-bastang bukid.
2PE.1.19	Kat nagpasar ngayti kat mata namen, subraꞌ na nga pagsisiguruun namen nga talagang kamatuudan i mga kasuratan nga ampang it mga prupitaꞌ. Aypaꞌ idawaꞌ mit magayen kat ulu mi. Ka mga kasuratan ngaytu, kabilangan nira, tidaw nga magꞌeꞌyag it aten mintras delemen paꞌ, seked it magpangeyag-eyag na. Bawnga singkaran tamit Buntatalaꞌ, nga ireg sugiden, kabantugan ni Jesu-Cristo kat pamaꞌuliꞌ ya situ. 
2PE.1.20	Subrat muꞌsa, kaꞌilangan nga matantuwan mi nga banar nga talagang egay maski unu nga isiyurat it mga prupitaꞌ ngayti, nga kat pasepsep it taw i garing. 
2PE.1.21	Ka talagang ega kat pikiran it taw lamang i piyanggaringan it mga isiyurat ngaytu, in daꞌga mga prupitaꞌ ngayti, piyanakman sirat Ampuꞌang Diyus it in unuy kusugiden ya, kat ipiyapasarum ya nga Espiritu Santo.
2PE.2.1	Temed maski tagnaꞌ ngayti, may mga nagpapru-prupitaꞌ duꞌut mga Israelita. Ta kayti, atkayan naga, asat imyu may limiꞌwan gasiꞌ nga maat manigpangadal. Temed pangadal nira, panlibeg it pikiran mi, nga ikaranggaꞌ it pamayaꞌ, ka talagang alaid kat kamatuudan. Talagang pagdaꞌgaen nira i pamegbeg ni Jesu-Cristo, kanya nga subuk miyalang it kanira isaꞌun kanya nang taawan. Ka ega pagkilalaen nira nga Agalen nira nga dapat sirbiyan. Temed ta, talagang egay pagduwa-duwa nga abutun sira it panriga. 
2PE.2.2	Dakel i kaꞌibaan mi nga magpamayaꞌ nga gumuru it mararaꞌway nga pagbuwaten nira. Aypaꞌ, sabap it buwat nira nga atkaytu, masudi-sudi talaga it mga ega namayaꞌ i ipagpangadal nga kamatuudan pasar it Ampuꞌan. 
2PE.2.3	Ta it maꞌingarum talagay mga manigpangadal ngayti, kat biyuwat-buwat lamang ngayting sugi-sugid nira nga purus kaꞌambutan, buwaten nira kamu nga desang papanulusan. Temed yay matuud, garing it tagnaꞌ paꞌ magꞌaꞌareg nga lagi i ipiyabetang-betang nga ukuman nga mabeꞌgat. Talagang egay pagduwa-duwa nga daꞌsira abutun it panriga.
2PE.2.4	Dedemdemen mi tu, nga iyan tagnaꞌ paꞌ, may nagkasalaꞌan nga mga anghil, temed daꞌsira piyataꞌnan it Ampuꞌang Diyus. In daꞌga pinirisu ya sira duꞌun it piyakamalgeb nga siwang. Ta duꞌun paꞌ sira it kadleman ngayti, seked mabut i aldaw nga ipangukuman. 
2PE.2.5	Baw beken, dedemdemen mi nga sabap it pirmi nga pagkuntraꞌen it katataawan i kaꞌirgan it Ampuꞌang Diyus it iti, amulaꞌ pay banwa, aypaꞌ ka tiyunaw ya i banwa ngaytu. Talagang egay ipiyagribri ya nga beken, puyrat ki Noe baw pitung kataawan nga maꞌiba ya. Nakabetang i katataawan it atkayti maski ipagpatantu ni Noe it kanira in magꞌuꞌunuy pangaꞌgenan nga pagsagyaan it Ampuꞌang Diyus.
2PE.2.6	Ta daꞌga basaꞌan, biyetanganan ya gasit ukuman i mga taw duꞌut Sodoma baw Gomorra, sabap gasiꞌ it subraꞌ nay pamagbuwaten nira nga kasalaꞌan? Talagang inanteng it Ampuꞌang Diyus i mga siyudad ngayti. Binwat yaytuy atkaytu isaꞌun mamuyaan it mga taw it kaꞌnu-kaꞌnung timpu i baraꞌan nira, basta iyan nagang ipagpaꞌalaid nira nga pirmi kat nakem nira i kaꞌirgan it Ampuꞌang Diyus. 
2PE.2.7	Temed ipiyagribri ya naga si Lot nga mataldeng kat panleteg ya. Ka masakit nga banar nga magkasmekan ni Lot ngayti i karaꞌe-raꞌetan it mga karugar ya ngayting taga Sodoma, nga magsarit sumbayaꞌ it kaꞌiꞌirgan nga maraꞌe-raꞌet it egay maski unu nga pagsupil it sadili. 
2PE.2.8	Paribasay mataldeng nga taw si Lot ngayti, talagang ega magkapakay ya i magkamuyaan ya ngayting karaꞌe-raꞌetan it aldaw-aldaw garing it pagpakibanwa ya ngayti duꞌun.
2PE.2.9	Ta kat mga biyaraꞌan ngaytit tagnaꞌ paꞌ, daꞌga maꞌyag nga iyan Ampuꞌang Diyus, magkaꞌrut talaga rimibri it mga magpamayaꞌ it kanya kat mga kakuriꞌan nira. Baw talagang magkaꞌrut kanya gasiꞌ rimiga it mga mamagbuwat it karaꞌe-raꞌetan, mintras ipagꞌareg ya sira kat aldaw ngayti nga ipangukuman nga banar. 
2PE.2.10	Subrang ipagꞌareg ya i iyan mga magsumbayaꞌ it mararaꞌway nga kaꞌirgan it bilug baw iyan mga masusutil nga ega magkilala it mga magpupudir.
2PE.2.10	Ta, mga paꞌaaten ku ngaytu nga manigpangadal it kaꞌambutan, talagang pangaasen sira nga ega magkaꞌrut it eyaꞌ baw ipagpadaꞌeg nira i sadili nga kakayaan. Egay galang nira it maski mga matataꞌas nga banar i kabantugan. Maꞌunu galangen nira, pagtibabaꞌen nira ga. 
2PE.2.11	Temed maski mga anghil nga subrang dakulay kakayaan baw makseg pat mga manigpangadal ngaytit kaꞌambutan, daꞌsira magpanibabaꞌ baw magpakusalaꞌ it beken kat adapan it Ampuꞌan. 
2PE.2.12	Takaꞌ in itung mga taw, yanay kat baꞌbaꞌ nira, panibabaꞌ. Pati mga bagay nga ega magkasepsepan nira, pagtibabaꞌen na. Kabilangan nira, mga ramu-ramu nga egay nanakem, ka pagsunudun lamang i kaꞌirgan it bilug. Mga ramu-ramu, subuk ipiyanganak sira isaꞌun madakep baw imatayen. Ta itu nga mga taw, atkayan naga. Maꞌilang i mabetangan nira. 
2PE.2.13	Ka it ega magayen i siyari nirat buwat, iyan i tumbas it kanira, betanganan it ega naga magayen.
2PE.2.13	Mga taw ngayti, isaꞌun lamang masumbayaꞌ niray maraꞌway ngaytu nga kaꞌirgan nira, kasasagyaan nirang pagbuwaten it maski aldawun i kasagyaan nira ngaytu nga maraꞌway. Talagang dakulaꞌ nga kaꞌeꞌyaꞌan baw sudi-sudi, ka mamagpanragiꞌ sirat pagkaraꞌnen mi nga uyut i pagbuwaten nga Apunan. Pagsagyaan nira talagay makapanluku it imyu. 
2PE.2.14	Kada leteg nira, pagrambang mata. Sabap egay beken nga tutulus nira, mga babay nga mapiyarayag-rayag. Talagang egay kaskedan it buwat nirat kasalaꞌan. Mapiyandayaꞌ sira it iyan malubay paꞌ i pamayaꞌ. Talagang pangtasan na sirat pagsumbayaꞌ it kaꞌingarum nira. Atkaytung mga taw, siguradu talaga nga rigaen it Ampuꞌang Diyus. 
2PE.2.15	Ta it subuk nagpaski sira, alaid nang alaid sira kat dalan it kamatuudan. Ka yay siyunsun nira nga dalan, gimnuru sirat ki Balaam nga anak ni Beor. Tagnaꞌ paꞌ si Balaam ngayti, siyaꞌa-saꞌang yay taꞌeg nga muwat it maraꞌe-raꞌet sabap talagang yay kanget it nakem ya, kupisiꞌ it tangdan. 
2PE.2.16	Temed ega natabus ya, ka siyabar it kabayuꞌ ya nga asno. Ka maski ramu-ramu nga ega magkaꞌampang, piyaꞌampang nat Ampuꞌang Diyus, ka simnabar it kabubwalan ya.
2PE.2.17	Mga manigtulduꞌ ngaytut kaꞌambutan, taw nga egay kakapulusan. Ka kaꞌalimbawaan nira, naꞌlet na nga tumbud baw kunum nga egay pakinabang ka ipagdedeg it deres. Temed rigaen sirat Ampuꞌang Diyus duꞌun it ipiyagꞌareg yang lagi nga nagpintut nat pandele-delem. 
2PE.2.18	Pasubraꞌ i dakulaꞌ kat mga pangangampangan nira. Temed ta, ega yay kapulusan it pamagsugiden nira. In daꞌga pandayaꞌ nira lamang it mga baꞌgung namayaꞌ it Ampuꞌan, nga ega paꞌ nakasepsep nga banar it kaꞌirgan ya. Sabap ipagpakursud nira i mga baꞌgu ngayting namayaꞌ nga paꞌuliꞌan i pangaꞌgenan nga kamaliꞌ, nga sumarit sumbayaꞌ it maraꞌway nga kaꞌiꞌirgan it bilug it egay maski unu nga pagsupil it sadili. 
2PE.2.19	Ipagsanggup paꞌ nira nga in siyu-siyuy sumunud it pangadal nira, ribri na talaga nga mapakay nang buwaten i kumpur ireg nirang kubwaten, ka ega na uripen it kaꞌirgan it beken. Temed ta, mga magpaliꞌwan it atkayti ngayti, uripen naga sira mismu it karaꞌe-raꞌetan nga kaꞌiꞌilang. Sabap yay matuud, kitang taw, uripen it in unu-unuy magbebegbeg it aten. 
2PE.2.20	Dedemdemen mi tu, nga iyan mga taw nga nangindiꞌ na it maraꞌe-raꞌet nga pamagbuwaten it taw situt banwa ka nakakilala na nga matuud it ki Jesu-Cristo, nga kanyay Ampuꞌan baw Manriribri tami, in beteꞌ paꞌuliꞌan nira i karaꞌe-raꞌetan ngaytu nga uripnen siꞌ sira, siguradu nga maraꞌe-raꞌet pat tagnaꞌ i kabetangan nira. 
2PE.2.21	Ka magayen pay ega naꞌrutan niray dalan ngaytut kamatuudan pasar it karibriyan, ega gat iyan mangindiꞌ, lamang nasepsepan nira nay ipiyangadal it kanira nga garing duꞌun it Ampuꞌang Diyus. Talagang subraꞌ nay kitaen nirang panriga. 
2PE.2.22	Ta daꞌga in atkayan, siray maꞌiguꞌan it sambatan ngayan nga magꞌaat, “Pagkaꞌnen nagat keꞌdeng i lamang isiyuka ya na.” Baw beken, “Beyeꞌ, lamang mapaꞌyuꞌ na, mangilmug nagat sumaꞌup.”
2PE.3.1	Mga pagmaꞌalen ku, itu ngaytung surat ku, ikadwa naytu nga surat ku asat imyu. Baw kat duwa na ngaytu nga surat ku, pagpaꞌresan ku nga banar nga ipademdem it imyu i mga in pirang bagay nga sulag kut imyu kat pikir nga magayen. 
2PE.3.2	Ka iyan bay ireg ku, egen nga pirmi kat nakem mi i mga isiyugid it mga ipiyatindeg it Ampuꞌang Diyus nga mga prupitaꞌ it tagnaꞌ paꞌ, baw iyan mga ipiyagꞌurdin gasiꞌ it Ampuꞌan tami nga si Jesu-Cristo nga Manriribri tami. Kami ngaytu nga mga apustul mi i nangadal it imyu it mga iti ngayti.
2PE.3.3	Uꞌnat muꞌsa nga kaꞌilangan mi nga maꞌrutan, in magdadarapaꞌ nay umur it banwa, abutun kamu it mga mamagsumbayaꞌ it sadiling kaꞌirgan nga maraꞌe-raꞌet, baw buwaten nira na kamu nga kasesleman sabap it pamayaꞌ mi. 
2PE.3.4	Ka maat yan i aaten nira, “Daꞌga baꞌ sanggup ni Cristo nga paꞌuliꞌ naga kanya? Ta ari na, ka daꞌga paꞌ kayti? Magkaꞌubus nat matay i mga giyaringan tami, temed ungaytu ega pay kanya. Talagang ega bay piyagbelagan, ka isan bat magpanunsun nagay muꞌsa it pabetang-betang it banwa garing it pagguna.” 
2PE.3.5	Temed iyan pagꞌaaten nira nga egay piyagbelagan, talagang egay matuud ya kayan. Ka paglipaten nira lamang i panriga nga tiyunaw i banwa. Ka daꞌga baꞌ, iyan langit baw banwa, giyuna kat keseg it ampang it Ampuꞌang Diyus? Giyuna yang danum i giyamit ya kat pagguna ya it banwa, baw sabap it danum magpaneꞌteꞌ i muꞌsa ngaytu nga giyuna. 
2PE.3.6	Baw danum nagay giyamit ya iyan tiyunaw yay banwa. 
2PE.3.7	Baw ta, talagang mabut siꞌ nga, kat keseg nagaytut ampang ya, ranggaꞌen ya siꞌ i ega na desang banwa, in daꞌga pati langit gasiꞌ, ka antengen ya na. Magꞌaꞌareg i panranggaꞌ ngaytu kat aldaw nga ipangukuman, nga rigaen ya nat ega makatindeg i mga taw nga pirming pagkuntraꞌen niray kaꞌirgan ya.
2PE.3.8	Temed ta, mga pagmaꞌalen ku, ega lipa-lipaten mi tu, nga pabetang it Ampuꞌang Diyus it timpu, belag it aten. Sabap kat panemdem it Ampuꞌang Diyus, maski sang aldaw lamang u sang ribu na nga taꞌun, subuk nagsubung nga ega maꞌlay nga timpu. Madaliꞌ tumaꞌlib. 
2PE.3.9	Aypaꞌ it belag i kanya nga pabetang it timpu, ega maꞌaat ta nga subung it patandes it beken, nga sanggup ya ngaytu sabap it pamaꞌuliꞌ situ ni Jesu-Cristo, sanggup lampud na lamang ka ega paꞌ tiyuman ya. Temed yay matuud, ega paꞌ tiyuman ya sabap lamang it kadakulat sanguꞌ yat aten nga muꞌsa. Ka pagbegayan ya pat rugar i kadakel, nga makapagsinguliꞌ baw mangindiꞌ it kasalaꞌan nira. Ka talagang ireg ya nga maribri i muꞌsa, nga egay maski siyu nga kaꞌaduꞌun it egay kaskedan nga kakuriꞌan.
2PE.3.10	Temed ta, maski atkayan i ireg ya, mabut talagay aldaw nga tumanen yay sanggup ya ngaytung ranggaꞌen ya nay banwa. Kaꞌalimbawaan it pamaꞌuliꞌ ngaytut Ampuꞌan, subung it mananakaw nga ega magkaꞌrutan i ipanakaw ya. Temed kat iyan na nga aldaw, iyan langit, biglaꞌ nga maꞌawaꞌ, dengan it dagurdur. Baw maranggaꞌ nga maꞌanteng it talagang magkaꞌansur i muꞌsang paryaman ya. Atkayan naga i banwa, pati muꞌsang betang ya, maꞌansur gasiꞌ.
2PE.3.11	Ta it atkaytuy mabetangan it muꞌsa ngaytung mga bagay, kaꞌilangan nga isiguru mi nay pangaꞌgenan mi nga alaid kat muꞌsang kasalaꞌan, baw uyun talaga kat kaꞌirgan it Ampuꞌang Diyus. 
2PE.3.12	Kaꞌilangan paꞌres kamung banar it mga itu ngaytu, mintras pagꞌelaten mi i aldaw ngaytu nga ipiyagtirminu ya. Paꞌres isaꞌun madali-daliꞌ nagay pangabut it iyang aldaw. Sabagay kat aldaw ngayan, maꞌanteng nay langit baw matunaw nay muꞌsang paryaman. 
2PE.3.13	Temed talagang magayen i pagꞌiꞌinawaren tami nga ipiyagsanggup it Ampuꞌang Diyus. Ka pagsisiguruun tami i baꞌgung langit baw baꞌgung banwa nga ega masledan it maski unu nga maraꞌe-raꞌet, in daꞌga purus kataldengan.
2PE.3.14	Aypaꞌ mga pagmaꞌalen ku, mintras pagꞌelaten mi tu, paꞌresan nga mangaꞌgenan uyun talaga it kaꞌirgan it Ampuꞌang Diyus. Paꞌresan nga ega nay bagay nga kamansaꞌ it bilug baw masudi-sudi it beken, isaꞌun maꞌimbeng i nakem ta in madap nat kanya. 
2PE.3.15	Dedemdemen mi nga magpalulus lamang i Ampuꞌan, ka isaꞌun dakel i mabgayan it timpu nga ikaribri nira. Daꞌga baꞌ, pagsurat ngayan asat imyu it pagmaꞌaleng sulsug tami kat pamayaꞌ nga si Pablo, siyangpit ya naytu nga lagi, uyun kat kasepsep nga ipiyagbegay it Ampuꞌang Diyus it kanya. 
2PE.3.16	Talagang kat muꞌsang mga surat ya, atkaytu nga pirmi i pademdem yat imyu, pasar it itung mga bagay. Sabagay may mga ibintang ya gasiꞌ kat mga surat ya nga makuriꞌ masepsepan. Ta mga itu ngaytu, bela-belag i ipagpapuntuꞌ it mga kurang it kasepsep pasar it kamatuudan baw mga malubay pay pamayaꞌ. Atkayan naga gasiꞌ i mga pagbuwaten nira duꞌut beken nga mga kasuratan nga ampang it Ampuꞌang Diyus. Ta, egay beken nga baraꞌan it buwat nirang atkayan, pagtinggelen niray liꞌeg nira.
2PE.3.17	Ta it kayti, mga pagmaꞌalen ku, nga magkaꞌrutan mi nay itung mga bagay, magayen in magꞌintur kamu isaꞌun daꞌkamu mateꞌag-teꞌag it kamaliꞌ nga pangadal it mga taw ngayting maraꞌe-raꞌet. Isaꞌun daꞌkamu makapangindiꞌ it talagang natantuwan mi nang banar nga kamatuudan. 
2PE.3.18	In daꞌga, kaꞌilangan pasigi kamu nga pagpapaꞌgenen mi i pamayaꞌ mi it Ampuꞌan baw Manriribri tami nga si Jesu-Cristo, kat ildaw nga ipagbegay ya. Baw paꞌresan mi i pagkilala mit kanya, isaꞌun dumakulaꞌ i kasepsep mi it kaꞌirgan baw adat ya. Dapat nga bantugun kanya kayti baw seked it kaꞌnu-kaꞌnu. Kamatuudan tu.
1JN.1.1	Pagsuratan ku kamu pasar it ki Jesu-Cristo, kanya nga pagpangaranat Ampang nga magbegay it kaꞌgenan nga egay kaskedan. May kanya naytung lagi it tagnaꞌ paꞌ, iyan ega pay banwa. Baw kami nga mga alagad ya, talagang nagnegan namen i mga ampang ya, baw talagang naltegan namen kanya. Naꞌeket-eket namen baw naꞌipuꞌ it alima namen. 
1JN.1.2	Eeꞌ baꞌ, kanya ngaytung puꞌun it kaꞌgenan, itiyanyag nat amen. Talagang naltegan namen kanya. Aypaꞌ ka ipagpamatuud namen na, baw ipagpangadal namen nat imyu i pasar it kanya ngaytu nga egen it egay kaskedan. Garing it tagnaꞌ paꞌ, duꞌun kanya nga lagi it adapan it Diyus Amaꞌ, baw kayti, itiyanyag na kanya situt amen. 
1JN.1.3	Ipagpamatuud namen it imyu i naltegan namen baw nagnegan ngaytu, isaꞌun makapakiꞌiba-iba kamu gasit amen. Baw ega lamang iyan, in daꞌga sang tamiyan nay magpakiꞌiba-iba it Diyus Amaꞌ baw Anak ya nga si Jesu-Cristo. 
1JN.1.4	Ipagsurat namen i mga itu ngaytu isaꞌun makasagya tami it kasagyaan nga egay kakurangan.
1JN.1.5	Ituytu i ampang ngayan nga nagnegan namen duꞌun it Anak it Ampuꞌang Diyus nga ipagsugid namen it imyu. Iyan Ampuꞌang Diyus, kabilangan ya, maꞌyag nga tidaw. Egay maski unu nga madlem duꞌun it kanya. 
1JN.1.6	In maat ta, magpakiꞌiba-iba ta na it kanya, temed magpangaꞌgenan ta paꞌ kat kadleman, ka magsisigi paꞌ nga magbuwat it kasalaꞌan, magꞌambut ta lamang. Daꞌta magpangaꞌgenan nga uyun kat kamatuudan. 
1JN.1.7	Temed in pirmi ta nga magpangaꞌgenan uyun kat kaꞌyagan, nga alaid kat kasalaꞌan, subung nagat Ampuꞌang Diyus, nga kanya, purus kat kaꞌyagan talaga, magayen talagay pakiꞌiba-iba tami nga magpamayaꞌ it kanya. Baw iyan timnuruꞌ nga duguꞌ ni Jesus nga Anak ya, paglimpiyuꞌun ya kita, ka pagꞌawaꞌen yay muꞌsang kasalaꞌan ta.
1JN.1.8	Ta, in pagꞌaaten ta gasiꞌ nga kita, egay kakasalaꞌan, pagꞌambutan ta lamang i sadili ta, baw alaid it aten i kamatuudan. 
1JN.1.9	Temed in pagꞌaminen tami duꞌun it Ampuꞌang Diyus i mga kasalaꞌan ta, masiguru ta nga ipasinsiya yat aten i mga itu ngaytu, baw limpiyuꞌun ya kita kat muꞌsang karaꞌe-raꞌetan ta, sabap purus kamatuudan i kanya baw talagang mataldeng. 
1JN.1.10	In pagꞌaaten tami nga daꞌta magkasalaꞌan, subuk pagpakiꞌambutun tami i Ampuꞌang Diyus. In atkayan, ega paꞌ natantuwan tami i ampang ya.
1JN.2.1	Kamu nga bilang mga anak ku, ipagsurat kuytuy itung mga bagay asat imyu isaꞌun baꞌ daꞌkamu na magkasalaꞌan. Takaꞌ, sumang kaꞌanu, magkabwat ta naga it kasalaꞌan, temed dedemdemen tami nga may magpanindeg it aten duꞌun it Diyus Amaꞌ. Si Jesu-Cristo, nga kanya talagay mataldeng, kanyay magpanindeg ngaytut aten. 
1JN.2.2	Ka si Jesus ngaytu, binwat kanya nga panalisi, isaꞌun matanggung yay mga kasalaꞌan tami. Tiyanggung ya ngaytu nga kasalaꞌan, ega maat aten lamang, in daꞌga kasalaꞌan it muꞌsang taw situt sinirungat langit.
1JN.2.3	Pagsisiguruun ta naytu nga kilala ta nay Ampuꞌang Diyus, basta pagsunudun tat magayen i mga ipiyagꞌurdin ya. 
1JN.2.4	In may magꞌaat nga, “Kilala ku nayan kanya,” temed ega magsunud it mga urdin ya, ambut ya lamang. Talagang egay uru-urut yat kamatuudan. 
1JN.2.5	Temed in siyuy magkasunud it kaꞌustuꞌan it muꞌsang ampang it Ampuꞌang Diyus, talagang ustuꞌ na i pagmaꞌal yat Ampuꞌang Diyus ngaytu. Kat pagsunud ta ngaytu, masiguru ta nga kita, uyun na talaga duꞌun it Ampuꞌang Diyus, teꞌteꞌ na nga maglalagpit duꞌun it kanya. 
1JN.2.6	Aypaꞌ iyan magꞌaat nga, “Pagteꞌteꞌan ku na si Jesu-Cristo, nga talagang maglalagpit aku nat kanya,” kaꞌilangan mangaꞌgenan kanya it subuk pangaꞌgenan ni Jesu-Cristo ngaytu, iyan situ paꞌ kanyat sinirungat langit.
1JN.2.7	Kamung mga pagmaꞌalen ku, ega nagaytuy baꞌgung urdin nga ipagsurat ku asat imyu, in daꞌga iti naga, dati ngayting ipiyagꞌurdin it imyu it tagnaꞌ paꞌ. Iyan paꞌaaten ku ngaytung dati nga urdin, iyan nga ipiyangadal ngaytung ampang nga nagnegan mi na nga magsigraras tami it esa may esa. 
1JN.2.8	Temed gasiꞌ, subuk may baꞌgu nga ipagsurat ku nga urdin sabap it raras ngaytu. Ka raras ngaytu, talagang nagmatuud tu duꞌut kaꞌgenan ni Jesus. Baw kamu gasiꞌ, pagꞌadaten mi na kayti i raras ngaytu. Ta it atkayan na, kabilangan ya, subuk magsipat nay kadleman nga kasalaꞌan. Magꞌeyag na kat pikiran mi i matuud nga kaꞌyagan nga garing duꞌut Ampuꞌang Diyus.
1JN.2.9	Iyan magꞌaat nga, kanya, kat kaꞌyagan na, temed pagpakitabugan ya paꞌ i sulsug ya kat pamayaꞌ, yay matuud, duꞌun paꞌ kanyat kadleman. 
1JN.2.10	Temed, taw nga may raras ya nat sulsug ya kat pamayaꞌ, iyan i matuud nga magpangaꞌgenan kat kaꞌyagan. Talagang in atkayan, ega nay asat kanya nga ipagkakursud ya kat kasalaꞌan. 
1JN.2.11	Temed iyan nga pagpakitabugan ya paꞌ i sulsug ya kat pamayaꞌ, talagang duꞌun paꞌ kanyat kadleman nga kasalaꞌan. Kabilangan ya, subung it magpanaw it madlem baw ega magkaturnuwan ya in ari magayen nga panawan ya, sabap pagbeblegen paꞌ kanya it kadleman ngaytu nga kasalaꞌan.
1JN.2.12	Pagsuratan ku kamu nga bilang mga anak ku sabap it piyasinsiya na i mga kasalaꞌan mi, ka tiyanggung na ni Jesus duꞌun it krus.
1JN.2.13	Pagsuratan ku kamung magugurang sabap kilala mi naga kanya nga, garing it tagnaꞌ paꞌ nga ega pay banwa, may kanya nang lagi.
1JN.2.13	Pagsuratan ku kamung mangaꞌwaꞌen sabap, kat pagsarig mit Ampuꞌan, naꞌindaꞌeg mi na si Satanas nga Gimpuꞌun it Karaꞌe-raꞌetan.
1JN.2.13	Pagsuratan ku kamung mga bilang anak ku sabap kilala mi na talaga i Amaꞌ ta nga Ampuꞌang Diyus.
1JN.2.14	Pagsuratan ku kamung magugurang sabap kilala mi naga kanya ngaytu nga, garing it tagnaꞌ paꞌ nga ega pay banwa, may kanya nang lagi.
1JN.2.14	Pagsuratan ku kamung mangaꞌwaꞌen sabap makseg i pamayaꞌ mi. Teꞌteꞌ na asat imyu i ampang it Ampuꞌang Diyus, baw ta, naꞌindaꞌeg mi na i Gimpuꞌun ngaytit Karaꞌe-raꞌetan.
1JN.2.15	Asi-asi pat imyu, ega na labiyen mi i mga adat situt sinirungat langit nga kuntraꞌ it kaꞌirgan it Ampuꞌang Diyus, u maski unu situ nga kuntraꞌ it kanya. Ka in siyu pay magkayli it mga itu ngaytu, maꞌyag nga egay pagmaꞌal yat Amaꞌ ta ngaytu. 
1JN.2.16	Sabap muꞌsang karaꞌe-raꞌetan situt sinirungat langit, kuntraꞌ talaga it Ampuꞌang Diyus. Subung it adat nga pagsumbayaꞌen i sadiling kaꞌirgan nga maraꞌe-raꞌet, adat nga kupisiꞌen nay muꞌsang bagay nga magkaltegan, baw adat nga ipagpalandi-landi i mga bagay kat pangaꞌgenan ta. Ega yan garing duꞌut Diyus Amaꞌ i itung mga adat, in daꞌga garing situt sinirungat langit. 
1JN.2.17	Temed yay matuud, may kaskedan it banwa ngaytu baw muꞌsa nga magkasasawan it taw nga paglabiyen nira. Temed iyan masunud it kaꞌirgan it Ampuꞌang Diyus, iyan i may kaꞌgenan nga egay kaskedan.
1JN.2.18	Mga bilang anak ku, adeꞌdeng nay kaskedan ngaytu, nga umur it banwa. Nagnegan mi na nga may mabut nga kakuntraꞌ ni Cristo. Baw maski kayti ngaytu, dakel i magpakikuntraꞌ it ki Cristo ngaytu, aypaꞌ urut tami na nga talagang adeꞌdeng nay umur it banwa. 
1JN.2.19	Mga magpakikuntraꞌ ngaytu, maski kaꞌuyutan ta nagat tagnaꞌ, temed daꞌsira magpaꞌuyun it aten it kamatuudan nga paꞌuyun. Ka in talagang magpaꞌuyun sirat aten, simpri maneꞌteꞌ yan sirang kaꞌiba-iba ta. Temed it nagpablag sira, simpri maꞌyag nga ega na kaꞌuyutan tami i maski siyu it kanira.
1JN.2.20	Temed kamu, inildawan kamu na nga pagsasaruman kamu nat Espiritu Santo. Aypaꞌ ka magkatantuwan mi na i kamatuudan. 
1JN.2.21	Ega maat pagsuratan ku kamu sabap it ega magkaꞌrutan mi i kamatuudan pasar it ki Cristo, in daꞌga isaꞌun mapasiguru ku kamu kat kamatuudan ngaytu nga magkaꞌrutan mi na. Baw ta, urut mi na gasiꞌ nga iyan mga kaꞌambutan nga panulduꞌ, ega garing kat kamatuudan ngaytu.
1JN.2.22	Siyu i paꞌaaten ngaytung maꞌambut, in daꞌga iyan magpaliꞌwan nga si Jesus, ega kanyay Cristo ngayting Manriribring Adiꞌ nga isiyanggup it Ampuꞌang Diyus? Atkaytu nga taw i paꞌaaten nga kakuntraꞌ ni Cristo ngayti, kanya nga magpandaꞌga it Diyus Amaꞌ baw Anak ya nga si Jesu-Cristo. 
1JN.2.23	Ka in siyuy ega magpamatuud nga Anak it Ampuꞌang Diyus si Jesus, ega gasiꞌ mapakay nga pagtanggapen kanya it Diyus Amaꞌ. Temed kanya nga magpamatuud nga Anak talagat Ampuꞌang Diyus si Jesus ngaytu, simpri yay matuud, kanya gasing Amaꞌ i Ampuꞌang Diyus.
1JN.2.24	Ta, kamu ngaytu, inturun mit magayen nga maneꞌteꞌ asat imyu i mga ampang ngaytung nagnegan mi garing pat tagnaꞌ. Ka in talagang idawaꞌ mi kat ulu mi i nagnegan mi ngaytu garing pat tagnaꞌ, sikayan magkasiguru mi nga ega maꞌugad-ugad i pakiꞌiba-iba mi it Diyus Anak baw Amaꞌ ya. 
1JN.2.25	Baw ituy isiyanggup it aten it Ampuꞌang Diyus, kaꞌgenan nga egay kaskedan.
1JN.2.26	Isiyurat ku nay mga itu ngaytu pasar it mga taw ngayti nga magsarit buwat it ikateꞌag-teꞌag it pamayaꞌ mi. 
1JN.2.27	Temed kamu, piyapasaruman kamu na ni Cristo it Espiritu Santo. Aypaꞌ it may magsasarum na asat imyu nga Espiritu Santo ngaytu, ega na kaꞌilangan nga tulduꞌan kamu pat beken pasar it in unuy kamatuudan. Ka kanya na ngayan i magtulduꞌ it imyu it muꞌsang bagay, baw egay tulduꞌ ya nga daꞌga matuud. Aypaꞌ sunudun mi i tulduꞌ ngaytu it Espiritu Santo, baw teꞌteꞌan mi si Jesu-Cristo.
1JN.2.28	Aypaꞌ, mga bilang anak ku, teꞌteꞌan mi si Jesu-Cristo, isaꞌun, pagpaꞌuliꞌ ya situ, daꞌta na magꞌaliꞌ-aliꞌ u meyaꞌ it kanya in duꞌun nat adapan ya. 
1JN.2.29	Urut mi na nga talagang mataldeng i Ampuꞌang Diyus. Aypaꞌ sikayan matantuwan mi nga sira nga magbuwat nat mataldeng kat panleteg it Ampuꞌang Diyus ngaytu, sira i ipagpabetang ya nga mga anak ya na.
1JN.3.1	Panawun lamang it pikiran mi in sang unuy kadakulat raras it Diyus Amaꞌ it aten. Dakulaꞌ nga banar i raras ya ngaytu, ka ipagpabetang ya na kita nga mga anak ya. Ta kayti, atkayan na nga matuud, nga mga anak tami na it Ampuꞌang Diyus. Temed ta, kadaklan it taw situt banwa, ega magkilala sira it Ampuꞌang Diyus, aypaꞌ ka simpri, ega gasiꞌ pagkilalaen nira kita nga mga inanak ya. 
1JN.3.2	Mga pagmaꞌalen ku, kayti mga anak tami nang matuud it Ampuꞌang Diyus. Lamang ega paꞌ magkaꞌrutan ta in maꞌunuy pamilug ta duꞌun. Temed ituy pagsisiguruun ta, asan it pamaꞌuliꞌ situ ni Jesu-Cristo, masbungan ta na kanya, ka maltegan ta nat magayen in maꞌunu kanya. 
1JN.3.3	Aypaꞌ in siyuy may itung kasiguruwan, magpaꞌres kanyang pirmi nga mangaꞌgenan it alaid kat kasalaꞌan, sabap si Jesu-Cristo ngaytu, talagang alaid kat muꞌsang kasalaꞌan.
1JN.3.4	Iyan magbuwat it kasalaꞌan, paglabanen yay mga urdin it Ampuꞌang Diyus ngaytu. Sabap yay paꞌaaten nga kasalaꞌan, paglabanen i mga urdin it Ampuꞌang Diyus. 
1JN.3.5	Magkaꞌrutan mi nga piyalampud na pasiꞌ si Jesu-Cristo situt banwa isaꞌun matanggung ya nay mga kasalaꞌan ta. Baw kanya, talagang egay kakasalaꞌan. 
1JN.3.6	Iyan magpangaꞌgenan it teꞌteꞌ nay pamayaꞌ yat ki Jesu-Cristo, ega nayan magpasigi pat muwat it kasalaꞌan. Temed iyan nga magsisigi pay buwat yat kasalaꞌan, ega yan nakatantu in maꞌunu si Jesu-Cristo baw egay tantung pagkilala yat kanya.
1JN.3.7	Mga bilang anak ku, ayaw kamut pateꞌag-teꞌag it maski siyu. Iyan nga magbuwat it kataldengan, mataldeng nayan kat panleteg it Ampuꞌang Diyus, subung it ki Jesu-Cristo nga talagang mataldeng. 
1JN.3.8	Temed iyan nga magbuwat pat kasalaꞌan, ki Satanas payan, sabap garing paꞌ it tagnaꞌ magsisigi nang magkasalaꞌan si Satanas ngaytu. Aypaꞌ ka piyalampud situt aten i Anak it Ampuꞌang Diyus, isaꞌun ranggaꞌen yay buwat ni Satanas ngaytu. 
1JN.3.9	Ka in siyu-siyuy bilang ipiyanganak nat Ampuꞌang Diyus, ega nayan magpasigi pat muwat it kasalaꞌan. Simpri ega na mamlag kanya it bilang nanganak ngaytut kanya. Ta it Amaꞌ ya nay Ampuꞌang Diyus, ega na mapakay nga pasigi paꞌ kanyat muwat it kasalaꞌan. 
1JN.3.10	Sikaytu ta makilalaan in siyu may siyu i bilang anak nat Ampuꞌang Diyus, baw siyu pay bilang anak ni Satanas. Iyan nga ega magpaꞌres it muwat it kataldengan kat panleteg it Ampuꞌang Diyus baw egay raras yat sulsug ya kat pamayaꞌ, siguradung ega yan anak it Ampuꞌang Diyus.
1JN.3.11	Itu nagay nagnegan mi ngayang ipiyangadal it imyu garing pat tagnaꞌ, nga magsigraras tami it esa may esa. 
1JN.3.12	Daꞌtami pasbung it bilang anak ngayti ni Satanas nga si Cain,
1JN.3.13	Mga sulsug ku kat pamayaꞌ, ega mi paliluꞌan in pagꞌisgan kamu it beken nga taw situt sinirungat langit, sira ngayang ega magpamayaꞌ it ki Jesu-Cristo. 
1JN.3.14	Temed maꞌyag nat aten nga kita, ega na subuk patay kat panleteg it Ampuꞌang Diyus, in daꞌga, pagbebgayan ta nat kaꞌgenan nga egay kaskedan. Urut ta naytu sabap may raras ta na talaga it mga sulsug ta kat pamayaꞌ. Iyan ega pay raras ngaytu, subuk sakep paꞌ kanyat kamataynen. 
1JN.3.15	Ka in siyuy magpakitabug it sulsug ya kat pamayaꞌ, subung paꞌ kanya it mangingimatay it masigkataw ya. Daꞌga baꞌ magkaꞌrutan mi na nga, in siyuy mangingimatay ngaytut masigkataw ya, talagang egay kaꞌgenan yang egay kaskedan?
1JN.3.16	Dedemdemen mi tu, nga si Jesu-Cristo, ibinggay yay pati ginawa ya sabap lamang it aten isaꞌun maribri ta. Sikayan magkatantuwan ta nay paꞌaaten nga kamatuudan nga raras. Aypaꞌ kita, kaꞌilangan ta gasing tumabang it mga sulsug ta kat pamayaꞌ, maski maat ikagtas nat ginawa ta. 
1JN.3.17	Temed in beteꞌ pagpabaya-bayaꞌan ta na lamang i mga makukuriꞌ nga kabetangan it mga sulsug ta kat pamayaꞌ, ka maski may kaya ta, pagꞌaligan tami nga itabang it kanira, in atkayan magꞌuꞌunu maꞌaat tami nga may pagmaꞌal ta nat Ampuꞌang Diyus? 
1JN.3.18	Kamu nga bilang anak ku, iyan bay magayen, ega desang ipagsugid ta nga magsigraras tami, in daꞌga ipagpalteg ta kat mga pagbuwaten ta nga kamatuudan i raras ta ngaytu.
1JN.3.19	Aypaꞌ sikayan maꞌrutan ta nga kita, sakep nat kamatuudan nga garing duꞌun it Ampuꞌang Diyus. Baw sikayan gasiꞌ, ega na magulu i ulu ta nga madap it kanya. 
1JN.3.20	Temed in kat nake-nakem ta pagꞌukumanan tay sadili ta, ka urut ta nga ega naga kamatuudan i raras ta, magayen demdemen ta nga subraꞌ pang mataꞌas it aten i Ampuꞌang Diyus baw magkaꞌrutan yay muꞌsa, pati kat nake-nakem ta ngaytu.
1JN.3.21	Mga pagmaꞌalen ku, in egay pagꞌukumanan it nakem ta kat sadili ta, simpri ega nay iꞌlam ta in madap ta nat Ampuꞌang Diyus. 
1JN.3.22	Ta sikayan, unu-unuy angutun ta duꞌun it kanya, siguradung matanggap ta, sabap pagsunudun tay mga urdin ya baw pagbuwaten tay pagsagyaan ya. 
1JN.3.23	Ituytu i ipiyagꞌurdin ya, nga mamayaꞌ ta baw sumarig it Anak yang si Jesu-Cristo, baw magsigraras tami it esa may esa nga subung it ipiyagꞌurdin it aten ni Jesu-Cristo ngaytu. 
1JN.3.24	Ta kanya nga masunud it mga urdin it Ampuꞌang Diyus, talagang teꞌteꞌ duꞌun it Ampuꞌang Diyus i pangaꞌgenan ya, baw Ampuꞌang Diyus ngaytu, teꞌteꞌ naga duꞌun it kanya. Baw tabang ngaytut aten it Espiritu Santo nga ipiyapasarum ya situt bilug tami, iyan i ipagkatantu ta nga teꞌteꞌ na situt aten i Ampuꞌang Diyus.
1JN.4.1	Mga pagmaꞌalen ku, ega basta-basta pamayaꞌnen mi i magꞌaat nga, “Ampang ku ngaytu, garing duꞌun it Espiritu Santo, ka ipiyanakem yat aken.” Kaꞌilangan niidan baw ineꞌteꞌen mi daꞌan, isaꞌun masiguru mi nga garing nga matuud duꞌun it Ampuꞌang Diyus i inampang ya ngayan. Sabap kayti, dakel nay mga magpapru-prupitaꞌ nga magpangadal nat katataawan situt sinirungat langit. 
1JN.4.2	Magꞌaꞌatkaytu yan i ikaꞌrut mi in talagang Espiritu Santo nga piyapasarum it Ampuꞌang Diyus i magpanakem it esang taw. Iyan nga magpamatuud nga si Jesu-Cristo, nagbalyu talaga nga taw nga banar baw limnampud situt banwa, siguradung Espiritu Santo it Ampuꞌang Diyus i magpanakem it kanya. 
1JN.4.3	Temed iyan magpaliꞌwan nga ega nagbalyung taw nga banar si Jesus, siguradung ega yan Espiritu Santo it Ampuꞌang Diyus i magpanakem it ampangen ya. In daꞌga, yay matuud, panakem yan it kakuntraꞌ ngaytu ni Cristo, kanya nga ipiyagꞌaat ngayan it imyu nga mabut. Baw maski kayti, situ nat banwa ngaytu i atkaytung pakikuntraꞌ it ki Cristo.
1JN.4.4	Kamu, mga bilang anak ku, mga anak kamu na it Ampuꞌang Diyus. Baw nakaꞌindaꞌeg kamu nat mga maꞌambut ngayang magpapru-prupitaꞌ. Naꞌindaꞌeg mi na sabap subraꞌ pang gunaan i Espiritu Santo nga magsasarum asat bilug mi, subraꞌ pat maraꞌe-raꞌet ngayting si Satanas nga magpanakem it mga taw nga ega nagpasakep it Ampuꞌang Diyus. 
1JN.4.5	Sira ngaytu nga mga magpapru-prupitaꞌ, kaꞌibaan tu sira it mga ega magpamayat ki Jesu-Cristo, aypaꞌ mga ampang nira, uyun nagat mga adat it mga ega magpamayaꞌ ngayti. Ta, mga kasubung nirang ega magpamayaꞌ, iyan i magpagneg it kanira. 
1JN.4.6	Temed kita, sakep ta nat Ampuꞌang Diyus. Baw in siyuy magkilala it Ampuꞌang Diyus, iyan i magpagneg it aten. Iyan ega sakep it Ampuꞌang Diyus, ega magpagneg kanyat aten. Sikayan ta maꞌrutan i kamatuudang ampang nga garing duꞌun it Espiritu Santo baw kaꞌambutang ampang nga garing duꞌun it ki Satanas.
1JN.4.7	Mga pagmaꞌalen ku, siguruun ta nga magsigraras tami it esa may esa, sabap Ampuꞌang Diyus, kanyay puꞌun it kararas ngaytu. Ta kada may raras na ngaytu, maꞌyag nga bilang ipiyanganak na kanya it Ampuꞌang Diyus baw kilalang-kilala ya na kanya. 
1JN.4.8	Temed iyan ega pay raras ngaytu, ega payan magkilala it Ampuꞌang Diyus, sabap Ampuꞌang Diyus talagay puꞌun it raras ngaytu. 
1JN.4.9	Eeꞌ baꞌ, talagang ipiyalteg nat Ampuꞌang Diyus i kadakulat raras yat aten, iyan ipiyalampud ya na ngayan situt denaꞌ i Anak yang paeꞌesa-esa nga egay kasbung, nga tumanggung it kasalaꞌan ta, isaꞌun mabgayan ya kita it kaꞌgenan nga egay kaskedan. 
1JN.4.10	Itu naytuy matuud nga pagmaꞌal, ega maat aten nga pagmaꞌal it Ampuꞌang Diyus, in daꞌga kanya ngaytung pagmaꞌal nga may raras it aten. Ka piyapaꞌasitu yat aten i Anak ya nga buwaten nga panalisi, isaꞌun mapasinsiya it aten i mga kasalaꞌan tami. 
1JN.4.11	Mga pagmaꞌalen ku, ta it atkaytuy kadakulat raras it Ampuꞌang Diyus it aten, kaꞌilangan magsigraras tami gasiꞌ i aten. 
1JN.4.12	Garing it tagnaꞌ paꞌ, egay nakalteg it Ampuꞌang Diyus. Temed in talagang may raras ta nat esa may esa, maꞌyag nga magsasarum na talaga situt aten i Ampuꞌang Diyus ngaytu, baw kiyumplitu ya na i raras ta ngaytu.
1JN.4.13	Baw magkaꞌrutan tami nga magpaneꞌteꞌ ta na duꞌun it Ampuꞌang Diyus, baw kanya, teꞌteꞌ gasiꞌ situt aten, sabap pirmi ta nga pagtabangen it Espiritu Santo nga piyapasarum ya situt bilug tami. 
1JN.4.14	Baw kami ngaytu, talagang naltegan namen i Anak it Ampuꞌang Diyus, baw ipagpamatuud nga tiyaꞌeg it Diyus Amaꞌ i Anak ya ngaytu, nga kanyay Manriribri it muꞌsang taw situt sinirungat langit. 
1JN.4.15	Ta kayti, in siyuy magpamatuud nga si Jesus, Anak kanya it Ampuꞌang Diyus, talagang pagteꞌteꞌan kanya it Ampuꞌang Diyus baw kanya, teꞌteꞌ na gasiꞌ duꞌun it Ampuꞌang Diyus ngaytu. 
1JN.4.16	Magkaꞌrutan ta na talaga baw pagpamayaꞌnen ta nga kita, pagrarasan nga banar it Ampuꞌang Diyus.
1JN.4.16	Ampuꞌang Diyus talagay puꞌun it kararas. Ta kanya nga magpaneꞌteꞌ kat raras yat masigkataw ya, pagteꞌteꞌan ya gasiꞌ i Ampuꞌang Diyus, baw Ampuꞌang Diyus, magpaneꞌteꞌ naga duꞌun it kanya. 
1JN.4.17	Sikayan magkatantuwan ta na nga nakumplitu na i kararas ta ngaytu. Aypaꞌ ka ega na pagꞌiꞌlaman tami i aldaw ngayan nga ipangukuman. Sabap unu pay maiꞌlaman it magpasbung ta nat ki Jesu-Cristo situt banwa ngaytu? 
1JN.4.18	Ka basta kamatuudan i pagmaꞌal tat Ampuꞌang Diyus baw kararas tat masigkataw ta, ega nay iꞌlam tamit panriga. Sabap iyan ustuꞌ nga pagmaꞌal, subuk magkataburan yay iꞌlam ngaytu. Ka iyan talagay pagꞌiꞌlaman it mga taw, rigaen. Aypaꞌ in magꞌiꞌlam ta pat rigaen, maꞌyag nga kurang pay pagmaꞌal baw kararas ta.
1JN.4.19	Yay matuud, may pagmaꞌal baw kararas tami nay aten sabap it pagmaꞌalen baw pagrarasan ta nga lagi it Ampuꞌang Diyus. 
1JN.4.20	In beteꞌ may magꞌaat nga, “Pagmaꞌalen ku nay Ampuꞌang Diyus,” temed in may sulsug ya paꞌ kat pamayaꞌ nga pagpakitabugan ya, ambut ya lamang i pagmaꞌal ya ngayan. Ka in ega pay raras yat kaꞌibaan ya nga lelete-letegan ya nat kaꞌlay, magꞌuꞌunu maꞌalen yay Ampuꞌang Diyus nga ega magkaltegan ya? 
1JN.4.21	Ka yay ipiyagꞌurdin ya ngaytu it aten, nga in siyuy magmaꞌal it Ampuꞌang Diyus, dapat nga rarasan ya gasiꞌ i sulsug ya kat pamayaꞌ.
1JN.5.1	In siyu-siyuy magpamayaꞌ nga si Jesus, kanya nay paꞌaateng Cristo ngayti nga Manriribring Adiꞌ nga isiyanggup, subung na kanyat ipiyanganak it Ampuꞌang Diyus. Baw yay matuud, in pagmaꞌalen ta kanya ngaytu nga bilang nanganak, simpri rarasan ta na i kumpur bilang ipiyanganak ya nga beken. 
1JN.5.2	Baw ituytu i ikasiguru ta nga pagrarasan tami i kumpur bilang ipiyanganak it Ampuꞌang Diyus, itu nga pagmaꞌalen tami i Ampuꞌang Diyus ngaytu baw pagsunudun tami i kumpur ipiyagꞌurdin ya. 
1JN.5.3	Ituytu i paꞌaaten nga pagmaꞌal tat Ampuꞌang Diyus, masunud tami it mga urdin ya. Ka mga urdin ya ngaytu, ega nagaytu subraꞌ nga mabeꞌgat. 
1JN.5.4	Sabap kada bilang ipiyanganak nat Ampuꞌang Diyus, magkaꞌindaꞌeg ya na i pagsakep it kanya it karaꞌe-raꞌetan situt banwa ngaytu. Magkaꞌindaꞌeg ta naytu kat keseg it pamayaꞌ baw pagsarig tat ki Jesu-Cristo. 
1JN.5.5	Ta siyu may siyuytu i magkaꞌindaꞌeg it pagsakep ngaytut kanya it karaꞌe-raꞌetan situt banwa ngaytu? Sira lamang nga magpamayaꞌ nga si Jesus, egay beken, Anak talaga kanya it Ampuꞌang Diyus.
1JN.5.6	Si Jesu-Cristo ngaytu, kanyay limnampud situt denaꞌ. Biyawtis kanya duꞌun it danum. Ipiyaturuꞌ i duguꞌ ya kat kamataynen ya. Talagang ega lamang desang nagpabawtis kanya duꞌun it danum, in daꞌga ipiyaturuꞌ ya naga gasiꞌ i duguꞌ ya. Baw yay magpamatuud kaytu, Espiritu Santo, sabap purus kamatuudan i ipagpaliꞌwan it Espiritu Santo ngaytu. 
1JN.5.7	Yay matuud, tulu talagay magpamatuud kaytu pasar it ki Jesu-Cristo, in siyu talaga kanya. 
1JN.5.8	Tulu ngaytu, Espiritu Santo, danum baw duguꞌ. Baw nagꞌuyu-uyunun i tulu ngaytu. 
1JN.5.9	In pagpamayaꞌnen tami i pamatuud it taw, subrang mapaꞌgen i pamatuud it Ampuꞌang Diyus, aypaꞌ simpri kaꞌilangan pamayaꞌnen tami. Baw iyan ngayan, talagang ipagpamatuud it Ampuꞌang Diyus nga Anak ya talaga si Jesu-Cristo. 
1JN.5.10	Aypaꞌ siyu-siyuy magpamayaꞌ baw magsarig it Anak it Ampuꞌang Diyus, pagsisiguruun ya kat nake-nakem ya nga talagang matuud i pamatuud ngaytut Ampuꞌang Diyus. Temed iyan ega magpamayaꞌ it pamatuud ngaytut Ampuꞌang Diyus, egay beken, pagpakiꞌambutun yay Ampuꞌang Diyus ngaytu, ka ega pagpamayaꞌnen yay ipagpamatuud ya pasar it Anak ya. 
1JN.5.11	Ka ituytu i pamatuud ya ngaytu. Kaꞌgenan nga egay kaskedan i begay it Ampuꞌang Diyus it aten, baw maꞌaten tu sabap duꞌun it pamayaꞌ baw pagsarig tat Anak ya ngaytu. 
1JN.5.12	Iyan nga maglalagpit nat Anak it Ampuꞌang Diyus, iyan i may kaꞌgenan ngayan nga egay kaskedan. Temed iyan ega maglalagpit it Anak ngaytut Ampuꞌang Diyus, talagang daꞌgay kanya.
1JN.5.13	Itung mga bagay, ipagsurat kuytu asat imyu nga mga magpamayaꞌ baw magsarig it Anak it Ampuꞌang Diyus, isaꞌun masiguru mi nga kamu, may kaꞌgenan na nga egay kaskedan. 
1JN.5.14	Baw ega na kaꞌilangan magꞌaliꞌ-aliꞌ ta pat madap duꞌun it kanya ka pagsisiguruun ta nga, maski unuy angutun ta nga uyun kat kaꞌirgan ya, talagang sumambung kanya. 
1JN.5.15	Ta it magkaꞌrutan ta na nga magsambung na kanyat aten, magkaꞌrutan ta na gasiꞌ nga ipagbegay ya nat aten i unu-unu nga pagꞌangutun ta ngaytu duꞌun it kanya.
1JN.5.16	Itu paꞌ gasiꞌ i ireg ku nga iꞌaat it imyu. In beteꞌ maltegan muy esang sulsug mu kat pamayaꞌ nga nakabwat it kasalaꞌan nga mapasinsiya nagat Ampuꞌang Diyus, kaꞌilangan ipanalangin mu kanya, isaꞌun ildawan kanyat Ampuꞌang Diyus nga makaꞌuliꞌnang kemseg i pamayaꞌ ya. Temed may kalasit kasalaꞌan nga ega na pasinsiyaen it Ampuꞌang Diyus, kasalaꞌan nga ikataban it magbuwat kaytu duꞌun it panriga nga egay kaskedan. Iyan magbuwat it itu ngaytung kasalaꞌan, ega maꞌaat ku nga mapanalanginan.
1JN.5.17	Yay matuud, kada mabwat ta nga kuntraꞌ it kaꞌirgan it Ampuꞌang Diyus, kasalaꞌan nayan. Temed magpuyrat iyan ngayang siyangpit ku, may kapasinsiyaan naga.
1JN.5.18	Talagang magkaꞌrutan ta na nga iyan mga bilang ipiyanganak nat Ampuꞌang Diyus, ega na maat magpasigi pat muwat it kasalaꞌan, sabap pagtatarimaen na sira ni Jesu-Cristo ngayting Anak it Ampuꞌang Diyus. Ega na mapakay nga sakpen siꞌ ni Satanas. 
1JN.5.19	Magkaꞌrutan ta nga kita, mga anak nat Ampuꞌang Diyus. Temed si Satanas pay magsasakep situt sinirungat langit. 
1JN.5.20	Baw talagang magkaꞌrutan ta nga limnampud na situt aten i Anak it Ampuꞌang Diyus, baw binggayan ya na kita it ipagkasepsep, isaꞌun makilalaan tami nga banar i matuud nga Ampuꞌang Diyus. Kayti magpakiꞌuyun tami na it Ampuꞌang Diyus sabap maglalagpit ta nat Anak ya nga si Jesu-Cristo. Yay matuud, si Jesu-Cristo ngaytu, kanya talagay matuud nga Ampuꞌang Diyus nga puꞌun it kaꞌgenang egay kaskedan.
1JN.5.21	Mga bilang anak ku, magꞌintur kamu in unuy pagpamayaꞌnen baw pagsirbiyan mi. Siguruun mi nga egay maski unu nga iganti mi it matuud ngaytu nga Ampuꞌang Diyus.
2JN.1.1	Pagmaꞌaleng babay nga piniliꞌ it Ampuꞌang Diyus, baw mga anak mu, wayan i surat ku, aku nga piyakamagurang. Kamu, talagang pagmaꞌalen ku nga matuud, baw ega lamang aku in daꞌga pati kadakel nga nakakilala nang banar it kamatuudan pasar it Ampuꞌan. 
2JN.1.2	Pagmaꞌalen namen kamu sabap nakagamut na kat nakem tami i kamatuudan ngaytu, nga egaytu mablag situt aten seked it kaꞌnu-kaꞌnu. 
2JN.1.3	Baw yay matuud, maꞌaten nga pirmi i ildaw, sanguꞌ nga tabang baw kaꞌimbengan it nakem nga ipagbegay it Diyus Amaꞌ baw Anak ya nga si Jesu-Cristo. Mga itu ngaytu, talagang ibgay it Ampuꞌang Diyus kat mga nakakilala nat kamatuudan ngayti baw may raras na it esa may esa.
2JN.1.4	Talagang masagyang-masagya aku, ka namuyaan ku nga iyan beken nga mga anak mu, magpangaꞌgenan sira uyun kat kamatuudan, subung it ipiyagꞌurdin it aten it Diyus Amaꞌ. 
2JN.1.5	Ta kayti, Bilaꞌ, sana may ipagpakiꞌupakat kut imu. Itu, ega maat baꞌgung urdin i ipagsurat ku ngaytu, in daꞌga dati nagaytung urdin nga situ na nga lagit aten garing paꞌ it tagnaꞌ, itu nga magsigraras tami it esa may esa. 
2JN.1.6	Ituy magpamatuud nga may pagmaꞌal tat Ampuꞌang Diyus, itu nga magpangaꞌgenan tami uyun kat ipiyagꞌurdin ya. Ta ituytu i ipiyagꞌurdin ya ngayan it tagnaꞌ, nga mangaꞌgenan tami it magsigraa-rarasen.
2JN.1.7	Yay matuud, talagang lekep i banwa ngaytu it mga manigpaneꞌag-teꞌag it pamayaꞌ, iyan mga taw nga ega magpakimatuud nga si Jesu-Cristo, talagang nagbalyu kanya nga taw. Iyan atkayang mga taw, sira na ngayan i mga manigpaneꞌag-teꞌag baw kakuntraꞌ ni Cristo. 
2JN.1.8	Aypaꞌ kaꞌilangan magꞌintur kamu, isaꞌun ega maꞌilang i piyakarigaan mi, in daꞌga matanggap mi i piyakamagayen nga tumbas. 
2JN.1.9	Iyan ega magpaneꞌteꞌ kat panulduꞌ ni Cristo, ka magpasaꞌli ga, talagang alaid kanya duꞌun it Ampuꞌang Diyus. Takaꞌ in siyu-siyuy magpaneꞌteꞌ kat panulduꞌ ngaytu ni Cristo, talagang pagteꞌteꞌan kanya it Diyus Amaꞌ baw Anak. 
2JN.1.10	Aypaꞌ maski siyuy mabut asat imyu nga belag it itung ipagpangadal i taban ya, ega paꞌapyaten mi asat balay mi baw ega na lamang kumustaen mi. 
2JN.1.11	Sabap in siyuy pakiꞌiba-iba it kanya, magpaꞌuyun na it buwat ya ngayting maraꞌe-raꞌet.
2JN.1.12	Sana dakulaꞌ pang kusugiden ku, temed ega na isurat ku. Ka ireg ku baꞌ sana, kapaꞌasan akut imyu. Masugi-sugid ku kamu it nagꞌada-adapen tami isaꞌun makasagya tami it kasagyaan nga egay kakurangan.
2JN.1.13	Pagkumustaen ka it mga anak it sulsug mu nga babay
3JN.1.1	Iba-iba ku nga si Gayo, nga pagmaꞌalen ku nga matuud, wayan i surat ku, aku nga piyakamagurang.
3JN.1.2	Maꞌal ku nga iba-iba, ipagpanalangin ku nga sana pirmi nga magayen i kabetangan mu, baw makulaꞌsi i bilug mu, subung it magkabaritaꞌan ku nga kakseg it pamayaꞌ mu. 
3JN.1.3	Ka talagang masagyang-masagya aku pagꞌabut sinit pirang mga sulsug ta kat pamayaꞌ nga garing asan, sabap itiyuturan nirat aken nga pagteꞌteꞌan muy kamatuudan nga panulduꞌ, baw uyun nga pirmi kat kamatuudan ngaytu i pangaꞌgenan mu. 
3JN.1.4	Ega nay pasubraꞌ it kasagyaan ku basta nabaritaꞌan ku nga uyun kat kamatuudan i pangaꞌgenan it mga bilang anak ku.
3JN.1.5	Pagmaꞌalen ku nga iba-iba, talagang magayen i adat mu nga matiyabangen ka it mga kasulsugan ta kat pamayaꞌ, maski ega kilala mu. 
3JN.1.6	Ipiyagpamatuud nira sinit magkatingped nga mga magpamayaꞌ i pasar it kararas mu ngaytu. Magayen gasiꞌ in matabangan mu sira kat paranawun nira in gumaring sira asat imu, iyan baꞌ, tabang nga bagay it mga taw nga ipiyatindeg it Ampuꞌang Diyus kat buwaten nira. 
3JN.1.7	Sabap panaw nira, mangadal pasar it ki Jesu-Cristo, baw ega naga magtanggap sirat maski unu nga tabang nga begay it mga taw nga ega magpamayaꞌ it ipagpangadal nira ngaytu. 
3JN.1.8	Aypaꞌ kaꞌilangan nga ipabetang ta nga bilang katengdanan taytu nga asikasuun ta sira, isaꞌun makatabang ta gasit palkep it kamatuudan ngaytu.
3JN.1.9	Piyatabanan ku nat surat i mga magpamayaꞌ asan, temed daꞌku giyuman-guman ni Diotrefes, ka yay kanget it nakem ya, kanya i kilalaen nga magpanguꞌnaan. 
3JN.1.10	Aypaꞌ in kapaꞌasan aku, abigwaren kuytuy muꞌsa ngayang buwat ya, nga talagang paglibaken ya kami. Baw subuk ega paꞌ magkaꞌustuꞌan kanyat itung buwat ya, in daꞌga dungag ya paꞌ, ega pagtanggapen yay mga mamagpangadal ngaytit pasar it ki Jesus. Maꞌunu tanggapen ya isan yan pagpaaren ya paꞌ baw pagꞌawaꞌen ya kat kanirang gurupu nga magpamayaꞌ i iyan mamagꞌireg tumanggap it mamagꞌabut ngayan asan.
3JN.1.11	Pagmaꞌaleng iba-iba, ega mu guruun i maraꞌe-raꞌet nga buwat it beken, in daꞌga ari-ari magayen, iyan i imu. Ka iyan magbuwat it magayen, magpakiꞌuyun kanyat Ampuꞌang Diyus. Temed iyan magbuwat ngayat maraꞌe-raꞌet, ega yan nakatantu it in unuy adat it Ampuꞌang Diyus.
3JN.1.12	Ta, pasar it sulsug ta kat pamayaꞌ nga si Demetrio, muꞌsa nang mga katataawan i magpamatuud pasar it kagayen it buwat ya. Ka maꞌyag kat pangaꞌgenan ya nga talagang pagsunudun yang banar i kamatuudan nga panulduꞌ. Ta pati kami, atkayan nagay amen nga pamatuud pasar it kanya ngaytu, baw urut mu nga matuud i paꞌaaten namen ngaytu.
3JN.1.13	Dakulaꞌ paꞌ sana nga kuꞌaaten kut imu nga kusurat ku, temed napikir ku nga ega na isurat ku. 
3JN.1.14	Pagꞌiꞌinawaren ku sana nga kapaꞌasan aku it imyu it madaliꞌ, isaꞌun kapagsugi-sugid tat nagꞌadap.
3JN.1.15	Ipagpanalangin ku nga sana asat imu nga pirmi i kaꞌimbengan it nakem nga ipagbegay it Ampuꞌang Diyus. Pagkumustaen ka it mga kaꞌiba-iba ta sini. Baw ireg ku sana, kumustaen muy kada esa nga mga iba-iba ku asan.
JUD.1.1	Aku nga si Judas nga manigsirbi ni Jesu-Cristo baw sulsug ni Santiago i tagsurat kaytu. Pagsuratan ku kamu, nga mga ipiyapinpin it Diyus Amaꞌ isaꞌun mataawan ya na baw talagang pagrarasan ya, kamu nga pagtatarimaen nga pirmi ni Jesu-Cristo baw piyanakman nga pasakep it kanya. 
JUD.1.2	Ipagpanalangin ku nga sana bastanting-bastanti asat imyu i sanguꞌ nga tabang baw raras it Ampuꞌang Diyus, baw kaꞌimbengan it nakem nga ipagbegay ya.
JUD.1.3	Mga pagmaꞌalen, iyan talagay ireg ku nga ireg nga isurat nga ipataban asat imyu, pasar it karibriyan nga ipagꞌildaw na ngaytut aten nga magpamayaꞌ na. Temed tumbaw siꞌ kat nakem ku nga yay dapat isurat ku nga ipataban asat imyu, esa nga paꞌimbanda, nga kaꞌilangan ilaban mi i kamatuudan nga panulduꞌ nga pagpamayaꞌnen tami. Kamatuudan ngaytu, ipiyatantu na it Ampuꞌang Diyus kat mga taawan ya, baw ega talagay pagꞌugadan ya seked it kaꞌnu-kaꞌnu. 
JUD.1.4	Sabap may magraragiꞌ na asat imyu nga ega pagtaꞌseben it pikir mi i antap it nakem nira. Mga taw ngaytu, alaid talagay pagsunud nira kat kaꞌirgan it Ampuꞌang Diyus. Baw garing paꞌ it tagnaꞌ, magbebtang nang lagi duꞌut kasuratan i magꞌaꞌareg it kanira nga panriga. Sabap pagꞌinu-inuun nira kamu it ipagganti nirang pangadal nga kamaliꞌ pasar it ildaw it Ampuꞌang Diyus. Ka maat nira, basta namayaꞌ ta na, maski ega supilen tami i sadili, nga sumbayaꞌen i kaꞌiꞌirgan nga maraꞌway, ega naga yan maꞌunu i pakiꞌuyun tat Ampuꞌan, tutal maꞌildaw naga kanya. Baw talagang pagdaꞌgaen nira i pamegbeg ni Jesu-Cristo, ka ega pagkilalaen nira nga kanya lamang i Agalen baw Ampuꞌan tami.
JUD.1.5	Aypaꞌ maski maat magkaꞌrutan mi nagaytu, ireg ku naga nga ipademdem it imyu nga, lamang ipiyagribri it Ampuꞌang Diyus i mga Israelita kat pagkaꞌuripen nira duꞌun it Egipto, temed piyuuꞌ ya nagay beken nga kaꞌibaan nira nga egay pamayaꞌ baw pagsarig it kanya. 
JUD.1.6	Dedemdemen mi gasiꞌ i iyan mga anghil nga daꞌsira naneꞌteꞌ kat ipiyabetang-betang it Ampuꞌang Diyus it kanira nga katengdanan. Daꞌga basaꞌan timnanan sira duꞌun it pagtataꞌidan nira nga sadili? Aypaꞌ ka ipiyabayuk sirat Ampuꞌang Diyus it kadina seked it kaꞌnu-kaꞌnu. Baw pinirisu ya sira duꞌun it kadleman seked it betanganan na sirat ukuman, pagꞌabut it ega basta-basta ngaytung aldaw nga ipangukuman. 
JUD.1.7	Dedemdemen mi naga gasiꞌ i nabetangan it mga taga Sodoma baw Gomorra baw mga katepadan nira nga mga lansangan, ka nagkasalaꞌan sira subung it mga anghil ngayti. Sabap nagpaꞌubas sira nang nagpaꞌubas it pamakun duꞌun it ega asawa nira, baw subraꞌ na nga maraꞌway na nga daꞌna ipiyagbanwa. Mga lansangan ngayti pati mga taga duꞌun, inanteng nga muꞌsa ka yay panriga it kanira. Ta iti ngayti, bilang sabar it aten, ka ladawan tu it apuy nga daꞌgay kapugdawan ya, nga siguradung panriga nga abutun it mga makasalaꞌan.
JUD.1.8	Atkayan nagay itu nga mga taw nga nakasled asan it imyu. Sabap it mga panagaynep nira, ipagpakursud niray bilug kat kasalaꞌan. Masusutil sira nga ega magkilala it mga magpupudir. Baw pagtibabaꞌen paꞌ niray mga matataꞌas nga banar i kabantugan. 
JUD.1.9	Temed maski piyakapagbayaꞌen it mga anghil nga si Miguel, iyan pagsasaꞌran nira ni Satanas i bilug ni Moises, ega naga tiyemek-temek ya it ampang nga panibabaꞌ. In daꞌga iyan i inampang ya, maat ya, “Sana sardawun ka it Ampuꞌan.” 
JUD.1.10	Temed itu nga mga taw, pagtibabaꞌen niray in unu-unu nga ega magkasepsepan nira. Baw iyan mga bagay nga magkaꞌrutan nira, mga singkadan nga kaꞌiꞌirgan nga pagsumbayaꞌen nga subung it buwat it ramu-ramu nga egay nanakem, yanay ikaꞌilang nira.
JUD.1.11	Talagang ipagkapanriꞌsu nat tiꞌdun i mabetangan it itu nga mga taw, sabap ega piyasyangan nira i dalan it karaꞌe-raꞌetan nga siyunud ni Cain.
JUD.1.12	Talagang itung mga taw, dakulaꞌ nga kaꞌeꞌyaꞌan mi in mamagpanragiꞌ sira it pagkaraꞌnen mi nga uyut i pagbuwateng Apunan. Sabap sira, magsari lamang it kaꞌen baw inum it egay uru-urut it eyaꞌ, adimaat mataldeng i pangaꞌgenan nira. Egay beken nga pagꞌintindiyen nira, sadili nira lamang. Talagang taw sira nga egay kapulusan, subung it mga kunum nga pagkaꞌaren it deres, aypaꞌ ka ega magkaꞌuran. Subung gasiꞌ sira it mga kayu nga ega mamagbuwaꞌ, maski timpu it pabubwaꞌ. Talagang ega lamang desang subuk siyalibut, in daꞌga laꞌun banar. Nabwar it nabaranban i pati gamut.
JUD.1.13	Talagang mga taw ngaytu, buwal sira nga subung it langeb in mabakat i dagat. Siging pamkas ya, sigi nagang dagsaꞌ it buraꞌ-buraꞌ baw dikut. Atkayan naga sira, ka kaꞌeyaꞌan i liꞌwan it maraꞌway nga pamagbuwaten nira. Subung baꞌ sira talaga it bituꞌun nga nakalꞌag. Pagꞌaꞌargan sirat Ampuꞌang Diyus it rugar nga egay kaskedang kadleman.
JUD.1.14	Naꞌiguꞌ gasiꞌ sira it inaat ni Enoc nga ikapitu nang pagtungtung-pagꞌinapuꞌ garing it ki Adan. Maat ya it tagnaꞌ ngayting timpu, “Pagnegan mi tu. Siguradu nga mabut i Ampuꞌan, iba ya i ribu-ribu nga ega babasta-bastaen nga mga anghil ya. 
JUD.1.15	Betanganan ya nat ukuman i muꞌsang katataawan. Rigaen yay muꞌsa nga ega magkilala it kanya, sabap it muꞌsang mga binwat nirang karaꞌe-raꞌetan, nga binwat nira it alaid talaga kat nakem nira i kaꞌirgan it Ampuꞌang Diyus. Baw rigaen ya sira ngayti nga egay iꞌlam it kanya, sabap it muꞌsang mga inampang nira nga tibabaꞌ it kanya.” 
JUD.1.16	Talagang itung mga taw, magsarit iway, nga egay pagsagyaan nira kat mga beken. Pagsumbayaꞌen niray sadiling kaꞌirgan nga maraꞌe-raꞌet. Malalandi-landi sira baw uba-ubas na niray mangilut-ilut it maꞌiba nira, isaꞌun lamang mapisiꞌ niray in unu nga pagꞌirgan nira.
JUD.1.17	Temed ipagbenge-bengel kut imyu nga mga pagmaꞌalen ku, dedemdemen mi i mga inampang it mga apustul it Ampuꞌan tami nga si Jesu-Cristo, nga in unuy isiyugid nirat imyu nga mabut. 
JUD.1.18	Ka daꞌga baꞌ ipiyagꞌaat nirat imyu, “Siguradu yan, nga in magdadarapaꞌ nay umur it banwa, may manluꞌsut nayan nga mga mamagsumbayaꞌ it sadiling kaꞌirgan nga kuntraꞌ kat kaꞌirgan it Ampuꞌang Diyus. Baw buwaten nira na kamu nga kasesleman sabap it pamayaꞌ mi.” 
JUD.1.19	Itu nga mga taw, siray panggaringan it ikaranggaꞌ it pagꞌurunyun baw pagꞌini-inibaen mi. Ka yay matuud, uripen sira nang banar it kaꞌirgan it bilug. Egaytu talaga pagsasaruman sira it Espiritu Santo.
JUD.1.20	Temed kamu, mga pagmaꞌalen ku, papaꞌgenen mi nga banar i pamayaꞌ mi nga magꞌuꞌunay duꞌun it kamatuudan nga ipiyatantu it Ampuꞌang Diyus. Baw manalangin kat keseg baw paꞌiguꞌ-iguꞌ it Espiritu Santo. 
JUD.1.21	Inturun mi i pangaꞌgenan mi, isaꞌun daꞌkamu kapaꞌalaid kat kararas it Ampuꞌang Diyus, mintras pagpaꞌbutun mi i kaꞌgenan nga egay kaskedan, nga ildaw it aten it Ampuꞌan tami nga si Jesu-Cristo.
JUD.1.22	Sanguꞌan mi baw tabangen i mga alab-alaben paꞌ kat pamayaꞌ. 
JUD.1.23	Baw daliꞌan mi nagat milwat i iyan makatalpak duꞌun it apuy nga egay kapugdawan ya. Iyan beken, sanguꞌan baw tabangen mi naga sira, temed yanayan magꞌintur kamu, nga daꞌkamu maduraꞌitan it kasalaꞌan nira. Subuk rignaꞌan mi i pati pakayan nira nga talpuk na it maraꞌway nga pamagbuwaten nira, isaꞌun daꞌkamu matindakan.
JUD.1.24	Dapat talaga nga bantugun i Ampuꞌang Diyus, kanya nga kayang-kaya ya talaga nga magtatarima it imyu isaꞌun daꞌkamu mateꞌag-teꞌag baw makakleb kat kasalaꞌan. Mapaꞌadap ya paꞌ kamu duꞌun it ega basta-bastang kabantugan ya it may dakulang kasagyaan, nga ega nay maꞌiway ya. 
JUD.1.25	Eeꞌ baꞌ, bantugun kanya, kanya nga esa-esa lamang nga Ampuꞌang Diyus, nga Manriribri tami kat keseg it binwat it Ampuꞌan tami nga si Jesu-Cristo. Duꞌut kanya nga pirmi i kabantugan, ega masbungan nga kataꞌasan, ega basta-bastang pamegbeg baw guna, garing paꞌ it tagnaꞌ baw seked it kaꞌnu-kaꞌnu nga egay katupusan. Kamatuudan tu.
REV.1.1	Itung mga magsusurat nga magbebtang situt kasuratan ngaytu, mga bagay nga ipiyaꞌrut it Ampuꞌang Diyus it ki Jesu-Cristo pasar it ipiyabetang-betang nga mabut asat pagdadarapaꞌen, ka ipalteg ya nat mga magsirbi it kanya. Muꞌsa ngaytu ipiyalteg nga matuud ni Jesu-Cristo it ki Juan nga manigsirbi ya, ka may tiyaꞌeg yang anghil ya nga palteg kaytu. 
REV.1.2	Talagang pamatuud tu ni Juan it muꞌsa nga naltegan ya nga ipiyalteg it kanya nga ampang it Ampuꞌang Diyus nga ipiyamatuud ni Jesu-Cristo. 
REV.1.3	Aypaꞌ dedemdemen mi tu! Magkasagyay in siyu nga magbasa duꞌun it katingpedan it mga magpamayaꞌ it kasuratan ngaytung ampang nga garing duꞌut Ampuꞌang Diyus. Baw magkasagya gasiꞌ i iyan magpagneg basta pagsunudun yay kumpur pagꞌaaten. Sabap adeꞌdeng lamang i timpu nga magꞌabut i mga itu ngaytu.
REV.1.4	Aku nga si Juan i magsurat asat imyu, mga gurupu it mga magpamayaꞌ baw magsarig it Ampuꞌan kat pitung rugar nga sakep it Asia. Ipagpanalangin ku nga sana asat imyu nga pirmi i ildaw baw kaꞌimbengan it nakem nga ipagbegay it Diyus Amaꞌ, baw Ampuꞌan nga si Jesu-Cristo baw Espiritu Santo.
REV.1.5	Kanya ngaytung si Jesu-Cristo, purus kamatuudan i kumpur ipagpamatuud ya. Iti, inggen kanyat Ampuꞌang Diyus it paꞌuliꞌ. Talagang kanya i piyakamataꞌas kat muꞌsang egnen paꞌ it paꞌuliꞌ. Baw kanya ngaytu i magbebegbeg it maski siyung magsasakep nga subuk mga adiꞌ situt sinirungat langit.
REV.1.5	Sana bantugun tami si Jesu-Cristo, nga magraras talaga it aten. Sabap kat kamataynen ya, nga ipiyaturuꞌ yay duguꞌ ya, ipiyaliꞌwan ya na kita kat panguripen it kasalaꞌan. 
REV.1.6	Binwat ya paꞌ kita nga bilang sasirduti, ka sirbiyan tami nay Ampuꞌang Diyus nga Amaꞌ ya. Baw mabut talaga nga magꞌadiꞌ tami nga bilang mga kaꞌibaan ya duꞌun it kaꞌadiꞌan ya. Eeꞌ baꞌ, bantugun kanya nga pirmi, baw magmatanyag talagay keseg it guna ya seked it kaꞌnu-kaꞌnu. Kamatuudan tu!
REV.1.7	Dedemdemen mi tu, mabut kanya nga subuk mangindelangan it kunum. Talagang maltegan tu it muꞌsang katataawan, pati mga nagꞌimatay it kanya. Ta sabap it kanya ngaytu, sumgaw i muꞌsang bangsat taw situt sinirungat langit, ka matantuwan na niray panriga. Talagang matkaytuytu nga matuud.
REV.1.8	Maat it Ampuꞌang Diyus, “Akuy uꞌna it muꞌsa baw aku naga i kat sinauryan. May aku naga garing it tagnaꞌ paꞌ, baw seked it kaꞌnu-kaꞌnu may aku paꞌ. Talagang egay kasbung it guna ku.”
REV.1.9	Talagang aku nga si Juan, sulsug mi kat pamayaꞌ baw kaꞌibaan mi naga it pagpakuriꞌan sabap it pamayaꞌ tami it ki Jesus. Baw esa aku nagang sinakepan it kaꞌadiꞌan ya, baw kasubung mi it temeꞌteꞌ it pagsunud it ki Jesus ngaytu. Idiyuꞌlung aku duꞌun it pulaw nga pagpangaranat Patmos,
REV.1.10	Iyan kaꞌsa, nga aldaw nga pagkilalaen tami nga ipagsamba tamit Ampuꞌang Diyus, kat pabetang-betang it Espiritu Santo, sakaliꞌ nga nagsipat i banwa. Sakaling may nagnegan ku kat talikudan ku nga ayun nga panggaꞌmarang dadakulaꞌ nga subuk pagꞌeypan nga taburi. 
REV.1.11	Magꞌaat i pagꞌaaten, “Kaꞌilangan nga isurat mu kat magkaluu-lulun nga pagsuratan in unu nga bagay nga maltegan mu, bawnga ipataban muytu kat pitu ngaytung karugaran nga may magpamayaꞌ it Ampuꞌan, nga duꞌun it Efeso, Esmirna, Pergamo, Tiatira, Sardis, Filadelfia baw duꞌun it Laodicea.”
REV.1.12	Pagkagneg ku, limningaw aku, ka in siyuy magpakisugid ngaytit aken. Naltegan ku, pitung titidawan nga magtitindeg i dadaꞌtunan nira nga purus bulawan i binwat. 
REV.1.13	Baw magtitindeg duꞌun it piyagtenga-tengaꞌan it mga titidawan ngayti i subuk Taga Langit nga Ipiyanganak it Taw, magpapakay it pasaꞌkil i kasagyad baw kat deꞌgan ya may maglilikus nga bulawan nga sambut. 
REV.1.14	Kaputiꞌ it buꞌuk ya subuk namukaꞌ na nga langeb, baw iyan mata ya, atnat sugu it apuy. 
REV.1.15	Magsinggat i mga aꞌay ya subuk pirmirang tumbaga nga tiyunaw baw piyakintab. Gaꞌmaran ya subuk bugasꞌas it dakulang kensad. 
REV.1.16	May pagseskelen it iwanan nga alima ya nga pitung kabituꞌunan, baw may magliꞌwan duꞌun it baꞌbaꞌ ya nga atnang panare-tarem it basiꞌ nga limbak tarem. Baw iyan rupa ya, ereꞌeret nga kabibisaraꞌ, ka subung it aldaw in nakasakay nat ugtuwan.
REV.1.17	Pagkalteg kut kanya ngayti, simnuꞌsub aku na duꞌut aꞌay ya. Ega nakariꞌe-riꞌeng aku ka subuk ega nay giginawa ku. Temed tiyapal ya aku it iwanan nga alima ya baw inaat ya, “Ayaw kat iꞌlam. Aku i uꞌnat muꞌsa baw aku nagay kat sinauryan. Talagang kat pamegbeg ku i muꞌsa. 
REV.1.18	Egen aku talaga it ega basta-bastang kaꞌgenan. Matuud natay aku temed egen aku naga kayti. Ega naytuy kaskedan it kaꞌgenan ku ngaytu. Talagang kat pamegbeg ku nay keseg it kamataynen baw rugar nga pagꞌaꞌanuꞌan it mga miyatay.
REV.1.19	Aypaꞌ isurat muy mga bagay nga naltegan mu na baw mga bagay nga maltegan mu paꞌ, nga pagpaꞌulugan it muꞌsa ngaytu, mga nagꞌabut na kayti baw iyan mga magꞌabut paꞌ asan it pagdadarapaꞌen. 
REV.1.20	Kayti ipatantu kut imu i pagpaꞌulugan it naltegan mu nga pitung kabituꞌunan nga pagseskelen it iwanan nga alima ku baw pitu ngaytung titidawan nga magtitindeg i dadaꞌtunan nira nga purus bulawan i binwat. Iyan pitu ngaytu nga bituꞌun, ladawan tu it pitu nga taraꞌgen nga magpamaalaꞌ it mga magpamayaꞌ duꞌun it pitu ngaytung karugaran. Baw itu, pitu ngaytung titidawan, itu naga, mga magpamayaꞌ duꞌun it pitu ngaytung karugaran.”
REV.2.1	Bawnga inaat yat aken, nga magꞌaat, “Ituy ibtang mu asat surat nga ipataban mu duꞌun it manigpamaalaꞌ it mga magpamayaꞌ it aken duꞌut Efeso. Aaten mu nga, ‘Ituy ipagkusugid it iyan kanya nga may sekel ngaytu kat iwanan nga alima ya nga pitung kabituꞌunan, kanya ngaytung magpanaw kat piyagtenga-tengaꞌan it pitung titidawan nga magtitindeg i dadaꞌtunan nira nga purus bulawan i binwat. 
REV.2.2	Urut ku talaga i buwat mi nga mga magpamayaꞌ asan. Magpaꞌres kamu it paꞌres banar baw teꞌteꞌ talagay pamayaꞌ mi it kamatuudan. Talagang magkaltegan ku nga ega pagpasaleꞌsegen mi i magbuwat it maraꞌe-raꞌet asan it imyu. Siyukda-sukdanan mi i iyan mga magpaꞌapu-apustul asan, baw natantuwan mi nga magpaꞌapu-apustul sira nga matuud. 
REV.2.3	Magkaꞌrutan ku gasiꞌ nga teꞌteꞌ kamu kat pamayaꞌ baw pagsagkaꞌen mi it magayen i nakem in pagpakuriꞌan kamu sabap it pamayaꞌ mi ngaytut aken. Daꞌkamu magkaskedan.
REV.2.4	Temed may bagay naga nga magkaꞌiway ku it imyu. Magdekeyeꞌ nay pagmaꞌal mit aken kayti, ega na subung it tagnaꞌ ngayti. 
REV.2.5	Sana demdemen mi naga i kadakulat pagmaꞌal mit aken iyan baꞌgu kamu paꞌ nga nagpasakep it aken. Bawnga pikiren mi kayti in sang unu nay kakurangan ya, isaꞌun masinguliꞌan mi i itu ngaytu. Kaꞌilangan, iyan siꞌ i buwaten mi, subuk buwat mi ngaytit tagnaꞌ. Ka basta daꞌkamu magsinguliꞌ it kamatuudan, talagang asanen ku kamu ka awaꞌen kuy titidawan mi, pati magtitindeg nga dadaꞌtunan ya asat puwistuꞌ ya. Bibasen ta nayan kamu. 
REV.2.6	Temed may bagay naga nga pagsagyaan kut imyu, adat mi nga subuk aken nga pagꞌisgan i mga maraꞌway nga pagbuwaten it mga Nicolaita.
REV.2.7	Aypaꞌ it pagꞌargan it talinga, ipagpagneg, kaꞌilangan pagnegan mit magayen i pagꞌaaten ngaytu, nga ipagpatantu it Espiritu Santo kat mga magpamayaꞌ baw magsarig it aken. Ka in siyuy magkaꞌindaꞌeg it in unuy ipagkasalaꞌan baw ipagkaranggaꞌ it pamayaꞌ, begayan ku kanyat pudir nga makakaꞌen it buwaꞌ it kayu nga magbegay it kaꞌgenan, nga duꞌun it kalu-kalulwakan it Ampuꞌang Diyus.’ ”
REV.2.8	“Itu gasiꞌ i ibtang mu kat surat nga ipataban duꞌun it manigpamaalaꞌ it mga magpamayaꞌ it aken nga duꞌut Esmirna. Aaten mu nga, ‘Ituy ipagkusugid it iyan kanya nga uꞌna it muꞌsa baw kat sinauryan naga, kanya nga lamang natay temed nagꞌegen nagat paꞌuliꞌ. 
REV.2.9	Talagang magkaltegan kuy mga paglabayen mi ka pagpakuriꞌan kamu. Urut ku nagay kakuriꞌ mi. Temed yay matuud, pasar it kamanggadan nga garing it aken, manggaden kamu talaga. Baw magkaltegan ku gasiꞌ i mga taw nga magbete-beteꞌ nga mga taawan ku sira, temed panibabaꞌ ga lamang tut aken. Ka yay matuud, sang siraan yan nga magsirbi it ki Satanas. 
REV.2.10	Ega na iꞌlaman mi i mga pakuriꞌ nga magꞌadeꞌdeng na nga labayen mi. Eeꞌ baꞌ, kat buwat-buwat ni Satanas may mapirisu yan it imyu ka pagsukda-sukdanan i pamayaꞌ mi. Kaꞌilangan sagkaꞌen mi i pakuriꞌ ngaytu seledan it sang pulung aldaw. Teꞌteꞌan mi lamang aku maski maat ikagtas nat ginawa mi, ka siguradu yan nga ibgay kut imyu i tumbas nga kaꞌgenan nga egay kaskedan.
REV.2.11	Aypaꞌ it pagꞌargan it talinga ipagpagneg, kaꞌilangan pagnegan mit magayen i pagꞌaaten ngaytu nga ipagpatantu it Espiritu Santo kat mga magpamayaꞌ baw magsarig it aken. Ka in siyuy magkaꞌindaꞌeg it in unuy ipagkasalaꞌan baw ipagkaranggaꞌ it pamayaꞌ, talagang ega na labayen yay ikadwang kamataynen, nga egay kaskedan nga kakuriꞌan.’”
REV.2.12	“Ituy ibtang mu duꞌun it surat nga ipataban duꞌun it manigpamaalaꞌ it mga magpamayaꞌ it aken nga duꞌut Pergamo. Aaten mu nga, ‘Ituy ipagkusugid it iyan kanya nga magseskel it atnang panare-tarem it basiꞌ nga limbak tarem. 
REV.2.13	Talagang magkaꞌrutan kuy kabetangan mi, nga pagtataꞌidan mi ngayan, pagsasakpan ni Satanas. Takaꞌ lamang atkayan, talagang teꞌteꞌ i pamayaꞌ mit aken. Daꞌkamu magpangindiꞌ it pagsarig mit aken, maski tagnaꞌ ngayan nga pagꞌimatay it ki Antipas nga matuud nga manigsirbi ku nga nanindeg it aken maski ikiyagtas na it ginawa ya, asan it rugar mi ngayang pagsasakpan ni Satanas.
REV.2.14	Temed may pirang mga bagay nga magkaꞌiway ku asat imyu. May pira it imyu asan nga magsunud paꞌ it pangadal ni Balaam nga timnulduꞌ it ki Balak it tagnaꞌ paꞌ nga ipakursud i mga Israelita isaꞌun magkasalaꞌan sira. Ta sabap it itiꞌen ngayti, kimnaꞌen nay mga Israelita it karniꞌ nga ipagsalisi duꞌun it mga pagbete-beteꞌen nga diyus. Unupat minwat na sira it mga mararaꞌway nga buwat duꞌun it ega asawa nira. 
REV.2.15	May pira gasiꞌ asat imyu nga magsunud it mga ipagpangadal it mga Nicolaita.
REV.2.16	Aypaꞌ ka, kaꞌilangan nga magsinguliꞌ sira baw indiꞌan i mga kasalaꞌan nira ngaytu. Ka in daꞌga, asanen ku yan kat madaliꞌ nga timpu ka puuꞌun kuy mga taw ngayan it basiꞌ ngaytu nga magliꞌwan kat baꞌbaꞌ ku.
REV.2.17	Ta it pagꞌargan it talinga ipagpagneg, kaꞌilangan pagnegan mit magayen i pagꞌaaten ngaytu nga ipagpatantu it Espiritu Santo kat mga magpamayaꞌ baw magsarig it aken. Ka in siyuy magkaꞌindaꞌeg it in unuy ipagkasalaꞌan baw ipagkaranggaꞌ it pamayaꞌ, siguradung may ibgay kut kanya nga magꞌaꞌareg sinit langit nga ega paꞌ magkaltegan it taw, iyan manna nga ipagkaꞌgen it egay kaskedan. Begayan ku gasiꞌ kanya it maputiꞌ nga batu nga pagsusuratan it esang ngaran nga baꞌgu nga egay maski siyung makaꞌrut, in daꞌga iyan lamang nga nabgayan kayan.’ ”
REV.2.18	“Ituy ibtang mu asat surat nga ipataban duꞌun it manigpamaalaꞌ it mga magpamayaꞌ it aken duꞌut Tiatira. Aaten mu nga, ‘Ituy ipagkusugid it iyan kanya nga Anak it Ampuꞌang Diyus, nga subuk sugut apuy i mata ya baw mga aꞌay ya, magsinggat nga subung it piyakintab nga tumbaga. 
REV.2.19	Talagang magkaꞌrutan kuy mga pagbuwaten mi, baw magkaꞌrutan ku gasiꞌ i pagmaꞌal baw pagsarig mit aken. Magkaltegan ku nagay pagsirbi baw paneꞌteꞌ mi. Urut ku gasiꞌ nga muꞌsa ngaytu, dakulaꞌ pay pagbuwaten mi kayti it buwat mit tagnaꞌ, iyan baꞌgu kamu paꞌ nga namayaꞌ it aken.
REV.2.20	Temed ituy pagꞌisgan ku, in unuka pagpalugtan mi si Jezebel,
REV.2.21	Binggayan ku na kanyat rugar nga magsinguliꞌ baw indiꞌan i mga maraꞌway ngaytu nga pangaꞌgenan ya, temed talagang pagtemden ya na nga ega indiꞌan ya. 
REV.2.22	Aypaꞌ rigaen ku na kanya. Manarakiten yan kanya. Pati mga taw ngayan nga kaꞌibaan ya kat maraꞌway ngayting mga pagbuwaten. Makuriꞌ talagay ipalabay kut kanira basta ega singuliꞌan baw indiꞌan niray mga karaꞌe-raꞌetan ngayan nga pamagbuwaten nira. 
REV.2.23	Pangimatayen ku gasiꞌ i mga anak ya nga lupaw. Sikayan maꞌrutan it muꞌsang magpamayaꞌ nga aku i manigrikisaꞌ it kaꞌirgan baw in unuy kat nakem it taw. Talagang tumbasan kuy kada esat imyu uyun kat mga pagbuwaten mi.
REV.2.24	Temed itu nagay iꞌaat kut iyan beken asat imyu nga taga Tiatira nga ega naga simnunud it maraꞌe-raꞌet ngaytu nga ipagpangadal ni Jezebel baw ega naga nanlebes it mga kepetan ya nga garing duꞌut ki Satanas, ega pabeꞌgaten kuy pagsunud mit mga urdin. 
REV.2.25	In daꞌga itu na lamang i ipagꞌurdin kut imyu. Teꞌteꞌan mi i pamayaꞌ baw pagsarig mit aken seked it mabut aku.
REV.2.26	Ka in siyuy magkaꞌindaꞌeg it in unuy ipagkasalaꞌan baw ipagkaranggaꞌ it pamayaꞌ, baw magsunud nga pirmi it kaꞌirgan ku seked it umur, ibgay kut kanya i pamegbeg nga subung it tiyanggap ku nga ibinggay it aken it Amaꞌ ku, iyan pamegbeg it muꞌsang bangsa.
REV.2.27	“Mamegbeg kanya it ega basta-bastang pamegbeg nga subuk may titiꞌkul ya nga basiꞌ.
REV.2.27	Subuk perdaken ya sira nga subung it pagbuwaten it manigbuwat it dakut.”
REV.2.28	Ibgay ku gasiꞌ it kanya i buntatalaꞌ.
REV.2.29	Aypaꞌ it pagꞌargan it talinga ipagpagneg, kaꞌilangan pagnegan mit magayen i pagꞌaaten ngaytu nga ipagpatantu it Espiritu Santo kat mga magpamayaꞌ baw magsarig it aken.’ ”
REV.3.1	Bawnga maat yat aken, “Ituy ibtang mu kat surat nga ipataban mu duꞌun it manigpamaalaꞌ it mga magpamayaꞌ it aken duꞌut Sardis. Aaten mu nga, ‘Ituy ipagkusugid it iyan kanya nga magpupudir it Espiritu Santo baw magseskel it pitu ngaytung bituꞌun. Talagang magkaltegan kuy mga pagbuwaten mi. Pagkilalaen kamu nga maat egen, arit yay matuud, patay, ka talagang egay kamatuudan it pamayaꞌ mit aken. 
REV.3.2	Sulag! Paksegen mi i pamayaꞌ mi isaꞌun ega maꞌawaꞌ it langkuy, ka talagang malubay na. Namuyaan ku nga talagang kurang i pagsirbi mi kat panleteg it Ampuꞌang Diyus ku. 
REV.3.3	Demdemen mi i nagnegan mi nga panulduꞌ nga ipiyagpangadal asat imyu. Iyan ngayan i kaꞌilangan mi nga sunudun. Singuliꞌan mi baw indiꞌan i karaꞌe-raꞌetan mi. Ka in ega masulag kamu, paꞌasan aku nga subung it mananakaw nga ega magkaꞌru-kaꞌrutan in kaꞌnu. Talagang ega magkaꞌrutan mi in kaꞌnuy pangabut ku.
REV.3.4	Temed may pira naga asan it Sardis nga maꞌintur, nga ega naga nakakursud duꞌun it mga mararaꞌway nga pagbuwaten. Talagang magkapakay sira nga kaꞌibaan ku duꞌun it kaꞌadiꞌan ku nga magpapakay it maputiꞌ.
REV.3.5	Ka in siyuy magkaꞌindaꞌeg it in unuy ipagkasalaꞌan baw ipagkaranggaꞌ it pamayaꞌ, siguradung papakayan ku kanya it pakayan nga maputiꞌ baw ega buraen kuy ngaran ya kat pagsuratat mga pagbegayan it kaꞌgenan nga egay kaskedan. Baw ipamatuud ku kat adapan it Amaꞌ ku baw mga anghil ya nga pagkilalaen ku talaga kanya nga aken nayan. 
REV.3.6	Aypaꞌ it pagꞌargan it talinga ipagpagneg, kaꞌilangan pagnegan mit magayen i pagꞌaaten ngaytu nga ipagpatantu it Espiritu Santo kat mga magpamayaꞌ baw magsarig it aken.’ ”
REV.3.7	“Ituy ibtang mu kat surat nga ipataban mu duꞌun it manigpamaalaꞌ it mga magpamayaꞌ it aken duꞌut Filadelfia. Aaten mu nga, ‘Ituy ipagkusugid it iyan kanya nga talagang kamatuudan baw alaid kat maski unu nga kasalaꞌan, kanya nga magseskel it gunsiꞌ it adiꞌ nga si David ka pagbebgayan it pudir duꞌun it kaꞌadiꞌan it Ampuꞌang Diyus. Aypaꞌ basta inabri ku, egay tanda-tandaꞌ nga makasiradu. Ta basta nasiradu ku mana gasiꞌ, talagang ega gasiꞌ i makaꞌabri. 
REV.3.8	Talagang maꞌyag it aken i kabetangan baw adat mi. Ka maski ega dakulaꞌ i kaya mi ka daꞌkamu dakel, temed pagteꞌteꞌan mi naga aku baw pagsunudun mi i panulduꞌ ku. Aypaꞌ ka may inabriyan ku nga salakwatan nga masledan mi nga egay maski siyu nga makasiradu kaytu. 
REV.3.9	Pagnegan mit magayen i iꞌaat kut imyu. Paꞌadapen kut imyu i mga taw ngayan asan nga maꞌambut ka magbete-beteꞌ nga mga taawan ku sira temed yay matuud, sang siraan yan nga magsirbi it ki Satanas. Pasaluduꞌun ku nga manluud sira kat adapan mi. Sikayan maꞌrutan nira nga talagang pagmaꞌalen baw pagrarasan ku kamu. 
REV.3.10	Sabap it siyunud mi i urdin ku nga temeꞌteꞌ maski pagpakuriꞌan, talagang tatarimaen ku kamu isaꞌun ega maꞌilang, pagꞌabut it timpu nga makuriꞌan i muꞌsang taw situt sinirungat langit ka sukdanan ku na sira.
REV.3.11	Talagang mabut aku kat madaliꞌ nga timpu. Inturun mi nga, iyan pamayaꞌ mi it kamatuudan baw pagsunud mi it kaꞌirgan it Ampuꞌang Diyus, ega mateꞌag-teꞌag, isaꞌun ega masalaud i tumbas kut imyu, in daꞌga matanggap mi talaga. 
REV.3.12	Ka in siyuy magkaꞌindaꞌeg it in unuy ipagkasalaꞌan baw ipagkaranggaꞌ it pamayaꞌ, siguradu nga buwaten ku kanya nga bilang esang unayen nga arigi kat Templo it Ampuꞌang Diyus ku. Talagang ega maꞌawaꞌ-awaꞌ kanya duꞌun seked it kaꞌnu-kaꞌnu. Iꞌunay kut sumurat kat bilug ya i ngaran it Ampuꞌang Diyus ku baw ngaran gasiꞌ it siyudad nga baꞌgung Jerusalem,
REV.3.13	Aypaꞌ it pagꞌargan it talinga ipagpagneg, kaꞌilangan pagnegan mit magayen i pagꞌaaten ngaytu nga ipagpatantu it Espiritu Santo kat mga magpamayaꞌ baw magsarig it aken.’ ”
REV.3.14	“Ituy ibtang mu duꞌun it surat nga ipataban mu duꞌut manigpamaalaꞌ it mga magpamayaꞌ it aken duꞌun it Laodicea. Aaten mu nga, ‘Ituy ipagkusugid it iyan kanya nga magngangaran it Kamatuudan, kanya nga talagang egay pagbaꞌgu ka purus kamatuudan i ipagsugid ya, kanya naga nga manigpamegbeg it muꞌsang giyuna it Ampuꞌang Diyus. 
REV.3.15	Ega talagay ipaꞌlam it aken kat muꞌsang mga buwat mi. Daꞌkamu naga magpakikuntraꞌ it aken temed ega gasiꞌ tulanged i pamayaꞌ mi, in daꞌga ereꞌeret na nga mataꞌbang. Sana tulanged i pamayaꞌ mit aken, ka talagang ega magkapakay ku i pamayaꞌ nga egay kamatuudan, nga kat munung na lamang. Sabagay talagang dakulaꞌ i iseg ku kat mga taw nga egay pamayaꞌ, temed subraꞌ pay iseg ku kat magbete-beteꞌ ngaytu. 
REV.3.16	Ta, it pagraꞌwayen ku kamu, isuka ku na lamang subung it danum kat baꞌbaꞌ nga kababaruꞌbuꞌ it laway. 
REV.3.17	Maat mi, manggaden kamu, baw bastanti nay muꞌsa. Egay maski unu nga kakurangan. Takaꞌ ega magkaꞌrutan mi nga yay matuud, kaꞌildaw-ildaw kamu, miskin kamu nga egay kaya mi. Beleg kamu baw lebas kamu nga taw. 
REV.3.18	Aypaꞌ kayti ituy ipagsasar kut imyu. Kaꞌilangan nga malang kamu sinit aken it bulawan nga pirmira ka tiyunaw duꞌut apuy, isaꞌun magmanggaden kamu nga matuud. Malang kamu gasiꞌ sinit aken it maputiꞌ nga pakayan, isaꞌun daꞌkamu na maglelbas, ega na kaꞌeyaꞌ-eyaꞌ. Baw malang kamu gasiꞌ it ubaꞌubat it mata isaꞌun makalteg kamu.
REV.3.19	Kumpur pagmaꞌalen ku, pagpadisiran ku sirat magayen. Pagsabatan kuy mga kamaliꞌ nga pagbuwaten nira baw pagtaldengen ku sira. Aypaꞌ kaꞌilangan tingled i nakem mi. Singuliꞌan mi baw indiꞌan mi nay kasalaꞌan mi it kayti nga lagi. 
REV.3.20	Ka wayni aku na. Subung it magtitindeg aku asat salakwatan, magpaꞌungaꞌ-ungaꞌ nga pasleden. Ka in siyu-siyuy sumambung, nga mabri it talaꞌep ya ka pasleden ya aku, daꞌnay kasasawan it pagꞌiba-iba namen.
REV.3.21	In siyu-siyuy magkaꞌindaꞌeg it in unuy ipagkasalaꞌan baw ipagkaranggaꞌ it pamayaꞌ, begayan ku kanyat pudir nga katimbang ku na kat pagkaꞌadiꞌ ku. Subung nagat aken, ka inindaꞌeg ku nay muꞌsa ngaytu, aypaꞌ kayti duwa kami na magꞌAmaꞌ i magꞌadiꞌ kat pagkaꞌadiꞌ ya. 
REV.3.22	Aypaꞌ it pagꞌargan it talinga ipagpagneg, kaꞌilangan pagnegan mit magayen i pagꞌaaten ngaytu, nga ipagpatantu it Espiritu Santo kat mga magpamayaꞌ baw magsarig it aken.’ ”
REV.4.1	Pagkatupus it iti ngayti, belag siꞌ nga subuk pagtagaynepen i ipiyalteg it aken. Ka sakaling may naltegan ku duꞌun it langit nga esang salakwatan nga pagꞌaꞌabriyen. Saꞌup ku siꞌ nga nagnegan i gaꞌmaran ngayti nga subuk tingeg it taburi. Maat siꞌ it aken, “Mapyat ka sini, ka ipalteg kut imu i mga bagay nga ipiyagpabetang-betang nga magꞌabut.” 
REV.4.2	Sakaliꞌ nga subuk tiyaban aku it Espiritu Santo it padibwat. Iyan duꞌun aku nat langit, may naltegan ku nga esang araꞌdungan it adiꞌ nga may magꞌaꞌdung naga duꞌun. 
REV.4.3	Talagang magsinggat i magꞌaꞌdung ngayti subung it singgat it ega basta-bastang pagminaꞌen nga mga batu nga pagpangaranat haspe baw kornalina. Palinibut it araꞌdungan ngayti, may buluntung nga magsinggat nga subung it singgat it paꞌaateng esmeralda. 
REV.4.4	May duwang puluꞌ baw epat nga araꞌdungan, nga subung it araꞌdungan ngaytit adiꞌ, nga maglilibut it iti ngayti nga araꞌdungan. Teptep it magꞌaꞌdung nga mga magugurang. Mapuputiꞌ i mga pakayan nira baw teptep sirat kuruna nga bulawan kat ulu nira. 
REV.4.5	Subuk maggaring na duꞌut araꞌdungan ngaytit adiꞌ i magdeleg nay kilat, nga pagdenganen it pamsar it duldug nga daꞌna pateng. Kat adapan nga ayun it araꞌdungan ngayti may mga magdedleg nga pitung tidaw, mga itu ngaytu, ladawan it Espiritu Santo. 
REV.4.6	Duꞌun gasit sarungaan it araꞌdungan ngayti, may naltegan ku nga subuk dagat nga kaꞌaat ka pirmira nga salamin, nga ereꞌeret nga kasanaw.
REV.4.6	Duꞌun it umid it araꞌdungan ngayti, tagasangbat kat kada kantu ya, i epat nga mga may ginawa naga nga giyuna, nga mataan nang muꞌsa i bilug, pabuktut-pasarungaan mata na. 
REV.4.7	Iyan sangbat nga giyuna nga may ginawa, subuk leon i pangunguluwan ya. Iyan ikadwa, subuk tudu nga bakaꞌ. Ikatlu, subuk panrurupaan it taw. Baw iyan ikaꞌpat, subuk pangunguluwan it agila in maglalayug. 
REV.4.8	Tagꞌeꞌenem i elad it epat ngayti nga giyuna nga may ginawa, baw ta yanayti mata nang muꞌsa i bilug nira, pati kat sirib it mga elad nira. Talagang egay tatantanan it baꞌbaꞌ nirat delem-aldaw it pagbantug nga magꞌaat,
REV.4.8	“Ega babasta-bastaen baw talagang alaid kat muꞌsang kasalaꞌan i Ampuꞌang Diyus nga landaw nga gunaan.
REV.4.8	Garing it tagnaꞌ paꞌ may kanya na. Pati kayti baw seked it kaꞌnu-kaꞌnu may kanya ga lamang.”
REV.4.9	Mamagbantug sira, magbegay it paggalang baw pasalamat nira it magꞌaꞌdung ngayti duꞌut araꞌdungan it adiꞌ, iyan egen ngaytit egay kaskedan. Ta mintras magbantug sira, 
REV.4.10	iyan duwang puluꞌ baw epat ngayting mga magugurang, kanirang buwat mamagpanluud nga magtetꞌem i rupa duꞌut adapan it araꞌdungan ngayti, ka pagsambaen nira gasiꞌ i magꞌaꞌdung ngayti duꞌun, kanya nga egen it egay kaskedan. Baw ipagdaꞌtun nira gasiꞌ kat adapan ya i mga kuruna nira, nga yay pamatuud nira nga kanya i piyakamataꞌas nga magꞌadiꞌ it muꞌsa. Yanay pagꞌampa-ampangen nira,
REV.4.11	“Ampuꞌang Diyus namen, bagay talaga it imu nga bantugun ka, galangen baw kilalaen nga gunaan.
REV.4.11	Sabap ikaw i nagguna it muꞌsang bagay, baw ta uyun kat kaꞌirgan mu giyuna mu sira, baw piyatinir mu.”
REV.5.1	Naltegan ku gasiꞌ i esang kasuratan nga pagluulunun, pagseskelen it iwanang alima it magꞌaꞌdung ngayti duꞌun it araꞌdungan it adiꞌ. Pabali-bali ya may surat baw pitu i papaꞌnget ya.
REV.5.2	Baw naltegan ku gasiꞌ i esang ega basta-bastang anghil nga magpanggaꞌmaran it dadakulaꞌ, nga magꞌaat, “Siyu talagay mapakay nga miriꞌ it papaꞌnget ngaytu baw mukaꞌ it kasuratan ngaytung pagluulunun?” 
REV.5.3	Temed egay magkaparagan duꞌut langit, situt sinirungat langit u kat pagꞌabutan it mga miyatay, nga mapakay nga mukaꞌ baw lemteg it mga magbebtang duꞌun nga magsusurat. 
REV.5.4	Pagkamuya ku kayan, siminggaw aku it ega pateng. Nasgawan ku, ega ngayti i magkaparagan nga mapakay mukaꞌ.
REV.5.5	Miyampang i sang kataawan nga magugurang, maat yat aken, “Ayaw ka nat sugaw. Letganan muy mandadaꞌeg ngaytu nga garing kat mga tungtung-inapuꞌ ni Juda, matanug ngaytung tungtung-inapuꞌ ni David. Kanya i nakaꞌindaꞌeg it mararaꞌe-raꞌet, aypaꞌ kanya i mapakay nga miriꞌ it pitu ngaytung papaꞌnget baw mukaꞌ it kasuratan ngaytu nga pagluulunun.”
REV.5.6	Ta sakaliꞌ nga may naltegan ku nga esang Uꞌuybun It Tupa, nga magtitindeg duꞌun it piyagtengaꞌan it mga magugurang ngayti baw araꞌdungan ngaytit adiꞌ nga paglilibutun it epat ngayting may ginawa nga giyuna. May mga barnaꞌ na nga magpamatuud nga naꞌimatay nay iti nga Uꞌuybun It Tupa. Pituy tanduk ya baw pituy mata nga iti, ladawan it Espiritu Santo nga tiyaꞌeg it Ampuꞌang Diyus nga lemkep situt sinirungat langit. 
REV.5.7	Minlep kanya ngayting paꞌaaten nga Uꞌuybun It Tupa duꞌun it magꞌaꞌdung ngayti duꞌun it araꞌdungan it adiꞌ, ka kiyawaꞌ ya nay pagluulunun ngayti nga kasuratan nga pagseskelen it iwanang alima it magꞌaꞌdung ngayti. 
REV.5.8	Pagkawaꞌ yat iti ngayti, namagpanluud baw itinꞌem i rupa it epat ngayting may ginawa nga giyuna baw duwang puluꞌ may epat ngayting mga magugurang, nga kada esat kanira may sekel nga turugtugun nga alpa, baw magseskel gasiꞌ it karung nga bulawan nga magpupnuꞌ it kamangyan. Iti ngayti nga paꞌaaten, mga panalangin it mga taawan it Ampuꞌang Diyus. 
REV.5.9	Kimnantaꞌ sirat baꞌgung kalasit kantaꞌ, nga magꞌaat,
REV.5.9	“Ikaw talagay mapakay nga kumawaꞌ it pagluulunun ngayan nga kasuratan baw mawaꞌ it mga papaꞌnget ya.
REV.5.9	Sabap naꞌimatay ka, baw sabap it kamataynen mu ngayan nga ipiyaturuꞌ i duguꞌ mu, may subuk inalang mu na nga mga taw kat muꞌsang mga bangsa, maski siyuy piyanggaring-garingan nira baw maski unu nga ampang i ampang nira.
REV.5.9	Kayti mga taawan na sirat Ampuꞌang Diyus. 
REV.5.10	Binwat mu sira nga bilang sasirduti isaꞌun kapagsirbi na sirang muꞌsa it Ampuꞌang Diyus tami.
REV.5.10	Binwat mu gasiꞌ sira nga mga adiꞌ isaꞌun kapamegbeg na sira duꞌut sinirungat langit.”
REV.5.11	Ta pagkalteg ku siꞌ, sakaliꞌ nga nagnegan ku nga nanggaꞌmaran nay liyaksaꞌ-laksaꞌ na nga mga anghil nga ega na mabilang i kadakel nira. Palinibut sirat araꞌdungan ngaytit adiꞌ, mga may ginawa ngayti nga mga giyuna, baw mga magugurang ngayti nga duwang puluꞌ may epat. Mamagrasun na gasiꞌ. 
REV.5.12	Pagꞌubsu-ubsun niray gaꞌmaran nira it mamagbantug nga magꞌaat,
REV.5.12	“Uꞌuybun ngaytut Tupa nga ipiyagtas yay ginawa ya, kanya talaga i mapakay nga tumanggap it pagbantug, nga bantugun i guna, kamanggadan, ega basta-bastang kasepsep baw kakayaan ya.
REV.5.12	Kaꞌilangan talaga nga kanya i paggalangen baw pagbantugun.”
REV.5.13	Bawnga nagnegan ku nga namagbantug nay muꞌsang giyuna nga kat langit, kat sinirungat langit, pati duꞌut dagat, baw kat pagꞌabutan it mga miyatay. Talagang muꞌsang mga giyuna nga maski ari, daꞌgay-daꞌga mamagbantug, nga magꞌaat,
REV.5.13	“Bantugun baw galangen it egay katupusan i magꞌaꞌdung asat araꞌdungan it adiꞌ baw Uꞌuybun ngaytut Tupa, sabap it kadakulat kabantugan nira baw guna nga egay kasbung.”
REV.5.14	Ta iti, epat ngayti nga may ginawa nga mga giyuna, siging saꞌu-saꞌup nirat “Matuud! Atkayan talaga!” Bawnga iti, duwang puluꞌ may epat ngayti nga mga magugurang, namagpanluud sira ka simnamba.
REV.6.1	Ta naltegan ku nga iniriꞌ nat paꞌaaten ngayting Uꞌuybun It Tupa i esang papaꞌnget it kasuratan ngayti nga pagluulunun. Dengan it nagnegan ku nga miyampang i esa ngayting may ginawa nga giyuna. Miyampang kanya nga atnat pamsar it duldug i kadadakulaꞌ. Maat ya, “Daliꞌ na!” 
REV.6.2	Pagleteg ku, naltegan kuy esang kabayuꞌ nga maputiꞌ. Magseskel it panaꞌ i magsasakay baw binggayan kanyat kuruna nga tandaꞌ it mandadaꞌeg. Bawnga napanaw na kanya isaꞌun ipasigi yay pandaꞌeg ya situt sinirungat langit.
REV.6.3	Pagkaꞌanu kayti, ikadwa siꞌ nga papaꞌnget i iniriꞌ it paꞌaaten ngayting Uꞌuybun It Tupa. Bawnga nagnegan ku nga inaat it ikadwa gasiꞌ ngayting may ginawa nga giyuna, maat ya, “Daliꞌ na!” 
REV.6.4	Sakaliꞌ siꞌ nga may nanliꞌwan nga esang kabayuꞌ nga madarag nga banar. Binggayan i magsasakay it iting kabayuꞌ it kakayaan nga ikapapuꞌun it magbunuꞌ-bunuꞌun i muꞌsang taw kat sinirungat langit ka magꞌima-imatayen na. Madaꞌun nga karis i ibinggay it kanya.
REV.6.5	Isiyunud siꞌ nga iniriꞌ it paꞌaaten ngayting Uꞌuybun It Tupa i ikatlung papaꞌnget it kasuratan ngayti. Ikatlu siꞌ ngayti nga may ginawa nga giyuna i nagnegan ku nga miyampang, nga magꞌaat, “Daliꞌ na!” Pagleteg ku, kabayuꞌ siꞌ nga maꞌitem i naltegan ku. Magseskel it timbangan i magsasakay duꞌun. 
REV.6.6	May nagnegan ku nga ampang nga sinraꞌan duꞌun it pagꞌaꞌanuꞌan it epat ngayting may ginawa nga giyuna, nga magꞌaat, “Sang lataꞌ lamang nga arina it tirigu i maꞌalang it tangdan it sang aldaw nga urnal. Subung naga tulung lataꞌ lamang i maꞌalang nga arina it sebaba it iyan nagang kantidad. Temed ega pakurangan muy lana it olibo baw irimnun nga letes it buwaꞌ it ubas!”
REV.6.7	Ikaꞌpat siꞌ nga papaꞌnget i iniriꞌ it paꞌaaten ngayting Uꞌuybun It Tupa. Iyan siꞌ i nagnegan ku nga miyampang, ikaꞌpat ngayti nga may ginawa nga giyuna. “Daliꞌ na!” maat ya. 
REV.6.8	May kabayuꞌ siꞌ nga naltegan ku nga malasiꞌ i pamilug ya. Ngaran it magsasakay it itiꞌen, si Kamataynen. Magꞌikug-ikug nagat kanya, si Basad. Ibinggay it kanira i pudir nga mangimatay it ikaꞌpat nga bagiꞌ it katataawan situt sinirungat langit, nga pangimatay ngayti, magbunuꞌ-bunuꞌun, puyanget, panalakep baw sariyen it imatay it maꞌiꞌiseg nga ramu-ramu.
REV.6.9	Bawnga ikalima siꞌ ngayti nga papaꞌnget i iniriꞌ it paꞌaaten ngayting Uꞌuybun It Tupa. Sakaliꞌ nga naltegan ku duꞌun it sirib it papangantengan i mga kiyarurwa it iyan mga inimatay sabap it pamatuud nira it ampang it Ampuꞌang Diyus baw panindeg nirat kamatuudan ya ngaytu. 
REV.6.10	Nagnegan ku nga imbus niray gaꞌmaran nirat gimnaꞌuy nga magꞌaat, “Agalen namen, alaid ka talaga kat muꞌsang kasalaꞌan baw purus kamatuudan i imu. Kapira pay kaꞌlay it elatan namen? Kaꞌnu mu paꞌ betanganan it ukuman baw rigaen i mga taw duꞌut sinirungat langit nga minimatay it amen?” 
REV.6.11	Bawnga naltegan ku nga binggayan it mapuputiꞌ nga pakayan i kada esat kanira. Baw nagnegan ku nga inaat it kanira, “Magpaꞌna-paꞌna kamu na daꞌan it ega maꞌlay nga timpu, mintras ega paꞌ nakumplitu i bilang it mga sulsug mi kat pamayaꞌ, nga kaꞌibaan mi nga magsirbi it Ampuꞌang Diyus, sira nga pangimatayen gasiꞌ nga subung it imyu.”
REV.6.12	Bawnga naltegan ku, iniriꞌ siꞌ it paꞌaaten ngayting Uꞌuybun It Tupa i ikaꞌnem nga papaꞌnget. Unupat yimnegyeg i banwa it daꞌnay pasubrang keseg. Bawnga nagpintut nay aldaw. Ta, yan bulan, atnat duguꞌ it pandara-darag. 
REV.6.13	Baw iyan mga bituꞌun, nasari nat kaꞌulug, subung na lamang it magpandag nga buwaꞌ it kayu nga bukul paꞌ in pagpesagen it masbeg nga deres. 
REV.6.14	Ta, yan langit, nagsipat na lamang ka nalulun nga subuk papil. Iyan mga bukid, naꞌawaꞌ na kat mga pagꞌaꞌanuꞌan nira. Atnaga i mga pulaw.
REV.6.15	Namagpatataguꞌ duꞌun it mga kubkub baw duꞌut mga indelangat mga batu nga duꞌut mga bukid i mga adiꞌ situt banwa, mga matataꞌas nga dugut taw, mga pagbayaꞌen it mga sundaluꞌ, mga manggaden, mga taw nga ega babasta-bastaen, talagang muꞌsat taw, egay naꞌped. Pati mga raꞌyat, uripen baw ega uripen, nagpatataguꞌ nga muꞌsa. 
REV.6.16	Pagsekaten nat mga katataawan ngayti i mga bukid baw mga batu nga magꞌaat, “Sigi, taburan mi na kami, isaꞌun malingeb kami, nga daꞌna maltegan it magꞌaꞌdung ngayan asat araꞌdungan it adiꞌ, baw isaꞌun gasiꞌ ega na masalapuꞌ namen i iseg it paꞌaaten ngayang Uꞌuybun It Tupa. 
REV.6.17	Sabap natantuwan namen nga naꞌbut nay ega basta-basta ngaytung aldaw nga ipalbaw na niray iseg nira. Ta, siyuy makasagkaꞌ kayan?”
REV.7.1	Ta pagkatupus it mga iti ngayti, may naltegan ku nga epat nga mga anghil nga mamagtitindeg kat epat nga kantu it banwa ngaytu. Pagsasabaren niray epat nga matat deres isaꞌun daꞌga daꞌan meyep situt sinirungat langit, ega dersan i dagat, pati talun. 
REV.7.2	Baw siꞌ nga may naltegan ku nga miyabut nga esang anghil nga garing kat lebatan. Taba-taban ya i pangingimandaꞌan it Ampuꞌang Diyus, kanya nga egen it egay kaskedan. Giyaꞌuyan yay epat ngayti nga mga anghil nga binggayan it Ampuꞌang Diyus it pudir nga manranggaꞌ situt banwa baw kat dagat. 
REV.7.3	Maat ya, “Ega mi daꞌan ranggaꞌen i lugtaꞌ, dagat baw talun. Elaten mi nga maꞌimandaꞌanan i peges it mga manigsirbi it Ampuꞌang Diyus tami.” 
REV.7.4	Bawnga nagnegan ku i kapuꞌsaan it naꞌimandaꞌanan, sang gatus baw epat nga puluꞌ may epat nga ribu. Mga tungtung-inapuꞌ siraytu it sang puluꞌ may duwa ngaytung mga anak it kiyaꞌapuꞌ-apuꞌan nira nga si Israel. 
REV.7.5+REV.7.6+REV.7.7+REV.7.8	Sabap kat kuyunang mga tungtung-inapuꞌ ni Juda, sang puluꞌ may duwang ribu. Subung nagay ki Ruben, ki Gad, ki Aser, ki Neftali, ki Manases, ki Simeon, ki Levi, ki Isacar, ki Zabulon, baw kana Jose duwa ni Benjamin.
REV.7.9	Iyan natupus nay sabap it iting bagay, iyan siꞌ i naltegan ku, dakel nang dakel nga pagtaw. Daꞌna mabilang it maski siyu. Iting mga taw, nanggaring-garing kat kada ampang baw bangsa. Mamagtitindeg sira kat adapan it magꞌaꞌdung ngayti kat araꞌdungan it adiꞌ baw kat adapan it paꞌaaten ngayting Uꞌuybun It Tupa. Mamagpapakay sirang muꞌsa it maputiꞌ baw may sekel nira nga palakpak it subuk badangan. 
REV.7.10	Baw nagnegan ku nga derengan sira nga nanggaꞌmaran it dadakulaꞌ nga magꞌaat,
REV.7.10	“Mabantug i Ampuꞌang Diyus ngaytu kat pagkaꞌadiꞌ ya.
REV.7.10	Mabantug i Uꞌuybun It Tupa.
REV.7.10	Ka sira ngaytuy garing it karibriyan.”
REV.7.11	Naltegan ku nay muꞌsang mga anghil nga magtitindeg, maglilibut it araꞌdungan ngaytit adiꞌ, mga magugurang ngayti baw epat ngayting may ginawa nga giyuna. Kiminleb sira kat sarungaan it araꞌdungan ngayti ka siyamba niray Ampuꞌang Diyus nga magꞌaꞌdung duꞌun. 
REV.7.12	Magꞌaat i inampang nira,
REV.7.12	“Kamatuudan tu!
REV.7.12	Mabantug ka nga Ampuꞌang Diyus namen.
REV.7.12	Dapat kang bantugun, pasalamatan baw galangen it egay katupusan, sabap ikaw i may kasepsep nga ega basta-basta, ikaw i may guna baw kakayaan nga ega masbungan.
REV.7.12	Kamatuudan tu!”
REV.7.13	Bawnga iningkut akut sang kataawan ngayti nga magugurang. Maat ya, “Siyu yan nga mga taw i mamagpapakay-pakay ngayan it mapuputiꞌ? Ari yan i piyamaggaringan nira?”
REV.7.14	Katubag aku, maat ku, “Tabing galang it imu, taꞌway. Ega magkaꞌrutan ku in ari piyamaggaringan kayan. Siguru ikaw yan i magꞌuꞌrut.”
REV.7.14	Maat ya siꞌ it aken, “Sira ngayan, iyan i nakalabay it dakulaꞌ talagang kakuriꞌan, temed maski atkayan, daꞌsira nangindiꞌ, naneꞌteꞌ i pamayaꞌ nira. Talagang linimpiyuꞌ nira baw piyaputiꞌ it duguꞌ it paꞌaaten ngaytung Uꞌuybun It Tupa i mga pakayan nira ngayan.
REV.7.15	Aypaꞌ, sabap it iti ngayti, duꞌun sira it adapan it araꞌdungan ngaytut Ampuꞌang Diyus kat pagkaꞌadiꞌ ya. Magsirbi sirat kanya it delem-aldaw situt langit ngaytung bilang Templo ya. Baw kanya ngayan nga magꞌaꞌdung situt araꞌdungan ngaytut adiꞌ i tumaraꞌna it kanira. 
REV.7.16	Daꞌna yan sira makabatit getem baw kuꞌinum. Daꞌna kaꞌilangan nga pablad paꞌ sira it init it aldaw u makuriꞌan sira it maski unu paꞌ nga maꞌinit. 
REV.7.17	Sabap kanya ngaytung paꞌaaten nga Uꞌuybun It Tupa nga situt tepad it araꞌdungan ngaytut adiꞌ, kanya ngaytuy marigra nat kanira. Talagang tabanen ya na sira duꞌun it pagtumbudan it danum nga magbegay it kaꞌgenan. Baw daꞌnay tumuruꞌ nga luwaꞌ kat mga mata nira ka subuk panisen nat Ampuꞌang Diyus, ka awaꞌen ya nay kasmek nira.”
REV.8.1	Iyan ikapitu na ngayti nga papaꞌnget i iniriꞌ it paꞌaaten ngaytung Uꞌuybun It Tupa. Seledan it tengat uras egay riꞌe-riꞌeng duꞌun it langit. 
REV.8.2	Pagkatupus it itiꞌen, naltegan ku nga piyamgayan it taburi i iyan pitung kaꞌanghilan nga mamagtitindeg duꞌun it adapan it Ampuꞌang Diyus. 
REV.8.3	Bawnga may miyabut gasiꞌ nga esang anghil nga may taban ya nga bulawan nga bebtangan it kamangyan. Timnindeg kanya duꞌun it sarungaan nga ayun it papangantengan it kamangyan nga duꞌun it sarungaan it araꞌdungan ngaytit adiꞌ. Naltegan ku, binggayan kanyat dakulang kamangyan ka antengen ya duꞌun it papangantengan ngayti nga bulawan, dengan it iꞌapyat yay mga panalangin it mga taawan it Ampuꞌang Diyus. 
REV.8.4	Ta minsag na duꞌut adapan it Ampuꞌang Diyus i tabuk it kamangyan ngayting pagseskelen it anghil, baw nakaꞌbut na i mga panalangin it mga taawan it Ampuꞌang Diyus duꞌun it kanya. 
REV.8.5	Pagkatupus kayti, minsiꞌ it mga baga i anghil ngayti duꞌun it papangantengan, nga ibintang ya duꞌun it bebtangan ngaytit kamangyan seked it punuꞌ na. Bawnga itindag ya situt banwa. Sakaling nanduldug it dadakulaꞌ na nga pamsar, simnari nat kilat baw yimnegyeg nay lugtaꞌ.
REV.8.6	Bawnga nagpagayen-gayen i pitu ngayting kaꞌanghilan isaꞌun alistu na sira nga meyep it pitu ngayting kataburiyan nga ibinggay it kanira.
REV.8.7	Pagꞌeyep it uꞌnang anghil it kanya ngayting taburi, miyuran, takaꞌ magtedag, yilu nga subuk deset batu baw apuy nga may uyut nga duguꞌ. Naꞌanteng i ikatlung bagiꞌ it banwa baw ikatlung bagiꞌ it talun baw muꞌsang dikut.
REV.8.8	Pagꞌeyep siꞌ it ikadwa ngayting anghil it kanya ngayting taburi, may itindag duꞌun it dagat nga kaꞌaat ka dakulaꞌ nga bukid nga may uyut nga sugut apuy. Nagbarang duguꞌ i ikatlu nga bagiꞌ it dagat. 
REV.8.9	Natay i muꞌsang betang it ikatlu ngayting bagiꞌ it dagat. Namagkaranggaꞌ gasiꞌ i ikatlung bagiꞌ it mga sarakayan nga pandagat.
REV.8.10	Pagꞌeyep it ikatlu ngayting anghil it kanya ngayting taburi, may naꞌulug nga dakulang bituꞌun nga gimnaring duꞌut langit. Atnang panugu-sugu, nga atnat apuy nga pagdersan. Tindagan ya, ikatlung bagiꞌ it mga danum baw mga tumbud. 
REV.8.11	Ngaran it bituꞌun ngayti, Mapaꞌit, baw miyaꞌit nga matuud i ikatlung bagiꞌ it danum ngayti. Dakel nga taw nga natay, pagkaꞌinum nira kayti.
REV.8.12	Pagꞌeyep siꞌ it ikaꞌpat ngayting anghil it kanya gasiꞌ ngayti nga taburi, naꞌiguꞌ i ikatlung bagiꞌ it aldaw, bulan baw mga bituꞌun. Aypaꞌ ka nagsipat i ikatlung bagiꞌ it mga eyag nira. Diminlem i ikatlung bagiꞌ it aldawun baw ega gasiꞌ i minyag kat ikatlung bagiꞌ it delemen.
REV.8.13	Pagkatupus kayti, may naltegan ku nga esang agila nga maglalayug kat lawang. Nagnegan ku nga pagdadakulaꞌen ya nang gaꞌuy nga magꞌaat, “Makuriꞌ talagang banar i mabetangan it muꞌsa nga magtataꞌid kat sinirungat langit, pagꞌeyep it tulu paꞌ ngayang naꞌped nga mga anghil it kanira ngayan nga mga taburi.”
REV.9.1	Ta, inyepan nat ikalima ngayting anghil i kanya ngayting taburi. May naltegan ku nga subung it esang bituꞌun nga natdag situt banwa nga garing duꞌut langit. Ibinggay it kanya i gunsiꞌ it malgeb nga malgeb nga siwang nga egay pagꞌabu-abutun. 
REV.9.2	Bawnga inabriyan it paꞌaaten ngayting bituꞌun i siwang ngayti. Timnindeg i tabuk nga subuk epal it tabuk nga maggaring duꞌun it pira-pirang kaꞌumaan i siyuriban. Aypaꞌ ka diminlem i aldaw baw lawang sabap it tabuk ngayti.
REV.9.3	Sakaliꞌ nga may nanliꞌwan nga dakel nga mga apan, nga duꞌun nat tabuk ngayti i paggaringan. Nanlekep na sira situt banwa. Binggayan sirat kakayaan nga pakuriꞌ it katataawan nga subung it kat bangkunawa. 
REV.9.4	Takaꞌ ipiyagbenge-bengel it kanira nga ega ranggaꞌen niray mga dikut, mga kayu u maski unu nga mga luwak. Iyan lamang, mga taw nga egay imandaꞌan it Ampuꞌang Diyus kat mga peges nira i pakuriꞌan it mga apan ngayti. 
REV.9.5	Takaꞌ ega naga ipagpaꞌimatay it kanira i mga taw ngayti, in daꞌga pagpakuriꞌan lamang sira it seledat limang bulan. Mabatiꞌan nirang pedes, subung it pedes it bangkunawa. 
REV.9.6	Seledan it limang bulan ngaytu, talagang pagtulusun nat itung mga taw i kamataynen, temed subuk ega magkaparagan nira. Ka maski sang unu nay ireg nirat matay na sira, temed alaid it kanira i kamataynen ngaytu.
REV.9.7	Mga apan ngayti, pamimilugan nira, kaꞌaat ka mga mamagꞌaꞌalistu na nga kabayuꞌ nga pagsakayan it magpakibunuꞌ. Pamagkukurunaan i mga ulu nira it subung it bulawan nga kuruna. Mga rupa nira, subuk panrurupaan it taw. 
REV.9.8	Buꞌukan sira nga subuk pamuꞌuk it mga babay. Mga nipen nira, subuk nipen it maꞌiseg nga leon. 
REV.9.9	Pamagluulupan i mga deꞌgan nira it subuk panluulup nga basiꞌ. Tingeg it mga elad nira in magpangengrab, subuk durigeseꞌ it gulung it dakel nga pagguyudun nga sarakayan it magpakibunuꞌ baw rambak it mamagguyud ngayting mga kabayuꞌ nga magdarugpaꞌ nat kalaban. 
REV.9.10	May mga ikug nira nga subung it pangikug it bangkunawa nga may seged. Duꞌun nat ikug nira ngayti i garingan it ikakuriꞌ ngaytit mga taw it seledan it limang bulan. 
REV.9.11	Adiꞌ it mga iti ngayti, esang anghil nga magpamaalaꞌ duꞌun it siwang ngayting piyakamalgeb. Ngaran ya in kat Hinebreo nga ampang, si Abadon. In kat Ginirego nga ampang, si Apolion.
REV.9.12	Nagtaꞌlib nay uꞌna ngayting ega basta-basta nga kakuriꞌan. Temed may duwa paꞌ nga sumunud.
REV.9.13	Bawnga ikaꞌnem siꞌ ngayting anghil i minyep it kanya ngayting taburi. Nakagneg akut esang gaꞌmaran nga duꞌun i sinraꞌan it epat nga kantu it papangantengan ngayting bulawan i binwat, nga duꞌun it sarungaan it Ampuꞌang Diyus. 
REV.9.14	Inaat it nanggaꞌmaran ngayti i ikaꞌnem ngayting anghil nga may taburi, nga maat ya, “Uꞌbadan mu nay epat ngayang pamagbabayukun nga mga anghil nga duꞌun it tambing it danum ngayang dakulaꞌ nga Eufrates.” 
REV.9.15	Ta, piyalpasan nay epat ngayting paꞌaaten nga mga anghil nga alistu na, ka talagang ipiyabetang-betang it Ampuꞌang Diyus i ega lamang taꞌun baw bulan in daꞌga aldaw baw uras paꞌ nga pangimatayen na niray ikatlung bagiꞌ it taw situt sinirungat langit. 
REV.9.16	Ipiyagsugid it aken i kapuꞌsaan it mga sundaluꞌ nirang magsasakay it kabayuꞌ in magpakibunuꞌ. Duwang gatus nga laksaꞌ sirang muꞌsa.
REV.9.17	Atkaytuy pamimilugan it mga kabayuꞌ baw mamagsasakay duꞌun, nga ipiyalteg it aken kat subuk pagtagaynepen ku ngayti. May mga luulup it deꞌgan it mamagsasakay ngayti nga subuk panun-guwan it apuy, indilibelen nga subung it sapiro baw makunit nga subung it asupri. Subuk pangunguluwan it leon i ulu it mga kabayuꞌ ngayti, baw pagliꞌwanan i mga baꞌbaꞌ nirat apuy, tabuk baw asupri. 
REV.9.18	Ta namagpatay nga matuud i ikatlung bagiꞌ it mga taw sabap it tulu ngaytung panalakep, nga apuy, tabuk baw asupri ngayti nga magliꞌwan kat baꞌbaꞌ it mga kabayuꞌ ngayti. 
REV.9.19	Talagang kakayaan it mga kabayuꞌ ngayti, duꞌun nat baꞌbaꞌ nira, baw duꞌut mga ikug nira nga subung it dukul nga may ulu nga yanayti, ipagtundaꞌ nira nga ipagpakuriꞌ.
REV.9.20	Temed lamang atnakayti, iyan naꞌped naga nga mga taw nga ega natay it iting panriga nga ipiyamatay, daꞌsira naga nangindiꞌ it pagsirbi nirat diwata. Baw daꞌsira gasiꞌ nangindiꞌ it pagsamba nirat mga pagbete-beteꞌen nira nga mga diyus nga pamagbuwaten nira, mga ladawan nga yay binwat, bulawan, pirak, tumbaga, batu baw kayu, nga ega naga magkalteg, magkagneg u magkapanaw. 
REV.9.21	Talagang ega sininguliꞌan it mga taw ngayti i mga pamagbuwaten nira nga pangimatay, panamayaꞌ, pamakun duꞌun it ega asawa nira baw panakaw.
REV.10.1	Pagkatupus kayti, may naltegan ku siꞌ nga ega basta-bastang anghil nga talagang makseg. Magpapasalu kanya nga garing duꞌun it langit. Pagbubuꞌtungan kanyat kunum baw may buluntung duꞌut ulu yang ayun. Magsingkar nay rupa ya nga subung it aldaw baw subung it magtitindeg nga apuy i mga kapusuꞌan ya. 
REV.10.2	May pagseskelen ya nga dekeyeꞌ nga kasuratan nga pagbubukaꞌen. Iwanan nga aꞌay ya, itiyungtung ya duꞌun it dagat. Iyan gibang nga aꞌay ya, situt lugtaꞌ magtutungtung. 
REV.10.3	Gimnaꞌuy kanya, nga atnat ngarawngaw it leon i gaꞌmaran ya. Pagkagaꞌuy ya, subuk tiyubag kanyat duldug ka kapitu mamsar, nga bilang magꞌampang. 
REV.10.4	Pagkagneg ku kayti, ikusurat ku sana. Temed nakagneg akut ampang nga garing duꞌut langit nga magꞌaat, “Itagu-taguꞌ muy inaat it pitu ngaytung pamsar it duldug. Ega isurat mu.”
REV.10.5	Bawnga pagleteg ku siꞌ duꞌun it anghil ngayti nga magtutungtung i sang baling aꞌay ya duꞌun it dagat baw sang bali situt lugtaꞌ, ipiyatindeg yay iwanan nga alima ya. 
REV.10.6	Ka simnumpa kanya kat ngaran it Ampuꞌang Diyus nga egen it egay kaskedan, kanya nga gimnuna it langit baw banwa baw dagat, baw muꞌsang betang nira. Maat i nagnegan ku nga isiyumpa ya, “Ega nay elaten. Tumanen nay muꞌsa. 
REV.10.7	Ka basta inyepan it ikapitu ngayang anghil i taburi yat kanya, buwaten nayat Ampuꞌang Diyus i mga pabetang-betang ya nga ipagtagu-taguꞌ ya it kaꞌlay ngaytu, nga subung nat ipiyagꞌaat ya ngayan it mga prupitaꞌ nga manigsirbi yat tagnaꞌ paꞌ.”
REV.10.8	Pagkatupus kayti, nagnegan ku sit sumaꞌup i ampang ngayti nga garing duꞌut langit. Magpakisugid sit aken nga magꞌaat, “Patpad ka duꞌun it anghil ngayti nga magtutungtung duꞌun it dagat baw kat lugtaꞌ, ka angutun muy pagseskelen ya ngayan nga pagbubukaꞌen nga kasuratan.”
REV.10.9	Ta, minlep aku na duꞌun it anghil ngayti. Inangut ku nay kasuratan ngayti. Maat yat aken, “Iya, wayni na. Kawaꞌen mu baw kaꞌnen mu. Asat bibig mu, subung yan it taꞌmis it deges it putyukan, temed mapaꞌit yan in natlen na.” 
REV.10.10	Egay beken, kiyawaꞌ ku nay kasuratan ngayti baw isiyubuꞌ ku na. Talagang mataꞌmis nga matuud nga subung it deges, temed iyan natlen ku na, mapaꞌit nay suruk-surukan ku. 
REV.10.11	Bawnga maat ya sit aken, “May ipalteg pat imu nga kaꞌilangan nga isurat mu, nga baraꞌan it kadakel nga mga bangsa pati mga adiꞌ nira, taw nga belag-belag i ampang baw pagtataꞌidan nirang mga rugar.”
REV.11.1	Ta, pagkatupus it iti ngayti, binggayan akut esang anghil it tatakes nga subung it sungkud. Maat yat aken, “Mapanaw ka, ka taksen muy Templo nga pagsambaan mi it Ampuꞌang Diyus duꞌun it Jerusalem. Taksen mu gasiꞌ i papangantengan asan baw bilangen muy kadakel it mamagsamba. 
REV.11.2	Takaꞌ ega taksen muy pagkakaliputputan ngayang piyakakamaꞌyagan ya, ka ibinggay nayan it mga taw nga ega magkilala it Ampuꞌang Diyus. Talagang parignaꞌen niray ega basta-basta ngayang siyudad nga piniliꞌ it Ampuꞌang Diyus, ka taꞌad-taꞌadan nayan nira seledan it epat nga puluꞌ baw duwang bulan, 
REV.11.3	nga yay sang ribu baw duwang gatus baw enem nga pulung aldaw. Temed may papaꞌasanen ku yan nga duwang manigpamatuud ku, nga mamagpapakay it maꞌerep nga tandaꞌ it kasmek. Ta, seledat mga aldaw ngaytu, sigi yan nga pangadal nira it pasar it Ampuꞌang Diyus baw ampang ya nga kaꞌilangan nga magsinguliꞌ i taw.”
REV.11.4	May siyangpit it esang prupitaꞌ it tagnaꞌ nga duwang puꞌun nga olibo.
REV.11.5	Basta yan may kupasakit it kanira, may apuy yan nga limiꞌwan kat baꞌbaꞌ nira, nga iti i magꞌanteng it mga kalaban nira ngayti. Sabap yay ipiyabetang-betang nga kamataynen it in siyuy kugated it duwa ngaytu. 
REV.11.6	Begayan sira it pudir baw kakayaan nga subuk isiradu i langit, isaꞌun ega muran mintras timpu nga ipagpangadal niray ampang it Ampuꞌang Diyus. Begayan sira gasiꞌ it pudir nga pabaraꞌen nga duguꞌ i danum, baw magpapanaw it maski unu nga kalasit salakep situt banwa basta nga maꞌirgan nira.
REV.11.7	In maꞌbut nay timpu nga seked it kaꞌlay it pangadal nira ngaytu, may limiꞌwan na nga garing duꞌut piyakamalgeb ngayting siwang nga siyang nga kumakaꞌen nga ramu-ramu ka pakibunuꞌ it kanira. Daꞌgen i mga manigpamatuud ngaytu, mapatay sira it iti ngayti. 
REV.11.8	Bawnga muntulan i mga bilug nira nga patay na duꞌun it karsadaꞌ it ega ngayti basta-bastang siyudad, nga tagnaꞌ duꞌun kayti iriyansang duꞌun it krus i Ampuꞌan nirang si Jesus. Ta iti, siyudad ngaytit Jerusalem, pagpangaranan gasiꞌ it Sodoma baw Egipto, sabap it mga adat it taga duꞌun nga talagang subung nat mararaꞌe-raꞌet nga adat it taga Sodoma baw Egipto ngayti it tagnaꞌ paꞌ. 
REV.11.9	Seledan it tulung aldaw baw tengaꞌ, mga bilug nira ngayting mamagbubuntul, siging asa it mga katataawan nga gumaring kat muꞌsang mga bangsa, maski siyu i piyanggaring-garingan nira baw maski unu nga ampang i ampang nira. Ega ireg it mga katataawan ngayti nga ilbeng. 
REV.11.10	Sumagya i mga taw situt sinirungat langit sabap it miyatay nay duwa ngayting manigpamatuud. Magkasagyaan na sira baw mamagbega-begayen nat mga bagay nga begay lamang, sabap it naꞌawaꞌ nay duwa ngayti nga minggay it kanira it kakuriꞌan.
REV.11.11	Temed nagtaꞌlib i tulung aldaw ngayti baw tengaꞌ, ipiyagꞌuliꞌ siꞌ it Ampuꞌang Diyus duꞌut mga miyatay ngayti i ginawa nira. Egay beken, nagbangun na sira, langkuy it timnindeg. Ta, namagkelas i atay it kumpur namagkalteg it kanira. 
REV.11.12	Bawnga may nagnegan nirang dadakulang ampang nga garing duꞌun it langit, nga magꞌaat, “Daliꞌ kamu nang duwa. Mapyat kamu na sini.” Aypaꞌ mintras pagsesyekan sirat mga kalaban nira ngayti, nangunragiꞌ nat kunum i duwa ngayti, ka namagpatibung na duꞌut langit.
REV.11.13	Bawnga sakaling yimnegyeg nay lugtaꞌ it ereꞌeret nga keseg, aypaꞌ ka gimnesneb i ikasang pulung bagiꞌ it siyudad ngayti. Pitung ribu i kadakel it taw nga natay. Iyan naꞌped nga mga taw, namagꞌiꞌlam na sirang ereꞌeret. Biyantug na niray Ampuꞌang Diyus nga duꞌun it langit. 
REV.11.14	Nagtaꞌlib nay ikadwa ngayting ega basta-bastang kakuriꞌan. Temed sumunud nat madaliꞌ i ikatlu.
REV.11.15	Inyepan nat ikapitu ngayting anghil i kanya ngayting taburi. Bawnga may nagnegan ku nga mamagꞌampang it dadakulaꞌ nga duꞌun it langit, nga magꞌaat,
REV.11.15	“Muꞌsang katataawan nga kat pudir it simnakep it kanira kat sinirungat langit, kayti sinakepan na sira it Ampuꞌang Diyus tami baw si Jesu-Cristo nga siyarigan ya.
REV.11.15	Talagang magꞌadiꞌ kanya it egay katupusan.”
REV.11.16	Ta binwat siꞌ it duwang puluꞌ ngayti may epat nga mga magugurang nga magꞌaꞌdung duꞌun it mga araꞌdungan it may pudir nga kat adapan it Ampuꞌang Diyus, namagpanluud sira ka simnamba it kanya. 
REV.11.17	Maat i inampang nira,
REV.11.17	“Mabantug nga Ampuꞌang Diyus nga landaw nga gunaan, garing it tagnaꞌ paꞌ may ikaw nga lagi, baw seked kayti ngaytu egay pagꞌugadan mu.
REV.11.17	Magpasalamat kami ka ipiyalteg mu i egay katupusan nga guna mu ka nagpapuꞌun ka na it magꞌadiꞌ.
REV.11.18	Talagang ereꞌeret nga iseg it iyan mga bangsa nga ega mamagkilala it imu.
REV.11.18	Temed ta, naꞌbut nay timpu nga ipatantu mu nay imu nga iseg.
REV.11.18	Naꞌbut nay timpu nga betanganan nat ukuman i mga miyatay, baw begayan nat tumbas i mga prupitaꞌ nga mga manigsirbi mu, baw muꞌsang mga taawan mu, kumpur may iꞌlam baw paggalang it imu, mataꞌas nga duguꞌ baw timawaꞌ.
REV.11.18	Talagang kayti nay timpu nga pakuriꞌan mu nat ega basta-basta i iyan mamagpakuriꞌ kat sinirungat langit.”
REV.11.19	Ta, may miyabri nat salakwatan it Templo it Ampuꞌang Diyus duꞌun it langit, baw naltegan ku duꞌun it seled i Kaban it Pakiꞌupakat ya. Sakaling kimnilat baw nanduldug it dadakulaꞌ nga pamsar. Yimnegyeg i lugtaꞌ baw miyuran na, nga yay magtedag, dadakulaꞌ nga yilu nga subung it deset batu. Mga itu ngaytu, pamatuud it kabantugan it Ampuꞌang Diyus ngayti.
REV.12.1	Simnunud siꞌ nga ipiyalteg it aken duꞌun it langit, kalililuꞌan nga tandaꞌanan. Ka naltegan kuy esang babay nga aldaw i pakayan ya. Pagtutungtungan yay bulan, baw pagkukurunaan i ulu yat sang puluꞌ may duwa nga kabituꞌunan. 
REV.12.2	Magbebteng i babay ngayti baw pagsaꞌgidan na. Magkatingeg kanya sabap it sakit it pabsug. 
REV.12.3	Bawnga esa paꞌ gasiꞌ nga tandaꞌanan i ipiyalteg it aken duꞌun it langit. Piyakadakulaꞌ nga subuk buwaya i pamilug nga pagpangaranan it dragon, nga madarag i bilug ya. Pitu magsangay ulu ya baw sang puluꞌ i tanduk ya. May kuruna it kada ulu ya ngayti. 
REV.12.4	Pagleteg ku, kiyaut it ikug yay ikatlung bagiꞌ it mga bituꞌun bawnga iꞌinlug yang muꞌsa situt banwa. Bawnga binwat ya siꞌ, timnindeg kanya duꞌun it saru-sarungaan it babay ngayti nga pagsaꞌgidan, ka pagꞌapaꞌan yay sumakit i waꞌwaꞌ ka sangwapen ya.
REV.12.5	Egay beken, nanganak nay babay ngayti, sumakit, lalaki. Temed ega nasangwap it dragon sabap, kat pabetang-betang nagat Ampuꞌang Diyus, may simnibnut it madaragen ngayti ka tiyaban duꞌun it kanya ngayting magꞌaꞌdung duꞌun it araꞌdungan ya kat pagkaꞌadiꞌ. Ka iting waꞌwaꞌ, nakasiguru nga magꞌadiꞌ it muꞌsang bangsa it may kakayaan nga ega basta-basta. 
REV.12.6	Ta, yan babay ngayti, binwat ya, miyalagyu duꞌun it rugar nga kapupuyangtan, duꞌut esang rugar nga ipiyagꞌareg nang lagi it Ampuꞌang Diyus it kanya, isaꞌun maꞌarigraan kanya duꞌun, it seledat sang ribu baw duwang gatus baw enem nga puluꞌ nga aldaw.
REV.12.7	Ta, pagkatiwas kayti, nagkagira nay duꞌut langit. Nagpakibunuꞌ na Miguel
REV.12.8	Temed egay nabwat nira ka diyaꞌeg sira. Aypaꞌ daꞌsira na piyatinir duꞌun it langit. 
REV.12.9	Egay beken, itindag na i dakulaꞌ ngayting dragon. Ta, dragon ngayti, kanyay nagpabaluy-baluy ngayan nga dukul
REV.12.10	Bawnga may nagnegan ku nga ampang nga dadakulaꞌ, maggaring duꞌun it langit, nga magꞌaat,
REV.12.10	“Kiyumplitu na kayti i panribri it Ampuꞌang Diyus it mga taawan ya.
REV.12.10	Ipiyalteg ya nay ega basta-bastang kakayaan ya it pagkaꞌadiꞌ.
REV.12.10	Talagang ipiyalteg nat siyarigan ya nga Cristo i pudir ya.
REV.12.10	Sabap inimugaw na duꞌun it langit si Satanas ngayting magbuꞌbug it mga kasulsugan tami kat pamayaꞌ.
REV.12.10	Kaꞌlay ngaytu, ipagdimanda ya sira duꞌun it Ampuꞌang Diyus tami it delem-aldaw, temed kayti, ega na ka inimugaw na kanya.
REV.12.11	Diyaꞌeg si Satanas it mga kasulsugan tami ngayti kat keseg it ipiyaturuꞌ nga duguꞌ it paꞌaaten nga Uꞌuybun It Tupa baw kat pamatuud nirat kamatuudan pasar it kanya ngayting si Jesu-Cristo.
REV.12.11	Ka ega talaga riyarasan niray ginawa nira, sabap lamang it pamayaꞌ nirat kanya.
REV.12.12	Aypaꞌ dakulaꞌ na talagay kasagyaan situt langit.
REV.12.12	Sumagya kamung muꞌsa nga magtataꞌid situ.
REV.12.12	Temed kumpur magtataꞌid asan it banwa baw dagat, talagang ega basta-bastang kakuriꞌan i labayen mi.
REV.12.12	Kaꞌildaw-ildaw kamu ka piyaꞌasan na si Satanas ngaytu.
REV.12.12	Timnalalu talagay iseg ya ka urut ya na nga dekeyeꞌ manay timpu yat kanya.”
REV.12.13	Ta pagkamuya it dragon ngayti it itindag na kanya situt banwa, inusig yay babay ngayting nanganak it laa-lalaki ngayti. 
REV.12.14	Temed sakaling inildawan it Ampuꞌang Diyus i babay ngayti nga piyaꞌeladan ya it subuk elad it dakulang agila,
REV.12.15	Pagkamuya it paꞌaaten ngayting dragon, simnupra kanyat danum nga miyakan-bakan, ka isaꞌun ibelbeg i babay ngayti. 
REV.12.16	Takaꞌ tiyabang i babay ka miyukaꞌ i lugtaꞌ. Kaꞌaat ka, natlen nat kemlat it lugtaꞌ i danum ngayting isiyupra it dragon. Aypaꞌ ka ega naꞌunu i babay ngayti. 
REV.12.17	Ta, kat kadakulaꞌ it iseg it dragon it babay ngayti, paꞌugadan ya nga giraen i beken nga mga tungtung-inapuꞌ it babay ngayti. Itung mga taw, sira nga mamagsunud nga banar it kaꞌirgan it Ampuꞌang Diyus baw ega mamagpangindiꞌ kat kamatuudan nga ipiyatantu it Ampuꞌan nga si Jesus. 
REV.12.18	Binwat it dragon ngayti, naꞌaduꞌun na kanyat tambing it dagat.
REV.13.1	Sumunud siꞌ, may naltegan ku nga naningdal nga garing duꞌun it dagat nga esang kumakaꞌen nga ramu-ramu nga siyang kat banwa. Pitu gasiꞌ magsangay ulu ya baw sang puluꞌ i tanduk ya, nga pagkukurunaan i kada tanduk ya ngayti. Baw teptep it ulu ya ngayti, yay magsusurat nga mga ngaran ya, nga kada sangbat ngaytu, talagang magtibabaꞌ it Ampuꞌang Diyus. 
REV.13.2	Subung it dakulang pasla nga pagpangaranan it leopardo i pamilug it kumakaꞌen ngayting ramu-ramu nga naltegan ku. Aꞌay baw kukuꞌ ya, subung it pangaꞌay it maꞌiseg nga ramu-ramu kat talun nga pagpangaranan it oso. Pamaꞌbaꞌ ya, subung it pagbaꞌbaꞌ it leon. Ibinggay nat dragon ngayti i muꞌsang pudir ya baw pagkaꞌadiꞌ ya duꞌun it kumakaꞌen ngayti nga ramu-ramu, pati ega basta-bastang kakayaan ya. 
REV.13.3	Pagleteg ku, may naltegan ku nga barnat pinilatan duꞌun it sangbat nga ulu, nga subung it bungad nga ipatay temed it minilat naga. Naliluꞌ i muꞌsang taw situt sinirungat langit. Nagpasakep na sira it kumakaꞌen ngayting ramu-ramu. 
REV.13.4	Siyamba niray dragon ngayti sabap kanyay nagbegay it pudir it kumakaꞌen ngayting ramu-ramu. Siyamba nira gasiꞌ i ramu-ramu ngayti, ka maamaatan sira, “Ta, siyuy makasbung it kanya? Siyu pay makalaban kayan?”
REV.13.5	Sakaling nakaꞌampang i kumakaꞌen ngayti nga ramu-ramu nga lumandi-landi baw timibabaꞌ kanya it Ampuꞌang Diyus. Baw piyaꞌintulutan kanyat magꞌadiꞌ it pagsasakpan ya seledat epat nga puluꞌ may duwang bulan. 
REV.13.6	Ta unupat sigi nga tinibabaꞌ ya nang matuud i Ampuꞌang Diyus baw langit nga pagtataꞌidan it Ampuꞌang Diyus ngaytu, pati kumpur duꞌun it langit. 
REV.13.7	Piyaꞌintulutan gasiꞌ kanya nga giraen baw subuk daꞌgen yay mga taawan it Ampuꞌang Diyus. Binggayan kanyat pudir nga mamegbeg it muꞌsang bangsat taw nga maski unuy duguꞌ baw ampang nira. 
REV.13.8	Aypaꞌ sambaen kanyat muꞌsang katataawan situt sinirungat langit, puyrat iyan mga taw nga, parabir giyuna i banwa, mamagsusurat na i mga ngaran nira duꞌun it pagsusuratan it mga ngaran it kumpur mabgayan it kaꞌgenan nga egay kaskedan. Itung kasuratan, pagꞌaꞌarigraen it paꞌaaten nga Uꞌuybun It Tupa nga inimatay it tagnaꞌ.
REV.13.9	Ta it pagꞌargan it talinga, ipagpagneg, kaꞌilangan pagnegan mit magayen i mga itu ngaytu. 
REV.13.10	Kumpur piyabetang-betangan nga pirisuun, siguradung pirisuun naga yan. Baw kumpur piyabetang-betangan nga imatayen it tarep basiꞌ, ta atkayan naga, imatayen yan. Aypaꞌ ka mga taawan it Ampuꞌang Diyus, kaꞌilangan papaꞌgenen niray pamayaꞌ nira baw pagsarig it kanya ngaytu isaꞌun makateꞌteꞌ sira, maski sang unuy pakuriꞌ it kanira.
REV.13.11	Ta, may naltegan ku siꞌ nga esa sing kumakaꞌen nga ramu-ramu, nga kat lugtaꞌ i liniꞌwanan ya. Duway tanduk ya nga subung it pananandukan it uꞌuybun it tupa temed gaꞌmaran, subuk gaꞌmaran it dragon. 
REV.13.12	Pagsarigan kanyat uꞌna ngayting kumakaꞌen nga ramu-ramu, aypaꞌ ka giyamit yay pudir baw kakayaan it uꞌna ngayti. Baw riyeges yay muꞌsang taw situt sinirungat langit nga sumamba it uꞌna ngayting ramu-ramu, nga lamang may bungad nga ipatay na temed it minilat naga. 
REV.13.13	Talagang kalililuꞌang banar i mga binwat it ikadwa ngayting kumakaꞌen nga ramu-ramu, nga subuk nagpalampud kanyat apuy nga gimnaring duꞌut langit. Binwat yaytu kat matat kadakel. 
REV.13.14	Diyayaꞌ yay muꞌsang mga taw situt banwa sabap duꞌun it pagbuwaten ya ngayting mga kalililuꞌang bagay nga ipagpabwat it uꞌna ngayting kumakaꞌen nga ramu-ramu. Ipiyagꞌurdin yat mga taw nga muwat it ladawan nga ipasbung it uꞌna ngayting ramu-ramu nga nabungadan it basiꞌ takaꞌ yanagayang nagꞌegen. 
REV.13.15	Piyaꞌintulutan gasiꞌ i ikadwa ngayti nga kumakaꞌen nga ramu-ramu it paginawaen yay ladawan ngayting binwat. Ta egay beken, nakaꞌampang i binwat ngayti, baw isingkat ya nga pangimatayen i mga taw nga ega magsamba it kanya.
REV.13.16	Bawnga riyeges it kumakaꞌen ngayting ramu-ramu i muꞌsang taw, mataꞌas baw timawaꞌ, manggaden baw miskin, uripen baw ega. Riyeges sira nga piyaꞌimandaꞌanan i kat iwanang alima u peges nira. 
REV.13.17	Talagang ega mapakay nga mangalang u paꞌalang i iyan nga egay markaꞌ nga ngaran it kumakaꞌen ngayting ramu-ramu u bilang nga iti nagay pagpaꞌiguꞌan.
REV.13.18	Ta, matantuwan lamang tu basta dakulay kasepsep. Ka mapakay nagang maꞌrutan it masepsep i ireg sugiden it bilang ngaytu nga ngaran nagat ramu-ramu ngayti i pagpaꞌiguꞌan. Sabap ngaran tu it lalaki i bilang ngaytu nga enem nga gatus baw enem nga puluꞌ may enem.
REV.14.1	Pagleteg ku siꞌ, naltegan kuy paꞌaaten ngayting Uꞌuybun It Tupa, nga magtitindeg duꞌun it Mungsuꞌ it Sion. Kaꞌibaan ya, sang gatus baw epat nga puluꞌ may epat nga ribung kataawan. Magsusurat duꞌun it peges it mga taw ngayti i ngaran it Uꞌuybun It Tupa ngayti baw ngaran gasiꞌ it Ampuꞌang Diyus nga Amaꞌ ya. 
REV.14.2	Bawnga may nagnegan ku nga ampang nga gimnaring duꞌut langit, nga atnat bugasꞌas it dakulang kensad baw subung nat dadakulang pamsar it duldug. Ampang ngayti nga nagnegan ku, kaꞌaat ka tugtug it mga manigtugtug it turugtugun nga alpa. 
REV.14.3	Kadakel ngayti, nga sang gatus baw epat nga puluꞌ may epat nga ribu ngayting kataawan, magtitindeg na sira kat adapan it Ampuꞌang Diyus nga magꞌaꞌdung duꞌun it araꞌdungan ya kat pagkaꞌadiꞌ, baw kat adapan it epat ngayting may ginawa nga giyuna baw duwang puluꞌ may epat gasiꞌ ngayting mga magugurang. Nagnegan ku nga mamagkantaꞌ sira it baꞌgung kalasit kantaꞌ. Egay beken nga magkaꞌrut it iting kantaꞌ, in daꞌga iti lamang, kadakel ngayti nga, kat muꞌsang taw situt banwa, sira i napiliꞌ nga subuk inalang it paꞌaaten ngayting Uꞌuybun It Tupa isaꞌun mga taawan ya na. 
REV.14.4	Mga taw ngayti, ega simnalya manriꞌe-riꞌeng it maski siyu nga babay.
REV.14.5	Talagang maski kaꞌsa, daꞌsira miyambut, ega talagay masudi-sudi it kanira.
REV.14.6	May naltegan ku siꞌ nga esang anghil nga maglalayug duꞌut lawang. Taba-taban yay Magayeng Baritaꞌ pasar it karibriyan nga egay pagbaꞌguwan ya, ka ipangadal situt banwa kat muꞌsa nga mga bangsa, maski siyu i piyanggaring-garingan nira baw maski unu nga ampang i ampang nira. 
REV.14.7	Miyampang kanyat dadakulaꞌ nga magꞌaat, “Galangen baw iꞌlaman mi i Ampuꞌang Diyus, baw bantugun mi i ega basta-bastang keseg it guna ya. Sabap naꞌbut nay timpu nga ukumanan ya nay muꞌsang mga taw. Kaꞌilangan nga sambaen mi i Ampuꞌang Diyus ngaytu nga nagguna it langit baw banwa, dagat baw muꞌsang mga pagtumbudan it danum.”
REV.14.8	Bawnga may simnunud nga ikadwang anghil. Miyampang gasiꞌ i itiꞌen nga ipaggaꞌu-gaꞌuy ya na, nga magꞌaat, “Riyanggaꞌ na bayan! Talagang riyanggaꞌ nay Babilonia, matanug ngayting siyudad.
REV.14.9	Ipaggaꞌu-gaꞌuy gasiꞌ i ampang it ikatlung anghil nga simnunud it duwa ngayti. Maat ya, “In siyu-siyuy magsamba it kumakaꞌen ngayang ramu-ramu pati ladawan ya baw nagpamarkaꞌ it pangingimandaꞌan ya kat peges u alima ya, 
REV.14.10	siguradu nga malabayan niray iseg it Ampuꞌang Diyus nga ipiyagꞌareg ya nga egay maski unu nga uyut nga ildaw. Pakuriꞌan sira talaga duꞌun it apuy nga may asupri, kat adapan it paꞌaaten ngaytung Uꞌuybun It Tupa baw mga anghil it Ampuꞌang Diyus. 
REV.14.11	Iyan apuy ngayting magpakuriꞌ it kanira, talagang ega magpugda-pugdaw seked it kaꞌnu-kaꞌnu. Talagang delem-aldaw, egay kapaꞌnaan it kakuriꞌan it mga simnamba ngaytut kumakaꞌen ngayting ramu-ramu baw ladawan ya, baw namagpamarkaꞌ ngayti it pagꞌiꞌimandaꞌanan nga kanyang ngaran i pagpaꞌiguꞌan.” 
REV.14.12	Aypaꞌ it atkayan i mabetangan nira ngayti, kaꞌilangan talaga nga kumpur mga taawan it Ampuꞌang Diyus nga mamagsunud it kaꞌirgan ya baw magpamayaꞌ nat ki Jesus, kaꞌilangan nga teꞌteꞌan nira kanya maski ikagtas nat ginawa nira.
REV.14.13	Bawnga nakagneg aku sit ampang nga gimnaring duꞌun it langit nga magꞌaat, “Isurat muy itu ngaytu. Garing kayti, makasagyang banar i sira nga seked it kamataynen ega nagpaꞌiwar-iwar it pakilagpit nirat Ampuꞌan.”
REV.14.13	“Talagang matuud tu,” maat it Espiritu Santo, “makapaꞌna na sira kat paꞌres nira baw begayan sirat tumbas it mga binwatan nira.”
REV.14.14	Pagleteg ku siꞌ, may naltegan ku nga esang maputiꞌ nga kunum. Magsasakay duꞌun i subung it Taga Langit nga Ipiyanganak it Taw. May kuruna nga bulawan duꞌun it ulu ya baw magseskel kanyat gagapas nga yanay tarem. 
REV.14.15	Bawnga may esa sing anghil nga singkat nga nanliꞌwan duꞌun it Templo duꞌut langit. Giyaꞌuyan yay magsasakay ngayti duꞌun it kunum, nga magꞌaat, “Sigi, gamiten mu nay gagapas mu ngayan. Gumapas ka na, ka lutuꞌ nay kaygen ngayan asat banwa.” 
REV.14.16	Aypaꞌ egay beken, ikinimpay ya nay gagapas ngayting pagseskelen ya. Nagapas yang muꞌsa i kaygen situt banwa.
REV.14.17	Pagkatupus it itiꞌen, may esa sing anghil nga nanliꞌwan duꞌun it Templo nga duꞌut langit. May sekel ya gasiꞌ nga matarem nga gagapas. 
REV.14.18	Bawnga nanliꞌwan siꞌ duꞌun i esa gasing anghil nga magpamaalaꞌ it apuy duꞌut papangantengan ngayti. Diyadakulaꞌ yay ampang ya nga inaat yay anghil ngayting magseskel it matarem ngayting gagapas, “Sigi, gamiten mu nay gagapas mu ngayan ka ranasen mu nay buwaꞌ it ubas kat muꞌsang ubasan asat banwa, ka iꞌnug nang muꞌsa.”
REV.14.19	Aypaꞌ ikinimpay it anghil ngayti i sekel ya ngayting gagapas. Riyanas ya nay muꞌsang buwaꞌ it ubas bawnga ibiyuntal na duꞌut dakulang kikilangan ka kilangen na. Temed yay pagpapuntuꞌan it kikilangan ngaytu, ega basta-bastang iseg it Ampuꞌang Diyus. 
REV.14.20	Sabap kumpur ega magkilala it Ampuꞌang Diyus, riniga na sira duꞌun it liꞌwan it siyudad, nga bilang buwat ubas nga pagkilangen isaꞌun murus i letes. Ka miyurus nay duguꞌ nira, talagang liminyud seked it mga tulung gatus nga kilumitru i kiyalantayan baw mga sang mitru baw tengaꞌ i kaꞌararem.
REV.15.1	Pagleteg ku siꞌ duꞌut langit, naltegan ku, esa gasing tandaꞌanan nga kalililuꞌan nga banar. Ka may pitu nga kaꞌanghilan, magtataban sirat pitung kalasit panalakep. Itu ngaytu i kiyaꞌpusan nga mga panalakep, sabap itu nay pangiyaꞌpusan nga iseg it Ampuꞌang Diyus.
REV.15.2	May naltegan ku gasiꞌ nga subuk dagat nga kaꞌaat ka pirmirang salamin, nga kalaw-kalaw ya subuk sugut apuy. Naltegan ku gasiꞌ sira nga nandaꞌeg it kumakaꞌen ngayting ramu-ramu baw ladawan ya, ka ega siyamba nira baw ega nagpamarkaꞌ it bilang ngayti nga egay beken nga pagpaꞌiguꞌan, ngaran it taw nga ipiyagladawan nga ramu-ramu ngayti. Magtitindeg i muꞌsa ngayti duꞌun it tepad it atna ngaytit dagat nga salamin. Sekel niray mga turugtugun nga alpa nga ibinggay it Ampuꞌang Diyus it kanira. 
REV.15.3	Pagkantaꞌen niray kantaꞌ ni Moises nga esang manigsirbi it Ampuꞌang Diyus it tagnaꞌ paꞌ, baw kantaꞌ it paꞌaaten ngayting Uꞌuybun It Tupa, nga magꞌaat,
REV.15.3	“Ampuꞌang Diyus nga landaw nga gunaan, mabantug baw kalililuꞌan i mga buwat mu.
REV.15.3	Ikaw nga Adiꞌ it muꞌsang bangsa, mataldeng baw kamatuudan i mga ipiyabetang-betang mu.
REV.15.4	Siyuy daꞌga miꞌlam it imu, Ampuꞌang Diyus?
REV.15.4	Siyuy daꞌga pamatuud it kabantugan mu?
REV.15.4	Ka ikaw lamang i alaid kat kasalaꞌan.
REV.15.4	Muꞌsa talaga it mga bangsa, matingped baw sumamba it imu.
REV.15.4	Sabap magkaltegan it muꞌsa i mataldeng nga mga ipiyabetang-betang mu.”
REV.15.5	Pagkatupus kayti, naltegan ku nga inabriyan duꞌut langit i ega basta-bastang seled it bilang Templo nga duꞌun talagay Ampuꞌang Diyus. 
REV.15.6	Nanliꞌwan na duꞌun it Templo ngayti i pitu ngayting anghil nga tereped it taban nga salakep. Magpapakay sirat maputiꞌ nga pirmirang abel nga limpiyuꞌ nga banar baw sambut nga bulawan nga duꞌun it deꞌgan nira. 
REV.15.7	Bawnga may ibinggay it kanira it esa kat mga may ginawa ngayti nga giyuna nga pitung kakarungan nga bulawan nga mamagpupnuꞌ it iseg it Ampuꞌang Diyus, kanya nga egen seked it kaꞌnu-kaꞌnu. 
REV.15.8	Bawnga napnuꞌ i Templo ngaytit tabuk nga magpalteg it kabantugan baw guna it Ampuꞌang Diyus. Aypaꞌ ka egay maski siyu nga kasled duꞌut Templo ngayti seked it ega paꞌ naꞌubus i pitu ngayting kasalakepan nga taban it pitu ngayting kaꞌanghilan.
REV.16.1	Bawnga ega naꞌlay may garing duꞌun it Templo nga nagnegan ku nga dadakulang panggaꞌmaran nga magꞌaat duꞌun it pitu ngayting kaꞌanghilan, “Sigi, mapanaw kamu na, ka ilamaꞌ mi na duꞌun it banwa i rugud it pitu ngayang kakarungan nga iyan i iseg it Ampuꞌang Diyus.”
REV.16.2	Aypaꞌ napanaw i uꞌnang anghil, ka iliyamaꞌ ya na situt banwa i rugud it kanya ngayting pagseskelen nga karung. Ta pagkalamaꞌ ya kayti, iyan mga taw nga nagpaꞌimandaꞌan it markaꞌ ngaytit kumakaꞌen ngayti nga ramu-ramu baw simnamba it ladawan ya, piyamungadan na sira it maꞌengat-engat baw marignaꞌ nang pamungad.
REV.16.3	Bawnga iliyamaꞌ it ikadwang anghil duꞌut dagat i rugud it kanya ngayting karung. Ta, nagbalyung duguꞌ i dagat nga subung it maktul nga duguꞌ it taw nga patay na. Aypaꞌ ka natay i muꞌsang magginawa duꞌun.
REV.16.4	Sunud siꞌ, liyamaꞌan it ikatlu ngayting anghil it rugud it kanya ngayti nga karung, duꞌun it mga danum nga magburus baw duꞌun it mga pagtumbudan it danum. Nagbalyu gasiꞌ nga duguꞌ i kanya ngayti nga liyamaꞌan. 
REV.16.5	Bawnga may nagnegan ku nga inaat it anghil nga manigpamaalaꞌ it mga danum, nga magꞌaat,
REV.16.5	“Ikaw i Ampuꞌang Diyus nga egen.
REV.16.5	Egen ka kayti baw kat katagnaꞌ-tagnaꞌan.
REV.16.5	Talagang mataldeng ka, baw purus mataldeng i binwat mu ngaytung pagꞌukuman.
REV.16.6	Kat mga taw nga nagpaturuꞌ it duguꞌ it mga taawan mu baw duguꞌ gasiꞌ it mga prupitaꞌ, piyamgayan mu sirat duguꞌ nga imnun nira.
REV.16.6	Talagang iyan i bagay it kanira.”
REV.16.7	Baw may nagnegan ku gasiꞌ nga ampang nga garing duꞌun it papangantengan ngayti, nga magꞌaat,
REV.16.7	“Ampuꞌang Diyus nga landaw nga gunaan, talagang mataldeng baw kamatuudan i pangukuman mu.”
REV.16.8	Ikaꞌpat siꞌ ngayti nga anghil i limnamaꞌ it rugud it kanya ngayting karung. Aldaw i liyamaꞌan ya. Binggayan i aldaw it pudir nga subrang esben it singkar ya i mga taw. 
REV.16.9	Ta unupat inseb nang matuud i katataawan, sabap it talagang subraꞌ na nga kasgaꞌ, aypaꞌ diniyampaꞌ niray Ampuꞌang Diyus nga nagpapanaw it mga kakuriꞌan ngayti. Talagang tinmed nira nga daꞌsira magsinguliꞌ baw mangindiꞌ it mga kasalaꞌan nira baw daꞌsira magbantug it Ampuꞌang Diyus.
REV.16.10	Pagkatupus kayti, iliyamaꞌ it ikalimang anghil i rugud it kanya gasing karung duꞌun it araꞌdungan it kumakaꞌen ngayting ramu-ramu kat pagkaꞌadiꞌ ya. Ta, diminlem nga lagi i kaꞌadiꞌan ya. Yay nabwat it mga taw, kakagat it mga bibig nira sabap it ega magkasagkaꞌan niray sakit it mga bungad nira. 
REV.16.11	Diniyampaꞌ nira siꞌ i Ampuꞌang Diyus nga duꞌut langit sabap it paglabayen nira ngayting kakuriꞌan baw pamungad ngayti. Temed maski atkayti nay kabetangan nira, ega ga lamang nagsinguliꞌ baw inindiꞌan niray mga mararaꞌe-raꞌet nga pamagbuwaten nira.
REV.16.12	Bawnga iliyamaꞌ na gasit ikaꞌnem i rugud it kanya ngayting karung. Liyamaꞌan ya, duꞌun it Eufrates nga dakulang danum. Egay beken, napra i danum ngayti isaꞌun diri-diritsu i panaw it mga adiꞌ kat lebatan baw mga sundaluꞌ nira in manrumpak na. 
REV.16.13	Bawnga naltegan ku nga may nanliꞌwan nga tulung mararaꞌe-raꞌet, sangbat duꞌun it baꞌbaꞌ it dragon ngayti, baw sangbat duꞌun it baꞌbaꞌ it kumakaꞌen ngayting ramu-ramu baw sangbat gasiꞌ duꞌun it baꞌbaꞌ it mapiyandayaꞌ nga prupitaꞌ. Tulu ngayting mararaꞌe-raꞌet, subuk baꞌak i pamilug nira. 
REV.16.14	Iti nga mga mararaꞌe-raꞌet, manigpaliꞌwan it kalililuꞌang mga bagay. Baw binwat nira, limingkep sirat muꞌsang banwa, ka kiyukus niray muꞌsang mga adiꞌ nga lumaban it Ampuꞌang Diyus nga landaw nga gunaan in asan nat ega basta-bastang aldaw nga ipangukuman ya.
REV.16.15	“Pagneg kamu!” maat it Ampuꞌan nga si Jesu-Cristo. “Talagang manluꞌsut aku kat uras nga ega magkaꞌru-kaꞌrutan mi, nga subung it buwat it mananakaw. Aypaꞌ magkasagya i subuk magsusulag ka pagpaꞌbutun yay agalen ya. Baw ega paglelbasen yay pakayan ya isaꞌun, in mabut na, ega maglelbas baw kaꞌeyaꞌ-eyaꞌ nga sumusmu kanya.”
REV.16.16	Ta tiningped na it mga mararaꞌe-raꞌet ngayti i muꞌsa ngayting kiyukus nira nga mga adiꞌ, pati mga sundaluꞌ nira, duꞌun it rugar nga pagpangaranat Armagedon in kat Hinebreo nga ampang.
REV.16.17	Pagkatupus kayti, iliyamaꞌ nat ikapitu ngayting anghil i rugud it kanya ngayting karung. Kat lawang i liyamaꞌan ya. Bawnga miyampang it dadakulaꞌ i duꞌun it araꞌdungan ngaytit adiꞌ nga duꞌun it Templo duꞌut langit, nga magꞌaat, “Nagꞌabut nay kakumplituwan it pangukuman baw iseg it Ampuꞌang Diyus!” 
REV.16.18	Bawnga sakaling nangilat baw nanduldug nat dadakulaꞌ nang pamsar baw yimnegyeg nay lugtaꞌ it yanay keseg. Itu na talagay piyakamakseg nga yegyeg it lugtaꞌ nga ega na namasaan it katataawan it yanaytuy kaꞌlay. Piyakamakseg na talaga. 
REV.16.19	Aypaꞌ ka nabagiꞌ it tulung bagiꞌ bawnga naranggaꞌ na i matanug ngayting siyudad it Babilonia. Baw naranggaꞌ gasiꞌ i muꞌsang siyudad situt sinirungat langit. Ka tiyuman it Ampuꞌang Diyus i isiyanggup ya pasar it panriga yat mga taga Babilonia ngayti. Talagang piyalabay yang banar it ega basta-bastang iseg ya. Iseg ya ngayti, subung it sang basu nga ipiyuꞌsa yat paꞌinum it kanira. 
REV.16.20	Nagsipat i muꞌsang pulaw. Gimnesneb i muꞌsang bukid. 
REV.16.21	Bawnga miyuran it talagang dadakulaꞌ na, nga piꞌsang it yilu i magtedag nga mamagtimbang nat agen-agen it limang puluꞌ nga kilu i sang piꞌsang. Unupat pagsariyan nat tedag i mga taw. Aypaꞌ diniyampaꞌ niray Ampuꞌang Diyus sabap it iti ngayti, ka ereꞌeret talaga nga kakuriꞌan.
REV.17.1	Pagkatupus it mga iti ngayti, minlep duꞌut aken i esa kat pitu ngayting mga anghil nga mamagseskel it karung. Miyampang kanya, nga maat ya, “Daliꞌ na, ka ipalteg kut imu in magꞌuꞌunu rigaen i babay nga matanug na nga magpanulus it bilug ya, nga yay pagpapuntuꞌan, matanug nga siyudad nga magtitindeg duꞌun it may dakel nga danum.
REV.17.2	Talagang mga adiꞌ baw mga katataawan kat sinirungat langit, nagpadura-duraꞌit nang banar it adat ya ngaytung maraꞌway.”
REV.17.3	Bawnga kat pamegbeg it magsasarum it aken nga Espiritu Santo, tiyaban akut esang anghil duꞌut esang rugar nga kapupuyangtan. Naltegan ku duꞌun i esang babay nga magsasakay it madarag nga kumakaꞌen nga ramu-ramu nga pitu magsangay ulu ya baw sang puluꞌ i tanduk ya. Limbug nat surat i bilug it ramu-ramu ngayti. Yanay magsusurat, mga ampang nga ega basta-bastang pagtibabaꞌen i Ampuꞌang Diyus. 
REV.17.4	Madarag i pakayan it babay ngayti baw talagang mabakas subuk pakayan it adiꞌ. Bulawan baw marerga nga mga pagminaꞌen nga batu baw ega basta-bastang baliꞌeg i rurug it bilug ya. May sekel ya nga bulawan nga iꞌimnan nga magpupnuꞌ it marignaꞌ baw mararaꞌway nang bagay kat adat ya ngayti nga atkayti.
REV.17.5	Magsusurat duꞌun it peges yay esang ngaran nga may tagu-taguꞌ nga pagpaꞌulugan, nga magꞌaat, “Matanug nga Babilonia, nga inaꞌ it pamakun baw muꞌsang maraꞌway nga buwat situt sinirungat langit.” 
REV.17.6	Naltegan ku nga maglalangu i babay ngayti. Iliyangu ya, duguꞌ it mga taawan it Ampuꞌang Diyus, mga taw nga inimatay sabap it panindeg baw pamayaꞌ nirat ki Jesus.
REV.17.6	Pagkalteg kut kanya ngaytu, naliluꞌ aku talaga. 
REV.17.7	Temed iningkut akut anghil ngayti, maat ya, “Unuka naliluꞌ ka? Kayti ipaꞌyag kut imu i kaꞌulugan it babay ngayan baw pagsasakayan ya ngayang kumakaꞌen nga ramu-ramu nga pitu magsangay ulu baw sang puluy tanduk. 
REV.17.8	Iyan ramu-ramu ngayan nga naltegan mu, egen payan it tagnaꞌ temed kayti, patay na. Takaꞌ manliꞌwan nagaytu it sumaꞌup nga garing duꞌut piyakamalgeb ngayting siwang, ka tabanen duꞌun it dakulang karigaan nga egay katupusan. Ta, maliluꞌ i mga taw kat sinirungat langit nga ega mamagsusurat i mga ngaran nira duꞌun it pagsusuratan it mga ngaran it kumpur mabgayan it kaꞌgenan nga egay kaskedan, garing pat pagguna it banwa. Maliluꞌ sira pagkalteg nirat kumakaꞌen ngaytung ramu-ramu sabap tagnaꞌ egen paꞌ bawnga natay na, temed nanluꞌsut siꞌ.
REV.17.9	Talagang kaꞌilangan sikaytu kalumu it ulu baw kasepsep. Iyan pitu ngayang kaꞌuluwan, pitu yan nga kamungsuꞌan nga pagꞌaꞌdungan it babay ngayan.
REV.17.10	Ipagladawan gasiꞌ tu sikaytu i pitung adiꞌ. Diyaꞌeg nay lima nga kaꞌadiꞌan. Iyan esa, magꞌadiꞌ paꞌ. Iyan ikapitu, ega paꞌ miyabut. Pagꞌabut ya, ega magtinir kanyat maꞌlay. 
REV.17.11	Baw ta, yan kumakaꞌen ngayang ramu-ramu nga katꞌesa egen paꞌ temed kayti ngaytu ega na, kanyay ikawalu nga adiꞌ. Takaꞌ esa naga kanya kat pitu ngaytu. Bawnga in mabut siꞌ, tabanen kanya duꞌun it dakulang karigaan nga egay katupusan.
REV.17.12	Iyan sang puluꞌ ngayang tanduk ya nga naltegan mu, sang puluꞌ yan nga mga adiꞌ nga ega paꞌ nakapagꞌadiꞌ. Temed mamaalaꞌ sira nga iba it ramu-ramu ngaytu, lamang ega maꞌlay ka kaꞌaat ka seledat sang uras lamang. 
REV.17.13	Esa-esa lamang tu i kat nakem it sang puluꞌ ngaytu, aypaꞌ ka ipasakep nirat kumakaꞌen ngaytung ramu-ramu i kakayaan nira baw pudir nira kat pagkaꞌadiꞌ. 
REV.17.14	Ka giraen niray paꞌaaten ngaytung Uꞌuybun It Tupa, temed daꞌgen ya naga sira pati ramu-ramu ngayti. Sabap paꞌaaten ngaytu nga Uꞌuybun It Tupa, kanya i Ampuꞌan it muꞌsang mga agalen baw Adiꞌ it muꞌsang mga adiꞌ. Makaꞌuyut it pandaꞌeg ya ngaytu i mga piniliꞌ baw ipiyapinpin ya nga mga taawan ya nga masunud it kanya.”
REV.17.15	Maat pay beken nga inaat it anghil ngaytit aken, “Iyan naltegan mu ngayang mga danum nga duꞌun magꞌaꞌdung i babay ngayan, gandur yan it taw i ireg sugiden kayan, kat belag-belag nga bangsa, kaduguꞌ-duguꞌan baw ampang. 
REV.17.16	Iyan sang puluꞌ ngayang katandukan nga naltegan mu gasiꞌ baw iyan ramu-ramu nga kumakaꞌen, isgan nira yan i babay ngayang magpanulus it bilug ya. Agawun niray muꞌsa nga mga kusas ya. Tananan nira kanya nga lebas na. Bawnga agden nira, baw iyan maꞌpedan, antengen nira. 
REV.17.17	Ka ipiyanakem it Ampuꞌang Diyus it sang puluꞌ ngayti nga tumanen niray ipiyabetang-betang ya, ka magꞌurunyun sira baw ipabegbeg niray pudir baw kakayaan nirat ramu-ramu ngaytu seked it matuman i mga inampang it Ampuꞌang Diyus. 
REV.17.18	Ta, yan babay ngayan nga naltegan mu, yay pagpapuntuꞌan, matanug yan nga siyudad nga magbebegbeg it mga adiꞌ kat sinirungat langit.”
REV.18.1	Pagkatupus kayti, naltegan ku nga may esa sing anghil nga magpapasalu garing duꞌun it langit. Mataꞌas nga banar i katengdanan ya. Minyag i muꞌsang banwa sabap it singkar it kabakas ya. 
REV.18.2	Pagꞌubsu-ubsun yay gaꞌmaran yat maggaꞌuy, nga magꞌaat,
REV.18.2	“Diyaꞌeg na! Diyaꞌeg na i matanug nga siyudad it Babilonia.
REV.18.2	Kayti muꞌsang kalasit mga mararaꞌe-raꞌet i mangistaran duꞌun baw pugadan nat marignaꞌ baw mararaꞌway nga mga manu-manuk.
REV.18.3	Miyatkaytu sabap it karaꞌe-raꞌetan nga pagbuwaten it mga taga duꞌun.
REV.18.3	Ka siyudad ngayti, subung it babay nga ipagpanulus yay bilug ya.
REV.18.3	Piyaduraꞌitan yat maraꞌway nga pagbuwaten ya i muꞌsang bangsat taw situt sinirungat langit, pati mga adiꞌ nira.
REV.18.3	Baw iyan mga manigdagang, nagmanggaden na sabap it adat it mga taga duꞌun nga kupisiꞌen nay subrang mababakas nga mga bagay.”
REV.18.4	Bawnga may nagnegan ku siꞌ nga miyampang nga beken nga garing duꞌun it langit nga magꞌaat,
REV.18.4	“Paꞌalaid kamu asat kanya, mga taawan ku.
REV.18.4	Ayaw kamut paꞌuyu-uyut it mga kasalaꞌan ya ngayan, isaꞌun daꞌkamu makaꞌuyut it panriga it kanya.
REV.18.5	Sabap talagang kasalaꞌan ya, magrarapat nat langit.
REV.18.5	Talagang ega mapalipas it Ampuꞌang Diyus i mga karaꞌe-raꞌetan ya ngaytu.
REV.18.6	Ka in magꞌuꞌunuy pakuriꞌ yat beken, talagang belsen na kanya.
REV.18.6	Baw ega desang belsen, in daꞌga duwang dubli i mabetangan ya.
REV.18.6	Baw ipnuꞌun i iꞌimnan yat subraꞌ pang mapaꞌit, mapaꞌit pat ipagꞌareg yang ipagpaꞌinum ya, nga ireg sugiden, pasukdanen kanyat Ampuꞌang Diyus it ega basta-bastang iseg ya.
REV.18.7	Ka in magꞌuꞌunu nagpaꞌayaw-ayaw kanyat pagkasagyaan baw pagmataꞌas, atkayan nagay kadakulaꞌ it malabayan ya nga pakuriꞌ baw kasmek.
REV.18.7	Sabap kat nake-nakem ya,
REV.18.7	‘Talagang magꞌaꞌdung aku naytu kat pagkaꞌadiꞌ. Egaytu balu aku.
REV.18.7	Seked it kaꞌnu-kaꞌnu, alaid talagat aken i masmekan.’
REV.18.8	Temed ta, sabap it patuꞌgud ya ngayti, derengan nga mabut it kanya it sang aldaw i mga panalakep, sarut, kasmek baw getem.
REV.18.8	Bawnga siyudad ngayang pagpapuntuꞌan it babay ngaytu, ansurun it apuy.
REV.18.8	Sabap landaw nga gunaan i Ampuꞌang Diyus nga magꞌukuman it kanya.
REV.18.9	Gumarwak talagat ega amang-amang i mga adiꞌ situt sinirungat langit nga nagpadura-duraꞌit it karaꞌe-raꞌetan baw maꞌingarum nga adat it mga taga Babilonia ngayti. Gumarwak sira nga makalawag it tabuk it magkaꞌanteng ngaytung siyudad. 
REV.18.10	Timitindeg lamang sira duꞌun it alaid, sabap magꞌiꞌlam sira nga makaꞌuyut it kakuriꞌan ngayting panriga. Maamaatan sira,
REV.18.10	‘Abaa, subrang makuriꞌ talagaytu! Talagang ipagkapangingiraꞌbut nang bagay.
REV.18.10	Sabap seledan lamang it sang uras, nagꞌabut i panriga it mabantug baw matanug nga siyudad it Babilonia.’
REV.18.11	Ta sabap it nabetangan it siyudad ngayti, sumgaw gasiꞌ baw masmek i muꞌsang mga manigdagang situt banwa, sabap it ega nay malang it mga ipagdagang nira. 
REV.18.12	Ega nay malang it bulawan baw pirak nira, mga marerga nga pagminaꞌen nga batu baw ega basta-bastang baliꞌeg nga rurug it bilug, baw mga pirmira nga abel, madalisi nga abel baw iyan liyuuꞌ it indilibel baw madarag. Daꞌnay mapaꞌalang nirat mabanglu nga kayu, baw kalasi-kalasing mga bagay nga yay binwat, marerga nga kayu, tanduk it elepante, tumbaga, basiꞌ baw pirmirang batu nga maputiꞌ. 
REV.18.13	Ega nay malang it mga panraragiꞌ it pangaꞌen, baw kamangyan baw beken nga mga babangluun, irimnun nga letes it buwat ubas, lana it olibo, arina baw tirigu. Ega na makapaꞌalang niray mga bakaꞌ, tupa, kabayuꞌ baw sarakayan nga pagguyudun it kabayuꞌ. Pati mga ipagdagang nirang masigkataw nira nga ipagpaꞌuripen, ega na maꞌalang.
REV.18.14	Aaten it mga manigdagang ngayti, ‘Sayang talaga, ka ega nay muꞌsang mga magagayeng bagay nga pagrarasan it mga taga duꞌun. Talagang ega na maparagan nira pat sumaꞌup i kamanggadan baw kabakas it siyudad ngayti.’ 
REV.18.15	Iyan nay buwaten it mga manigdagang ngayti nga nagmanggaden na kat iyan nga siyudad, ega na patpad, in daꞌga timitindeg na lamang duꞌun it alaid, ka magꞌiꞌlam sira nga makaꞌuyut it paglabayen ngayting kakuriꞌan. Talagang sumgaw sira baw masmek. 
REV.18.16	Maat i aaten nira,
REV.18.16	‘Abaa, subrang makuriꞌ talagaytu! Kaꞌiꞌiraꞌbut nay nagꞌabut ngaytu kat matanug ngaytung siyudad.
REV.18.16	Tagnaꞌ ngayti, talagang mabakas i mga pakayan baw kasisilaw na nga rurug it bilug it mga taw duꞌun.
REV.18.16	Ka pakayan nira, pirmirang abel, baw mga liyuuꞌ it indilibel baw madarag.
REV.18.16	Baw rurug it bilug, mga bulawan baw marerga nga pagminaꞌen nga batu baw ega basta-bastang baliꞌeg.
REV.18.17	Talagang seledan lamang it sang uras, nagsipat na nga muꞌsa i mga iyan ngayan.’
REV.18.17	Ta, duꞌun gasiꞌ it alaid, maglawa-lawag na lamang, i mga barugsakay baw mga pagbayaꞌen nira, baw mga manigpanakay, kumpur duꞌun it dagat i pangaꞌgenan baw panulus nira. 
REV.18.18	Talagang sugawan niray magkaꞌanteng ngayting siyudad in malawag niray maggaring duꞌun nga tabuk. Maamaatan yan sira, ‘Talagang ega masbungan i kabantugan it itung siyudad.’ 
REV.18.19	Egay beken, anuꞌan nirat kapu-kapu i mga ulu nira nga tandaꞌ it kadakulat kasmek nira. Baw mamagꞌampang i magsugaw nga magꞌaat,
REV.18.19	‘Abaa, subrang makuriꞌ talagaytu! Talagang subrang makuriꞌ i nabetangan it matanug ngaytu nga siyudad.
REV.18.19	Nagmanggaden i muꞌsang tagpuꞌun it mga barkuꞌ nga magtataban it dagangan situt siyudad ngaytu.
REV.18.19	Temed seledan lamang it sang uras, nagsipat nay manggad ya baw kabakas ya.’
REV.18.20	Kamu nga duꞌun it langit, sagyaan mi nga banar i nabetangan ya ngaytu.
REV.18.20	Kamu nga mga prupitaꞌ baw mga apustul baw beken nga taawan it Ampuꞌan, magkasagya kamu na.
REV.18.20	Sabap binles nat Ampuꞌang Diyus i mga binwat it taga Babilonia ngayti nga binwat nirat imyu.”
REV.18.21	Bawnga may esa nga ega basta-bastang anghil nga minsiꞌ it sangbat nga batu nga dakulaꞌ nga banar. Ibiyuntal ya duꞌun it dagat dengan it miyampang kanya nga magꞌaat, “Atkaytuytu i keseg it panranggaꞌ it matanug nga siyudad it Babilonia. Talagang ega na maltegan pat sumaꞌup. 
REV.18.22	Talagang ega na magnegan paꞌ duꞌun i gaꞌmaran it mangangantaꞌ, baw tugtug it mga manigtugtug it alpa, baw pagpatlaꞌ it mga pagꞌeypan nga plauta baw trompeta. Ega na gasiꞌ maltegan duꞌun i mga makakaꞌrut nga mga manigbuwat it maski unu nga pagbuwaten, baw ega na gasiꞌ magnegan i tingeg it mga gilingan. 
REV.18.23	Talagang ega nay meyag duꞌun nga maski esa nga titidawan. Ega nay magnegang kasagyaan nga pagsadu it mga magꞌasawa. Ka rigaen i mga taga Babilonia ngayti sabap nagpataꞌas i mga manigdagang duꞌun. Talagang mga matatanug baw makekseg sira kat muꞌsang banwa. Baw tiyeꞌag-teꞌag nira i muꞌsang mga bangsa, aypaꞌ ka nagpadura-duraꞌit i katataawan it karaꞌe-raꞌetan nga kepetan it mga taga duꞌun. 
REV.18.24	Rigaen i mga taga Babilonia sabap it mamuyaan duꞌun i ipiyaturuꞌ nirang duguꞌ, nga duguꞌ it inimatay nira nga mga prupitaꞌ baw beken nga mga taawan it Ampuꞌang Diyus, nga kumpur inimatay situt sinirungat langit.”
REV.19.1	Pagkatupus siꞌ kayti, nagnegan kuy subung it inesa-esa nga gaꞌmaran it talagang dakel na nga dakel nga mga taw duꞌun it langit. Magꞌaat i ipaggaꞌu-gaꞌuy nira,
REV.19.1	“Bantugun i Ampuꞌang Diyus tami!
REV.19.1	Bantugun kanya nga Manriribri tami nga ega masbungan i kabantugan baw guna ya.
REV.19.2	Ka talagang mataldeng baw kamatuudan i pangukuman ya.
REV.19.2	Inukumanan ya nay matanug ngayti nga babay nga magpanulus it bilug ya, kanya nga nagparaꞌe-raꞌet nang banar it katataawan kat sinirungat langit kat maraꞌway ngayting adat ya.
REV.19.2	Inukumanan kanya it panriga sabap it pangimatay yat mga manigsirbi it Ampuꞌang Diyus.”
REV.19.3	Maat pay beken nga ipaggaꞌuy nira,
REV.19.3	“Bantugun i Ampuꞌang Diyus!
REV.19.3	Timindeg kat lawang it egay katupusan i tabuk it magkaꞌanteng ngaytu nga matanug nga siyudad.”
REV.19.4	Ta, yan duwang puluꞌ baw epat ngayti nga mga magugurang baw epat ngayti nga may ginawa nga giyuna, namagpanluud ka siyamba niray Ampuꞌang Diyus ngayting magꞌaꞌdung duꞌun it araꞌdungan ya kat pagkaꞌadiꞌ. Maat i inaat nira, “Kamatuudan tu. Bantugun i Ampuꞌang Diyus!”
REV.19.5	Bawnga may miyampang nga duꞌun i sinraꞌan, adeꞌdeng duꞌun it araꞌdungan ngaytit adiꞌ. Magꞌaat i inampang,
REV.19.5	“Bantugun i Ampuꞌang Diyus tami, kamung muꞌsa nga manigsirbi ya, matataꞌas baw mga timawaꞌ, kamu nga may matuud nga iꞌlam nga paggalang mi it kanya.”
REV.19.6	Pagkaꞌanu siꞌ kayti, nakagneg aku siꞌ it dakel na nga mga taw nga magpanggaꞌmaran, nga subung nat bugasꞌas it dakulang kensad baw atnat dadakulang pamsar it duldug. Maat i pagꞌaaten nira,
REV.19.6	“Bantugun i Ampuꞌang Diyus!
REV.19.6	Sabap Ampuꞌang Diyus tami nga landaw nga gunaan, kanya i magbebegbeg it muꞌsa.
REV.19.7	Aypaꞌ ka sumagya tami it dakulang kasagyaan baw bantugun tami i keseg it guna ya.
REV.19.7	Ka miyabut na nga subuk mangasawa nay paꞌaaten ngaytung Uꞌuybun It Tupa.
REV.19.7	Nakaꞌalistu na i subuk asawaen ya ngayti.
REV.19.8	Ta, asawaen ya ngayti, piyapakayan nat pirmira nga abel nga maputiꞌ nga limpiyuꞌ nga banar.”
REV.19.8	Iyan limpiyuꞌ nga pakayan ngaytu, yay paꞌaaten, mga mataldeng nga buwat it mga taawan it Ampuꞌang Diyus.
REV.19.9	Bawnga inaat akut anghil, “Isurat muytu. Magkasagya i piniliꞌ nga makaꞌuyut it paꞌaaten ngayting pagsadu it subuk pangasawa it paꞌaateng Uꞌuybun it Tupa.” Paꞌugdun ya paꞌ, “Matuud tu nga ampang it Ampuꞌang Diyus.”
REV.19.10	Pagkagneg ku, nanluud aku duꞌun it sarungaan it magpakisugi-sugid ngaytit aken, ka sambaen ku kanya. Temed maat yat aken, “Ayaw! Ega mu buwaten i atkayan. Kaꞌilangan Ampuꞌang Diyus lamang i sambaen mu. Ka aku, manigsirbi ya gasiꞌ subung it imu baw subung it mga sulsug mu kat pamayaꞌ, sira nga magpamatuud it panulduꞌ nga ipiyaꞌrut ni Jesus. Sabap kamatuudan ngayting ipiyaꞌrut ni Jesus, itu nay pagpatalandagan it ampang it mga prupitaꞌ.”
REV.19.11	Pagkatupus siꞌ kayti, miyabri i langit. May naltegan ku nga esang kabayuꞌ nga maputiꞌ. Iyan magsasakay duꞌun, pagpangaranan it Egay Pagbaꞌgu baw Kamatuudan. Mataldeng kanya mangukuman baw tamaꞌ i pagbuwaten ya nga pakilaban it mga kakuntraꞌ ya. 
REV.19.12	Atnat magsugu nga apuy i mata ya. Baw pagkukurunaan kanyat dakel na nga kuruna. Magsusurat duꞌun it bilug yay esa gasiꞌ nga ngaran, temed kanya lamang i magꞌuꞌrut it ireg sugiden. 
REV.19.13	Talpuk nat duguꞌ i pakayan ya. “Ampang it Ampuꞌang Diyus” i panaꞌwag it kanya.
REV.19.14	Magdadasun it kanya i kadakel it mga taawan ya duꞌun it langit. Sira i bilang mga sundaluꞌ ya. Magpapakay sirat limpiyuꞌ baw maputiꞌ nga pakayan baw mapuputiꞌ gasiꞌ nga mga kabayuꞌ i kanira nga pamagsasakayan. 
REV.19.15	May magliꞌwan nga tarep basiꞌ duꞌun it baꞌbaꞌ ya.
REV.19.16	Magsusurat duꞌun it pakayan ya baw duꞌun it paꞌa yay ampang nga magꞌaat, “Adiꞌ it muꞌsang mga adiꞌ baw Ampuꞌan it muꞌsang mga agalen.”
REV.19.17	Bawnga may naltegan ku siꞌ nga esang anghil nga magtitindeg duꞌun it aldaw. Giyaꞌuyan yay muꞌsang mga manu-manuk duꞌun it lawang. Maat ya, “Daliꞌ kamu na, matingped sinit dakulaꞌ ngayning pagkaraꞌnen it Ampuꞌang Diyus. 
REV.19.18	Daliꞌ mi na. Kaꞌnen mi i isi it muꞌsang mga ega nagpasakep it Ampuꞌang Diyus. Kaꞌnen mi i isi it mga adiꞌ, mga sundaluꞌ baw mga pagbayaꞌen nira, pati mga kabayuꞌ nga pagsakayan nira. Kaꞌnen mi i isi it muꞌsang taw nga ega magkilala it Ampuꞌang Diyus, mga uripen baw daꞌga, timawaꞌ baw matataꞌas.”
REV.19.19	Bawnga naltegan ku siꞌ i kumakaꞌen ngayting ramu-ramu. Mga kaꞌibaan ya, mga adiꞌ situt sinirungat langit baw mga sundaluꞌ nira. Ka pakibunuꞌan nira i magsasakay ngayti duꞌun it kabayuꞌ nga maputiꞌ baw kanya ngayting kaꞌibaan. 
REV.19.20	Temed nadakepan i kumakaꞌen ngayting ramu-ramu. Nadakepan gasiꞌ i mapiyangakal ngayting prupitaꞌ nga piyabwat it ramu-ramu ngaytit mga kalililuꞌang bagay. Iti na ngayting mga kalililuꞌang bagay i giyamit ya nga pandayaꞌ yat mga taw nga inimandaꞌanan it markaꞌ it kumakaꞌen ngayting ramu-ramu baw simnamba it ladawan ya. Ta unupat duwa ngayting nadakepan, egen sira nga ibiyuntal duꞌun it lapnaw it magdiklap-diklap nay sugut asupri. 
REV.19.21	Egay beken, inimatay nay kadakel it mga sundaluꞌ nira it tarep basiꞌ ngayting magliꞌwan duꞌun it baꞌbaꞌ it magsasakay ngayti duꞌun it kabayuꞌ nga maputiꞌ. Talagang naꞌya-naꞌyawan i mga manu-manuk it kaꞌen it mga bilug it mga inimatay ngayti.
REV.20.1	Bawnga may naltegan ku siꞌ nga anghil nga mapapasalu nga garing duꞌun it langit. Magseskel kanya it dakulang rantay baw gunsiꞌ it siwang ngayting piyakamalgeb. 
REV.20.2	Riyusuban yay dragon ngayti ka biyayuk ya, nga seledat sang ribu nga taꞌun ega uꞌba-uꞌbadan. Ta dragon ngayti, kanya i maraꞌe-raꞌet ngayting nagpabaluy-baluy nga dukul it tagnaꞌ paꞌ ka akalan ya si Eva.
REV.20.3	Egay beken, ibiyuntal na kanya it anghil ngayti duꞌun it siwang, bawnga siniraduwan. Pagkasiradu, piyaꞌngetan it anghil isaꞌun ega kaliꞌwan si Satanas, nga kapandayaꞌ siꞌ it mga bangsa seked it ega paꞌ naꞌayaw i sang ribu ngayting taꞌun. Temed in maꞌayaw na, paliꞌwanen kanyat ega maꞌlay nga timpu.
REV.20.4	Sunud sing naltegan ku, may mga araꞌdungan it magꞌadiꞌ. Binggayan it pudir nga mangukuman i mga mamagꞌaꞌdung duꞌun. Duꞌun gasiꞌ i mga kiyarurwa it mga inimatay sabap it pamatuud nira it ki Jesus baw pangadal nira it ampang it Ampuꞌang Diyus. Talagang daꞌsira simnamba it kumakaꞌen ngayting ramu-ramu. Subraꞌ nay ladawan ya, talagang daꞌsira simnamba. Daꞌsira gasiꞌ nagpaꞌimandaꞌan it markaꞌ it ramu-ramu ngayti duꞌut peges nira u alima nira. Inggen i iting mga taw ka maꞌiba sira ni Cristo nga magꞌadiꞌ it seledan ngaytit sang ribung taꞌun. 
REV.20.5	Ituy paꞌaaten nga uꞌnang pagꞌegen it mga miyatay. Egnen mana siꞌ i miyatay nga beken in matupus nay sang ribu ngaytung taꞌun. 
REV.20.6	Magkasagya nga banar i mga piniliꞌ ngaytu nga makaꞌuyut it uꞌna ngaytung pagꞌegen it mga miyatay. Ka talagang daꞌsira makalabay it maski sang dekeyeꞌ nga kakuriꞌan nga paꞌaateng ikadwang kamataynen. In daꞌga, magbaraꞌ sira nga mga sasirduti it Ampuꞌang Diyus baw ni Cristo, baw kaꞌibaan ya sira nga magꞌadiꞌ it seledan ngaytit sang ribu nga taꞌun.
REV.20.7	Ta pagkatupus it sang ribu ngayting taꞌun, ipaliꞌwan siꞌ si Satanas duꞌut pagpipirisuwan ya ngayti. 
REV.20.8	Unupat sublan ya siꞌ i buwat ya nga pandayaꞌ it katataawan. Lekpen yay muꞌsang mga bangsa situt sinirungat langit. Mangunkun kanyat ki Gog baw ki Magog, nga ireg sugiden, mga bangsa ngayti. Talagang kadakel it kunkunun ngaytu ni Satanas, subung nat igis duꞌun it baybayan. Tingpeden yay muꞌsa ngaytu ka pakibunuꞌ sira.
REV.20.9	Ta, mga kiyunkun ngaytu, nagsinabut na. Pagkatingped nira, liniputan niray pagmaꞌalen it Ampuꞌang Diyus nga siyudad nga pagtataꞌidan it mga taawan ya. Temed egay nabwat it mga limniput ngaytu ka may timindag nga apuy nga garing duꞌut langit, nga iti i miyanteng it kanira. 
REV.20.10	Ta unupat iti, si Satanas ngayti nga dimnayaꞌ it kanira, itiyalpak na kanya duꞌun it maglalapnaw nga apuy nga magdiklap-diklap nay sugut asupri, nga tiyalpakan gasiꞌ it kumakaꞌen ngayting ramu-ramu baw mapiyandayaꞌ ngayting prupitaꞌ. Sang siraan i pakuriꞌan duꞌun it delem-aldaw it egay katupusan.
REV.20.11	Pagkatupus siꞌ kayti, iyan siꞌ i naltegan ku, dakulaꞌ baw maputiꞌ nga araꞌdungan it adiꞌ baw kanya nga magꞌaꞌdung duꞌun. Baw sabap it magꞌaꞌdung na kanya ngayti duꞌun, nagsipat nay langit baw banwa, ega nay maltegan pat sumaꞌup. 
REV.20.12	Bawnga sumunud siꞌ nga naltegan ku, muꞌsang mga miyatay na nga taw, mamagtitindeg sira duꞌun it sarungaan it araꞌdungan ngaytit adiꞌ. Mataꞌas baw mga timawaꞌ, duꞌun nga muꞌsa. Pagleteg ku, biyukaꞌ i mga kasuratan nga pagluulunun. Bawnga biyukaꞌ nay iyan sangbat nga pagsuratan it mga ngaran it kumpur mabgayan it kaꞌgenan nga egay kaskedan. Bawnga biyetanganan it ukuman i mga taw uyun kat kanya-kanyang binwat, iyan egen paꞌ, nga magsusurat duꞌun it mga kasuratan ngayti. 
REV.20.13	Eeꞌ baꞌ, muꞌsa nga duꞌun it pagꞌaꞌanuꞌan it miyatay, pati mga miyatay duꞌut dagat, tiningped sirang muꞌsa ka betanganan it ukuman uyun kat kanya-kanya gasing nabwat. 
REV.20.14	Pagkatupus kayti, itiyalpak na duꞌun it maglalapnaw ngayting apuy i kamataynen ngaytu baw rugar it mga miyatay. Ega nay kita-kitaen nga mga itu ngaytu, ka tiningled na duꞌun it maglalapnaw ngayting apuy nga iyan i ikadwang kamataynen. 
REV.20.15	Baw iyan ega magsusurat i ngaran duꞌun it pagsuratan it mga mabgayan it kaꞌgenang egay kaskedan, itiyalpak na gasiꞌ duꞌun.
REV.21.1	Bawnga pagleteg ku, baꞌgu na nga langit baw baꞌgu na gasiꞌ nga banwa. Ega nay lagi-lagi ngaytung langit baw banwa. Ega na gasiꞌ i dagat. 
REV.21.2	Bawnga iyan siꞌ i naltegan ku, ega na basta-bastang siyudad it Ampuꞌang Diyus, magpapasalu nga garing duꞌun it kanya nga duꞌut langit. Siyudad ngayting pagpangaranat Baꞌgung Jerusalem, nakasubung-subung nat kagayen it babay nga magpapakay-pakay ka sumusmu nat lalaki nga magpangasawa it kanya. 
REV.21.3	Baw siꞌ nga may nagnegan ku nga panggaꞌmarang dadakulaꞌ nga duꞌun it araꞌdungan ngaytit adiꞌ i sinraꞌan, nga magꞌaat, “Kayti iyan pamalay-balay it Ampuꞌang Diyus, asan nat mga taw. Pakisagpun na kanyat kanira ka mga taawan ya na sira. Baw talagang kanya ngaytu i Ampuꞌang Diyus nira, nga maꞌiba-iba nira nang pirmi. 
REV.21.4	Baw panisen nat Ampuꞌang Diyus ngaytu i mga luwaꞌ nira, nga ega na makasmek. Ega nay kamataynen, magkasgawan u maski unu nga sakit, ka nagtaꞌlib naytung muꞌsa i itung mga bagay.”
REV.21.5	Pagkatupus it iting ampang, miyampang i magꞌaꞌdung ngaytu duꞌun it araꞌdungan ya kat pagkaꞌadiꞌ. Maat ya, “Pagbaꞌguun ku na i muꞌsang bagay.” Bawnga maat ya it aken, “Isurat muytu i mga itu ngaytu, ka matuud tuy itung mga inaat, egay pagbaꞌguwan ya.”
REV.21.6	Baw maat pay beken nga inaat yat aken, “Kayti natuman naytung muꞌsa. Ka akuy uꞌna it muꞌsa baw aku naga i kat sinauryan. Aku i gimnuna it muꞌsa baw kat pudir ku i kaꞌbusan ya. In siyu nga pagbaꞌnekan, siguradu nga begayan ku kanyat danum nga egay bayad nga garing duꞌun it tumbud nga magbegay it kaꞌgenan. 
REV.21.7	Siguradung tumbasan ku i iyan nga nakaꞌindaꞌeg it in unuy ipagkasalaꞌan baw ipagkaranggaꞌ it pamayaꞌ, ka aku nay Ampuꞌang Diyus ya baw kanya nayan i anak ku. 
REV.21.8	Temed ta, talagang makuriꞌ nga banar i mabetangan it iyan magꞌiꞌlam mamayaꞌ, mga nangindiꞌ it pamayaꞌ, mga nagpasaga-saga it mga maraꞌway nga pagbuwaten, mga mangingimatay it masigkataw, mga mapiyamakun duꞌun it ega asawa nira, mga may kepetan nga pananamayaꞌ, mga magsirbi it diwata u maski unu nga ganti nirat Ampuꞌang Diyus, baw muꞌsa nga maꞌaꞌambut. Sira ngaytung muꞌsa, egay pagduwa-duwa nga italpak duꞌun it maglalapnaw nga magsugu nga asupri, nga iti nay paꞌaaten nga ikadwang kamataynen.”
REV.21.9	Ta, bawnga minlep duꞌun it aken i esa kat pitu ngayting mga anghil nga teptep ngaytit pagseskelen nga karung nga betang ya, kiyaꞌpusan nga pitung panalakep. Maat yat aken, “Paꞌasini ka, ka ipalteg kut imu i asawaen it paꞌaaten ngaytung Uꞌuybun It Tupa.” 
REV.21.10	Egay beken, kat pamegbeg it magsasarum nga Espiritu Santo sinit aken, idiyuꞌlung aku it anghil duꞌun it siyagpawan it esang piyakamatindeg nga bukid. Ipiyalteg yat aken i Jerusalem, iyan ega basta-bastang siyudad it Ampuꞌang Diyus, nga magpapasalu nga garing duꞌun it langit, nga gimnaring duꞌun it Ampuꞌang Diyus. 
REV.21.11	Talagang maꞌyag nga maꞌyag i siyudad ngayti, sabap it kabantugan it Ampuꞌang Diyus i magꞌeyag. Talagang magsinggat nga subung it marga nga pagminaꞌeng batu nga haspe, baw subuk pirmirang salamin. 
REV.21.12	Maꞌpal baw abwatay i kutaꞌ ya baw may sang puluꞌ baw duwa nga puwirtaꞌan ya. Kada esang puwirtaꞌan may guwardiya nga anghil, baw gasiꞌ nga magsusurat duꞌun it kada puwirtaꞌan i esa it mga ngaran it sang puluꞌ may duwang anak ni Jacob nga yay mga kiyaꞌapuꞌ-apuꞌan it mga Israelita. 
REV.21.13	Tagtutulu i puwirtaꞌan it kada kantu ya. Tulu i ayun kat lebatan baw tulu i kat sedpan nga ayun. Tulu i ayun kat sur baw tulu gasiꞌ i ayun kat nurti. 
REV.21.14	Baw may sang puluꞌ baw duwa gasing batu i batu nga papaꞌgen it kutaꞌ it siyudad ngayti. Magsusurat gasiꞌ duꞌun i mga ngaran it sang puluꞌ may duwang apustul it paꞌaaten ngaytung Uꞌuybun It Tupa.
REV.21.15	Iyan anghil ngayti nga magpakisugi-sugid it aken, may sekel ya nga tatakes nga bulawan, ka taksen ya i siyudad ngayti, mga puwirtaꞌan ya baw kutaꞌ ya ngayti. 
REV.21.16	Kuwadradu i siyudad ngayti. In sang unuy kaꞌalaid ya, yanagay kalayaw ya. Ta tiyakes it anghil i siyudad ngayti. Mga duwang ribu baw epat nga gatus nga kilumitru i kaꞌalaid it kada sang kantu. Atnagay kadibwat ya. 
REV.21.17	Tiyakes gasiꞌ it anghil ngayti i kutaꞌ, mga enem nga puluꞌ may limang mitru, uyun kat panakes it taw ka atkayan nga tatakes i paggamiten it anghil ngayti. 
REV.21.18	Marga ngayting pagminaꞌen nga batu nga haspe i ikiyutaꞌ, baw pirmirang bulawan i siyudad ngayti, magkalaw-kalaw nga subung it salamin. 
REV.21.19	Pagpapagayenen it kalasi-kalasing pirmirang batu i papaꞌgen it kutaꞌ ngayti. Haspe i esa, ikadwa sapiro, kalsedonia i ikatlu, ikaꞌpat esmeralda, 
REV.21.20	onise i ikalima, ikaꞌnem kornalina, krisolito i ikapitu, berilo i ikawalu, ikasiyam topasyo, krisopraso i ikasang puluꞌ. Ikasang puluꞌ baw esa hasinto, baw amatista i ikasang puluꞌ may duwa. 
REV.21.21	Subung it mutyaꞌ it basek
REV.21.22	Namuyaan ku nga egay Templo duꞌun it siyudad ngayti, sabap Ampuꞌang Diyus nga landaw nga gunaan baw paꞌaaten ngaytung Uꞌuybun It Tupa, duꞌun na nga pirmi, aypaꞌ ka duꞌun nat adapan nira i pagsambaan. Ega na kaꞌilangan nga muwat paꞌ it papagsambaan. 
REV.21.23	Talagang ega na kaꞌilangan i aldaw u bulan nga megay it eyag duꞌun it siyudad ngayti, sabap kabantugan it Ampuꞌang Diyus i magꞌeyag duꞌun, baw paꞌaaten ngaytung Uꞌuybun It Tupa, yanay piyakatidaw. 
REV.21.24	Eyagan i muꞌsang katataawan situt banwa it eyag ngaytu nga garing duꞌun it siyudad. Muꞌsang mga adiꞌ situt sinirungat langit, tabanen niray ipagkabantug it kanira duꞌun it siyudad ngaytu, ka ikabantug na it Ampuꞌang Diyus.
REV.21.25	Pirmi lamang nga abri i mga puwirtaꞌan it siyudad ngaytu sabap ega na maat demlem pay duꞌun. 
REV.21.26	Talagang isled duꞌut siyudad ngayti i kamanggadan baw kabantugan it muꞌsang mga bangsa. 
REV.21.27	Temed talagang ega makasled duꞌun i maski unu nga maraꞌway kat panleteg it Ampuꞌang Diyus, maski siyu nga magbuwat it kaꞌeyaꞌ-eyaꞌ u maski siyu nga maꞌambut, in daꞌga iyan lamang magsusurat i ngaran duꞌun it pagsuratat kumpur mabgayan it kaꞌgenan nga egay kaskedan, nga kasuratan ngaytu pagꞌaꞌarigraen it paꞌaaten ngaytung Uꞌuybun It Tupa.
REV.22.1	Ipiyalteg gasit aken it anghil i magburus nga danum nga magbegay it kaꞌgenan. Talagang maliꞌgaw nga maliꞌgaw subung nat pirmirang salamin. Magtumbud ti duꞌun it araꞌdungan it Ampuꞌang Diyus baw paꞌaaten ngaytung Uꞌuybun it Tupa kat pagkaꞌadiꞌ nira. 
REV.22.2	Baw duꞌun nay burus ya it tengaꞌ it dakulang karsadaꞌ it siyudad ngayti. Padipag-dipag may magtutubuꞌ nga kayu nga magbegay gasiꞌ it kaꞌgenan. Bulan-bulan magbuwaꞌ i iting mga kayu, aypaꞌ ka sang puluꞌ baw duwang bisis it sang taꞌun may baꞌgung buwaꞌ nira. Baw mga daꞌun nira, ipagkagayen it katataawan isaꞌun egay magsarut. 
REV.22.3	Talagang egay maparagan duꞌun nga maski unu nga siyumpaan it Ampuꞌang Diyus. Sabap yay rugar it araꞌdungan it Ampuꞌang Diyus baw paꞌaaten ngaytung Uꞌuybun it Tupa kat pagkaꞌadiꞌ nira. Baw buwat it muꞌsang mga taawan it Ampuꞌang Diyus ngayti, magsamba sira it kanya. 
REV.22.4	Maltegan nira i rupa ya baw makasurat na kat mga peges nira i ngaran ya. 
REV.22.5	Talagang ega nay delem duꞌun, aypaꞌ ega na kaꞌilangan nira pay mga titidawan. Ega na gasiꞌ kaꞌilangan niray eyag it aldaw ka Ampuꞌang Diyus nay meyag it kanira. Baw magꞌadiꞌ na sira it egay kaskedang pagꞌadiꞌ.
REV.22.6	Maat siꞌ it aken it anghil ngayti, “Talagang matuud i itung mga ampang nga nagnegan mu, egay pagbaꞌguwan. Ka iyan Ampuꞌang Diyus nga magpapasarum it Espiritu Santo kat mga prupitaꞌ ya, kanya naga i timnaꞌeg it anghil ya nga ipaꞌrut kat mga manigsirbi ya i mga bagay nga pabetang-betang ya nga magꞌabut kat madaliꞌ nga timpu.”
REV.22.7	“Kaꞌilangan pagneg kamu,” maat i inaat ni Jesus. “Talagang siguradu nga mabut aku kat ega naga maꞌlay nga timpu.” Aypaꞌ magkasagya i magsunud nga banar it muꞌsa ngaytung ipiyatantu na nga magbebtang situt itung kasuratan.
REV.22.8	Aku nga si Juan i nakagneg baw nakalteg it muꞌsa ngaytu. Bawnga pagkalteg ku, nanluud aku duꞌun it sarungaan it anghil ngayting nagpalteg it aken it itung mga bagay ka sambaen ku kanya. 
REV.22.9	Temed maat i inaat yat aken, “Ayaw! Ega mu buwaten i atkayan. Iyan lamang, Ampuꞌang Diyus, i sambaen mu. Ka aku, manigsirbi ya gasiꞌ nga subung it imu, baw subung it mga sulsug mu kat pamayaꞌ nga mga prupitaꞌ baw muꞌsa nga mamagsunud nga banar it mga inaat nga mamagsusurat situt itung kasuratan.”
REV.22.10	Baw maat pay beken nga inaat yat aken, “Ega itaguꞌ mu in daꞌga ipaꞌrut muy mga bagay ngaytung ipiyalteg it imu nga isiyurat mu situt kasuratan ngaytu. Sabap ega naytu maꞌlay matuman nay mga itu ngaytu. 
REV.22.11	Aypaꞌ it atkayan na, iyan mamagbuwat it maraꞌe-raꞌet pasigi lamang nga paraꞌe-raꞌet, ka yay pagkubwaten nira. Atnaga i maraꞌway i adat, sigi lamang nga paraꞌwayen nira. Temed iyan mga taawan it Ampuꞌang Diyus nga mamagbuwat it magayen, kaꞌilangan ipasigi nira lamang i magagayen ngaytung pamagbuwaten nira baw inturun nga alaid sira kat muꞌsang kasalaꞌan.”
REV.22.12	“Ka pagneg kamu,” maat ni Jesus. “Talagang ega na maꞌlay paꞌasan akut imyu. Taban ku yan i mga tumbas nga ipamgay ku it kada esa, uyun kat kanya-kanyang binwat. 
REV.22.13	Sabap aku ngaytu i uꞌna it muꞌsa baw aku naga i kat sinauryan. Aku i gimnuna it muꞌsa baw kat pudir ku i kaꞌbusan nira. 
REV.22.14	Magkasagya talaga sira nga pirmi nga maglimpiyuꞌ it mga pakayan nira, nga ireg sugiden, pagsinguliꞌan i kada kasalaꞌan isaꞌun maꞌawaꞌ. Ka mabgayan sirat pudir nga semled situt siyudad ngaytu baw kumaꞌen it buwaꞌ it kayu ngaytu nga magbegay it kaꞌgenan. 
REV.22.15	Temed talagang ega makasled situt siyudad ngaytu i mga mararaꞌe-raꞌet i adat, mga may kepetan, mga mapiyamakun duꞌun it ega asawa nira, mga mangingimatay it masigkataw, mga magsirbi it diwata u maski unu nga ganti nirat Ampuꞌang Diyus, baw maꞌaꞌambut kat ampang baw buwat nira.
REV.22.16	Talagang aku nga si Jesus i timnaꞌeg it anghil ku ngaytu, isaꞌun kapatantu it imyu nga mga gurupu it mga taawan ku nga magpamayaꞌ it aken i itung mga bagay. Talagang liniꞌwanan ku, adiꞌ nga si David, ka matuud nga tungtung-inapuꞌ ya naga aku. Esa gasiꞌ nga panaꞌwag it aken, Magsinggat nga Buntatalaꞌ.”
REV.22.17	Pagꞌaaten it Espiritu Santo baw mga taawan it Ampuꞌang Diyus, sira nga subuk asawaen it paꞌaateng Uꞌuybun It Tupa, “Daliꞌ na!” Baw muꞌsa nga makagneg it itung mga bagay, kaꞌilangan maat gasiꞌ sira nga, “Daliꞌ na!” Melep sini i siyu-siyu nga pagbaꞌnekan. Misiꞌ lamang i iyan magꞌireg it danum ngaytu nga magbegay it kaꞌgenan. Egaytu kaꞌman bayadan.
REV.22.18	Ta ipagsasar kuytu kat maski siyu nga magkagneg it mga ipiyaꞌrut nga sugi-sugid nga magbebtang situt itung kasuratan. Ka in siyu nga dumungag it pagsugiden sikaytut itung kasuratan, idungag it Ampuꞌang Diyus kat panriga it kanya i mga salakep ngaytu nga magsusurat situ. 
REV.22.19	Baw ta, in siyu gasiꞌ i giminis it mga ipiyaꞌrut nga sugi-sugid nga magbebtang situ, iriꞌan kanya gasit Ampuꞌang Diyus it pudir nga semled situt siyudad ngaytu baw kumaꞌen it buwat kayu nga magbegay it kaꞌgenan, nga nasangpit situt itung kasuratan.
REV.22.20	Talagang pagꞌaaten ni Jesus ngayting nagpamatuud it muꞌsa ngaytu, “Siguradu nga mabut aku it ega na maꞌlay.” Aypaꞌ yay tubag ku, “Sana mabut ka nang matuud, Ampuꞌan ku nga si Jesus!”
REV.22.21	Ipagpanalangin ku nga sana pirmi nga situt aten nga mga taawan ya i ildaw it Ampuꞌan tami ngaytu nga si Jesus.
