MAT.1.1	Даут и къуэмрэ Ибрэхьим и къуэмрэ
MAT.1.2	Ибрэхьим Исхьэкъ къыхуалъхуащ; Исхьэкъ Екъуб къыхуалъхуащ; абы Иудэрэ и къуэшхэмрэ къыхуалъхуащ; 
MAT.1.3	Иудэ Фаресрэ Зарэрэ
MAT.1.4	Арам Аминадав къыхуалъхуащ; Аминадав Наасон къыхуалъхуащ; Наасон Салмон къыхуалъхуащ; 
MAT.1.5	Салмон Вооз къыхуалъхуащ; Вооз и анэм и цӀэр Рахавщ; Вооз Овид къыхуалъхуащ; Овид и анэм и цӀэр Рутщ; Овид Иессе къыхуалъхуащ; 
MAT.1.6	Иессе Даут пащтыхьыр къыхуалъхуащ.
MAT.1.6	Даут пащтыхьым Сэлмэн къыхуалъхуащ; Сэлмэн и анэр Урие зи цӀэм и фызу
MAT.1.7	Сэлмэн Ровоам къыхуалъхуащ; Ровоам Авие къыхуалъхуащ; Авие Асэ къыхуалъхуащ; 
MAT.1.8	Асэ Иосафат къыхуалъхуащ; Иосафат Иорам къыхуалъхуащ; Иорам Озие къыхуалъхуащ; 
MAT.1.9	Озие Иоафам къыхуалъхуащ; Иоафам Ахаз къыхуалъхуащ; Ахаз Езекие къыхуалъхуащ; 
MAT.1.10	Езекие Манассие къыхуалъхуащ; Манассие Амон къыхуалъхуащ; Амон Иосие къыхуалъхуащ; 
MAT.1.11	Иосие Иоаким къыхуалъхуащ. Израил цӀыхухэр Бабилэн къалэшхуэм залымыгъэкӀэ щагъэӀэпхъуа лъэхьэнэм
MAT.1.12	Израил цӀыхухэр Бабилэн ягъэӀэпхъуа нэужь,
MAT.1.13	Зоровавел Авиуд къыхуалъхуащ; Авиуд Елиаким къыхуалъхуащ; Елиаким Азор къыхуалъхуащ; 
MAT.1.14	Азор Садок къыхуалъхуащ; Садок Ахим къыхуалъхуащ; Ахим Елиуд къыхуалъхуащ; 
MAT.1.15	Елиуд Елеазар къыхуалъхуащ; Елеазар Матфан къыхуалъхуащ; Матфан Екъуб къыхуалъхуащ; 
MAT.1.16	Екъуб Исуф къыхуалъхуащ. Ар МэссихькӀэ* зэджэ Хьисэ къэзылъхуа Мэрием и щхьэгъусэщ.
MAT.1.17	Аращи, Ибрэхьим бегъымбарым деж къыщыщӀэдзауэ Даут пащтыхьым деж къэсыху щӀэблэ
MAT.1.18	Хьисэ Мэссихь къызэралъхуар мыпхуэдэущ: Исуф Хьисэ и анэ Мэрием къишэну къыхихат,
MAT.1.19	Мэрием илӀ Исуф щыпкъагъэ зигу илъ цӀыхути, Мэрием и напэр цӀыхухэм я пащхьэм щытримыхын щхьэкӀэ, ар щэхуу иригъэкӀыжын мурад ищӀащ.
MAT.1.20	Исуф а Ӏуэхум пыхьауэ, Зиусхьэным и мелыӀычыр абы пщӀыхьэпӀэу къыхуэкӀуащ.
MAT.1.20	– Даут и къуэ Исуф, – къыжиӀащ абы, – Мэрием къэпшэну умышынэ; абы къилъхуну сабийр къызыхэкӀыр Тхьэм и Псэ ЛъапӀэр арщ. 
MAT.1.21	Мэрием къуэ къыхуэхъунущ икӀи абы цӀэуэ фӀэпщынур Хьисэщ,* абы и лъэпкъым я гуэныхьхэр ящхьэщихынурэ, мыкӀуэду къригъэлынущи.
MAT.1.22	А псор апхуэдэу щӀэхъуар Зиусхьэным
MAT.1.23	«Хъыджэбзыр лъэщыджэ хъунущ,
MAT.1.23	къуэи къилъхунущ.
MAT.1.23	Абы цӀэуэ фӀащынур Еммануилщ.
MAT.1.23	„Тхьэр ди гъусэщ“,
MAT.1.23	аращ а цӀэм къикӀыр».
MAT.1.24	Исуф къэушри, Зиусхьэным и мелыӀычым къызэрыжриӀам тету зекӀуащ икӀи Мэрием къишащ. 
MAT.1.25	Ауэ ар къишэн ипэ, Мэрием и япэ къуэр къилъхуащ. Исуф абы цӀэуэ фӀищар Хьисэщ.
MAT.2.1	Ирод пащтыхьым
MAT.2.2	– Дэнэ щыӀэ журтхэм къыхуалъхуа я пащтыхьыр? – жаӀащ абыхэм. – Абы и вагъуэр къуэкӀыпӀэмкӀэ щытлъагъури, ар дгъэлъэпӀэн щхьэкӀэ дыкъэкӀуащи.
MAT.2.3	Ар щызэхихым, Ирод пащтыхьыр гузэващ, абы дэгузэващ Ерусалим дэс цӀыху псори. 
MAT.2.4	Арати, цӀыхухэм я дин пашэшхуэ
MAT.2.4	– Мэссихьыр
MAT.2.5	– Иудей хэкум щыщ Бэтлэхьэмщ, – къыжраӀащ абыхэм, – бегъымбарым мыпхуэдэу итхащи:
MAT.2.6	«Уэ, Иудей хэкум щыщ Бэтлэхьэм,
MAT.2.6	Иудэ лъэпкъым и пашэхэм нэхърэ
MAT.2.6	зыкӀи унэхъ цӀыкӀукъым;
MAT.2.6	зы пашэ уэ къыпхэкӀынущи.
MAT.2.6	Мэлыхъуэр мэлхэм зэракӀэлъыплъым хуэдэу,
MAT.2.6	а пашэр си Израил лъэпкъым
MAT.2.6	кӀэлъыплъынущ».
MAT.2.7	Тхьэгурымагъуэхэр щэхуу къриджэри, Ирод вагъуэр къыщыщӀэкӀа зэман дыдэр зригъэщӀащ абы и ужькӀэ. 
MAT.2.8	Ахэр Бэтлэхьэм щигъакӀуэм, яжриӀащ:
MAT.2.8	– ФыкӀуи, сабийм и хъыбарыр фӀыуэ зэвгъащӀэ. Ар къэвгъуэтмэ, хъыбар къызэвгъэщӀэж, ар згъэлъэпӀэн щхьэкӀэ, сэри сыкӀуэнущи.
MAT.2.9	Пащтыхьым къажриӀам едаӀуэри, тхьэгурымагъуэхэр ежьащ. КъуэкӀыпӀэмкӀэ щалъэгъуа вагъуэр абыхэм я пэ иту ядэкӀуэурэ, сабийр здэщыӀэ щӀыпӀэм щынэсым, абы къыщхьэщыуващ. 
MAT.2.10	Вагъуэр щалъагъум, хуабжьу гуфӀащ ахэр. 
MAT.2.11	Унэм щыщӀыхьэм, сабийри абы и анэ Мэриемри ялъэгъуащ. Щалъагъум, сабийм и пащхьэм лъэгуажьэмыщхьэу зыщрадзыхри, ягъэлъэпӀащ. Я пхъуантэхэр зэтрахри, дыщэ, ладан,
MAT.2.12	Ирод деж ямыгъэзэжыну Тхьэм пщӀыхьэпӀэкӀэ къагуригъэӀуати, я къэралым нэгъуэщӀ гъуэгукӀэ кӀуэжащ.
MAT.2.13	Тхьэгурымагъуэхэр кӀуэжа нэужь, Зиусхьэным и мелыӀычыр пщӀыхьэпӀэм хэту Исуф къыхуэкӀуащ.
MAT.2.13	– Къэтэдж, – жиӀащ мелыӀычым, – сабиймрэ абы и анэмрэ здэши, Мысырым кӀуэ. Хъыбар уэзгъэщӀэху, абы щыӀэ, сабийр иукӀын щхьэкӀэ, Ирод къилъыхъуэнущи.
MAT.2.14	Арати, Исуф къэтэджщ, сабийри абы и анэри зыщӀигъури, Мысырым жэщу кӀуащ. 
MAT.2.15	Ирод лӀэху, Исуф абы щыпсэуащ. Апхуэдэу щӀэхъуар Зиусхьэным бегъымбарым игу ирилъхьэу жригъэӀа псалъэхэр
MAT.2.16	Тхьэгурымагъуэхэм къызэрагъэпцӀар щилъагъум, Ирод икъукӀэ губжьащ. Тхьэгурымагъуэхэм къаригъэӀуэта зэманым икӀуэцӀкӀэ, Бэтлэхьэм абы и Ӏэхэлъахэ псоми щыщ къыщалъхуа сабий псори, илъэситӀ зи ныбжьым нэс, яукӀын щхьэкӀэ Ирод и зауэлӀхэр иутӀыпщащ.
MAT.2.17	Иеремие бегъымбарым жиӀэгъа мы псалъэхэр
MAT.2.18	«Рамэ жылэм
MAT.2.18	гъыбзэмрэ зэщӀащтащ.
MAT.2.18	Рахил, зыхуэмыубыдыжыну хуэмейуэ,
MAT.2.18	и сабийхэр егъей,
MAT.2.18	ахэр иӀэжкъыми».
MAT.2.19	Ирод лӀа нэужь, Зиусхьэным и мелыӀычыр пщӀыхьэпӀэу Мысырым къыщыхуэкӀуэри, 
MAT.2.20	Исуф къыжриӀащ:
MAT.2.20	– Зыужь, сабийри абы и анэри зыщӀыгъуи, Израил къэралым кӀуэж, сабийм и псэм къещахэр псэужкъыми.
MAT.2.21	Арати, Исуф зиужьщ, сабийри абы и анэри зыщӀигъури, Израил къэралым кӀуэжащ. 
MAT.2.22	Ауэ Ирод и пӀэкӀэ абы и къуэ Архелай
MAT.2.23	НазареткӀэ зэджэ къалэм
MAT.3.1	А махуэхэм къэкӀуауэ, Иудей хэкум и губгъуэ нэщӀым цӀыхухэр Тхьэм и псалъэхэм щригъэдаӀуэурэ, 
MAT.3.2	умэхъакӀуэ Иуан
MAT.3.2	– Фи гуэныхьхэм фахущӀегъуэж, Тхьэуэ уафэм щыӀэм и Тепщэныгъэшхуэр
MAT.3.3	Иуанщ Ешайа бегъымбарым мыр жиӀэу зытепсэлъыхьар:
MAT.3.3	«Губгъуэ нэщӀым джэ макъ къыщоӀу:
MAT.3.3	Зиусхьэным гъуэгур хуэвгъэпси,
MAT.3.3	и лъагъуэхэр захуэ хуэфщӀ».
MAT.3.4	Иуан махъшэцым къыхэщӀыкӀа щыгъын щыгът, и бгым фэ бгырыпх щӀэлът, и шхыныгъуэри мацӀэрэ губгъуэ форэт. 
MAT.3.5	Ерусалим дэс цӀыхухэри, Иудей хэку псом ис цӀыхухэри, Иордан псым и Ӏэхэлъахэм зэкӀэ щыпсэу цӀыхухэри Иуан деж кӀуащ абы щыгъуэ. 
MAT.3.6	Гуэныхьу ялэжьамкӀэ заумысыжри, Иордан псым Иуан зыщрагъэумэхъащ абыхэм.
MAT.3.7	Фарисейхэмрэ
MAT.3.7	– Фэ, блэ щылъхухэ!
MAT.3.8	Фи гуэныхьхэм фыхущӀегъуэжи, абы хуэфащэ ӀуэхуфӀхэр влэжь. 
MAT.3.9	«Ибрэхьимщ дэ ди адэр» жывмыӀэххэ! Сэ нывжызоӀэ, Тхьэм хузэфӀэкӀынущ мы мывэхэми Ибрэхьим щхьэкӀэ бын къахухигъэхъукӀыну. 
MAT.3.10	Джыдэр жыг лъабжьэхэм трашэщӀакӀэщ. Аращи фӀыгъуэ къызыпымыкӀ дэтхэнэ жыгри къраупщӀыкӀыжынурэ, мафӀэм пэрадзэнущ.
MAT.3.11	– Фи гуэныхьхэм фызэрыхущӀегъуэжар нахуэ фшӀын щхьэкӀэ, сэ фызоумэхъ, ауэ си ужькӀэ къэкӀуэнум сэр нэхърэ нэхъ лъэкӀыныгъэшхуэ иӀэнущ. Абы и вакъэзехьэу сыхуэхъунуи схуэфащэкъым сэ. Абы Тхьэм и Псэ ЛъапӀэкӀи мафӀэкӀи фиумэхъынущ фэ. 
MAT.3.12	Абы и хьэнцэр и Ӏэм ӀэщӀэлъщ, и хьэмыр игъэкъэбзэжынурэ, и гуэдзыр гуэнхэм ирикӀутэжынущ, ауэ хьэуазэр мыункӀыфӀыж мафӀэ лыгъейкӀэ игъэсынущ.
MAT.3.13	Галилей хэкум къикӀри, абы щыгъуэ Хьисэ Иордан псым и Ӏуфэм къэкӀуащ, Иуан зригъэумэхъын щхьэкӀэ. 
MAT.3.14	Ар имыдэу, Иуан Хьисэ мыпхуэдэу жриӀащ:
MAT.3.14	– Уэ сэ езыр сыбумэхъын хуейщ. Зызбгъэумэхъын щхьэкӀэ укъысхуэкӀуауэ ара уэ?
MAT.3.15	– ИджыкӀэ апхуэдэу ирехъу, – жэуап иритыжащ абы Хьисэ, – апхуэдэ щӀыкӀэкӀэ захуагъэ длэжьауэ мэхъури.
MAT.3.15	Ар къыщыжриӀэм, арэзы хъури, Иуан Хьисэ иумэхъащ.
MAT.3.16	Иуан зригъэумэхъри, Хьисэ псым къыхэкӀыжащ. Псым къыщыхэкӀыжым, уафэр зэӀукӀри, Тхьэм и Псэ ЛъапӀэр, тхьэрыкъуэ теплъэ иӀэу, къызэрыхуехар Хьисэ илъэгъуащ. 
MAT.3.17	Уафэм макъ къиӀукӀащ итӀанэ:
MAT.3.17	– Мыращ сэ фӀыуэ слъагъу си Къуэ щӀасэу си гум ирихьыр.
MAT.4.1	Тхьэм и Псэ ЛъапӀэм Хьисэ губгъуэ нэщӀым ишащ. Тхьэм и Псэ ЛъапӀэм Хьисэ абы щӀишар гуэныхь иригъэлэжьын папщӀэ шейтӀаныр абы и ужь итын щхьэкӀэщ. 
MAT.4.2	Махуэ плӀыщӀрэ жэщ плӀыщӀрэ нэщӀа нэужь, Хьисэ къэмэжэлӀащ. 
MAT.4.3	ЦӀыхухэм гуэныхь езыгъэлэжь шейтӀаныр къыбгъэдыхьэри Хьисэ къыжриӀащ:
MAT.4.3	– Уэ Тхьэм ури-Къуэмэ, щӀакхъуэ хъуну мы мывэхэм унафэ хуэщӀ.
MAT.4.4	– Тхьэм и псалъэу тхахэм хэтщ,
MAT.4.4	«ЩӀакхъуэ къудейкъым цӀыхур зэрыпсэунур,
MAT.4.4	атӀэ дэтхэнэ псалъэу Тхьэм къыбгъэдэкӀырщ».
MAT.4.5	ШейтӀаным Хьисэ къалэ лъапӀэм ишэщ, Тхьэм и унэшхуэм и нэхъ лъагапӀэ дыдэм тригъэувэри, 
MAT.4.6	къыжриӀащ абы и ужькӀэ:
MAT.4.6	– Уэ Тхьэм ури-Къуэмэ, мыбдеж зыщедзых; Тхьэм и псалъэу тхахэм мыпхуэдэу хэтщи:
MAT.4.6	«Тхьэм и мелыӀычхэм уэ птеухуауэ
MAT.4.6	унафэ къахуищӀынущ,
MAT.4.6	мывэм уи лъакъуэхэмкӀэ
MAT.4.6	ужьэхэмэуэн щхьэкӀэ,
MAT.4.6	я ӀэхэмкӀэ узэрахьэнущ».
MAT.4.7	– Тхьэм и псалъэу тхахэм мыпхуэдэу хэтщ,
MAT.4.8	Хьисэ бгы лъагэ дыдэ гуэрым дишщ, дунейм тет къэралыгъуэ псори абыхэм ябгъэдэлъ щытхъури къригъэлъагъури, 
MAT.4.9	къыжриӀащ итӀанэ:
MAT.4.9	– ЩӀым зыхэпӀубэрэ сэ сыбгъалъапӀэмэ, а псори уэ уэстынущ.
MAT.4.10	– Си ужь икӀ, шейтӀан! – жриӀащ абы Хьисэ. – Тхьэм и псалъэу тхахэм хэтщ:
MAT.4.11	ШейтӀаныр абы и ужь икӀыжащ итӀанэ; мелыӀычхэр къыхуехри, Хьисэ Ӏуэхутхьэбзэ къыхуащӀэ хъуащ.
MAT.4.12	Иуан лъэхъуэщым щӀадзауэ
MAT.4.13	Назарет къалэм дэкӀыжщ, Завулон, Неффалим хэкухэм
MAT.4.14	Хьисэ апхуэдэу щӀищӀар Ешайа бегъымбарым къыжиӀа мы псалъэхэр
MAT.4.15	«Завулон, Неффалим хэкухэр,
MAT.4.15	псы Ӏуфэм Ӏус хэкур,
MAT.4.15	Иордан псым и адрыщӀым щыӀэ хэкур,
MAT.4.15	хамэ лъэпкъхэм я хэку Галилей!»
MAT.4.15	(Абыхэм тепсэлъыхьу, бегъымбарым мыпхуэдэу жиӀащ:)
MAT.4.16	«КӀыфӀыгъэм хэт цӀыхухэм нэхугъэшхуэ ялъэгъуащ;
MAT.4.16	лӀэныгъэм и шынагъуэ зыщхьэщыт
MAT.4.16	хэку кӀыфӀым ис цӀыхухэм нэху къатридзащ».
MAT.4.17	А зэманым къыщыщӀэдзауэ Хьисэ Тхьэм и псалъэхэм цӀыхухэр иригъэдаӀуэ хъуащ:
MAT.4.17	– Фи гуэныхьхэм фыхущӀегъуэж, Тхьэуэ уафэм щыӀэм и Тепщэныгъэшхуэр
MAT.4.18	Галилей гуэлым
MAT.4.19	Хьисэ абыхэм яжриӀащ:
MAT.4.19	– Си ужь фыкъиувэ. Бдзэжьей къэвубыдын папщӀэ, я ужь фызэритам ещхьу, си гъуэгу къытевгъэхьэн щхьэкӀэ, цӀыхухэм яужь фызэрихьэнур фэзгъэщӀэнущ.
MAT.4.20	Яхъхэр а сыхьэтым къагъанэри, Хьисэ и ужь иуващ ахэр.
MAT.4.21	АдэкӀэ кӀуэурэ, нэгъуэщӀ зэшитӀи, Зеведей и къуэхэу Екъубрэ Иуанрэ, ирихьэлӀащ Хьисэ. Абыхэм, я адэ Зеведей я гъусэу, кхъуафэжьейм ису, яхъхэр ягъэхьэзырырт. Хьисэ ахэри къриджащ. 
MAT.4.22	Я къуафэжьейри я адэри къагъанэри, ахэр Хьисэ и ужь иуващ асыхьэтым.
MAT.4.23	Галилей хэкур зэрыщыту къызэхикӀухьурэ, Хьисэ Тхьэм и псалъэхэр цӀыхухэм синэгуэгухэм
MAT.4.24	Арати, Хьисэ теухуа хъыбарыр Сирие хэку
MAT.4.25	Галилей хэкуми, КъалипщӀ
MAT.5.1	ЦӀыху гупышхуэхэр щилъагъум, Ӏуащхьэм дэкӀуейри, Хьисэ етӀысэхащ. ЩетӀысэхым, и гъуэгу ирикӀуэхэр абы къыбгъэдыхьащ. 
MAT.5.2	Тхьэм и псалъэхэр абыхэм яригъащӀэу щӀидзащ Хьисэ:
MAT.5.3	– Гъуэгу махуэ теуващ гурэ псэкӀэ тхьэмыщкӀэхэр,
MAT.5.3	ахэр Тхьэуэ уафэм щыӀэм
MAT.5.3	и Тепщэныгъэшхуэм
MAT.5.4	Гъуэгу махуэ теуващ гукъеуэ зиӀэхэр,
MAT.5.4	абыхэм я гукъеуэр
MAT.5.4	Тхьэм ящхьэщихыжынущи.
MAT.5.5	Гъуэгу махуэ теуващ зигу пагагъэ имылъхэр,
MAT.5.5	абыхэм ӀыхьэфӀу къалъысынур щӀылъэращи.
MAT.5.6	Гъуэгу махуэ теуващ щыпкъагъэм хуэзэшхэр икӀи хуэлӀэхэр,
MAT.5.6	абыхэм яхурикъун щыпкъагъэ ягъуэтынущи.
MAT.5.7	Гъуэгу махуэ теуващ гущӀэгъу зиӀэхэр,
MAT.5.7	абыхэм гущӀэгъу ягъуэтынущи.
MAT.5.8	Гъуэгу махуэ теуващ зигу къабзэхэр,
MAT.5.8	абыхэм Тхьэр ялъагъунущи.
MAT.5.9	Гъуэгу махуэ теуващ цӀыхухэр зэзыгъэкӀужхэр,
MAT.5.9	абыхэм «Тхьэм ибынкӀэ» еджэнущи.
MAT.5.10	Гъуэгу махуэ теуващ
MAT.5.10	щыпкъагъэм щхьэкӀэ цӀыхухэм гугъуехь зрагъэшэчхэр,
MAT.5.10	ахэр Тхьэуэ уафэм щыӀэм
MAT.5.10	и Тепщэныгъэшхуэм щӀэтщи.
MAT.5.11	– Гъуэгу махуэ фытеуващ сэ си гъуэгу фызэрырикӀуэм щхьэкӀэ цӀыхухэр къыфхуэхъущӀэмэ, гугъуехь фагъэшэчмэ, къыфхуэмыфащэ Ӏей псори къыфхужаӀэмэ. 
MAT.5.12	Фытхъэ, хуабжьу фыгуфӀэ, Тхьэм уафэм ӀыхьэфӀу къыщыфхуигъэфэщэнур инщи. Фэ фяпэкӀэ бегъымбархэми гугъуехь ирагъэшэчу щытащ апхуэдэу.
MAT.5.13	– ЩӀылъэм и шыгъур фэращ. АтӀэ шыгъум и шыугъэр хэкӀмэ, абы и шыугъэр дауэ зэрыхэплъхьэжынур? ЗыкӀи и сэбэп хъужынукъым итӀанэ. Ар иракӀутыжынурэ, цӀыхухэм лъэгукӀэ яутэнущ.
MAT.5.14	– Дунейм и нэхур фэращ. Бгыщхьэм тет къалэр пхущӀэуфэн? 
MAT.5.15	Уэздыгъэ пигъанэмэ, ар пэгун щӀагъым щӀигъэувэркъым зыми, атӀэ тегъэувапӀэ лъагэм трегъэувэ. Унэм щӀэс псоми я деж нэхур нос итӀанэ. 
MAT.5.16	Аращи, цӀыхухэм я пащхьэм фи нэхур щреблэ, фи фӀыщӀагъэхэр ялъагъуу, фи Адэ лъапӀэу уафэм щыӀэм щӀыхь хуащӀын щхьэкӀэ.
MAT.5.17	– Мусэ и Торэт хабзэм
MAT.5.18	Пэжыр нывжызоӀэ, уафэмрэ щӀылъэмрэ щыӀэху, Мусэ и Торэт хабзэм ит хьэрфхэм я нэхъ цӀыкӀууи зы хьэдзэ хэкӀуэдыкӀынукъым, абы ит псори къэхъуху. 
MAT.5.19	Мы унафэхэм я нэхъ цӀыкӀухэм ящыщ гуэрми емыдаӀуэ цӀыхуу адрей цӀыхухэри а унафэм емыдэӀуэну зыгъэӀущым Тхьэуэ уафэм щыӀэм и Тепщэныгъэшхуэм щӀэт цӀыхухэм я нэхъ цӀыкӀу дыдэкӀэ еджэнущ. Ауэ мы унафэхэр зыгъэзащӀэу, цӀыхухэр абыхэм хуезыджэхэм Тхьэуэ уафэм щыӀэм и Тепщэныгъэшхуэм щӀэт цӀыху инхэм ящыщкӀэ еджэнущ. 
MAT.5.20	Пэжыр нывжызоӀэ, фэ фи щыпкъагъэр торэт егъэджакӀуэ пашэхэмрэ
MAT.5.21	– Пасэрей цӀыхухэм зэрыжраӀар
MAT.5.22	Ауэ сэ нывжызоӀэ, и къуэшым
MAT.5.23	– Аращи, Тхьэм хуэпщӀ тыхьыр къурмэнщӀыпӀэм щыпхькӀэ, уи къуэшым гукъеуэ гуэр къыпхуиӀэу уи гум къэкӀыжмэ, 
MAT.5.24	уи тыхьыр къурмэнщӀыпӀэм деж къыщынэ, япэ щӀыкӀэ кӀуэи, уи къуэшым екӀуж. ИтӀанэ тегъази, уи тыхь щӀы!
MAT.5.25	– Уи дауэгъум псынщӀэу екӀуж, абы и гъусэу гъуэгум утетыхукӀэ. Армырамэ, хеящӀэм и пащхьэм уришэнущ. ХеящӀэми и ӀуэхутхьэбзащӀэм уӀэщӀилъхьэнурэ, лъэхъуэщым ущӀадзэнущ. 
MAT.5.26	Пэжыр сэ ныбжызоӀэ, зы хъурыщи* къыпхуэмынэжыху щӀумытауэ, лъэхъуэщым укъыщӀэкӀыжыфынукъым.
MAT.5.27	– ЗэрыжаӀар
MAT.5.28	Ауэ сэ нывжызоӀэ, цӀыхубз гуэрым хъуэпсэнэгуу еплъ дэтхэнэми игукӀэ зинэ ищӀакӀэщ. 
MAT.5.29	Аращи, гуэныхь пщӀэну удригъэхьэхмэ, уи нэ ижьыр къитхъыжи, хыфӀэдзэ. Уэ уипкъ псори жыхьэнмэм хадзэ нэхърэ, уи Ӏэпкълъэпкъым щыщ зы пфӀэкӀуэдмэ, уи дежкӀэ нэхъыфӀщ. 
MAT.5.30	Уи Ӏэ ижьым гуэныхь пщӀэну удригъэхьэхмэ, пыупщӀи, хыфӀэдзэ. Уэ уипкъ псори жыхьэнмэм кӀуэ нэхърэ, уи Ӏэпкълъэпкъым щыщ зы пфӀэкӀуэдмэ, уи дежкӀэ нэхъыфӀщ.
MAT.5.31	– Пасэрейм мыри жаӀащ:
MAT.5.32	Ауэ сэ нывжызоӀэ, и фыз, зинэ имыщӀауэ изыгъэкӀыж дэтхэнэми фызым зинэ иригъэщӀауэ мэхъу (фызыр аргуэру дэкӀуэжмэ). Абы ещхьу, лӀы гуэрым иригъэкӀыжа фыз къэзышэжми зинэ ищӀауэ мэхъу.
MAT.5.33	– Пасэрей цӀыхухэ мыри зэрыжраӀар
MAT.5.34	Сэ нывжызоӀэ, фэ тхьэ зэи фӀуэ хъунукъым, уафэмкӀи тхьэ фымыӀуэ, ар Тхьэм и тахътэщи. 
MAT.5.35	ЩӀылъэмкӀи тхьэ фымыӀуэ, ар Тхьэм и лъэр зытет лъэгущӀэтын лъапӀэщи. ЕрусалимкӀи тхьэ фымыӀуэ, ар пащтыхьышхуэм и къалэщи. 
MAT.5.36	Уи щхьэмкӀи тхьэ умыӀуэ, уэ зы щхьэц налъэ фӀыцӀи хужьи пщӀын плъэкӀынукъыми. 
MAT.5.37	Ауэ «Аращ» жыфӀэу псалъэ жыфӀэмэ, абы фытет, «Хьэуэ, аракъым» жыфӀэмэ, абыи фытемыкӀ. Абы къемызэгъыр шейтӀаным и Ӏуэхум щыщщ.
MAT.5.38	– Мыри зэрыжаӀар
MAT.5.39	ауэ сэ нывжызоӀэ, цӀыху бзаджэм фыпэмыув. АтӀэ уи нэкӀу ижьым къеуэ дэтхэнэми, адрей уи нэкӀури хуэгъазэ. 
MAT.5.40	Уи джанэр птрихын щхьэкӀэ, зыгуэр къодауэмэ, уи щыгъын щӀыӀутелъри къыхуэгъанэ абы. 
MAT.5.41	Лъэбакъуэ минкӀэ удэкӀуэтэну ухэзыгъэзыхьым лъэбакъуэ минитӀкӀэ дэкӀуатэ. 
MAT.5.42	ЗыгуэркӀэ къолъэӀум ет икӀи щӀыхуэ пӀызыхыну хуейм уи щӀыб хуумыгъазэ.
MAT.5.43	– ЗэрыжаӀар
MAT.5.44	Ауэ сэ нывжызоӀэ, фи бийхэр фӀыуэ флъагъу, гугъуехь фэзыгъэшэч цӀыхухэм Тхьэм фӀыкӀэ фахуелъэӀу, 
MAT.5.45	фи Адэ лъапӀэу уафэм щыӀэм и бын фыхъун щхьэкӀэ. Абы и дыгъэр цӀыху бзаджэхэми цӀыхуфӀхэми къахукъуегъэкӀ, щыпкъагъэ зигу илъхэми имылъхэми уэшх къахурегъэшх. 
MAT.5.46	ФӀыуэ фыкъэзылъагъухэм фӀэкӀа фӀыуэ фымылъагъужмэ, сыт хуэдэ ӀыхьэфӀ фызыщыгугъыр? Хьэкътын ахъшэр
MAT.5.47	Фэ фи къуэшхэм фӀэкӀа зыми и Ӏэр фымыубыдмэ, егъэлеяуэ сыт фӀыгъэ фщӀэр? Хамэ лъэпкъхэми апхуэдэу ящӀэркъэ? 
MAT.5.48	Аращи, фи Адэ лъапӀэу уафэм щыӀэм и щыпкъагъэм щыщӀагъэ лъэпкъ хэмылъу, ар нэгъэсауэ зэрыщытым хуэдэу, фи щыпкъагъэми щыщӀагъэ лъэпкъ хэмылъу, фэ цӀыху нэгъэсауэ фыщытын хуейщ.
MAT.6.1	– Псапэ щыфщӀэкӀэ, цӀыхухэм евгъэгъэщӀэгъуэн мурадкӀэ абыхэм ялъагъуу зэрывмыщӀэным фыхуэсакъ. Армыхъумэ, фи Адэ лъапӀэу уафэм щыӀэм ӀыхьэфӀыр къыфхуигъэфэщэнукъым.
MAT.6.2	– Аращи, псапэ тыхь щыпткӀэ, цӀыхухэм хъыбар йомыгъащӀэ, синэгуэгухэм
MAT.6.3	Ауэ уэ псапэ тыхь щыпткӀэ, уи Ӏэ ижьым илэжь Ӏуэхур уи Ӏэ сэмэгум иремыщӀэ, 
MAT.6.4	уэ пта псапэ тыхьыр щэхуу къэнэн щхьэкӀэ. Уи Адэ лъапӀэу цӀыхухэм щэхуу ящӀэр зылъагъум уи ӀыхьэфӀыр къыуитынущ итӀанэ.
MAT.6.5	– Тхьэм фыщелъэӀукӀэ, бзитӀщхьитӀхэм зэращӀым хуэдэу фымыщӀ. ЦӀыхухэм зыкърагъэлъагъун щхьэкӀэ, Тхьэм елъэӀуурэ, синэгуэгухэми уэрамыщхьэхэми зыщаӀэжьэну яфӀэфӀщ абыхэм. Пэжыр нывжызоӀэ, абыхэм я Ӏыхьэр ягъуэтакӀэщ. 
MAT.6.6	Ауэ уэ Тхьэм ущелъэӀукӀэ, уи пэшым щӀыхьэж, бжэр къэгъэбыди, цӀыхухэм я дежкӀэ нэрымылъагъу уи Адэ лъапӀэм елъэӀу. ЦӀыхухэм щэхуу ящӀэр зылъагъу уи Адэ лъапӀэм уи ӀыхьэфӀыр къыуитынущ итӀанэ. 
MAT.6.7	Тхьэм фыщелъэӀукӀэ, куэдыщэ жывмыӀэ, хамэ лъэпкъхэм зэращӀым хуэдэу; куэд жаӀэмэ, зыщӀэлъэӀухэм Тхьэр едэӀуэну щогугъ ахэр. 
MAT.6.8	Аращи, абыхэм зэращӀым хуэдэу фымыщӀэ; фэ фелъэӀун и пэкӀэ, фызыхуэныкъуэр фи Адэ лъапӀэм ещӀэри.
MAT.6.9	– Тхьэм мыпхуэдэу фелъэӀу:
MAT.6.9	«Уэ ди Адэ лъапӀэу уафэм щыӀэ!
MAT.6.9	Уи цӀэр цӀыхухэм ирегъэлъапӀэ.
MAT.6.10	Уи Тепщэныгъэшхуэр* кърекӀуэ.
MAT.6.10	Уэ узыхуейр уафэм зэрыщыхъум хуэдэу,
MAT.6.10	щӀылъэми щрехъу.
MAT.6.11	ЩӀакхъуэу дызыхуэныкъуэр нобэ къыдэт.
MAT.6.12	Мыхъуну тщӀар къытхуэгъэгъу,
MAT.6.12	мыхъун къыдэзыщӀахэм дэ зэрахуэдгъэгъум хуэдэу.
MAT.6.13	ШейтӀаным гуэныхь дигъэлэжьыну хуит умыщӀ,
MAT.6.13	икӀи абы дыщыхъумэ.
MAT.6.13	МыкӀуэдыжын тепщэныгъэшхуэр, лъэкӀыныгъэшхуэр,
MAT.6.13	щӀыхьышхуэр ууейщ. Ӏэмин».
MAT.6.14	– ЦӀыхухэм мыхъумыщӀагъэу ящӀар щахуэвгъэгъукӀэ, фи Адэ лъапӀэу уафэм щыӀэм фэри мыхъумыщӀагъэу фщӀар къыфхуигъэгъунущ, – къыщӀигъужащ Хьисэ. 
MAT.6.15	– Ауэ цӀыхухэм мыхъумыщӀагъэу ящӀар яхуэвмыгъэгъумэ, фи Адэ лъапӀэми фэ мыхъумыщӀагъэу фщӀар къыфхуигъэгъунукъым.
MAT.6.16	– ФынэщӀын щыхъукӀэ, цӀыху фэрыщӀхэм ещхьу нэщхъеифэ зытевмыгъауэ; зэрынэщӀыр цӀыхухэм ирагъэлъагъун щхьэкӀэ, абыхэм я нэщхъыр зэхалъхьэ. Пэжыр нывжызоӀэ, абыхэм я Ӏыхьэр ягъуэтакӀэщ. 
MAT.6.17+MAT.6.18	Ауэ уэ унэщӀ щыхъукӀэ, цӀыхухэм гу лъремытэ узэрынэщӀым, уи Адэ лъапӀэу цӀыхухэм я дежкӀэ нэрымылъагъум фӀэкӀ нэгъуэщӀым гу лъимытэн щхьэкӀэ, уи щхьэм дагъэ лъапӀэ щыхуэ, уи напэри тхьэщӀ. ЦӀыхухэм щэхуу ящӀэр зылъагъу уи Адэ лъапӀэм уи ӀыхьэфӀыр къыуитынущ итӀанэ.
MAT.6.19	– ЩӀылъэм мылъкушхуэ щызэхуэвмыхьэс, щӀылъэм щыӀэр е хъуным яшх е улъийурэ мэкӀуэдыж, дыгъуакӀуэхэм яхъунщӀэ икӀи ядыгъури. 
MAT.6.20	Ауэ уафэм мылъкушхуэ хузэхуэфхьэс. Хъуным абы зыри щишхыркъым, зыри щыулъийркъым, дыгъуакӀуэхэри щыӀэбэркъым икӀи щыдыгъуэркъым. 
MAT.6.21	Уи мылъкушхуэр здэщыӀэм уигури щыӀэнущ.
MAT.6.22	– Пкъым и уэздыгъэр нэращ. Аращи, уи нэр сэкъатыншэмэ, уипкъ псори нэхунущ. 
MAT.6.23	Ауэ уи нэр мыщӀагъуэмэ, уипкъ псори кӀыфӀынущ. Аращи, нэхуу пхэлъыр кӀыфӀыгъэу къыщӀэкӀмэ, ар куэду кӀыфӀыгъэшхуэ мэхъу.
MAT.6.24	– ЗиусхьэнитӀым хуэлэжьэн зыми лъэкӀынукъым, е зым жагъуэгъу хуэхъунурэ, адрейр фӀыуэ илъагъунущ, е зым пэжу хущытынурэ, адрейм нэмыплъ иритынущ. Тхьэми ахъшэми фахуэлэжьэн флъэкӀынукъым фэ.
MAT.6.25	– Аращи, нывжызоӀэ, «Сыт тшхыну, сыт дефэну?» жыфӀэу фи гъащӀэм щхьэкӀэ фымыгузавэ. «Сыт щыттӀэгъэну?» жыфӀэу Ӏэпкълъэпкъым щхьэкӀи фымыгузавэ. Шхыным нэхърэ гъащӀэр нэхъ лъапӀэкъэ, щыгъыным нэхърэ Ӏэпкълъэпкъыр нэхъ лъапӀэкъэ? 
MAT.6.26	Уэгум щызелъатэ бзухэм феплъыт: абыхэм жылэ ясэркъым икӀи гъавэ къахыжыркъым, гуэнхэми иракӀутэркъым, апхуэдэу щыт пэтми, фи Адэ лъапӀэу уафэм щыӀэм ахэр егъашхэ. Фэ абыхэм нэхърэ куэдкӀэ фынэхъ лъапӀэкъэ? 
MAT.6.27	Гузавэ пэтми, хэт фэ фщыщу зы сыхьэт закъуэ и гъащӀэм пызыщэн зылъэкӀынур?
MAT.6.28	– Фэ щыфтӀэгъэным щхьэкӀэ щхьэ фыгузавэрэ? Губгъуэ удз гъагъэхэр къызэрыкӀым феплъыт. Ахэр лажьэркъым, цы яджыркъым, 
MAT.6.29	ауэ нывжызоӀэ, егъэлеяуэ зызыгъэщӀэращӀэу щыта езы Сэлмэн пащтыхь
MAT.6.30	Губгъуэм нобэ щыгъагъэу пщэдей хьэкум ирадзэжыну удзыр Тхьэм апхуэдизу егъэлеяуэ щигъэщӀэращӀэкӀэ, абы нэхърэ куэдкӀэ нэхъыбэкӀэ фэ фигъэщӀэрэщӀэнукъэ фэ, фӀэщхъуныгъэ зимащӀэхэр? 
MAT.6.31	Аращи, «Сыт дэ тшхыну?», е «Сыт дефэну?», е «Сыт щыттӀэгъэну?» жыфӀэу фымыгузавэ. 
MAT.6.32	Сыт щхьэкӀэ жыпӀэмэ апхуэдэ Ӏуэху псорищ дунейм тет лъэпкъхэм къалъыхъуэр. А псоми фэ фызэрыхуэныкъуэр фи Адэ лъапӀэу уафэм щыӀэм ищӀэркъэ? 
MAT.6.33	Тхьэм и Тепщэныгъэшхуэм* и Ӏуэхугъуэхэмрэ Тхьэм и щыпкъагъэмрэ я ужь фит япэ щӀыкӀэ, а Ӏуэхугъуэ псори къыфӀэщӀыхьэнущ итӀанэ. 
MAT.6.34	Аращи, пщэдейрей махуэм щхьэкӀэ фымыгузавэ. Пщэдей къакӀуэр езым и щхьэм щхьэкӀэ гузэвэжынущ, дэтхэнэ махуэми езыр зытегузэвыхьын хурикъуу иӀэжщи.
MAT.7.1	– Хьэкум
MAT.7.2	ЦӀыхухэм фэ хьэкум зэратефщӀыхьым хуэдэу, Тхьэм фэри хьэкум къыфтрищӀыхьынущ икӀи фэ зэрыфпщ пщалъэм хуэдэ дыдэкӀэ Тхьэм фэ къыфхуипщыжынущ.
MAT.7.3	– Уэ уи нэм щӀэлъ бжэгъум гу лъумытэу, уи къуэшым
MAT.7.4	Уи нэм бжэгъу щӀэлъ пэтрэ, уи къуэшым дауэ жепӀэфрэ: «Уи нэм щӀэлъ пхъэласкӀэр къыщӀэзгъэх», жыпӀэу? 
MAT.7.5	Уэ, бзитӀщхьитӀ, уи нэм щӀэлъ бжэгъур къыщӀэхыж япэ щӀыкӀэ, уи къуэшым и нэм щӀэлъ пхъэласкӀэр къызэрыщӀэпхынур ӀупщӀ хъунщ итӀанэ.
MAT.7.6	– Фэ фигукӀэ вгъэлъапӀэ Ӏуэхугъуэхэр хьэхэм евмыт. Налкъутналмэсхэр кхъуэхэм я пащхьэм щивмыкъухь. Апхуэдэу фщӀымэ, абыхэм ахэр яутэнущ, къагъэзэжынурэ, фэри фызэпкъратхъынущ.
MAT.7.7	– ФелъэӀуи, Тхьэм къывитынущ; фылъыхъуи, къэвгъуэтынущ; куэбжэм фытеуӀуи, Тхьэм къыфхуӀуихынущ; 
MAT.7.8	Тхьэм хэт елъэӀуми, зыщӀэлъэӀур иӀэ хъунущ, хэт сыт къилъыхъуэми, зылъыхъуэр къигъуэтынущ; куэбжэм теуӀуэми Тхьэм къыхуӀуихынущ.
MAT.7.9	– Фэ цӀыху къыфхэт, и къуэр щӀакхъуэ щхьэкӀэ къелъэӀумэ, мывэ иритыну, 
MAT.7.10	е бдзэжьей щхьэкӀэ къелъэӀумэ, блэ иритыну? 
MAT.7.11	Аращи, фэ фыбзаджэ пэтми, фи бынхэм фӀыгъуэ зэрефтынур фощӀэ. АтӀэ абы нэхърэ ӀэджэкӀэ нэхъыбэу фи Адэ лъапӀэу уафэм щыӀэм елъэӀухэм фӀыгъуэ яхуищӀэнукъэ? 
MAT.7.12	Аращи, цӀыхухэр фэ къыфхущытыну фызэрыхуейм хуэдэу, фэри абыхэм фахущыт сыт щӀыгъуи. Аращ Торэт хабзэми бегъымбархэм ятхахэми къарыкӀыр узыхуаущийр.
MAT.7.13	– Куэбжэ зэвымкӀэ фыдыхьэ; кӀуэдыпӀэм и куэбжэр бгъуфӀэщ, абы кӀуэ гъуэгури гъуэгушхуэщ. А гъуэгум ирикӀуэхэр куэд мэхъу. 
MAT.7.14	Ауэ гъащӀэм и куэбжэр зэвщ, абы ухуэзышэ гъуэгури бгъузэщ. Ар къэзыгъуэтыр мащӀэщ.
MAT.7.15	– Бегъымбар нэпцӀхэм фахуэсакъ. Абыхэм мэл Ӏэсафэ зытрагъауэ, ауэ ягукӀэ дыгъужь хъунщӀакӀуэхэм хуэдэу фи деж къокӀуэ. 
MAT.7.16	Жыгыр зыхуэдэр къыпыкӀэмкӀэ зэрыпщӀэм хуэдэу, а цӀыхухэр зыхуэдэр ялэжь ӀуэхухэмкӀэ къэфщӀэнущ. Пыжьейм жызум, е кхъуэбанэм ахъуо къыпыкӀэрэ? 
MAT.7.17	Дэтхэнэ зы жыгыфӀми фӀы къыпокӀэ, ауэ жыг Ӏейм Ӏейщ къыпыкӀэр. 
MAT.7.18	ЖыгыфӀым Ӏей къыпыкӀэнукъым, жыг Ӏейми фӀы къыпыкӀэнукъым. 
MAT.7.19	ФӀы къызыпымыкӀэ дэтхэнэ зы жыгри ираупщӀыкӀыжынурэ, мафӀэм пэрадзэнущ. 
MAT.7.20	Аращи, а цӀыхухэр зыхуэдэр ялэжь ӀуэхумкӀэ къэфщӀэнущ.
MAT.7.21	– «Зиусхьэн! Зиусхьэн!» жиӀэу сигъэлъапӀэу къызжезыӀэ цӀыхуракъым Тхьэуэ уафэм щыӀэм и Тепщэныгъэшхуэм
MAT.7.22	ЦӀыху куэдым мыпхуэдэу къызжаӀэнущ а махуэм: «Зиусхьэн! Зиусхьэн! Тхьэм езым и псалъэу ди гум кърилъхьар уэ уи цӀэкӀэ жытӀэу щытакъэ, уэ уи цӀэкӀи жин бзаджэхэр цӀыхухэм яхэтхужу щытакъэ, Ӏуэху телъыджэ куэд уэ уи цӀэкӀэ тщӀэуэ щытакъэ?» 
MAT.7.23	Ауэ сэ абыхэм занщӀэу яжесӀэнущ: «Сэ зэи фысцӀыхуакъым. Си пащхьэм фикӀ фэ бзаджащӀэхэр».
MAT.7.24	– Аращи, си псалъэхэр зэхихэу ахэр зыгъэзащӀэ дэтхэнэри зыхуэдэр зи унэр мывэ быдэм тезыщӀыхьа цӀыху губзыгъэрщ. 
MAT.7.25	Уэшх къешхащ, псыхэри къиуащ, жьыри къепщэурэ а унэм жьэхэуащ, ауэ а унэр къызэтеуакъым, мывэм тращӀыхьати. 
MAT.7.26	Си псалъэхэр зэхихыу ахэр зымыгъэзащӀэ дэтхэнэри зыхуэдэр зи унэр пшахъуэм тезыщӀыхьа лӀы акъылыншэрщ. 
MAT.7.27	Уэшх къешхащ, псыхэр къиуащ, жьыри къепщэурэ а унэм жьэхэуащ. А унэр къызэтещэхащ икӀи къисэхэжащ.
MAT.7.28	Хьисэ а псалъэхэр жиӀа нэужь, цӀыху куэдым Ӏуэхухэр зэраригъащӀэу щыта щӀыкӀэр ягъэщӀэгъуащ, 
MAT.7.29	торэт егъэджакӀуэ пашэхэмрэ фарисейхэмрэ яхуэмыдэу, тепщэныгъэшхуэ иӀэу цӀыхухэм Тхьэм и гъуэгур яригъащӀэрти.
MAT.8.1	Ӏуащхьэм къыщехыжым, Хьисэ и ужь цӀыху гупышхуэ куэд итт. 
MAT.8.2	Уэшын уз зыпкърыт лӀы гуэр Хьисэ къыбгъэдыхьэщ, и пащхьэм лъэгуажьэмыщхьэу къитӀысхьэри, жиӀащ:
MAT.8.2	– Зи щӀыхь ин, ухуеймэ, сыбгъэхъужыфынущ.
MAT.8.3	И Ӏэр ишийщ, абы теӀэбэри,
MAT.8.3	– Сыхуейщ, узыншэ ухъуж.
MAT.8.3	Уэшын уз щхьэщыкӀри, лӀыр узыншэ хъужащ а сыхьэтым. 
MAT.8.4	ЛӀым Хьисэ жриӀащ:
MAT.8.4	– Сакъ, мыр зыми хуумыӀуэтэж, ауэ дин пашэм деж кӀуэи, зыкъегъэлъагъу. Мусэ бегъымбарым и унафэм тету, къурмэн щӀы итӀанэ. УзэрыхъужамкӀэ цӀыхухэм я пащхьэм щыхьэт щыхъунущ ар.
MAT.8.5	Хьисэ Капернаум къалэм
MAT.8.6	– Уа зи щӀыхь ин, пкъыуэ хъуауэ, гугъуехьышхуэ телъу си унэӀутыр унэм щӀэлъщ.
MAT.8.7	– Сэ сынэкӀуэнщи, згъэхъужынщ, – жриӀащ Хьисэ абы.
MAT.8.8	– Зи щӀыхь ин, си унэм уэ уныщӀыхьэну схуэфащэкъым, – къыжриӀащ дзэ пашэм, – ауэ зы псалъэ закъуэ жыӀэ, унафэ щӀыи, си унэӀутыр хъужынщ. 
MAT.8.9	Сэри цӀыху гуэрым и унафэм сыщӀэтщ, си унафэми зауэлӀхэр щӀэтщ. Зыгуэрым «КӀуэ» жесӀэмэ, кӀуэнущ. Адрейм «КъакӀуэ» жесӀэмэ, къэкӀуэнущ. «Мыр щӀэ» си унэӀутми жесӀэмэ, ищӀэнущ.
MAT.8.10	Ар щызэхихым, игъэщӀагъуэри, Хьисэ и ужь ит цӀыхухэм яжриӀащ:
MAT.8.10	– Пэжыр нывжызоӀэ, мыпхуэдэ фӀэщхъуныгъэ зиӀэ зы цӀыху закъуи Израил къэралым изгъуэтакъым сэ. 
MAT.8.11	Ауэ сэ нывжызоӀэ, къуэкӀыпӀэмкӀи къухьэпӀэмкӀи цӀыху куэд къикӀынурэ, Ибрэхьим, Исхьэкъ, Екъуб сымэ я гъусэу Тхьэуэ уафэм щыӀэм и Тепщэныгъэшхуэм и гухэхъуэ Ӏэнэм щхьэж и тӀысыпӀэ щиубыдынущ. 
MAT.8.12	Ауэ мы къэралым и цӀыхухэр кӀыфӀыгъэм и кууупӀэм хадзэнущ. Абы гъы макърэ дзэ зэрыгъэшх макърэ къыщыӀунущ.
MAT.8.13	Хьисэ дзэ пашэм жриӀащ итӀанэ:
MAT.8.13	– КӀуэ, уэ уи фӀэщ зэрыхъуам хуэдэу, къыбдрехъу.
MAT.8.13	Дзэ пашэм и унэӀутыр хъужащ а сыхьэт дэдэм.
MAT.8.14	Хьисэ Петр и унэм щыщӀыхьэм, абы и щыкъу анэр пӀэм плъыржьэру хэлъу ирихьэлӀащ. 
MAT.8.15	Хьисэ сымаджэм и Ӏэм еӀусэри, абы плъыржьэрыр щхьэщыкӀащ. Петр и щыкъу анэр къэтэджыжри, Хьисэ хьэщӀагъэ кърихащ.
MAT.8.16	Пщыхьэщхьэ щыхъум, жин бзаджэм иӀыгъ цӀыху куэд Хьисэ деж къашащ. Жин бзаджэхэр цӀыхухэм зы псалъэкӀэ яхихуащ, Хьисэ сымаджэ псори игъэхъужащ. 
MAT.8.17	Апхуэдэу щӀэхъуар Ешайа бегъымбарым жиӀа мы псалъэхэр
MAT.8.17	«Дэ ди сымэджагъэхэр тщхьэщихри,
MAT.8.17	ди узхэр езым зытрилъхьащ».
MAT.8.18	ЦӀыху куэд къеувэкӀауэ щилъагъум, Хьисэ и гъуэгу ирикӀуэхэм яжриӀащ:
MAT.8.18	– ФынакӀуэ, гуэлым дызэпрывгъэкӀ.
MAT.8.19	Торэт егъэджакӀуэ пашэ
MAT.8.19	– Дин егъэджакӀуэ, уэ дэнэ укӀуэми, уи ужь сиувэнущ.
MAT.8.20	– Бажэхэм зэрысын гъуэ яӀэщ, къуалэбзухэми абгъуэ яӀэщ, ауэ ЦӀыху Лъэпкъым и Къуэм
MAT.8.21	И гъуэгу ирикӀуэхэм ящыщ нэгъуэщӀ гуэрми Хьисэ къыжриӀащ:
MAT.8.21	– Зи щӀыхь ин, сыкӀуэу, си адэр щӀэслъхьэжыну хуит сыщӀ япэщӀыкӀэ.
MAT.8.22	– ЛӀахэм езыхэм я лӀахэм я хьэдэхэр щӀрыралъхьэж, ауэ уэ си ужь къиувэ, – жриӀащ Хьисэ.
MAT.8.23	Хьисэ кхъуафэжьейм итӀысхьащ, и гъуэгу ирикӀуэхэри итӀысхьащ кхъуафэжьейм. 
MAT.8.24	НапӀэзыпӀэм гуэлым борэнышхуэ къыщыхъейри, толъкъунхэр кхъуафэжьейм къиуэу щӀидзащ. Ауэ Хьисэ жейрт. 
MAT.8.25	Апхуэдэу щыхъум, ахэр Хьисэ къыбгъэдыхьэщ, къагъэушри, жраӀащ:
MAT.8.25	– Зиусхьэн, докӀуэд, дыкъегъэл.
MAT.8.26	– Сыт апхуэдизу фыщӀэшынэр фӀэщхъуныгъэ зи мащӀэхэр? – яжриӀащ абыхэм Хьисэ. ИтӀанэ къызэфӀэувэщ, борэнышхуэми псыми егийри, дунейр щым дыдэ хъужащ.
MAT.8.27	– Хэт мы жьыри псыри зыгъэдаӀуэр? – жаӀащ цӀыхухэм, ягъэщӀагъуэу.
MAT.8.28	Гуэлым и адрыщӀым ит хэкуу Гергесэ къалэр зэрытым щынэсым, жин бзаджэм иӀыгъ цӀыхуитӀ кхъэлэгъунэхэмкӀэ къикӀри, Хьисэ къыпежьащ. АбыкӀэ зыри бламыгъэкӀыу, цӀыху Ӏэлт ахэр.
MAT.8.29	– Тхьэм и Къуэ, сыт уи Ӏуэхуу къытхэлъыр? ПӀалъэр къэмыс щӀыкӀэ, гугъу дебгъэхьыну укъэкӀуа? – жаӀэурэ къэгуоуащ ахэр.
MAT.8.30	Абыхэм япэжыжьэу, кхъуэ хъушэшхуэ щыхъуакӀуэрт. 
MAT.8.31	Арати, жин бзаджэхэр Хьисэ къелъэӀуащ:
MAT.8.31	– Мы цӀыхухэм дащыхэпхукӀэ, мо кхъуэ хъушэшхуэм дыгъакӀуи, кхъуэхэм япкъхэм дахэгъэхьэ.
MAT.8.32	– ФыкӀуэ! – яжриӀащ Хьисэ абыхэм. Ар щыжиӀэм, жин бзаджэхэр лӀыхэм яхэкӀыжри, кхъуэхэм япкъхэм хыхьащ. Кхъуэхэм япкъхэм щыхыхьэм, кхъуэ хъушэшхуэр зэрыщыту Ӏуащхьэ нэпкъым къежэхщ, гуэлым хэлъадэри, псым итхьэлащ. 
MAT.8.33	Ауэ кхъуахъуэхэр щӀэпхъуэжщ, къалэм дэлъэдэжри, къэхъуа псори жин бзаджэм иӀыгъ лӀитӀым къащыщӀари яӀуэтэжащ. 
MAT.8.34	Арати, къалэм дэс псори Хьисэ къыпежьащ. Хьисэ щалъагъум, я хэкур ибгынэну къелъэӀуащ ахэр.
MAT.9.1	Кхъуафэжьейм итӀысхьэщ, гуэлым къызэпрыкӀыжри, и къалэм къэкӀуэжащ Хьисэ. 
MAT.9.2	Пкъыуэ хъуа лӀы гуэр, алэрыбгъум телъу, Хьисэ деж къахьащ. Абыхэм я фӀэщхъуныгъэр щилъагъум, Хьисэ пкъыуэ хъуа лӀым жриӀащ:
MAT.9.2	– Умыдзыхэ, си щӀалэ! Уи гуэныхьхэр къыпхуэгъуащ.
MAT.9.3	Ар Хьисэ щыжиӀэм, торэт егъэджакӀуэ пашэхэм ящыщ гуэрхэм ягукӀэ жаӀащ:
MAT.9.3	– Мы лӀым Тхьэр егъэпцӀ.
MAT.9.4	Хьисэ абыхэм я гум илъыр ищӀэрти, жиӀащ:
MAT.9.4	– Фи гум апхуэдэ гукъэкӀ бзаджэхэр щӀилъыр сыт? 
MAT.9.5	Сытыра нэхъ тыншыр «Уи гуэныхьхэр къыпхуэгъуащ» жыпӀэныра, хьэмэрэ «Къэтэджи, ежьэж» жыпӀэныр ара? 
MAT.9.6	Ауэ ЦӀыху Лъэпкъым и Къуэм
MAT.9.6	– КъызэфӀэувэ, уи алэрыбгъур къащти, уи унэ кӀуэж.
MAT.9.7	А лӀыр къэтэджри, и унэм кӀуэжащ. 
MAT.9.8	ЦӀыху гупышхуэм ар щалъагъум, ягъэщӀэгъуащ. ЦӀыхухэм Хьисэ апхуэдэ тепщэныгъэ къезыта Тхьэм щӀыхь хуащӀащ.
MAT.9.9	АдэкӀэ кӀуэурэ, хьэкътын ахъшэр
MAT.9.9	– Си ужь къиувэ, – жриӀащ абы Хьисэ. Маттэ къэтэджри, Хьисэ и ужь иуващ.
MAT.9.10	Хьисэ Маттэ и унэм щӀэсу здэшхэм, хьэкътын ахъшэр хэзыххэмрэ гуэныхь зыщӀэхэмрэ къэкӀуэурэ куэд хъуауэ, Хьисэрэ абы и гъуэгу ирикӀуэхэмрэ ядэшхэрт. 
MAT.9.11	Фарисейхэм
MAT.9.11	– Фэ фи дин егъэджакӀуэр хьэкътын ахъшэр хэзыххэмрэ гуэныхь зыщӀэхэмрэ сыт щӀадешхэр?
MAT.9.12	Ар щызэхихым, Хьисэ жиӀащ:
MAT.9.12	– Узыншэхэракъым дохутыр хуэныкъуэр, атӀэ сымаджэ-хэращ. 
MAT.9.13	ФыкӀуи, Тхьэм жиӀа мы псалъэхэм
MAT.9.14	Иуан и гъуэгу ирикӀуэхэр Хьисэ деж къакӀуэри, къыжраӀащ:
MAT.9.14	– Фарисейхэмрэ дэрэ куэдрэ донэщӀ.
MAT.9.15	– Щауэр я гъусэхукӀэ, абы и гъусэхэм щыгъуэн ялъэкӀыну? – яжриӀащ Хьисэ абыхэм. – Ауэ щауэр абыхэм пэӀэщӀэ щащӀыну махуэхэр къэунэхунущ, абы щыгъуэ нэщӀ исынущ ахэр.
MAT.9.16	– ЩэкӀыщӀэм щыщ щыдэжын зыми щыгъыныжьым щидэжыркъым, щыдэжыным щыгъыныжьыр зэфӀитхъынурэ, гъуанэр нэхъ ин хъунущи. 
MAT.9.17	ФадэщӀэр фэнд тӀорысэм ирагъахъуэркъым. Апхуэдэу ящӀмэ, фэндхэр къызэгуэитхъынурэ фадэр къижынущ, езы фэндхэри абы текӀуэдэнущ. ФадэщӀэр фэндыщӀэхэрщ зрагъахъуэр. ТӀури къызэтенэнущ абы щыгъуэ.
MAT.9.18	Хьисэ а псалъэхэр цӀыхухэм щажриӀэм, пашэ гуэр къыбгъэдыхьэщ, абы и пащхьэм лъэгуажьэмыщхьэу къитӀысхьэри, жиӀащ:
MAT.9.18	– Си пхъур малӀэри телъщ, ауэ унакӀуэрэ, уи Ӏэр теплъхьэмэ, ар лӀэнукъым.
MAT.9.19	Хьисэ къэтэджщ, и гъуэгу ирикӀуэхэр зыщӀигъури, а пашэм и гъусэу кӀуащ.
MAT.9.20	ЦӀыхубз гуэр, илъэс пщыкӀутӀ хъуауэ, лъы куэд щӀэкӀыурэ игъэгуӀэрт. Ар Хьисэ и щӀыбагъымкӀэ къыщыбгъэдыхьэри, и щыгъын кӀапэм къеӀусащ; 
MAT.9.21	игукӀэ мыпхуэдэу жиӀэри: «НэгъуэщӀ мыхъуми, Хьисэ и щыгъыным сеӀусэмэ, сыхъужынущ».
MAT.9.22	ЗэплъэкӀри, а цӀыхубзыр щилъагъум, Хьисэ жиӀащ:
MAT.9.22	– Умыдзыхэ, си хъыджэбз. Уи фӀэщхъуныгъэм уигъэхъужащ.
MAT.9.22	Абдеж дыдэм къыщыщӀэдзауэ а цӀыхубзыр хъужащ.
MAT.9.23	А пашэм и унэм щӀыхьэри, бжьамияпщэхэри цӀыху гупышхуи зэрызехьэу, хьэдагъэ ящӀу щилъагъум, 
MAT.9.24	Хьисэ къыжиӀащ:
MAT.9.24	– ФыщӀэкӀ, хъыджэбз цӀыкӀур лӀакъым, ар мэжей.
MAT.9.24	Хьисэ ар щыжиӀэм, абдеж щытхэр къыщыдыхьэшхащ. 
MAT.9.25	ЦӀыхухэр щӀигъэкӀа нэужь, хъыджэбз цӀыкӀум деж щӀыхьэри, Хьисэ абы и Ӏэр иубыдащ. Щиубыдым, хъыджэбз цӀыкӀур къызэфӀэуващ. 
MAT.9.26	А телъыджэм и хъыбар хэку псом щызэлъащӀысащ.
MAT.9.27	А щӀыпӀэм къыщикӀыжым, Хьисэ и ужь лӀы нэфитӀ къиувауэ къыкӀэлъыджэрт:
MAT.9.27	– Даут и Къуэ,
MAT.9.28	Хьисэ унэм щӀыхьа нэужь, а лӀы нэфитӀыр къыбгъэдыхьащ. Хьисэ абыхэм еупщӀащ:
MAT.9.28	– Сэ ар сщӀэн зэрыслъэкӀынур фи фӀэщ хъурэ?
MAT.9.28	– Ди фӀэщ мэхъу, зи щӀыхь ин, – жаӀащ абыхэм.
MAT.9.29	Абыхэм я нэхэм еӀусэри, Хьисэ жиӀащ итӀанэ:
MAT.9.29	– Фэ фи фӀэщ зэрыхъуам хуэдэу, къывдрехъу.
MAT.9.30	Хьисэ апхуэдэу щыжиӀэм, абыхэм я нэхэр къэплъэжащ.
MAT.9.30	– Фысакъ, мыр зыми жевмыӀэ, – унафэ быдэ яхуищӀащ абыхэм Хьисэ. 
MAT.9.31	АрщхьэкӀэ, унэм къызэрыщӀэкӀыжу, хъыбарыр яӀуэтэжу щӀадзэри, хэку псом хагъэӀуащ.
MAT.9.32	Хьисэрэ абы и гъуэгу ирикӀуэхэмрэ унэм къыщыщӀэкӀыжым, жин бзаджэм иӀыгъ лӀы бзагуэ гуэр цӀыхухэм къыхуашащ. 
MAT.9.33	Хьисэ жин бзаджэр а лӀым хихужри, бзагуэр къэпсэлъащ. Ар зылъэгъуа цӀыху псоми ягъэщӀагъуэурэ жаӀэрт:
MAT.9.33	– Израил къэралым мыпхуэдэ Ӏуэху зэи щытлъэгъуакъым!
MAT.9.34	Ауэ фарисейхэм жаӀащ:
MAT.9.34	– Жин бзаджэхэм я пашэм и къарукӀэщ мы лӀым жин бзаджэхэр цӀыхухэм зэрахихур.
MAT.9.35	Хьисэ къалэ псори, жылэ псори къызэхикӀухьырт. Тхьэм и псалъэхэр цӀыхухэм щаригъащӀэрт синэгуэгухэм, Тхьэм и Тепщэныгъэшхуэм теухуа хъыбарыфӀым щӀигъэдаӀуэрт, уз зыпкърыт дэтхэнэ цӀыхури дэтхэнэ цӀыху гукъыдэмыжри игъэхъужырт. 
MAT.9.36	Мэлыхъуэ зыбгъэдэмыт мэл хъушэм хуэдэу ешауэ, захъумэжын ялъэмыкӀыу цӀыхухэр щилъагъум, Хьисэ игу ящӀэгъуащ. 
MAT.9.37	И гъуэгу ирикӀуэхэм яжриӀащ итӀанэ:
MAT.9.37	– Гъавэр куэдщ, ауэ лэжьакӀуэхэр мащӀэщ. 
MAT.9.38	Аращи, гъавэр Ӏуахыжьын щхьэкӀэ, лэжьакӀуэхэр къигъэкӀуэну гъавэр зейм фелъэӀу.
MAT.10.1	Хьисэ и гъуэгу ирикӀуэ цӀыху пщыкӀутӀыр къриджэри, жин бзаджэхэр цӀыхухэм хахуну тепщэныгъэ яритащ абыхэм икӀи уз зыпкърыт дэтхэнэ цӀыхури дэтхэнэ цӀыху гукъыдэмыжри ягъэхъужыну лъэкӀыныгъэ яритащ.
MAT.10.2	А апостол
MAT.10.3	Филипп, Варфоломей, Фомэ, хьэкътын ахъшэр хэзыхыу щыта Маттэ, Алфей и къуэ Екъуб, Фаддей; 
MAT.10.4	Симону зи къэралым гурэ псэкӀэ хуэлажьэу щытар,
MAT.10.5	А апостол пщыкӀутӀыр щригъажьэм, мыпхуэдэ унафэ яхуищӀащ Хьисэ:
MAT.10.5	– Хамэ лъэпкъхэм я деж фымыкӀуэ, Самарие хэкум
MAT.10.6	Абы и пӀэкӀэ, израил цӀыхухэу мэл щхьэрыуахэм ещхьхэм я деж фыкӀуэ. 
MAT.10.7	ФыкӀуи, «Тхьэуэ уафэм щыӀэм и Тепщэныгъэшхуэр
MAT.10.8	Сымаджэхэр вгъэхъуж, лӀахэри къэвгъэтэджыж, уэшын уз зэфыкӀхэми а узыр ящхьэщыфх, жин бзаджэхэри цӀыхухэм яхэфхуж. Абы фэ пщӀэ щӀэфтакъым, фэри пщӀэ къеӀывмых. 
MAT.10.9	Фи бгырыпххэм дэлъу, дыщи, дыжьыни, гъуаплъэ ахъши здэвмыщтэ. 
MAT.10.10	Гъуэгу фыщытехьэкӀэ, хъуржыни, джанэ тӀорыкӀуэгъуи, вакъи, баши здэвмыщтэ. ЛэжьакӀуэм и шхыныр игъуэтыпхъэщи.
MAT.10.11	– Къалэ ирехъу, жылэ ирехъу, дэнэ фыдыхьэми, фэ фхуэфащэ гуэрым фыщӀэупщӀэ. А щӀыпӀэм фыкъикӀыжыху, апхуэдэ гуэрым деж фыщыӀэ. 
MAT.10.12	Унэ фыщыщӀыхьэкӀэ, «Тхьэм фэ, мы унэм щӀэсхэм, фигу ирезагъэ», жыфӀи, фӀэхъус ефх. 
MAT.10.13	Унэм щӀэсхэр а фӀэхъус псалъэм хуэфащэмэ, Тхьэм гузэгъэгъуэ къаритынущ, ауэ хуэмыфащэу къыщӀэкӀмэ, гузэгъэгъуэм фи деж кърырегъэзэж. 
MAT.10.14	Унэ гуэрым щӀэсхэм е къалэ гуэрым дэсхэм ящыщ зыми фримыгъэблагъэмэ, е фи псалъэхэм къемыдаӀуэмэ, а унэм фыкъыщыщӀэкӀыжкӀэ, е а къалэм фыкъыщыдэкӀыжкӀэ, фи лъакъуэхэм къакӀэрыпщӀа сабэр кӀэрывгъэщэщыж. 
MAT.10.15	Пэжыр нывжызоӀэ, къемэтмахуэм а къалэм гугъуехьу ишэчынум нэхърэ, къалэхэу Содомрэ Ӏаморэрэ
MAT.10.16	– Мэуэ фыкъэдаӀуэ, дыгъужьхэм мэл хуэдэ фахызогъыхьэ. Аращи, блэхэм хуэдэу Ӏущу фыщыт, гъэпцӀагъэ зыхэмылъ тхьэрыкъуэхэм ещхьу фыщыт. 
MAT.10.17	ЦӀыхухэм фахуэсакъ, тхьэмадэ хасэхэм фрашэлӀэнущ икӀи я синэгуэгухэм щӀопщкӀэ къыщывэуэнущи. 
MAT.10.18	Сэ си гъуэгу фызэрырикӀуэм щхьэкӀэ Ӏэтащхьэхэмрэ пащтыхьхэмрэ я пащхьэм фрашэнущ. Абыхэми хамэ лъэпкъхэми я пащхьэм хъыбарыфӀым щыхьэт фыщытехъуну Ӏэмал вгъуэтынущ абы щыгъуэ. 
MAT.10.19	ХеящӀэм и пащхьэм фыщрашэкӀэ, «Сыт жытӀэну?» е «Дауэ жытӀэну?» жыфӀэу фымыгузавэ; жыфӀэн хуейр Тхьэм и Псэ ЛъапӀэм абдеж дыдэм фи гум къыщрилъхьэнущи. 
MAT.10.20	Къэпсэлъэнур фэракъым, атӀэ фи Адэ лъапӀэм и Псэ ЛъапӀэу фи гум илъыращ.
MAT.10.21	– ЩӀалэм и къуэшыр, адэм и быныр яригъэукӀын мурадкӀэ тепщэныгъэ зиӀэхэм яригъэубыдынущ. Бынхэри я адэ-анэхэм япэувынущ икӀи тепщэныгъэ зиӀэхэм ирагъэукӀынущ. 
MAT.10.22	Си цӀэр зэрывгъэлъапӀэм щхьэкӀэ цӀыху псори жагъуэгъу къыфхуэхъунущ. Ауэ икӀэм нэсыху теубыдагъэ зиӀэр мыкӀуэду Тхьэм къригъэлынущ. 
MAT.10.23	Зы къалэм гугъуехь щывагъэшэчмэ, нэгъуэщӀ къалэ фыкӀуэ. Пэжыр нывжызоӀэ, Израил къэралым и къалэхэр къэфкӀухьын фымыухыурэ, ЦӀыху Лъэпкъым и Къуэр
MAT.10.24	– ЕджакӀуэр езыгъаджэм нэхърэ нэхъ инкъым, унэӀутри и тепщэм нэхърэ нэхъ инкъым. 
MAT.10.25	ЕджакӀуэр езыгъаджэм хуэдэ хъумэ, ар хурикъунущ, унэӀутри и тепщэм хуэдэ хъумэ, ар хурикъунущ. Унэр зейм ВелзевулкӀэ
MAT.10.26	– Аращи, абыхэм фащымышынэ, сыт щхьэкӀэ жыпӀэмэ къыщӀэмыщыжыну щӀэхъумауэ зыри щыӀэкъым, цӀыхухэм къамыщӀэн гъэпщкӀуауэ зыри щыӀэкъым. 
MAT.10.27	КӀыфӀыгъэм щывжесӀэ псори махуэ нэхум щыфӀуэтэж. Фи тхьэкӀумэхэкӀэ къиӀущащэу зэхэфхар унащхьэхэм фытету цӀыхухэм яхуэфӀуатэ. 
MAT.10.28	Псэр зыукӀын зылъэмыкӀыу, Ӏэпкълъэпкъыр зыгъэкӀуэдхэм фащымышынэ, ауэ псэри Ӏэпкълъэпкъри жыхьэнмэм хэзыгъэкӀуэдэфынум фыщышынэ. 
MAT.10.29	Бзу цӀыкӀуитӀыр зы хъурыщэкӀэ ящэркъэ? Апхуэдэу щытми, фи Адэ лъапӀэр хуэмеймэ, абыхэм ящыщ зыри щӀым къытехъуэнукъым. 
MAT.10.30	Фи щхьэм тет щхьэц налъэ псори лъытащ. 
MAT.10.31	Аращи, фымышынэ. Фэ бзу цӀыкӀу куэдым нэхърэ фынэхъ лъапӀэщ.
MAT.10.32	– Си гъуэгу ирикӀуэхэм зэращыщыр цӀыхухэм я пащхьэм щыжызыӀэ дэтхэнэри си гъуэгу ирикӀуэхэм зэращыщыр си Адэу уафэм щыӀэм и пащхьэм сэри щыжысӀэнущ. 
MAT.10.33	Си гъуэгу ирикӀуэхэм ящымыщу цӀыхухэм я пащхьэм щыжызыӀэ дэтхэнэри си гъуэгу ирикӀуэхэм зэращымыщыр си Адэу уафэм щыӀэм и пащхьэм сэри щыжысӀэнущ.
MAT.10.34	– ЩӀылъэм зэгурыӀуэныгъэ къыхуэсхьын щхьэкӀэ, сыкъэ-кӀуауэ фи мыгугъэ. ЗэгурыӀуэныгъэр къэсхьын щхьэкӀэкъым сыкъыщӀэкӀуар, атӀэ джатэ къэсхьын папщӀэщ; 
MAT.10.35	сыт щхьэкӀэ жыпӀэмэ сэ сыкъыщӀэкӀуар къуэр и адэм, пхъур и анэм, нысэр и гуащэм пэзгъэувыжын щхьэкӀэщ. 
MAT.10.36	И унагъуэм исхэращ цӀыхум и бийр.
MAT.10.37	– Ар хэтуи щрет, сэ фӀыуэ сызэрилъагъум нэхърэ и адэр е и анэр нэхъыфӀу зылъагъур сэ къысхуэфащэкъым. Сэ сыкъы-зэрилъагъум нэхърэ и къуэр е и пхъур нэхъыфӀу зылъагъур, ар хэт щыщми, сэ къысхуэфащэкъым. 
MAT.10.38	Ар хэтуи щрет, и жорыр къищтэу си ужь къимыувэр сэ къысхуэфащэкъым. 
MAT.10.39	Ар хэтуи щрет, и псэр мыкӀуэду къызэрыригъэлыным и ужь итым и псэр фӀэкӀуэдынущ, ауэ хэтми, сэр папщӀэкӀэ зи псэр зыфӀэкӀуэдым и псэр мыкӀуэду къригъэлынущ.
MAT.10.40	– Фэ фезыгъэблагъэм сэри сригъэблэгъауэ мэхъу икӀи сэ сезыгъэблагъэм сэ сыкъэзыгъэкӀуари иригъэблэгъауэ мэхъу. 
MAT.10.41	Хэтми, бегъымбарыр зэрыбегъымбарым щхьэкӀэ езыгъэблагъэм бегъымбарым и ӀыхьэфӀыр игъуэтыжынущ. Хэтми, щыпкъагъэ зигу илъ цӀыхур, абы и щыпкъагъэм щхьэкӀэ езыгъэблагъэм щыпкъагъэ зиӀэ цӀыхум и ӀыхьэфӀыр игъуэтыжынущ. 
MAT.10.42	Хэтми, мы цӀыху цӀыкӀухэм ящыщу гуэр си гъуэгу зэрырикӀуэм щхьэкӀэ зы псы щӀыӀэ фалъэ нэхъ мыхъуми езыгъафэм, пэжыр нывжызоӀэ, и ӀыхьэфӀыр фӀэкӀуэдынукъым.
MAT.11.1	Хьисэ, и гъуэгу ирикӀуэ цӀыху пщыкӀутӀым унафэ яхуищӀа нэужь, а щӀыпӀэм икӀри, журтхэм я къалэхэм цӀыхухэм Тхьэм и псалъэхэр щаригъэщӀэну, абыхэм щригъэдэӀуэну кӀуащ.
MAT.11.2	Иуан, лъэхъуэщым щӀэсу
MAT.11.3	Хьисэ иригъэупщӀащ:
MAT.11.3	– Уэра къэкӀуэн хуейр, хьэмэрэ нэгъуэщӀ гуэрым дыпэплъэн хуей?
MAT.11.4	– Вгъэзэжи, – яжриӀащ абыхэм Хьисэ, – зэхэфхымрэ флъагъумрэ Иуан хуэфӀуэтэж: 
MAT.11.5	Нэфхэр къоплъэж, лъашэхэр тэрэзу зекӀуэ, уэшын уз зэфыкӀхэр узыншэ, дэгухэм зэхах мэхъуж, лӀахэр къотэджыж, тхьэмыщкӀэхэм хъыбарыфӀыр къалъоӀэс. 
MAT.11.6	Гъуэгу махуэ теуващ зи гум мыхъун сэр щхьэкӀэ къэзымыгъэкӀыр.
MAT.11.7	Иуан и гъуэгу ирикӀуэхэр ежьэжа нэужь, Хьисэ цӀыху гупышхуэхэм абы теухуауэ яжриӀэу щӀидзащ:
MAT.11.7	– Губгъуэ нэщӀым фыщихьам, сыт флъагъуну фи гугъар? Жьым игъэщэнауэ къамыл флъагъун фи гугъа? 
MAT.11.8	Армырамэ, сыт флъагъун фи гугъар, абы фыщихьам? Дахэу хуэпа цӀыху гуэрт? Дахэу хуэпахэр зыщӀэсыр пащтыхьхэм я унэшхуэхэрщ. 
MAT.11.9	АтӀэ сыт флъагъун фи гугъар, абы фыщихьам? Бегъымбарырат? Пэжыр нывжызоӀэ, ар бегъымбар къудейкъым, ар бегъымбарым нэхърэ нэхъ лъапӀэщ. 
MAT.11.10	Ар Тхьэм и псалъэ тхахэм зи хъыбар мыпхуэдэу хэт лӀыкӀуэрщ:
MAT.11.10	«Мис, си лӀыкӀуэр уяпэ къихуэу нэзгъэкӀуэнурэ,
MAT.11.10	абы уэ уи гъуэгур пхуигъэпсынущ».
MAT.11.11	– Пэжыр нывжызоӀэ, цӀыхубзхэм къалъхуам щыщу умэхъакӀуэ Иуан
MAT.11.12	УмэхъакӀуэ Иуан* и махуэхэм къыщыщӀэдзауэ нобэр къыздэсым цӀыхухэм Тхьэуэ уафэм щыӀэм и Тепщэныгъэшхуэм щӀэт цӀыхухэм гугъуехь ирагъэшэчащ икӀи бзаджащӀэхэм а тепщэныгъэшхуэр залымыгъэкӀэ яубыдыну и ужь итщ; 
MAT.11.13	умэхъакӀуэ Иуан и зэманым къэсыху, бегъымбар псори, Мусэ бегъымбарым и Торэт хабзэм итхэри а тепщэныгъэшхуэр къызэрыунэхунум тепсэлъыхьэу щытащ. 
MAT.11.14	Ар къабыл фщӀыну фыхуеймэ, умэхъакӀуэ Иуан къэкӀуэну щыта Иляс бегъымбарыр
MAT.11.15	ИридэӀуэну тхьэкӀумэ зиӀэр иредаӀуэ.
MAT.11.16	– Иджырей цӀыхухэр сытым езгъэщхьын? Уэрамым тесу, я ныбжьэгъухэм мыпхуэдэу еджэ щӀалэхэм ещхьщ:
MAT.11.17	«Бжьамийхэм дыфхуепща пэтми,
MAT.11.17	фэ фыкъэфакъым;
MAT.11.17	дэ гъыбзэ фхужытӀа пэтми,
MAT.11.17	фэ фыгъакъым».
MAT.11.18	– Сыт щхьэкӀэ жыпӀэмэ Иуан къэкӀуащ. Ар нэщӀ исщ, фади ефэркъым. «Ар жин бзаджэм иӀыгъщ», хужаӀэ абы. 
MAT.11.19	ЦӀыху Лъэпкъым и Къуэр къэкӀуащ. Ар машхэ икӀи йофэ. «Ешхэн-ефэныр зи щӀасэу, хьэкътын ахъшэр
MAT.11.20	Хьисэ и Ӏуэху телъыджэхэм я нэхъыбэр щилэжьа къалэхэм егиеу щӀидзащ, я гуэныхьхэм зэрахущӀемыгъуэжам щхьэкӀэ.
MAT.11.21	– Гъуэгу мыгъуэ утеуващ, Хоразин къалэ! – жиӀащ абы. – Гъуэгу мыгъуэ утеуващ, Вифсайдэ къалэ! Сыт щхьэкӀэ жыпӀэмэ фи деж щызлэжьа Ӏуэху телъыджэхэр къалэхэу Тиррэ Сидонрэ
MAT.11.22	Ауэ сэ нывжызоӀэ, къемэтмахуэм фэ гугъуехьу фшэчынум нэхърэ Тиррэ Сидонрэ гугъуехьу яшэчынур нэхъ мащӀэу къыщӀэкӀынущ. 
MAT.11.23	Уэ, Капернаум къалэ, уафэм удэкӀуеину? Хьэуэ, жыхьэнмэм и кууупӀэм нэсыху укӀуэцӀрыхунущ,
MAT.11.24	Ауэ сэ нывжызоӀэ, къемэтмахуэм гугъуехьу уэ пшэчынум нэхърэ Содом гугъуехьу ишэчынур нэхъ мащӀэу къыщӀэкӀынущ.
MAT.11.25	И псалъэм къыпищэу, Хьисэ жиӀащ итӀанэ:
MAT.11.25	– Си Адэ, уафэмрэ щӀылъэмрэ я Зиусхьэн. Мы Ӏуэхухэр цӀыху губзыгъэхэмрэ цӀыху Ӏущхэмрэ ящыбгъэпщкӀуурэ, сабийхэм зэребгъэщӀамкӀэ фӀыщӀэ пхузощӀ. 
MAT.11.26	Си Адэ, апхуэдэущ уэ узэрыхуеяр.
MAT.11.27	– Псори си Адэм къысӀэщӀилъхьащ. Къуэ лъапӀэр зыхуэдэр Адэ лъапӀэм фӀэкӀа, зыми ищӀэркъым. Адэ лъапӀэр зыхуэдэри Къуэ лъапӀэмрэ Къуэ лъапӀэм ар зригъэщӀэну хуей цӀыхухэмрэ фӀэкӀа, зыми ищӀэркъым.
MAT.11.28	– ЦӀыху ешаелӀа, хьэлъэ уэндэгъу зытелъ псори, си деж фыкъакӀуэ, гузэгъэгъуэ фэстынущи. 
MAT.11.29	Си бжьыр зытефлъхьэ, жысӀэр зэвгъащӀэ, сэ сигур щабэщ икӀи пагагъэ схэлъкъыми. ПсэмкӀэ гузэгъэгъуэ вгъуэтынущ итӀанэ; 
MAT.11.30	си бжьыр шэчыгъуафӀэщ, си хьэлъэри уэндэгъукъыми.
MAT.12.1	Хьисэ гуэдз хьэсэхэм хэтурэ кӀуэрт щэбэт махуэ гуэрым. И гъуэгу ирикӀуэхэр мэжэлӀати, гуэдз щхьэмыжхэр къыпачурэ яшхыу щӀадзащ щэбэт махуэ
MAT.12.2	Фарисейхэм
MAT.12.2	– Еплъыт, щэбэт махуэм хабзэкӀэ пщӀэ мыхъунур
MAT.12.3	– Даутрэ Даут и гъусэхэмрэ мэжалӀэ щыхъум, абы ищӀам
MAT.12.4	– Ар Тхьэм и унэм щӀыхьэри, Тхьэм и пащхьэм цӀыхухэм иралъхьа щӀакхъуэр
MAT.12.5	Дин пашэхэр Тхьэм и унэшхуэм щӀэту, щэбэт махуэм лажьэурэ, а махуэр ямыгъэлъапӀэ пэтми,
MAT.12.6	Ауэ сэ вжызоӀэ, Тхьэм и унэшхуэм нэхърэ нэхъ лъапӀэу зыгуэр къыфхэтщ. 
MAT.12.7	«Къурмэн щӀыныракъым сызыхуейр, атӀэ гущӀэгъур арщ» – Тхьэм жиӀа а псалъэхэм
MAT.12.8	сыт щхьэкӀэ жыпӀэмэ ЦӀыху Лъэпкъым и Къуэр
MAT.12.9	Хьисэ а щӀыпӀэм икӀри, журтхэм я синэгуэгум
MAT.12.10	Зи Ӏэ лъэныкъуэр гъуа лӀы гуэр щӀэтт абы. Апхуэдэу щыхъум, Хьисэ зэрагъэкъуэншэн щхьэусыгъуэ гуэр къагъуэтын щхьэкӀэ, къеупщӀащ:
MAT.12.10	– Сымаджэр щэбэт махуэм бгъэхъужыныр хабзэм къезэгърэ, хьэмэ къемызэгърэ?
MAT.12.11	– Фэ фщыщу хэт и мэл закъуэр щэбэт махуэм мащэм ихуамэ, къизымыхыжынур? – яжриӀащ Хьисэ абыхэм. 
MAT.12.12	– ЦӀыхур мэлым нэхърэ куэдкӀэ нэхъ лъапӀэкъэ? Аращи, щэбэт махуэм фӀы пщӀэну хабзэм къозэгъ.
MAT.12.13	Хьисэ а лӀым жриӀащ итӀанэ:
MAT.12.13	– Уи Ӏэр къэший!
MAT.12.13	ЛӀым и Ӏэр къишийри, адрей Ӏэм хуэдэу хъужащ.
MAT.12.14	Синэгуэгум щӀэкӀыжауэ, Хьисэ ягъэкӀуэдыну мурад ящӀати, зэрагъэкӀуэдыну щӀыкӀэмкӀэ зэчэнджэщыжырт фарисейхэр абы щыгъуэ.
MAT.12.15	Абыхэм я мурадыр къыщищӀэм, Хьисэ а щӀыпӀэм икӀыжащ. Хьисэ и ужь цӀыху куэд иуващ, икӀи абыхэм яхэт сымаджэ псори игъэхъужащ. 
MAT.12.16	Ауэ Хьисэ езыр хэтми цӀыхухэм кърамыгъэщӀэну абыхэм яриухылӀащ. 
MAT.12.17	Апхуэдэу щӀэхъуар Мэссихь теухуауэ Тхьэм жиӀауэ Ешайа бегъымбарым и тхылъым ит мы псалъэхэр
MAT.12.18	«Мыращ къысхуэлэжьэну къыхэсхар.
MAT.12.18	Ар фӀыуэ солъагъу, си гум ирихьыр арщ.
MAT.12.18	Сэ си псэр абы и гум ислъхьэнурэ,
MAT.12.18	хамэ лъэпкъхэр щыпкъагъэм иригъэдэӀуэнущ абы.
MAT.12.19	Хьэлэбэлыкъ макъ игъэӀунукъым абы икӀи гуоунукъым.
MAT.12.19	Абы и макъыр уэрамхэми зыми щызэхихынукъым.
MAT.12.20	НыкъуэкъищӀыкӀ хъуа* къамыл кърищӀыкӀынукъым,
MAT.12.20	ерагъыу блэ уэздыгъэку
MAT.12.20	щыпкъагъэр тригъэкӀуэху.
MAT.12.21	Лъэпкъхэр зыщыгугъыу зыпэплъэр Аращ».
MAT.12.22	Жин бзаджэм иӀыгъ лӀы нэф икӀи бзагуэ гуэр Хьисэ деж къашащ цӀыхухэм. Хьисэ лӀым и бзэр къригъэутӀыпщыжьащ, и нэхэри къригъэплъэжащ. 
MAT.12.23	ЦӀыху гупышхуэм, хуабжьу ягъэщӀагъуэу, жаӀащ:
MAT.12.23	– Мыр Даут и Къуэу
MAT.12.24	Фарисейхэм, ар щызэхахым, мыпхуэдэу жаӀащ:
MAT.12.24	– Жин бзаджэхэм я пашэ Велзевул
MAT.12.25	Ауэ Хьисэ, абыхэм я гум илъыр ищӀэрти, яжриӀащ:
MAT.12.25	– Дэтхэнэ къэралри, лъэныкъуитӀ зэрыгъэхъумэ, зэхэкъутэнущ. Абы ещхьу, ар ирекъалэ е иреунагъуэ, лъэныкъуитӀ зэрыгъэхъумэ, щыӀэжын лъэкӀынукъым. 
MAT.12.26	ШейтӀаным цӀыху гуэр зыӀыгъ шейтӀаныр абы хихумэ, езым и щхьэкӀэ лъэныкъуитӀ зэрыгъэхъуауэ арщ. Апхуэдэу хъумэ, абы и тепщэныгъэр щыӀэжын дауэ лъэкӀыну? 
MAT.12.27	НтӀэ, сэ жин бзаджэхэр цӀыхухэм Велзевул и къарукӀэ щахэсхукӀэ, фэ фи цӀыхухэм жин бзаджэхэр цӀыхухэм зэрыхахужыр хэт и къарукӀэ? Аращи, фэ фи цӀыхухэрщ фызыгъэкъуэншэнур. 
MAT.12.28	Ауэ сэ жин бзаджэхэр цӀыхухэм зэрахэсхур Тхьэм и Псэ ЛъапӀэм и ӀэмыркӀэщи, абы къикӀыр Тхьэм и Тепщэныгъэшхуэр къыфхыхьауэ арщ.
MAT.12.29	– Абы ещхьу, лӀы къарууфӀэ гуэрым и унэ щӀыхьэу, абы и хьэпшыпхэр къихъунщӀэн зылъэкӀынур хэт, лӀы къарууфӀэр япэщӀыкӀэ имыпхмэ? А лӀыр ипхэмэ, абы и унэр къихъунщӀэн лъэкӀынущ.
MAT.12.30	– Сэ си мыгъусэр си пэрыуэгъущ, си гъусэу зэхуэзымыхьэсым зэбгредз. 
MAT.12.31	Аращи, нывжызоӀэ, цӀыхухэм сыт хуэдэ гуэныхь ящӀами, сыт хуэдизу Тхьэр ягъэпцӀами, къахуэгъункӀэ Ӏэмал щыӀэщ, ауэ, хэту щытми, Тхьэм и Псэ ЛъапӀэр зыгъэпцӀым къыхуэгъунукъым. 
MAT.12.32	Хэту щытми, ЦӀыху Лъэпкъым и Къуэм псалъэ Ӏей хужызыӀэм къыхуэгъункӀэ Ӏэмал щыӀэщ, ауэ Тхьэм и Псэ ЛъапӀэм псалъэ Ӏей хужызыӀэм мы дунейми ахърэтым къыщыхуэгъунукъым.
MAT.12.33	– Жыгыр фӀымэ, къыпыкӀэри фӀынущ. Жыгыр Ӏеймэ, къыпыкӀэри Ӏеинущ; жыгыр зыхуэдэр къыпыкӀэмкӀэ къэпщӀэнущ. 
MAT.12.34	Фэ, блэ щылъхухэ, апхуэдиз бзаджагъэ фхэлъу фӀы зэрыжыфӀэнур дауэ? Жьэм къыжьэдэкӀыр гум илъырщ. 
MAT.12.35	ЦӀыхуфӀым игу илъ фӀым фӀыгъуэр къыдокӀуэ, цӀыху бзаджэм игу илъ бзаджагъэм бзаджагъэ къыдокӀуэ. 
MAT.12.36	Сэ нывжызоӀэ, цӀыхухэм жаӀэ дэтхэнэ зы псалъэ купщӀэншэми щхьэкӀэ къемэтмахуэм деж Тхьэм жэуап иратыжын хуей хъунущ; 
MAT.12.37	уи псалъэхэм елъытауэ, Тхьэм уиухеинущ икӀи уи псалъэхэм елъытауэ Тхьэм уигъэкъуэншэнущи.
MAT.12.38	Торэт егъэджакӀуэ пашэхэмрэ фарисейхэмрэ ящыщ гуэрхэм Хьисэ къыжраӀащ:
MAT.12.38	– Дин егъэджакӀуэ, нэщэнэ гъэщӀэгъуэныщэ гуэр дыбгъэ-лъагъуну дыхуейщ.
MAT.12.39	– Иджырей цӀыху бзаджэу Тхьэр зымыщӀэхэр нэщэнэ гъэщӀэгъуэныщэ хуейщ, ауэ Инус бегъымбарым
MAT.12.40	Инус бегъымбарыр бдзэжьей иным и ныбэм жэщищ-махуищкӀэ зэрилъам ещхьу, ЦӀыху Лъэпкъым и Къуэри щӀылъэм и кууупӀэм жэщищ-махуищкӀэ щӀэлъынущ. 
MAT.12.41	Ниневие къалэм дэса цӀыхухэр, къемэтмахуэм къэтэджыжынурэ, иджырей цӀыхухэм къедэуэнущ икӀи ахэр къагъэкъуэншэнущ, Инус ахэр Тхьэм и псалъэхэм иригъэдаӀуэ щыхъум, ящӀа гуэныхьхэм хущӀегъуэжащи, ауэ сэ нывжызоӀэ, Инус нэхърэ нэхъ лъапӀэ гуэр къыфхэтщ. 
MAT.12.42	Абы ещхьу ипщэ къэралым щыщ пащтыхь цӀыхубзыр
MAT.12.43	– Жин бзаджэ гуэр, цӀыху гуэрым къыщыхэкӀыжкӀэ, псы здэщымыӀэ губгъуэ нэщӀым макӀуэри, зыщигъэпсэхун щӀыпӀэ лъыхъуэурэ къекӀухь, ауэ игъуэтыркъым. 
MAT.12.44	Зыщигъэпсэхун щӀыпӀэ щимыгъуэткӀэ, жеӀэ: «Сызыхэса цӀыхум, си унэу щытам деж, згъэзэжынщ». Абы деж къегъэзэжри, унэр нэщӀу, пхъэнкӀауэ, зэлъыӀухауэ кърохьэлӀэж. 
MAT.12.45	Апхуэдэу щыхъукӀэ, езым нэхърэ нэхъ Ӏейуэ нэгъуэщӀ жин бзаджибл здешэри, макӀуэри, унэм щӀотӀысхьэ. ИкӀэм-икӀэжым а цӀыхум и Ӏуэхур япэм нэхърэ нэхъ Ӏей мэхъу. Аращ иджырей цӀыхухэм къащыщӀынур.
MAT.12.46	А псалъэхэр цӀыху гупышхуэм щажриӀэм, Хьисэ и анэмрэ и къуэшхэмрэ къепсэлъэну хуейуэ къэкӀуауэ пщӀантӀэм дэтт. 
MAT.12.47	Хьисэ зыгуэрым къыжриӀащ:
MAT.12.47	– Мес, уи анэмрэ уи къуэшхэмрэ къэкӀуауэ, къопсэлъэну хуейуэ пщӀантӀэм дэтщ.
MAT.12.48	– Хэт си анэри, хэт си къуэшхэри? – еупщӀащ Хьисэ ар къыжезыӀам. 
MAT.12.49	ИтӀанэ и гъуэгу ирикӀуэхэм Ӏэ яхуищӀри, жиӀащ:
MAT.12.49	– Мыхэращ сэ си анэри си къуэшхэри; 
MAT.12.50	сыт щхьэкӀэ жыпӀэмэ хэту щытми, си Адэу уафэм щыӀэр зыхуейр зыгъэзащӀэр арщ сэ си къуэшри, си шыпхъури, си анэри.
MAT.13.1	Унэм щӀэкӀри, Хьисэ гуэл Ӏуфэм ӀутӀысхьащ а махуэ дыдэм. 
MAT.13.2	Абы деж къыщызэхуэса цӀыхухэр апхуэдизкӀэ куэд хъурти, езыр кхъуафэжьейм итӀысхьащ. ЦӀыху гупышхуэр псы Ӏуфэм Ӏутт. 
MAT.13.3	Ущие хъыбаркӀэ цӀыхухэм Ӏуэхугъуэ куэд яжриӀащ Хьисэ итӀанэ:
MAT.13.3	– ФыкъэдаӀуэ. Жылэ исэну лӀы гуэр дэкӀащ. 
MAT.13.4	Здисэм, жылэм щыщ гъуэгум телъэлъащ. Къуалэбзухэр къэлъатэри, ар ящыпащ. 
MAT.13.5	ЩӀыр къызэмэщӀэкӀ мывалъэм хэлъэлъащ жылэм щыщ. ЩӀыр куутэкъыми, щӀэх дыдэ къыхэжащ жылэр, 
MAT.13.6	ауэ дыгъэр къыщыдэкӀуейм, исыжащ икӀи лъабжьэ куу зэримыӀам щхьэкӀэ гъужащ. 
MAT.13.7	А жылэ дыдэм щыщ банэхэм хэлъэлъащ. Банэхэм зыкъаужьри, жылэм къикӀыкӀар ятхьэлащ. 
MAT.13.8	А жылэм щыщ щӀыгулъ фӀыцӀэми хэлъалъэщ, къэкӀри, щхьэмыжхэр къыпыкӀащ. Зы гуэдз хьэдзэр хьэдзищэ хъуащ, адрейр гуэдз хьэдзэ хыщӀ хъуащ, ещанэр хьэдзэ щэщӀ хъуащ.
MAT.13.9	Хьисэ щӀигъужащ итӀанэ:
MAT.13.9	– ТхьэкӀумэ зиӀэр иредаӀуэ.
MAT.13.10	И гъуэгу ирикӀуэхэр къыбгъэдыхьэри, Хьисэ къеупщӀащ абы щыгъуэ:
MAT.13.10	– ЦӀыхухэм захуэбгъазэурэ, ущие хъыбархэр сыт щӀахуэпӀуатэр?
MAT.13.11	– Тхьэуэ уафэм щыӀэм и Тепщэныгъэшхуэм и щэхухэр фщӀэну абы хуитыныгъэ къывитащ фэ, ауэ адрей цӀыхухэм къаритакъым, – яжриӀащ Хьисэ абыхэм. 
MAT.13.12	– Ар хэтуи ирехъу, зиӀэм нэхъыбэ къритынущ Тхьэм, къелыжу хуигъэбэгъуэнущ, ауэ зимыӀэм иӀэ тӀэкӀури Ӏихыжынущ Тхьэм. 
MAT.13.13	Сэ цӀыхухэм захуэзгъазэурэ, ущие хъыбархэр щӀахуэсӀуатэр мыращ:
MAT.13.13	«Плъэ пэтми, абыхэм ялъагъуркъым,
MAT.13.13	даӀуэ пэтми, зэхахыркъым
MAT.13.13	икӀи къагурыӀуэркъым».
MAT.13.14	– Тхьэм езым и псалъэу Ешайа бегъымбарым игу ирилъхьэу къыжригъэӀахэр
MAT.13.14	«Фэ зэхэфх зэпыту фыщытынущ,
MAT.13.14	ауэ къывгурыӀуэнукъым;
MAT.13.14	фэ флъагъу зэпыту фыщытынущ,
MAT.13.14	ауэ гу лъыфтэнукъым.
MAT.13.15	Сыт щхьэкӀэ жыпӀэмэ мы цӀыху лъэпкъыр
MAT.13.15	гулъытэншэ хъуащ.
MAT.13.15	Я тхьэкӀумэхэмкӀи ерагъыу зэхах къудейщ,
MAT.13.15	я нэхэри яуфӀыцӀащ.
MAT.13.15	Апхуэдэу щымытамэ, я нэхэмкӀи ялъагъунт,
MAT.13.15	я тхьэкӀумэхэмкӀи зэхахынт,
MAT.13.15	ягухэмкӀи зэхащӀыкӀынт,
MAT.13.15	си дежи къагъэзэжынти,
MAT.13.15	сэ ахэр згъэхъужынт итӀанэ».
MAT.13.16	– Ауэ фэ фи нэхэми фи тхьэкӀумэхэми я насыпщ, абыхэм икӀи ялъагъу, икӀи зэхах. 
MAT.13.17	Пэжыр нывжызоӀэ, бегъымбар куэди щыпкъагъэ зигу илъ цӀыху куэди фэ флъагъур ялъагъуну хуеящ, ауэ ялъэгъуакъым, фэ зэхэфхри зэхахыну хуеящ, ауэ зэхахакъым.
MAT.13.18	– Жылэ зысэм теухуа ущие хъыбарым къикӀым фыкъедаӀуэ абы щыгъуэ: 
MAT.13.19	Тхьэм и Тепщэныгъэшхуэм и хъыбарыр зыгуэрым зэхихрэ, ар къыгурымыӀуэмэ, шейтӀаныр къокӀуэри, а цӀыхум игу илъ жылэфӀыр ирехыж. Мыр гъуэгум телъэлъа жылэм хуэдэщ. 
MAT.13.20	Адрей цӀыхури щӀы мывалъэм хэлъэлъа жылэм хуэдэщ. А цӀыхуращ Тхьэм и псалъэхэр зэрызэхихыу, щыгуфӀыкӀыурэ зыщтэр. 
MAT.13.21	Ауэ абы игукӀэ лъабжьэ зэримыӀэм щхьэкӀэ, фӀэщхъуныгъэм и гъуэгум куэдрэ теткъым. Тхьэм и псалъэхэм щхьэкӀэ гузэвэгъуэ зэрыхэхуэу, е цӀыхухэм абы гугъуехь ирагъэшэчу зэрыщӀадзэу, фӀэщхъуныгъэм и гъуэгум токӀыж ар. 
MAT.13.22	НэгъуэщӀ цӀыху гуэр банэхэм хэлъэлъа жылэм хуэдэщ. Тхьэм и псалъэхэр зэхех апхуэдэм, ауэ мы дунейм щызекӀуэ гугъуехьхэмрэ беягъэм и пцӀымрэ Тхьэм и псалъэу и гум илъхэр ятхьэлэри, абы фӀыгъуэ къыпыкӀыркъым. 
MAT.13.23	НэгъуэщӀ зыри щӀыгулъ фӀыцӀэм хэлъэлъа жылэм хуэдэщ. А цӀыхуращ Тхьэм и псалъэхэр зэхихыу зэхэзыщӀыкӀыр. Абы фӀыгъуэ къыпокӀ, – е хуэдищэ, е хуэдэ хыщӀ, е хуэдэ щэщӀ.
MAT.13.24	Хьисэ нэгъуэщӀ ущие хъыбари яхуиӀуэтащ абыхэм:
MAT.13.24	– Тхьэуэ уафэм щыӀэм и Тепщэныгъэшхуэр зыхуэдэр хьэсэм жылэфӀ хэзысарщ. 
MAT.13.25	АрщхьэкӀэ, цӀыхухэр жейм хэту, а цӀыхум и жагъуэгъур къакӀуэщ, и гуэдз хьэсэм ежьужь* къыхисэри ежьэжащ. 
MAT.13.26	А жылэр къэкӀыурэ, щхьэмыж ищӀу щыхуежьэм, абы щӀыгъуу удз ежьужьри къыхэкӀащ.
MAT.13.27	– Хьэсэр зейм деж и лэжьакӀуэхэр кӀуэри жраӀащ: «Зи щӀыхь ин, уи хьэсэм жылэфӀ тепсатэкъэ? НтӀэ мы удз ежьужьыр дэнэ къикӀа?»
MAT.13.28	– «Жагъуэгъу гуэрщ ар къызэзыщӀар», – яжриӀащ абы. – «Дэ дыкӀуэу ахэр къыхэтчыну ухуей?» еупщӀащ лэжьакӀуэхэр хьэсэр зейм.
MAT.13.29	– Ауэ абы жиӀащ: «Хьэуэ, ар хъунукъым, ежьужьым щӀыгъуу гуэдзри къыхэфчынкӀэ мэхъури. 
MAT.13.30	ТӀури зэщӀыгъуу хэгъуэм нэсыху къызэдрекӀ. Къахыжын щыхъукӀэ, гъавэр къэзыххэм сэ яжесӀэнущ: Япэ щӀыкӀэ ежьужьыр зэхуэфхьэси, пхыр фщӀы, мафӀэкӀэ вгъэсын щхьэкӀэ; итӀанэ гуэдзыр зэхуэфхьэси, си гуэнхэм ифкӀутэ».
MAT.13.31	Абыхэм нэгъуэщӀ ущие хъыбари къахуиӀуэтащ Хьисэ:
MAT.13.31	– Тхьэуэ уафэм щыӀэм и Тепщэныгъэшхуэр зыхуэдэр хъардэл
MAT.13.32	Хьэдзэ псоми нэхърэ нэхъ цӀыкӀу пэтми, ар къэкӀа нэужь, зы илъэс зи ныбжь къэкӀыгъэхэм нэхърэ нэхъ ин мэхъу. Къуалэбзухэр къэлъатэурэ и къудамэхэм къытетӀысхьэу, ахэр жьауапӀэ яхуохъу.
MAT.13.33	НэгъуэщӀ ущие хъыбар яхуиӀуэтащ итӀанэ:
MAT.13.33	– Тхьэуэ уафэм щыӀэм и Тепщэныгъэшхуэр зыхуэдэр пщагъэрщ. ЦӀыхубз гуэрым ар къищтэщ, ӀэнлъищкӀэ хупцӀынэ ипщэри, хупцӀынэ псори игъэтэджащ.
MAT.13.34	А псори Хьисэ цӀыхухэм ущие хъыбархэмкӀэ ягуригъэӀуащ. Ущие хъыбар хэмыту зыри яжриӀэртэкъым. 
MAT.13.35	Хьисэ цӀыхухэм захуигъазэурэ ущие хъыбархэр щӀахуиӀуэтар бегъымбарым жиӀа мы псалъэхэр пэж хъун щхьэкӀэщ:
MAT.13.35	«Ущие хъыбархэр Ӏуэтэным
MAT.13.35	си жьэр хузэщӀэсхынурэ,
MAT.13.35	дунейр къызэриухуэрэ гъэпщкӀуауэ щыт Ӏуэхугъуэхэм
MAT.13.35	я щэхухэр нахуэ къэсщӀынущ».
MAT.13.36	Хьисэ зыхэт цӀыху гупышхуэхэм къахэкӀри, зыщӀэса унэм щӀыхьэжащ абы и ужькӀэ. И гъуэгу ирикӀуэхэр къыбгъэдыхьэри, Хьисэ къеупщӀащ:
MAT.13.36	– Хьэсэм къыхэкӀа удз ежьужьым теухуа ущие хъыбарым къикӀыр къыдгурыгъаӀуэ.
MAT.13.37	– ЖылэфӀыр зысар ЦӀыху Лъэпкъым и Къуэрщ,
MAT.13.38	– Хьэсэ хъужыр дунейр арщ. ЖылэфӀ хъужыр Тхьэм и Тепщэныгъэшхуэм* щӀэт цӀыхухэр арщ. Ежьужь хъужыр шейтӀаным и цӀыхухэр арщ. 
MAT.13.39	Адрейуэ, а ежьужьыр гуэдз хьэсэм щызыса жагъуэгъур шейтӀанырщ. Хэгъуэм къизгъэкӀыр мы дунейм и кӀэухырщ, гъавэр къэзыхыжхэр жыхуэсӀэр мелыӀычхэрщ.
MAT.13.40	– Удз ежьужьыр, къыхачурэ, мафӀэмкӀэ зэрагъэсым хуэдэущ зэрыхъунур мы дунейм и кӀэухым деж: 
MAT.13.41	ЦӀыху Лъэпкъым и Къуэм и мелыӀычхэр игъэкӀуэнурэ, удз ежьужьыр гъавэм къызэрыхачым хуэдэу, цӀыхухэм гуэныхь езыгъащӀэ цӀыхухэри, бзаджагъэ зыщӀэ нэгъуэщӀ цӀыхухэри Тхьэм и Тепщэныгъэшхуэм щӀагъэкъэбзыкӀынущ. 
MAT.13.42	МелыӀычхэм а цӀыхухэр зэхуашэсынурэ, мафӀэшхуэ зэрылъ хьэкум ирадзэнущ. Абы гъы макърэ дзэ зэрыгъэшх макърэ къыщыӀунущ. 
MAT.13.43	Щыпкъагъэ зигу илъ цӀыхухэр дыгъэ нэбзийхэм хуэдэу Адэ лъапӀэм и Тепщэныгъэшхуэм къыщынэхунущ абы щыгъуэ. ИридэӀуэну тхьэкӀумэ зиӀэр иредаӀуэ.
MAT.13.44	– Абы нэмыщӀкӀэ, Тхьэуэ уафэм щыӀэм и Тепщэныгъэшхуэр зыхуэдэр хьэсэм щыгъэпщкӀуауэ щыта мылъкушхуэр арщ. А мылъкушхуэр цӀыху гуэрым къыщигъуэтым, игъэпщкӀужщ, гуфӀэурэ кӀуэщ, иӀэ псори ищэжри, а хьэсэр къищэхуащ.
MAT.13.45	– ИтӀанэ, Тхьэуэ уафэм щыӀэм и Тепщэныгъэшхуэр зыхуэдэр налкъутналмэс дэгъуэхэр къэзылъыхъуэ сатуущӀэращ. 
MAT.13.46	Налкъутналмэс лъапӀэ къыщигъуэтым, кӀуэщ, иӀэ псори ищэжри, ар къищэхуащ.
MAT.13.47	– ИтӀани, Тхьэуэ уафэм щыӀэм и Тепщэныгъэшхуэр зыхуэдэр хым хадзэу бдзэжьей лъэпкъыгъуэ Ӏэджи къызэраубыда хъырщ. 
MAT.13.48	Бдзэжьейр из хъуа нэужь, бдзэжьеящэхэм ар хы Ӏуфэм къытралъэфэжащ. Ахэр тӀысщ, бдзэжьей нэхъыфӀхэр пэгунхэм иралъхьэри, бдзэжьей нэхъыкӀэхэр хыфӀадзэжащ. 
MAT.13.49	Апхуэдэущ зэрыхъунур мы дунейм и кӀэухым деж. МелыӀычхэр къехынурэ, щыпкъагъэ зигу илъ цӀыхухэм цӀыху бзаджэхэр къыхашурэ, 
MAT.13.50	мафӀэшхуэ зэрылъ хьэкум ирадзэнущ. Абы гъы макърэ дзэ зэрыгъэшх макърэ къыщыӀунущ.
MAT.13.51	Хьисэ и гъуэгу ирикӀуэхэм еупщӀащ абы и ужькӀэ:
MAT.13.51	– Мы Ӏуэхугъуэ псори фӀыуэ къывгурыӀуа?
MAT.13.51	– ФӀыуэ къыдгурыӀуащ, Зиусхьэн, – жэуап къатыжащ абыхэм.
MAT.13.52	– Абы къыхэкӀкӀэ, Тхьэуэ уафэм щыӀэм и Тепщэныгъэшхуэм щӀыхьэ дэтхэнэ торэт егъэджакӀуэ пашэри
MAT.13.53	А ущие хъыбархэр щиухым, Хьисэ а щӀыпӀэм икӀыжащ. 
MAT.13.54	И анэ и къалэм къэкӀуэжри, Тхьэм и псалъэхэр цӀыхухэм синэгуэгум щаригъащӀэу щӀидзащ. ЦӀыхухэм зэраригъащӀэ щӀыкӀэр ягъэщӀагъуэу жаӀащ:
MAT.13.54	– Мы лӀым мыпхуэдиз акъылыфӀагъэ дэнэ къриха? Мыпхуэдэ лъэкӀыныгъэшхуэ зыхэлъ телъыджэлажьэхэр дэнэ къикӀрэ? 
MAT.13.55	ПхъащӀэм и къуэр аракъэ мыр? Мыбы и анэкъэ МэриемкӀэ зэджэр? Екъуб, Иосий, Симон, Иудэ сымэ мы лӀым и къуэшкъэ? 
MAT.13.56	И шыпхъу псори дэ къытхэскъэ? Апхуэдэу щыщыткӀэ, мы лӀым а псори дэнэ къриха?
MAT.13.57	Апхуэдэу щӀэупщӀэурэ, Хьисэ щхьэкӀэ я гум мыхъун кърагъэхьащ.
MAT.13.57	– Бегъымбарым щӀыхь хуэзымыщӀыр езыр щапӀа къалэм дэсхэмрэ и унагъуэм щыщхэмрэ я закъуэщ, – яжриӀащ Хьисэ абыхэм.
MAT.13.58	Абыхэм фӀэщхъуныгъэ зэрамыӀэм щхьэкӀэ, Хьисэ Ӏуэху телъыджэ куэд абдежым щилэжьакъым.
MAT.14.1	Пщы Ирод,
MAT.14.2	и ӀуэхутхьэбзащӀэхэм яжриӀащ а махуэхэм:
MAT.14.2	– Ар умэхъакӀуэ Иуанырауэ къыщӀэкӀынщ. Ар лӀахэм къахэтэджыкӀыжащ, аращ апхуэдэ къару зыхэлъ телъыджэхэр щӀилэжьыр.
MAT.14.3+MAT.14.4	Ирод ар щӀыжиӀар мыращ: ФилиппкӀэ зэджэ и къуэшыр псэу пэтми, Ирод а Филиппым и фыз Иродиадэ зи цӀэр къишэжат. Абы ар къызэришэжам щхьэкӀэ, Иуан Ирод жриӀэрт: «Уи къуэшым и фыз къэпшэжыныр хабзэм къезэгъыркъым». Иродиадэ и лъэӀукӀэ Ирод и зауэлӀхэм Иуан яригъэубыдщ, Ӏэхъулъэхъу ярыригъалъхьэри, лъэхъуэщым щӀригъэдзащ абы и ужькӀэ. 
MAT.14.5	Ирод Иуан иригъэукӀыну хуейт, ауэ цӀыхухэм ящышынэрт, абыхэм Иуан бегъымбару ялъытэрти.
MAT.14.6	Ирод къыщалъхуа махуэр щагъэлъапӀэм, Иродиадэ и пхъур зэхуэсахэм я пащхьэм къыщыфащ икӀи ар пщы Ирод игу ирихьащ.
MAT.14.7	Ирод хъыджэбзыр игу ирихьати, абы тхьэ хуиӀуащ:
MAT.14.7	– Сыт ухуейми, уэстынщ.
MAT.14.8	И анэм игъэӀущати, хъыджэбзым жиӀащ:
MAT.14.8	– УмэхъакӀуэ Иуан и щхьэр лагъэм илъу къызэт.
MAT.14.9	Пащтыхьым ар щызэхихым, хуабжьу гущӀыхьэ щыхъуащ, арщхьэкӀэ хьэщӀэхэм я пащхьэм тхьэ щиӀуати, хъыджэбзыр зыхуейр иратыну унафэ ищӀри, 
MAT.14.10	Иуан и щхьэр лъэхъуэщым щыпиупщӀыну зауэлӀ гуэр игъэкӀуащ. 
MAT.14.11	Иуан и щхьэр лагъэм илъу къахьри, хъыджэбзым иратащ, абы ар и анэм хуихьащ. 
MAT.14.12	Иуан и гъуэгу ирикӀуэхэр къакӀуэщ, Иуан и хьэдэр лъэхъуэщым къыщӀахыжри щӀалъхьэжащ итӀанэ. ЩӀалъхьэжа нэужь, кӀуэри къэхъуар Хьисэ хуаӀуэтэжащ.
MAT.14.13	А хъыбарыр щызэхихым, цӀыхухэм яхэкӀри, щӀыпӀэ пхыдза гуэрымкӀэ и закъуэу кхъуафэжьейкӀэ иунэтӀащ Хьисэ. Ар щызэхахым, цӀыху гупышхуэ къалэхэм къыдэкӀри, Хьисэ лъэсу кӀэлъыкӀуащ. 
MAT.14.14	Хьисэ кхъуэфэжьейм къикӀыу, цӀыху гупышхуэр щилъагъум, игу ящӀэгъури, сымаджэу яхэтыр игъэхъужащ.
MAT.14.15	Пщыхьэщхьэр къыщысым, и гъуэгу ирикӀуэхэр къыбгъэдыхьэри, Хьисэ къыжраӀащ:
MAT.14.15	– Мы щӀыпӀэр пхыдзащ, махуэри хэкӀуэтакӀэщ. Жылэхэм кӀуэуэ гъуэмылэ къыщащэхун щхьэкӀэ, цӀыхухэр утӀыпщ.
MAT.14.16	– Ахэр щӀэкӀуэн щыӀэкъым. Фэ вгъашхэ ахэр, – яжриӀащ Хьисэ абыхэм.
MAT.14.17	– Дэ щӀакхъуитхурэ бдзэжьеитӀрэ фӀэкӀа диӀэкъым, – къыжраӀащ адрейхэм.
MAT.14.18	– Ахэр сэ къысхуэфхьыт, – жиӀащ Хьисэ.
MAT.14.19	Хьисэ цӀыху гупышхуэхэм яжриӀащ удзыпцӀэм хэтӀысхьэну. ЩӀакхъуитхумрэ бдзэжьеитӀымрэ къищтэщ, уафэм дэплъейри, Тхьэм фӀыщӀэ хуищӀащ. ЩӀакхъуэхэр зэгуищӀыкӀыурэ, и гъуэгу ирикӀуэхэм яритащ итӀанэ; абыхэм цӀыху гупышхуэхэм хуагуэшащ. 
MAT.14.20	Арати, псори шхащ, псоми загъэнщӀащ. Къадэхуа щӀакхъуэ бзыгъэхэр зэхуахьэсыжри, матэ пщыкӀутӀым ярызу хъуащ. 
MAT.14.21	ЦӀыхубзхэмрэ сабийхэмрэ нэмыщӀ, шхахэр цӀыху минитху хуэдиз хъурт.
MAT.14.22	Хьисэ цӀыху гупышхуэхэр иригъэжьэжыху зыпимыгъаплъэу, и гъуэгу ирикӀуэхэр кхъуафэжьейм иригъэтӀысхьащ итӀанэ, гуэлым зэпрыкӀын щхьэкӀэ. 
MAT.14.23	ЦӀыхухэр иутӀыпщыжа нэужь, Тхьэм елъэӀуну Ӏуащхьэм и закъуэ дэкӀуеящ. Пщыхьэщхьэр щыхъуам, ар и закъуэу абдеж къытенащ. 
MAT.14.24	Плъэмэ, кхъуафэжьейр гуэлым и кум нэсат, ауэ жьы къепщэрти, толъкъунхэр къыжьэхэуэурэ, кхъуафэжьейр зэхэзедзэ хъуащ.
MAT.14.25	Джэд Ӏуэгъуэм деж Хьисэ, псы щӀыӀум тету, кхъуафэжьейм исхэм я лъэныкъуэкӀэ кӀуащ. 
MAT.14.26	Псы гущӀыӀум тету Хьисэ къакӀуэу щалъагъум, и гъуэгу ирикӀуэхэм ар хьэдэджадэу къафӀэщӀри, хуабжьу шынауэ зэрыгъэкӀиящ. 
MAT.14.27	Хьисэ абыхэм къажриӀащ а сыхьэтым:
MAT.14.27	– Фымыдзыхэ, сэращ ар, фымышынэ!
MAT.14.28	– Зиусхьэн, ар уэрауэ щытмэ, псы гущӀыӀум сытету, уи деж сынэкӀуэну унафэ щӀы, – жриӀащ Петр Хьисэ.
MAT.14.29	– КъакӀуэ! – жиӀащ Хьисэ.
MAT.14.29	Петр кхъуафэжьейм къикӀри, псы гущӀыӀум тету, Хьисэ деж кӀуэну ежьащ. 
MAT.14.30	Ауэ жьышхуэр къыщыкъуэум, гузавэри, къэшынащ. Псым щӀилъафэ щыхъум, къэгуоуащ:
MAT.14.30	– Зиусхьэн, сыкъегъэл.
MAT.14.31	Петр ар щыжиӀэм, Хьисэ и Ӏэр хуишийщ, ар иубыдри жриӀащ:
MAT.14.31	– Уэ, фӀэщхъуныгъэ зи мащӀэ, дзыхь щхьэ къысхуумыщӀырэ?
MAT.14.32	Арати, кхъуафэжьейм исхэм тӀури яхэтӀысхьэжащ, жьапщэри увыӀэжащ. 
MAT.14.33	ЩыувыӀэжым, кхъуафэжьейм исхэр лъэгуажьэмыщхьэу Хьисэ и пащхьэм итӀысхьэри, жаӀащ:
MAT.14.33	– ИпэжыпӀэкӀэ, уэ Тхьэм ури-Къуэщ.
MAT.14.34	Гуэлым зэпрыкӀри, Геннисарет нэсащ. 
MAT.14.35	А щӀыпӀэм щыпсэухэм Хьисэ къыщацӀыхужым, а хэкум дэнэкӀи ис цӀыхухэм хъыбар ирагъащӀэри, сымаджэу ис псори абы къыхуашащ. 
MAT.14.36	НэгъуэщӀ мыхъуми, Хьисэ и щыгъын кӀапэм иригъэӀусэну лъаӀуэрт сымаджэхэр, щыгъын кӀапэм еӀуса псори узыншэ хъужырт.
MAT.15.1	Ерусалим къикӀа фарисейхэмрэ торэт егъэджакӀуэ пашэхэмрэ Хьисэ деж къакӀуэри, къеупщӀащ:
MAT.15.2	– Уи гъуэгу ирикӀуэхэр ди адэжьхэм къытхуагъэна хабзэхэм сыт щӀытекӀыр? Я Ӏэхэр ямытхьэщӀэу машхэ ахэр.
MAT.15.3	– Фэри фи адэжьхэм я хабзэм фытетын щхьэкӀэ, Тхьэм и унафэм сыт фыщӀытекӀыр? – яжриӀащ Хьисэ. 
MAT.15.4	– Тхьэм жиӀащ:
MAT.15.5+MAT.15.6	Ауэ фэ жывоӀэ: «Зыгуэрым и адэм е и анэм: Сэ тыгъэу фэстын слъэкӀыну щытар иджы Тхьэм тыгъэ хуэсщӀынущ, жриӀэмэ, абы щыгъуэ абыхэм пщӀэ яхуимыщӀми хъунущ». Апхуэдэу фщӀыурэ, фи адэжьхэм къыфхуагъэна хабзэхэмкӀэ Тхьэм и псалъэхэр лъэныкъуэ ивогъэз. 
MAT.15.7	БзитӀщхьитӀхэ! Ешайа бегъымбарым фэ къыфтеухуауэ пэжыр жиӀащ мыпхуэдэу:
MAT.15.8	«Я жьэкӀэ сагъэлъапӀэ щхьэкӀэ,
MAT.15.8	мы цӀыхухэр ягукӀэ спэжыжьэщ.
MAT.15.9	Абыхэм цӀыхухэм Ӏуэхугъуэхэр ирагъащӀэурэ,
MAT.15.9	цӀыху хабзэр Тхьэм и унафэм
MAT.15.9	зэрыхуагъадэм щхьэкӀэ,
MAT.15.9	сэ сызэрагъэлъапӀэр пщӀэншэщ».
MAT.15.10	Хьисэ цӀыху гупышхуэр къриджэри яжриӀащ абы и ужькӀэ:
MAT.15.10	– ФыкъэдаӀуэ икӀи жысӀэр зыгурывгъаӀуэ. 
MAT.15.11	ЦӀыхур мыкъабзэ зыщӀыр и жьэм къыжьэдыхьэр аракъым, атӀэ жьэм къыжьэдэкӀырщ.
MAT.15.12	И гъуэгу ирикӀуэхэр къыбгъэдыхьэри, Хьисэ еупщӀащ:
MAT.15.12	– Фарисейхэм
MAT.15.13	– Си Адэу уафэм щыӀэм химыса дэтхэнэ къэкӀыгъэри лъабжьэкӀэ къыхатхъыжынущ, – яжриӀащ Хьисэ. 
MAT.15.14	– Абыхэм я ужь фикӀ. Мы фарисейхэр цӀыху нэфхэм я нэф пашэхэщ. Зы нэфыр адрей нэфым гъуазэ хуэхъумэ, тӀури мащэм ихуэнущ.
MAT.15.15	Ар щызэхихым, Петр Хьисэ къыжриӀащ:
MAT.15.15	– А ущие хъыбару къыджыпӀам къикӀыр къыдгурыгъаӀуэт.
MAT.15.16	– Зыри къывгурымыӀауэ ара иджыри? – жиӀащ Хьисэ.
MAT.15.17	– Жьэм жьэдыхьэ псори ныбэм нэсмэ, пкъым къызэрыхэкӀыжыр къывгурыӀуэркъэ? 
MAT.15.18	Ауэ жьэм къипсэлъыр гум къокӀ. Аращ цӀыхур мыкъабзэ зыщӀыр; 
MAT.15.19	сыт щхьэкӀэ жыпӀэмэ гум къикӀыр мыращ: Гупсысэ бзаджэхэр, цӀыху укӀыныр, зинэ щӀэныр, дыгъуэныр, цӀыхухэм пцӀы ятелъхьэныр, яхуэпсэлъэныр. 
MAT.15.20	Аращ цӀыхур мыкъабзэ зыщӀыр. Ахъумэ Ӏэ мытхьэщӀкӀэ шхэным цӀыхур мыкъабзэ ищӀыркъым.
MAT.15.21	А щӀыпӀэм икӀри, Хьисэ къалэхэу Тиррэ Сидонрэ
MAT.15.22	А лъэныкъуэм къикӀа, Ханаан хэкум щыщ цӀыхубз гуэр
MAT.15.22	– Зиусхьэну Даут и Къуэ,
MAT.15.23	АрщхьэкӀэ Хьисэ а цӀыхубзым зы псалъи жриӀакъым, зы жэуапи иритыжакъым. И гъуэгу ирикӀуэхэр къыбгъэдыхьэри, Хьисэ къыжраӀащ:
MAT.15.23	– Мыр кӀийуэ ди ужь йомыгъэту, утӀыпщ.
MAT.15.24	– Израил цӀыхуу мэл щхьэрыуахэм я закъуэщ сэ Тхьэм сыкъызыхуигъэкӀуар, – жиӀащ Хьисэ.
MAT.15.25	Ауэ цӀыхубзыр Хьисэ къыбгъэдыхьэщ, и пащхьэм лъэгуажьэмыщхьэу къитӀысхьэри, жиӀащ:
MAT.15.25	– Уэ, Зиусхьэн, къыздэӀэпыкъу!
MAT.15.26	– ЩӀакхъуэр сабийхэм къаӀэщӀэпхыу хьэхэм яхуэбдзыныр къезэгъыркъым.
MAT.15.27	– Пэжщ, Зиусхьэн, – жиӀащ цӀыхубзым, – ауэ хьэхэм яшх ахэр зейхэм я Ӏэнэм къехуэха щӀакхъуэ щыкъуейхэр.
MAT.15.28	– Уэ фӀэщхъуныгъэу уиӀэр инщ, цӀыхубз – жриӀащ Хьисэ абы. – Ауэ щыхъукӀэ, уэ узэрыхуейм хуэдэу къыбдрехъу.
MAT.15.28	ЦӀыхубзым и пхъур а зы напӀэзыпӀэм хъужащ.
MAT.15.29	Абы и ужкӀэ, а щӀыпӀэм икӀыжщ, Галилей гуэлым Ӏухьэщ, Ӏуащхьэм дэкӀуейри, Хьисэ абдежым щытӀысащ. 
MAT.15.30	Ӏэшэ, лъашэ, нэф, дэгу, нэгъуэщӀ узыфэ зиӀэхэр къыздашэурэ, цӀыху гупышхуэ Хьисэ деж къакӀуэри, сымаджэхэр абы и пащхьэм къралъхьащ. И пащхьэм къыщралъхьэм, Хьисэ ахэр игъэхъужащ. 
MAT.15.31	Бзагуэхэр псалъэу, Ӏэшэхэр Ӏэбэфу, лъашэхэр тэмэму зекӀуэу, нэфхэр къэплъэжу щалъагъум, цӀыху гупышхуэм ягъэщӀэгъуащ икӀи Израил и Тхьэм щӀыхь хуащӀащ.
MAT.15.32	Хьисэ и гъуэгу ирикӀуэхэр къриджэри яжриӀащ:
MAT.15.32	– Мы цӀыхубэм сигу ящӀогъу; махуищ мэхъу зэрызигъусэри, шхын яӀухуакъым. МэжалӀэу сутӀыпщыжыну сыхуейкъым. Къарууншэ хъунурэ, гъуэгум текӀуэдэнущ ахэр.
MAT.15.33	– Мыпхуэдиз цӀыхум яхурикъун щӀакхъуэ мы губгъуэ нэщӀым дэнэ щыбгъуэтын? – къыжраӀащ и гъуэгу ирикӀуэхэм Хьисэ.
MAT.15.34	– ЩӀакхъуэ дапщэ фиӀэр? – еупщӀащ Хьисэ абыхэм.
MAT.15.34	– ЩӀакхъуиблрэ бдзэжьей тӀэкӀурэ диӀэщ, – жаӀащ абыхэм.
MAT.15.35	Ар щыжаӀэм, Хьисэ цӀыху гупышхуэм унафэ яхуищӀащ етӀысэхыну. 
MAT.15.36	ШӀакхъуиблымрэ бдзэжьейхэмрэ къищтэри, Тхьэм фӀыщӀэ хуищӀащ. ЩӀакхъуэхэр зэгуищӀыкӀри, и гъуэгу ирикӀуэхэм яритащ итӀанэ. Абыхэми цӀыхухэм хуагуэшащ. 
MAT.15.37	ЦӀыху псори шхащ икӀи загъэнщӀащ. Къадэхуа щӀакхъуэ бзыгъэхэр матиблым ярызу зэхуахьэсыжащ. 
MAT.15.38	ЦӀыхубзхэмрэ сабийхэмрэ нэмыщӀ, шхахэр цӀыху миниплӀ хуэдиз хъурт. 
MAT.15.39	Хьисэ цӀыху гупышхуэр иутӀыпщыжа нэужь, кхъуафэжьейм итӀысхьэри, Магадан хэкум кӀуащ итӀанэ.
MAT.16.1	Фарисейхэмрэ саддукейхэмрэ
MAT.16.2	Хьисэ абыхэм яжриӀащ:
MAT.16.2	– Пщыхьэщхьэм мыпхуэдэу жывоӀэ: «Уафэ нэзыр пшэплъщи, пщэдей уэфӀ хъунущ». 
MAT.16.3	Пщэдджыжьым мыпхуэдэу жывоӀэ: «Уафэм пшэр тезщ икӀи пшэплъщ. Нобэ уэлбанэ хъунущ». Уафэм и теплъэм къикӀыр къывгуроӀэ, ауэ мы зэманым и нэщэнэхэм къарыкӀыр къывгурыӀуэн флъэкӀыркъым. 
MAT.16.4	Иджырей цӀыху бзаджэу Тхьэр зымыщӀэхэр нэщэнэ гъэщӀэгъуэныщэ хуейщ, ауэ Инус бегъымбарым и нэщэнэм
MAT.16.4	Ар жиӀэщ, абыхэм яхэкӀри, Хьисэ ежьэжащ.
MAT.16.5	Гуэлым щызэпрыкӀыжым, Хьисэ и гъуэгу ирикӀуэхэм щӀа-кхъуэ къыздащтэну ящыгъупщат. 
MAT.16.6	Хьисэ абыхэм яжриӀащ:
MAT.16.6	– Фысакъ! Фарисейхэмрэ саддукейхэмрэ я пщагъэм зыщыфхъумэ.
MAT.16.7	– ЩӀакхъуэ диӀэкъыми, аращ абы апхуэдэу щӀыжиӀэр, – тепсэлъыхьырт и гъуэгу ирикӀуэхэр а Ӏуэхум.
MAT.16.8	Абыхэм жаӀэм гу лъитати, Хьисэ жиӀащ:
MAT.16.8	– ФӀэщхъуныгъэ зи мащӀэхэ, щӀакхъуэ зэрывимыӀэм фыщӀытепсэлъыхьыр сыт? 
MAT.16.9	КъывгурымыӀуэу ара иджыри? ФщӀэжыркъэ, щӀакхъуитхур цӀыху минитхум щахузэгуэсщӀыкӀам, щӀакхъуэ бзыгъэхэр ярызу матэ дапщэ зэхуэфхьэсыжар? 
MAT.16.10	Хьэмэрэ щӀакхъуиблыр цӀыху миниплӀым щахузэгуэсщӀыкӀам, щӀакхъуэ бзыгъэхэр ярызу матэ дапщэ зэхуэфхьэсыжар? 
MAT.16.11	«Фарисейхэмрэ саддукейхэмрэ я пщагъэм зыщыфхъумэ», щыжысӀэм, щӀакхъуэракъым сэ жыхуэсӀар, ар щхьэ къывгурымыӀуэрэ?
MAT.16.12	Хьисэ жыхуиӀар щӀакхъуэ пщагъэр артэкъым, атӀэ фарисейхэмрэ саддукейхэмрэ цӀыхухэм ирагъащӀэу щыта Ӏуэхурт. Абы зыщахъумэн зэрыхуейр Хьисэ и гъуэгу ирикӀуэхэм къагурыӀуащ абы щыгъуэ.
MAT.16.13	Кесарфилиппие къалэм
MAT.16.13	– Сэ, ЦӀыху Лъэпкъым и Къуэр, цӀыхухэм сыхэту жаӀэрэ?
MAT.16.14	– ЦӀыхухэр зыумэхъ у-Иуану жаӀэ языныкъуэхэм, – жаӀащ абыхэм. – У-Иляс бегъымбару
MAT.16.15	– АтӀэ фэ сэ сыхэту жыфӀэрэ? – еупщӀащ Хьисэ абыхэм.
MAT.16.16	– Уэращ Мэссихьу
MAT.16.17	– Гъуэгу махуэ утеуващ, уэ Инус и къуэ Симон, – жриӀащ Хьисэ абы. – Сыт щхьэкӀэ жыпӀэмэ мыр зэхозыгъэщӀыкӀар цӀыхуракъым, атӀэ си Адэу уафэм щыӀэр арщ. 
MAT.16.18	Сэ ныбжызоӀэ, уэ у-Петрщ, уэ мывэм ухуэдэщ, сэ си члисэр уэ птесщӀыхьынущ икӀи лӀэныгъэм и къарухэр а члисэм пэлъэщынукъым. 
MAT.16.19	Тхьэуэ уафэм щыӀэм и Тепщэныгъэшхуэм
MAT.16.20	Ар зэры-Мэссихьыр зыми жрамыӀэну Хьисэ и гъуэгу ирикӀуэхэм унафэ быдэ яхуищӀащ абы щыгъуэ.
MAT.16.21	Хьисэ и гъуэгу ирикӀуэхэм ягуригъаӀуэу хуежьащ а зэманым къыщыщӀэдзауэ:
MAT.16.21	– Сэ Ерусалим сыкӀуэн хуейщ. Нэхъыжьхэми,
MAT.16.22	Апхуэдэу щыжиӀэм, Петр Хьисэ лъэныкъуэкӀэ Ӏуишри, жиӀар хуимыдэу щӀидзащ:
MAT.16.22	– Зиусхьэн, Тхьэм ар иремыдэ. Ар къыпщыщӀ хъунукъым.
MAT.16.23	Хьисэ Петр зыкъыхуигъазэри жриӀащ:
MAT.16.23	– ЗбгъэдэкӀ, шейтӀан. Уэ пэрыуэгъу укъысхуохъу, уэ уи гупсысэкӀэр Тхьэм и гупсысэкӀэу щыткъым, атӀэ цӀыхум и гупсысэкӀэщи.
MAT.16.24	Хьисэ и гъуэгу ирикӀуэхэм яжриӀащ итӀанэ:
MAT.16.24	– Си ужь зыгуэр къиувэну хуеймэ, езыр зыхуей Ӏуэхугъуэхэр кърегъанэ, лӀэныгъэм и жорыр кърещти, си ужь къреувэ. 
MAT.16.25	Сыт щхьэкӀэ жыпӀэмэ зи псэр мыкӀуэду къезыгъэлыну хуей дэтхэнэми и псэр фӀэкӀуэдынущ, ауэ сэр щхьэкӀэ зи псэр зыфӀэкӀуэд дэтхэнэми и псэр мыкӀуэду къелынущ. 
MAT.16.26	Дуней псор зы цӀыхум ей хъууэ, езыр кӀуэдмэ, а цӀыхум фӀыуэ къыхухэкӀынур сыт? Хьэмэрэ зы цӀыхум и псэм щхьэкӀэ уасэу итыфынур сыт? 
MAT.16.27	ЦӀыху Лъэпкъым и Къуэр, и мелыӀычхэр щӀыгъуу, и Адэм и щӀыхьышхуэм хуэдэ щӀыхьышхуэ иӀэу къэкӀуэжынущ. Хэти ищӀам хуэфащэ иригъэгъуэтыжынущ абы щыгъуэ. 
MAT.16.28	Пэжыр нывжызоӀэ, ЦӀыху Лъэпкъым и Къуэм и Тепщэныгъэшхуэр иӀэу къакӀуэу ялъагъуху, лӀэныгъэр зылъэмыӀэсын яхэтщ мыбдежым щыт цӀыхухэм.
MAT.17.1	Махуих дэкӀа нэужь, Хьисэ Петри, Екъуби, абы и къуэш Иуани зыщӀигъури, абыхэм я закъуэ бгы лъагэ дишащ. 
MAT.17.2	Абдежым Хьисэ и теплъэм зыщихъуэжащ абыхэм я пащхьэм. И напэр дыгъэм хуэдэу зэщӀэлыдащ, и щыгъынхэри уэсым хуэдэу хужьыбзэ хъуащ. 
MAT.17.3	Плъэмэ, бегъымбархэу Мусэрэ Илясрэ Хьисэ къепсалъэу къахуэлъэгъуащ абы и гъуэгу ирикӀуэ цӀыхуищым.
MAT.17.4	– Зиусхьэн, мыбдежым дызэрыщыӀэр фӀыщ, – къыжриӀащ Петр Хьисэ. – Уэ ухуеймэ, мыбдежым шэтырищ щызгъэувынщ, зыр уэр щхьэкӀэ, зыр Мусэ щхьэкӀэ, ещанэр Иляс щхьэкӀэ.
MAT.17.5	Петр здэпсалъэм, пшэ Ӏэрамэ нэху напӀэзыпӀэм абыхэм къащхьэщыхьащ. А пшэм макъ къыхэӀукӀащ:
MAT.17.5	– Мыращ сэ фӀыуэ слъагъу си Къуэ щӀасэу си гум ирихьыр.
MAT.17.6	Ар щызэхахым, Хьисэ и гъуэгу ирикӀуэхэр хуабжьу къэшынэри, щӀым бгъэгукӀэ зытрадзащ. 
MAT.17.7	Хьисэ абыхэм къабгъэдыхьэри, ӀэпэкӀэ еӀусэурэ жиӀащ:
MAT.17.7	– Фыкъэтэдж, фымышынэ.
MAT.17.8	Къыщыдэплъейм, Хьисэ фӀэкӀа зыри ялъагъужакъым.
MAT.17.9	Бгым къыщехыжым, абыхэм унафэ яхуищӀащ Хьисэ:
MAT.17.9	– ЦӀыху Лъэпкъым и Къуэр
MAT.17.10	И гъуэгу ирикӀуэ цӀыхуищыр Хьисэ къеупщӀащ:
MAT.17.10	– НтӀэ, торэт егъэджакӀуэ пашэхэм «Иляс бегъымбарыр къэкӀуэн хуейщ япэщӀыкӀэ»
MAT.17.11	– Пэжщ, Иляс къакӀуэу Ӏуэху псори захуагъэм тету зэтригъэувэжын хуейщ, – яжриӀащ Хьисэ. 
MAT.17.12	– Ауэ сэ нывжызоӀэ, Иляс къэкӀуакӀэщ, ауэ ар къацӀыхужакъым, Ӏейуэ иращӀэну зыхуеяри иращӀащ. ЦӀыху Лъэпкъым и Къуэми гугъуехь ирагъэшэчынущ абыхэм.
MAT.17.13	Хьисэ жыхуиӀар умэхъакӀуэ Иуаныр зэрыарар Хьисэ и гъуэгу ирикӀуэхэм къагурыӀуащ абдежым.
MAT.17.14	Абы и ужькӀэ, Хьисэрэ и гъусищымрэ цӀыху гупышхуэм я деж къыщагъэзэжым, лӀы гуэр Хьисэ къыбгъэдыхьэщ, и пащхьэм лъэгуажьэмыщхьэу къитӀысхьэри, 
MAT.17.15	жиӀащ:
MAT.17.15	– Зи щӀыхь ин, си къуэм гущӀэгъу къыхуэщӀ. МазэщӀэр къыщыунэхукӀэ, хьэзабышхуэ телъщ абы. МафӀэми псыми куэд дыдэри хохуэ. 
MAT.17.16	Уэ уи гъуэгу ирикӀуэхэм къахуэсшат ар, арщхьэкӀэ ягъэхъужын яхузэфӀэкӀакъым.
MAT.17.17	– Е-ей, фӀэщхъуныгъэ зимыӀэу къуаншагъэ зылэжь иджырей цӀыхухэ, – жиӀащ Хьисэ. – Сыт хуэдизрэ сыфхэтын хуей? Сыт хуэдизрэ фысшэчын хуей? Къысхуэфшэ а щӀалэр.
MAT.17.18	Къыщыхуашэм, Хьисэ жин бзаджэм егийри, жиныр щӀалэм хэкӀыжащ. ЩӀалэри асыхьэтым хъужащ.
MAT.17.19	Хьисэрэ и гъуэгу ирикӀуэхэмрэ я закъуэу къыщынэм, ахэр Хьисэ къыбгъэдыхьэри къеупщӀащ итӀанэ:
MAT.17.19	– Жин бзаджэр хэтхун дэ щхьэ тхузэфӀэмыкӀарэ?
MAT.17.20	– Фэ фи фӀэщхъуныгъэр мащӀэти, аращ, – яжриӀащ Хьисэ. – Пэжыр нывжызоӀэ, хъардэл
MAT.17.21	– Апхуэдэ жин лӀэужьыгъуэр Тхьэм узэрелъэӀумрэ узэрынэщӀымрэ фӀэкӀа, нэгъуэщӀкӀэ цӀыхум хэпхуфынукъым, – щӀигъужащ Хьисэ.
MAT.17.22	Хьисэрэ и гъуэгу ирикӀуэхэмрэ Галилей хэкум щыщызэхуэ-сыжам щыгъуэ, Хьисэ абыхэм яжриӀащ:
MAT.17.22	– ЦӀыху Лъэпкъым и Къуэр цӀыхухэм яӀэщӀыхьэнурэ, 
MAT.17.23	абыхэм ар яукӀынущ, ауэ ар лӀахэм къахэтэджыкӀыжынущ ещанэ махуэм.
MAT.17.23	Хьисэ ар щажриӀэм, абыхэм зэхахар хуабжьу гущӀыхьэ ящыхъуащ.
MAT.17.24	Капернаум къалэм къыщыкӀуам щыгъуэ, Тхьэм и унэшхуэм щхьэкӀэ хьэкътын ахъшэу дидрахм зи цӀэр
MAT.17.24	– Хьэкътын ахъшэу дидрахмыр фи дин егъэджакӀуэм Тхьэм и унэшхуэм щхьэкӀэ итрэ?
MAT.17.25	– Ет, – жиӀащ Петр.
MAT.17.25	Петр унэм щыщӀыхьэм, езым жимыӀэӀа щӀыкӀэ, Хьисэ абы къеупщӀащ итӀанэ:
MAT.17.25	– Уэ дауэ уеплърэ, Симон? Дунейм тет пащтыхьхэм хьэпшыпхэм тралъхьэ хьэкъымрэ цӀыхухэм тралъхьэ хьэкъымрэ хэт къызыӀахыр? Езыхэм я къуэхэра, е нэгъуэщӀ цӀыхухэра?
MAT.17.26	– НэгъуэщӀ цӀыхухэращ, – къритыжащ жэуап Петр.
MAT.17.26	– Аращи, я къуэхэм хьэкъ тралъхьэркъым, пэжкъэ? – жриӀащ Хьисэ абы. 
MAT.17.27	– Ауэ мы цӀыхухэм гукъанэ къытхуамыщӀын щхьэкӀэ, гуэлым кӀуэ, бдзэжьей къунтх хэдзи, япэ къэбубыд бдзэжьейр къапщтэрэ и жьэр зэтепхмэ, дыжьын ахъшэ къыжьэдэпхынущ. Ар къащти, хьэкътыну уэрэ сэрэ щхьэкӀэ абыхэм ет.
MAT.18.1	И гъуэгу ирикӀуэхэр къыбгъэдыхьэри, Хьисэ къеупщӀащ:
MAT.18.1	– Тхьэуэ уафэм щыӀэм и Тепщэныгъэшхуэм щӀэт цӀыхухэм ящыщу хэт нэхъ ин дыдэр?
MAT.18.2	Хьисэ сабий гуэр къриджэщ, яку дигъэувэри, 
MAT.18.3	жиӀащ:
MAT.18.3	– Пэжыр нывжызоӀэ, фи гум илъыр зэфхъуэкӀыу, сабийхэм хуэдэ фымыхъумэ, Тхьэуэ уафэм щыӀэм и Тепщэныгъэшхуэм фыщӀыхьэнукъым. 
MAT.18.4	Аращи, мы сабийм хуэдэу зи щхьэр зыгъэлъахъшэ дэтхэнэри Тхьэуэ уафэм щыӀэм и Тепщэныгъэшхуэм щӀэт цӀыхухэм я нэхъ ин дыдэщ. 
MAT.18.5	Мыпхуэдэ сабийр си цӀэкӀэ езыгъэблагъэ дэтхэнэми сэ сригъэблэгъауэ мэхъу.
MAT.18.6	– Ауэ сэркӀэ фӀэщхъуныгъэ зиӀэ мы цӀыкӀухэм ящыщ гуэрым гуэныхь ищӀэну дезыгъэхьэх дэтхэнэми и пщэм щхьэл мывэ кӀэращӀэу, хым и кууупӀэм хадзэрэ ирагъэтхьэлатэмэ, езым дежкӀэ нэхъыфӀт. 
MAT.18.7	ЦӀыхухэм гуэныхь ящӀэну дезыгъэхьэх Ӏуэхухэм я зэранкӀэ дунейр гъуэгу мыгъуэ теуващ. Пэжщ, апхуэдэ Ӏуэхухэр къэхъун хуейщ, ауэ ахэр къызыбгъэдэкӀ цӀыхур гъуэгу мыгъуэ теуващ. 
MAT.18.8	Уи Ӏэм е уи лъакъуэм гуэныхь пщӀэну удригъэхьэхмэ, пыупщӀи, хыфӀэдзэ. Уи ӀитӀыр е уи лъакъуитӀыр уиӀэу, мыункӀыфӀыжын мафӀэм ухадзэ нэхърэ, уӀэшэу е улъашэу мыкӀуэдыжын гъащӀэ бгъуэтыныр уэркӀэ нэхъыфӀщ. 
MAT.18.9	Апхуэдэ дыдэу, уи нэми гуэныхь пщӀэну удригъэхьэхмэ, къитхъыжи, хыфӀэдзэ. Уи нитӀыр уиӀэу, жыхьэнмэм и мафӀэм ухадзэ нэхърэ, зы нэ лъэныкъуэм фӀэкӀа уимыӀэми, мыкӀуэдыжын гъащӀэ бгъуэтыныр уэркӀэ нэхъыфӀщ.
MAT.18.10	– Фысакъ, мы цӀыкӀухэм ящыщ зыри нэмыплъ евмыт; сэ нывжызоӀэ, мы цӀыкӀухэм я мелыӀыч уафэгурысхэм си Адэу уафэм щыӀэм и нэгур зэпымыууэ ялъагъури. 
MAT.18.11	ЦӀыху Лъэпкъым и Къуэр къыщӀэкӀуар цӀыху кӀуэдам лъыхъуэурэ, мыкӀуэду къригъэлын щхьэкӀэщ.
MAT.18.12	– Фэ дауэ феплърэ? Зыгуэрым мэлищэ иӀэу жытӀэнщ. Абыхэм ящыщ зыр фӀэкӀуэдмэ, адрей бгъущӀрэ бгъур Ӏуащхьэм къытринэу, кӀуэуэ, а мэл кӀуэдам лъыхъуэнукъэ? 
MAT.18.13	Пэжыр нывжызоӀэ, а мэлыр къыщигъуэтыжкӀэ, фӀэмыкӀуэда мэл бгъущӀрэ бгъум нэхърэ а зы мэлым нэхъ щыгуфӀыкӀынущ. 
MAT.18.14	Апхуэдэу, фи Адэ лъапӀэу уафэм щыӀэр мы цӀыкӀухэм ящыщ зыри кӀуэдыну хуейкъым.
MAT.18.15	– Уи къуэшым
MAT.18.16	КъомыдаӀуэмэ, зы цӀыху е цӀыхуитӀ зыщӀыгъуи, уи къуэшым деж кӀуэ. «ЩыхьэтитӀым е щыхьэтищым жаӀэмкӀэ
MAT.18.17	Абыхэми едэӀуэн имыдэмэ, члисэ зэхуэсым щыщхэм я пащхьэм илъхьэ Ӏуэхур. Члисэ зэхуэсыми едэӀуэн имыдэмэ, ар хамэ лъэпкъхэм ящыщ е хьэкътын ахъшэр хэзых
MAT.18.18	– Пэжыр нывжызоӀэ, щӀылъэм фэ хуит щывмыщӀыр, уафэми хуит щыхъунукъым; щӀылъэм фэ хуит щыфщӀыр, уафэми хуит щыхъунущ.
MAT.18.19	– Иджыри нывжызоӀэ, щӀылъэм тет фщыщ цӀыхуитӀ фызэгурыӀуэрэ сыт ищӀыскӀи фелъэӀумэ, си Адэу уафэм щыӀэм ар къыфхуищӀэнущ. 
MAT.18.20	Сыт щхьэкӀэ жыпӀэмэ сэ си цӀэкӀэ цӀыхуитӀ е цӀыхуищ щызэхуэскӀэ, сэри абыхэм сахэтщи.
MAT.18.21	Петр Хьисэ къыбгъэдыхьэри къеупщӀащ:
MAT.18.21	– Зиусхьэн, си къуэшым сэркӀэ гуэныхь къихьамэ, дапщэрэ хуэзгъэгъун хуей? Блэнейрэ хуэзгъэгъун хуейуэ ара?
MAT.18.22	– Сэ ныбжызоӀэ, блэней къудейкъым, атӀэ блыр блыщӀкӀэ гъэбэгъуауэщ.
MAT.18.23	– Аращи, Тхьэуэ уафэм щыӀэм и Тепщэныгъэшхуэр зэщхьыр и унэӀутхэм ятелъ щӀыхуэр илъытэну хэта пащтыхьырщ. 
MAT.18.24	Илъытэну щыщӀидзэм, талант
MAT.18.25	ЩӀыхуэр зэрипшыныжын зэримыӀэм къыхэкӀкӀэ, ари, абы и фызри, и бынхэри, иӀэ псори ящэу, щӀыхуэр иригъэпшыныжыну, пащтыхьым унафэ ищӀащ.
MAT.18.26	– Апхуэдэу щыхъум, пащтыхьым и пащхьэм лъэгуажьэмыщхьэу итӀысхьэри, унэӀутым жиӀащ: «Сыхыумыгъэзыхь. Псори уэстыжынщ». 
MAT.18.27	Пащтыхьым а унэӀутым гущӀэгъу хуищӀщ, щӀыхуэр хуигъэгъури, иутӀыпщыжащ.
MAT.18.28	– А унэӀутыр щӀэкӀыжри, адрей унэӀутхэм ящыщу езым и динарищэ* щӀыхуэу зытелъым щыхуэзэм, «Си щӀыхуэр къызэтыж» жиӀэщ, къиубыдри итхьэлэу хуежьащ.
MAT.18.29	Адрей унэӀутым абы и пащхьэм зыщридзыхри, лъаӀуэу щӀидзащ: «Сыхыумыгъэзыхь, тӀэкӀу къыспэплъэ, уэстыжынущ».
MAT.18.30	– Ауэ мыдрейм ар имыдэу, кӀуэри, ар лъэхъуэщым щӀригъэдзащ, щӀыхуэр къритыжыху. 
MAT.18.31	Адрей унэӀуту ар зылъэгъуахэм я гум икъукӀэ къеуати, пащтыхьым деж кӀуэри, къэхъуа псори хуаӀуэтэжащ.
MAT.18.32	– Пащтыхьым а унэӀутыр къригъашэри жриӀащ: «Уэ, унэӀут бзаджэ, укъызэлъэӀуати, си щӀыхуэу птелъ псори пхуэзгъэгъуащ. 
MAT.18.33	Сэ уэ гущӀэгъу зэрыпхуэсщӀам хуэдэу, уэри адрей унэӀутым гущӀэгъу хуэпщӀын хуеякъэ?» 
MAT.18.34	Пащтыхьыр икъукӀэ къэгубжьри, и щӀыхуэу телъ псори къритыжыху яӀыгъыну, а унэӀутыр лъэхъуэщ хъумакӀуэхэм яритащ.
MAT.18.35	(ИтӀанэ Исус щӀигъужащ:) – И къуэшым кърищӀар игукӀэ хуэзымыгъэгъу фщыщ дэтхэнэми сэ си Адэу уафэм щыӀэри апхуэдэущ къызэрыхущытынур.
MAT.19.1	А псалъэхэр жиӀа нэужь, Галилей хэкум икӀри, Иордан псым и адрыщӀым щыӀэ Иудей хэкум кӀуащ Хьисэ. 
MAT.19.2	Абы и ужь иту цӀыху куэд кӀэлъыкӀуащ икӀи абыхэм яхэт сымаджэхэр а хэкум щигъэхъужащ.
MAT.19.3	Фарисей гуэрхэр къыбгъэдыхьэри, щагъэуэн мурадкӀэ Хьисэ къеупщӀащ:
MAT.19.3	– ЛӀым и фызыр сыт хуэдэ щхьэусыгъуэкӀэ иригъэкӀыж хъуну?
MAT.19.4	– Тхьэуэ дунейр къэзыгъэщӀам щӀэдзапӀэм деж цӀыхухэр «цӀыхухъурэ цӀыхубзу къигъэщӀащ», жиӀэу Тхьэм и псалъэу тхахэм хэту
MAT.19.5	– «Абы къыхэкӀкӀэ, лӀыр и адэ-анэм яхэкӀынурэ, и фызым щӀыгъуу, тӀури зыпкъ хъунущ», жиӀэу Тхьэм зэрыжиӀам
MAT.19.6	Аращи, ахэр зыпкъщ, пкъитӀ хъужыркъым. Апхуэдэу щыщыткӀэ, Тхьэм гъусэ зэхуищӀа цӀыхуитӀыр цӀыхум зэбгъэдигъэкӀыж хъунукъым.
MAT.19.7	– АтӀэ, «ЛӀым зэрыригъэкӀыж тхылъ фызым иритмэ, фызыр иригъэкӀыж хъунущ» жиӀэу, Мусэ бегъымбарым сыт унафэ щӀищӀар?
MAT.19.8	– Фэ фи ерыщыгъэм къыхэкӀкӀэ, фи фызхэр ивгъэкӀыжыну Мусэ бегъымбарым хуит фищӀащ, – яжриӀащ Хьисэ, – ахъумэ нэхъапӀэм апхуэдэу щытакъым. 
MAT.19.9	Ауэ сэ нывжызоӀэ, и фыз зинэ имыщӀауэ ар изыгъэкӀыжу нэгъуэщӀ фыз къэзышэж дэтхэнэми зинэ ищӀауэ мэхъу. Абы ещхьу, лӀы гуэрым иригъэкӀыжа фыз къэзышэжми зинэ ищӀауэ мэхъу.
MAT.19.10	– ЛӀымрэ фызымрэ зэрызэхущытыр апхуэдэмэ, абы щыгъуэ къыумышэххэныр нэхъыфӀщ, – къыжраӀащ Хьисэ и гъуэгу ирикӀуэхэм.
MAT.19.11	– Сэ жысӀар хэти ищтэн лъэкӀынукъым, – яжриӀащ Хьисэ. – Ар зыщтэн зылъэкӀыр Тхьэм лъэкӀыныгъэ зрита къудейрщ; 
MAT.19.12	сыт щхьэкӀэ жыпӀэмэ къашэни дэкӀуэни ялъэмыкӀыну я анэхэм къызэралъхум щхьэкӀэ, языныкъуэ цӀыхухэм къашэнукъым икӀи дэкӀуэнукъым. ЦӀыхухэм языныкъуэхэри яугуэщхъуащи, ар яхузэфӀэкӀынукъым. Языныкъуэхэми, Тхьэуэ уафэм щыӀэм и Тепщэныгъэшхуэм щӀэтын щхьэкӀэ, къашэнуи дэкӀуэнуи ядэркъым. Ар зыщтэн зылъэкӀынум ирещтэ.
MAT.19.13	ЦӀыхухэм сабийхэр Хьисэ къыхуашэрт, Тхьэм и нэфӀ къащыхуэн щхьэкӀэ, и Ӏэхэр ятрилъхьэну икӀи Тхьэм яхуелъэӀуну. Ауэ Хьисэ и гъуэгу ирикӀуэхэм ар цӀыхухэм хуадэртэкъым. 
MAT.19.14	Хьисэ жиӀащ:
MAT.19.14	– Сабийхэр си деж кърекӀуэ, фапэрымыуэ, Тхьэуэ уафэм щыӀэм и Тепщэныгъэшхуэм щӀэтщи.
MAT.19.15	Хьисэ и Ӏэхэр абыхэм ятрилъхьащ итӀанэ. А щӀыпӀэм икӀыжащ Хьисэ абы и ужькӀэ.
MAT.19.16	Хьисэ къыбгъэдыхьэри, щӀалэ гуэр къеупщӀащ:
MAT.19.16	– Дин егъэджакӀуэ, мыкӀуэдыжын гъащӀэ згъуэтын щхьэкӀэ, сыт фӀыуэ сщӀэн хуейр?
MAT.19.17	– ФӀымкӀэ щхьэ укъызэупщӀрэ? – жриӀащ Хьисэ а щӀалэм. – Тхьэм фӀэкӀа фӀы щыӀэкъым. МыкӀуэдыжын гъащӀэ бгъуэтыну ухуеймэ, Тхьэм и унафэхэр гъэзащӀэ.
MAT.19.18	– А унафэхэр сыт хуэдэ?
MAT.19.18	– «ЦӀыху умыукӀ, зинэ умыщӀэ, умыдыгъуэ, нэгъуэщӀ цӀыхухэм пцӀы ятумылъхьэ, 
MAT.19.19	уи адэмрэ уи анэмрэ пщӀэ яхуэщӀ, уи щхьэр фӀыуэ зэрыплъагъум хуэдэу, уи гъунэгъури фӀыуэ лъагъу», – жиӀащ Хьисэ.
MAT.19.20	– Си щӀалэгъуэм щыщӀэдзауэ а псори согъэзащӀэ, – къыжриӀащ щӀалэм Хьисэ. – Сыт иджыри си щыщӀагъэр?
MAT.19.21	– Уи щыпкъагъэм щыщӀагъэ лъэпкъ хэмылъу, цӀыху нэгъэса ухъуну ухуеймэ, кӀуэ, уи мылъкур щэжи, ахъшэр тхьэмыщкӀэхэм яхуэгуэш, – жриӀащ Хьисэ. – Уафэм мылъкушхуэ ущиӀэ хъунущ абы щыгъуэ. Си ужь къиувэ итӀанэ.
MAT.19.22	Ар щызэхихым, игу ныкъуэу, щӀалэр ӀукӀыжащ, мылъкушхуэ иӀэти.
MAT.19.23	– Пэжыр нывжызоӀэ, Тхьэуэ уафэм щыӀэм и Тепщэныгъэшхуэм щӀыхьэныр бейм дежкӀэ гугъущ, – яжриӀащ Хьисэ и гъуэгу ирикӀуэхэм. 
MAT.19.24	– Иджыри нывжызоӀэ, бейр Тхьэм и Тепщэныгъэшхуэм щӀыхьэн нэхърэ мастэнэм махъшэкӀэ икӀыныр нэхъ тыншщ.
MAT.19.25	Хьисэ жиӀар и гъуэгу ирикӀуэхэм щызэхахым, ар икъукӀэ ягъэщӀагъуэри, къеупщӀащ:
MAT.19.25	– Апхуэдэу щыщыткӀэ, мыкӀуэду зыкъригъэлын зыхузэфӀэкӀынур хэт?
MAT.19.26	Абыхэм еплъри, Хьисэ яжриӀащ:
MAT.19.26	– ЦӀыхухэм езыхэм мыкӀуэду зыкърагъэлын яхузэфӀэкӀыркъым, ауэ Тхьэм хузэфӀэмыкӀын Ӏуэху зыри щыӀэкъым.
MAT.19.27	– Мис, дэ диӀа псори къэдгъанэри, уи ужь дыкъиуващ, – къыжриӀащ Петр Хьисэ. – Абы щхьэкӀэ дэ ӀыхьэфӀу къэдгъуэтынур сыт?
MAT.19.28	– Пэжыр нывжызоӀэ, – яжриӀащ Хьисэ абыхэм, – ЦӀыху Лъэпкъым и Къуэм ахърэтым щӀыхьышхуэ щиӀэу и тахътэм щытетӀысхьэкӀэ, фэ, си ужь къиувахэр, тахътэ пщыкӀутӀым фытетӀысхьэнурэ, Израил и унагъуэ лъэпкъ пщыкӀутӀым хьэкум* ятефщӀыхьынущ. 
MAT.19.29	ИкӀи е и унэхэр, е и къуэшхэр, е и шыпхъухэр, е и адэ, е и анэ, е и бынхэр, е и щӀапӀэр сэр щхьэкӀэ къэзыбгына дэтхэнэми хуэдищэ игъуэтыжынущ икӀи мыкӀуэдыжын гъащӀэ ӀыхьэфӀу къылъысынущ. 
MAT.19.30	Ауэ я пэ итхэм ящыщ куэд я ужь къинэнущ, я ужь итхэри япэ ищынущ.
MAT.20.1	– Тхьэуэ уафэм щыӀэм и Тепщэныгъэшхуэр
MAT.20.2	ЛэжьакӀуэхэр къыщигъуэтым, епсалъэщ, махуэм динар зырыз яритыну зэгурыӀуэри, и жызум хадэм игъэкӀуащ игъэлэжьэну.
MAT.20.3	– Жызым хадэр зейр пщэдджыжьым сыхьэтыр бгъум
MAT.20.4	ЩрихьэлӀэм, мыпхуэдэу яжриӀащ: «Фэри си жызум хадэм фыкӀуи, къэвлэжьыр фэстынущ». Ахэри кӀуащ жызум хадэм.
MAT.20.5	– Жызум хадэр зейр шэджагъуэм дежи,
MAT.20.6	ИкӀэм-икӀэжым, сыхьэтыр тхум деж
MAT.20.7	– «Ӏуэху дэзыгъэлэжьын дгъуэтакъым», къыжраӀащ абыхэм.
MAT.20.7	– «Фэри фыкӀуи, си жызум хадэм фыщылажьэ. Къэвлэжьыр фэстынщ», яжриӀащ абы.
MAT.20.8	– Пщыхьэщхьэр къыщысым, жызум хадэр зейм лэжьакӀуэхэм я унафэщӀым жриӀащ: «ЛэжьакӀуэхэм къеджи, я ужькӀэ къэкӀуахэм щыщӀэдзауэ япэу къэкӀуахэм нэсыху, я махуэ лэжьапщӀэр ет».
MAT.20.9	– Сыхьэтыр тхум Ӏуэхур зыублахэр къыщыкӀуэм, лэжьакӀуэхэм я унафэщӀым абыхэм динар зырыз яритащ. 
MAT.20.10	Ӏуэхур япэу зыублахэр къыщыкӀуэм, нэхъыбэ къратын ягугъащ, ауэ абыхэми динар зырызщ яритар. 
MAT.20.11	Ахъшэр Ӏахри, жызум хадэр зейм едауэу щӀадзащ. 
MAT.20.12	«Дэ махуэ псом хуабэвэхым дыхэту, гугъу дехьу дылэжьа пэтми, ди ужькӀэ къэкӀуауэ зы сыхьэт нэхъ мылэжьахэм дахуэбгъэдащ», жаӀащ.
MAT.20.13	– Жызум хадэр зейм абыхэм ящыщ зым жриӀащ: «Си ныбжьэгъу, мыхъун уэсщӀэркъым. Зы динаркъэ дызэрызэгурыӀуар? 
MAT.20.14	Уи лэжьапщӀэр щтэи, кӀуэж. ИужькӀэ къэкӀуами уэ уэстам хуэдиз естыну сыхуейщ. 
MAT.20.15	Си ахъшэм сэ сызыхуейр есщӀэну сыхуитыжкъэ? Хьэмэ уэ уфыгъуэрэ сэ сызэрыхьэлэлым щхьэкӀэ?»
MAT.20.16	(ИтӀанэ Хьисэ щӀигъужащ:) – Апхуэдэу я ужь итхэр япэ ищынущ, япэ итхэри я ужь къинэнущ; къеблэгъахэр куэдщ, ауэ хэплъыхьауэ яхэтыр мащӀэщ.
MAT.20.17	Хьисэ ЕрусалимкӀэ дэкӀуейуэ гъуэгу здытетым, и гъуэгу ирикӀуэ цӀыху пщыкӀутӀыр я закъуэу лъэныкъуэкӀэ Ӏуишри, яжриӀащ:
MAT.20.18	– Мис иджы дэ ЕрусалимкӀэ дыдокӀуей. ЦӀыху Лъэпкъым и Къуэр* дин пашэшхуэхэмрэ торэт егъэджакӀуэ пашэхэмрэ ерагъэубыдынущ. Абыхэм укӀ къытралъхьэнущ, 
MAT.20.19	икӀи къыщыдыхьэшхынурэ щӀопщкӀэ къеуэнущ, жорым ираӀулӀынурэ ар хамэ лъэпкъхэм
MAT.20.20	Зеведей и къуэхэм
MAT.20.21	– Сыт уэ узыхуейр? – еупщӀащ Хьисэ цӀыхубзым.
MAT.20.21	– Уи тепщэныгъэшхуэр къыщыскӀэ, мы си къуитӀым зыр уи ижьырабгъумкӀэ, адрейр уи сэмэгурабгъумкӀэ тӀысыну хуит щӀы, – къыжриӀащ цӀыхубзым.
MAT.20.22	– Фэ фызыщӀэлъэӀур фщӀэркъым, – жиӀащ Хьисэ. – Сэ сызэфэну гугъуехь фалъэм итым фэ фефэн флъэкӀыну, е цӀыхухэм гугъуехькӀэ сызэраумэхъынум
MAT.20.22	– ТлъэкӀынщ, – къыжраӀащ абыхэм.
MAT.20.23	– Сэ сызэфэну гугъуехь фалъэм итым фэри фефэнущ, – яжриӀащ Хьисэ. – ЦӀыхухэм сэ гугъуехькӀэ сызэраумэхъынум хуэдэу, фэри фаумэхъынущ. Ауэ си ижьырабгъумкӀэ е си сэмэгурабгъумкӀэ фыкъэтӀысыну хуит фысщӀын слъэкӀынукъым. А тӀысыпӀэхэр си Адэм зыхуигъэхьэзыра цӀыхухэм яйщ.
MAT.20.24	Адрей цӀыхуипщӀу Хьисэ и гъуэгу ирикӀуэхэм ар щызэхахым, а зэшитӀым яхуэгубжьащ. 
MAT.20.25	Хьисэ и гъуэгу ирикӀуэхэр къриджащ:
MAT.20.25	– Фэ фощӀэ, – яжриӀащ Хьисэ, – мы дунейм тет тепщэхэр цӀыхухэм я пщэм зэрыдэсыр, пашэхэми цӀыхухэм тепщэныгъэ зэрыхуаӀэри фощӀэ. 
MAT.20.26	Ауэ апхуэдэ зэхущытыкӀэкъым фяку дэлъын хуейр фэ. Фэ фщыщ ин хъуну хуеймэ, ар ӀуэхутхьэбзащӀэ къыфхурехъу. 
MAT.20.27	Фэ фщыщ япэ итыну хуеймэ, ар пщылӀ къыфхурехъу. 
MAT.20.28	ЦӀыху Лъэпкъым и Къуэр къыщӀэкӀуар цӀыхухэм я сэбэп зригъэкӀын щхьэкӀэкъым, атӀэ езым и сэбэп цӀыхухэм яригъэкӀын икӀи цӀыху куэдым щхьэкӀэ и псэр щхьэщэхужу итын папщӀэщ.
MAT.20.29	Хьисэрэ и гъуэгу ирикӀуэхэмрэ Ерихон къалэм
MAT.20.30	ЛӀы нэфитӀ гъуэгу напщӀэм тест. Хьисэ зэрыблэкӀыр щызэхахым, макъышхуэкӀэ къаджэу щӀадзащ абыхэм:
MAT.20.30	– Зиусхьэну Даут и Къуэ,
MAT.20.31	ЦӀыху гупышхуэм ямыдэу, «Шывгъэт!» жраӀащ, арщхьэкӀэ лӀы нэфитӀыр нэхъ макъышхуэкӀэ къэджащ аргуэру:
MAT.20.31	– Зиусхьэну Даут и Къуэ, гущӀэгъу къытхуэщӀ!
MAT.20.32	Хьисэ къэувыӀэщ, ахэр къриджэри, яжриӀащ:
MAT.20.32	– Сыт фхуэсщӀэну фызыхуейр?
MAT.20.33	– Зиусхьэн, ди нитӀыр къытхуэбгъэплъэжынырщ дызы-хуейр, – къыжраӀащ абыхэм.
MAT.20.34	ГущӀэгъу яхуищӀри, Хьисэ абыхэм я нэхэм еӀусащ. Абыхэм я нэхэр къэплъэжащ асыхьэтым икӀи Хьисэ и ужь иуващ.
MAT.21.1	Хьисэрэ и гъуэгу ирикӀуэхэмрэ Ерусалим пэгъунэгъу хъуащ. Елеон Ӏуащхьэм
MAT.21.2	мыпхуэдэу яжриӀэри:
MAT.21.2	– Фяпэ ит жылэм фыдыхьэ. Фызэрыдыхьэу зы шыдыбз, и шыд шыщӀэр щӀыгъуу, епхауэ фрихьэлӀэнущ. Ар къыкӀэрыфтӀэтыкӀи, си деж къафшэ. 
MAT.21.3	Зыгуэрым зыгуэр къывжиӀэмэ, «Зиусхьэныр мыбыхэм хуейщ» жефӀи, шыдхэр къэфшэну хуит фищӀынущ асыхьэтым.
MAT.21.4	Апхуэдэу щӀэхъуар бегъымбарым жиӀа мы псалъэхэр
MAT.21.5	«Сион къалэу
MAT.21.5	Мис, гущабагъэ иӀэу, шыдым тесу
MAT.21.5	уи пащтыхьыр къыпхуокӀуэ;
MAT.21.5	ар зытесыр шыдыбзым и шыд шыщӀэрщ».
MAT.21.6	И гъуэгу ирикӀуэхэр кӀуэри, Хьисэ зэражриӀам тету ящӀащ. 
MAT.21.7	Шыдыбзымрэ шыд шыщӀэмрэ къашэри, я щыгъынхэр абыхэм тралъхьащ, щыгъынхэм я щӀыӀум Хьисэ тетӀысхьащ. 
MAT.21.8	ЦӀыху гупышхуэм я щыгъынхэр гъуэгум хутраубгъуэрт абы, нэгъуэщӀхэми жыгхэм къудамэ къыпаупщӀурэ гъуэгум хутралъхьэрт. 
MAT.21.9	ЦӀыху гупышхуэу Хьисэ и пэ иту кӀуэхэми и ужь иту кӀуэхэми макъышхуэкӀэ жаӀащ:
MAT.21.9	– Хьусаннэ
MAT.21.9	Зиусхьэным и цӀэкӀэ къакӀуэм
MAT.21.9	щӀыхьышхуэр ейщ!
MAT.21.9	Хьусаннэ! Тхьэуэ Лъагэм
MAT.21.9	щӀыхьышхуэр ейщ!
MAT.21.10	Хьисэ Ерусалим щыдыхьэм, къалэ псор къызэщӀэхъеяуэ, цӀыхухэм жаӀэрт:
MAT.21.10	– Хэт мыр?
MAT.21.11	– Ар Хьисэщ, Галилей хэкум щыщ Назарет къикӀа бегъымбарырщ, – жаӀэрт цӀыхубэм.
MAT.21.12	Хьисэ Тхьэм и унэшхуэм щӀыхьэри, абы щӀэт сатуущӀэхэри
MAT.21.13	Хьисэ абыхэм яжриӀащ:
MAT.21.13	– Тхьэм къызэрыжиӀэр и псалъэу тхахэм хэтщ:
MAT.21.14	Хьисэ Тхьэм и унэшхуэм щӀэту, нэфхэмрэ лъашэхэмрэ къакӀуэри, абдежым щигъэхъужащ. 
MAT.21.15	Дин пашэшхуэхэмрэ торэт егъэджакӀуэ пашэхэмрэ* Хьисэ илэжьа Ӏуэху телъыджэхэр щалъагъум, сабийхэр Тхьэм и унэшхуэм щӀэту, «Хьусаннэ Даут и Къуэм
MAT.21.16	Хьисэ къыжраӀащ:
MAT.21.16	– Абыхэм жаӀэр зэхэпхрэ?
MAT.21.16	– Зэхызох, – яжриӀащ Хьисэ, – ауэ феджакъэ Даут Тхьэм мыпхуэдэу зэрыжриӀам:
MAT.21.16	«Сабийхэмрэ сабий быдзафэхэмрэ
MAT.21.16	я жьэкӀэ щӀыхь зыхуебгъэщӀащ»?
MAT.21.17	Хьисэ абыхэм яхэкӀщ, къалэм дэкӀщ, Вифание жылэм
MAT.21.18	Нэху щауэ, Ерусалим къыздэкӀуэжым, Хьисэ къэмэжэлӀащ. 
MAT.21.19	Гъуэгубгъум зы ахъуо жыг щилъагъури, абы бгъэдыхьащ, ауэ тхьэмпэ фӀэкӀ зыри пигъуэтакъым; жыгым мыпхуэдэу жриӀащ:
MAT.21.19	– ИгъащӀэкӀэ зыри уэ къыппымыкӀэжын ирехъу!
MAT.21.19	Ар зэрыжиӀэу, ахъуо жыгыр гъуащ. 
MAT.21.20	Ар щалъагъум, Хьисэ и гъуэгу ирикӀуэхэм ягъэщӀагъуэу жаӀащ:
MAT.21.20	– Ахъуо жыгыр дауэ апхуэдэу псынщӀэу гъужынкӀэ хъуа?
MAT.21.21	– Пэжыр нывжызоӀэ, – яжриӀащ Хьисэ абыхэм, – фи гум шэч къивмыгъэхьэу фӀэщхъуныгъэ фиӀэмэ, ахъуо жыгым есщӀам хуэдэ къудейкъым фщӀэн флъэкӀынур, мы Ӏуащхьэми «ЗыкъэӀэти, хым зыхэдзэ!» жефӀэмэ, зыхидзынущ. 
MAT.21.22	ФӀэщхъуныгъэ фиӀэмэ, сыткӀэ фелъэӀуми, Тхьэм ар къыфхуищӀэнущ.
MAT.21.23	Хьисэ Тхьэм и унэшхуэм щӀыхьэри, Тхьэм и псалъэхэр цӀыхухэм яригъащӀэу щӀидзащ. ЯригъащӀэ щыхъум, дин пашэшхуэхэмрэ цӀыхухэм я нэхъыжьхэмрэ къыбгъэдыхьэри къыжраӀащ:
MAT.21.23	– Мы Ӏуэхухэр блэжьыну хуитыныгъэ дэнэ къыздипхар? Ахэр блэжьыну тепщэныгъэ хэт уэ къозытар?
MAT.21.24	– Сэри фэ зы Ӏуэхугъуэ гуэркӀэ сынывэупщӀынущ, – яжриӀащ Хьисэ. – Жэуап къызэфтыжмэ, сэри нывжесӀэнщ мы Ӏуэхухэр злэжьыну хуитыныгъэ къыздисхар. 
MAT.21.25	ЦӀыхухэр иумэхъын
MAT.21.25	– «Тхьэращ Иуан къэзыгъэкӀуар» жытӀэмэ, езым къыджиӀэнщ: «НтӀэ, Иуан жиӀар сыт фи фӀэщ щӀэмыхъуар?» – зэчэнджэщыжурэ жаӀэрт абыхэм. 
MAT.21.26	– «ЦӀыхухэращ Иуан къэзыгъэкӀуар», жытӀэмэ, цӀыхухэм дащышынэн хуейщ, цӀыху псоми Иуан бегъымбару ялъытэри. 
MAT.21.27	Арати:
MAT.21.27	– ТщӀэркъым, – къыжраӀащ Хьисэ.
MAT.21.27	– Апхуэдэу щыщыткӀэ, сэри нывжесӀэнукъым мы Ӏуэхухэр злэжьыну хуитыныгъэ къыздисхар, – яжриӀащ Хьисэ абыхэм.
MAT.21.27	Хьисэ жиӀащ итӀанэ:
MAT.21.28	– Фэ дауэ феплърэ? ЛӀы гуэрым къуитӀ иӀэт. А лӀыр и зы къуэм бгъэдыхьэри, жриӀащ: «Си щӀалэ, кӀуэи, нобэ си жызум хадэм щылажьэ».
MAT.21.29	– Абы жэуап къритащ: «СыкӀуэнукъым», арщхьэкӀэ иужьым щӀегъуэжри, кӀуащ.
MAT.21.30	– Адэр адрей и къуэми бгъэдыхьэри, ар дыдэр жриӀащ. ЩӀалэм жиӀащ: «СыкӀуэнщ, ди адэ», ауэ кӀуакъым.
MAT.21.31	– Хэт а тӀум щыщу адэр зыхуейр зыгъэзэщӀар?
MAT.21.31	– Япэр арщ, – къыжраӀащ абыхэм.
MAT.21.31	– Пэжыр нывжызоӀэ, – яжриӀащ Хьисэ, – хьэкътын ахъшэр хэзыххэмрэ псэжьхэмрэ фэ фяпэ щӀыхьэнущ Тхьэм и Тепщэныгъэшхуэм. 
MAT.21.32	Сыт щхьэкӀэ жыпӀэмэ щыпкъагъэм и гъуэгу фытригъэхьэн щхьэкӀэщ Иуан къыщӀэкӀуар, ауэ фэ абы дзыхь хуэфщӀакъым, хьэкътын ахъшэр хэзыххэмрэ псэжьхэмрэ Иуан жиӀар я фӀэщ хъуащ. Ар я фӀэщ зэрыхъуар флъэгъуа пэтми, фэ фыщӀегъуэжакъым икӀи Иуан дзыхь хуэфщӀакъым.
MAT.21.33	– НэгъуэщӀ ущие хъыбари фыкъедаӀуэ. Унэр зей гуэрым жызум хадэ игъэтӀысащ. Хадэр мывэ сэрейкӀэ къищӀыхьщ, жызум пӀытӀалъэри ищӀри, бэтэгъей игъэуващ. ЖызумгъэкӀ гуэрхэм хадэр яӀэщӀилъхьэри, хамэ къэрал гуэрым кӀуащ езыр. 
MAT.21.34	Жызум пычыжыгъуэр къыщысым, и жызум Ӏыхьэр къыӀахыну жызумгъэкӀхэм я деж унэӀутхэр игъэкӀуащ абы.
MAT.21.35	– ЖызумгъэкӀхэм унэӀутхэр яубыдри, зыр яубэрэжьащ, адрейр яукӀащ, ещанэри яукӀащ, мывэкӀэ еуэурэ. 
MAT.21.36	Хадэр зейм унэӀутхэр игъэкӀуащ аргуэру, япэу игъэкӀуахэм нэхърэ нэхъыбэжу, ауэ абыхэми ар дыдэр къращӀащ. 
MAT.21.37	ИкӀэм-икӀэжым «Си къуэм пщӀэ къыхуащӀынщ», жиӀэри, и къуэр абыхэм я деж игъэкӀуащ хадэр зейм.
MAT.21.38	– ЖызумгъэкӀхэм хадэр зейм и къуэр щалъагъум, зым адрейм жриӀащ: «Жызум хадэр къызыхуэнэжынур мыращ. Ар дывгъэукӀи, хадэр дэ къытхуэнэнщ». 
MAT.21.39	Арати, ар яубыдщ, жызум хадэм ирашыжри яукӀащ.
MAT.21.40	– АтӀэ, жызум хадэр зейр къакӀуэмэ, а жызумгъэкӀхэм сыт ярищӀэнур? – щӀэупщӀащ Хьисэ.
MAT.21.41	– Абы а бзаджащӀэхэр кӀуэдыкӀейуэ игъэкӀуэдынурэ, жызум пычыжыгъуэр къыщыскӀэ, и жызум Ӏыхьэр къезытыжыну нэгъуэщӀ жызумгъэкӀхэм хадэр яӀэщӀилъхьэнущ, – къыжраӀащ абыхэм Хьисэ.
MAT.21.42	Хьисэ яжриӀащ итӀанэ:
MAT.21.42	– Тхьэм и псалъэу тхахэм
MAT.21.42	«УхуакӀуэхэм зрамыпэсу хыфӀадзэжа мывэр
MAT.21.42	унэр зытезыӀыгъ мывэ лъабжьэ хъуащ.
MAT.21.42	Мыр Зиусхьэным къыбгъэдэкӀ Ӏуэхущ,
MAT.21.42	икӀи ар дэ тфӀэтелъыджэщ».
MAT.21.43	– Аращи, нывжызоӀэ, – къыпищащ Хьисэ, – Тхьэм и Тепщэныгъэшхуэм
MAT.21.44	Мы мывэм къытехуэр зэпкъриудынущ, езыр зытехуэр ипӀытӀынущ.
MAT.21.45	Мы ущие хъыбархэр дин пашэшхуэхэмрэ фарисейхэмрэ щызэхахым, а хъыбархэр езыхэм зэратеухуар къагурыӀуати, 
MAT.21.46	Хьисэ яубыдыну хэтащ, ауэ цӀыхубэм ящышынащ, абыхэм ар бегъымбару ялъытэрти.
MAT.22.1	Хьисэ ущие хъыбархэмкӀэ цӀыхухэм аргуэру яжриӀащ:
MAT.22.2	– Тхьэуэ уафэм щыӀэм и Тепщэныгъэшхуэр зыхуэдэр мыращ. Пащтыхь гуэрым и къуэм къригъашэри, хьэгъуэлӀыгъуэ хуищӀащ. 
MAT.22.3	Къеблэгъэнухэм я деж пащтыхьым и унэӀутхэр игъэкӀуащ, ауэ абыхэм къэкӀуэн ядакъым.
MAT.22.4	– Пащтыхьым нэгъуэщӀ унэӀутхэр игъэкӀуащ, мыпхуэдэу яжриӀэри: «Фыкъеблагъэ зыжесӀахэм яжефӀэ: Ӏэнэр хьэзырщ, выхэри, хьэгъуэлӀыгъуэм хуэзгъэшха нышхэри фӀезгъэгъэжащ, псори хьэзырщ, хьэгъуэлӀыгъуэм фыкъеблагъэ».
MAT.22.5	– Ауэ абыхэм унэӀутхэм нэмыплъ къратри, зыр и хьэсэм кӀуащ, адрейр и сату и ужь ихьэжащ. 
MAT.22.6	Адрейхэм пащтыхьым и унэӀутхэр яубыдщ, лей кърахри къаукӀащ. 
MAT.22.7	Пащтыхьым ар щызэхихым, къэгубжьщ, и дзэр игъакӀуэщ, а лӀыукӀхэр зэтрыригъэукӀэри, я къалэри мафӀэкӀэ иригъэгъэсащ.
MAT.22.8	– Пащтыхьым и унэӀутхэм яжриӀащ итӀанэ: «ХьэгъуэлӀыгъуэр хьэзыр хъуакӀэщ, ауэ къезгъэблэгъахэм ар яхуэфащэтэкъым. 
MAT.22.9	Аращи, гъуэгу зэхэкӀыпӀэхэм фыкӀуи, хэт вгъуэтми, хьэгъуэлӀыгъуэм къевгъэблагъэ». 
MAT.22.10	УнэӀутхэр гъуэгухэм техьэри, ягъуэта псори, цӀыхуфӀхэри цӀыху бзаджэхэри, кърагъэблэгъащ; хьэгъуэлӀыгъуэм къекӀуэлӀар унэм щӀэз хъуащ.
MAT.22.11	– ХьэщӀэхэр зригъэлъагъуну къыщыщӀыхьэм, хьэгъуэ-лӀыгъуэм хуэфащэ щыгъын щымыгъыу лӀы гуэр илъэгъуащ пащтыхьым. 
MAT.22.12	Щилъагъум, пащтыхьыр а лӀым еупщӀащ: «Си ныбжьэгъу, мыпхуэдэу фейцейуэ ухуэпауэ, дауэ укъеблэгъа?» Ауэ адрейм зыри жиӀакъым.
MAT.22.13	– Пащтыхьым и унэӀутхэм яжриӀащ: «А лӀым и Ӏэхэри и лъакъуэхэри фыпхи, кӀыфӀыгъэм и кууупӀэм хэвдзэ. Абы гъы макърэ дзэ зэрыгъэшх макърэ къыщыӀунущ».
MAT.22.14	– Къеблэгъар куэдщ, ауэ хэплъыхьауэ яхэтыр мащӀэщ, – къыщӀигъужащ Хьисэ.
MAT.22.15	Фарисейхэр кӀуэри, Хьисэ псалъэ гуэрым зэрытраубыдэн щӀыкӀэмкӀэ зэчэнджэщыжащ абы щыгъуэ. 
MAT.22.16	Арати, фарисейхэм я гъуэгу ирикӀуэхэр Хьисэ деж ягъэкӀуащ, Ирод пащтыхьым и лъэужь ирикӀуэхэр
MAT.22.16	– Дин егъэджакӀуэ, щыпкъагъэ зигу илъ цӀыхуу узэрыщытми, щыпкъагъэм тету Тхьэм и гъуэгур цӀыхухэм зэребгъащӀэм дыщыгъуазэщ. ЦӀыхухэм жаӀэм зыкӀи уигъэгузавэркъым, цӀыхухэм я фэм уемыплъу, цӀыху псори уи зэхуэдэщи. 
MAT.22.17	Аращи, къыджеӀэ: Дауэ уеплърэ? Кесарым
MAT.22.18	Абыхэм я бзаджагъэм гу лъитати, Хьисэ жиӀащ:
MAT.22.18	– Сыщывгъэуэну фыщӀыхэтыр сыт фэ, бзитӀщхьитӀхэ? 
MAT.22.19	Хьэкътын ахъшэр* сывгъэлъагъу.
MAT.22.19	Динар ахъшэ Хьисэ къыхуахьащ абыхэм.
MAT.22.20	– Хэт и сурэт мыбы тетыр, хэт и цӀэ мыбы тетхари? – щӀэупщӀащ Хьисэ.
MAT.22.21	– Кесарырщ, – жаӀащ абыхэм.
MAT.22.21	– Апхуэдэу щыщыткӀэ, кесарым ейр кесарым ефтыж, Тхьэм ейри Тхьэм ефтыж, – яжриӀащ Хьисэ.
MAT.22.22	Ар щызэхахым, абыхэм ягъэщӀэгъуащ икӀи Хьисэ къагъанэри, ежьэжащ.
MAT.22.23	ЛӀахэр къызэрытэджыжынур зи фӀэщ мыхъу саддукейхэм
MAT.22.24	– Дин егъэджакӀуэ, Мусэ бегъымбарым жиӀащ:
MAT.22.25	Дэ зэкъуэшибл къытхэтт. Нэхъыжьым къишауэ, дунейм ехыжащ. Бын иӀэтэкъыми, абы и фызыр и къуэшым къыхуэнащ. 
MAT.22.26	Адрейхэми – етӀуанэми, ещанэми, ебланэм нэсыху – ар къащыщӀащ. 
MAT.22.27	А псом я ужькӀэ фызри дунейм ехыжащ. 
MAT.22.28	Аращи, лӀахэр къыщытэджыжкӀэ, мы зэшиблым ящыщу хэт ар зи фызынур? Ар зэшыблыми я щхьэгъусакъэ?
MAT.22.29	– Фыщоуэ, – жэуап яритащ Хьисэ абыхэм. – ФыщӀыщыуэр Тхьэм и псалъэу тхахэмрэ Тхьэм и лъэкӀыныгъэшхуэмрэ зэрывмыщӀэр арщ. 
MAT.22.30	ЛӀахэр къыщытэджыжкӀэ, фыз къашэжынукъым, лӀыи дэкӀуэжынукъым, атӀэ уафэм щыӀэ мелыӀычхэм ещхьу щытынущ. 
MAT.22.31	Ауэ лӀахэр къэтэджыжыныр пэж, жыфӀэу фыщӀэупщӀэмэ, Тхьэм жиӀа мы псалъэхэм
MAT.22.32	«Сэращ Ибрэхьими, Исхьэкъи, Екъуби я Тхьэр»? Тхьэр псэухэмрэ лӀауэ жыхуаӀэхэмрэ я Тхьэу зэрыщытырщ абы къикӀыр.
MAT.22.33	ЦӀыху гупышхуэхэм ар щызэхахым, Хьисэ яригъэщӀа Ӏуэхухэр ягъэщӀэгъуащ.
MAT.22.34	Хьисэ саддукейхэм жаӀэнур ямыщӀэжу къызэригъэнар фарисейхэм щызэхахым, зэхуэсащ. 
MAT.22.35	Абыхэм ящыщ торэт егъэджакӀуэ пашэ гуэр Хьисэ, игъэунэхун щхьэкӀэ, къеупщӀащ:
MAT.22.36	– Дин егъэджакӀуэ, Тхьэм и унафэхэм щыщу дэтхэнэра нэхъ ин дыдэр?
MAT.22.37	– «Уэ уигу псомкӀи, уи псэ псомкӀи, уи зэхэщӀыкӀ псомкӀи Зиусхьэну уи Тхьэр фӀыуэ лъагъу», – жриӀащ Хьисэ. 
MAT.22.38	– Аращ я нэхъ ин дыдэу япэрей унафэр. 
MAT.22.39	ЕтӀуанэ унафэри
MAT.22.40	Мы унафитӀым къызэщӀаубыдэ Мусэ бегъымбарым и Торэт хабзэм ит псори, адрей бегъымбархэми жаӀа псори.
MAT.22.41	Фарисейхэр къызэхуэса нэужь, Хьисэ абыхэм еупщӀащ:
MAT.22.42	– Мэссихь теухуауэ сыт жыфӀэн? Хэт ар зи къуэр?
MAT.22.42	– Даут и къуэщ ар, – жаӀащ абыхэм.
MAT.22.43	– Апхуэдэу щытмэ, Тхьэм и Псэ ЛъапӀэм Даут и гум кърилъхьэу, Мэссихь теухуауэ «Си Зиусхьэн» жиӀэурэ къызэрыжригъэӀар дауэ къызэрыбгурыӀуэнур? – яжриӀащ Хьисэ. – Даут мыпхуэдэу жиӀакъэ:
MAT.22.44	«Тхьэуэ Зиусхьэным
MAT.22.44	сэ си Зиусхьэным къыжриӀащ:
MAT.22.44	Уи бийхэр уи лъэгу къыщӀэзгъэувэху,
MAT.22.44	си ижьырабгъумкӀэ къызбгъэдэтӀысхьэ»?
MAT.22.45	– Езы Даут Мэссихьым «Сэ си ЗиусхьэнкӀэ» йоджэ, – къыщӀигъужащ Хьисэ. – Апхуэдэу щыщыткӀэ, Мэссихьыр Даут и къуэу дауэ зэрубжынур?
MAT.22.46	Хьисэ зы псалъэ къыпидзыжын зыми лъэкӀакъым. Хьисэ нэгъуэщӀкӀэ еупщӀыжыну зыри тегушхуакъым а махуэм щыщӀэдзауэ.
MAT.23.1	Хьисэ цӀыху гупышхуэхэмрэ и гъуэгу ирикӀуэхэмрэ яжриӀащ абы щыгъуэ:
MAT.23.2	– Торэт егъэджакӀуэ пашэхэмрэ фарисейхэмрэ Мусэ бегъымбарым и тахътэм тетӀысхьащ. 
MAT.23.3	Аращи, фщӀэн хуейуэ икӀи вгъэзэщӀэн хуейуэ абыхэм къывжаӀэ псори вгъэзащӀэ, ауэ ящӀэр фымыщӀэ, абыхэм жаӀэ фӀэкӀ, жаӀэр ягъэзащӀэркъыми. 
MAT.23.4	Хьэлъэ зехьэгъуейхэр зэкӀуэцӀапхэри, цӀыхухэм я дамащхьэм тралъхьэ, ауэ цӀыхухэм ядэӀэпыкъуну езыхэм я зы Ӏэпхъуамби ягъэхъейркъым.
MAT.23.5	– Абыхэм я ӀуэхуфӀ псори цӀыхухэм ирагъэлъагъун щхьэкӀэщ щӀащӀэр. Абыхэм я нэмэз пхъуантэ цӀыкӀуэхэр
MAT.23.6	Гухэхъуэ Ӏэнэ щытрагъэувэн щыгъуи, синэгуэгухэм цӀыхухэр щыщызэхуэскӀи тхьэмадэ тӀысыпӀэхэр яубыдын яфӀэфӀщ. 
MAT.23.7	ЦӀыху зэхыхьэпӀэхэм езыхэм цӀыхухэм пщӀэ лей защыхурагъэщӀынри «дин егъэджакӀуэкӀэ» зрагъэджэнри ящӀасэщ.
MAT.23.8	– Ауэ фэ «дин егъэджакӀуэкӀэ» зэвмыгъаджэ, сыт щхьэкӀэ жыпӀэмэ дин егъэджакӀуэу фиӀэ закъуэр Мэссихьщ икӀи фэ псори фызэкъуэшщ. 
MAT.23.9	Зыми щӀылъэм фи «адэкӀэ» фыщемыджэ, фэ адэу фиӀэ закъуэр уафэм щыӀэ фи Адэ лъапӀэрщи. 
MAT.23.10	Апхуэдэ дыдэу, «ущиякӀуэкӀи» зэвмыгъаджэ, ущиякӀуэу фиӀэ закъуэр Мэссихьщи. 
MAT.23.11	Фэ фщыщ нэхъ ин дыдэр ӀуэхутхьэбзащӀэ фэ къыфхурехъу. 
MAT.23.12	Сыт щхьэкӀэ жыпӀэмэ зи щхьэ зыгъэин дэтхэнэри Тхьэм игъэлъэхъшэнущ, ауэ зи щхьэ зыгъэлъахъщэ дэтхэнэри Тхьэм игъэинынущи.
MAT.23.13	– Гъуэгу мыгъуэ фытеуващ, торэт егъэджакӀуэ пашэхэри фарисейхэри, бзитӀщхьитхэ! Тхьэуэ уафэм щыӀэм и Тепщэныгъэшхуэм и куэбжэр цӀыхухэм я пащхьэм щывгъэбыдэ. Фэ езыхэри а тепщэныгъэшхуэм фыщӀыхьэркъым, щӀыхьэну хуейхэри хуит фщӀыркъым. 
MAT.23.14	Гъуэгу мыгъуэ фытеуващ, торэт егъэджакӀуэ пашэхэри фарисейхэри, бзитӀщхьитӀхэ! Фызабэхэм я унэхэр къатывох икӀи цӀыхухэм зевгъэгъэщӀэгъуэн щхьэкӀэ, фи тхьэлъэӀухэр кӀыхьлӀыхь фощӀ. Тхьэм хуабжьу фигъэпшынэнущ абы щхьэкӀэ.
MAT.23.15	– Гъуэгу мыгъуэ фытеуващ, торэт егъэджакӀуэ пашэхэри фарисейхэри, бзитӀщхьитӀхэ! Фэ щӀыми хыми къыщывокӀухь, фи диным зы цӀыху закъуэ къивгъэхьэн щхьэкӀэ. Ар къыщывэхъулӀэкӀэ, фэр нэхърэ тӀукӀэ нэхъ Ӏейуэ жыхьэнмэ бын ар фощӀ.
MAT.23.16	– Гъуэгу мыгъуэ фытеуващ фэ, пашэ нэфхэу мыпхуэдэу жызыӀэхэр: «Тхьэм и унэшхуэм и цӀэкӀэ зыгуэрым тхьэ иӀуэмэ, абы зыри къикӀыркъым, ауэ Тхьэм и унэшхуэм и дыщэм и цӀэкӀэ зыгуэрым тхьэ иӀуэмэ, тхьэрыӀуэ мэхъу». 
MAT.23.17	Фэ, акъыл зимыӀэу цӀыху нэфхэ! Дэтхэнэра нэхъ лъапӀэр: дыщэра, хьэмэрэ Тхьэм и унэшхуэу дыщэр лъапӀэ зыщӀыра? 
MAT.23.18	Мыпхуэдэуи жывоӀэ: «КъурмэнщӀыпӀэм и цӀэкӀэ зыгуэрым тхьэ иӀуэмэ, абы зыри къикӀыркъым, ауэ къурмэнщӀыпӀэм телъ къурмэныпхъэм и цӀэкӀэ зыгуэрым тхьэ иӀуэмэ, тхьэрыӀуэ мэхъу». 
MAT.23.19	Фэ, цӀыху нэфхэ! Дэтхэнэра нэхъ лъапӀэр, къурмэныпхъэра, хьэмэрэ къурмэныпхъэр лъапӀэ зыщӀ къурмэнщӀыпӀэра? 
MAT.23.20	Аращи, къурмэнщӀыпӀэм и цӀэкӀэ тхьэ зыӀуэм къурмэнщӀыпӀэм и цӀэкӀи абы телъ псом я цӀэкӀи тхьэ иӀуа мэхъу. 
MAT.23.21	Тхьэм и унэшхуэм и цӀэкӀэ тхьэ зыӀуэм Тхьэм и унэшхуэм и цӀэкӀи абы щӀэсым и цӀэкӀи тхьэ иӀуа мэхъу. 
MAT.23.22	Уафэм и цӀэкӀэ тхьэ зыӀуэм Тхьэм и тахътэм и цӀэкӀи абы тесым и цӀэкӀи тхьэ иӀуа мэхъу.
MAT.23.23	– Гъуэгу мыгъуэ фытеуващ торэт егъэджакӀуэ пашэхэри фарисейхэри, бзитӀщхьитӀхэ! ХадэхэкӀ нэхъ пудхэм ящыщу пщӀанэр Тхьэм щхьэкӀэ фот, ауэ нэхъ вгъэзэщӀапхъэу Торэт хабзэм зи гугъу ищӀ захуагъэм, гущӀэгъу пхэлъыным, Тхьэм хуэщыпкъэным фыбгъэдокӀ. Ахэращ фызытекӀ мыхъунур, адрей фи фарзэхэр зыщывмыгъэгъупщэу. 
MAT.23.24	Фэ, пашэ нэфхэ! Фызэфэм аргъуейр хэфхыурэ, махъшэу хэлъыр зыжьэдыволъафэ.
MAT.23.25	– Гъуэгу мыгъуэ фытеуващ, торэт егъэджакӀуэ пашэхэри фарисейхэри, бзитӀщхьитӀхэ! Фэ фи фалъэхэмрэ фи лагъэхэмрэ я щӀыфэр фогъэкъабзэ, ауэ я кӀуэцӀым нэпсеягъэмрэ зымышыӀэныгъэмрэ изщ. 
MAT.23.26	Уэ, фарисей нэф! Фалъэмрэ лагъэмрэ я кӀуэцӀыр гъэкъабзэ япэщӀыкӀэ, я щӀыфэри къабзэ хъунущ итӀанэ.
MAT.23.27	– Гъуэгу мыгъуэ фытеуващ, торэт егъэджакӀуэ пашэхэри фарисейхэри, бзитӀщхьитӀхэ! Хужьу яла кхъэ мащэхэм фахуэдэщ фэ. Ахэр дахэу къолъагъуэ, арщхьэкӀэ я кӀуэцӀыр хьэдэ къупщхьэрэ фӀей зэмылӀэужьыгъуэкӀэ кудащ. 
MAT.23.28	Щыпкъагъэ зигу илъхэм фахуэдэу цӀыхухэм закъыфӀывогъэщӀ фи фэкӀэ, ауэ фигухэм бзитӀщхьитӀыгъэмрэ бзаджагъэмрэ изщ.
MAT.23.29	– Гъуэгу мыгъуэ фытеуващ, торэт егъэджакӀуэ пашэхэри фарисейхэри, бзитӀщхьитӀхэ! Бегъымбархэм щхьэкӀэ кхъэлэгъунэхэр фогъэув, щыпкъагъэ зигу илъа цӀыхухэм я сынхэри фогъэщӀэращӀэ. 
MAT.23.30	Апхуэдэу щыт пэтми, «Ди адэжьхэм я зэманым дыпсэуатэмэ, абыхэм бегъымбархэм я лъыр щагъажэм, гъусэ дахуэхъунтэкъым», жывоӀэ. 
MAT.23.31	Апхуэдэу жыфӀэурэ, бегъымбархэр зыукӀахэм я щӀэблэу фызэрыщытым фэр-фэру щыхьэт фытохъуэ. 
MAT.23.32	ФеуэжьэрэкӀ-тӀэ, абы щыгъуэ фи адэжьхэм къаубла Ӏуэхур вгъэбатэ.
MAT.23.33	– Фэ, блэхэ! Фэ, блэ щылъхухэ! Жыхьэнмэр унапӀэ фхуищӀащ Тхьэм, абы дауэ фыӀэщӀэкӀын? 
MAT.23.34	Абы къыхэкӀкӀэ, бегъымбархэри, акъылыфӀагъэ зиӀэ цӀыхухэри, дин егъэджакӀуэхэри сэ ныфхузогъакӀуэ. Абыхэм ящыщ зы гупыр жорым ефӀулӀынурэ, фыукӀынущ; адрей гупми фи синэгуэгухэм щӀопщкӀэ фыщеуэнущ икӀи зы къалэм дэфхунурэ адрей къалэм фхунущ. 
MAT.23.35	Аращи, дунейм щагъэжа лъы хей псори фэ къыфтехуэнущ, щыпкъагъэ зигу илъ Хэбэл бегъымбарым и лъым къыщыщӀэдзауэ Варахийм и къуэ Зэчрей бегъымбарым и лъыр къыхиубыдэу. Зэчрей бегъымбарыращ Тхьэм и унэшхуэмрэ къурмэнщӀыпӀэмрэ я зэхуакум дэвукӀыхьар. 
MAT.23.36	Пэжыр нывжызоӀэ, мы Ӏуэху мыхъумыщӀэ псоми я лажьэр иджырей цӀыхухэм къатехуэнущ.
MAT.23.37	– Еууей, Ерусалим, Ерусалим! Уи цӀыхухэм бегъымбархэр яукӀ, Тхьэм и лӀыкӀуэхэри, мывэкӀэ еуэурэ, яукӀ. Бзум и шырхэр и дамэ щӀагъым зэрыщызэхуишэсым хуэдэу, уи бынхэр сэ зэхуэсшэсыну сыт хуэдизрэ сыхуея, ауэ фэ фыхуеякъым. 
MAT.23.38	АтӀэ, фи къалэм Тхьэр нэфӀкӀэ къеплъыжынукъым. 
MAT.23.39	Сэ нывжызоӀэ, «Зиусхьэным и цӀэкӀэ къакӀуэм щӀыхьышхуэр ейщ» щыжыфӀэну махуэм нэсыху, сыкъэфлъагъужынукъым.
MAT.24.1	Хьисэ Тхьэм и унэшхуэм къыщӀэкӀыжри, ежьэж щыхъум, Тхьэм и унэшхуэм хэт унэхэр ирагъэлъагъуну Хьисэ и гъуэгу ирикӀуэхэр щхьэхуэу къыбгъэдыхьащ.
MAT.24.2	– Мы псори флагъурэ? – яжриӀащ Хьисэ абыхэм. – Пэжыр нывжызоӀэ, мывитӀ къызэтемынэжу, псори зэтекъутэнущ.
MAT.24.3	Хьисэ Елеон Ӏуащхьэм
MAT.24.3	– КъыджеӀэт, а жыхуэпӀа Ӏуэхухэр сыт щыгъуэ къыщыхъунур, икӀи уэ дунейм укъызэрыкӀуэжынумрэ мы дунейм и кӀэухыр къызэрыкӀуэнумрэ я нэщэнэхэр сыт?
MAT.24.4	– Зыми фыкъызэримыгъэпцӀэным фыхуэсакъ! – яжриӀащ Хьисэ. 
MAT.24.5	– Си цӀэр зыфӀащурэ, «Мэссихьыр сэращ» жаӀэу, цӀыху куэд къэкӀуэнущ, цӀыху куэди къагъэпцӀэнущ. 
MAT.24.6	Гъунэгъууи жыжьэуи зауэ хъыбар щызэхэфхынущ, ауэ фыщӀэшынэн щыӀэкъым. А Ӏуэхухэр къэхъун хуейщ, ауэ дунейм и кӀэухыр иджыри къэсауэ аркъым. 
MAT.24.7	Зы лъэпкъыр адрей лъэпкъым, зы къэралри адрей къэралым езэуэну къызэщӀэтэджэнущ. Гъабли къэхъунущ, щӀыр щӀыпӀэ-щӀыпӀэхэмкӀи хуабжьу щыхъеинущ. 
MAT.24.8	А Ӏуэху псори гугъуехь куэд шэчыным я къежьапӀэ къудейщ.
MAT.24.9	– ЦӀыхухэм фэ гугъуехь фагъэшэчын щхьэкӀэ, тепщэныгъэ зиӀэхэм фырагъэубыдынурэ фрагъэукӀынущ икӀи сэ си цӀэр зэрывгъэлъапӀэм щхьэкӀэ лъэпкъ псори жагъуэгъу къыфхуэхъунущ. 
MAT.24.10	ЦӀыху куэд фӀэщхъуныгъэм и гъуэгум текӀынущ абы щыгъуэ; зым адрейр тепщэныгъэ зиӀэхэм яригъэубыдынущ, зым адрейр илъагъу мыхъу хъунущ. 
MAT.24.11	Бегъымбар нэпцӀ куэд къежьэнущ, цӀыху куэди къагъэпцӀэнущ. 
MAT.24.12	Бзаджагъэм къызэрыхэхъуэм къыхэкӀкӀэ, цӀыху куэдым я фӀылъагъуныгъэр упщӀыӀунущ. 
MAT.24.13	Ауэ икӀэм нэсыху теубыдэныгъэ зиӀэр Тхьэм мыкӀуэду къригъэлынущ. 
MAT.24.14	Тхьэм и Тепщэныгъэшхуэм теухуа хъыбарыфӀым щӀылъэ псом тет цӀыхухэр ирагъэдэӀуэн хуейуэ щытщ, цӀыху лъэпкъ псоми я пащхьэм щыхьэт щыхъун щхьэкӀэ. Дунейм и кӀэухыр къэсынущ абы и ужькӀэ.
MAT.24.15	– Аращи, Даниил бегъымбарыр зытепсэлъыхьа «Зэхэзыкъутэ ГущыкӀыгъуэур»
MAT.24.16	Иудей хэкум ис цӀыхухэр Ӏуащхьэхэм ирекӀуэлӀэж. 
MAT.24.17	Унащхьэм тетыр къехыжмэ, зыгуэр здищтэн щхьэкӀэ, унэм щӀремыхьэж. 
MAT.24.18	Губгъуэм итми, и щыгъын щӀыӀутелъыр здищтэн щхьэкӀэ, къремыгъэзэж. 
MAT.24.19	ЦӀыхубз лъэщыджэхэмрэ сабий быдзафэ зиӀэхэмрэ гъуэгу мыгъуэ теувэнущ а махуэхэм. 
MAT.24.20	Фыщежэжьэнур щӀымахуэм е щэбэт махуэм темыхуэн щхьэкӀэ, Тхьэм фелъэӀу; 
MAT.24.21	а махуэхэм гузэвэгъуэшхуэ къэхъунущи. Дунейр къыщыхъуам къыщыщӀэдзауэ иджыри къэсыху щыӀакъым дяпэкӀи щыӀэнукъым апхуэдэ гузэвэгъуэшхуэ. 
MAT.24.22	А махуэхэр нэхъ мащӀэ мыхъуатэмэ, зы цӀыхуи мыкӀуэду къелынутэкъым. Езым къыхиха цӀыхухэм я хьэтыркӀэ Тхьэм а махуэхэр нэхъ мащӀэ ищӀынущ. 
MAT.24.23	А махуэхэм «Мис, Мэссихь мыбы щыӀэщ», жиӀэу, е «Мэссихь модэ щыӀэщ», жиӀэу зыгуэрым къывжиӀэмэ, фи фӀэщ фымыщӀ; 
MAT.24.24	Мэссихь нэпцӀхэмрэ бегъымбар нэпцӀхэмрэ къежьэнущи. Абыхэм нэщэнэ гъэщӀэгъуэнхэри Ӏуэху телъыджэхэри къагъэлъагъунущ, Тхьэм къыхиха цӀыхухэри ягъэпцӀэн мурадкӀэ, ялъэкӀмэ. 
MAT.24.25	Мис, а Ӏуэхухэр къэхъун и пэкӀэ абыхэм я хъыбар нывжесӀащ.
MAT.24.26	– Аращи, «Мис, Мэссихь губгъуэ нэщӀым щыӀэщ», къыщывжаӀэкӀэ, абы фымыкӀуэ «Мис, Мэссихь пэшым щӀэтщ», къыщывжаӀэкӀи фи фӀэщ фымыщӀ; 
MAT.24.27	къуэкӀыпӀэмкӀэ къыщыхъуэпскӀ уафэхъуэпскӀым къухьэпӀэм нэсыху дунейр зэригъэнэхум хуэдэу, ЦӀыху Лъэпкъым и Къуэр къыщыкӀуэжыну махуэри хъунущи. 
MAT.24.28	ФщӀэркъэ хьеуан псэхэлӀэр здэщыӀэм бгъэжьхэри зэрыщызэхуэсынур.
MAT.24.29	– А гузэвэгъуэшхуэ махуэхэм я ужь дыгъэр напӀэзыпӀэм ункӀыфӀынущ, мазэри къэунэхужынукъым. Вагъуэхэри уафэм къехуэхынущ, уафэм щыӀэ къарухэри къызэщӀэхъеенущ. 
MAT.24.30	ЦӀыху Лъэпкъым и Къуэм и нэщэнэ уафэм къыщылъэгъуэнущ икӀи дунейм тет лъэпкъ псори гъыурэ я бгъэм еуэжынущ абы щыгъуэ. ЦӀыху Лъэпкъым и Къуэр, пшэхэм хэтрэ лъэкӀыныгъэшхуэрэ щӀыхьышхуэрэ иӀэу, къакӀуэу цӀыхухэм ялъагъунущ. 
MAT.24.31	Бжьамиишхуэм и макъ жаныр къэӀунущ итӀанэ икӀи ЦӀыху Лъэпкъым и Къуэм и мелыӀычхэр иригъэжьэнущ икӀи абыхэм дуней лъэныкъуиплӀкӀи, зы уафэ гъунэм щыщӀэдзауэ адрей уафэ гъунэм нэсыху, езым къыхиха цӀыхухэр къыхашурэ, абы къыхузэхуашэсынущ.
MAT.24.32	– Ахъуо жыгым къыщыщӀымкӀэ зыгурывгъаӀуэ: абы и къудамэхэм псы къыщӀыхьэу, и пщӀащэхэр къыпыкӀэ щыхъукӀэ, гъэмахуэр къызэрыблэгъар къывощӀэ. 
MAT.24.33	Фэри, мы Ӏуэху псори щыфлъагъукӀэ, ЦӀыху Лъэпкъым и Къуэр гъунэгъуу, куэбжэм деж зэрыщытыр зэвгъащӀэ. 
MAT.24.34	Пэжыр нывжызоӀэ, мы лъэпкъыр мыкӀуэдыж щӀыкӀэ, мы Ӏуэху псори къэхъунущ. 
MAT.24.35	Уафэмрэ щӀылъэмрэ кӀуэдыжынущ, ауэ си псалъэхэр кӀуэдыжынукъым.
MAT.24.36	– А махуэр е а сыхьэтыр къыщысынур зыми ищӀэркъым. Уафэхэм щыӀэ мелыӀычхэми ящӀэркъым, Тхьэм и Къуэми ищӀэркъым. Адэ лъапӀэм и закъуэщ ар зыщӀэр. 
MAT.24.37	Нухь бегъымбарым и махуэхэм Ӏуэхухэр зэрыщытам хуэдэу, ЦӀыху Лъэпкъым и Къуэр дунейм къыщыкӀуэжынум дежи Ӏуэхухэр абы тетынущ. 
MAT.24.38	Псыдзэр
MAT.24.39	Къэхъунур ямыщӀэурэ, псыдзэр къащӀэуэри, ахэр псори ихьащ икӀи итхьэлащ. ЦӀыху Лъэпкъым и Къуэр дунейм къыщыкӀуэжынум дежи апхуэдэущ Ӏуэхухэр зэрыщытынур. 
MAT.24.40	ЦӀыхуитӀ губгъуэм итынущ абы щыгъуэ, зыр мелыӀычхэм уафэм яхьынущ, адрейр къагъэнэнущ. 
MAT.24.41	ЦӀыхубзитӀ зы щхьэлым щыхьэжэнущ, зыр мелыӀычхэм уафэм яхьынущ, адрейр къагъэнэнущ.
MAT.24.42	– Аращи, фымыжейуэ фысакъ, Зиусхьэныр дунейм къыщыкӀуэжыну махуэр фщӀэркъыми. 
MAT.24.43	Ауэ мыр зэвгъащӀэ: Унэр зейм дыгъуакӀуэр къыщыкӀуэну сыхьэтыр ищӀэу щытатэмэ, жеинтэкъым икӀи и унэм щӀигъыхьэу щӀэлъыр иригъэдыгъунтэкъым. 
MAT.24.44	Абы къыхэкӀкӀэ, фэри фыхьэзырын хуейщ, ЦӀыху Лъэпкъым и Къуэр фыщымыгугъэ сыхьэт гуэрым дунейм къэкӀуэжынущи.
MAT.24.45	– Хэт атӀэ, зэхэщӀыкӀ иӀэрэ, зыщыгугъ хъун унэӀуту тепщэм езым и унэӀутхэм унафэщӀ яхуищӀар, шхын ичэзум къаритын щхьэкӀэ? 
MAT.24.46	А унэӀутыр гъуэгу махуэ теуващ, тепщэр къэкӀуэжрэ апхуэдэу ищӀэу кърихьэлӀэжмэ. 
MAT.24.47	Пэжыр нывжызоӀэ, тепщэм и мылъку псори а унэӀутым и ӀэмыщӀэ ирилъхьэнущ. 
MAT.24.48	Ауэ а унэӀутым бзаджагъэкӀэ игукӀэ «Си тепщэр къэгувэнущ» жиӀэу 
MAT.24.49	адрей унэӀутхэм яхэуэу икӀи ефакӀуэхэм ядефэу-ядешхэу щиублэкӀэ, 
MAT.24.50	а унэӀутым тепщэр къэкӀуэжыну щимыгугъэ махуэм икӀи щыпэмыплъэ сыхьэтым ар къэсынущ. 
MAT.24.51	А унэӀутыр хьэлэчу иубэрэжьынущ тепщэм икӀи бзитӀщхьитӀхэм гугъуехь щадишэчыну щӀыпӀэм игъэкӀуэнущ. Абы гъы макърэ дзэ зэрыгъэшх макърэ къыщыӀунущ.
MAT.25.1	– Тхьэуэ уафэм щыӀэм и Тепщэныгъэшхуэр* а махуэм зыхуэдэу щытынур мыращ. ХъыджэбзипщӀ, я уэздыгъэхэр къыздащтэри, щауэм пежьэну дэкӀащ. 
MAT.25.2	Абыхэм ящыщу тхур ахьмакът, тхур Ӏущт. 
MAT.25.3	Ахьмакъхэм я уэздыгъэхэр къыщащтэм, дагъэр къыздащтакъым. 
MAT.25.4	Ӏущхэм уэздыгъэхэри дагъэ зэрыт дагъалъэхэри къыздащтащ. 
MAT.25.5	Щауэр къыщыгувэм, псори щхьэукъуэри жеящ.
MAT.25.6	– Жэщ ныкъуэм деж макъ гуэр къэӀуащ: «Мес, щауэр къокӀуэ, фыпежьэ!»
MAT.25.7	– Ар щызэхахым, хъыджэбз псори къэтэджри, я уэздыгъэхэр ягъэхьэзыращ. 
MAT.25.8	Ахьмакъхэр Ӏущхэм елъэӀуащ: «Фи дагъэм щыщ къыдэфт, ди уэздыгъэхэр мэункӀыфӀри».
MAT.25.9	– Хъыджэбз Ӏущхэм жэуап къратащ: «Фэри дэри ар тхурикъунукъым. Дагъэ зыщэхэм я деж фыкӀуэрэ дагъэ къэфщэхумэ, нэхъыфӀщ».
MAT.25.10	– Ахэр дагъэ щэху кӀуауэ, щауэр къэсащ икӀи хьэзыру щыта хъыджэбзитхур зыщӀигъущ, джэгу щащӀ унэм щӀыхьэри, бжэри къагъэбыдэжащ.
MAT.25.11	– Адрей хъыджэбзхэри абы и ужькӀэ къэкӀуэжри, мыпхуэдэу жаӀащ: «Зиусхьэн, Зиусхьэн, куэбжэр къытхуӀух!».
MAT.25.12	– Ауэ абы жиӀащ: «Пэжыр нывжызоӀэ, фэ хэт фыщыщми, сэ сщӀэркъым».
MAT.25.13	– Аращи, фымыжейуэ фысакъ, – къыщӀигъуащ Хьисэ, – ЦӀыху Лъэпкъым и Къуэр дунейм къыщыкӀуэжыну махуэри сыхьэтри фщӀэркъыми.
MAT.25.14	– КъинэмыщӀауэ Тхьэуэ уафэм щыӀэм и Тепщэныгъэшхуэр къызэрыкӀуэнур зыхуэдэр мыращ. ЛӀы гуэр хамэ къэрал кӀуэн щыхъум, и унэӀутхэр къриджэри, и мылъкур яӀэщӀилъхьащ. 
MAT.25.15	Зым талантитху,
MAT.25.16	Талантитху зритар занщӀэу кӀуэри, лажьэурэ нэгъуэщӀ талантитху къилэжьащ. 
MAT.25.17	ТалантитӀ зритами нэгъуэщӀ талантитӀ къилэжьащ. 
MAT.25.18	Ауэ тепщэм зы талант зритар кӀуэщ, щӀым щӀитӀэри, и тепщэм и ахъшэр игъэпщкӀуащ.
MAT.25.19	– Зыкъом дэкӀауэ, а унэӀутхэм я тепщэр къэкӀуэжащ икӀи и унэӀутхэм ахъшэр къызэрагъэсэбэпамкӀэ еупщӀу щӀидзащ. 
MAT.25.20	Талантитху зритар тепщэм бгъэдыхьэщ, адрей талантитху къилэжьар иритри, жиӀащ: «Зи щӀыхь ин, талантитху къысӀэщӀэплъхьащ. Мис, абыхэмкӀэ нэгъуэщӀ талантитху къэзлэжьащ».
MAT.25.21	– Тепщэм абы жриӀащ: «ФӀыуэ пщӀащ. Уэ сызыщыгугъ хъун уунэӀутыфӀщ! Ӏуэху мащӀэкӀэ сызыщыгугъ хъун цӀыхуу узэрыщытам щхьэкӀэ, Ӏуэху куэд ныпӀэщӀэслъхьэнущ. КъакӀуи, уи тепщэм и гуфӀэгъуэм къыхыхьэ».
MAT.25.22	– ТалантитӀ зритар тепщэм бгъэдыхьэри, жиӀащ: «Зи щӀыхь ин, талантитӀ къысӀэщӀэплъхьащ. Мис, абыхэмкӀэ нэгъуэщӀ талантитӀ къэзлэжьащ».
MAT.25.23	– Тепщэм абы жриӀащ: «ФӀыуэ пщӀащ. Уэ сызыщыгугъ хъун уунэӀутыфӀщ. Ӏуэху мащӀэкӀэ сызыщыгугъ хъун цӀыхуу узэрыщытам щхьэкӀэ, Ӏуэху куэд ныпӀэщӀэслъхьэнущ. КъакӀуи, уи тепщэм и гуфӀэгъуэм къыхыхьэ».
MAT.25.24	– Зы талант зритами, тепщэм бгъэдыхьэри, жиӀащ: «Зи щӀыхь ин, узэрылӀы пхъашэр сщӀэрт, жылапхъэ зытумысам гъавэ къытыбохыж, зыхомыпхъами къыщызэхуохьэсыж. 
MAT.25.25	Сышынэрти, сыкӀуэри, уи талантыр щӀым щӀэзгъэпщкӀуащ. Мис, ууейр узотыж».
MAT.25.26	– Тепщэм абы жриӀащ: «Уэ уунэӀут бзаджэщ икӀи уунэӀут щхьэхынэщ. Уэ пщӀэрт сэ жылапхъэр зытезмысам гъавэ къызэрытесхыжыр икӀи зытезмыпхъам къызэрыщызэхуэсхьэсыжыр. 
MAT.25.27	Апхуэдэу щыщыткӀэ, хагъэхъуэн щхьэкӀэ си ахъшэр сатуущӀэхэм ептын хуеякъэ? СыкъэкӀуэжа нэужь, хэхъуауэ си ахъщэр къысӀэрыхьэжынут абы щыгъуэ».
MAT.25.28	– «Мы лӀым талантыр къеӀыфхи, талантипщӀ зиӀэм ефт. 
MAT.25.29	Ар хэти ирехъу, зиӀэм нэхъыбэ къритынущ Тхьэм икӀи къелыжу хуигъэбэгъуэнущ. Ауэ зимыӀэм иӀэ тӀэкӀури Ӏихыжынущ Тхьэм. 
MAT.25.30	Мы унэӀут сэбэпыншэр кӀыфӀыгъэм и кууупӀэм хэвдзэ. Абы гъы макърэ дзэ зэрыгъэшх макърэ къыщыӀунущ».
MAT.25.30	Ар жиӀа нэужь, Хьисэ макъышхуэкӀэ къыщӀигъуащ:
MAT.25.30	– ИридэӀуэну тхьэкӀумэ зиӀэр иредаӀуэ.
MAT.25.31	– ЦӀыху Лъэпкъым и Къуэм
MAT.25.32	Лъэпкъ псори абы и пащхьэм къыщызэхуэсынущ икӀи мэлыхъуэм мэлхэмрэ бжэнхэмрэ зэрызэхидзым хуэдэу, ЦӀыху Лъэпкъым и Къуэм цӀыхухэр зэхидзынущ. 
MAT.25.33	Мэлхэр ижьырабгъумкӀэ, бжэнхэр сэмэгурабгъумкӀэ игъэувынущ.
MAT.25.34	– Пащтыхьым и ижьырабгъумкӀэ щытхэм яжриӀэнущ абы щыгъуэ: «Фэ, си Адэм и нэфӀ зыщыхуахэр, фыкъакӀуи, Тхьэм дунейр къыщигъэщӀам къыщыщӀэдзауэ къыфхуигъэхьэзыра тепщэныгъэр фи ӀыхьэфӀу къыфлъосри фубыд. 
MAT.25.35	Сыт щхьэкӀэ жыпӀэмэ сыщымэжалӀэм сывгъэшхащ, псы сыщыхуэлӀэм псы севгъэфащ; хамэу сыщыщытым севгъэблэгъащ; 
MAT.25.36	щыстӀэгъэн щызимыӀэм сыфхуэпащ; сыщысымаджэм фыкъыскӀэлъыплъащ; лъэхъуэщым сыщыщӀэсым си деж фыкъэкӀуащ».
MAT.25.37	– Щыпкъагъэ зигу илъ цӀыхухэм къыжраӀэнущ абы: «Зиусхьэн, сытым щыгъуэ дэ уэ умэжалӀэу утлъагъуу ущыдгъэшхар, е псы пхуэлӀэу псы ущедгъэфар? 
MAT.25.38	Сытым щыгъуэ уэ хамэу утлъагъуу укъыщедгъэблэгъар, е зыщыптӀэгъэн уимыӀэу ущытхуэпар? 
MAT.25.39	Уэ усымаджэу е лъэхъуэщым ущӀэсу сытым щыгъуэ утлъагъуу уи деж дыщынэкӀуар?»
MAT.25.40	– Пащтыхьым абыхэм жэуап яритынущ: «Пэжыр нывжызоӀэ, си къуэш* я нэхъ цӀыкӀу дыдэхэм ящыщ гуэрым хуэфщӀар сэ къысхуэфщӀауэ мэхъу».
MAT.25.41	– Пащтыхьым и сэмэгурабгъумкӀэ щытхэми яжриӀэнущ: «ФызбгъэдэкӀ фэ, Тхьэм и ней зыщыхуахэр. ШейтӀанымрэ абы и мелыӀычхэмрэ Тхьэм яхуигъэхьэзыра мыункӀыфӀыжын мафӀэм фыкӀуэ. 
MAT.25.42	Сыт щхьэкӀэ жыпӀэмэ сыщымэжалӀэм сывгъэшхакъым; псы сыщыхуэлӀэм севгъэфакъым; 
MAT.25.43	хамэу сыщыщытым севгъэблэгъакъым, зыщыстӀэгъэн щызимыӀэми сыфхуэпакъым; сыщысымаджэми лъэхъуэщым сыщыщӀэсми фыкъыскӀэлъыплъакъым».
MAT.25.44	– Абыхэм пащтыхьым къыжраӀэнущ: «Зиусхьэн, уэ умэжа-лӀэу, е псы пхуэлӀэу, е ухамэу, е зыщыптӀэгъэн уимыӀэу, е усымаджэу, е лъэхъуэщым ущӀэсу утлъагъуу, ди фӀагъ уэдмыгъэкӀыу сыт щыгъуэ укъыщыдгъэнар?»
MAT.25.45	– Пащтыхьым абыхэм жэуап яритынущ: «Пэжыр ныв-жызоӀэ, мы цӀыкӀу дыдэхэм ящыщ гуэрым хуэвмыщӀар сэ къысхуэвмыщӀауэ мэхъу».
MAT.25.46	– Мыухыжын гугъуехь щашэчыну гъуэгум техьэнущ ахэр, ауэ щыпкъагъэ зигу илъ цӀыхухэр мыкӀуэдыжын гъащӀэ къащылъысыну гъуэгум техьэнущ.
MAT.26.1	А псалъэ псори къиӀуэта нэужь, Хьисэ и гъуэгу ирикӀуэхэм яжриӀащ:
MAT.26.2	– ӀутӀыж махуэшхуэр
MAT.26.3	Дин пашэшхуэхэр,* торэт егъэджакӀуэ пашэхэр, цӀыхухэм я нэхъыжьхэр
MAT.26.4	Хьисэ гъэпцӀагъэкӀэ яубыдыну икӀи яукӀыну мурад ящӀащ абыхэм.
MAT.26.5	– Ауэ, цӀыхухэм зыкъамыӀэтын щхьэкӀэ, ар махуэшхуэм трыремыхуэ, – жаӀащ абыхэм.
MAT.26.6	Хьисэ Вифание жылэм дыхьауэ, уэшын уз зэфыкӀ Симон и унэм щӀэст. 
MAT.26.7	Хьисэ абы здыщӀэсым, цӀыхубз гуэр унэм къыщӀыхьащ. Алавастэр зи цӀэ мывэм къыхэщӀыкӀауэ зы барщыбэ иӀыгът абы. А барщыбэм мэ ӀэфӀ къызыпих дагъэ лъапӀэ итт. Хьисэ, Ӏэнэм здыпэрысым, цӀыхубзыр къыбгъэдыхьэри, абы и щхьэм дагъэр трикӀащ.
MAT.26.8	Хьисэ и гъуэгу ирикӀуэхэм ар щалъагъум, ар ягу иримыхьу, жаӀащ:
MAT.26.8	– Мы дагъэ лъапӀэр пщӀэншэу щӀигъэкӀуэдар сыт? 
MAT.26.9	Ар лъапӀэу ящатэмэ, ахъшэр тхьэмыщкӀэхэм хуагуэш хъунут.
MAT.26.10	Абы гу лъитэри, Хьисэ яжриӀащ:
MAT.26.10	– ЦӀыхубзыр сыт щӀэвгъэукӀытэр? Сэр щхьэкӀэ псапэ ищӀащ абы. 
MAT.26.11	ТхьэмыщкӀэхэр дапщэщи къыфхэтынущ, ауэ сэ игъащӀэкӀэ сыфхэтынукъым. 
MAT.26.12	А цӀыхубзым мы дагъэ лъапӀэр си пкъым къызэрытрикӀамкӀэ сызэрыщӀалъхьэжынум сыхуигъэхьэзырауэ арщ. 
MAT.26.13	Пэжыр нывжызоӀэ, дуней псом хъыбарыфӀыр
MAT.26.14	Хьисэ и гъуэгу ирикӀуэ цӀыху пщыкӀутӀым ящыщу Иудэ ИскариоткӀэ зэджэр дин пашэшхуэхэм я деж кӀуэри, 
MAT.26.15	жиӀащ:
MAT.26.15	– Хьисэ фэзгъэубыдмэ, сыт къызэфтын?
MAT.26.15	Абыхэм дыжьын ахъшэ щэщӀ къратыну къагъэгугъащ. 
MAT.26.16	Абы щегъэжьауэ, Хьисэ яригъэубыдын щхьэкӀэ, игъуэ щыхъунум пэплъэу щӀидзащ Иудэ.
MAT.26.17	ЩӀакхъуэ Мыгъэтэдж щашх махуэшхуэхэм* я япэ махуэм Хьисэ и гъуэгу ирикӀуэхэр къыбгъэдыхьэри, абы къеупщӀащ:
MAT.26.17	– ӀутӀыж пщыхьэщхьэшхэ щыпшхын щхьэкӀэ, дэнэ щыдгъэхьэзырыну ухуей?
MAT.26.18	– Къалэм фыдыхьэ, – жиӀащ Хьисэ. – Сэ хэсха лӀы гуэрым деж фыкӀуи, жефӀэ: «Дин егъэджакӀуэм жеӀэ: Сэ си уахътыр къэблэгъащ. Сэрэ си гъуэгу ирикӀуэхэмрэ ӀутӀыж пщыхьэщхьэшхэ уи унэм щытшхынущ».
MAT.26.19	Хьисэ зэражриӀам хуэдэу, и гъуэгу ирикӀуэхэм ящӀри, ӀутӀыж пщыхьэщхьэшхэр ягъэхьэзыращ.
MAT.26.20	Пщыхьэщхьэр къыщысым, и гъуэгу ирикӀуэ цӀыху пщыкӀутӀыр и гъусэу, Хьисэ Ӏэнэм пэрытӀысхьащ. 
MAT.26.21	Ахэр здэшхэм, Хьисэ жиӀащ:
MAT.26.21	– Пэжыр нывжызоӀэ, тепщэныгъэ зиӀэхэм саригъэубыдынущ фэ фщыщ гуэрым.
MAT.26.22	Ахэр икъукӀэ къэнэщхъеящ икӀи Хьисэ гъуэрыгъуэурэ къеупщӀу щӀадзащ:
MAT.26.22	– Зиусхьэн, сэрмырауэ пӀэрэ а жыхуэпӀэр?
MAT.26.23	– Си гъусэу мы лагъэм зи ӀэкӀэ щӀакхъуэр хэзыгъэпщӀарщ тепщэныгъэ зиӀэхэм сезыгъэубыдынур, – жэуап итыжащ Хьисэ. 
MAT.26.24	– Пэжщ, ЦӀыху Лъэпкъым и Къуэр дунейм ехыжынущ, абы теухуауэ Тхьэм и псалъэу тхахэм зэрыхэтым хуэдэу. Ауэ ЦӀыху Лъэпкъым и Къуэр тепщэныгъэ зиӀэхэм езыгъэубыдыр гъуэгу мыгъуэ теуващ. А цӀыхур къамылъхуауэ щытамэ, езым дежкӀэ нэхъыфӀт.
MAT.26.25	Хьисэ тепщэныгъэ зиӀэхэм езыгъэубыдыну хэт Иудэ жиӀащ:
MAT.26.25	– Равви,
MAT.26.25	– Уэращ, зэрыжыпӀэм хуэдэщ,
MAT.26.26	Ахэр здэшхэм, Хьисэ щӀакхъуэр къищтэщ, Тхьэм фӀыщӀэ хуищӀащ, зэгуищӀыкӀщ, и гъуэгу ирикӀуэхэм яритри жиӀащ:
MAT.26.26	– Къафщти, фшхы. Мы щӀакхъуэр сэ си пкъыращ.
MAT.26.27	Зы фалъэ къищтэщ, Тхьэм фӀыщӀэ хуищӀри, щаритым, яжриӀащ итӀанэ:
MAT.26.27	– Фэ псори мыбы итым щыщ фефэ. 
MAT.26.28	Мы санэр – Тхьэм езымрэ и цӀыхухэмрэ яку дилъхьа зэгурыӀуэныгъэр зыгъэщыпкъэ си лъыращ
MAT.26.29	Сэ нывжызоӀэ фэ, иджы къыщыщӀэдзауэ си Адэм и Тепщэныгъэшхуэр къыщыкӀуэнум нэсыху, санэ сефэжынукъым. А махуэм абы аргуэру сывдефэнущ.
MAT.26.30	Хьисэрэ и гъуэгу ирикӀуэхэмрэ тхьэщӀыхь уэрэд жаӀа нэужь, унэм щӀэкӀри, Елеон Ӏуащхьэм кӀуащ итӀанэ.
MAT.26.31	Хьисэ и гъуэгу ирикӀуэхэм яжриӀащ абы щыгъуэ:
MAT.26.31	– Фэ псоми си закъуэу утыкум сыкъивнэнущ ныжэбэ, сыт щхьэкӀэ жыпӀэмэ Тхьэм абы теухуауэ жиӀар и псалъэу тхахэм хэтщ:
MAT.26.32	Ауэ лӀахэм сакъыхэтэджыкӀыжа нэужь, фэ фяпэ къихуэу Галилей хэкум сыкӀуэнущ.
MAT.26.33	– Утыкум псоми укъранэми, сэ зэикӀ укъизнэнукъым, – къыжриӀащ Петр Хьисэ.
MAT.26.34	– Пэжыр ныбжызоӀэ, – жриӀащ Хьисэ Петр, – ныжэбэ дыдэм адакъэ мыӀуэ щӀыкӀэ, сыкъыумыцӀыхуу щэнейрэ жыпӀэнущ.
MAT.26.35	– Уэ сыуигъусэу сылӀэн хуей хъуми, узмыцӀыхуу жысӀэнукъым, – къыжриӀащ Петр Хьисэ. Хьисэ и гъуэгу ирикӀуэ адрей лӀы псоми жаӀащ ар дыдэр.
MAT.26.36	Хьисэ и гъуэгу ирикӀуэхэр и гъусэу, Гефсимание
MAT.26.36	– Мыбдеж фыщыс, сэ модэ сыкӀуэу, Тхьэм селъэӀуху, – яжриӀащ Хьисэ и гъуэгу ирикӀуэхэм. 
MAT.26.37	Хьисэ Петррэ Зеведей и къуитӀымрэ здишэу кӀуа нэужь, нэщхъейуэ, гузавэу щӀидзащ.
MAT.26.38	Абыхэм яжриӀащ:
MAT.26.38	– СылӀэн хуэдэ, хуабжьу согузавэ. Фымыжейуэ, фысакъыу мыбы си гъусэу фыщыӀэ.
MAT.26.39	Хьисэ тӀэкӀу ӀукӀуэтщ, щӀым бгъэгукӀэ зытридзэри, Тхьэм елъэӀуу жиӀащ:
MAT.26.39	– Си Адэ, хъуну щытмэ, мы гугъуехьым и фалъэр сӀых. АтӀэми сэ сызэрыхуейр мыхъуу, уэ узэрыхуейр ирехъу.
MAT.26.40	Хьисэ и гъуэгу ирикӀуэ цӀыхуищым я деж къыщигъэзэжым, ахэр Ӏурихауэ ярихьэлӀэжащ.
MAT.26.40	– Зы сыхьэт закъуэкӀэ фызигъусэу, фымыжейуэ, фысакъын фхузэфӀэкӀакъым, аракъэ? – жриӀащ Хьисэ Петр. 
MAT.26.41	– Фымыжейуэ фысакъ, гуэныхь щӀэным фыдимыхьэхын щхьэкӀэ Тхьэм фелъэӀу. Гур мэхъуапсэ, ауэ пкъым хузэфӀэкӀыркъым.
MAT.26.42	Хьисэ етӀуанэуи ӀукӀри, Тхьэм елъэӀуурэ жиӀащ:
MAT.26.42	– Си Адэ, мы гугъуехь шэчыным и фалъэр сӀыпх мыхъунумэ, уэ узэрыхуейуэ ирехъу.
MAT.26.43	Хьисэ къыщигъэзэжым, а цӀыхуищыр Ӏурихауэ кърихьэлӀэжащ, я нэхэр щӀилъэфауэ. 
MAT.26.44	Ахэр аргуэру къигъанэри, ӀукӀыжащ, а псалъэ дыдэхэмкӀэ Тхьэм ещанэу елъэӀуащ.
MAT.26.45	Хьисэ и гъуэгу ирикӀуэхэм я деж къигъэзэжри, яжриӀащ:
MAT.26.45	– Зывгъэпсэхуу фыжейрэ иджыри? Мис, пӀалъэр къэблэгъащ, ЦӀыху Лъэпкъым и Къуэр гуэныхь зыщӀэхэм яӀэщӀыхьэнущ. 
MAT.26.46	Фытэдж! ФынакӀуэ, абыхэм сезыгъэубыдынур къэблэгъащ.
MAT.26.47	Хьисэ и псалъэр имыухауэ, и гъуэгу ирикӀуэ цӀыху пщыкӀутӀым ящыщу Иудэу Хьисэ тепщэныгъэ зиӀэхэм езыгъэубыдыну хэтыр къэкӀуащ. Джатэхэмрэ бжэгъухэмрэ яӀыгъыу, цӀыху гупышхуэ щӀыгъут абы. Дин пашэшхуэхэмрэ цӀыхухэм я нэхъыжьхэмрэщ ахэр къэзыгъэкӀуар.
MAT.26.48	– Сэ ба зыхуэсщӀынуращ жыхуэсӀэр. Ар къэвубыд, – жиӀэри Хьисэ зэраригъэубыдыну щӀыкӀэр и гъусэхэм яжриӀат Иудэ.
MAT.26.49	Иудэ зэрынэсу, бгъэдыхьэри:
MAT.26.49	– ФӀэхъус апщи, Равви,* – жиӀэри, Хьисэ ба хуищӀащ.
MAT.26.50	– Ныбжьэгъу, укъыщӀэкӀуар сыт? – жриӀащ абы Хьисэ.
MAT.26.50	Адрейхэр къыбгъэдыхьэри, Хьисэ яубыдащ. 
MAT.26.51	Хьисэ и гъусэхэм ящыщ зым и джатэр кърихщ, дин пашэшхуэм и унэӀутым еуэри, и тхьэкӀумэ лъэныкъуэр къыпигъэхуащ.
MAT.26.52	Хьисэ абы жриӀащ:
MAT.26.52	– Уэ уи джатэр дохъутэм илъхьэж, джатэ къэзыщтэ псори джатэм ихьыжынущ. 
MAT.26.53	Хьэмэрэ си Адэм семылъэӀуфын уи гугъэ? СелъэӀумэ, мелыӀыч дзэ пщыкӀутӀым нэхърэ нэхъыбэ къысхуигъэкӀуэнущ асыхьэту. 
MAT.26.54	Ауэ Тхьэм и псалъэу тхахэр дауэ пэж зэрыхъунур? Тхьэм и псалъэу тхахэм хэткъэ мыпхуэдэу зэрыхъун хуейр?
MAT.26.55	Хьисэ а цӀыху гупышхуэм яжриӀащ асыхьэтым:
MAT.26.55	– ХъунщӀакӀуэ фубыд хуэдэу, джатэхэмрэ бжэгъухэмрэ фӀыгъыу фыкъыспежьаи? Тхьэм и унэшхуэм махуэ къэс сыщӀэту, цӀыхухэм Тхьэм и псалъэхэр езгъащӀэрт, арщхьэкӀэ сывубыдакъым. 
MAT.26.56	Ауэ мы псори къыщӀэхъуар бегъымбархэм ятхар пэж хъун щхьэкӀэщ.
MAT.26.56	Хьисэ и гъуэгу ирикӀуэ цӀыху псори, езыр утыкум къранэри, щӀэпхъуэжащ абы щӀыгъуэ.
MAT.26.57	Яубыда нэужь, Кайафэ зи цӀэ дин пашэшхуэм деж яшащ Хьисэ. Торэт егъэджакӀуэ пашэхэмрэ нэхъыжьхэмрэ щызэхуэсащ абы деж. 
MAT.26.58	Петр Хьисэ и ужь жыжьэу иту, дин пашэшхуэм и пщӀантӀэм нэс, кӀэлъыкӀуащ. ПщӀантӀэм дыхьэри, хъумакӀуэхэм яхэтӀысхьащ ар итӀанэ, Хьисэ и Ӏуэху зэрыхъунум еплъыну.
MAT.26.59	Дин пашэшхуэми, нэхъыжьхэми, Тхьэмадэ Хасэшхуэм
MAT.26.60	Щыхьэт нэпцӀ куэд къэтэджри, Хьисэ Ӏэджэ тралъхьа пэтми, зыхуейр ягъуэтакъым.
MAT.26.60	ИкӀэм-икӀэжым щыхьэт нэпцӀитӀ къэтэджри, 
MAT.26.61	мыпхуэдэу жаӀащ:
MAT.26.61	– Мы лӀым жиӀэгъащ: «Тхьэм мы и унэшхуэр зэхэскъутэнурэ, махуищкӀэ ар зэтезгъэувэжын слъэкӀынущ».
MAT.26.62	Дин пашэшхуэр къэтэджащ итӀанэ.
MAT.26.62	– Мы лӀыхэм уэ къыптралъхьэр сыт? Сыт зыри щӀыжумыӀэр? – къыжриӀащ абы Хьисэ. 
MAT.26.63	Ауэ Хьисэ зыри жиӀакъым.
MAT.26.63	– СынолъэӀу, гъащӀэр зи ӀэрыкӀ Тхьэм и цӀэкӀэ къыджеӀэ, уэра Мэссихьу Тхьэм и Къуэр? – къеупщӀащ дин пашэшхуэр Хьисэ.
MAT.26.64	– Аращ, зэрыжыпӀэм хуэдэщ,
MAT.26.65	Дин пашэшхуэм и щыгъынхэр зэфӀитхъащ
MAT.26.65	– Тхьэр игъэпцӀащ, – жиӀащ абы. – Сыт нэгъуэщӀ щыхьэт дыщӀыхуеижыр? Мис, Тхьэр зэригъэпцӀар зэхэфхащ. 
MAT.26.66	Дауэ феплърэ?
MAT.26.66	– УкӀ хуэфащэщ! – жэуап къатыжащ адрейхэм.
MAT.26.67	Хьисэ и напэм щӀэубжьытхэри, ӀэштӀымкӀэ еуащ ахэр. НэгъуэщӀхэри енэпэфауэурэ, мыпхуэдэу жаӀащ:
MAT.26.68	– Мэссихь, убегъымбармэ, уэ къоуар хэтми къыджеӀэт.
MAT.26.69	Петр пщӀантӀэм дэст абы щыгъуэ. Зы унэӀут хъыджэбз, абы къыбгъэдыхьэри, къыжриӀащ:
MAT.26.69	– Галилей щыщ Хьисэ уригъусэу щытащ уэри.
MAT.26.70	– Хьэуэ, уэ жыхуэпӀэр сщӀэркъым, – щыжиӀащ Петр псоми я пащхьэ.
MAT.26.71	Петр куэбжэмкӀэ иунэтӀащ итӀанэ. НэгъуэщӀ унэӀут хъыджэбз гуэрми ар къилъагъури, абдеж щытхэм яжриӀащ:
MAT.26.71	– Мы лӀыри Назарет щыщ Хьисэм и гъусэу щытащ.
MAT.26.72	Аргуэру, «Ар сцӀыхуркъым» жиӀэри, Петр тхьэ иӀуащ.
MAT.26.73	ТӀэкӀу дэкӀа нэужь, абдежым щытхэр къыбгъэдыхьэри, Петр къыжраӀащ:
MAT.26.73	– Пэж дыдэу, уэри абыхэм уащыщщ, уи псэлъэкӀэм ар нахуэ къещӀри.
MAT.26.74	– Тхьэр согъэпцӀ, жысӀэр мыпэжмэ, а лӀыр сцӀыхуркъым, – жиӀэри, тхьэ иӀуэу щӀидзащ Петр.
MAT.26.74	Абы ирихьэлӀэу адакъэ Ӏуащ. 
MAT.26.75	Хьисэ къыжриӀэгъауэ щыта псалъэхэр Петр игу къэкӀыжащ абдежым: «Адакъэ мыӀуэ щӀыкӀэ, сыкъыумыцӀыхуу щэнейрэ жыпӀэнущ».
MAT.26.75	Ар игу къыщыкӀыжым, пщӀантӀэм дэкӀри, игу хэщӀу гъащ Петр.
MAT.27.1	Нэху зэрыщу дин пашэшхуэ псори цӀыхухэм я нэхъыжьхэри зэчэнджэщыжри, Хьисэ укӀ тралъхьэну мурад ящӀащ. 
MAT.27.2	Хьисэ япхри, Понтий Пилат Ӏэтащхьэм
MAT.27.3	Хьисэ абыхэм езыгъэубыда Иудэ, Хьисэ укӀ тралъхьэу щилъагъум, щӀегъуэжщ, ирата дыжьын ахъшэ щэщӀыр дин пашэшхуэхэмрэ нэхъыжьхэмрэ яхуихьыжри, 
MAT.27.4	яжриӀащ:
MAT.27.4	– Лъы хейр зэрыфэзгъэубыдамкӀэ гуэныхь сщӀащ.
MAT.27.4	– Абы дэ ди Ӏуэху хэлъкъым, уэращ зи Ӏуэху хэлъыр, – къыжраӀащ абыхэм.
MAT.27.5	Ар щызэхихым, Иудэ, дыжьын ахъшэхэр Тхьэм и унэшхуэм щыхыфӀипхъэри, къыщӀэкӀыжащ. ИтӀанэ кӀуэри зитхьэлэжащ. 
MAT.27.6	Дыжьын ахъшэхэр къащыпыжри, дин пашэшхуэхэм жаӀащ:
MAT.27.6	– Мыхэр Тхьэм щхьэкӀэ ахъшэр зыдэлъ пхъуантэм дэплъхьэ хъунукъым, мыхэр лъы уасэщи.
MAT.27.7	Зэчэнджэщыжа нэужь, хамэхэр щыщӀалъхьэжын папщӀэ, кхъуэщыныщӀэм и хьэсэр а ахъшэмкӀэ къащэхуну зэгурыӀуащ. 
MAT.27.8	Абы къыхэкӀкӀэ а хьэсэм «Лъы уасэ ХьэсэкӀэ» йоджэ нобэр къыздэсым. 
MAT.27.9	Иеремие бегъымбарым жиӀа мы псалъэхэр
MAT.27.10	абыхэмкӀэ кхъуэщыныщӀэм и хьэсэр къащэхуащ, Зиусхьэным унафэ къызэрысхуищӀам тету».
MAT.27.11	Пилат Ӏэтащхьэм и пащхьэм иуващ Хьисэ.
MAT.27.11	– Уэ журтхэм урапащтыхь? – еупщӀащ Ӏэтащхьэр Хьисэ.
MAT.27.11	– Аращ, зэрыжыпӀэм хуэдэщ,
MAT.27.12	Ауэ дин пашэшхуэхэмрэ нэхъыжьхэмрэ Хьисэ щагъэкъуаншэм, абы зыри жиӀакъым. 
MAT.27.13	Пилат Хьисэ къеупщӀащ:
MAT.27.13	– Къыптралъхьэр зыхуэдизыр зэхэпхыркъэ?
MAT.27.14	Хьисэ зы псалъи жиӀакъым. Зыри зэрыжимыӀар Пилат Ӏэтащхьэм хуабжьу игъэщӀэгъуащ.
MAT.27.15	Лъэхъущым щӀэс гуэр утӀыж махуэшхуэ
MAT.27.16	Вараввэ и цӀэу зы цӀэрыӀуэ гуэр лъэхъуэщым щӀэст а махуэхэм. 
MAT.27.17	Арати, цӀыхухэр къыщызэхуэсым, Пилат абыхэм еупщӀащ:
MAT.27.17	– Хэт къыфхуэзутӀыпщыжыну фызыхуейр? Вараввэ, хьэмэрэ МэссихькӀэ зэджэ Хьисэ?
MAT.27.18	Пилат апхуэдэу щӀеупщӀар Хьисэ ефыгъуэу абы къызэрыӀэщӀалъхьар ищӀэрти, аращ.
MAT.27.19	Тахътэм здисым, Пилат и фызым лӀыкӀуэ къыхуищӀри къыжрыригъэӀащ:
MAT.27.19	– Щыпкъагъэ зигу илъ а цӀыхум мыхъун гуэр иумыщӀэ. Ныжэбэ пщӀыхьэпӀэ Ӏей слъагъури, а лӀым щхьэкӀэ гугъу сехьащ.
MAT.27.20	Пилат Вараввэ кърагъэутӀыпщыжыну икӀи Хьисэ ирагъэгъэкӀуэдыну дин пашэшхуэхэмрэ нэхъыжьхэмрэ цӀыху гупышхуэм жраӀащ.
MAT.27.21	– Мы тӀум хэт къыфхуэзутӀыпщыжыну фызыхуейр? – Пилат Ӏэтащхьэр аргуэру цӀыхухэм еупщӀащ.
MAT.27.21	– Вараввэщ, – жаӀащ абыхэм.
MAT.27.22	– МэссихькӀэ зэджэ Хьисэ сыт есщӀэнур? – щӀэупщӀащ Пилат.
MAT.27.22	– Жорым еӀулӀ, – жаӀащ псоми.
MAT.27.23	– Абы сыт щӀэпхъаджагъэу ищӀар? – щӀэупщӀащ Пилат.
MAT.27.23	Ауэ ахэр нэхъ ину къызэрыгъэкӀиящ:
MAT.27.23	– Жорым еӀулӀ!
MAT.27.24	Пилат, зыри хищӀыхьыжын хузэфӀэмыкӀэу, цӀыхухэм нэхъ зэрызехьэ зэрыхъуар щилъагъум, псы къищтэщ, и Ӏэхэр цӀыхухэм я пащхьэм щитхьэщӀри жиӀащ:
MAT.27.24	– Мы лӀыуэ щыпкъагъэ зигу илъым и лъыр сэ къыстехуэркъым. Абы и лъыр фэращ зытехуэр.
MAT.27.25	– Абы и лъыр дэри ди бынхэми къыттрырехуэ! – жаӀащ цӀыху псоми.
MAT.27.26	Пилат Вараввэ къахуиутӀыпщыжащ, зауэлӀхэр щӀопщкӀэ иригъауэри, Хьисэ жорым ираӀулӀыну яӀэщӀилъхьащ.
MAT.27.27	Арати, Пилат Ӏэтащхьэм и зауэлӀхэм Хьисэ преторие
MAT.27.28	ЗауэлӀхэм Хьисэ и щыгъынхэр къыщахри, плъыжь-фӀыцӀафэу абэ кӀыхь щатӀэгъащ итӀанэ. 
MAT.27.29	Пыжь банэм къыхэщӀыкӀауэ пащтыхь таж хуащӀщ, абы щхьэратӀагъэри, и Ӏэ ижьми баш цӀыкӀу ӀэщӀалъхьащ. Абы и ужькӀэ, Хьисэ и пащхьэм лъэгуажьэмыщхьэу щетӀысэхри, щыдыхьэшхыурэ, «Упсэу, журтхэм я пащтыхь!» жаӀэурэ щӀэнэкӀащ. 
MAT.27.30	Еубжьытххэрт, баш къащтэурэ и щхьэм еуэрт. 
MAT.27.31	Ахэр Хьисэ щыдыхьэшха нэужь, абэ кӀыхьыр къыщахыжри, езым и щыгъынхэр щатӀэгъэжащ. Жорым ираӀулӀыну преторием къыщӀашыжащ итӀанэ.
MAT.27.32	Къалэм къыщыдэкӀым, Симон и цӀэу Кириние къалэм
MAT.27.33	Голгофэ жыхуаӀэ щӀыпӀэм нэсащ (Голгофэм къикӀыр «Щхьэ къупщхьэ щӀыпӀэ» жиӀэу аращ). 
MAT.27.34	Абы щынэсым, серчэрэ зэзыпс дыджрэ зэхэщӀауэ къратащ ирагъэфэну. Хьисэ хэӀуба фӀэкӀ, ар ирифын идакъым. 
MAT.27.35	Хьисэ жорым ираӀулӀащ итӀанэ. Пхъэидзэ ящӀурэ, и щыгъынхэр зэхуагуэшыжащ заулӀхэм. 
MAT.27.36	ИкӀи къетӀысэкӀащ, Хьисэ яхъумэн щхьэкӀэ.
MAT.27.37	Жорым щӀраӀулӀар Хьисэ и щхьэкӀэ жорым пхъэбгъу кӀапэ гуэрым тетхауэ траӀулӀащ: «Мыр журтхэм я пащтыхь Хьисэ арщ». 
MAT.27.38	ХъунщӀакӀуитӀ, зыр и ижьырабгъумкӀэ, адрейр и сэмэгурабгъумкӀэ, Хьисэ щӀыгъуу жорхэм щраӀулӀащ абдеж. 
MAT.27.39	ЦӀыху блэкӀхэр Хьисэ хуэшхыдэрт, я щхьэхэр ягъэсысурэ, 
MAT.27.40	мыпхуэдэу жаӀэрт:
MAT.27.40	– Уэ, Тхьэм и унэшхуэр зэхэзыкъутэу, махуищкӀэ зэтезыгъэувэжынум, умыкӀуэду зыкъегъэлыж! Уэ Тхьэм ури-Къуэу щытмэ, жорым къыфӀэкӀыж.
MAT.27.41	Дин пашэшхуэхэми, торэт егъэджакӀуэ пашэхэми, нэхъыжьхэми Хьисэ щыдыхьэшхыурэ, жаӀащ:
MAT.27.42	– НэгъуэщӀ цӀыхухэр мыкӀуэду къригъэлащ, ауэ езым зыкъригъэлыфыркъым. Ар Израил и пащтыхьыр, пэжмэ, жорым къыфӀрекӀыжи, езымкӀэ фӀэщхъуныгъэ диӀэ хъунущ. 
MAT.27.43	Езыр Тхьэм щогугъ, Тхьэр абы къыхуейуэ щытмэ, мыкӀуэду кърырегъэл, «Сэ Тхьэм сри-Къуэщ» жиӀэгъащи.
MAT.27.44	Хьисэ и гъусэу жорхэм ираӀулӀа хъунщӀакӀуэхэри къебгырт абы.
MAT.27.45	Шэджагъуэм
MAT.27.46	Сыхьэтыр щым Хьисэ макъ хэӀэтыкӀакӀэ джащ:
MAT.27.46	– Или, или, ламэ савахфани?
MAT.27.47	Ар щызэхахым абдеж щытхэм, жаӀащ:
MAT.27.47	– Иляс бегъымбарым йоджэ ар.
MAT.27.48	Абыхэм ящыщ гуэр бгъэдэлъадэри, щӀыфэр зэраӀуэт хъыданыр къищтащ асыхьэтым. Хъыданым серчэр фӀыуэ зыщӀригъэфри, башым фӀэлъу Хьисэ хуишиящ щӀигъэфыну.
MAT.27.49	– Зэ, Иляс бегъымбарыр къакӀуэу, мыкӀуэду къригъэлынумэ, девгъэплъ, – жаӀащ адрейхэм.
MAT.27.50	Макъ хэӀэтыкӀакӀэ аргуэру джэри, Хьисэ и псэр итащ.
MAT.27.51	Тхьэм и унэшхуэ кӀуэцӀым фӀэлъ Ӏупхъуэр и щхьэм къы-щыщӀэдзауэ и лъабжьэм нэс тӀууэ къызэгуэтхъащ абы ирихьэлӀэу. ЩӀыри къэхъеящ. Мывэхэри зэгуэудащ. 
MAT.27.52	Кхъэлэгъунэхэр къызэӀуха хъури, Тхьэм и цӀыху лъапӀэу лӀауэ щытахэм ящыщ куэд къэтэджыжащ. 
MAT.27.53	Ахэр кхъэлэгъунэхэм къыщӀэкӀыжащ икӀи Хьисэ лӀахэм къахэтэджыкӀыжа нэужь, къалэ лъапӀэу Ерусалим дыхьэри, цӀыху куэдым зыкърагъэлъэгъуащ.
MAT.27.54	Дзэ пашэмрэ абы и гъусэу Хьисэ зыхъумэу щытахэмрэ щӀыр зэрыхъейри, мо къэхъу псори щалъагъум, хуабжьу къэшынауэ жаӀащ:
MAT.27.54	– ИпэжыпӀэкӀэ мыр Тхьэм и Къуэу щытащ.
MAT.27.55	Абдеж, жыжьэу къаплъэу, цӀыхубз куэд щытт. Ахэр Хьисэ дэӀэпыкъуэгъу хуэхъуурэ, и гъусэу Галилейм къикӀыгъащ. 
MAT.27.56	Абыхэм яхэтт: Магдалэ жылэм
MAT.27.57	Пщыхьэщхьэр къыщысым, Исуф и цӀэу Аримафей жылэм щыщ зы лӀы бей къэкӀуащ. Ари Хьисэ и гъуэгу ирикӀуэхэм ящыщу щытащ. 
MAT.27.58	Ар Пилат деж кӀуэри, Хьисэ и хьэдэр къритыжыну елъэӀуащ. Хьэдэр Исуф иратыжыну Пилат унафэ ищӀащ. 
MAT.27.59	Исуф хьэдэр къищтэщ, чэсей хужь джэбын къабзэ иришэкӀри, 
MAT.27.60	къыр мывэм езым щхьэкӀэ къыхригъэщӀыкӀа кхъэлэгъунэм щӀилъхьэжащ. Исуф кхъэлэгъунэ щӀыхьэпӀэм мывэшхуэ ӀуигъэкӀуриери ӀукӀыжащ. 
MAT.27.61	Магдалэ жылэм щыщ Мэриемрэ адрей Мэриемрэ кхъэлэгъунэм хуэзанщӀэу щыст.
MAT.27.62	Дин пашэшхуэхэмрэ фарисейхэмрэ Пилат Ӏэтащхьэм деж щызэхуэсащ етӀуанэ махуэу мэрем махуэм къыкӀэлъыкӀуэм.
MAT.27.63	– Зиусхьэн, а пцӀыупсыр щыпсэум щыгъуэ, «Махуищ нэужьым лӀахэм сакъыхэтэджыкӀыжынущ» зэрыжиӀэгъар дигу къэкӀыжащ, – жаӀащ абыхэм. 
MAT.27.64	– Аращи, ещанэ махуэм нэсыху кхъэлэгъунэр хуэсакъыурэ яхъумэну унафэ щӀы. Армыхъумэ, и гъуэгу ирикӀуэхэр къэкӀуэнурэ, и хьэдэр ядыгъужынущ икӀи цӀыхухэм жраӀэнущ: «Ар лӀахэм къахэтэджыкӀыжащ». А иужьрей пцӀыр япэрей пцӀыхэм нэхърэ нэхъ Ӏей хъунущ.
MAT.27.65	– ХъумакӀуэхэр фызот. ФыкӀуи, кхъэлэгъунэр зэрыфлъэкӀым хуэдэу фхъумэ, – яжриӀащ Пилат.
MAT.27.66	Ахэр кӀуэри, кхъэлэгъунэм хъумакӀуэхэр бгъэдагъэуващ, мывэми мыхъур традзащ.
MAT.28.1	Щэбэтыр блэкӀауэ, тхьэмахуэ зэхуакум и япэ махуэм, нэху щыщым, Магдалэ щыщ Мэриемрэ адрей Мэриемрэ кхъэлэгъунэм еплъыну кӀуащ.
MAT.28.2	НапӀэзыпӀэм щӀыр ин дыдэу хъеящ, Зиусхьэным и мелыӀыч уафэм къехри, кхъэлэгъунэм бгъэдыхьэщ, мывэшхуэр Ӏуигъэ-кӀуриикӀри, абы тетӀысхьати. 
MAT.28.3	Абы и теплъэр уафэхъуэпскӀым хуэдэт, и щыгъынхэри уэсым хуэдэу хужьыбзэт. 
MAT.28.4	ХъумакӀуэхэр апхуэдизкӀэ абы щышынати, кӀэзызу щытащ, я фэр шэхум хуэдэу пыкӀауэ.
MAT.28.5	– Фымышынэ! – яжриӀащ мелыӀычым цӀыхубзхэм. – Жорым ираӀулӀа Хьисэ фызэрылъыхъуэр сощӀэ. 
MAT.28.6	Ар мыбдежым щыӀэжкъым. ЗэрыжиӀам хуэдэу, ар лӀахэм къахэтэджыкӀыжащ. Фыбгъэдыхьи, Зиусхьэныр здэщылъа щӀыпӀэм феплъ. 
MAT.28.7	ИтӀанэ псынщӀэу фыкӀуи, абы и гъуэгу ирикӀуэхэм яжефӀэ: «Хьисэ лӀахэм къахэтэджыкӀыжащ. Фэ фяпэ ар Галилейм кӀуэнущ. Абдеж ар щыфлъагъунущ». Аращ, хъыбарыр сэ вжесӀащ.
MAT.28.8	Арати, цӀыхубзхэр кхъэлэгъунэм бгъэдэкӀыжри, шына-гъуэмрэ гуфӀэгъуэшхуэмрэ зэщӀащтауэ, хъыбарыр хуаӀуэтэжыну, Хьисэ и гъуэгу ирикӀуэхэм я деж щӀэпхъуащ. 
MAT.28.9	И гъуэгу ирикӀуэхэм хъыбарыр хуаӀуэтэжыну а цӀыхубзхэр здэкӀуэм, Хьисэ абыхэм напӀэзыпӀэкӀэ къахуэзэри, къажриӀащ:
MAT.28.9	– Фыпсэу!
MAT.28.9	Ахэр Хьисэ бгъэдэлъадэщ, и пащхьэм лъэгуажьэмыщхьэу итӀысхьэри, и лъакъуэхэр яубыдащ. Хьисэ къажриӀащ:
MAT.28.10	– Фымышынэ. ФыкӀуи, си къуэшхэм
MAT.28.11	ЦӀыхубзхэр щыкӀуэм, хъумакӀуэхэм ящыщ гуэрхэр Ерусалим къалэм дыхьэщ, дин пашэшхуэхэм я деж кӀуэри, къэхъуа псори хуаӀуэтэжащ. 
MAT.28.12	Дин пашэшхуэхэр, нэхъыжьхэр я гъусэу, зэхуэсри зэчэнджэщыжащ. ХъумакӀуэхэм ахъшэ куэд иратри, 
MAT.28.13	абыхэм жраӀащ:
MAT.28.13	– «Жэщым дэ дыщыжейм, Хьисэ и гъуэгу ирикӀуэхэр къакӀуэри, и хьэдэр ядыгъужащ», жыфӀэн хуейщ. 
MAT.28.14	А хъыбарыр Ӏэтащхьэм щызэхихкӀэ, дэ дгъэсабырынщ, фэри зыри къывжи-мыӀэну тщӀынщ.
MAT.28.15	ХъумакӀуэхэм ахъшэр ящтэри, къызэрыжраӀам хуэдэу ящӀащ. А хъыбарыр журтхэм иджыри къэс яхэлъщ.
MAT.28.16	Хьисэ и гъуэгу ирикӀуэ цӀыху пщыкӀузыр абы и ужькӀэ Галилейм кӀуэри, езым жыхуиӀэгъа Ӏуащхьэм дэкӀащ. 
MAT.28.17	Хьисэ щалъагъум, и пащхьэм лъэгуажьэмыщхьэу итӀысхьащ; ауэ ар зи фӀэщ мыхъу гуэрхэр абыхэм яхэтт. 
MAT.28.18	Хьисэ и гъуэгу ирикӀуэхэм ябгъэдыхьэри яжриӀащ:
MAT.28.18	– Уафэми щӀылъэми тепщэныгъэ псори щызиӀэу си ӀэмыщӀэ илъщ. 
MAT.28.19	Аращи, фыкӀуи, лъэпкъ псори си гъуэгу къытевгъыхьэ. Адэ лъапӀэми, и Къуэми, Тхьэм и Псэ ЛъапӀэми я цӀэкӀэ фыумэхъи,
MAT.28.20	унафэу нывжесӀа псори ягъэзэщӀэну яхуэвгъэув. Пэж дыдэщ ар, дунейм и кӀэухым нэсыху сыт щыгъуи сывигъусэнущ сэ. Ӏэмин.
MRK.1.1	Тхьэм и Къуэ Хьисэ Мэссихь теухуа хъыбарыфӀым мыпхуэдэу къыщӀедзэ.
MRK.1.2	Тхьэм мыпхуэдэу къызэрыжиӀэр бегъымбархэм я тхылъхэм итщ:
MRK.1.2	«Мис, сэ си мелыӀыч уяпэ къихуэу нызогъакӀуэ;
MRK.1.2	абы уи гъуэгур пхуигъэпсынущ.
MRK.1.3	Абы и джэ макъыращ
MRK.1.3	мыпхуэдэу жиӀэурэ губгъуэ нэщӀым къыщыӀур:
MRK.1.3	Зиусхьэным гъуэгур хуэвгъэпси,
MRK.1.3	лъагъуэхэр захуэ хуэфщӀ».
MRK.1.4	Тхьэм зэрыжиӀам тету, умэхъакӀуэ
MRK.1.4	– Фи гуэныхьхэм фахущӀегъуэжи, зызвгъэумэхъ, Тхьэм ахэр къыфхуигъэгъун щхьэкӀэ.
MRK.1.5	Иудей хэку псом ис цӀыхухэри Ерусалим дэс цӀыху псори Иуан деж кӀуащ. Гуэныхьу ящӀамкӀэ заумысыжурэ, Иордан псым Иуан зыщрагъэумэхъащ абыхэм. 
MRK.1.6	Иуан махъшэцым къыхэщӀыкӀа щыгъын щыгът, и бгым фэ бгырыпхи щӀэлът, мацӀэрэ губгъуэ форэ ишхырт. 
MRK.1.7	Тхьэм и псалъэхэм цӀыхухэр иригъэдаӀуэурэ, мыпхуэдэу жиӀэрт:
MRK.1.7	– Сэр нэхърэ нэхъ лъэкӀыныгъэшхуэ зиӀэ гуэр си ужькӀэ къэкӀуэнущ. Зезгъэзыхыу, абы и вакъэ лъэпсхэр хуэстӀэтэнуи схуэфащэкъым сэ. 
MRK.1.8	Сэ псымкӀэ фызумэхъащ, ауэ абы Тхьэм и Псэ ЛъапӀэмкӀэ фиумэхъынущ.
MRK.1.9	Галилей хэкум щыщ Назарет къалэм а махуэхэм къыдэкӀри, Хьисэ Иордан псым деж Иуан зыщригъэумэхъащ. 
MRK.1.10	Псым къыщыхэкӀыжым, уафэр зэгуэкӀри, Тхьэм и Псэ ЛъапӀэр, тхьэрыкъуэ теплъэ иӀэу, къызэрыхуехар илъэгъуащ Хьисэ. 
MRK.1.11	Уафэм зы макъ къиӀукӀащ:
MRK.1.11	– ФӀыуэ слъагъу си Къуэ щӀасэу си гум ирихьыр уэращ.
MRK.1.12	Тхьэм и Псэ ЛъапӀэм Хьисэ губгъуэ нэщӀым ишащ абы и ужькӀэ. 
MRK.1.13	Хьисэ гуэныхь иригъэлэжьыну шейтаныр и ужь къитурэ, Хьисэ махуэ плӀыщӀкӀэ губгъуэ нэщӀым къыщикъухьащ. ХьэкӀэкхъуэкӀэхэм яхэтт, мелыӀычхэми Ӏуэхутхьэбзэ къыхуащӀэ хъуащ Хьисэ.
MRK.1.14	ЦӀыхухэр зыумэхъ Иуан лъэхъуэщым щӀадза нэужь,
MRK.1.15	– Махуэр къэсащ, Тхьэм и Тепщэныгъэшхуэр
MRK.1.16	Галилей гуэлым и Ӏуфэм Ӏуту кӀуэурэ, Хьисэ Симонрэ абы и къуэш Индрисрэ хъыр псым хадзэу илъэгъуащ, ахэр бдзэжьеящэти. 
MRK.1.17	Хьисэ абыхэм яжриӀащ:
MRK.1.17	– Си ужь фыкъиувэ. Бдзэжьей къэвубыдын папщӀэ, я ужь фызэритам ещхьу, си гъуэгу къытевгъэхьэн щхьэкӀэ, цӀыхухэм я ужь фызэрихьэнур фэзгъэщӀэнущ.
MRK.1.18	Яхъхэр асыхьэтым къагъанэри, Хьисэ и ужь иуващ ахэр.
MRK.1.19	Хьисэ адэкӀэ кӀуэурэ, Зеведей и къуэхэу Екъубрэ Иуанрэ, кхъуафэжьейм ису, яхъхэр ягъэхьэзыру ирихьэлӀащ. 
MRK.1.20	Хьисэ ахэри къриджащ асыхьэтым. Я адэ Зеведеймрэ абы и лэжьакӀуэхэмрэ кхъуафэжьейм къранэри, Хьисэ и ужь иуващ ахэр.
MRK.1.21	Хьисэ Капернаум къалэм дыхьащ итӀанэ. Щэбэт махуэр къыщысым, синэгуэгум щӀыхьэри, цӀыхухэм Тхьэм и псалъэхэр яригъащӀэу щӀидзащ Хьисэ. 
MRK.1.22	Хьисэ Ӏуэхугъуэхэр зэраригъащӀэу щыта щӀыкӀэр ягъэщӀэгъуащ цӀыхухэм, торэт егъэджакӀуэ пашэхэм яхуэмыдэу, тепщэныгъэшхуэ иӀэу, цӀыхухэм Тхьэм и гъуэгур яригъащӀэрти. 
MRK.1.23	Жин бзаджэм иӀыгъ лӀы гуэр синэгуэгум напӀэзыпӀэм къыщыхутэри къэкӀиящ:
MRK.1.24	– Сыт уи Ӏуэхуу дэ къытхэлъыр, Назарет щыщ Хьисэ? Дыбгъэунэхун щхьэкӀэ укъэкӀуа уэ? Уэ хэт ущыщми, сощӀэ. Тхьэм къыбгъэдэкӀа ЛъапӀэр уэращ.
MRK.1.25	– Щыгъэт, мы лӀым къыхэкӀыж, – жиӀащ Хьисэ, жин бзаджэм егийри. 
MRK.1.26	Жин бзаджэм лӀыр игъэкӀэзызщ, макъышхуэкӀэ къыхэкӀийри, лӀым хэкӀыжащ.
MRK.1.27	ЦӀыхухэм ар щалъагъум, псоми икъукӀэ ягъэщӀагъуэри, зэжраӀэжащ:
MRK.1.27	– Мыр сыт? ЦӀыхухэм ӀуэхущӀэхэр ярегъащӀэ. Тепщэныгъэшхуэ иӀэу, жин бзаджэхэми унафэ яхуещӀри, зрегъэдаӀуэ.
MRK.1.28	Арати, Хьисэ теухуа хъыбарыр Галилей хэку псом дэнэкӀи псынщӀэу щызэлъащӀысащ.
MRK.1.29	Синэгуэгум къызэрыщӀэкӀыжу, Екъубрэ Иуанрэ я гъусэу, ахэр Симонрэ Индрисрэ я унэм кӀуащ. 
MRK.1.30	Симон и щыкъу анэр плъыржьэру пӀэм хэлът. Ар зэрысымаджэр Хьисэ асыхьэтым къыжраӀащ. 
MRK.1.31	Хьисэ абы деж кӀуэщ, и Ӏэр иубыдри къигъэтӀысащ. Плъыржьэрыр щхьэщыкӀщ, къызэфӀэувэжри, абы хьэщӀагъэ къарихащ.
MRK.1.32	Пщыхьэщхьэм дыгъэр къухьа нэужь, сымаджэхэмрэ жин бзаджэм иӀыгъ цӀыху псомрэ Хьисэ къыхуашащ. 
MRK.1.33	Къалэм дэс псори бжэӀупэм къыщызэхуэсащ. 
MRK.1.34	Хьисэ узыфэ зэмылӀэужьыгъуэ куэд зэфыкӀ сымаджэ Ӏэджи игъэхъужащ абы щыгъуэ, жин бзаджэ куэди цӀыхухэм яхихуащ, ауэ жин бзаджэхэр къэпсэлъэну хуит ищӀакъым, ар зэры-Мэссихьыр ящӀэрти.
MRK.1.35	Пщэдджыжьым жьыуэ къэтэджщ, къалэм дэкӀщ, щӀыпӀэ пхыдза гуэрым кӀуэри, Хьисэ Тхьэм елъэӀуащ. 
MRK.1.36	Симонрэ абы и гъусэхэмрэ Хьисэ лъыхъуэну дэкӀащ. 
MRK.1.37	Къыщагъуэтыжым, жраӀащ:
MRK.1.37	– Уэ цӀыху псоми укъалъыхъуэ.
MRK.1.38	– Гъунэгъу жылэхэми къалэхэми дывгъакӀуэ, абыхэми цӀыхухэр Тхьэм и псалъэхэм щезгъэдэӀуэн щхьэкӀэ, – яжриӀащ Хьисэ, – аращ сэ сыкъыщӀэкӀуар.
MRK.1.39	Галилей хэку псори къызэхикӀухьурэ, я синэгуэгухэм цӀыхухэр Тхьэм и псалъэхэм щригъэдаӀуэрт Хьисэ, жин бзаджэхэри цӀыхухэм яхихурт.
MRK.1.40	Уэшын уз зыпкърыт лӀы гуэр Хьисэ къыбгъэдыхьэщ, лъэгуажьэмыщхьэу къэтӀысри къелъэӀуащ:
MRK.1.40	– Ухуеймэ, сыбгъэхъужыфынущ.
MRK.1.41	Абы гущӀэгъу хуищӀу и Ӏэр ишийщ, теӀэбэри, Хьисэ жиӀащ:
MRK.1.41	– Сыхуейщ, узыншэ хъуж!
MRK.1.42	Уэшын узыр асыхьэтым щхьэщыкӀри, лӀыр узыншэ хъужащ.
MRK.1.43	Хьисэ ар щиутӀыпщыжым быдэу жриӀащ:
MRK.1.44	– Сакъ, мыр зыми хуумыӀуэтэж, ауэ дин пашэм деж кӀуэи, зыкъегъэлъагъу. Мусэ бегъымбарым и унафэм тету къурмэн щӀы узэрыхъужам щхьэкӀэ. Ар узэрыхъужамкӀэ цӀыхухэм я пащхьэм щыхьэт щыхъунущ.
MRK.1.45	Ауэ а лӀыр ежьэри, къэхъуа псори жиӀэжурэ, зэрыхъужа щӀыкӀэм и хъыбарыр цӀыхухэм яхуиӀуэтэжащ. Абы къыхэкӀкӀэ, цӀыхухэм къалъагъуу Хьисэ къалэ гуэри дыхьэ хъунутэкъым, щӀыпӀэ пхыдзахэм щыӀэт. Ауэ дэни къикӀыурэ, цӀыхухэр абы деж къакӀуэрт.
MRK.2.1	Махуэ заул дэкӀауэ, Хьисэ Капернаум къалэм къыщигъэзэжым, ар унэм къызэрыкӀуэжар цӀыхухэм зэхахащ. 
MRK.2.2	Щызэхахым, апхуэдизкӀэ цӀыху куэд къызэхуэсати, бжэӀупэм увыпӀэ имыӀэж хъуащ икӀи Тхьэм и псалъэхэм цӀыхухэр иригъэдаӀуэу щӀидзащ Хьисэ. 
MRK.2.3	Абы ирихьэлӀэу, цӀыху зыбжанэ къэкӀуащ; абыхэм ящыщ цӀыхуиплӀым пкъыуэ хъуа лӀы гуэр къахьырт. 
MRK.2.4	ЦӀыхухэр апхуэдизкӀэ Ӏувти, сымаджэр Хьисэ бгъэдахьэн яхузэфӀэкӀакъым. Апхуэдэу щыхъум, унащхьэм драхьейщ, Хьисэ здэщыӀэм деж унащхьэм щыщ трахри, сымаджэр алэрыбгъум телъу ирагъэлэлэхащ. 
MRK.2.5	Абыхэм я фӀэщхъуныгъэр щилъагъум, Хьисэ пкъыуэ хъуа лӀым жриӀащ:
MRK.2.5	– Си щӀалэ, уи гуэныхьхэр къыпхуэгъуащ.
MRK.2.6	Торэт егъэджакӀуэ пашэхэм ящыщ гуп абдежым щысти, ягукӀэ жаӀащ:
MRK.2.7	Мы лӀым апхуэдэу щӀыжиӀэр сыт? Абы Тхьэр игъэпцӀыркъэ? Тхьэм фӀэкӀ, гуэныхьхэр хэт игъэгъун зылъэкӀынур?
MRK.2.8	Абыхэм я гум илъыр асыхьэтым игукӀэ ищӀэрти, Хьисэ яжриӀащ:
MRK.2.8	– Сыт апхуэдэ фигукӀэ щӀыжыфӀэр фэ? 
MRK.2.9	Сытыра нэхъ тыншыр: пкъыуэ хъуа лӀым, «Уи гуэныхьхэр къыпхуэгъуащ» жепӀэныра, хьэмэрэ «Къэтэдж, уи алэрыбгъур къащти, ежьэж» жепӀэныра? 
MRK.2.10	ЦӀыху Лъэпкъым и Къуэм
MRK.2.11	– Сэ ныбжызоӀэ, къызэфӀэувэ, уи алэрыбгъур къащти, уи унэ кӀуэж.
MRK.2.12	ЛӀыр асыхьэтым къэтэджщ, и алэрыбгъур асыхьэтым къищтэжри, цӀыху псоми ялъагъуу, унэм щӀэкӀыжащ. Ар псоми икъукӀэ ягъэщӀагъуэу, икӀи Тхьэм щӀыхь хуащӀу, жаӀащ:
MRK.2.12	– Мыпхуэдэ Ӏуэху зэи тлъэгъуакъым дэ!
MRK.2.13	Хьисэ Галилей гуэлым и Ӏуфэм Ӏухьэжащ аргуэру. ЦӀыху гупышхуэ къэкӀуащ, Тхьэм и псалъэхэр абыхэм яригъащӀэу щӀидзащ Хьисэ. 
MRK.2.14	ИтӀанэ адэкӀэ кӀуэурэ, Алфей и къуэ Левий хьэкътын ахъшэр
MRK.2.14	– Си ужь къиувэ.
MRK.2.14	Левий къэтэджри, Хьисэ и ужь иуващ.
MRK.2.15	ИтӀанэ Хьисэ Левий и унэм здыщӀэсым, хьэкътын ахъшэр хэзыххэмрэ гуэныхьыщӀэхэмрэ куэд хъуауэ, Хьисэрэ абы и гъуэгу ирикӀуэхэмрэ ядэшхэрт. Сыт щхьэкӀэ жыпӀэмэ Хьисэ и ужь иту къэкӀуахэр цӀыху куэд хъурти, аращ. 
MRK.2.16	Фарисейхэм ящыщ торэт егъэджэкӀуэ пащэхэм Хьисэ хьэкътын ахъшэр хэзыххэмрэ гуэныхьыщӀэхэмрэ ядэшхэу щалъагъум, Хьисэ и гъуэгу ирикӀуэхэм жраӀащ:
MRK.2.16	– Хьэкътын ахъшэр хэзыххэмрэ гуэныхьщӀэхэмрэ сыт ар щӀадешхэр?
MRK.2.17	Ар щызэхихым, Хьисэ жиӀащ:
MRK.2.17	– Узыншэхэракъым дохутыр хуэныкъуэр, атӀэ сымаджэхэращ. Щыпкъагъэ зигу илъ цӀыхухэр къезджэн папщӀэкъым сыкъыщӀэкӀуар, атӀэ гуэныхь зыщӀэхэр я гуэныхьхэм хущӀегъуэжыным къыхуезджэн щхьэкӀэщ.
MRK.2.18	УмэхъакӀуэ Иуан и гъуэгу ирикӀуэхэмрэ фарисейхэмрэ нэщӀ ист.
MRK.2.18	– Иуан и гъуэгу ирикӀуэхэмрэ фарисейхэм я гъуэгу ирикӀуэхэмрэ нэщӀ исщ, уэ уи гъуэгу ирикӀуэхэр щхьэ мынэщӀрэ?
MRK.2.19	– Щауэр я гъусэхукӀэ, абы и гъусэхэм нэщӀын ялъэкӀыну? Хьэуэ, щауэр я гъусэху, абыхэм нэщӀын ялъэкӀынукъым, – яжриӀащ Хьисэ абыхэм. 
MRK.2.20	– Ауэ щауэр абыхэм пэӀэщӀэ щащӀыну махуэхэр къэунэхунущ. Мис, а махуэм нэщӀ исынущ ахэр.
MRK.2.21	– ЩэкӀыщӀэм щыщ щыдэжын зыми щыгъыныжьым щидэжыркъым. Апхуэдэу ищӀмэ, щэкӀыщӀэм щыщ щыдэжыным щыгъыныжьыр зэфӀитхъынурэ, гъуанэр нэхъ ин хъунущ. 
MRK.2.22	ФадэщӀэр зыми фэнд тӀорысэхэм иригъахъуркъым. Апхуэдэу ищӀмэ, фэндхэр зэгуитхъынурэ, фадэр къижынущ, езы фэндхэри абы текӀуэдыжынущ. ФадэщӀэр фэндыщӀэхэм ирагъахъуэн хуейщ.
MRK.2.23	Хьисэ гуэдз хьэсэхэм хэтурэ кӀуэрт щэбэт махуэ гуэрым. И гъуэгу ирикӀуэхэр хьасэм здитым, гуэдз щхьэмыжхэр къыпачу щӀадзащ. 
MRK.2.24	Фарисейхэм Хьисэ къыжраӀащ:
MRK.2.24	– Еплъыт, щэбэт махуэм хабзэкӀэ пщӀэ мыхъунур
MRK.2.25	– Даутрэ Даут и гъусэхэмрэ мэжэлӀауэ гугъу ехь щыхъум, абы ищӀам феджакъэ? – яжриӀащ Хьисэ. 
MRK.2.26	– Авиафар зи цӀэ дин пашэшхуэм и зэманым Даут Тхьэм и унэм щӀыхьэри, Тхьэм и пащхьэм цӀыхухэм иралъхьа щӀакхъуэр ишхащ. ХабзэмкӀэ дин пашэхэм фӀэкӀ нэгъуэщӀ гуэрым а щӀакхъуэр ишх мыхъуну щытащ, ауэ Даут ишхащ, и гъусэхэми яригъэшхащ.
MRK.2.27	Хьисэ яжриӀащ итӀанэ:
MRK.2.27	– Тхьэм щэбэт махуэр цӀыхум щхьэкӀэ игъэуващ, цӀыхур щэбэт махуэм щхьэкӀэкъым къыщӀигъэщӀар. 
MRK.2.28	Аращи, ЦӀыху Лъэпкъым и Къуэр щэбэт махуэм и зиусхьэнщ.
MRK.3.1	Хьисэ синэгуэгум аргуэру щӀыхьащ. Зи Ӏэ лъэныкъуэр гъуа лӀы гуэр абы щӀэтт. 
MRK.3.2	Хьисэ а лӀыр щэбэт махуэм игъэхъужынумэ, фарисейхэр кӀэлъыплъырт, зэрагъэкъуэншэн щхьэусыгъуэ къагъуэтын щхьэкӀэ. 
MRK.3.3	Хьисэ зи Ӏэ гъуа лӀым жриӀащ:
MRK.3.3	– Къэтэджи, мы утыкум къиувэ.
MRK.3.4	Фарисейхэм яжриӀащ итӀанэ:
MRK.3.4	– Щэбэт махуэм фӀы пщӀэныра, хьэмэрэ Ӏей пщӀэныра хабзэм къезэгъыр, псэр мыкӀуэду къебгъэлыныра, хьэмэрэ бгъэкӀуэдыныра хабзэр?
MRK.3.4	Фарисейхэм заущэхужащ.
MRK.3.5	Абыхэм я ерыщагъыр игу къеуэщ, губжьауэ яхэплъэри, Хьисэ лӀым жриӀащ:
MRK.3.5	– Уи Ӏэр къэший.
MRK.3.5	ЛӀым и Ӏэр къишийри, адрей Ӏэм хуэдэу хъужащ. 
MRK.3.6	Синэгуэгум щӀэкӀыжауэ, абыхэмрэ пащтыхь Ирод и лъэужь ирикӀуэхэмрэ
MRK.3.7	Хьисэ и гъуэгу ирикӀуэхэр щӀыгъуу а щӀыпӀэм икӀыжри, Галилей гуэлым кӀуащ. Галилей хэкум щыщ цӀыху куэд Хьисэ и ужь иуващ. 
MRK.3.8	Абы илэжьа Ӏуэху псори зэхахати, Иудей хэкуми, Ерусалими, Идумей хэкуми, Иордан псым и адрыщӀым щыӀэ хэкуми, къалэхэу Тиррэ Сидонрэ я лъэныкъуэкӀи цӀыху куэд къикӀри, Хьисэ деж къэкӀуащ. 
MRK.3.9	Арати, цӀыху гупышхуэр къытемызэрыгуэн щхьэкӀэ, Хьисэ и гъуэгу ирикӀуэхэм яжриӀащ зы кхъуафэжьей хьэзыр езым щхьэкӀэ гуэл Ӏуфэм щаӀыгъыну. 
MRK.3.10	Сыт щхьэкӀэ жыпӀэмэ Хьисэ цӀыху куэд игъэхъужырти, уз зыпкърыт цӀыху псоми зыкъыхуадзырт, абы къеӀусэн щхьэкӀэ. 
MRK.3.11	Хьисэ щалъагъукӀэ, абы и пащхьэм зыщрадзыхырти, жин бзаджэхэри зэрыгъэкӀийрт: «Уэ Тхьэм ури-Къуэщ!» жаӀэурэ. 
MRK.3.12	Езыр хэтми цӀыхухэм ирамыгъэщӀэн щхьэкӀэ, жин бзаджэхэм унафэ быдэ яхуищӀат Хьисэ.
MRK.3.13	Ӏуащхьэм дэкӀуейри, Хьисэ езыр зыхуейхэр къыщриджэм, ахэр къэкӀуащ. 
MRK.3.14	ЦӀыху пщыкӀутӀ игъэуващ. Ахэр къыщӀигъэувар игъусэн икӀи цӀыхухэр Тхьэм и псалъэхэм ирагъэдэӀуэну игъэкӀуэн щхьэкӀэщ. 
MRK.3.15	Абы нэмыщӀуи, сымаджэхэр ягъэхъужын икӀи жин бзаджэхэр цӀыхухэм хахун щхьэкӀэ тепщэныгъэ яритащ. 
MRK.3.16	Хьисэ игъэува цӀыху пщыкӀутӀыр мыхэращ: Симону Хьисэ етӀуанэ цӀэуэ Петр зыфӀищар; 
MRK.3.17	Зеведей и къуитӀу Екъубрэ Иуанрэ (абыхэм Хьисэ етӀуанэ цӀэуэ Воанергес яфӀищащ; абы къикӀыр «Щыблэм и къуэхэр» жиӀэу арщ). 
MRK.3.18	Индрис, Филипп, Варфоломей, Маттэ, Фомэ, Алфей и къуэ Екъуб, Фаддей, Симону зи къэралым гурэ псэкӀэ хуэлажьэу щытар,
MRK.3.19	Иудэ Искариот. А Иудэращ Хьисэ къепцӀыжу тепщэныгъэ зиӀэхэм езыгъэубыдар.
MRK.3.20	Хьисэ унэм кӀуэжащ итӀанэ. Езымрэ и гъуэгу ирикӀуэхэмрэ шхэгъуэ имыхуэурэ, цӀыху гупышхуэ къызэхуэсащ аргуэру. 
MRK.3.21	Хьисэ къызэригъэзэжар и унэкъуэшхэм щызэхахым, «Абы зищӀэжыркъым», жаӀэри, къашэжыну дэкӀащ.
MRK.3.22	Ерусалим къикӀа торэт егъэджакӀуэ пашэхэм Хьисэ теухуауэ жаӀэрт:
MRK.3.22	– Велзевул
MRK.3.23	Арати, Хьисэ ахэр къриджэри, ущие хъыбархэмкӀэ яжриӀащ:
MRK.3.23	– ШейтӀаным дауэ шейтӀаныр цӀыху гуэрым зэрыхихужыфынур? 
MRK.3.24	Зы къэралыр лъэныкъуитӀ зэрыгъэхъумэ, ар щыӀэжын лъэкӀынукъым. 
MRK.3.25	Абы ещхьу, зы унэри лъэныкъуитӀ зэрыгъэхъумэ, ар щыӀэжын лъэкӀынукъым. 
MRK.3.26	ШейтӀанри къэтэджу, езым и щхьэ пэувыжрэ, лъэныкъуитӀ зэрыгъэхъумэ, абы кӀэ иӀэщ, и кӀуэдыжыгъуэри къэсащ. 
MRK.3.27	ЛӀы къарууфӀэ гуэрым и унэм щӀыхьэу, абы и хьэпшыпхэр къихъунщӀэн зыми лъэкӀынукъым, а лӀы къарууфӀэр япэщӀыкӀэ имыпхэмэ. А лӀыр ипхмэ, и унэр къихъунщӀэн лъэкӀынущ. 
MRK.3.28	Пэжыр нывжызоӀэ, цӀыхухэм я гуэныхь псори къахуэгъункӀэ Ӏэмал щыӀэщ, Тхьэр сыт хуэдизкӀэ ягъэпцӀми. 
MRK.3.29	Ауэ, ар хэту щытми, Тхьэм и Псэ ЛъапӀэр зыгъэпцӀым игъащӀэкӀэ къыхуэгъунукъым, ар мыгъужын гуэныхькӀэ къуаншэ мэхъу.
MRK.3.30	Хьисэ «Жин бзаджэм ар иӀыгъщ» жаӀэу абыхэм езым теухуауэ къызэрыжаӀарщ абы а псалъэр щӀыжиӀар.
MRK.3.31	Абы ирихьэлӀэу, Хьисэ и анэмрэ и къуэшхэмрэ къэкӀуащ. ПщӀантӀэм ахэр здыдэтым, Хьисэ ирагъэджащ. 
MRK.3.32	Хьисэ къыбгъэдэс цӀыхубэм къыжраӀащ:
MRK.3.32	– Мес, уи анэри, уи къуэшхэри, уи шыпхъухэри къэкӀуауэ пщӀантӀэм дэтщи, къыпщӀоупщӀэ.
MRK.3.33	– Хэт си анэри си къуэшхэри? – еупщӀащ Хьисэ абыхэм.
MRK.3.34	ИтӀанэ къыбгъэдэсхэм яхэплъэри жиӀащ итӀанэ:
MRK.3.34	– Мыхэращ сэ си анэри си къуэшхэри. 
MRK.3.35	Хэтми, Тхьэр зыхуейр зыгъэзащӀэр арщ сэ си къуэшри, си шыпхъури, си анэри.
MRK.4.1	Хьисэ Тхьэм и псалъэхэр цӀыхухэм псы Ӏуфэм щаригъащӀэу щӀидзащ аргуэру. Абы деж къыщызэхуэса цӀыхухэр апхуэдизкӀэ куэд хъурти, псым тет кхъуафэжьейм итӀысхьащ. ЦӀыхухэр, гупышхуэ зэрыгъэхъуауэ, псы Ӏуфэм Ӏутт. 
MRK.4.2	ЦӀыхухэм Ӏуэхугъуэ куэд ущие хъыбырхэмкӀэ яригъащӀэрт Хьисэ. Ахэр яригъащӀэурэ, мыпхуэдэу яжриӀащ цӀыхухэм:
MRK.4.3	ФыкъэдаӀуэ. Жылэ исэну лӀы гуэр дэкӀащ. 
MRK.4.4	Здисэм, жылэм щыщ гъуэгум телъэлъащ. Къуалэбзухэр къэлъатэри, ар ящыпащ. 
MRK.4.5	ЩӀыр къызэмэщӀэкӀ мывалъэм хэлъэлъащ жылэм щыщ. ЩӀыр куутэкъыми, щӀэх дыдэу къыхэжащ жылэр, 
MRK.4.6	ауэ дыгъэр къыщыдэкӀуейм, къыхэпсар исыжащ икӀи лъабжьэ куу зэримыӀам щхьэкӀэ гъужащ. 
MRK.4.7	А жылэ дыдэм щыщ банэхэм хэлъэлъащ. Банэхэм зыкъаужьщ, жылэм къикӀыкӀар ятхьэлэри, зыри къыпагъэкӀакъым. 
MRK.4.8	А жылэм щыщ щӀыгулъ фӀыцӀэми хэлъэлъащ. Ахэр къэкӀым, хэхъуэурэ, щхьэмыжхэр къапыкӀащ. Зы гуэдз хьэдзэр хьэдзэ щэщӀ хъуащ, адрей гуэдз хьэдзэр хьэдзэ хыщӀ, адрейри хьэдзищэ хъуащ.
MRK.4.9	Хьисэ жиӀам мыри щӀигъужащ:
MRK.4.9	– ИридэӀуэну тхьэкӀумэ зиӀэр иредаӀуэ.
MRK.4.10	ЦӀыхухэр зэбгрыкӀыжу, Хьисэ и закъуэу къыщынэм, и гъуэгу ирикӀуэ цӀыху пщыкӀутӀымрэ и гъусэхэмрэ ущие хъыбархэм я мыхьэнэм теухуауэ къеупщӀащ.
MRK.4.11	– Тхьэм и Тепщэныгъэшхуэм и щэхухэр фщӀэну абы хуитыныгъэ къывитащ, – яжриӀащ Хьисэ, – ауэ адрей цӀыхухэм ущие хъыбархэмкӀэ Ӏуэхугъуэ псори ялъоӀэс. 
MRK.4.12	Аращи,
MRK.4.12	«абыхэм я нэхэмкӀэ еплъ пэтми,
MRK.4.12	зыри ялъагъунукъым,
MRK.4.12	я тхьэкӀумэхэмкӀэ даӀуэ пэтми,
MRK.4.12	зыри къагурыӀуэнукъым.
MRK.4.12	Апхуэдэу щымытамэ,
MRK.4.12	Тхьэм деж къагъэзэжынт,
MRK.4.12	Тхьэм абыхэм я гуэныхьхэр яхуигъэгъунт».
MRK.4.13	Хьисэ абыхэм яжриӀащ и ужькӀэ:
MRK.4.13	– Мы ущие хъыбарыр къывгурымыӀуэу, адрей ущие хъыбар псори дауэ къызэрывгурыӀуэнур? 
MRK.4.14	Жылэ зысэм Тхьэм и псалъэхэр есэ. 
MRK.4.15	ЦӀыхухэм ящыщу зы гупыр гъуэгум телъэлъа жылэм хуэдэщ. Абыхэм Тхьэм и псалъэхэр зэрызэхахыу, шейтӀаныр къокӀуэри, я гум илъ хъуа псалъэр ирехыж.
MRK.4.16	– Адрей цӀыху гупыр щӀы мывалъэм хэлъэлъа жылэм хуэдэщ. Тхьэм и псалъэхэр зэрызэхахыу, щыгуфӀыкӀыурэ ящтэ абыхэм. 
MRK.4.17	Ауэ абыхэм ягукӀэ лъабжьэ зэрамыӀэм щхьэкӀэ, фӀэщхъуныгъэм и гъуэгу куэдрэ теткъым. Тхьэм и псалъэхэм щхьэкӀэ е гузэвэгъуэ зэрыхэхуэу, е цӀыхухэм абыхэм гугъуехь ирагъэшэчу зэрыщӀадзэу, фӀэщхъуныгъэм и гъуэгум токӀыж ахэр. 
MRK.4.18	НэгъуэщӀ цӀыху гупыр банэхэм хэлъэлъа жылэм хуэдэщ. Абыхэм Тхьэм и псалъэхэр зэхах, 
MRK.4.19	ауэ мы дунейм щызекӀуэ гугъуехьхэри, беягъэм и пцӀымрэ, нэгъуэщӀ Ӏуэху мыхъумыщӀэхэм щӀэхъуэпсынри я гум хыхьэурэ, Тхьэм и псалъэу я гум илъхэр ятхьэлэурэ, а цӀыхухэми фӀыгъуэ къапыкӀыркъым. 
MRK.4.20	НэгъуэщӀ цӀыху гупыр щӀыгулъ фӀыцӀэм хэлъэлъа жылэм хуэдэщ. Абыхэм Тхьэм и псалъэхэр зэхах, ящтэ икӀи фӀыгъуэ къадокӀуэ, – е хуэдэ щэщӀ, е хуэдэ хыщӀ, е хуэдищэ.
MRK.4.21	Хьисэ абыхэм яжриӀащ и ужькӀэ:
MRK.4.21	– Уэздыгъэр къыщӀахьыр пэгун щӀагъым е гъуэлъыпӀэ щӀагъым щӀагъэувэн щхьэкӀэкъым, атӀэ уэздыгъэ тегъэувапӀэ лъагэм трагъэувэн щхьэкӀэкъэ? 
MRK.4.22	Сыт щхьэкӀэ жыпӀэмэ сыт бгъэпщкӀуми къыщӀэщыжынущ, сыт щӀэпхъумэми, нахуэ хъужынущ. 
MRK.4.23	ИридэӀуэну тхьэкӀумэ зиӀэр иредаӀуэ.
MRK.4.24	Хьисэ абыхэм яжриӀащ итӀанэ:
MRK.4.24	– Зэхэфхыр фи гум ивубыдэ. Фэ зэрыфпщ пщалъэм хуэдэ дыдэкӀэ Тхьэм къыфхуипщыжынущ, нэхъыби къыфхухигъэхъуэнущ. 
MRK.4.25	Ар хэти ирехъу, зиӀэм нэхъыбэ къритынущ Тхьэм, ауэ зимыӀэм иӀэ тӀэкӀури Ӏихыжынущ абы.
MRK.4.26	– Тхьэм и Тепщэныгъэшхуэр зыхуэдэр мыращ, – къыщӀигъужащ Хьисэ. – ЛӀы гуэрым жылэ есэ. 
MRK.4.27	Жэщым мэжей, махуэм къоуш, жылэр къокӀ, хохъуэ, ауэ ар зэрыхъур а лӀым ищӀэркъым. 
MRK.4.28	ЩӀым япэщӀыкӀэ пкъыр езыр-езыру къыхокӀ, итӀанэ щхьэмыж къещӀ, абы и ужькӀэ щхьэмыжым хьэдзэ ирещӀэ. 
MRK.4.29	Щхьэмыжхэр зэрыхъун хъуа нэужь, хьэцэпэцэр къахыж.
MRK.4.30	– Тхьэм и Тепщэныгъэшхуэр сытым едгъэщхьын? – жиӀащ Хьисэ. – Хьэмэрэ сыт хуэдэ ущие хъыбаркӀэ къэдгъэнэхуэн ар зыхуэдэр? 
MRK.4.31	Ар зыхуэдэр хъардэл
MRK.4.32	Ауэ щӀым хаса нэужь, къокӀри, зы илъэс зи ныбжь къэкӀыгъэ псоми нэхърэ нэхъ ин мэхъу. И жьауэм къуалэбзухэм зыщахъумэн ялъэкӀыну, къудамэ инхэри къыпокӀэ абы.
MRK.4.33	Тхьэм и псалъэхэр цӀыхухэм яжриӀащ Хьисэ апхуэдэ ущие хъыбар куэдкӀэ, зэхащӀыкӀын зэралъэкӀынум хуэдэу. 
MRK.4.34	Ущие хъыбар хэмыту, абыхэм епсалъэртэкъым Хьисэ. Ауэ и гъуэгу ирикӀуэхэр я закъуэу къыщынэкӀэ, псори къагуригъаӀуэрт.
MRK.4.35	А махуэ дыдэм и пщыхьэщхьэр къыщысым, Хьисэ и гъуэгу ирикӀуэхэм яжриӀащ:
MRK.4.35	– ФынакӀуэ, гуэлым дызэпрывгъэкӀ.
MRK.4.36	Хьисэ и гъуэгу ирикӀуэхэр цӀыхухэм къахэкӀщ, ар зэрыс кхъуафэжьейм итӀысхьэри дежьащ. НэгъуэщӀ кхъуафэжьейхэри ящӀыгъут. 
MRK.4.37	Борэнышхуэ къэхъури, толъкъунхэр къеуэурэ, кхъуафэжьейм псыр из хъууэ щӀидзащ. 
MRK.4.38	Ауэ Хьисэ, щхьэнтэ зыщӀидзауэ, къуафэжьейм и гупкӀэм щыжейрт. Ар къагъэушри, жраӀащ:
MRK.4.38	– Дин егъэджакӀуэ, дызэрыкӀуэдыр къыпфӀэӀуэхуркъэ?
MRK.4.39	Хьисэ къэтэджщ, борэнышхуэм егийри, псыми жриӀащ:
MRK.4.39	– Сабырыж, увыӀэ!
MRK.4.39	Жьыр увыӀэжри, дунейр щым дыдэ хъужащ. 
MRK.4.40	Хьисэ и гъуэгу ирикӀуэхэм яжриӀащ итӀанэ:
MRK.4.40	– Щхьэ фышынэрэ апхуэдизу? ФӀэщхъуныгъэ фимыӀэу ара иджыри?
MRK.4.41	– Хэт мы жьыри псыри зыгъэдаӀуэр? – шынэурэ жаӀащ абыхэм.
MRK.5.1	Галилей гуэлым и адрыщӀым щыӀэ хэкуу Гадарэ къалэм зэрытым нэсащ итӀанэ. 
MRK.5.2	Хьисэ кхъуафэжьейм къызэрикӀыу, жин бзаджэм иӀыгъ лӀы гуэр кхъэлэгъунэхэм я лъэныкъуэкӀэ къикӀри, къыпежьащ. 
MRK.5.3	А лӀыр кхъэлэгъунэхэм хэст. Ар гъущӀ ӀэхъулъэхъукӀэ зыми ипхын лъэкӀыртэкъым. 
MRK.5.4	Абы Ӏэхъурэ лъэхъурэ куэдрэ иралъхьат, ауэ Ӏэхъур зэпичырт, лъэхъури зэпиудырт. Арати, а лӀыр игъэувыӀэн зыми хузэфӀэкӀыртэкъым. 
MRK.5.5	Жэщми махуэми кхъэлэгъунэхэмрэ Ӏуащхьэхэмрэ зэпымыууэ къызэхикӀухь зэпытт абы, мывэкӀэ зэуэжырт кӀийурэ.
MRK.5.6	Хьисэ жыжьэу щилъагъум, жэри абы и пащхьэм лъэгуажьэмыщхьэу итӀысхьащ а лӀыр. 
MRK.5.7	МакъышхуэкӀэ джэри, жиӀащ:
MRK.5.7	– Тхьэ нэхъ Лъагэм и Къуэ Хьисэ сыт уи Ӏуэхуу къысхэлъыр? Тхьэм и цӀэкӀэ сынолъэӀу, гугъу сумыгъэхь!
MRK.5.8	А лӀым апхуэдэу щӀыжиӀар Хьисэ ар зыӀыгъ жин бзаджэм «Уэ, жин бзаджэ, мы лӀым хэкӀыж!» жриӀати, аращ.
MRK.5.9	Уи цӀэр сыт? – еупщӀащ Хьисэ а лӀым.
MRK.5.9	– Си цӀэр дзэщ, – жэуап итыжащ абы, – сыт щхьэкӀэ жыпӀэмэ дэ куэд дохъу.
MRK.5.10	А хэкум иримыхуну, жин бзаджэхэр хуабжьу къелъэӀуащ Хьисэ.
MRK.5.11	А щӀыпӀэ дыдэм кхъуэ хъушэшхуэ Ӏуащхьэ джабэм щыхъуакӀуэрт. 
MRK.5.12	Арати, жин бзаджэхэр Хьисэ къелъэӀуащ:
MRK.5.12	– Кхъуэхэм я деж дыгъакӀуи, абыхэм я пкъыхэм дахыгъыхьэ.
MRK.5.13	Хьисэ ахэр хуит ищӀащ. Жин бзаджэхэр лӀым хэкӀыжри, кхъуэхэм я пкъыхэм хыхьащ. Кхъуэ хъушэшхуэр Ӏуащхьэ джабэм къежэхщ, гуэлым хэлъадэри, псым итхьэлащ. Хъушэр кхъуэ минитӀ хуэдиз хъурт.
MRK.5.14	Кхъуахъуэхэр щӀэпхъуэжри, къэхъуар къалэми жылэми щаӀуэтэжащ, къэхъуар зрагъэлъагъуну цӀыхухэр къэкӀуащ. 
MRK.5.15	Ахэр Хьисэ деж къыщыкӀуэм, жин бзаджэхэр зыхэкӀыжа лӀыр хуэпауэ, и акъыл къихьэжауэ абдежым щысу ялъэгъуащ. Ар щалъагъум, къэшынащ. 
MRK.5.16	Арати, къэхъуар зылъэгъуа цӀыхухэм жин бзаджэхэм яӀыгъа лӀымрэ кхъуэхэмрэ къехъулӀар адрей цӀыхухэм хуаӀуэтэжащ. 
MRK.5.17	ЦӀыхухэм ар щызэхахым, я хэкур ибгынэну Хьисэ къелъэӀуащ.
MRK.5.18	Хьисэ кхъуафэжьейм щитӀысхьэжым, жин бзаджэхэр къызыхэкӀыжа лӀыр абы къелъэӀуащ:
MRK.5.18	– Уи гъусэу сыздэшэ.
MRK.5.19	– Уэ уи бынхэм я деж уи унэ кӀуэжи, Зиусхьэным фӀыгъуэшхуэ къызэрыуигъэуэлӀамрэ гущӀэгъу къызэрыпхуищӀамрэ яжеӀэ, – жиӀащ Хьисэ, ар хуимыдэу. 
MRK.5.20	Арати, лӀыр ежьэри, Хьисэ къыхуищӀа фӀыгъуэр КъалипщӀ
MRK.5.21	Хьисэ Галилей гуэлым кхъуафэжьеймкӀэ зэпрыкӀыжа нэужь, цӀыху гупышхуэ абы деж къыщызэхуэсащ. Хьисэ псы Ӏуфэм здыӀутым, 
MRK.5.22	Иаир зи цӀэ синэгуэгу пашэ гуэр къэкӀуащ. Хьисэ щилъагъум, и лъабжьэм зыщӀидзэри, 
MRK.5.23	быдэу къелъэӀуащ ар:
MRK.5.23	– Сипхъу цӀыкӀур малӀэри телъщ. Къэхъужын икӀи псэууэ къелын щхьэкӀэ, накӀуи, уи Ӏэхэр телъхьэ!
MRK.5.24	Арати, Хьисэ абы и гъусэу кӀуащ. ЦӀыху гупышхуэ Хьисэ къыеувэкӀыурэ, Хьисэ щӀыгъуу кӀуэрт. 
MRK.5.25	Абыхэм цӀыхубз гуэр яхэтт. Илъэс пщыкӀутӀ хъуауэ, абы лъы куэдрэ щӀэкӀыурэ игъэгуӀэрт. 
MRK.5.26	Ӏэзэ куэди еплъащ, гугъуи куэдрэ ирагъэхьащ. ЦӀыхубзым иӀэ псори Ӏэзэхэм ятригъэкӀуэдащ, ауэ нэхъыкӀэ хъуа мыхъумэ, нэхъыфӀ хъуакъым. 
MRK.5.27	Абы Хьисэ и хъыбар зэхихати, цӀыхухэм яхэту, Хьисэ и щӀыбагъымкӀэ къыбгъэдыхьэри, и щыгъыным къеӀусащ; 
MRK.5.28	игукӀэ мыпхуэдэу жиӀэри: «НэгъуэщӀ мыхъуми, Хьисэ и щыгъыным сеӀусэмэ, сыхъужынущ!» 
MRK.5.29	Хьисэ зэреӀусэу, цӀыхубзым лъы щӀэкӀыныр увыӀащ икӀи зэрыхъужар езым и ӀэпкълъэпкъымкӀэ зыхищӀащ.
MRK.5.30	Къару зэрыхэкӀар Хьисэ игукӀэ занщӀэу зыхищӀащ. ЦӀыху гупышхуэм здахэтым, зыкъригъэзэкӀри яжриӀащ:
MRK.5.30	– Хэт си щыгъыным къеӀусар?
MRK.5.31	– ЦӀыхухэр къызэрыптезэрыгуар плъагъу пэтрэ, «Хэт къызэӀусар?» жыпӀэу сыт ущӀыщӀэупщӀэр? – къыжраӀащ и гъуэгу ирикӀуэхэм.
MRK.5.32	Хьисэ къеусар зрилъагъун щхьэкӀэ, зиплъыхьырт.
MRK.5.33	ЦӀыхубзым къыщыщӀар ищӀэжырти, къэщтарэ кӀэзызу къыбгъэдыхьэщ, Хьисэ и лъабжьэм зыщӀидзэри, пэжыгъэ псори хуиӀуэтэжащ.
MRK.5.34	– Си хъыджэбз! – жриӀащ абы Хьисэ. – Уи фӀэщхъуныгъэм уигъэхъужащ. Гъуэгу махуэ, уигу ирезагъэ, уи узыфэр Тхьэм пщхьэщихауэ узыншэу упсэу!
MRK.5.35	Хьисэ здэпсалъэм, лӀы гуп синэгуэгу пашэм и унэм къыщӀэкӀауэ къакӀуэрти, Иаир къыжраӀащ:
MRK.5.35	– Уи пхъур дунейм ехыжащ. Дин егъэджакӀуэр сыт щхьэкӀэ гугъу ебгъэхьыжрэ?
MRK.5.36	Абыхэм жаӀар зэрызэхихыу, Хьисэ синэгуэгу пашэм жриӀащ:
MRK.5.36	– Умышынэ, фӀэщхъуныгъэ зигъыӀэ къудей.
MRK.5.37	Петр, Екъуб, абы и къуэш Иуан сымэ фӀэкӀа зыри зыщӀимыгъуу, Хьисэ гъуэгу техьащ. 
MRK.5.38	Синэгуэгу пашэм и унэм щынэсым, цӀыхухэр зэрызехьэу, хьэдагъэ ящӀу, пыхьэу илъэгъуащ Хьисэ. 
MRK.5.39	Унэм щыщӀыхьэм, яжриӀащ:
MRK.5.39	– ФыщӀызэрызехьэр, хьэдагъэ щӀэфщӀыр сыт? Хъыджэбз цӀыкӀур лӀакъым, ар мэжей.
MRK.5.40	Ар щыжиӀэм, Хьисэ къыщыдыхьэшхащ. Ауэ унэм псори къыщӀигъэкӀщ, хъыджэбз цӀыкӀум и адэ-анэри езым и гъусищри зыщӀигъури, хъыджэбзыр зыщӀэлъ пэшым щӀыхьащ Хьисэ. 
MRK.5.41	Хъыджэбз цӀыкӀум и Ӏэр иубыдри, жриӀащ:
MRK.5.41	– Талифэ кум! (Абы къикӀыр: «Си хъыджэбз, сэ ныбжызоӀэ, къызэфӀэувэ!»)
MRK.5.42	Ар зэрыжиӀэу, хъыджэбз цӀыкӀур къызэфӀэувэри, къикӀухьу щӀидзащ. Хъыджэбз цӀыкӀур илъэс пщыкӀутӀым итт. Ар щалъагъум, хуабжьу ягъэщӀэгъуащ. 
MRK.5.43	Ялъэгъуар зыми хуамыӀуэтэжыну, Хьисэ унафэ быдэ яхуищӀащ абыхэм. ИтӀанэ яжриӀащ хъыджэбз цӀыкӀур ягъэшхэну.
MRK.6.1	А щӀыпӀэм икӀыжри, и анэм и къалэм кӀуэжащ Хьисэ, и гъуэгу ирикӀуэхэр и гъусэу. 
MRK.6.2	Щэбэт махуэр къыщысым, синэгуэгум кӀуэри, Тхьэм и псалъэхэр цӀыхухэм яригъащӀэу щӀидзащ. Абы едэӀуа цӀыху куэдым ягъэщӀагъуэу жаӀащ:
MRK.6.2	– Мы лӀым жиӀэхэр дэнэ къыздрихар? Сыту акъылыфӀагъэ кърита абы Тхьэм! Сыту Ӏуэху телъыджэ абы и Ӏэм илэжьрэ! 
MRK.6.3	Мэрием и къуэ пхъащӀэр аракъэ мыр – Екъуб, Иосий, Иудэ, Симон сымэ я къуэшыр? Абы и шыпхъухэри къытхэскъэ?
MRK.6.3	Ар жаӀэурэ, Хьисэ щхьэкӀэ мыхъун я гум кърагъэхьащ.
MRK.6.4	– Бегъымбарым щӀыхь хуэзымыщӀыр езыр щапӀа къалэм дэсхэм, и благъэхэм, и унагъуэм щыщхэм язакъуэщ, – яжриӀащ Хьисэ абыхэм.
MRK.6.5	Хьисэ и Ӏэхэр сымаджэ гуэрхэм ятрилъхьэурэ зэригъэхъужам фӀэкӀа, а щӀыпӀэм Ӏуэху телъыджэ лъэпкъ щилэжьакъым. 
MRK.6.6	Абыхэм я фӀэщмыхъуныгъэр игъэщӀэгъуащ Хьисэ.
MRK.6.6	Тхьэм и псалъэхэр цӀыхухэм яригъащӀэурэ, Хьисэ жылэ гъунэгъухэр къызэхикӀухьырт. 
MRK.6.7	Хьисэ и гъуэгу ирикӀуэ цӀыху пщыкӀутӀыр къриджэри, тӀурытӀурэ иригъажьэу щӀидзащ. Жин бзаджэхэр цӀыхухэм хахуну тепщэныгъэ яритащ. 
MRK.6.8	Унафи яхуищӀащ:
MRK.6.8	– Гъуэгум фыщытехьэкӀэ, зы баш фӀэкӀ зыри здэвмыщтэ. ЩӀакхъуи, хъуржыни, фи бгырыпхым щӀэлъу ахъши здэвмыщтэ. 
MRK.6.9	Вакъэ къызэрыгуэкӀхэр зылъыфтӀагъэ, ауэ джанэ тӀурытӀ зыщывмытӀагъэ.
MRK.6.10	– Унэ гуэрым хьащӀэу феблагъэмэ, а щӀыпӀэм фыкъикӀыжыху, а унэм фис, – къыщӀигъужащ Хьисэ. 
MRK.6.11	– ЩӀыпӀэ гуэрым фыщрамыгъэблагъэмэ е къыщывэмыдаӀуэмэ, а щӀыпӀэм фыкъыщикӀыжкӀэ, мыхъумыщӀагъэ зэращӀамкӀэ абыхэм я пащхьэм щыхьэт щыхъун папщӀэ, фи лъакъуэхэм къакӀэрыпщӀа сабэр кӀэрывгъэлъэщэщыж. Пэжыр нывжызоӀэ, къемэтмахуэм а къалэм гугъуехьу ишэчынум нэхърэ, къалэхэу Содомрэ Ӏаморэрэ яшэчыну гугъуехьыр нэхъ мащӀэу къыщӀэкӀынущ.
MRK.6.12	Арати, а цӀыху пщыкӀутӀыр гъуэгу техьэри, «Фи гуэныхьхэм фахущӀегъуэж», жраӀэурэ, цӀыхухэм яхэпсэлъыхьу щӀадзащ. 
MRK.6.13	Жин бзаджэ куэд цӀыхухэм хахурт икӀи сымаджэ куэд дагъэ щахуэурэ ягъэхъужырт абыхэм.
MRK.6.14	Хьисэ цӀэрыӀуэ хъуати, и хъыбар Ирод пащтыхьым
MRK.6.14	– Ар умэхъакӀуэ Иуанырауэ къыщӀэкӀынщ. Ар лӀахэм къахэтэджыкӀыжащ, аращ апхуэдэ къару зыхэлъ Ӏуэху телъыджэхэр щӀилэжьыр.
MRK.6.15	– Ар Иляс бегъымбарырщ,
MRK.6.15	– Ар бегъымбар гуэрщ, пасэрей бегъымбархэм яхуэдэу, – жаӀэрт нэгъуэщӀхэми.
MRK.6.16	Ар щызэхихым, Ирод жиӀащ:
MRK.6.16	– Зи щхьэр пезгъэупщӀа Иуаныр лӀахэм къахэтэджыкӀыжащ.
MRK.6.17	Ирод ар щӀыжиӀар мыращ: ФилиппкӀэ зэджэ езым и къуэшыр псэу пэтми, Ирод а Филиппым и фыз Иродиадэ зи цӀэр къишэжат. 
MRK.6.18	Абы ар къызэришэжам щхьэкӀэ Иуан Ирод жриӀэрт: «Уи къуэшым и фыз къэпшэжыныр хабзэм къезэгъыркъым». 
MRK.6.19	Абы щхьэкӀэ Иродиадэ Иуан гужьгъэжь къыхуиӀэ хъуащ. Иродиадэ и лъэӀукӀэ Ирод и зауэлӀхэм Иуан яригъэубыдри, лъэхъуэщым щӀригъэдзащ. Иродиадэ Иуан иригъэукӀыну хуейт, ауэ хузэфӀэкӀыртэкъым. 
MRK.6.20	Сыт щхьэкӀэ жыпӀэмэ Иуан щыпкъагъэ зигу илъ цӀыху лъапӀэу зэрыщытыр Ирод ищӀэрти, абы щышынэрт икӀи хуэсакъырт. Иуан жиӀэхэм щедаӀуэкӀэ, хуабжьу гузавэрт, итӀани и гуапэу едаӀуэрт.
MRK.6.21	Иродиадэ зыщӀэхъуэпсар махуэ гуэрым къехъулӀащ. Къыщалъхъуа махуэр игъэлъэпӀэну, Ирод и къулыкъущӀэхэр, и дзэпщхэр, Галилей хэкум и пашэхэр, ефэ-ешхэшхуэ яхуищӀри, къригъэблэгъащ. 
MRK.6.22	Иродиадэ и пхъур унэм къыщӀыхьэри, абыхэм я пащхьэ къыщыфащ. Иродрэ и хьэщӀэхэмрэ хъыджэбзыр ягу ирихьащ.
MRK.6.22	– УзыхуеймкӀэ къызэлъэӀуи, узыщӀэлъэӀур пхуэсщӀэнщ, – жриӀащ пащтыхьым хъыджэбзым. 
MRK.6.23	ИкӀи тхьэ хуиӀуащ:
MRK.6.23	– Сыт ухуейми уэстынщ, си къэралым и ныкъуэм нэсыху.
MRK.6.24	Хъыджэбзыр унэм щӀэкӀри, и анэм еупщӀащ:
MRK.6.24	– СыткӀэ селъэӀун?
MRK.6.24	– УмэхъакӀуэ Иуан и щхьэр къыуитыну елъэӀу.
MRK.6.25	Арати, хъыджэбзыр унэм къыщӀэлъэдэжри, пащтыхьым жриӀащ:
MRK.6.25	– УмэхъакӀуэ Иуан и щхьэр лагъэм илъу къызэт иджыпсту.
MRK.6.26	Ар щызэхихым, пащтыхьыр хуабжьу къэнэщхъеящ, арщхьэкӀэ хьэщӀэхэм я пащхьэм тхьэ щиӀуати, и псалъэм текӀ хъужынутэкъым. 
MRK.6.27	Арати, Иуан и щхьэр къихьыну унафэ хуищӀри, зауэлӀ гуэр игъэкӀуащ асыхьэт дыдэм. 
MRK.6.28	Ар кӀуэщ, Иуан и щхьэр лъэхъуэщым щыпиупщӀщ, щхьэр лагъэм илъу къихьри, хъыджэбзым къритащ, хъыджэбзым ар и анэм хуихьащ. 
MRK.6.29	Иуан и гъуэгу ирикӀуэхэм къэхъуар щызэхахым, къакӀуэщ, Иуан и хьэдэр яхьыжри, кхъэлэгъунэм щӀалъхьэжащ.
MRK.6.30	Апостолхэр
MRK.6.31	ЦӀыху къакӀуэ-накӀуэр апхуэдизкӀэ куэд хъуати, Хьисэрэ и гъуэгу ирикӀуэхэмрэ шхэгъуи ихуэжыртэкъым. Арати, Хьисэ и гъуэгу ирикӀуэхэм яжриӀащ:
MRK.6.31	– ЩӀыпӀэ пхыдза гуэрым ди закъуэу зыщывгъэпсэхужыну дывгъакӀуэ.
MRK.6.32	Арати, кхъуафэжьейм итӀысхьэри, щӀыпӀэ пхыдза гуэрымкӀэ яунэтӀащ я закъуэу. 
MRK.6.33	Ахэр кхъуафэжьейм ису зэрыӀукӀыр ялъагъуащ цӀыхухэм, куэдми къацӀыхужащ. Къалэ псоми дэс цӀыхухэр лъэсу къыдэжщ, Хьисэрэ абы и гъуэгу ирикӀуэхэмрэ кхъуафэжьейкӀэ здэкӀуэ щӀыпӀэм нэмыс щӀыкӀэ, езыхэр нэсри щызэхуэсащ. 
MRK.6.34	Хьисэ кхъуафэжьейм къикӀыу, цӀыху гупышхуэр щилъагъум, а цӀыхухэр мэлыхъуэ зыпэрымыт мэл хъушэм хуэдэти, игу ящӀэгъуащ икӀи Ӏуэхугъуэ куэд яригъащӀэу щӀидзащ.
MRK.6.35	Махуэр щыхэкӀуатэм, и гъуэгу ирикӀуэхэр къыбгъэдыхьэри, Хьисэ къыжраӀащ:
MRK.6.35	– Мы щӀыпӀэр пхыдзащ, махуэри хэкӀуэтащ. 
MRK.6.36	Къуажэ-жылэ гъунэгъухэм кӀуэуэ, гъуэмылэ къыщащэхун щхьэкӀэ цӀыхухэр утӀыпщ, яшхын яӀэкъыми.
MRK.6.37	– Фэ вгъашхэ ахэр, – яжриӀащ Хьисэ абыхэм.
MRK.6.37	– ДыкӀуэу, динар
MRK.6.38	– ЩӀакхъуэ дапщэ фэ фиӀэр? ФыкӀуи, феплъыт, – яжриӀащ Хьисэ абыхэм.
MRK.6.38	ЯӀэм еплъри, жаӀащ:
MRK.6.38	– ЩӀакхъуитхурэ бдзэжьеитӀрэ диӀэщ.
MRK.6.39	Хьисэ и гъуэгу ирикӀуэхэм унафэ яхуищӀащ цӀыху псори удзыпцӀэм хагъэтӀысхьэну. 
MRK.6.40	Арати, цӀыхухэр гуп-гупу тӀысащ, зы гупыр щэ, зы гупыр щэ ныкъуэ хъууэ. 
MRK.6.41	Хьисэ щӀакхъуитхумрэ бдзэжьеитӀымрэ къищтэщ, уафэм дэплъейри, Тхьэм фӀыщӀэ хуищӀащ. ЩӀакхъуэхэр зэгуищӀыкӀыурэ, цӀыхухэм хуагуэшын щхьэкӀэ, и гъуэгу ирикӀуэхэм яритащ итӀанэ. БдзэжьеитӀри цӀыху псоми яхуигуэшащ. 
MRK.6.42	ЦӀыху псори шхащ, псоми загъэнщӀащ. 
MRK.6.43	Къадэхуа щӀакхъуэ бзыгъэхэри бдзэжьей ныкъуэшххэри зэхуахьэсыжри, матэ пщыкӀутӀым ярыз хъуащ. 
MRK.6.44	Шхахэр лӀы минитху хъурт.
MRK.6.45	Хьисэ цӀыху гупышхуэр иригъэжьэжыху зыпимыгъаплъэу, и гъуэгу ирикӀуэхэр кхъуафэжьейм иригъэтӀысхьащ, гуэл адрыщӀым щыӀэ Вифсайдэ къалэм кӀуэн щхьэкӀэ. 
MRK.6.46	Хьисэ цӀыхухэр иутӀыпщыжа нэужь, Ӏуащхьэм дэкӀуеящ, Тхьэм елъэӀуну.
MRK.6.47	Пщыхьэщхьэ щыхъуам, кхъуафэжьейр гуэлым и кум нэсат, Хьисэ и закъуэу щӀым къытенат. 
MRK.6.48	Кхъуафэжьейм исхэм жьыр къажэхэуэрти, псыр хьэнцэхэмкӀэ гугъу ехьу зэрыщӀатхъур илъэгъуащ Хьисэ. Джэд Ӏуэгъуэм деж Хьисэ, псы гущӀыӀум тету, кхъуафэжьейм исхэм я лъэныкъуэкӀэ кӀуащ. Абыхэм яблэкӀ хэтащ. 
MRK.6.49	Псы гущӀыӀум тету Хьисэ къакӀуэу щалъагъум, хьэдэджадэу къафӀэщӀри, зэрыгъэкӀиящ, 
MRK.6.50	ар зылъэгъуа псори хуабжьу шынати.
MRK.6.50	Хьисэ къэпсалъэри, абыхэм къажриӀащ асыхьэтым:
MRK.6.50	– Фымыдзыхэ, сэращ ар, фымышынэ!
MRK.6.51	Кхъуафэжьейм яхэтӀысхьэри, жьапщэшхуэри увыӀэжащ итӀанэ. Абыхэм ар нэхьри ягъэщӀэгъуащ, 
MRK.6.52	сыту жыпӀэмэ ерыщ екӀуати, Хьисэ Ӏуэху телъыджэу щӀакхъуэхэмкӀэ илэжьар къагурыӀуэн ялъэкӀатэкъыми.
MRK.6.53	Ахэр гуэлым зэпрыкӀа нэужь, Геннисарет хэкум нэсри, хъурзэр
MRK.6.54	Ахэр кхъуафэжьейм къызэрикӀыу, Хьисэ цӀыхухэм къацӀыхужащ. 
MRK.6.55	ЦӀыхухэм а Ӏэхэлъахэр къызэхакӀухьу, Хьисэ здэщыӀэу жыхуаӀа щӀыпӀэм сымаджэхэр алэрыбгъухэм телъу къахьу щӀадзащ. 
MRK.6.56	Къуажи, къали, жыли, зэрыжаӀэу, Хьисэ дэнэ кӀуэми, цӀыхухэм я сымаджэхэр зэхуэсыпӀэхэм щагъэгъуэлъырти, нэгъуэщӀ мыхъуми Хьисэ и щыгъын кӀапэм иригъэӀусэну лъаӀуэрт икӀи щыгъын кӀапэм еӀуса псори узыншэ хъужырт.
MRK.7.1	Фарисейхэри Ерусалим къикӀа торэт егъэджакӀуэ пашэхэм ящыщхэри Хьисэ деж къыщызэхуэсащ.
MRK.7.2	Хьисэ и гъуэгу ирикӀуэхэм ящыщ гуэрхэр Ӏэ фӀейкӀэ, нэгъуэщӀу жыпӀэмэ я Ӏэхэр ямытхьэщӀэу, шхэуэ ялъэгъуащ абыхэм. 
MRK.7.3	Ар ягъэщӀэгъуащ, фарисейхэри адрей журт псори, я адэжьхэм къащӀэна хабзэмкӀэ, я Ӏэхэр ямытхьэщӀауэ шхэркъыми. 
MRK.7.4	Бэзэрым къикӀыжмэ, замыгъэкъэбзауэ шхэркъым. А хабзэм нэмыщӀ, я адэжьхэм къащӀэна хабзэ куэд зэрахьэ абыхэм, псалъэм папщӀэ, фалъэхэр, къубгъанхэр, лэгъупхэр ятхьэщӀыныр.
MRK.7.5	Арати, фарисейхэмрэ торэт егъэджакӀуэ пашэхэмрэ Хьисэ къеупщӀащ:
MRK.7.5	– Уэ уи гъуэгу ирикӀуэхэр, адэжьхэм къытхуагъэна хабзэхэм темыту, Ӏэ фӀейкӀэ сыт щӀэшхэр?
MRK.7.6	Ешайа бегъымбарым фэ бзитӀщхьитӀхэм къыфтеухуауэ пэжыр жиӀэгъащ, – къаритащ жэуап Хьисэ. – Мыпхуэдэу итщ абы и тхылъым:
MRK.7.6	«Я жьэкӀэ сагъэлъапӀэ пэтми,
MRK.7.6	мы цӀыхухэр ягукӀэ спэжыжьэщ.
MRK.7.7	Абыхэм цӀыхухэм Ӏуэхугъуэхэр ирагъащӀэурэ,
MRK.7.7	цӀыху хабзэр Тхьэм и унафэм
MRK.7.7	зэрыхуагъадэм щхьэкӀэ,
MRK.7.7	сэ сызэрагъэлъапӀэр пщӀэншэщ».
MRK.7.8	Тхьэм и унафэр къэвгъэнауэ, цӀыхухэм къащӀэна хабзэхэм фытетщ.
MRK.7.9	Фи адэжьхэм къащӀэна хабзэхэр вгъэзэщӀэн щхьэкӀэ, Тхьэм и унафэр лъэныкъуэ ивогъэз, – къыпищащ Хьисэ. 
MRK.7.10	– Мусэ бегъымбарым жиӀащ:
MRK.7.11	Ауэ фэ жывоӀэ: «Зыгуэрым и адэм е и анэм: Сэ тыгъэу фэ фэстын слъэкӀыну щытар иджы къурмэн сщӀынущ, жиӀэмэ, (абы къикӀыр: Тхьэм щхьэкӀэ тыгъэ сщӀынущ), 
MRK.7.12	абы щыгъуэ а цӀыхум и адэм е и анэм зыри хуимыщӀэну хуитщ». 
MRK.7.13	Абы фытетурэ, фи адэжьхэм я хабзэу фи къуэхэм къахуэвгъанэхэмкӀэ Тхьэм и псалъэхэр лъэныкъуэ ивогъэз. Апхуэдэ Ӏэджи фощӀэ фэ.
MRK.7.14	ЦӀыху гупышхуэр аргуэру къриджэри, Хьисэ яжриӀащ:
MRK.7.14	– Фэ псори фыкъызэдаӀуэ икӀи мы жысӀэр зыгурывгъаӀуэ. 
MRK.7.15	ЦӀыхур мыкъабзэ ищӀын зылъэкӀыр абы ишх ерыскъыракъым, атӀэ цӀыхум и гум къикӀырщ. 
MRK.7.16	ИридэӀуэну тхьэкӀумэ зиӀэр иредаӀуэ.
MRK.7.17	Хьисэ цӀыхубэм хэкӀыжу, унэм щыщӀыхьэм, Хьисэ и гъуэгу ирикӀуэхэр а ущие хъыбарым теухуауэ къеупщӀащ.
MRK.7.18	– Фэри зыри къывгурымыӀуэу ара? – яжриӀащ Хьисэ. – ЦӀыхум ишх ерыскъым ар мыкъабзэ ищӀын зэрылъэмыкӀынур къывгурыӀуэркъэ? 
MRK.7.19	ЦӀыхум ишх ерыскъыр и гум ихьэркъым, и ныбэрщ зэрыхьэр, ар пкъым къыхокӀыж итӀанэ. (А псалъэхэмкӀэ Хьисэ дэтхэнэ ерыскъыри хьэлэлу къилъытащ.)
MRK.7.20	– ЦӀыхур мыкъабзэ зыщӀыр и гум къикӀыращ, – къыпищащ Хьисэ. 
MRK.7.21	– Сыт щхьэкӀэ жыпӀэмэ цӀыхум и кӀуэцӀымрэ и гумрэщ мыхэр къызэрыкӀыр: гупсысэ бзаджэхэр, зинэ щӀэныр, дыгъуэныр, цӀыху укӀыныр, 
MRK.7.22	нэпсеягъэр, бзаджагъэр, гъэпцӀагъэр, мыхъумыщӀэ псэукӀэр, фыгъуэныр, цӀыхухэм яхуэпсэлъэныр, пагагъэр, делагъэр. 
MRK.7.23	Мы бзаджагъэ псори гум и кӀуэцӀым къокӀри, цӀыхур мыкъабзэ ящӀ.
MRK.7.24	А щӀыпӀэм икӀри, Хьисэ къалэхэу Тиррэ Сидонрэ я Ӏэхэлъахэм кӀуащ итӀанэ. Унэ гуэрым щыщӀыхьэм, абдежым езыр зэрыщыӀэр зыми ищӀэну хуеятэкъым, арщхьэкӀэ ар бзыщӀа хъуакъым. 
MRK.7.25	Жин бзаджэм иӀыгъ пхъу зиӀэ цӀыхубз гуэрым Хьисэ абы зэрыщыӀэр зэрызэхихыу къакӀуэри, абы и лъабжьэм зыщӀидзащ. 
MRK.7.26	А цӀыхубзыр Сирофиникие хэкум щыщт, и бзэри алыджыбзэт.
MRK.7.27	– Сабийхэм зегъэгъэнщӀ япэщӀыкӀэ, – жриӀащ Хьисэ а цӀыхубзым. – Сыт щхьэкӀэ жыпӀэмэ сабийхэм щӀакхъуэр къаӀэщӀэпхыу, хьэхэм яхуэбдзыныр къезэгъыркъым.
MRK.7.28	– Пэжщ, Зиусхьэн, – къыжриӀащ цӀыхубзым, – ауэ Ӏэнэ щӀагъым щӀэс хьэхэми яшх сабийхэм къаӀэщӀэхуа щӀакхъуэ щыкъуейхэр.
MRK.7.29	– А псалъэр зэрыжыпӀам щхьэкӀэ жин бзаджэр уи пхъум хэкӀыжащ, – жиӀащ Хьисэ. – Уи унэ кӀуэж!
MRK.7.30	ЦӀыхубзыр унэм кӀуэжри, жин бзаджэр хэкӀыжауэ, и пхъур пӀэм хэлъу ирихьэлӀэжащ.
MRK.7.31	Хьисэ къалэхэу Тиррэ Сидонрэ я Ӏэхэлъахэм къикӀщ, КъалипщӀ
MRK.7.32	ЛӀы дэгу, бзагуэ гуэр цӀыхухэм къыхуашэри, и Ӏэр абы трилъхьэну, Хьисэ къелъэӀуащ.
MRK.7.33	Хьисэ а лӀыр цӀыхухэм яхишри, я закъуэ щыхъум, и Ӏэпхъуамбэхэр лӀым и тхьэкӀумэхэм ириӀущ, убжьытхэри, лӀым и бзэгум теӀэбащ. 
MRK.7.34	Уафэм дэплъейщ, куууэ хэщэтыкӀри, лӀым жриӀащ итӀанэ: «Еффатэ». (Еффатэм къикӀыр: «Уи тхьэкӀумэхэм зызэӀуахыжынущ».) 
MRK.7.35	ЛӀым и тхьэкӀумэхэм зэхах хъужащ а дакъикъэ дыдэм, и бзэри къиутӀыпщыжри, къабзэу псалъэу щӀидзэжащ.
MRK.7.36	Хьисэ цӀыхухэм унафэ яхуищӀащ ар зыми хуамыӀуэтэжыну. Унафэ яхуищӀа пэтми, нэхъри нэхъыбэжу а хъыбарыр цӀыхухэм яхэз хъуащ. 
MRK.7.37	Къэхъуар хуабжьу ягъэщӀэгъуауэ, цӀыхухэм жаӀэрт:
MRK.7.37	– Псори къохъулӀэ. Дэгухэм зэхахыу егъэхъуж, бзагуэхэри къегъэпсэлъэж.
MRK.8.1	ЦӀыху куэд аргуэру къызэхуэсащ а махуэхэм. Абыхэм яшхын яӀэтэкъыми, Хьисэ и гъуэгу ирикӀуэхэр къриджэри, яжриӀащ:
MRK.8.2	Мы цӀыхубэм сигу ящӀогъу; махуищ мэхъу зэрызигъусэри, дзэкъэгъуэ яӀухуакъым. 
MRK.8.3	МэжалӀэу сутӀыпщыжмэ, гъуэгум текӀуэдэнущ, жыжьэ къикӀахэри яхэтщи.
MRK.8.4	Абыхэм яхурикъун щӀакхъуэ мы губгъуэ нэщӀым дэнэ щыбгъуэтын? – къыжраӀащ Хьисэ и гъуэгу ирикӀуэхэм.
MRK.8.5	ЩӀакхъуэ дапщэ фиӀэр? – еупщӀащ Хьисэ абыхэм.
MRK.8.5	– ЩӀакхъуибл диӀэщ, – къыжраӀащ абыхэм.
MRK.8.6	Ар щыжаӀэм, Хьисэ цӀыху гупышхуэм унафэ яхуищӀащ етӀысэхыну. ЩӀакхъуиблыр къищтэри, Тхьэм фӀыщӀэ хуищӀащ. ЩӀакхъуэхэр зэгуищӀыкӀри, цӀыхухэм хуагуэшыну и гъуэгу ирикӀуэхэм яритащ итӀанэ. Апхуэдэуи ящӀащ. 
MRK.8.7	Бдзэжьей тӀэкӀуи яӀэт. Абыхэм щхьэкӀи Тхьэм фӀыщӀэ хуищӀри, цӀыхухэм хуагуэшыну и гъуэгу ирикӀуэхэм яжриӀащ. 
MRK.8.8	ЦӀыхухэр шхащ икӀи загъэнщӀащ. Къадэхуа щӀакхъуэ бзыгъэхэр зэхуахьэсыжри, матиблым ярызу хъуащ. 
MRK.8.9	Шхахэр цӀыху миниплӀ хуэдиз хъурт. Хьисэ цӀыхухэр иутӀыпщыжащ итӀанэ. 
MRK.8.10	ЦӀыхухэр иутӀыпщыжа нэужь, Хьисэ и гъуэгу ирикӀуэхэр и гъусэу кхъуафэжьейм итӀысхьэри, Далмануфэ жылэм и Ӏэхэлъахэм кӀуащ.
MRK.8.11	Хьисэ деж къакӀуэри, къедауэу щӀадзащ фарисейхэм. Ягъэунэхун мурадкӀэ нэщэнэ гъэщӀэгъуэныщэ гуэр уафэм къахуригъэхыну щӀэлъэӀуащ ахэр. 
MRK.8.12	Хьисэ хьэлъэу хэщэтыкӀри, жиӀащ:
MRK.8.12	– Иджырей цӀыхухэр нэщэнэ гъэщӀэгъуэныщэ хуей щӀэхъуар сыт? Пэжыр нывжызоӀэ, Тхьэм иджырей цӀыхухэм нэщэнэ гъэщӀэгъуэныщэ къаритынукъым.
MRK.8.13	Ахэр къигъанэщ, кхъуафэжьейм итӀысхьэжри, Хьисэ гуэлым зэпрыкӀыжащ абы и ужькӀэ.
MRK.8.14	Хьисэ и гъуэгу ирикӀуэхэм яхурикъун щӀакхъуэ къыздащтатэкъым, ящыгъупщэри. Кхъуафэжьейм илъыр зы щӀакхъуэт, афӀэкӀа къыздащтатэкъым. 
MRK.8.15	Хьисэ абыхэм быдэу яжриӀащ:
MRK.8.15	– Фысакъ! Фарисейхэм я пщагъэмрэ Ирод пащтыхьым и пщагъэмрэ защыфхъумэ.
MRK.8.16	– ЩӀакхъуэ диӀэкъыми, аращ абы апхуэдэу щӀыжиӀэр, – жаӀэурэ, тепсэлъыхьырт Хьисэ и гъуэгу ирикӀуэхэр а Ӏуэхум.
MRK.8.17	Абыхэм жаӀэм гу лъитати, Хьисэ яжриӀащ:
MRK.8.17	– ЩӀакхъуэ зэрывимыӀэм фыщӀытепсэлъыхьыр сыт? Зыри зэхэвмыщӀыкӀыу икӀи къывгурымыӀуэу ара иджыри? Апхуэдизу щхьэ фыерыщ? 
MRK.8.18	Нэ фиӀэрэ пэт, фымылъагъуу ара? ТхьэкӀумэ фиӀэрэ пэт, зэхэвмыхыу ара? 
MRK.8.19	ФщӀэжыркъэ, щӀакхъуитхур цӀыху минитхум щахузэгуэсщӀыкӀам, щӀакхъуэ бзыгъэхэр ярызу матэ дапщэ зэхуэфхьэсыжари?
MRK.8.19	– Матэ пщыкӀутӀ, – къыжраӀащ абыхэм.
MRK.8.20	– ЩӀакхъуиблри цӀыху миниплӀым щахузэгуэсщӀыкӀам, щӀакхъуэ бзыгъэхэр ярызу матэ дапщэ зэхуэфхьэсыжар?
MRK.8.20	– Матибл, – къыжраӀащ абыхэм.
MRK.8.21	– Зыри къывгурымыӀуэу ара иджыри? – яжриӀащ Хьисэ абыхэм.
MRK.8.22	Хьисэрэ абы и гъуэгу ирикӀуэхэмрэ Вифсайдэ жылэм кӀуащ абы и ужкӀэ. ЦӀыхухэм лӀы нэф гуэр къыхуашэри, абы теӀэбэну Хьисэ елъэӀуащ. 
MRK.8.23	Хьисэ нэфым и Ӏэр иубыдри, жылэм дишащ. Нэфым и нэхэм щӀэубжьытхэщ, и Ӏэхэр трилъхьэри, абы еупщӀащ Хьисэ:
MRK.8.23	– Зыгуэр плъагъурэ?
MRK.8.24	Нэфым и щхьэр къиӀэтри, жиӀащ:
MRK.8.24	– ЦӀыхухэр зекӀуэу солъагъу. Ахэр жыгхэм ещхьщ.
MRK.8.25	Хьисэ и Ӏэхэр нэфым и нэхэм трилъхьащ аргуэру. Арати, лӀым и нэр къэплъэжащ, Ар хъужри, псори ӀупщӀу илъагъу хъужащ. 
MRK.8.26	Хьисэ а лӀым жриӀащ итӀанэ:
MRK.8.26	– Жылэм удэмыхьэж икӀи зыми зыри хуумыӀуэтэж.
MRK.8.26	ИтӀанэ и унэм кӀуэжыну иутӀыпщыжащ ар Хьисэ.
MRK.8.27	Хьисэрэ и гъуэгу ирикӀуэхэмрэ Кесарфилиппие къалэм
MRK.8.27	– ЦӀыхухэм сэ сыхэту жаӀэрэ?
MRK.8.28	– ЦӀыхухэр зыумэхъ у-Иуану жаӀэ языныкъуэхэм, – къыжраӀащ абыхэм. – У-Иляс бегъымбару
MRK.8.29	– АтӀэ фэ сэ сыхэту жыфӀэрэ? – еупщӀащ Хьисэ абыхэм.
MRK.8.29	– Уэращ Мэссихьыр,
MRK.8.30	Ар зыми хуамыӀуэтэжыну Хьисэ абыхэм быдэу яжриӀащ.
MRK.8.31	Хьисэ и гъуэгу ирикӀуэхэм мыпхуэдэу яригъащӀэу щӀидзащ:
MRK.8.31	– ЦӀыху Лъэпкъым и Къуэм
MRK.8.32	ЩӀэхъумэ лъэпкъ хэмылъу ар яхуиӀуэтащ Хьисэ. Хьисэ лъэныкъуэкӀэ Ӏуишри, абы жиӀар хуимыдэу щӀидзащ Петр. 
MRK.8.33	Хьисэ зыкъригъэзэкӀри, и гъуэгу ирикӀуэхэм яхэплъэурэ, Петр егиящ:
MRK.8.33	– ЗбгъэдэкӀ, шейтӀан. Уэ уи гупсысэкӀэр Тхьэм и гупсысэкӀэу щыткъым, атӀэ цӀыхум и гупсысэкӀэщ.
MRK.8.34	Хьисэ цӀыху гупышхуэмрэ и гъуэгу ирикӀуэхэмрэ къриджэри, яжриӀащ итӀанэ:
MRK.8.34	– Си ужь зыгуэр къиувэну хуеймэ, езыр зыхуей Ӏуэхугъуэхэр кърегъанэ, лӀэныгъэм и жор кърещти, си ужь къреувэ; 
MRK.8.35	сыт щхьэкӀэ жыпӀэмэ зи псэр къезыгъэлыну хуей дэтхэнэми и псэр фӀэкӀуэдынущ, ауэ сэр щхьэкӀи хъыбарыфӀым
MRK.8.36	Дуней псор зы цӀыхум ей хъууэ, езыр кӀуэдмэ, а цӀыхум фӀыуэ къыхуэхэкӀынур сыт? 
MRK.8.37	ЦӀыхум и псэм щхьэкӀэ уасэу итыфынур сыт? 
MRK.8.38	Иджырей цӀыхуу Тхьэр зымыщӀэу гуэныхь зыщӀэхэм ящыщу сэрэ си псалъэхэмрэ къыттеукӀытыхь дэтхэнэми сэ, ЦӀыху Лъэпкъым и Къуэр, абы сытеукӀытыхьыжынущ. МелыӀыч лъапӀэхэр си гъусэу, си Адэм и щӀыхьышхуэм хуэдэ щӀыхьышхуэ сиӀэу сыкъыщыкӀуэжкӀэ, сытеукӀытыхьыжынущ абы.
MRK.9.1	– Пэжыр нывжызоӀэ, – яжриӀащ Хьисэ абыхэм, – Тхьэм и Тепщэныгъэшхуэр
MRK.9.2	Махуих дэкӀа нэужь, Хьисэ Петр, Екъуб, Иуан сымэ зыщӀигъури, бгы лъагэм щхьэхуэу дишащ. Абыхэм я пащхьэм Хьисэ и теплъэм зыщихъуэжащ абдежым. 
MRK.9.3	Дунейм тет жьыщӀакӀуэм щыгъынхэр ижьыщӀурэ хужь зэрыхъум нэхърэ нэхъ хужь хъуащ Хьисэ и щыгъынхэр. 
MRK.9.4	Бегъымбархэу Илясрэ Мусэрэ абыхэм къахуэлъэгъуэри, Хьисэ къепсэлъащ.
MRK.9.5	Равви, мыбдежым дызэрыщыӀэр фӀыщ, – къыжриӀащ Петр Хьисэ. – Шэтырищ дгъэувынщ, зыр уэр щхьэкӀэ, зыр Мусэ щхьэкӀэ, ещанэр Иляс щхьэкӀэ.
MRK.9.6	Петр жиӀэнур ищӀэртэкъым, ахэр шынагъуэм зэщӀиубыдати.
MRK.9.7	Зы пшэ Ӏэрамэ къакӀуэри, абыхэм къащхьэщыхьащ абы и ужькӀэ. А пшэм зы макъ къыхэӀукӀащ:
MRK.9.7	– Мыращ сэ фӀыуэ слъагъу си Къуэ щӀасэр. Абы жиӀэм федаӀуэ.
MRK.9.8	Щыщаплъыхьым, напӀэзыпӀэм Хьисэ фӀэкӀ, нэгъуэщӀ зыри ялъагъуакъым абыхэм.
MRK.9.9	Бгым къыщехыжым, ЦӀыху Лъэпкъым и Къуэр лӀахэм къахэтэджыкӀыжыху, ялъэгъуар зыми хуамыӀуэтэжыну Хьисэ абыхэм унафэ яхуищӀащ. 
MRK.9.10	А псалъэхэр я гум къинащ икӀи «ЛӀахэм къахэтэджыкӀыжыху жыхуиӀам къригъэкӀар сыту пӀэрэ Хьисэ?» жаӀэурэ зэупщӀыжащ ахэр.
MRK.9.11	– Торэт егъэджакӀуэ пашэхэм «Иляс бегъымбарыр япэщӀыкӀэ къэкӀуэн хуейщ», щӀыжаӀэр сыт? – къеупщӀащ ахэр Хьисэ.
MRK.9.12	– Пэжщ, Иляс бегъымбарыр япэщӀыкӀэ къэкӀуэнурэ, Ӏуэху псори захуагъам тету зэтригъэувэжын хуейщ, – яжриӀащ Хьисэ, – ауэ Тхьэм и псалъэ тхахэм зэрыхэтым хуэдэу, ЦӀыху Лъэпкъым и Къуэм гугъуехь куэд ишэчын икӀи ар цӀыхухэм зыхахун хуейщ. 
MRK.9.13	Сэ нывжызоӀэ, Иляс къэкӀуакӀэщ,
MRK.9.14	Хьисэрэ абы и гъусищымрэ и гъуэгу ирикӀуэ адрейхэм я деж къыщагъэзэжым, цӀыху гупышхуэм къаувыхьауэ, торэт егъэджакӀуэ пашэ гуэрхэр абыхэм къедауэу ялъэгъуащ. 
MRK.9.15	Хьисэ къызэралъагъуу, цӀыху псоми ягъэщӀэгъуащ икӀи къыбгъэдэлъадэри, фӀэхъус кърахащ.
MRK.9.16	– Абыхэм фащӀедауэр сыт? – еупщӀащ Хьисэ и гъуэгу ирикӀуэхэм.
MRK.9.17	ЦӀыху гупышхуэм хэт гуэр къахэпсэлъыкӀри, къыжриӀащ:
MRK.9.17	– Дин егъэджакӀуэ, сэ си щӀалэр бзагуэ зыщӀа жин бзаджэм иӀыгъти, къыпхуэсшащ. 
MRK.9.18	Жин бзаджэр щӀалэм къыхыхьэху, абы щӀым зыхрегъадзэ. Тхъурымбэ къыжьэдэхуу, и дзэхэри зэригъэшхыу зэщӀокӀэзызэ. Уи гъуэгу ирикӀуэхэм селъэӀуащ жин бзаджэр щӀалэм къыхахуну, ауэ яхузэфӀэкӀакъым.
MRK.9.19	– Еууей, фӀэщхъуныгъэ зимыӀэ иджырей цӀыхухэ! – яжриӀащ Хьисэ. – Сыт хуэдизрэ сыфхэтын хуей? Сыт хуэдизрэ фысшэчын хуей? Къысхуэфшэ а щӀалэр.
MRK.9.20	ЩӀалэр Хьисэ къыхуашащ. Жин бзаджэм, Хьисэ зэрилъагъуу, щӀалэр къигъэкӀэзызащ. Тхъурымбэр къыжьэдэхуу щӀым къытеджалэри, укӀуриящ щӀалэр.
MRK.9.21	– Сыт лъандэрэ щыт мыр мыпхуэдэу? – еупщӀащ Хьисэ щӀалэм и адэм.
MRK.9.21	– ЗэрыцӀыкӀу лъандэрэ, – жиӀащ щӀалэм и адэм. 
MRK.9.22	– Жин бзаджэм ар игъэкӀуэдын щхьэкӀэ, мафӀэми псыми куэдрэ хедзэ. Зыгуэр пхузэфӀэкӀынумэ, гущӀэгъу къытхуэщӀи, къыддэӀэпыкъу.
MRK.9.23	– «Зыгуэр пхузэфӀэкӀынумэ», жыбоӀэ-тӀэ, – жриӀащ Хьисэ а лӀым. – ФӀэщхъуныгъэ зиӀэм хузэфӀэмыкӀын Ӏуэху зыри щыӀэкъым.
MRK.9.24	ЩӀалэм и адэм макъышхуэкӀэ жиӀащ асыхьэтым:
MRK.9.24	– Си фӀэщ мэхъу. Си фӀэщмыхъуныгъэм сытекӀуэну къыздэӀэпыкъу.
MRK.9.25	ЦӀыху гупышхуэ къызэхуэсу щилъагъум, Хьисэ жин бзаджэм егийри, жриӀащ:
MRK.9.25	– Уэ, цӀыхухэр бзагуэ икӀи дэгу зыщӀ жин бзаджэ, унафэ ныпхузощӀ, мы щӀалэм хэкӀыжи, зэи ухэмыхьэж.
MRK.9.26	Жин бзаджэр ину къэкӀийщ, щӀалэр хуабжьу игъэкӀэзызри, абы хэкӀыжащ. ЩӀалэр хьэдэм хуэдэ хъуати, цӀыхухэм ящыщ куэдым «Ар лӀащ», жаӀэрт. 
MRK.9.27	Ауэ Хьисэ щӀалэм и Ӏэр иубыдащ, и лъэр къыщӀэувэжри, щӀалэр къэтэджыжащ.
MRK.9.28	Хьисэ унэ гуэрым щыщӀыхьэм, и гъуэгу ирикӀуэхэр я закъуэу къэнати, къеущӀащ абы и ужькӀэ:
MRK.9.28	– Жин бзаджэр хэтхун дэ щхьэ тхузэфӀэмыкӀарэ?
MRK.9.29	– Мыпхуэдэ лӀэужьыгъуэр Тхьэм узэрелъэӀумрэ узэрынэщӀымрэкӀэ фӀэкӀ, нэгъуэщӀкӀэ цӀыхум хэпхуфынукъым.
MRK.9.30	Хьисэрэ абы и гъуэгу ирикӀуэхэмрэ а щӀыпӀэм икӀыжри, Галилей хэкум кӀуэцӀрыкӀащ. Ахэр здэщыӀэр зыми къищӀэну Хьисэ хуейтэкъым, 
MRK.9.31	и гъуэгу ирикӀуэхэм Ӏуэхугъуэхэр яригъащӀэрти. Мыпхуэдэу яжриӀащ абыхэм:
MRK.9.31	– ЦӀыху Лъэпкъым и Къуэр цӀыхухэм яӀэщӀыхьэнурэ, абыхэм ар яукӀынущ, ауэ яукӀа нэужь, махуищ дэкӀауэ, ар лӀахэм къахэтэджыкӀыжынущ.
MRK.9.32	Абы и гъуэгу ирикӀуэхэм а псалъэхэр къагурыӀуакъым, аргуэру къеупщӀыжынуи шынащ.
MRK.9.33	Хьисэ Капернаум къалэм къэкӀуэжащ. Унэм щӀыхьэжа нэужь, Хьисэ и гъуэгу ирикӀуэхэм еупщӀащ:
MRK.9.33	– Гъуэгум фыщытетым, сыт фэ фызытепсэлъыхьар?
MRK.9.34	Абыхэм зыри жаӀакъым, гъуэгу щытетым, «Дэ тщыщу хэт нэхъ ин дыдэр?» жаӀэурэ ахэр зэдэуати. 
MRK.9.35	Хьисэ тӀысщ, и гъуэгу ирикӀуэ цӀыху пщыкӀутӀыр къриджэри, яжриӀащ:
MRK.9.35	– Зыгуэр я пэ итыну хуеймэ, ар я ужь дыдэ итын икӀи псоми ӀуэхутхьэбзащӀэ яхуэхъун хуейщ.
MRK.9.36	ЩӀалэ цӀыкӀу гуэрым и Ӏэр иубыдщ, яку дигъэувэри, ӀэплӀэ иришэкӀыурэ яжриӀащ итӀанэ:
MRK.9.37	– Мыпхуэдэ сабийр си цӀэкӀэ езыгъэблагъэ дэтхэнэми сэ сригъэблэгъауэ мэхъу; сэ сезыгъэблагъэ дэтхэнэми иригъэблагъэр си закъуэкъым, сыкъэзыгъэкӀуари иригъэблэгъауэ мэхъу.
MRK.9.38	– Дин егъэджакӀуэ, лӀы гуэрым уэ уи цӀэкӀэ жин бзаджэхэр цӀыхухэм яхихуу тлъэгъуащ, – къыжриӀащ Иуан Хьисэ. – Ар дэ зэрытщымыщым щхьэкӀэ дгъэувыӀэну дыхэтащ.
MRK.9.39	– ФымыгъэувыӀэ ар, – жиӀащ Хьисэ, – сэ си цӀэкӀэ Ӏуэху телъыджэ зыщӀэр и ужькӀэ ӀейкӀэ къысхуэпсэлъэн лъэкӀынукъыми. 
MRK.9.40	Фэ къыфпэмыувыр фи гъусэщ. 
MRK.9.41	Пэжыр нывжызоӀэ, Мэссихь и гъуэгу фызэрырикӀуэм щхьэкӀэ, хэту щытми, псы фалъэ фезыгъафэм и ӀыхьэфӀ фӀэкӀуэдынукъым.
MRK.9.42	– Мы цӀыкӀухэм ящыщу сэркӀэ фӀэщхъуныгъэ зиӀэм гуэныхь ищӀэну дезыгъэхьэх дэтхэнэми и пщэм щхьэл мывэ кӀэращӀэу, хым хадзатэмэ, абы дежкӀэ нэхъыфӀт. 
MRK.9.43+MRK.9.44	Уи Ӏэм гуэныхь пщӀэну удригъэхьэхмэ, пыупщӀыж. Уи ӀитӀыр уиӀэу, цӀыхул зышх хьэпщхупщ ажалыншэхэмрэ мафӀэ мыункӀыфӀыжымрэ
MRK.9.45+MRK.9.46	Апхуэдэ дыдэу, уи лъакъуэм гуэныхь пщӀэну удригъэхьэхмэ, пыупщӀыж. Уи лъакъуитӀыр уиӀэу, цӀыхул зышх хьэпщхупщ ажалыншэхэмрэ мафӀэ мыӀункӀыфӀыжымрэ здэщыӀэ жыхьэнмэм ухадзэ нэхърэ, улъашэу мыкӀуэдыжын гъащӀэ бгъуэтыныр уэркӀэ нэхъыфӀщ. 
MRK.9.47+MRK.9.48	Апхуэдэ дыдэу, уи нэми гуэныхь пщӀэну удригъэхьэхмэ, къитхъыж. Уи нитӀыр уиӀэу, цӀыхул зышх хьэпщхупщ ажалыншэхэмрэ мафӀэ мыункӀыфӀыжымрэ здэщыӀэ жыхьэнмэм ухадзэ нэхърэ, зы нэ лъэныкъуэм фӀэкӀа уимыӀэми, Тхьэм и Тепщэныгъэшхуэм ущӀыхьэныр уэркӀэ нэхъыфӀщ. 
MRK.9.49	Дэтхэнэ цӀыхури мафӀэкӀэ шыуа хъунущ, икӀи дэтхэнэ къурмэныпхъэри шыгъукӀэ яшыунущ.
MRK.9.50	– Шыгъур фӀыщ, атӀэ шыгъум и гуащӀэр хэкӀмэ, абы ар дауэ зэрыхэфлъхьэжынур? Шыгъум и гуащӀэр зивгъыӀэ, фызэгурыӀуэу фызэдэпсэу.
MRK.10.1	А лъэныкъуэм икӀыжри, Иордан псым и адрыщӀым щыӀэ Иудей хэкум кӀуащ Хьисэ. ЦӀыху гупышхуэхэр абы и деж къыщызэхуэсащ аргуэру икӀи, зэрихабзэу, Хьисэ абыхэм Тхьэм и псалъэхэр яригъащӀэу щӀидзащ.
MRK.10.2	Фарисей гуэрхэр къыбгъэдыхьэри, щагъэуэн мурадкӀэ Хьисэ къеупщӀащ:
MRK.10.2	– ЛӀым и фызыр хабзэкӀэ иригъэкӀыж хъуну?
MRK.10.3	Мусэ бегъымбарым сыт унафэу къыфхуищӀар? – еупщӀащ Хьисэ абыхэм.
MRK.10.4	ЛӀы гуэрым и фызыр зэрыригъэкӀыж тхылъ итхмэ, фызыр иригъэкӀыжыну Мусэ бегъымбарым хуит ищӀащ,
MRK.10.5	Мусэ бегъымбарым а унафэр къыфхуитхащ фызэрыерыщым щхьэкӀэ, – яжриӀащ Хьисэ абыхэм. 
MRK.10.6	– ЩӀэдзапӀэм деж Тхьэм дунейр щиухуэм, цӀыхухэр «цӀыхухъурэ цӀыхубзу къигъэщӀащ».
MRK.10.7	«Абы къыхэкӀкӀэ,
MRK.10.8	тӀури зыпкъ хъунущ». Аращи, ахэр зыпкъщ, пкъитӀ хъужыркъым. 
MRK.10.9	Апхуэдэу щыщыткӀэ, Тхьэм гъусэ зэхуищӀа цӀыхуитӀыр цӀыхум зэбгъэдигъэкӀыж хъунукъым.
MRK.10.10	Унэм здыщӀэсым, и гъуэгу ирикӀуэхэр а ӀуэхумкӀэ аргуэру къеупщӀащ Хьисэ. 
MRK.10.11	Хьисэ яжриӀащ:
MRK.10.11	– Зи фыз изыгъэкӀыжу нэгъуэщӀ фыз къэзышэж дэтхэнэми япэрей фызымкӀэ зинэ ищӀауэ мэхъу. 
MRK.10.12	Фызри и лӀым бгъэдэкӀыжу нэгъуэщӀ лӀым дэкӀуэжмэ, абыи зинэ ищӀауэ мэхъу.
MRK.10.13	ЦӀыхухэм я сабийхэр Хьисэ къыхуашэрт трагъэӀэбэну, Тхьэм и нэфӀ къащыхуэн щхьэкӀэ. Ауэ Хьисэ и гъуэгу ирикӀуэхэм ар цӀыхухэм хуадакъым. 
MRK.10.14	Ар щилъагъум, губгъэн хэлъу, Хьисэ абыхэм яжриӀащ:
MRK.10.14	– Сабийхэр си деж кърекӀуэ, фапэрымыуэ, сыт щхьэкӀэ жыпӀэмэ ахэр Тхьэм и Тепщэныгъэшхуэм щӀэтщи. 
MRK.10.15	Пэжыр нывжызоӀэ, сабийм Тхьэм и Тепщэныгъэшхуэр къызэрищтэм хуэдэу къэзымыщтэ дэтхэнэри а тепщэныгъэшхуэм щӀыхьэнукъым.
MRK.10.16	Сабийхэм ӀэплӀэ ярищэкӀым, и Ӏэхэр ятрилъхьэурэ, Тхьэм и нэфӀ къащыхуэну елъэӀурт Хьисэ.
MRK.10.17	Хьисэ гъуэгум щытехьэжым, лӀы гуэр къыбгъэдэлъадэщ, абы и пащхьэм лъэгуажьэмыщхьэу къитӀысхьэри, къеупщӀащ:
MRK.10.17	– Дин егъэджакӀуэфӀ, мыкӀуэдыжын гъащӀэ ӀыхьэфӀ къыслъысын щхьэкӀэ, сыт сщӀэн хуейр?
MRK.10.18	– ФӀыкӀэ сыт укъыщӀызэджэр? – жриӀащ Хьисэ а лӀым. – Тхьэм фӀэкӀа, зыри фӀы щыӀэкъым. 
MRK.10.19	Тхьэм и унафэхэр
MRK.10.20	– Дин егъэджакӀуэ, – къыжриӀащ а лӀым Хьисэ, – а псори си щӀалэгъуэм къыщыщӀэдзауэ согъэзащӀэ.
MRK.10.21	Ар щыжиӀэм, Хьисэ а лӀым еплъщ, игу ирихьри, жриӀащ:
MRK.10.21	– Зыщ уи щыщӀагъэр. КӀуэ, уиӀэ псори щэжи, ахъшэр тхьэмыщкӀэхэм яхуэгуэш. Уафэм мылъкушхуэ ущиӀэ хъунущ абы щыгъуэ. Жорыр къащтэ, къакӀуи, си ужь къиувэ итӀанэ.
MRK.10.22	Хьисэ ар щыжиӀэм, лӀым и нэгур къызэхэуэри, игу хэщӀауэ ӀукӀыжащ, мылъкушхуэ иӀэти.
MRK.10.23	Хьисэ зиплъыхьри, и гъуэгу ирикӀуэхэм яжриӀащ:
MRK.10.23	– Мылъкушхуэ зиӀэхэм я дежкӀэ Тхьэм и Тепщэныгъэшхуэм щӀыхьэныр икъукӀэ гугъущ!
MRK.10.24	Хьисэ и гъуэгу ирикӀуэхэм а псалъэхэр щызэхахым, хуабжьу ягъэщӀэгъуащ. Ауэ Хьисэ аргуэру яжриӀащ:
MRK.10.24	– Си ныбжьэгъухэ, мылъкум щыгугъхэм я дежкӀэ Тхьэм и Тепщэныгъэшхуэм щӀыхьэныр куэду гугъущ! 
MRK.10.25	Бейр Тхьэм и Тепщэныгъэшхуэм щӀыхьэн нэхърэ мастэнэм махъшэкӀэ икӀыныр нэхъ тыншщ.
MRK.10.26	Хьисэ и гъуэгу ирикӀуэхэм ари икъукӀэ ягъэщӀагъуэри, зэупщӀыжащ:
MRK.10.26	– Апхуэдэу щыщыткӀэ, мыкӀуэду зыкъригъэлын зыхузэфӀэкӀынур хэт?
MRK.10.27	Абыхэм еплъри, Хьисэ жиӀащ:
MRK.10.27	– ЦӀыхухэм езыхэм мыкӀуэду зыкърагъэлын яхузэфӀэкӀыркъым, ар зыхузэфӀэкӀыр Тхьэращ; Тхьэм хузэфӀэмыкӀын Ӏуэху зыри щыӀэкъыми.
MRK.10.28	– Мис, дэ диӀа псори къэдгъанэри, уэ уи ужь дыкъиуващ, – жриӀащ Петр Хьисэ.
MRK.10.29+MRK.10.30	– Пэжыр нывжызоӀэ, – жиӀащ Хьисэ, – сэр щхьэкӀи хъыбырыфӀым
MRK.10.31	Ауэ япэ итхэм ящыщ куэд я ужь къинэнущ, я ужь итхэри япэ ищынущ.
MRK.10.32	ЕрусалимкӀэ дэкӀуейуэ, гъуэгу щытетым, и гъуэгу ирикӀуэхэм я пэ иту кӀуэрт Хьисэ. ЯгъэщӀагъуэу, ягури къигузэвэкӀыу ахэр абы и ужь итт. Хьисэ и гъуэгу ирикӀуэ цӀыху пщыкӀутӀыр лъэныкъуэкӀэ аргуэру Ӏуишри, езым къыщыщӀынур яжриӀэу щӀидзащ.
MRK.10.33	– Мис, дэ ЕрусалимкӀэ дыдокӀуей иджы, – жиӀащ абы. – ЦӀыху Лъэпкъым и Къуэр
MRK.10.34	Ахэр абы къыщыдыхьэшхынущ, къеубжьытхынущ, щӀопщкӀэ къеуэнущ икӀи яукӀынущ. ЯукӀа нэужь, махуищ дэкӀауэ, ар лӀахэм къахэтэджыкӀыжынущ.
MRK.10.35	Зеведей и къуэхэу Екъубрэ Иуанрэ къыбгъэдыхьэри, Хьисэ къыжраӀащ:
MRK.10.35	– Дин егъэджакӀуэ, дэ дызэрынолъэӀунур къытхуэпщӀэну дыхуейщ.
MRK.10.36	– Сыт фхуэсщӀэну фызыхуейр? – щӀэупщӀащ Хьисэ.
MRK.10.37	– Уи щӀыхьышхуэр къыщыскӀэ, зыр уи ижьырабгъумкӀэ, адрейр уи сэмэгурабгъумкӀэ дытӀысыну хуит дыщӀ, – къыжраӀащ абыхэм.
MRK.10.38	– Фэ фызыщӀэлъэӀур фщӀэркъым, – яжриӀащ Хьисэ. – Сэ сызэфэну гугъуехь фалъэм итым фэ фефэн флъэкӀыну, хьэмэ цӀыхухэм гугъуехькӀэ сызэраумэхъынум хуэдэу, фэ абыхэм зевгъэумэхъын флъэкӀыну?
MRK.10.39	– ТлъэкӀынщ, – къыжраӀащ абыхэм.
MRK.10.39	– Сэ сызэфэну гугъуехь фалъэм итым фэри фефэнущ, – яжриӀащ Хьисэ. – ЦӀыхухэм сэ гугъуехькӀэ сызэраумэхъынум хуэдэу, фэри фаумэхъынущ. 
MRK.10.40	Ауэ си ижьырабгъумкӀэ е си сэмэгурабгъумкӀэ фытӀысыну хуит фысщӀын слъэкӀынукъым. А тӀысыпӀэхэр Тхьэм зыхуигъэхьэзыра цӀыхухэм яйщ.
MRK.10.41	Адрей цӀыхуипщӀу Хьисэ и гъуэгу ирикӀуэхэм ар щызэхахым, Екъубрэ Иуанрэ хуэгубжьащ. 
MRK.10.42	Хьисэ и гъуэгу ирикӀуэхэр къриджащ итӀанэ.
MRK.10.42	– Фэ фощӀэ, – яжриӀащ Хьисэ, – мы дунейм тепщэкӀэ щызэджэжхэр цӀыхухэм я пщэм зэрыдэсыр, пашэхэми цӀыхухэм тепщэныгъэ зэрыхуаӀэри фощӀэ. 
MRK.10.43	Ауэ апхуэдэ зэхущытыкӀэкъым фэ фяку дэлъын хуейр. Фэ фщыщ ин хъуну хуеймэ, ар ӀуэхутхьэбзащӀэ къыфхурехъу. 
MRK.10.44	Фэ фщыщ япэ итыну хуеймэ, ар псоми пщылӀ яхурехъу. 
MRK.10.45	Сыт щхьэкӀэ жыпӀэмэ ЦӀыху Лъэпкъым и Къуэр
MRK.10.46	Хьисэрэ и гъуэгу ирикӀуэхэмрэ Ерихон къалэм кӀуащ. ЦӀыху гупышхуэ абыхэм я гъусэу къалэм щыдэкӀыжым Тимей и къуэ Вартимей зи цӀэ нэф гуэр факъырэӀус щӀэлъэӀуу гъуэгу напцӀэм тест. 
MRK.10.47	Назарет щыщ Хьисэ зэрыблэкӀыр щызэхихым, ар макъышхуэкӀэ къэджащ:
MRK.10.47	– Даут и Къуэ
MRK.10.48	ЦӀыху куэдым ямыдэу, «Щыгъэт!» жраӀащ, арщхьэкӀэ ар нэхъ макъышхуэкӀэ къэджащ аргуэру:
MRK.10.48	– Даут и Къуэ, гущӀэгъу къысхуэщӀ!
MRK.10.49	Хьисэ къэувыӀэри, жиӀащ:
MRK.10.49	– Моуэ къысхуевджэт ар.
MRK.10.49	– Умыдзыхэ, къэтэдж, езыр къоджэ, – жаӀэри нэфыр къраджащ. 
MRK.10.50	Нэфым и щыгъын щӀыӀутелъыр зыщидзщ, къыщылъэтри, Хьисэ къыбгъэдыхьащ.
MRK.10.51	– Сыт пхуэсщӀэну узыхуейр? – еупщӀащ Хьисэ а лӀым.
MRK.10.51	– Равви, си нитӀыр къысхуэгъэплъэж, – къыжриӀащ нэфым.
MRK.10.52	– КӀуэж, – жриӀащ Хьисэ. – Уи фӀэщхъуныгъэм уигъэхъужащ.
MRK.10.52	Нэфым и нэхэр асыхьэтым къэплъэжри, Хьисэ и ужь иту гъуэгум техьащ.
MRK.11.1	Хьисэрэ и гъуэгу ирикӀуэхэмрэ Ерусалим пэгъунэгъу хъуащ. Елеон Ӏуащхьэм и лъапэм тес жылэхэу Виффагиерэ Вифаниерэ щынэсым, Хьисэ и гъуэгу ирикӀуэхэм ящыщу цӀыхуитӀ япэ иригъэщащ, 
MRK.11.2	мыпхуэдэу яжриӀэри:
MRK.11.2	– Фяпэ ит жылэм фыдыхьэ. Фызэрыдыхьэу, цӀыху зэи зытемытӀысхьа шыд шыщӀэ епхауэ фрихьэлӀэнущ. Ар къыкӀэрыфтӀэтыкӀи, къафшэ. 
MRK.11.3	«Сыт фщӀэр?» жиӀэу зыгуэрым къывжиӀэмэ, «Зиусхьэныр абы хуейщ», жефӀи, ар къэфшэну хуит фищӀынущ асыхьэту.
MRK.11.4	Ахэр кӀуэри, куэбжэм епхауэ, шыд шыщӀэ уэрамым щрихьэлӀэри, къыкӀэратӀэтыкӀащ. 
MRK.11.5	Абдежым щытхэм ящыщ гуэрхэм жаӀащ:
MRK.11.5	– Сыт шыд шыщӀэр къыщӀыкӀэрыфтӀэтыкӀыр?
MRK.11.6	Хьисэ зэрыжиӀам тету жэуап щратыжым, шыд шыщӀэр къашэну хуит ящӀащ. 
MRK.11.7	Шыд шыщӀэр Хьисэ деж къашэри, я щыгъынхэр тралъхьащ. Хьисэ шыд шыщӀэм шэсащ. 
MRK.11.8	ЦӀыху куэдым я щыгъынхэр Хьисэ гъуэгум хутраубгъуэрт, хадэхэм ит жыгхэм къудамэхэр къыпаупщӀурэ гъуэгум хутралъхьэрт нэгъуэщӀхэми. 
MRK.11.9	Хьисэ и пэ иту кӀуэхэми, и ужь иту кӀуэхэми макъышхуэкӀэ жаӀащ:
MRK.11.9	Хьусаннэ!
MRK.11.9	щӀыхьышхуэр ейщ!
MRK.11.10	Ди адэшхуэу Даут и тепщэныгъэу къакӀуэм
MRK.11.10	щӀыхьышхуэр ейщ!
MRK.11.10	Хьусаннэ! Тхьэу Лъагэм щӀыхьышхуэр ейщ!
MRK.11.11	Хьисэ Ерусалим дыхьэри, Тхьэм и унэшхуэм щӀыхьащ итӀанэ. Псори къызэпиплъыхьа нэужь, махуэр хэкӀуэтати, къалэм дэкӀри, и гъуэгу ирикӀуэ цӀыху пщыкӀутӀыр и гъусэу, Вифание жылэм кӀуащ.
MRK.11.12	ЕтӀуанэ махуэм ахэр Вифанием щыдэкӀыжым, Хьисэ къэмэжэлӀащ. 
MRK.11.13	ПщӀащэ зыпыт зы ахъуо жыг жыжьэу щилъагъум, пшхы хъун къыпыкӀамэ еплъыну кӀуащ. Жыгым щынэсым, тхьэмпэ фӀэкӀ зыри пигъуэтакъым, ахъуом и хъугъуэтэкъыми. 
MRK.11.14	Апхуэдэу щыхъум, Хьисэ жыгым жриӀащ:
MRK.11.14	– Нобэ щыщӀэдзауэ уэ къыппыкӀауэ зыри зыми игъащӀэкӀэ иремышх.
MRK.11.14	И гъуэгу ирикӀуэхэм ар зэхахащ.
MRK.11.15	Ерусалим нэсащ. Хьисэ Тхьэм и унэшхуэм щӀыхьэри, сатуущӀэхэри щэхуакӀуэхэри къыщӀихуу щӀидзащ. Ахъшэ зыхъуэжхэм я Ӏэнэхэмрэ тхьэрыкъуэ зыщэхэм я шэнтхэмрэ щхьэпридзащ. 
MRK.11.16	Тхьэм и унэшхуэм хьэпшып гуэри зыми щызэрихьэну идакъым Хьисэ. 
MRK.11.17	ЦӀыхухэм Ӏуэхугъуэхэр яригъащӀэурэ, мыпхуэдэу яжриӀащ:
MRK.11.17	– Тхьэм къызэрыжиӀэр и псалъэ тхахэм хэткъэ:
MRK.11.18	Дин пашэшхуэхэмрэ торэт егъэджакӀуэ пашэхэмрэ Хьисэ жиӀар щызэхахым, ар зэрагъэкӀуэдыну щӀыкӀэм егупсысу щӀадзащ; сыт щхьэкӀэ жыпӀэмэ Хьисэ яригъащӀэу щыта Ӏуэхухэр цӀыху куэдым яфӀэтелъыджэти, дин пашэшхуэхэмрэ торэт егъэджакӀуэ пашэхэмрэ Хьисэ щышынэрт.
MRK.11.19	Пщыхьэщхьэр щыхъум, Хьисэрэ абы и гъуэгу ирикӀуэхэмрэ къалэм дэкӀыжащ.
MRK.11.20	Пщэдджыжьым ахъуо жыгым къыщыблэкӀыжым, и лъабжьэм нэсу ар зэрыгъуар ялъэгъуащ. 
MRK.11.21	Хьисэ и псалъэр игу къэкӀыжри, Петр абы къыжриӀащ:
MRK.11.21	– Равви,
MRK.11.22	– ТхьэмкӀэ фӀэщхъуныгъэ фи гум ивгъэлъ, – яжриӀащ Хьисэ абыхэм. 
MRK.11.23	Пэжыр нывжызоӀэ, зыгуэрым и гум шэч къримыгъыхьэу, жиӀэр къэхъункӀэ фӀэщхъуныгъэ иӀэу, мы Ӏуащхьэм «ЗыкъэӀэти, хым зыхэдзэ!» жриӀэмэ, ар къехъулӀэнущ. 
MRK.11.24	Абы къыхэкӀкӀэ вжызоӀэ, Тхьэм сыт ищӀыскӀи фыщелъэӀукӀэ, Тхьэм ар къызэрыфхуищӀэнумкӀэ фи гум фӀэщхъуныгъэ ивгъэлъи, къыфхуищӀэнущ. 
MRK.11.25	Тхьэм фыщелъэӀукӀэ, фигу зыгуэрым ебгъамэ, хуэвгъэгъу, фи Адэ лъапӀэу уафэм щыӀэм фэ мыхъумыщӀагъэу фщӀар къыфхуигъэгъун щхьэкӀэ. 
MRK.11.26	Ауэ фэ абы хуэвмыгъэгъумэ, фи Адэ лъапӀэу уафэм щыӀэм фэри мыхъумыщӀагъэу фщӀар къыфхуигъэгъунукъым.
MRK.11.27	Хьисэрэ абы и гъуэгу ирикӀуэхэмрэ Ерусалим къэкӀуэжащ. Хьисэ Тхьэм и унэшхуэм здыщӀэтым, дин пашэшхуэхэр, торэт егъэджакӀуэ пашэхэр, нэхъыжьхэр абы къыбгъэдыхьэри, 
MRK.11.28	къеупщӀащ:
MRK.11.28	– Мы Ӏуэхухэр блэжьыну хуитыныгъэ дэнэ къыздипхар, хьэмэрэ ахэр блэжьыну тепщэныгъэ хэт уэ къозытар?
MRK.11.29	– Сэри фэ Ӏуэхугъуэ гуэркӀэ сынывэупщӀынущ, – яжриӀащ Хьисэ. – Жэуап къызэфтыжмэ, сэри нывжесӀэнщ мы Ӏуэхухэр злэжьыну хуитыныгъэ къыздисхар. 
MRK.11.30	Иуан цӀыхухэр иумэхъын щхьэкӀэ хэт къэзыгъэкӀуар? ЦӀыхухэра, хьэмэрэ Тхьэра? КъызжефӀэт.
MRK.11.31	– «Тхьэращ Иуан къэзыгъэкӀуар», жытӀэмэ, «НтӀэ, Иуан жиӀахэр сыт фи фӀэщ щӀэмыхъуар?» жиӀэнущ, – зэчэнджэщыжурэ, жаӀэрт абыхэм. 
MRK.11.32	– Хьэмэ «ЦӀыхухэращ Иуан къэзыгъэкӀуар», жетӀэн? – Ахэр цӀыхухэм ящышынэрт; цӀыху псоми Иуан пэжу бегъымбару ялъытэрти. 
MRK.11.33	Арати:
MRK.11.33	– ТщӀэркъым, – къыжраӀащ Хьисэ.
MRK.11.33	– Апхуэдэу щыщыткӀэ, сэри нывжесӀэнукъым мы Ӏуэхухэр злэжьыну хуитыныгъэ къыздисхар, – яжриӀащ Хьисэ абыхэм.
MRK.12.1	Хьисэ ущие хъыбархэмкӀэ цӀыхухэм епсалъэу щӀидзащ:
MRK.12.1	– ЛӀы гуэрым жызум хадэ игъэтӀысащ. Мывэ сэрейкӀэ къищӀыхьщ, жызум пӀытӀалъэри ищӀри, бэтэгъей игъэуващ. ЖызумгъэкӀ гуэрхэм хадэр яӀэщӀилъхьэри, хамэ къэрал гуэрым кӀуащ езыр. 
MRK.12.2	Жызум пычыжыгъуэр къыщысым, и жызум Ӏыхьэр къаӀихыну жызумгъэкӀхэм я деж унэӀут гуэр игъэкӀуащ абы. 
MRK.12.3	Ауэ абыхэм унэӀутыр яубыдщ, яубэрэжьри, ӀэнэщӀу къаутӀыпщыжащ. 
MRK.12.4	Апхуэдэу щыхъум, хадэр зейм нэгъуэщӀ унэӀут гуэр абыхэм я деж игъэкӀуащ. Абы и щхьэр мывэкӀэ къызэгуаудщ, лей кърахри кърахужьэжащ. 
MRK.12.5	НэгъуэщӀ унэӀут гуэр игъэкӀуащ аргуэру; ар къаукӀащ; нэгъуэщӀ унэӀут куэди игъэкӀуащ; языныыкъуэхэр яубэрэжьащ, языныкъуэхэр яукӀыпащ.
MRK.12.6	ФӀыуэ илъагъу и къуэ закъуэрт къэнэжар. «Си къуэм пщӀэ къыхуащӀынщ», жиӀэри, ари абыхэм я деж игъэкӀуащ иужь дыдэу.
MRK.12.7	Ауэ жызумгъэкӀхэм жаӀащ: «Жызум хадэр къызыхуэнэжынур мыращ. Ар дывгъэукӀи, хадэр дэ къытхуэнэнщ». 
MRK.12.8	Арати, ар къаубыдщ, яукӀри, жызум хадэм кърадзыжащ.
MRK.12.9	Жызум хадэр зейм сыт ищӀэнур? – къыщӀигъужащ Хьисэ. – Ар кӀуэнурэ, жызумгъэкӀхэр игъэкӀуэдынущ, хадэри нэгъуэщӀхэм яӀэщӀилъхьэнущ. 
MRK.12.10	Тхьэм и псалъэ тхахэм хэт мы псалъэхэм
MRK.12.10	«УхуакӀуэхэм зрамыпэсу хыфӀадзэжа мывэр
MRK.12.10	унэр зэтезыӀыгъ мывэ лъабжьэ хъуащ.
MRK.12.11	Мыр Зиусхьэным къыбгъэдэкӀ Ӏуэхущ,
MRK.12.11	икӀи ар дэ тфӀэтелъыджэщ»?
MRK.12.12	Мы ущие хъыбарыр Торэт егъэджакӀуэ пашэхэмрэ дин пашэшхуэхэмрэ езыхэм ятеухуауэ Хьисэ къызэрыжиӀар къагурыӀуати, Хьисэ яубыдыну хэтащ ахэр, ауэ цӀыхубэм ящышынэрти, абы и ужь икӀри ежьэжащ.
MRK.12.13	Торэт егъэджакӀуэ пашэхэмрэ дин пашэхэмрэ Хьисэ псалъэ гуэрым траубыдэн щхьэкӀэ, фарисейхэм ящыщи Ирод пащтыхьым и лъэужь ирикӀуэхэм ящыщи Хьисэ деж ягъэкӀуащ абы и ужькӀэ. 
MRK.12.14	Ахэр Хьисэ деж нэсри, жраӀащ:
MRK.12.14	– Дин егъэджакӀуэ, щыпкъагъэ зигу илъ цӀыхуу узэрыщытми, цӀыхухэм жаӀэм зыкӀи узэримыгъэгузавэми дыщыгъуазэщ, цӀыхухэм я фэм уемыплъу, цӀыху псори уи зэхуэдэщи, икӀи щыпкъагъэм тету, Тхьэм и гъуэгур цӀыхухэм ябогъащӀэ. Кесарым
MRK.12.15	Ауэ Хьисэ ахэр зэрыфитӀнэр ищӀэрти, яжриӀащ:
MRK.12.15	– Сыт сыщывгъэуэну фыщӀыхэтыр? Зы динар
MRK.12.16	Динар къыхуахьащ абыхэм.
MRK.12.16	– Хэт и сурэт мыбы тетыр, хэт и цӀэ мыбы тетхари? – щӀэупщӀащ Хьисэ.
MRK.12.16	– Кесарырщ, – жаӀащ абыхэм.
MRK.12.17	– Апхуэдэу щыщыткӀэ, кесарым ейр кесарым ефтыж, Тхьэм ейри Тхьэм ефтыж, – яжриӀащ Хьисэ абыхэм.
MRK.12.17	Хьисэ хуабжьу ягъэщӀэгъуащ абыхэм.
MRK.12.18	ЛӀахэр къызэрытэджыжынур зи фӀэщ мыхъу саддукейхэм
MRK.12.19	– Дин егъэджакӀуэ, Мусэ бегъымбарым мыпхуэдэу къытхуитхащ:
MRK.12.20	Зэшибл псэуащ. Абыхэм янэхъыжьым фыз къишащ, ауэ бын къыщӀэмыну дунейм ехыжащ. 
MRK.12.21	Абы къыкӀэлъыкӀуэм а фызыр къишэжащ. Бын къыщӀэмыну, ари дунейм ехыжащ, ещанэри апхуэдэщ. 
MRK.12.22	Блыми а фызыр я щхьэгъусащ, ауэ бын къащӀэнакъым. Псом я ужькӀэ фызри дунейм ехыжащ. 
MRK.12.23	ЛӀахэр къыщытэджыжкӀэ, хэт ар иджы зи фызынур? Блыми я щхьэгъусакъэ ар?
MRK.12.24	– Тхьэм и псалъэ тхахэмрэ Тхьэм и лъэкӀыныгъэшхуэмрэ зэрывмыщӀэракъэ фыщӀыщыуэр? – яжриӀащ Хьисэ абыхэм. 
MRK.12.25	– ЛӀахэр къыщытэджыжкӀэ, фыз къашэжынукъым, лӀыи дэкӀуэжынукъым, атӀэ уафэм щыӀэ мелыӀычхэм ещхьу щытынущ. 
MRK.12.26	ЛӀахэм я къэтэджыжыкӀэ хъунур Мусэ бегъымбарым и тхылъым иту феджакъэ? Пыжь банэм и хъыбарыр здитым деж итщ Тхьэр Мусэ бегъымбарым къепсалъэу мыпхуэдэу къызэрыжриӀар:
MRK.12.27	Абы къикӀыр Тхьэр псэухэмрэ лӀауэ жыхуаӀэхэмрэ я Тхьэуэ зэрыщытырщ. Аращи, фэ икъукӀэ фыщоуэ.
MRK.12.28	Торэт егъэджакӀуэ пашэхэм ящыщ гуэрым Хьисэрэ саддукейхэмрэ зэрызэдауэр зэхихащ икӀи Хьисэ жэуап тэмэм къазэрыритар илъэгъуати, къыбгъэдыхьэри, къеупщӀащ:
MRK.12.28	– Тхьэм и унафэ псоми ящыщу дэтхэнэра нэхъ ин дыдэр?
MRK.12.29	– Абыхэм ящыщу нэхъ ин дыдэр
MRK.12.30	уэ уигу псомкӀи, уи псэ псомкӀи, уи зэхэщӀыкӀ псомкӀи, уи къару псомкӀи Зиусхьэну уи Тхьэр фӀыуэ лъагъу». 
MRK.12.31	ЕтӀуанэ унафэр
MRK.12.32	– Дэгъуэщ, дин егъэджакӀуэ, – къыжриӀащ торэт егъэджакӀуэ пашэм Хьисэ, – Тхьэр зэрызакъуэр, абы фӀэкӀа Тхьэ зэрыщымыӀэр пэжу жыпӀащ. 
MRK.12.33	Ар уигу псомкӀи, уи псэ псомкӀи, уи зэхэщӀыкӀ псомкӀи, уи къару псомкӀи фӀыуэ плъагъуныр, икӀи уи щхьэр фӀыуэ зэрыплъагъум хуэдэу, уи гъунэгъури фӀыуэ плъагъуныр Тхьэм папщӀэ ягъэс къурмэныпхъэ псомри тыгъэ псомри нэхърэ куэдкӀэ нэхъ лъапӀэщ.
MRK.12.34	Торэт егъэджакӀуэ пашэм губзыгъэу жэуап къызэритар щилъагъум, Хьисэ абы жриӀащ:
MRK.12.34	– Тхьэм и Тепщэныгъэшхуэм ущӀыхьэным упэжыжьэкъым уэ.
MRK.12.34	Абы щыщӀэдзауэ, Хьисэ нэгъуэщӀкӀэ еупщӀыжыну зыри тегушхуакъым.
MRK.12.35	Тхьэм и унэшхуэм здыщӀэтым, цӀыхухэм Тхьэм и псалъэхэр яригъащӀэурэ, Хьисэ жиӀащ:
MRK.12.35	– Торэт егъэджакӀуэ пашэхэм Мэссихь Даут и къуэу дауэ жаӀэнкӀэ хъуа? 
MRK.12.36	Тхьэм и Псэ ЛъапӀэм езы Даут и гум кърилъхьэри, мыпхуэдэу къыжригъэӀакъэ:
MRK.12.36	«Тхьэуэ Зиусхьэным
MRK.12.36	сэ си Зиусхьэным къыжриӀащ:
MRK.12.36	Уи бийхэр уи лъэгу къыщӀэзгъэувэху,
MRK.12.36	си ижьырабгъумкӀэ къызбгъэдэтӀысхьэ»?
MRK.12.37	– Езы Даут Мэссихьым «Си ЗиусхьэнкӀэ» йоджэ, – къыщӀигъужащ Хьисэ. – Апхуэдэу щыщыткӀэ, Мэссихьыр Даут и Къуэу дауэ зэрубжынур?
MRK.12.37	ЦӀыху куэд я гуапэу едаӀуэрт Хьисэ.
MRK.12.38	ЦӀыхухэм Ӏуэхухэр яригъащӀэурэ, Хьисэ жиӀащ:
MRK.12.38	– Торэт егъэджакӀуэ пашэхэм фахуэсакъ! Абыхэм фащэ кӀыхьхэр ящыгъыу къакӀухьын я щӀасэщ. ЦӀыху зэхыхьэпӀэхэм езыхэм цӀыхухэм пщӀэ лей защыхурагъэщӀынри, 
MRK.12.39	синэгуэгухэм цӀыхухэр щыщызэхуэскӀи, гухэхъуэ Ӏэнэ щытрагъэувэн щыгъуи тхьэмадэ тӀысыпӀэхэр яубыдынри яфӀэфӀщ. 
MRK.12.40	Фызабэхэм я унэхэр къытрах. ЦӀыхухэр зыщагъэтхъун щхьэкӀэ, я тхьэлъэӀухэр кӀыхь ящӀ. Ахэр хуабжьу игъэпшынэнущ Тхьэм.
MRK.12.41	ЦӀыхухэм Тхьэм тыгъэ хуащӀ ахъшэхэр зыдалъхьэ пхъуантэхэм хуэзанщӀэу тӀысауэ, цӀыхухэм ахъшэхэр пхъуантэхэм зэрыдалъхьэм еплъырт Хьисэ. ЦӀыху къулейхэм ахъшэ куэд далъхьэрт пхъуантэм. 
MRK.12.42	Фызабэ тхьэмыщкӀэ гуэр къакӀуэри, гъуаплъэ ахъшэ жьгъеитӀ дилъхьащ пхъуантэм. Ар зы хъурыщэ хуэдизт зэрыхъур.
MRK.12.43	И гъуэгу ирикӀуэхэр къриджэри, яжриӀащ Хьисэ:
MRK.12.43	– Пэжыр нывжызоӀэ, мы фызабэ тхьэмыщкӀэм и закъуэ адрей цӀыху псоми нэхърэ нэхъыбэ дилъхьащ пхъуантэм; 
MRK.12.44	сыт щхьэкӀэ жыпӀэмэ а цӀыху псоми къелыжа ахъшэм щыщщ пхъуантэм далъхьар, фызабэм иӀэ псори дилъхьащ пхъуантэм – зэрыпсэуну иӀэ мащӀэ тӀэкӀур зэрыщыту.
MRK.13.1	Тхьэм и унэшхуэм къыщӀэкӀыжрэ пэт, Хьисэ и гъуэгу ирикӀуэхэм ящыщ гуэрым къыжриӀащ:
MRK.13.1	– Еплъыт, дин егъэджакӀуэ! Мыхэр сыту мывэ ин! Мыхэр сыту унэ гъэщӀэгъуэн!
MRK.13.2	Мы унэшхуэхэр плъагъурэ? – жриӀащ Хьисэ абы. – МывитӀ къызэтемынэжу, псори зэтекъутэнущ.
MRK.13.3	Хьисэ, Тхьэм и унэшхуэм хуэзанщӀэу, Елеон Ӏуащхьэм тесу, Петр, Екъуб, Иуан, Индрис сымэ фӀэкӀа щӀымыгъуу къыщынэм, ахэр къеупщӀащ:
MRK.13.4	КъыджеӀэт, а жыхуэпӀа Ӏуэхухэр сыт щыгъуэ къыщыхъунур? А псори къызэрыхъунум я нэщэнэхэр сыт?
MRK.13.5	Зыми фыкъызэримыгъэпцӀэным фыхуэсакъ! – яжриӀащ абыхэм Хьисэ. 
MRK.13.6	– Си цӀэр зыфӀащурэ, «Мэссихьыр сэращ», жаӀэу цӀыху куэд къэкӀуэнущ, цӀыху куэди къагъэпцӀэнущ. 
MRK.13.7	Гъунэгъууи жыжьэуи, зауэ хъыбар щызэхэфхкӀэ, фымышынэ. А Ӏуэхухэр къэхъун хуейщ, ауэ дунейм и кӀэухыр иджыри къэсауэ аркъым. 
MRK.13.8	Зы лъэпкъыр адрей лъэпкъым, зы къэралри адрей къэралым езэуэну къызэщӀэтэджэнущ. ЩӀыр щӀыпӀэ-щӀыпӀэхэми хуабжьу щыхъеинущ, гъабли щыхъунущ. А Ӏуэхухэр гугъуехь куэдым я къежьапӀэщ.
MRK.13.9	Ауэ фэ фызыхуэсакъыж. Тхьэмадэ хасэхэм фрашэлӀэнущ, синэгуэгухэми щӀопщкӀэ къыщывэуэнущ. Си гъуэгу фызэрырикӀуэм щхьэкӀэ, Ӏэтащхьэхэмрэ пащтыхьхэмрэ я пащхьэм, хъыбарыфӀым
MRK.13.10	ХъыбарыфӀыр лъэпкъ псоми хуаӀуэтэн хуейщ япэщӀыкӀэ. 
MRK.13.11	ХеящӀэм
MRK.13.12	– ЩӀалэм и къуэшыр, адэм и быныр тепщэныгъэ зиӀэхэм яригъэукӀын мурадкӀэ яригъэубыдынущ. Бынхэри я адэ-анэхэм япэувынущ икӀи тепщэныгъэ зиӀэхэм ирагъэукӀынущ. 
MRK.13.13	Си цӀэр зэрывгъэлъапӀэм щхьэкӀэ, цӀыху псори жагъуэгъу къыфхуэхъунущ фэри, ауэ икӀэм нэсыху теубыдагъэ зиӀэр Тхьэм мыкӀуэду къригъэлынущ.
MRK.13.14	– Ауэ Даниил бегъымбарыр зытепсэлъыхьа «Зэхэзыкъутэ ГущыкӀыгъуэр»
MRK.13.15	Унащхьэм тетыр къехыжмэ, зыгуэр здищтэн щхьэкӀэ унэм щӀремыхьэж. 
MRK.13.16	Губгъуэм итми и щыгъын щӀыӀутелъ здихьын щхьэкӀэ къремыгъэзэж. 
MRK.13.17	ЦӀыхубз лъэщыджэхэмрэ сабий быдзафэ зиӀэхэмрэ гъуэгу мыгъуэ теувэнущ а махуэхэм. 
MRK.13.18	ФыщыщӀэпхъуэжынур щӀымахуэм темыхуэн щхьэкӀэ Тхьэм фелъэӀу; 
MRK.13.19	а махуэхэм дунейм гузэвэгъуэшхуэ къыщыхъунущи. Тхьэм дунейр къыщигъэщӀам къыщыщӀэдзауэ нобэр къыздэсым щыӀакъым апхуэдэ гузэвэгъуэшхуэ, дяпэкӀи щыӀэнукъым. 
MRK.13.20	Зиусхьэным а махуэхэр нэхъ мащӀэ имыщӀатэмэ, зы цӀыхуи мыкӀуэду къелынутэкъым. Езым къыхиха цӀыхухэм я хьэтыркӀэ Зиусхьэным а махуэхэр нэхъ мащӀэ ищӀащ. 
MRK.13.21	А махуэхэм, «Мис, Мэссихь мыбы щыӀэщ», жиӀэу, е «Мэссихь модэ щыӀэщ», жиӀэу зыгуэрым къывжиӀэмэ, фи фӀэщ фымыщӀ. 
MRK.13.22	Мэссихь нэпцӀхэмрэ бегъымбар нэпцӀхэмрэ къежьэнущ. Абыхэм нэщэнэ гъэщӀэгъуэнхэри Ӏуэху телъыджэхэри къагъэлъагъунущ, Тхьэм къыхиха цӀыхухэр ягъэпцӀэн мурадкӀэ, ялъэкӀмэ. 
MRK.13.23	Ауэ фэ фызыхуэсакъыж, а Ӏуэху псори къэхъун и пэкӀэ, абыхэм я гугъу фхуэсщӀащ.
MRK.13.24	– А махуэхэм, гузэвэгъуэшхуэм и ужькӀэ, дыгъэр ункӀыфӀынущ, мазэри къэунэхужынукъым. 
MRK.13.25	Вагъуэхэр уафэм къехуэ-хынущ, уафэм щыӀэ къарухэри къызэщӀэхъеенущ. 
MRK.13.26	ЦӀыху Лъэпкъым и Къуэр пшэхэм хэтрэ, лъэкӀыныгъэшхуэрэ щӀыхьышхуэрэ иӀэу, къакӀуэу цӀыхухэм ялъагъунущ абы щыгъуэ. 
MRK.13.27	ЦӀыху Лъэпкъым и Къуэм и мелыӀычхэр иригъэжьэнущ икӀи абыхэм дунейм и лъэныкъуиплӀыкӀи, зы уафэ гъунэм щыщӀэдзауэ адрей уафэ гъунэм нэсыху, езым къыхиха цӀыхухэр къыхашурэ, абы къыхузэхуашэсынущ.
MRK.13.28	– Ахъуо жыгым къыщыщӀымкӀэ зыгурывгъаӀуэ: абы и къудамэхэм псы къыщӀыхьэу, пщӀащэр къыпыкӀэ щыхъукӀэ, гъэмахуэр къызэрыблэгъар къывощӀэ. 
MRK.13.29	Фэри, мы Ӏуэхухэр къэхъуауэ щыфлъагъукӀэ, ЦӀыху Лъэпкъым и Къуэр гъунэгъуу, куэбжэм деж зэрыщытыр зэвгъащӀэ. 
MRK.13.30	Пэжыр нывжызоӀэ, мы лъэпкъыр мыкӀуэдыж щӀыкӀэ, мы Ӏуэху псори къэхъунущ. 
MRK.13.31	Уафэмрэ щӀылъэмрэ кӀуэдыжынущ, ауэ си псалъэхэр кӀуэдыжынукъым.
MRK.13.32	– А махуэр е а сыхьэтыр къыщысынур зыми ищӀэркъым. Уафэм щыӀэ мелыӀычхэми ящӀэркъым, Тхьэм и Къуэми ищӀэркъым. Адэ лъапӀэм и закъуэщ ар зыщӀэр. 
MRK.13.33	Фызыхуэсакъыж! Фымыжейуэ фысакъ, Тхьэми фелъэӀу; а сыхьэтыр къыщысынур фщӀэркъыми. 
MRK.13.34	Ар зыхуэдэр мыращ: ЛӀы гуэр жыжьэ кӀуэну, унэм щӀокӀ. Езым и Ӏуэху ищӀэну, и унэр унэӀутхэм яӀэщӀелъхьэ хэти, куэбжэм Ӏут хъумакӀуэми мыжейуэ сакъыну унафэ хуещӀ. 
MRK.13.35	Аращи, фэри фымыжейуэ фысакъ; пщыхьэщхьэрами, жэщ ныкъуэрами, джэд Ӏуэгъуэрами, нэху щыгъуэрами, унэр зейр къыщыкӀуэжынур фщӀэркъыми. 
MRK.13.36	Уащхъуэдэмыщхъуэу абы къыщигъэзэжым деж фыжейуэ, фыпэмыплъэу къревмыгъэхьэлӀэж. 
MRK.13.37	Фэ нывжесӀэр псоми яжызоӀэ: фымыжейуэ фысакъ!
MRK.14.1	ӀутӀыж махуэшхуэмрэ ЩӀакхъуэ Мыгъэтэдж щашх махуэшхуэхэмрэ
MRK.14.2	Абыхэм жаӀащ:
MRK.14.2	– ЦӀыхухэм зыкъамыӀэтын щхьэкӀэ, ар махуэшхуэм трыремыхуэ.
MRK.14.3	Уэшын уз зэфыкӀ Симон и унэм щӀэсу, и Ӏэнэм пэрысу, Хьисэ Вифание жылэм щышхэрт. Здэшхэм, цӀыхубз гуэр унэм къыщӀыхьащ. Алавастэр зи цӀэ мывэм къыхэщӀыкӀауэ, абы зы барщыбэ иӀыгът. НардкӀэ зэджэ къэкӀыгъэм и дагъэ къабзэу икӀи лъапӀэу мэ ӀэфӀ къызыпихыр итт а барщыбэм. ЦӀыхубзым барщыбэр икъутэри, Хьисэ и щхьэм дагъэ трикӀащ.
MRK.14.4	Ар щалъагъум, зыкъомым губжьауэ жаӀащ:
MRK.14.4	– Мы дагъэ лъапӀэр пщӀэншэу щӀигъэкӀуэдар сыт? 
MRK.14.5	А дагъэр ящатэмэ, динар щищ нэхърэ нэхъыбэ къыщӀэкӀынут, тхьэмыщкӀэхэми хуагуэш хъунут.
MRK.14.5	Апхуэдэу жаӀэурэ, а цӀыхубзым щыхьащ.
MRK.14.6	И ужь фикӀ! – жиӀащ Хьисэ. – Сыт ар щӀэвгъэукӀытэр? Сэр щхьэкӀэ псапэ ищӀащ абы. 
MRK.14.7	ТхьэмыщкӀэхэр дапщэщи къыфхэтынущ, фыщыхуейм деж фӀы яхуэфщӀэфынущ, ауэ сэ игъащэкӀэ сыфхэтынукъым. 
MRK.14.8	Мы цӀыхубзым лъэкӀыр ищӀащ. Абы си пкъым дагъэ къыщихуэри, сызэрыщӀалъхьэжынум сыхуигъэхьэзыращ. 
MRK.14.9	Пэжыр нывжызоӀэ, дуней псом хъыбарыфӀыр
MRK.14.10	Хьисэ и гъуэгу ирикӀуэ цӀыху пщыкӀутӀым ящыщу Иудэ Искариот зи цӀэр дин пашэшхуэхэм я деж кӀуащ, Хьисэ яригъэубыдын щхьэкӀэ. 
MRK.14.11	Ар щызэхахым, ахэр къэгуфӀащ икӀи Иудэ ахъшэ къратыну къагъэгугъащ. Хьисэ абыхэм яригъэубыдын щхьэкӀэ игъуэ щыхъунум пэплъэу щӀидзащ Иудэ.
MRK.14.12	ЩӀакхъуэ Мыгъэтэдж щашх махуэшхуэхэм ящыщу япэрей махуэм, ӀутӀыж щынэр щыфӀагъэжу щытам, Хьисэ и гъуэгу ирикӀуэхэм къыжраӀащ:
MRK.14.12	– ӀутӀыж пщыхьэщхьэшхэр щыпшхын щхьэкӀэ, дэнэ щыпхуэдгъэхьэзырыну ухуей?
MRK.14.13	Ар щыжаӀэм, Хьисэ и гъуэгу ирикӀуэхэм ящыщ цӀыхуитӀ къалэм игъэкӀуащ, мыпхуэдэу яжриӀэри:
MRK.14.13	– Къалэм фыдыхьи, лӀы гуэрым псы кхъуэщын иӀыгъыу къыфхуэзэнущ. А лӀым и ужь фиту фыкӀуэ. 
MRK.14.14	А лӀыр зыщӀыхьэ унэр зейм жефӀэ: «Дин егъэджакӀуэм жеӀэ: Сэрэ си гъуэгу ирикӀуэхэмрэ ӀутӀыж пщыхьэщхьэшхэр щытшхыну пэшыр дэнэ щыӀэ?» 
MRK.14.15	АбыкӀэ феупщӀа нэужь, гъэщӀэрэщӀауэ, а Ӏуэхум тегъэпсыхьауэ, пэшышхуэ лъагэ гуэр фигъэлъагъунущ. Псори абы щытхуэвгъэхьэзыр.
MRK.14.16	Хьисэ и гъуэгу ирикӀуэхэр ежьэри къалэм дыхьащ. Хьисэ зэражриӀам тету псори ирахьэлӀэри, ӀутӀыж пщыхьэщхьэшхэр ягъэхьэзыращ.
MRK.14.17	Пщыхьэщхьэ щыхъум, Хьисэ и гъуэгу ирикӀуэ цӀыху пщыкӀутӀыр и гъусэу кӀуащ. 
MRK.14.18	Ахэр Ӏэнэм пэрысу здэшхэм, Хьисэ жиӀащ:
MRK.14.18	– Пэжыр нывжызоӀэ, сэ къыздэшхэхэм фщыщ гуэрым тепщэныгъэ зиӀэхэм саригъэубыдынущ.
MRK.14.19	Ахэр къэнэщхъеящ икӀи Хьисэ гъуэрыгъуэу къеупщӀу щӀадзащ:
MRK.14.19	– Сэмырауэ пӀэрэ а жыхуэпӀэр?
MRK.14.20	– Фэ цӀыху пщыкӀутӀым щыщу си гъусэу лагъэм щӀакхъуэ хэзыгъапщӀэращ тепщэныгъэ зиӀэхэм сезыгъэубыдынур, – яжриӀащ Хьисэ. 
MRK.14.21	– Пэжщ, ЦӀыху Лъэпкъым и Къуэр дунейм ехыжынущ, абы теухуауэ Тхьэм и псалъэ тхахэм зэрыхэтым хуэдэу. Ауэ ЦӀыху Лъэпкъым и Къуэр тепщэныгъэ зиӀэхэм езыгъэубыдыр гъуэгу мыгъуэ теуващ! А цӀыхур къамылъхуауэ щытамэ, езым дежкӀэ нэхъыфӀт.
MRK.14.22	Ахэр здэшхэм, Хьисэ щӀакхъуэр къищтэщ, Тхьэм фӀыщӀэ хуищӀрэ, зэгуищӀыкӀщ, абыхэм яритри жиӀащ:
MRK.14.22	– Къафщти, фшхы. Мы щӀакхъуэр сэ си пкъыращ.
MRK.14.23	Зы фалъэ къищтэщ, Тхьэм фӀыщӀэ хуищӀри яритащ итӀанэ. Абы итым щыщ ефащ псори.
MRK.14.24	– Мы санэр сэ си лъыуэ Тхьэм езымрэ и цӀыхухэмрэ яку дилъхьа зэгурыӀуэныгъэр зыгъэщыпкъэр
MRK.14.25	Пэжыр нывжызоӀэ, Тхьэм и Тепщэныгъэшхуэр къыщыкӀуэнум нэсыху, санэ сефэжынукъым. А махуэм абы аргуэру сефэнущ.
MRK.14.26	Хьисэрэ абы и гъуэгу ирикӀуэхэмрэ тхьэщӀыхь уэрэд жаӀа нэужь, унэм щӀэкӀри, Елеон Ӏуащхьэм кӀуащ.
MRK.14.27	– Утыкум си закъуэу сыкъивнэнущ фэ псоми, – яжриӀащ Хьисэ и гъуэгу ирикӀуэхэм, – сыт щхьэкӀэ жыпӀэмэ Тхьэм абы теухуауэ жиӀар и псалъэ тхахэм хэтщ:
MRK.14.28	Ауэ лӀахэм сакъыщыхэтэджыкӀыжкӀэ, фяпэ къихуэу, Галилей хэкум сыкӀуэнущ.
MRK.14.29	– Утыкум псоми укъранэми, сэ укъизнэнукъым, – къыжриӀащ Петр Хьисэ.
MRK.14.30	– Пэжыр ныбжызоӀэ, – жриӀащ Хьисэ Петр, – ныжэбэ дыдэм адакъэ тӀэу мыӀуэ щӀыкӀэ, сэ сыкъыумыцӀыхуу щэнейрэ жыпӀэнущ.
MRK.14.31	– Уэ сыуигъусэу сылӀэн хуей хъуми, узмыцӀыхуу жысӀэнукъым, – нэхъ трикъузэу жиӀащ Петр. Хьисэ и гъуэгу ирикӀуэ адрей лӀы псоми жаӀащ ар дыдэр.
MRK.14.32	Гефсимание
MRK.14.32	– Мыбдеж фыщыс, сэ Тхьэм селъэӀуху, – яжриӀащ Хьисэ и гъуэгу ирикӀуэхэм. 
MRK.14.33	Петр, Екъуб, Иуан сымэ здишэу кӀуа нэужь, Хьисэ нэщхъей хъури, гузавэу щӀидзащ.
MRK.14.34	– СылӀэн хуэдэ, хуабжьу согузавэ, – яжриӀащ Хьисэ абыхэм. – Фымыжейуэ, фысакъыу мыбдежым фыщыӀэ.
MRK.14.35	ИтӀанэ тӀэкӀу ӀукӀуэтщ, щӀым зридзыхри, хъуну щытмэ, гугъуехьым и пӀалъэр блигъэкӀыну Тхьэм елъэӀуащ.
MRK.14.36	– Аббэ,
MRK.14.37	Абы и ужькӀэ, Хьисэ и гъуэгу ирикӀуэ цӀыхуищым я деж къыщигъэзэжым, ахэр Ӏурихауэ ярихьэлӀэжащ.
MRK.14.37	– Симон, ужейрэ? – еупщӀащ Хьисэ Петр. – Зы сыхьэт закъуэкӀэ умыжейуэ усакъын пхузэфӀэкӀакъым, аракъэ? 
MRK.14.38	Фымыжейуэ фысакъ, гуэныхь щӀэным фыдимыхьэхын щхьэкӀэ Тхьэм фелъэӀу. Гур мэхъуапсэ, ауэ пкъым хузэфӀэкӀыркъым.
MRK.14.39	Хьисэ ӀукӀыжри, а псалъэ дыдэхэмкӀэ Тхьэм елъэӀуащ. 
MRK.14.40	Аргуэру къыщигъэзэжым, а цӀыхуищыр Ӏурихауэ кърихьэлӀэжащ, я нэхэр щӀилъэфауэ. Абыхэм Хьисэ къыжраӀэнур ящӀэртэкъым.
MRK.14.41	Ещанэу къыщигъэзэжым, Хьисэ абыхэм яжриӀащ:
MRK.14.41	– Зывгъэпсэхуу фыжейрэ иджыри? Ирикъунщ фызэрыжеяр. ПӀалъэр къэсащ. ЦӀыху Лъэпкъым и Къуэр гуэныхь зыщӀэхэм яӀэщӀыхьэнущ. 
MRK.14.42	Фытэдж! ФынакӀуэ, абыхэм сезыгъэубыдынур къэблэгъащ.
MRK.14.43	А дакъикъэ дыдэм, Хьисэ и псалъэр имыухауэ, и гъуэгу ирикӀуэ цӀыху пщыкӀутӀым ящыщу Иудэ, Хьисэ тепщэныгъэ зиӀэхэм езыгъэубыдыну хэтыр, къэкӀуащ. Джатэхэмрэ бжэгъухэмрэ яӀыгъыу, цӀыху гупышхуэ щӀыгъут абы. Дин пашэшхуэхэрт, торэт егъэджакӀуэ пашэхэрт, нэхъыжьхэрт ахэр къэзыгъэкӀуар.
MRK.14.44	– Сэ ба зыхуэсщӀынуращ жыхуэсӀэр. Ар фубыди, фыхуэсакъыурэ Ӏуфш, – жиӀэри, Хьисэ зэраригъэубыдыну щӀыкӀэр и гъусэхэм яжриӀат Иудэ.
MRK.14.45	Иудэ къыщысым, Хьисэ къыбгъэдыхьэщ, «Равви»,
MRK.14.46	Хьисэ яубыдащ. 
MRK.14.47	Абдежым щытхэм ящыщ зым и джатэр кърихщ, дин пашэшхуэм и унэӀутым еуэри, абы и тхьэкӀумэ лъэныкъуэр къыпигъэлъэтащ.
MRK.14.48	– ХъунщӀакӀуэ фубыд хуэдэ, джатэхэмрэ бжэгъухэмрэ фӀыгъыу фыкъыспежьаи? – яжриӀащ Хьисэ абыхэм. 
MRK.14.49	– Тхьэм и унэшхуэм сыщӀэту, цӀыхухэм Тхьэм и псалъэхэр езгъащӀэурэ, сыфхэтащ махуэ къэс, ауэ сывубыдакъым. Мы псори къыщӀэхъуар Тхьэм и псалъэ тхахэр пэж хъун щхьэкӀэщ.
MRK.14.50	Хьисэ и гъуэгу ирикӀуэ цӀыху псори, езыр утыкум къранэри, щӀэпхъуэжащ абдежым.
MRK.14.51	ЩӀалэ гуэр, чэсей хужь ешэкӀауэ, Хьисэ и гъусэхэм яхэтт. А щӀалэр яубыдыну пыхьащ, 
MRK.14.52	ауэ щӀалэм чэсей хужьыр зауэлӀхэм къаӀэщӀинэщ, яӀэщӀэкӀри, пцӀанэу щӀэпхъуэжащ.
MRK.14.53	Хьисэ дин пашэшхуэм деж яшащ икӀи адрей дин пашэшхуэ псори, нэхъыжь псори, торэт егъэджакӀуэ пашэ псори абдежым къыщызэхуэсащ. 
MRK.14.54	Петр Хьисэ и ужь жыжьэу иту, дин пашэшхуэм и пщӀантӀэм нэс кӀэлъыкӀуащ. МафӀэм зригъэууэ, Петр хъумакӀуэхэм яхэст.
MRK.14.55	Дин пашэшхуэмрэ Тхьэмадэ Хасэшхуэм
MRK.14.56	Щыхьэт нэпцӀ куэдым Хьисэ пцӀы Ӏэджи тралъхьэрт, ауэ жаӀахэр зэтехуэртэкъым.
MRK.14.57	Апхуэдэу щыхъум, щыхьэт нэпцӀ гуэрхэр къэтэджри, Хьисэ мыр хужаӀащ:
MRK.14.58	– Мы лӀым жиӀэу дэ зэхэтхащ: «Тхьэм мы и унэшхуэу цӀыхухэм я ӀэкӀэ ящӀар сэ зэхэскъутэнурэ, цӀыхухэм я ӀэкӀэ ямыщӀауэ нэгъуэщӀ унэшхуэ махуищкӀэ зэтезгъэувэнущ».
MRK.14.59	Ауэ а щыхьэтхэми Хьисэ хужаӀэр зэтехуэртэкъым.
MRK.14.60	Дин пашэшхуэр къэтэджри, утыкум къиуващ.
MRK.14.60	– Мы лӀыхэм уэ къыптралъхьэр сыт? – еупщӀащ ар Хьисэ. – Сыт зыри щӀыжумыӀэр?
MRK.14.61	Хьисэ, зиущэхуауэ, зыри жиӀэртэкъым.
MRK.14.61	– Уэра Мэссихьу щӀыхьышхуэ зиӀэ Тхьэм и Къуэр? – аргуэру еупщӀащ дин пашэшхуэр Хьисэ.
MRK.14.62	– Сэращ, – жиӀащ Хьисэ, – лъэкӀыныгъэшхуэ зиӀэ Тхьэм и ижьырабгъумкӀэ къыщысрэ пшэхэм хэту къакӀуэу флъагъунущ ЦӀыху Лъэпкъым и Къуэр.
MRK.14.63	Дин пашэшхуэм и щыгъынхэр зэфӀитхъащ
MRK.14.63	– Сыт нэгъуэщӀ щыхьэт дыщӀыхуеижыр? – жиӀащ абы. 
MRK.14.64	– Тхьэр зэригъэпцӀар зэхэфхащ. Дауэ феплърэ?
MRK.14.64	Хьисэ укӀ хуэфащэу жаӀащ абыхэм псоми. 
MRK.14.65	Языныкъуэхэм Хьисэ еубжьытхыу щӀадзащ. И нэр щапхэри, ӀэштӀымкӀэ еуащ.
MRK.14.65	– Убегъымбармэ, къоуар хэтми къыджеӀэт! – жраӀащ. ХъумакӀуэхэри Хьисэ енэпэфауэрт.
MRK.14.66	Петр ищхъэрэ пщӀантӀэм дэту, дин пашэшхуэм и унэӀут хъыджэбзхэм ящыщ къэкӀуащ. 
MRK.14.67	Петр мафӀэм зригъэууэ щилъагъум, еплъри къыжриӀащ:
MRK.14.67	– Назарет щыщ Хьисэ уригъусэу щытащ уэри.
MRK.14.68	– Хьэуэ, уэ жыхуэпӀэр сэ сщӀэркъым икӀи къызгурыӀуэркъым, – жиӀащ Петр. Ар пщӀантӀэм дэкӀри, куэбжэпэм къыщувыӀащ итӀанэ. Адакъэ Ӏуащ. 
MRK.14.69	Петр абдежым щыту щилъагъум, абдеж щызэхэтхэм аргуэру яжриӀащ унэӀут хъыджэбзым:
MRK.14.69	– Мыр абыхэм ящыщщ.
MRK.14.70	– Хьэуэ, сэ абыхэм сащыщкъым, – жиӀащ Петр аргуэру.
MRK.14.70	ТӀэкӀу дэкӀа нэужь, абдежым щытхэм Петр къыжраӀащ:
MRK.14.70	– ИпэжыпӀэкӀэ, уэ абыхэм уащыщщ; сыт щхьэкӀэ жыпӀэмэ Галилей хэкум ущыщкъэ? Абыхэм я псэлъэкӀэу уопсалъэ.
MRK.14.71	– Тхьэр согъэпцӀ, жысӀэр мыпэжмэ, а фэ жыхуэфӀэ лӀыр сэ сцӀыхуркъым, – жиӀэри, тхьэ иӀуэу щӀидзащ Петр.
MRK.14.72	Абы ирихьэлӀэу адакъэ етӀуанэу Ӏуащ. Хьисэ къыжриӀауэ щыта псалъэхэр Петр игу къэкӀыжащ абдежым: «Адакъэ тӀэу мыӀуэ щӀыкӀэ, сэ сыкъыумыцӀыхуу щэнейрэ жыпӀэнущ». Ар игу къыщыкӀыжым, Петр къэгъащ.
MRK.15.1	Нэху зэрыщу, нэхъыжьхэри, торэт егъэджакӀуэ пашэхэри, Тхьэмадэ Хасэшхуэм щыщ адрей тхьэмадэхэри хэту, дин пашэшхуэхэм хасэ ящӀащ. Хьисэ япхщ, яшэри, Пилат
MRK.15.2	– Уэ журтхэм урапащтыхь? – еупщӀащ Пилат Хьисэ.
MRK.15.2	– Аращ, зэрыжыпӀэм хуэдэщ,
MRK.15.3	Дин пашэшхуэхэм Хьисэ ӀэджэкӀэ ягъэкъуаншэрт. 
MRK.15.4	Пилат аргуэру еупщӀащ Хьисэ:
MRK.15.4	– Сыт зыри щӀыжумыӀэр? Къыптралъхьэр зыхуэдизыр плъагъуркъэ?
MRK.15.5	Ауэ Хьисэ зыри жиӀакъым. Зыри зэрыжимыӀар Пилат игъэщӀэгъуащ.
MRK.15.6	Лъэхъуэщым щӀэс гуэр ӀутӀыж махуэшхуэ къэс цӀыхухэм я лъэӀукӀэ щхьэхуиту яхуиутӀыпщыжыныр Пилат и хабзэт. 
MRK.15.7	А махуэхэм лъэхъуэщым щӀэст Вараввэ зи цӀэ лӀы гуэр, абы щӀыгъут зэрыхьзэриишхуэм цӀыху щызыукӀа и дэрэгъухэр. 
MRK.15.8	ЦӀыхубэр кӀийуэ, Пилат елъэӀуу щӀадзащ зэрихабзэм хуэдэу къахуищӀэну.
MRK.15.9	Журтхэм я пащтыхьыр щхьэхуиту къыфхуэзутӀыпщыжыну фыхуей? – еупщӀащ абыхэм Пилат. 
MRK.15.10	Пилат апхуэдэу щӀеупщӀар дин пашэшхуэхэм Хьисэ ефыгъуэу абы къызэрыӀэщӀалъхьар ищӀэрти, аращ. 
MRK.15.11	Пилат Вараввэ кърагъэутӀыпщыжын щхьэкӀэ, дин пашэшхуэхэм цӀыхухэр къызэщӀагъэплъащ.
MRK.15.12	– АтӀэ, журтхэм я пащтыхь жыхуэфӀэм сыт есщӀэнур? – аргуэру еупщӀащ Пилат цӀыхухэм.
MRK.15.13	– Жорым еӀулӀ! – къэгуоуащ ахэр.
MRK.15.14	– Абы сыт щӀэпхъаджагъэу ищӀар? – еупщӀащ Пилат абыхэм.
MRK.15.14	Ауэ ахэр нэхъ ину къызэрыгъэгуоуащ:
MRK.15.14	– Жорым еӀулӀ!
MRK.15.15	Апхуэдэу щыхъум, цӀыхухэм я гуапэ ищӀыну хуейти, Вараввэ къахуиутӀыпщыжащ Пилат, зауэлӀхэр Хьисэ щӀопщкӀэ иригъауэри, жорым ираӀулӀыну яӀэщӀилъхьащ.
MRK.15.16	ЗауэлӀхэм Хьисэ преториекӀэ
MRK.15.17	Абэ плъыжь-фӀыцӀафэ кӀыхь щатӀагъэщ, пыжь банэм къыхэщӀыкӀауэ пащтыхь таж хуащӀри, Хьисэ щхьэратӀэгъащ. 
MRK.15.18	Щхьэщэ хуащӀу щӀадзэри, жаӀащ: «Упсэу, журтхэм я пащтыхь!» 
MRK.15.19	И щхьэм башкӀэ еуэу, еубжьытхыу, ягъэлъапӀэ хуэдэу защӀурэ, абы и пащхьэм лъэгуажьэмыщхьэу итӀысхьэу щӀадзащ.
MRK.15.20	ЩыдыхьэшхынкӀэ ирикъуа нэужь, абэ плъыжь-фӀыцӀафэр Хьисэ къыщахыжри, езым и щыгъынхэр щатӀэгъэжащ. Жорым ираӀулӀын щхьэкӀэ преторием къыщӀашыжащ итӀанэ.
MRK.15.21	Кириние къалэм щыщу, Симон и цӀэу лӀы гуэр щыӀащ. Ар Александррэ Руфрэ я адэт. Ар губгъуэм къикӀыжу блэкӀ пэтрэ, хуэзэхэри, Хьисэ и жорыр ихьыну хагъэзыхьащ. 
MRK.15.22	Голгофэ жыхуаӀэ щӀыпӀэм яшащ Хьисэ. (Голгофэм къикӀыр «Щхьэ Къупщхьэ ЩӀыпӀэ» жиӀэу аращ.) 
MRK.15.23	Абы щынэсым, муркӀэ зэджэ мыстхъу
MRK.15.24	Хьисэ жорым ираӀулӀащ итӀанэ. Пхъэидзэ ящӀурэ, Хьисэ и щыгъынхэр зэхуагуэшыжащ зауэлӀхэм, щхьэж къылъысыр и Ӏыхьэу.
MRK.15.25	Хьисэ жорым щраӀулӀар пщэдджыжьым сыхьэтыр бгъум дежт. 
MRK.15.26	Хьисэ жорым щӀраӀулӀар пхъэбгъу кӀапэ гуэрым мыпхуэдэу тратхащ: «Журтхэм я пащтыхь». 
MRK.15.27	ХъунщӀакӀуитӀ, зыр ижьырабгъумкӀэ, адрейр и сэмэгурабгъумкӀэ, Хьисэ щӀыгъуу жорхэм щраӀулӀащ абдеж. 
MRK.15.28	Арати, Тхьэм и псалъэ тхахэм хэт мы псалъэхэр
MRK.15.29	БлэкӀхэр Хьисэ хуэшхыдэрт, я щхьэхэр ягъэсысурэ жаӀэрт:
MRK.15.29	– Уэра Тхьэм и унэшхуэр зэхэзыкъутэу, махуищкӀэ зэтезыгъэувэжынур! 
MRK.15.30	УмыкӀуэду зыкъегъэлыжи, жорым къыфӀэкӀыж уэ!
MRK.15.31	Дин пашэшхуэхэмрэ торэт егъэджакӀуэ пашэхэмрэ дыхьэшхыурэ жаӀащ:
MRK.15.31	– НэгъуэщӀхэр мыкӀуэду къригъэлащ, ауэ езым зыкъригъэлыжыфыркъым. 
MRK.15.32	Мэссихьу Израилым и пащтыхьыр жорым къыфӀрекӀыж. Ар тлъагъумэ, фӀэщхъуныгъэ диӀэ хъунущ.
MRK.15.32	И гъусэу жорхэм ираӀулӀахэри къебгырт Хьисэ.
MRK.15.33	Шэджагъуэм
MRK.15.34	Сыхьэтыр щым Хьисэ макъ хэӀэтыкӀакӀэ джащ:
MRK.15.34	– Элой, элой, лама савахфани?
MRK.15.35	Ар щызэхахым, абдеж щытхэм жаӀащ:
MRK.15.35	– ФедаӀуэт, Иляс бегъымбарым йоджэ ар.
MRK.15.36	Зыгуэр Ӏулъадэщ, щӀыфэр зэраӀуэт хъыданым серчэ быдэу зыщӀригъэфщ, баш гуэрым пилъхьэри, Хьисэ хуишиящ щӀигъэфыну. ИтӀанэ жиӀащ:
MRK.15.36	– Иляс бегъымбарыр къакӀуэу къыфӀихыжмэ, девгъэплъ.
MRK.15.37	Макъ хэӀэтыкӀакӀэ джэри, Хьисэ и псэр итащ.
MRK.15.38	Тхьэм и унэшхуэ кӀуэцӀым фӀэлъ Ӏупхъуэр и щхьэм къы-щыщӀэдзауэ и лъабжьэм нэс тӀууэ къызэгуэтхъащ абы ирихьэлӀэу.
MRK.15.39	ЗауэлӀхэм я пашэу Хьисэ къыхуэзанщӀэу щытым, Хьисэ и лӀэкӀэ хъуар щилъагъум, жиӀащ:
MRK.15.39	– ИпэжыпӀэкӀэ, мы лӀыр Тхьэм и Къуэу щытащ.
MRK.15.40	Абдеж, жыжьэу къаплъэу, цӀыхубзхэри щытт. Абыхэм яхэтт мыхэр: Магдалэ жылэм щыщ Мэрием, Саломие, Мэрием зи цӀэ нэгъуэщӀ зыи. Ар Екъуб нэхъыщӀэмрэ абы и къуэш Иосийрэ я анэт. 
MRK.15.41	Хьисэ Галилей хэкум щыщыӀэм, ахэр и гъусат, дэӀэпыкъуэгъуи къыхуэхъуат. Абыхэм нэмыщӀуи, Хьисэ и гъусэу Ерусалим къэкӀуауэ, цӀыхубз Ӏэджи щызэхэтт.
MRK.15.42	Щэбэтым и пэ къихуэ мэрем махуэт. Пщыхьэщхьэпэ хъуати, 
MRK.15.43	Аримафей жылэм щыщ Исуф къэкӀуащ. А Исуфыр Тхьэмадэ Хасэшхуэм щыщу, щӀыхь зыхуэфащэ тхьэмадэу щытащ. Тхьэм и Тепщэныгъэшхуэр къэсыным пэплъэрт ар. Тегушхуэщ, Пилат деж кӀуэри, Хьисэ и хьэдэр къритыжыну елъэӀуащ абы. 
MRK.15.44	Хьисэ зэрылӀар Пилат игъэщӀэгъуащ. ЗауэлӀхэм я пашэр къриджэри, «Хьисэ зэрылӀэрэ куэд щӀа?» жиӀэри еупщӀащ. 
MRK.15.45	ЗауэлӀхэм я пашэм Хьисэ зэрылӀар Пилат щыжриӀэм, Хьисэ и хьэдэр ихьыжыну Исуф хуит ищӀащ Пилат. 
MRK.15.46	Исуф чэсей хужь джэбын къищэхущ, хьэдэр жорым къыкӀэрихщ, чэсей джэбыныр иришэкӀри, къыр мывэм къыхащӀыкӀа кхъэлэгъунэм щӀилъхьащ. Кхъэлэгъунэ щӀыхьэпӀэм мывэшхуэ ӀуигъэукӀуриежащ. 
MRK.15.47	Магдалэ жылэм щыщ Мэриемрэ Иосий и анэ Мэриемрэ Исуф хьэдэр зыщӀилъхьар ялъэгъуащ.
MRK.16.1	Щэбэтыр блэкӀауэ, Магдалэ жылэм щыщ Мэрием, Саломие, Екъуб
MRK.16.2	Тхьэмахуэ зэхуакум и япэ махуэм
MRK.16.3	Абыхэм жаӀащ:
MRK.16.3	– Кхъэлэгъунэ щӀыхьэпӀэм Ӏулъ мывэшхуэр хэт къытхуӀуигъэукӀуриикӀын?
MRK.16.4	Плъэмэ, мывэшхуэр – ар мывэ ин дыдэт – ӀугъэукӀуриикӀауэ ялъэгъуащ. 
MRK.16.5	Кхъэлэгъунэм щыщӀыхьэм, щыгъын хужь кӀыхькӀэ хуэпауэ, ижьырабгъу лъэныкъуэмкӀэ къыщысу, зы щӀалэ ялъагъури, къэскӀащ.
MRK.16.6	– Фымыгузавэ, – къажриӀащ щӀалэм абыхэм. – Назарет щыщ Хьисэу жорым ираӀулӀам фызэрылъыхъуэр сощӀэ. Ар мыбдежым щыӀэжкъым. Ар лӀахэм къахэтэджыкӀыжащ! Мыращ зыщӀалъхьэжауэ щыта щӀыпӀэр.
MRK.16.7	Ауэ фэ фыкӀуи, Петррэ Хьисэ и гъуэгу ирикӀуэ адрей цӀыхухэмрэ яжефӀэ: «Фэ фяпэ ар Галилейм кӀуэнущ. КъызэрывжиӀам тетуи, ар абы щыфлъагъунущ».
MRK.16.8	ЦӀыхубзхэм я гур апхуэдизкӀэ хэщӀати, кхъэлэгъунэм кӀэзызу къыщӀэкӀыжри, ежэжьащ. Зыми зыри жраӀакъым, хуабжьу шынати.
MRK.16.9	Тхьэмахуэ зэхуакум и япэ махуэм, жьыуэ, Хьисэ лӀахэм къащыхэтэджыкӀыжым, Магдалэ жылэм щыщ Мэрием япэу зыкъригъэлъэгъуащ. А Мэриемырат Хьисэ жин бзаджибл зыхихужыгъар. 
MRK.16.10	Хьисэ и гъусэу щытауэ, иджы щыгъуэрэ гъыуэ къызэхэнахэм я деж кӀуэри, къэхъуар Мэрием яхуиӀуэтащ. 
MRK.16.11	Хьисэ зэрыпсэур икӀи Мэрием ар зэрилъэгъуар щызэхахым, я фӀэщ хъуакъым.
MRK.16.12	И гъуэгу ирикӀуэхэм ящыщу цӀыхуитӀ губгъуэмкӀэ кӀуэ пэтрэ, нэгъуэщӀ теплъэ иӀэу, Хьисэ закъригъэлъэгъуащ итӀанэ. 
MRK.16.13	Абыхэм ягъэзэжри, Хьисэ и гъуэгу ирикӀуэ адрей цӀыхухэм хъыбарыр хуаӀуэтэжащ, ауэ абыхэм я фӀэщ хъуакъым.
MRK.16.14	Абы и ужькӀэ, и гъуэгу ирикӀуэ цӀыху пщыкӀузыр шхэуэ здэщысым, Хьисэ закъригъэлъэгъуащ. Абыхэм я фӀэщ мыхъуныгъэмрэ я ерыщыгъэмрэ щхьэкӀи, Хьисэ лӀахэм къахэтэджыкӀыжауэ зылъэгъуахэм яӀуэтэжар я фӀэщ зэрымыхъуам щхьэкӀи, Хьисэ абыхэм егиящ.
MRK.16.15	– Дуней псор къэфкӀухьурэ, – яжриӀащ Хьисэ абыхэм, – цӀыху псори хъыбарыфӀым* евгъэдаӀуэ. 
MRK.16.16	Ар зи фӀэщ хъууэ зезыгъэумэхъыр
MRK.16.17	Мы нэщэнэхэр фӀэщхъуныгъэ зиӀэхэм ядэфлъагъунущ: Сэ си цӀэкӀэ цӀыхухэм жин бзаджэхэр къыхахунущ; ямыщӀэ бзэхэмкӀи псэлъэнущ; 
MRK.16.18	я ӀэхэмкӀи блэхэр къаубыдынущ; ажал къызыхэкӀын гуэр ефэкӀи, зыри къащыщӀынукъым; абыхэм я Ӏэхэр зытралъхьэ сымаджэхэр хъужынущ.
MRK.16.19	Зиусхьэн Хьисэ и гъуэгу ирикӀуэхэм епсэлъа нэужь, Тхьэм ар уафэм дрихьеижащ икӀи и ижьырабгъумкӀэ щысыну зыбгъэдигъэтӀысхьащ. 
MRK.16.20	Хьисэ и гъуэгу ирикӀуэхэр ежьауэ, Тхьэм и псалъэхэм цӀыхухэр дэнэкӀи щрагъэдаӀуэрт. Абыхэм къадэӀэпыкъуурэ, нэщэнэ гъэщӀэгъуэну езым и псалъэхэм дыщӀигъуу щытахэмкӀэ Зиусхьэным а псалъэхэр игъэщыпкъащ. Ӏэмин.
LUK.1.1	Ди пащхьэм щекӀуэкӀа Ӏуэхухэм я хъыбар ятхыжыным цӀыху куэд хэтащ. 
LUK.1.2	Абыхэм ятхар а Ӏуэхухэм щӀэдзапӀэм къыщегъэжьауэ зи нэкӀэ зылъэгъуахэмрэ Тхьэм и псалъэхэм хуэлажьэхэмрэ къызэрытхуаӀуэтэжам тетщ. 
LUK.1.3	Аращи, сэри мы къэхъукъащӀэ Ӏуэху псори я щӀэдзапӀэм къыщегъэжьауэ сыхуэсакъыурэ згъэунэхуа нэужь, уэ, щӀыхь зыхуэфащэ Феофил,
LUK.1.4	уэ узыхурагъэджа Ӏуэхухэм япэжыгъэр пщӀэн щхьэкӀэ.
LUK.1.5	Иудей хэкум
LUK.1.6	Тхьэуэ Зиусхьэным дежкӀэ щыпкъагъэ ягу илъу, абы и унафэхэмрэ и хабзэхэмрэ тету, щӀагъэкъуэншэн лъэпкъ ямылэжьу псэурт тӀури. 
LUK.1.7	Бын яӀакъым, Елизавет фыз мылъхуэт, тӀури ныбжькӀэ хэкӀуэтати.
LUK.1.8	Зэчрей зыхэт дин пашэ гупыр Тхьэм и унэшхуэм щылэжьэну пӀалъэр къыщысым, Зэчрей Тхьэм и пащхьэм дин пашэу Ӏуэху щищӀэрт. 
LUK.1.9	Дин пашэхэм я хабзэм тету пхъэидзэ щащӀым, Зиусхьэным и унэшхуэм щӀыхьэу, мэ ӀэфӀ къызыпих удзыр Тхьэм щхьэкӀэ игъэсыну Зэчрейм къылъысащ. 
LUK.1.10	Удзыр щагъэсын хуей сыхьэтыр къыщысым, Зэчрейм удзыр игъэсыху, Тхьэм и унэшхуэм и пщӀантӀэм Тхьэ щелъэӀуащ цӀыху псори.
LUK.1.11	Удз гъэсыпӀэм ижьырабгъумкӀэ Зиусхьэным и мелыӀыч гуэр Зэчрейм къыщыхуэхутащ. 
LUK.1.12	Ар щилъагъум, Зэчрей къащтэри, шынагъуэшхуэм зэщӀиубыдащ. 
LUK.1.13	МелыӀычым абы къыжриӀащ:
LUK.1.13	– Умышынэ, Зэчрей. Уи лъэӀур Тхьэм зэхихащ. Уи щхьэгъусэ Елизавет къуэ къыпхуилъхунущ, абы цӀэуэ Иуан фӀэпщынущ. 
LUK.1.14	Абы гуфӀэгъуэшхуэрэ насыпышхуэрэ къыпхудэкӀуэнущ, ар къызэралъхуам щхьэкӀэ цӀыху куэд гуфӀэнущ. 
LUK.1.15	Тхьэуэ Зиусхьэным дежкӀэ ар цӀыхушхуэ хъунущ, санэрэ зыгъэудэфэн фадэрэ ефэнукъым икӀи и анэм и ныбэм щилъам щыщӀэдзауэ Тхьэм и Псэ ЛъапӀэр и гум куууэ хыхьэнущ. 
LUK.1.16	Израил цӀыху куэд Зиусхьэну я Тхьэм и гъуэгу къытригъэхьэжынущ. 
LUK.1.17	Тхьэм и Псэ ЛъапӀэр Иляс бегъымбарым
LUK.1.18	– Ар зэрыпэжыр дауэ къызэрысщӀэнур? – еупщӀащ Зэчрей мелыӀычым. – Сэ лӀыжь сыхъуащ, си щхьэгъусэм и ныбжьри хэкӀуэтащ.
LUK.1.19	– Тхьэм и пащхьэм ит ДжэбрэӀил мелыӀычыр сэращ, – къыжриӀащ мелыӀычым. – Мы хъыбарыфӀыр ныбжесӀэн щхьэкӀэ, сынопсэлъэну Тхьэм сыкъигъэкӀуащ. 
LUK.1.20	Аращи, си псалъэхэр уи фӀэщ зэрымыхъуам щхьэкӀэ, а бжесӀа Ӏуэхухэр къэхъуху, умыпсэлъэфу, бзагуэу ущытынущ. ПӀалъэр къыщыскӀэ, ахэр къэхъун хуейщ.
LUK.1.21	Зэчрей Тхьэм и унэшхуэм къызэрыщӀэмыкӀыжыр ягъэщӀагъуэу, цӀыхухэр абы пэплъащ апщӀондэху. 
LUK.1.22	Зэчрей Тхьэм и унэшхуэм къыщыщӀэкӀыжым, цӀыхухэм епсэлъэн хузэфӀэкӀакъым. Тхьэм и унэшхуэм зыгуэр абы къызэрыщыхуэлъэгъуар къагурыӀуащ цӀыхухэм. Зыхуейр ӀэпэтэрмэшкӀэ къагуригъаӀуэу, Зэчрей бзагуэ хъуащ. 
LUK.1.23	Тхьэм и унэшхуэм Ӏуэху щищӀэн щыхуей махуэхэр блэкӀа нэужь, Зэчрей и унэм игъэзэжащ. 
LUK.1.24	И щхьэгъусэ Елизавет лъэщыджэ хъуащ куэд мыщӀэу, цӀыхухэм мазитхукӀи къахыхьакъым. 
LUK.1.25	«Зиусхьэным мыр сэ къысхуищӀащ», жиӀащ абы. «Мы махуэхэм абы и нэфӀ къысщыхуэри, си мыгъуагъэр цӀыхухэм я пащхьэм щыстрихащ».
LUK.1.26	Елизавет мазихкӀэ лъэщыджауэ, Тхьэм и мелыӀыч ДжэбрэӀил Галилей хэкум
LUK.1.27	Ар къызыхуигъэкӀуар Мэрием зи цӀэ хъыджэбз гуэрщ. Исуф зи цӀэу Даут пащтыхьым къытехъукӀа цӀыхухэм ящыщ лӀым а Мэрием къишэну къыхихауэ щытащ. 
LUK.1.28	Мэрием здэщыӀэм къакӀуэри, мелыӀычым жиӀащ:
LUK.1.28	– ГуфӀэ уэ, Тхьэм и нэфӀ зыщыхуар. Зиусхьэныр уи гъусэщ.
LUK.1.29	МелыӀычым жиӀам Мэрием хуабжьу къигъэгузэващ икӀи а фӀэхъус псалъэу къыжриӀам къикӀым егупсысащ.
LUK.1.30	– Умышынэ, Мэрием, – къыжриӀащ мелыӀычым абы, – Тхьэм и нэфӀ къыпщыхуащ. 
LUK.1.31	Уэ лъэщыджэ ухъунурэ къуэ къэплъхунущ. Абы цӀэуэ фӀэпщынур Хьисэщ. 
LUK.1.32	Ар цӀыхушхуэ хъунущ, Тхьэуэ Лъагэм и КъуэкӀэ еджэнущ. И адэшхуэ Даут и тахътэр Зиусхьэну Тхьэм абы къритынущ. 
LUK.1.33	МыкӀуэдыжын тепщэныгъэ Екъуб и лъэпкъым хуиӀэнущ абы. И тепщэныгъэшхуэм зэи кӀэ иӀэнукъым.
LUK.1.34	– Ар дауэ зэрыхъунур? – еупщӀащ Мэрием мэлэӀычым. – Сэ сыхъыджэбздэсщ.
LUK.1.35	– Тхьэм и Псэ ЛъапӀэр къыпхуехынущ, Тхьэуэ Лъагэм и лъэкӀыныгъэри уи гъусэнущ, – къыжриӀащ мелыӀычым абы. – Аращи, щӀалэ лъапӀэу къалъхунум Тхьэм и КъуэкӀэ еджэнущ. 
LUK.1.36	Мис, уи благъэ Елизавету фызмылъхуэщ жыхуаӀэу щытар и жьыщхьэ лъэщыджэ хъуащ икӀи мазэ еханэм итщ; 
LUK.1.37	Тхьэм хузэфӀэмыкӀын Ӏуэху зыри щыӀэкъым.
LUK.1.38	– Мис, сэ Зиусхьэным сриӀуэхутхьэбзащӀэщ, – жиӀащ Мэрием. – Уэ зэрыжыпӀам тету къыздрехъу.
LUK.1.38	Мэрием къигъанэри, мелыӀычыр ежьэжащ итӀанэ.
LUK.1.39	А махуэхэм Мэрием зигъэхьэзырри, Ӏуащхьэлъэ хэкум щыщу ИудэкӀэ зэджэ унагъуэ лъэпкъыр зыдэс жылэ гуэрым пӀащӀэу кӀуащ. 
LUK.1.40	А жылэм щынэсым, Зэчрей и унэм щӀыхьэри, Мэрием Елизавет фӀэхъус ирихащ. 
LUK.1.41	Елизавет Мэрием и фӀэхъус псалъэр щызэхихым, и ныбэм илъ сабийр хъеящ. Тхьэм и Псэ ЛъапӀэр Елизавет игу куууэ хыхьэри, 
LUK.1.42	Елизавет макъ лъагэкӀэ жиӀащ:
LUK.1.42	– ЦӀыхубз псоми нэхърэ Тхьэм и нэфӀ уэ нэхъ къыпщыхуащ, уи пкъым къыхэкӀыну сабийми Тхьэм и нэфӀ къыщыхуащ. 
LUK.1.43	Сэ сыхэт, си Зиусхьэным и анэр си деж къэкӀуэну? 
LUK.1.44	Уи фӀэхъус псалъэр щызэхэсхым, си ныбэм илъ сабийм гуфӀэгъуэшхуэкӀэ зыкъигъэхъеящ. 
LUK.1.45	Зиусхьэным къыжриӀар къехъулӀэнкӀэ зи фӀэщ хъуар гъуэгу махуэ теуващ!
LUK.1.46	Мэрием жиӀащ итӀанэ:
LUK.1.46	«Зиусхьэным и инагъым гурэ псэкӀэ
LUK.1.46	фӀыщӀэшхуэ хузощӀ.
LUK.1.47	СымыкӀуэду сыкъезыгъэл Тхьэм ину
LUK.1.47	сыщогуфӀыкӀ,
LUK.1.48	и пщылӀ тхьэмыщкӀэм
LUK.1.48	Зиусхьэныр нэфӀкӀэ къеплъащ.
LUK.1.48	Мис, нобэ щыщӀэдзауэ лъэхъэнэ псоми
LUK.1.48	я цӀыхухэм сэ гъуэгу махуэ сытеувауэ жаӀэнущ,
LUK.1.49	сыту жыпӀэмэ ЛъэкӀыныгъэшхуэ
LUK.1.49	ЗиӀэм Ӏуэху телъыджэхэр къысхуищӀащ.
LUK.1.49	Абы и цӀэращ лъапӀэр.
LUK.1.50	Тхьэм езым и фӀэлӀыкӀыр зи гум илъ
LUK.1.50	цӀыхухэм гущӀэгъу яхуещӀ,
LUK.1.50	адэм къыщыщӀэдзауэ и къуэм нэсу.
LUK.1.51	Ӏуэху телъыджэхэр и ӀэкӀэ зэфӀигъэкӀащ.
LUK.1.51	Зи гум пагагъэ илъхэр зэбгрихуащ.
LUK.1.52	Тепщэныгъэ зиӀэхэр я тахътэхэм къридзыхащ,
LUK.1.52	зи гум пагагъэ имылъхэр къиӀэтащ.
LUK.1.53	ХуэмыщӀахэм тыгъэфӀхэр яритащ,
LUK.1.53	ауэ бейхэр ӀэнэщӀу къигъэнащ.
LUK.1.54+LUK.1.55	Езым и пщылӀ Израил лъэпкъым кӀэлъоплъ.
LUK.1.54+LUK.1.55	Ди адэшхуэхэр зэригъэгугъам тету,
LUK.1.54+LUK.1.55	Ибрэхьимрэ абы къытехъукӀа цӀыхухэмрэ
LUK.1.54+LUK.1.55	гущӀэгъу яхуищӀыну игу илъ зэпытщ».
LUK.1.56	Елизавет деж мазищкӀэ щыӀа нэужь, Мэрием и унэм игъэзэжащ.
LUK.1.57	И лъхуэгъуэ махуэр къэсри, Елизавет къуэ къыхуэхъуащ. 
LUK.1.58	Елизавет Зиусхьэным гущӀэгъушхуэ къызэрыхуищӀар щызэхахым, абы и гъунэгъухэмрэ и благъэхэмрэ дэгуфӀащ.
LUK.1.59	Сабийр сунэт* ящӀыну цӀыхухэр еянэ махуэм щызэхуэсым, абы и адэ Зэчрей и цӀэр фӀащыжын я гугъащ. 
LUK.1.60	Ауэ сабийм и анэм яхуидакъым.
LUK.1.60	– Хьэуэ, Иуанщ абы фӀэтщынур, – жиӀащ.
LUK.1.61	– Апхуэдэ цӀэ зиӀэ уэ уи благъэхэм зыри яхэткъым, – къыжраӀащ абыхэм.
LUK.1.62	Сабийм и адэм ӀэпэтэрмэшкӀэ еупщӀащ абы цӀэуэ фӀищыну зыхуеймкӀэ. 
LUK.1.63	Зытетхыхьын гуэр къахьыну ягуригъэӀуащ адэм. Ар къахьа нэужь, тритхащ: «Абы цӀэуэ иӀэнур Иуанщ».
LUK.1.63	Ар псоми ягъэщӀэгъуащ. 
LUK.1.64	Арыххэу, Зэчрей и бзэгур хъейщ, и бзэр къиутӀыпщыжри, Тхьэм фӀыщӀэ хуищӀурэ псалъэу щӀидзащ. 
LUK.1.65	Ӏэгъуэблагъэм щыпсэу псори шынагъуэшхуэм хэхуащ икӀи Иудей Ӏуащхьэлъэ хэкум дэнэкӀи мы Ӏуэху псори щызэлъащӀысащ. 
LUK.1.66	А Ӏуэхухэр зэхэзыха псоми я гум ахэр ираубыдауэ жаӀэрт: «Мы сабийр сыт зэрыхъунур?» Сыт щхьэкӀэ жыпӀэмэ Зиусхьэным и нэфӀ абы къыщыхуат.
LUK.1.67	Тхьэм и Псэ ЛъапӀэр а сабийм и адэ Зэчрей игу кууэу хыхьэри, мы псалъэхэр къыжригъэӀащ:
LUK.1.68	«Зиусхьэну Израил и Тхьэм
LUK.1.68	щӀыхьышхуэр ейщ, сыт щхьэкӀэ жыпӀэмэ
LUK.1.68	езым и лъэпкъ Израил нэфӀкӀэ къеплъри,
LUK.1.68	щхьэхуитыныгъэ къритащ.
LUK.1.69	Тхьэм и ӀуэхутхьэбзащӀэ Даут пащтыхьым
LUK.1.69	къытехъукӀа цӀыхухэм ящыщу
LUK.1.69	лъэкӀыныгъэшхуэ зиӀэу, дымыкӀуэду
LUK.1.69	дыкъезыгъэлынур къытхуигъэкӀуащ,
LUK.1.70	пасэрей зэманым къыщыщӀэдзауэ абы и бегъымбар
LUK.1.70	лъапӀэхэм ягу кърилъхьэу,
LUK.1.70	зэрыжригъэӀауэ щытам тету.
LUK.1.71	Абы ди бийхэм дащихъумэурэ,
LUK.1.71	дымыкӀуэду дыкъригъэлынущ,
LUK.1.71	ди жагъуэгъухэми дакъыӀэщӀихыжынущ.
LUK.1.72	Апхуэдэу Тхьэм ди адэшхуэхэм
LUK.1.72	гущӀэгъушхуэ къахуещӀ,
LUK.1.72	зэгурыӀуэныгъэ лъапӀэу езымрэ
LUK.1.72	ди адэшхуэу Ибрэхьимрэ я зэхуакум
LUK.1.72	псалъэ быдэкӀэ къыдилъхьари егъэзащӀэ.
LUK.1.73	А псалъэ быдэр мыращ:
LUK.1.74	Дэ ди бийхэм дакъыӀэщӀихыжынущ икӀи
LUK.1.74	шынагъуэ дигу имылъу езым дыхуэлэжьэн
LUK.1.74	тлъигъэкӀынущ,
LUK.1.75	езым и пащхьэм
LUK.1.75	гукъабзагъэрэ щыпкъагъэрэ игъащӀэкӀэ щыдиӀэу».
LUK.1.76	ИтӀанэ Зэчрей къыпищащ:
LUK.1.76	«Уэ, си щӀалэ, Тхьэуэ Лъагэм и бегъымбаркӀэ
LUK.1.76	къоджэнущ,
LUK.1.76	Зиусхьэным и гъуэгу хуэбгъэпсыну
LUK.1.76	езым и пэ къихуэу укӀуэнущи.
LUK.1.77	Уэ Зиусхьэным и лъэпкъым ебгъэщӀэнущ
LUK.1.77	я гуэныхьхэр зэрахуигъэгъумкӀэ
LUK.1.77	ахэр мыкӀуэду къызэрыригъэлыр.
LUK.1.78	Ди Тхьэм и гущӀэгъур инщ.
LUK.1.78	Дыгъэ къыкъуэкӀым хуэдэу,
LUK.1.78	ар уафэм къикӀынурэ къытхуэкӀуэнущ,
LUK.1.79	лӀэныгъэм и шынагъуэм хэтхэмрэ
LUK.1.79	кӀыфӀыгъэм хэтхэмрэ ятепсэн икӀи
LUK.1.79	мамырыгъэ гъуэгум дытригъэхьэн щхьэкӀэ».
LUK.1.80	Сабийр къэхъури, игукӀи и псэкӀи зиужьащ. Израил цӀыхухэм я пащхьэм къыщихьэну махуэм нэсыху, губгъуэ нэщӀым исащ ар.
LUK.2.1	А махуэхэм Рим къэралышхуэ псом ис цӀыху псори ябжыну икӀи я цӀэхэр ятхыну Август кесарым
LUK.2.2	Мыбы щыгъуэщ цӀыхухэр япэ дыдэ щабжар. Ар къыщыхъуар Сирие хэкум
LUK.2.3	Арати, и цӀэр яригъэтхын щхьэкӀэ, щхьэж и адэ-анэр зыщыщ къалэм кӀуэжащ.
LUK.2.4	Апхуэдэу щыхъум, Исуф, Даут пащтыхьым къытехъукӀа цӀыхухэм зэращыщым щхьэкӀэ, Галилей хэкум ит Назарет къалэм икӀри, Иудей хэкум ит Даут и къалэ Бэтлэхьэм
LUK.2.5	Исуф абы щӀэкӀуар лъыхъуа Мэрием и гъусэу и цӀэр яригъэтхын щхьэкӀэщ. Мэрием лъэщыджэт, 
LUK.2.6	икӀи абы здэщыӀэм и лъхуэгъуэ махуэр къэсащ. 
LUK.2.7	Арати, Мэрием и къуэу и щыпэлъху быныр къилъхуащ икӀи хъыданым кӀуэцӀищыхьащ. Абыхэм хьэщӀэщым пэш нэщӀ зэрыщамыгъуэтам къыхэкӀкӀэ, Ӏуэм ит шхалъэм сабийр дилъхьащ.
LUK.2.8	Мэлхэр жэщым яхъумэу, а Ӏэхэлъахэм мэлыхъуэ гуп итт. 
LUK.2.9	Тхьэм и мелыӀыч къахуэкӀуащ абыхэм напӀэзыпӀэм. Зиусхьэным и нэху гъэщӀэгъуэныщэм къыщиухъуреихьым, мэлыхъуэхэр хуабжьу къэщтащ. 
LUK.2.10	Ауэ мелыӀычым къажриӀащ:
LUK.2.10	– Фымышынэ, ауэ фыкъэдаӀуэ! Фи лъэпкъ псом щхьэкӀэ хъыбар гуфӀэгъуэшхуэ къыфхуэсӀуэтэнущ: 
LUK.2.11	ФымыкӀуэду фыкъезыгъэлынур Даут и къалэм
LUK.2.12	Ар зэрыщыпкъэр фэзыгъэщӀэнур мыращ: Сабий гуэр хъыданым кӀуэцӀышыхьауэ, шхалъэм дэлъу къэвгъуэтынущ.
LUK.2.13	Уафэм щыщ мелыӀыч гупышхуэ къыщыхутащ а мелыӀычым деж напӀэзыпӀэм. Тхьэм фӀыщӀэшхуэ хуащӀурэ, мыпхуэдэу жаӀащ абыхэм:
LUK.2.14	«ЩӀыхьышхуэр уафэмкӀэ зейр Тхьэращ.
LUK.2.14	ЩӀылъэмкӀи Тхьэр арэзы зыхуэхъу
LUK.2.14	цӀыхухэм гузэгъэгъуэр яйщ».
LUK.2.15	МелыӀычхэр ӀукӀыжу, уафэм дэкӀуеижа нэужь, мэлыхъуэхэм жаӀащ:
LUK.2.15	«Зиусхьэным зи гугъу къытхуищӀа къэхъуакъэщӀар тлъагъуну Бэтлэхьэм дывгъакӀуэ».
LUK.2.16	Арати, Бэтлэхьэм пӀащэу кӀуэри, Мэриемри, Исуфри, шхалъэм дэлъ сабийри къагъуэтащ. 
LUK.2.17	Ахэр щалъагъум, мелыӀычым сабийм теухуауэ къажриӀар абыхэм яӀуэтэжащ. 
LUK.2.18	Мэлыхъуэхэм яӀуэтэжар зэхэзыха цӀыху псоми ягъэщӀэгъуащ. 
LUK.2.19	Ауэ Мэрием мы Ӏуэхугъуэ псори игу ириубыдэри егупсысащ. 
LUK.2.20	Мэлыхъуэхэм зэхаха икӀи ялъэгъуа псом щхьэкӀэ Тхьэр ягъэлъапӀэу, фӀыщӀэшхуи хуащӀу ягъэзэжащ. А Ӏуэхухэр зэрекӀуэкӀар мелыӀычым абыхэм къазэрыжриӀэгъам тетущ.
LUK.2.21	Махуий дэкӀыу сабийр сунэт ящӀын хуей щыхъум, Мэрием лъэщыджэ хъун и пэкӀэ мелыӀычым къызэрыжриӀэгъам тету цӀэуэ Хьисэ фӀащащ абы.
LUK.2.22	Мусэ бегъымбарым и Торэт хабзэм и унафэм тету,
LUK.2.23	мы унафэу Зиусхьэным и хабзэм щыщым тету:
LUK.2.24	Адрейуэ ахэр Ерусалим щӀэкӀуар Зиусхьэным игъэува хабзэм зэрыжиӀэм тету,
LUK.2.25	СимеонкӀэ зэджэ лӀы гуэр Ерусалим дэсащ абы щыгъуэ. Ар щыпкъагъэри Тхьэм и фӀэлӀыкӀыри зигу илъ цӀыхут. Израил и гукъеуэр Тхьэм ящхьэщихыным пэплъэрт ар. Тхьэм и Псэ ЛъапӀэри и гум илът абы. 
LUK.2.26	Тхьэм и Псэ ЛъапӀэм Симеон зэхригъэщӀыкӀащ Зиусхьэным деж къикӀыну Мэссихьыр
LUK.2.27	Арати, Тхьэм и Псэ ЛъапӀэм Симеон Тхьэм и унэшхуэм щӀигъэхьащ. Торэт хабзэм и унафэм тету, сабийр Тхьэм и пащхьэ ирахьэн щхьэкӀэ, и анэмрэ и адэмрэ ар, Хьисэ, Тхьэм и унэшхуэм къыщыщӀахьэм, 
LUK.2.28	Симеон, сабийр ӀэплӀэкӀэ къищтэри, мы псалъэхэр жиӀэурэ, Тхьэм фӀыщӀэ хуищӀащ:
LUK.2.29	«Зиусхьэн, сызэрыбгъэгугъам тету
LUK.2.29	сэ, уи ӀуэхутхьэбзащӀэр, сигу зэгъауэ,
LUK.2.29	дунейм срехыж иджы;
LUK.2.30+LUK.2.31	цӀыху лъэпкъ псоми я пащхьэм
LUK.2.30+LUK.2.31	уэ щыбгъэхьэзырауэ,
LUK.2.30+LUK.2.31	цӀыхухэр мыкӀуэду къезыгъэлынур
LUK.2.30+LUK.2.31	си нэхэмкӀэ слъэгъуащи.
LUK.2.32	Ар хамэ лъэпкъхэм
LUK.2.32	езыгъащӀэ нэхурщ,
LUK.2.32	Израил уи лъэпкъыр
LUK.2.32	щӀыхьышхуэ иӀэу зыщӀынури арщ».
LUK.2.33	Симеон сабийм теухуауэ жиӀа псалъэхэр Исуфрэ сабийм и анэмрэ ягъэщӀэгъуащ. 
LUK.2.34	И нэфӀ абыхэм къащыхуэну Симеон Тхьэм елъэӀури, сабийм и анэ Мэрием жриӀащ:
LUK.2.34	– Израил щыщ цӀыху куэд мы сабийм текӀуэдэн, цӀыху куэди мыкӀуэду къригъэлын, икӀи цӀыхухэр зыпэувын нэщэнэу къэнэхуэн щхьэкӀэ, Тхьэм ар къигъэкӀуащ. 
LUK.2.35	ЦӀыху куэдым ягу илъхэр нахуэ къэхъунущ апхуэдэу. ИкӀи уэ уигури, джатэм хуэдэу, гукъеуэшхуэм къиуӀэнущ.
LUK.2.36	АсиркӀэ зэджэ унагъуэ лъэпкъым щыщрэ Фануил ипхъуу Аннэ зи цӀэ бегъымбар цӀыхубз гуэр щыӀэт. Абы и ныбжьыр хуабжьу хэкӀуэтауэ щытащ. ДэкӀуэри, и лӀым илъэсиблкӀэ дэпсэугъащ. 
LUK.2.37	И лӀыр лӀэри, и ныбжьыр илъэс ищӀрэ плӀым нэсыху фызабэу щытащ ар. Тхьэм и унэшхуэм къыщӀэмыкӀыу, нэщӀ ису, Тхьэ елъэӀуу, жэщи махуи Тхьэм хуэлажьэу щытащ. 
LUK.2.38	Мис а фызабэр асыхьэт дыдэм Мэриемрэ Исуфрэ къабгъэдыхьэщ, Тхьэм фӀыщӀэ хуищӀри, Тхьэм Ерусалим щхьэхуитыныгъэ къызэрыритынум пэплъэу щыта цӀыху псоми сабийм и хъыбар зэпымыууэ яхуиӀуэтащ.
LUK.2.39	Зиусхьэным и хабзэм и унафэм тету псори ягъэзэщӀа нэужь, Галилей хэкум щыщ я къалэ Назарет ягъэзэжащ Мэриемрэ Исуфрэ. 
LUK.2.40	Сабийр хэхъуащ, гукӀи псэкӀи зиужьащ, зэхэщӀыкӀышхуи иӀэ хъури, Тхьэм и нэфӀи къыщыхуащ.
LUK.2.41	Хьисэ и адэ-анэр Ерусалим гъэ къэс кӀуэрт, ӀутӀыж махуэшхуэр
LUK.2.42	ЩӀалэм и ныбжьыр илъэс пщыкӀутӀ щыхъум, хабзэм тету, ӀутӀыж махуэшхуэм щхьэкӀэ Ерусалим кӀуащ. 
LUK.2.43	Махуэшхуэхэр блэкӀа нэужь, и адэ-анэм я къалэм къагъэзэжын щыхъум, Хьисэ щӀалэр Ерусалим къыдэнащ абыхэм ямыщӀэу. 
LUK.2.44	Я гъусэхэм хэт я гугъэу, и анэмрэ и адэмрэ гъуэгу зы махуэкӀэ тетащ. Я благъэхэмрэ я ныбжьэгъухэмрэ я деж щӀалэр къыщалъыхъуэу щӀадзащ итӀанэ. 
LUK.2.45	Щамыгъуэтыжым, щӀалэм лъыхъуэурэ, Ерусалим ягъэзэжащ. 
LUK.2.46	Махуищ дэкӀа нэужь, Тхьэм и унэшхуэм щӀэсрэ дин егъэджакӀуэхэм яхэсу, абыхэм жаӀэм едаӀуэу икӀи еупщӀу къагъуэтыжащ щӀалэр. 
LUK.2.47	ЩӀалэм жиӀэм едаӀуэу щыс псоми абы и губзыгъагъэмрэ и жэуапхэмрэ ягъэщӀагъуэрт. 
LUK.2.48	ЩӀалэр щалъагъум, анэмрэ адэмрэ ягъэщӀэгъуащ.
LUK.2.48	– Си щӀалэ! Сыт уэ къыдэпщӀар? – къыжриӀащ и анэм. – Мис, уи адэмрэ сэрэ гузэвэгъуэм дыхэту дыплъохъу.
LUK.2.49	– Сыт сыкъыщӀэфлъыхъур? – яжриӀащ абы. – Си Адэм и унэшхуэм сыщӀэсын зэрыхуейр фщӀэркъэ?
LUK.2.50	Ауэ абыхэм щӀалэм яжриӀа псалъэр къагурыӀуакъым.
LUK.2.51	И анэмрэ и адэмрэ я гъусэу Хьисэ Назарет кӀуэжащ итӀанэ, яхуэӀурыщӀащ. Хьисэ и анэм игу ириубыдащ мы Ӏуэху псори. 
LUK.2.52	Хьисэ хэхъуэм, и зэхэщӀыкӀми зиужьурэ, Тхьэми цӀыхухэми ягу ирихьащ.
LUK.3.1	Тиверий
LUK.3.2	Аннэрэ Кайафэрэ
LUK.3.3	Иуан, Иорданыпсым и Ӏэхэлъахэ псори къызэхикӀухьым, цӀыхухэр Тхьэм и псалъэхэм иригъэдаӀуэурэ, мыпхуэдэу жиӀэрт:
LUK.3.3	– Фи гуэныхьхэм фахущӀегъуэжи, зызвгъэумэхъ,
LUK.3.4	Мы Ӏуэху псори къэхъуащ Ешайа бегъымбарым и псалъэхэр зэрыт тхылъым зэритым хуэдэу,
LUK.3.4	«Губгъуэ нэщӀым джэ макъ гуэр къыщоӀу:
LUK.3.4	Зиусхьэным и гъуэгур хуэвгъэпси,
LUK.3.4	и лъагъуэхэр захуэ хуэфщӀ.
LUK.3.5	Дэтхэнэ къуэладжэри исеинущ,
LUK.3.5	дэтхэнэ бгыри Ӏуащхьэри
LUK.3.5	лъахъшэ хъунущ.
LUK.3.5	Гъуэгу нэшэкъашэхэр захуэ хъунущ,
LUK.3.5	гъуэгу къургъакъхэр джафэ хъунущ.
LUK.3.6	ЦӀыхухэр мыкӀуэду Тхьэм
LUK.3.6	къызэрыригъэлынур цӀыху псоми
LUK.3.6	ялъагъунущ».
LUK.3.7	Иуан зезыгъэумэхъыну къежьа цӀыху куэдым яжриӀащ:
LUK.3.7	– Фэ, блэ щылъхухэ!
LUK.3.8	Фи гуэныхьхэм фахущӀегъуэжи, абы хуэфащэ ӀуэхуфӀхэр влэжь. «Ибрэхьимщ дэ ди адэр», жывмыӀэххэ. Сэ нывжызоӀэ, Тхьэм хузэфӀэкӀынущ мы мывэхэм Ибрэхьим щхьэкӀэ бын къахухигъэхъукӀыну. 
LUK.3.9	Джыдэр жыг лъабжьэхэм трашэщӀакӀэщ. Аращи, фӀыгъуэ къызыпымыкӀ дэтхэнэ жыгри къраупщӀыкӀыжынурэ, мафӀэм пэрадзэнущ.
LUK.3.10	ЦӀыхубэр Иуан къеупщӀащ:
LUK.3.10	– Сыт атӀэ дэ тщӀэн хуейр?
LUK.3.11	– ДжанитӀ зиӀэм я зыр зимыӀэм ирырет! – яжриӀащ абыхэм. – Шхын зиӀэми шхын зимыӀэм ирырет!
LUK.3.12	Хьэкътын ахъшэр
LUK.3.12	– Дин егъэджакӀуэ, дэ сыт тщӀэн хуейр?
LUK.3.13	– ЦӀыхухэм къеӀыфхын хуейм нэхъыбэ къеӀывмых, – яжриӀащ абыхэм.
LUK.3.14	– Дэри сыт тщӀэн хуейр? – къеупщӀащ зауэлӀхэри Иуан.
LUK.3.14	– Зыми и ахъшэ лъэщыгъэкӀэ къытевмых, зыми пцӀы тевмылъхьэ, лэжьапщӀэу къыват ахъшэмкӀэ арэзы фыхъу, – яжриӀащ абыхэм.
LUK.3.15	– Мы Иуаныр Мэссихьу
LUK.3.16	– Сэ псымкӀэ фызоумэхъ, ауэ сэр нэхърэ нэхъ лъэкӀыныгъэшхуэ зиӀэ гуэр си ужькӀэ къэкӀуэнущ, – яжриӀащ Иуан псоми. – Абы и вакъэ лъэпсхэр хуэстӀэтэнуи сэ схуэфащэкъым. Абы Тхьэм и Псэ ЛъапӀэкӀи мафӀэкӀи фэ фиумэхъынущ. 
LUK.3.17	Абы и хьэнцэр и Ӏэм ӀэщӀэлъщ, и хьэмыр игъэкъэбзэжынурэ, и гуэдзыр гуэнхэм ирикӀутэжынущ абы, ауэ хьэуазэр мыункӀыфӀыж мафӀэ лыгъейкӀэ игъэсынущ.
LUK.3.18	Апхуэдэу, Иуан цӀыхухэм нэгъуэщӀ Ӏуэху куэди яригъащӀэурэ, хъыбарыфӀыр яхуиӀуатэрт.
LUK.3.19	Езым и къуэшыр
LUK.3.20	Ирод а мыхъумыщӀагъэу илэжьа псоми хигъахъуэурэ, и зауэлӀхэм Иуан лъэхъуэщым щӀрыригъэдзащ.
LUK.3.21	Иуан, цӀыху псори иумэхъа нэужь, Хьиси иумэхъащ. Хьисэ Тхьэм щелъэӀум, уафэр зэӀукӀри, 
LUK.3.22	тхьэрыкъуэм и пкъым хуэдэ пкъы иӀэу, Тхьэм и Псэ ЛъапӀэр Хьисэ къыхуехащ. Уафэм зы макъ къиӀукӀащ:
LUK.3.22	– Уэращ сэ фӀыуэ слъагъу си Къуэ щӀасэр. Сигу урихьащ уэ.
LUK.3.23	И лэжьыгъэм щыщӀидзам, Хьисэ илъэс щэщӀым итт. ЦӀыхухэм зэрагугъамкӀэ, ар Исуф и къуэщ. Исуф Илий и къуэщ. 
LUK.3.24	Илий Матфат и къуэщ. Матфат Левий и къуэщ. Левий Мелхий и къуэщ. Мелхий Ианнай и къуэщ. Ианнай Исуф и къуэщ. 
LUK.3.25	Исуф Маттафий и къуэщ. Маттафий Амос и къуэщ. Амос Наум и къуэщ. Наум Еслим и къуэщ. Еслим Наггей и къуэщ. 
LUK.3.26	Наггей Мааф и къуэщ. Мааф Маттафий и къуэщ. Маттафий Семей и къуэщ. Семей Исуф и къуэщ. Исуф Иудэ и къуэщ. 
LUK.3.27	Иудэ Иоаннан и къуэщ. Иоаннан Решай и къуэщ. Решай Зоровавел и къуэщ. Зоровавел Салафиил и къуэщ. Салафиил Нирий и къуэщ. 
LUK.3.28	Нирий Мелхий и къуэщ. Мелхий Аддий и къуэщ. Аддий Косам и къуэщ. Косам Елмодам и къуэщ. Елмодам Ир и къуэщ. 
LUK.3.29	Ир Иосие и къуэщ. Иосие Елиезер и къуэщ. Елиезер Иорим и къуэщ. Иорим Матфат и къуэщ. Матфат Левий и къуэщ. 
LUK.3.30	Левий Симеон и къуэщ. Симеон Иудэ и къуэщ. Иудэ Исуф и къуэщ. Исуф Ионан и къуэщ. Ионан Елиаким и къуэщ. 
LUK.3.31	Елиаким Мелеай и къуэщ. Мелеай Майнан и къуэщ. Майнан Маттафай и къуэщ. Маттафай Нафан и къуэщ. Нафан Даут и къуэщ. 
LUK.3.32	Даут Иессе и къуэщ. Иессе Овид и къуэщ. Овид БоӀаз и къуэщ. БоӀаз Салмон и къуэщ. Салмон Наасон и къуэщ. 
LUK.3.33	Наасон Аминадав и къуэщ. Аминадав Арам и къуэщ. Арам Есром и къуэщ. Есром Фарес и къуэщ. Фарес Иудэ и къуэщ. 
LUK.3.34	Иудэ Екъуб и къуэщ. Екъуб Исхьэкъ и къуэщ. Исхьэкъ Ибрэхьим и къуэщ. Ибрахьим Тэрахъ и къуэщ. Тэрахъ Нахъор и къуэщ. 
LUK.3.35	Нахъор Серух и къуэщ. Серух Рагав и къуэщ. Рагав Фалек и къуэщ. Фалек Евер и къуэщ. Евер Салэ и къуэщ. 
LUK.3.36	Салэ Кайнан и къуэщ. Кайнан Арфаксад и къуэщ. Арфаксад Щэм и къуэщ. Щэм Нухь и къуэщ. Нухь Ламех и къуэщ. 
LUK.3.37	Ламех Мафусал и къуэщ. Мафусал Енох и къуэщ. Енох Иаред и къуэщ. Иаред Малелеил и къуэщ. Малалеил Кайнан и къуэщ. 
LUK.3.38	Кайнан Енощ и къуэщ. Енощ Щэт и къуэщ. Щэт Адэм и къуэщ. Адэм Тхьэм ейщ.
LUK.4.1	Тхьэм и Псэ ЛъапӀэр и гум куууэ хыхьауэ, Хьисэ Иорданыпсым къыӀукӀыжащ. Тхьэм и Псэ ЛъапӀэм ар губгъуэ нэщӀым ишащ. 
LUK.4.2	Гуэныхь иригъэлэжьын щхьэкӀэ шейтӀаныр а щӀыпӀэм Хьисэ и ужь махуэ плӀыщӀкӀэ къыщитащ. А махуэхэм Хьисэ зыри ишхакъым, махуэ плӀыщӀ нэужьым ар къэмэжэлӀащ.
LUK.4.3	ШейтӀаным Хьисэ къыжриӀащ итӀанэ:
LUK.4.3	– Уэ Тхьэм ури-Къуэмэ, щӀакхъуэ хъуну мы мывэм унафэ хуэщӀ.
LUK.4.4	Тхьэм и псалъэу тхахэм хэтщ,
LUK.4.5	Хьисэ бгы лъагэ гуэрым дишщ, дунейм тет къэралыгъуэ псори зы нэпӀэзыпӀэм къригъэлъагъури, 
LUK.4.6	шейтаным къыжриӀащ итӀанэ:
LUK.4.6	– Мы къэралыгъуэхэм я тепщэныгъэ псори щӀыхьышхуэу яӀэри сэ уэ уэстынущ, ахэр си ӀэмыщӀэм илъщ икӀи сэ сызыхуейм естыну сыхуитщи. 
LUK.4.7	Аращи, лъэгуажьэмыщхьэу ууву сэ сыбгъэлъапӀэмэ, мы псори ууей хъунущ.
LUK.4.8	Тхьэм и псалъэу тхахэм хэтщ,
LUK.4.9	Абы и ужькӀэ шейтӀаным Хьисэ Ерусалим ишэщ, Тхьэм и унэшхуэм и нэхъ лъагапӀэ дыдэм тригъэувэри, къыжриӀащ абы и ужькӀэ:
LUK.4.9	– Уэ Тхьэм ури-Къуэмэ, мыбдеж зыщедзых; 
LUK.4.10+LUK.4.11	Тхьэм и псалъэу тхахэм хэтщи:
LUK.4.10+LUK.4.11	«Тхьэм и мелыӀычхэм укъахъумэну
LUK.4.10+LUK.4.11	унафэ къахуищӀынущ,
LUK.4.10+LUK.4.11	мывэм уи лъакъуэхэмкӀэ
LUK.4.10+LUK.4.11	ужьэхэмыуэн щхьэкӀэ,
LUK.4.10+LUK.4.11	я ӀэхэмкӀэ узэрахьэнущ».
LUK.4.12	– Тхьэм и псалъэу тхахэм хэтщ,
LUK.4.13	Хьисэ гуэныхь зэрыригъэлэжьын Ӏэмал псори щиухым, и пӀалъэр къэсмэ, къигъэзэжыну ӀукӀыжащ шейтӀаныр.
LUK.4.14	Тхьэм и Псэ ЛъапӀэм и лъэкӀыныгъэкӀэ Хьисэ Галилей хэкум игъэзэжащ итӀанэ. Хьисэ теухуа хъыбарыр а хэку псом щызэлъащӀысащ. 
LUK.4.15	ЦӀыху псоми щӀыхь къыхуащӀурэ, Хьисэ абыхэм я синэгуэгухэм
LUK.4.16	Хьисэ щапӀа Назарет къалэм
LUK.4.17	Ешайа бегъымбарым и тхылъыр къратащ. Тхылъыр зэгуихри, мыпхуэдэу здит щӀыпӀэр
LUK.4.18	«Зиусхьэным и Псэ ЛъапӀэр сигу илъ хъуащ;
LUK.4.18	Тхьэм дагъэ лъапӀэр къысщихуащи.
LUK.4.18	КъыщӀысщихуар тхьэмыщкӀэхэм хъыбарыфӀыр
LUK.4.18	яхуэсӀуэтэн папщӀэкӀэщ.
LUK.4.18	Зи гур кӀуэдахэм ягу къызэфӀэзгъэувэжыну,
LUK.4.18	щхьэхуит зэрыхъужынум и хъыбар
LUK.4.18	лъэхъуэщым щӀэсхэм езгъэщӀэну,
LUK.4.18	нэфхэр къэзгъэплъэжынуи,
LUK.4.18	гугъуехь зытелъхэр щхьэхуит сщӀыжынуи
LUK.4.18	Тхьэм сыкъигъэкӀуащ.
LUK.4.19	Зиусхьэным и нэфӀ цӀыхухэм къащыщыхуэну
LUK.4.19	илъэсыр къызэрысам и хъыбар
LUK.4.19	езгъэщӀэнуи сыкъигъэкӀуащ».
LUK.4.20	Хьисэ, тхылъыр зэтрипӀэжщ, синэгуэгу ӀуэхутхьэбзащӀэм иритри, тӀысащ. Синэгуэгум щӀэс цӀыху псоми я нэхэр абы траубыдащ. 
LUK.4.21	Хьисэ абыхэм яжриӀэу щӀидзащ:
LUK.4.21	– ФедаӀуэурэ, Тхьэм и псалъэу тхахэм хэт мы псалъэхэр нобэ пэж хъуащ.
LUK.4.22	ЦӀыхухэм хуабжьу ягу ирихьащ Хьисэ, абы и псалъэ дахэхэри ягъэщӀэгъуащ.
LUK.4.22	– Исуф и къуэр аракъэ мыр? – жаӀащ.
LUK.4.23	– Щэч хэмылъу мы псэлъэжьыр къызжефэнщ: «Дохутыр, уэ зыгъэхъуж». ИтӀанэ къызжефэнщ: «Капернаум къалэм щыблэжьауэ зэхэтхам хуэдэ Ӏуэхухэр мы ущапӀа къалэм щылэжь», – яжриӀащ абыхэм Хьисэ.
LUK.4.24	Ар жиӀэри, Хьисэ къыщӀигъужащ:
LUK.4.24	– Пэжыр нывжызоӀэ, зы бегъымбари езыр щалъхуа къалэм щадэркъым. 
LUK.4.25	Ауэ пэжыр нывжызоӀэ, Иляс бегъымбарым
LUK.4.26	Апхуэдэу щыта пэтми, абыхэм ящыщ гуэрым деж Тхьэм Иляс игъэкӀуакъым, ауэ Сидон къалэм и Ӏэхэлъахэм ит Сарептэ жылэм дэс фызабэ гуэрым деж игъэкӀуащ. 
LUK.4.27	Елисей бегъымбарым
LUK.4.28	Ар щызэхахым, синэгуэгум щӀэс цӀыху псори хуабжьу къэгубжьащ. 
LUK.4.29	Ахэр къэтэджри, Хьисэ къалэм къыдахуащ икӀи къалэр зытет бгым щадзыну драшеящ. 
LUK.4.30	Ауэ Хьисэ абыхэм я зэхуаку дэкӀри ежьэжащ.
LUK.4.31	Хьисэ Галилей хэкум щыщ Капернаум къалэм
LUK.4.32	Тхьэм и псалъэхэр Хьисэ зэраригъащӀэ щӀыкӀэр икъукӀэ ягъэщӀэгъуащ цӀыхухэм, тепщэныгъэшхуэ иӀэу абыхэм епсалъэрти.
LUK.4.33	Жин бзаджэм иӀыгъ лӀы гуэр щӀэтт синэгуэгум. Ар макъышхуэкӀэ къахэкӀиящ:
LUK.4.34	– Къэгъанэ! Сыт уи Ӏуэхуу дэ къытхэлъыр, Назарет щыщ Хьисэ? Дыбгъэунэхъуну укъэкӀуа? Уэ хэт ущыщми, сощӀэ: Тхьэм къыбгъэдэкӀа ЛъапӀэр уэращ.
LUK.4.35	– Щыгъэти, мы лӀым къыхэкӀыж! – жиӀащ Хьисэ, жин бзаджэм егийри. ЦӀыху псоми я пащхьэм лӀыр щриудри, зыри иримыщӀэу, жин бзаджэр абы хэкӀыжащ.
LUK.4.36	ЦӀыху псоми ар хуабжьу ягъэщӀагъуэурэ, зыр адрейм еупщӀырт:
LUK.4.36	– Ар сыт! ГъэщӀэгъуэн! Тепщэныгъэшхуэрэ лъэкӀыныгъэшхуэрэ иӀэу, жин бзаджэхэм унафэ яхуищӀурэ, цӀыхухэм яхеху.
LUK.4.37	Аращи, Хьисэ теухуа хъыбарыр хэкум дэнэкӀи щызэлъащӀысащ.
LUK.4.38	Синэгуэгум къыщӀэкӀыжри, Хьисэ Симон и унэм щӀыхьащ. Симон и щыкъу анэр плъыржьэр гуащӀэм хуабжьу хигъэзыхьауэ пӀэм хэлът. Ар игъэхъужыну Хьисэ елъэӀуащ. 
LUK.4.39	Хьисэ сымаджэм щхьэщыувэщ, плъыржьэрым егийри, хихуащ. ЗанщӀэу къызэфӀэувэри, абыхэм хьэщӀагъэ къарихащ цӀыхубзым.
LUK.4.40	Дыгъэр щыкъухьэм, узыфэ зэмылӀэужьыгъуэхэр зиӀэ сымаджэ псори Хьисэ къыхуашэу щӀадзащ псоми. Абыхэм ящыщ дэтхэнэри, и Ӏэр трилъхьэурэ, игъэхъужырт. 
LUK.4.41	Жин бзаджэхэри, «Уэращ Мэссихьу Тхьэм и Къуэр», жаӀэу къэгуоурэ, цӀыху куэдым къахэкӀыжырт. Ар зэры-Мэссихьыр ящӀэрти, егийри, псэлъэну хуит ищӀакъым Хьисэ.
LUK.4.42	Нэху зэрыщу, къалэм дэкӀри, Хьисэ щӀыпӀэ пхыдза гуэрым кӀуащ. ЦӀыху гупышхуэ лъыхъуэрт абы икӀи къыщагъуэтым, я деж къагъэнэну хэтащ.
LUK.4.43	Тхьэм и Тепщэныгъэшхуэм
LUK.4.44	Галилей хэкум ит синэгуэгухэм цӀыхухэр Тхьэм и псалъэхэм щригъэдэӀуащ апхуэдэу.
LUK.5.1	Зэгуэрым, Геннисарет гуэлым
LUK.5.2	Псы Ӏуфэм кхъуафэжьеитӀ Ӏуту Хьисэ илъэгъуащ абдежым. Абыхэм къикӀауэ, бдзэжьеящэхэм яхъхэр ягъэкъэбзэжырт. 
LUK.5.3	А кхъуафэжьейхэм языхэзым, Симон ейм, итӀысхьэри, Ӏуфэм тӀэкӀу ӀукӀуэтыну Хьисэ Симон елъэӀуащ. ИтӀанэ кхъуафэжьейм ису, Тхьэм и псалъэхэр цӀыху гупышхуэм яригъащӀэу щӀидзащ.
LUK.5.4	ЦӀыхухэм Тхьэм и псалъэхэр яригъэщӀа нэужь, Хьисэ Симон жриӀащ:
LUK.5.4	– КууупӀэм хыхьи, бдзэжьей къэвубыдын щхьэкӀэ, фихъхэр хэвдзэ.
LUK.5.5	Гъуазэ, дэ жэщ псом гугъу дехьу дылэжьащ, зыри къэдубыдыфакъым, – жиӀащ Симон, – ауэ уэ зэрыжыпӀэм тету хъыхэр хэздзэнщ.
LUK.5.6	Хъыхэр щыхадзэм, апхуэдизкӀэ бдзэжьей куэд къаубыдати, яхъхэм зэфӀэтхъыу щӀадзащ. 
LUK.5.7	Адрей кхъуафэжьейм ис я ныбжэгъухэм Ӏэ хуащӀащ къакӀуэу къадэӀэпыкъуну. Ахэр къакӀуэри, кхъуафэжьеитӀыр щӀилъэфэным нэсыху, бдзэжьейр из ящӀащ.
LUK.5.8	Ар щилъагъум, Хьисэ и лъабжьэм зыщӀидзэри, Симон Петр жиӀащ:
LUK.5.8	– ЗбгъэдэкӀ, Зиусхьэн, сэ сыцӀыху гуэныхьщӀакӀуэщ.
LUK.5.9	Апхуэдэу щӀыжиӀар апхуэдизкӀэ бдзэжьей куэд къаубыдат, езыри адрей и гъусэхэри гужьеигъуэм хэхуати, аращ. 
LUK.5.10	Ещхьыркъабзэу, Зеведей и къуитӀри, Екъубрэ Иуанрэ, Симон дэлажьэу щытахэр, къэуӀэбжьащ.
LUK.5.10	– Умышынэ! – жриӀащ Хьисэ Симон. – Бдзэжьей къэвубыдын щхьэкӀэ, абы и ужь узэритам ещхьу, нобэ щыщӀэдзауэ цӀыхухэр сэ си гъуэгу къытебгъэхьэнущ.
LUK.5.11	Я кхъуафэжьейхэр псы уфэм къралъэфэлӀэжа нэужь, псори къагъанэри, Хьисэ и ужь иуващ ахэр.
LUK.5.12	Хьисэ къалэ гуэрым щыӀэу, уэшын уз зыпкърыт зылӀ къыхуэкӀуащ. Хьисэ зэрилъагъуу, щӀым бгъэгукӀэ зытридзэри, ар къелъэӀуащ:
LUK.5.12	– Зи щӀыхь ин, ухуеймэ, сыбгъэхъужыфынущ.
LUK.5.13	И Ӏэр ишийщ, абы теӀэбэри,
LUK.5.13	– Сыхуейщ, узыншэ хъуж!
LUK.5.13	Уэшын узыр а лӀым щхьэщыкӀащ асыхьэтым. 
LUK.5.14	Хьисэ абы ириухылӀащ:
LUK.5.14	– Мыр зыми хуумыӀуэтэж, ауэ дин пашэм деж кӀуэи, зыкъегъэлъагъу. Мусэ бегъымбарым и унафэм тету къурмэн щӀы узэрыхъужам щхьэкӀэ. УзэрыхъужамкӀэ цӀыхухэм я пащхьэм щыхьэт щыхъунущ ар.
LUK.5.15	Апхуэдэу щыт пэтми, Хьисэ и хъыбар нэхъапэм нэхърэ нэхъыбэу цӀыхухэм ялъэӀэс хъуащ. Хьисэ жиӀэхэм едэӀуэну, я узыфэхэри ирагъэгъэхъужыну цӀыху гупышхуэхэр абы деж къакӀуэрт. 
LUK.5.16	Ауэ цӀыхухэм яхэкӀыурэ, Тхьэм щелъэӀуну щӀыпӀэ пхыдзахэм кӀуэныр и хабзэу щытащ Хьисэ.
LUK.5.17	Хьисэ цӀыхухэм Тхьэм и псалъэхэр яригъащӀэрт махуэ гуэрым. Галилей, Иудей хэкухэм щыщ жылагъуэ псоми, Ерусалими къикӀа фарисейхэри
LUK.5.18	Пкъыуэ хъуа лӀы гуэр, алэрыбгъум телъу, лӀы зыбжанэм къахьырт, унэм щӀахьэу Хьисэ и пащхьэм иралъхьэну. 
LUK.5.19	Ауэ цӀыхур апхуэдизкӀэ увти, сымаджэр унэм щӀахьэн яхузэфӀэкӀакъым. Апхуэдэу щыхъум, унащхьэм дэкӀуейщ, унащхьэм щыщ трахри, сымаджэр, алэрыбгъум зэрытелъу, цӀыху псоми ялъагъуу, Хьисэ и пащхьэм деж щрагъэлэлэхащ.
LUK.5.20	Абыхэм я фӀэщхъуныгъэр щилъагъум, Хьисэ жиӀащ:
LUK.5.20	– Уи гуэныхьхэр къыпхуэгъуащ.
LUK.5.21	Ар щыжиӀэм, торэт егъэджакӀуэ пашэхэмрэ фарисейхэмрэ ягукӀэ жаӀащ:
LUK.5.21	– Хэт мыр? Тхьэр игъэпцӀыркъэ? Тхьэм фӀэкӀ, хэт гуэныхьхэр игъэгъун зылъэкӀынур?
LUK.5.22	Абыхэм ягукӀэ жаӀэр ищӀэрти, Хьисэ яжриӀащ:
LUK.5.22	– Сыт фэ фигукӀэ апхуэдэ щӀыжыфӀэр? 
LUK.5.23	Сытыра нэхъ тыншыр: «Уи гуэныхьхэр къыпхуэгъуащ» жыпӀэныра, хьэмэрэ «Къэтэджи, ежьэж» жыпӀэныра? 
LUK.5.24	ЦӀыху Лъэпкъым и Къуэм
LUK.5.24	– Уэ ныбжызоӀэ, къэтэдж, уи алэрыбгъур къащти, уи унэ кӀуэж.
LUK.5.25	Асыхьэтым абыхэм я пащхьэм лӀыр къыщытэджщ, алэрыбгъу зытелъар къищтэри, Тхьэм фӀыщӀэ хуищӀурэ, и унэм кӀуэжащ. 
LUK.5.26	ЦӀыху псоми я гур щӀэхуауэ Тхьэм фӀыщӀэ хуащӀащ. Зэрыгъэщтэжауэ жаӀащ абыхэм:
LUK.5.26	– Сыту телъыджэ нобэ дэ тлъэгъуар!
LUK.5.27	Абы и ужькӀэ ежьауэ, хьэкътын ахъшэ щыхах унэм деж щысу, хьэкътын ахъшэр хэзых лӀы гуэр, Левий зи цӀэр, илъэгъуащ Хьисэ.
LUK.5.27	– Си ужь къиувэ! – жриӀащ абы Хьисэ. 
LUK.5.28	Левий къэтэджщ, псори къигъанэри, Хьисэ и ужь иуващ.
LUK.5.29	Левий и унэм гухэхъуэ Ӏэнэ Хьисэ щыхутригъэуващ итӀанэ. Хьэкътын ахъшэр хэзыххэри нэгъуэщӀ хьэщӀэ куэди Ӏэнэм пэрыст. 
LUK.5.30	Ар щалъагъум, фарисейхэмрэ торэт егъэджакӀуэ пашэхэмрэ Хьисэ и гъуэгу ирикӀуэхэм губгъэн хэлъу жраӀащ:
LUK.5.30	– Хьэкътын ахъшэр хэзыххэмрэ гуэныхь зыщӀэхэмрэ сыт фащӀыдэшхэ-фащӀыдефэр?
LUK.5.31	– Узыншэхэракъым дохутыр хуэныкъуэр, атӀэ сымаджэхэращ, – яжриӀащ Хьисэ. 
LUK.5.32	– Щыпкъагъэ зигу илъ цӀыхухэр къезджэн папщӀэкъым сыкъыщӀэкӀуар, атӀэ гуэныхь зыщӀэхэр я гуэныхьхэм хущӀегъуэжыным къыхуезджэн щхьэкӀэщ.
LUK.5.33	Фарисейхэмрэ торэт егъэджакӀуэ пашэхэмрэ Хьисэ къыжраӀащ:
LUK.5.33	– Иуан и гъуэгу ирикӀуэхэр нэщӀ
LUK.5.34	– Щауэр я гъусэхукӀэ щауэм и гъусэхэр нэщӀ ивгъэсыну? – яжриӀащ Хьисэ абыхэм. 
LUK.5.35	– Ауэ щауэр абыхэм пэӀэщӀэ щащӀыну махуэхэр къэунэхунущ. Мис а махуэхэм нэщӀ исынущ ахэр.
LUK.5.36	Зы ущие хъыбар яжриӀащ итӀанэ:
LUK.5.36	– ЩыгъыныщӀэм щыдэжын къыпитхъыурэ щыгъыныжьым щидэжыркъым зыми. Апхуэдэу ищӀмэ, щыгъыныщӀэр зэфӀэтхъынущ икӀи щыгъыныщӀэм щыщ щыдэжыныр щыгъыныжьым екӀунукъым. 
LUK.5.37	ФадэщӀэр зыми фэнд тӀорысэм иригъахъуэркъым. Апхуэдэу ищӀмэ, фадэщӀэм фэндхэр зэгуитхъынурэ, къижынущ, езы фэндхэри абы текӀуэдэнущ. 
LUK.5.38	ФадэщӀэр фэндыщӀэхэм ирагъэхъуэн хуейщ. ТӀури къызэтенэнущ абы щыгъуэ. 
LUK.5.39	ЩытынкӀэ ирикъуа фадэм ефам фадэщӀэр игу ирихьынукъым; щытынкӀэ ирикъуа фадэр нэхъыфӀщи.
LUK.6.1	Хьисэ гуэдз хьэсэхэм хэтурэ кӀуэрт щэбэт махуэ гуэрым. И гъуэгу ирикӀуэхэм гуэдз щхьэмыжхэр къыпачым, я ӀэхэмкӀэ яӀуэтурэ яшхырт. 
LUK.6.2	Фарисейхэм ящыщ гуэрхэм жаӀащ:
LUK.6.2	– Щэбэт махуэм хабзэкӀэ пщӀэ мыхъунур
LUK.6.3	Даутрэ Даут и гъусэхэмрэ мэжалӀэ щыхъум, абы ищӀам феджакъэ? – яжриӀащ Хьисэ абыхэм. 
LUK.6.4	– Тхьэм и унэм щӀыхьэщ, Тхьэм и пащхьэм цӀыхухэм иралъхьа щӀакхъуэр
LUK.6.5	Хьисэ яжриӀащ итӀанэ:
LUK.6.5	– ЦӀыху Лъэпкъым и Къуэр щэбэт махуэми и зиусхьэнщ.
LUK.6.6	НэгъуэщӀ щэбэт махуэ гуэрым Хьисэ, синэгуэгум щӀыхьауэ, цӀыхухэм Тхьэм и псалъэхэр яригъащӀэрт. Зи Ӏэ ижьыр гъуа лӀы гуэр абы щӀэтт. 
LUK.6.7	Щэбэт махуэм Хьисэ а лӀыр игъэхъужынрэ имыгъэхъужынрэ, торэт егъэджакӀуэ пашэхэмрэ фарисейхэмрэ кӀэлъыплъырт, зэрагъэкъуэншэн щхьэусыгъуэ гуэр къагъуэтын щхьэкӀэ. 
LUK.6.8	Ауэ абыхэм я гум илъыр ищӀэрти, Хьисэ зи Ӏэр гъуа лӀым жриӀащ:
LUK.6.8	– Къэтэджи, мы утыкум къиувэ.
LUK.6.8	Къэтэджыри, лӀыр утыкум къиуващ. 
LUK.6.9	Хьисэ абыхэм яжриӀащ итӀанэ:
LUK.6.9	– Сэ сынывоупщӀ, щэбэт махуэм фӀы пщӀэныра хьэмэрэ Ӏей пщӀэныра хабзэм къезэгъыр, псэр мыкӀуэду къебгъэлыныра, хьэмэрэ бгъэкӀуэдыныра хабзэр?
LUK.6.10	Псоми яхэплъэри, а лӀым жриӀащ итӀанэ:
LUK.6.10	– Уи Ӏэр къэший!
LUK.6.10	ЛӀым и Ӏэр къишийри, адрей Ӏэм хуэдэу хъужащ. 
LUK.6.11	Ауэ ахэр хуабжьу губжьауэ, Хьисэ мыхъумыщӀагъэу иращӀэнумкӀэ зэчэнджэщащ.
LUK.6.12	Тхьэм елъэӀун щхьэкӀэ, Хьисэ Ӏуащхьэм дэкӀуеящ а махуэхэм. Тхьэм елъэӀуурэ, жэщ псор абы щигъэкӀуащ. 
LUK.6.13	Нэху зэрыщу, и гъуэгу ирикӀуэхэр къриджэщ, абыхэм ящыщ цӀыху пщыкӀутӀ къыхихри, апостол
LUK.6.14	Симону Хьисэ етӀуанэ цӀэуэ Петр зыфӀищар; абы и къуэш Индрис; итӀанэ Екъуб, Иуан, Филипп, Варфоломей, 
LUK.6.15	Маттэ, Фомэ, Алфей и къуэ Екъуб, «зи къэралым гурэ псэкӀэ хуэлажьэкӀэ» зэджэ Симон,
LUK.6.16	Екъуб и къуэ Иудэ, Иудэ Искариот. А Иудэ Искариотырщ иужькӀэ Хьисэ къепцӀыжу тепщэныгъэ зиӀэхэм езыгъэубыдар.
LUK.6.17	Абыхэм я гъусэу Ӏуащхьэм къехыжри, Хьисэ сэтейм къыщыувыӀащ. И гъуэгу ирикӀуэхэм ящыщу гупышхуэ абдежым щытт. Абыхэм нэмыщӀуи, цӀыху гупышхуэ Иудей хэку псоми, Ерусалими, къалэхэу Тиррэ Сидонрэ зыӀут хы Ӏуфэхэми къикӀыурэ абдежым къыщызэхуэсащ. 
LUK.6.18	Хьисэ жиӀэхэм едэӀуэну икӀи я узыфэхэр ирагъэгъэхъужыну къэкӀуат а псори. Жин бзаджэхэм гугъу ирагъэхьу щытахэри игъэхъужырт Хьисэ. 
LUK.6.19	Сымаджэ псори зыгъэхъужыф къару и пкъым къыхэкӀыу зэрыщытам щхьэкӀэ, цӀыху псори хущӀэкъурт Хьисэ зэреӀусэным.
LUK.6.20	И гъуэгу ирикӀуэхэм яхэплъэри, Хьисэ жиӀащ:
LUK.6.20	Фэ, тхьэмыщкӀэхэр,
LUK.6.20	гъуэгу махуэ фытеуващ,
LUK.6.20	Тхьэм и Тепщэныгъэшхуэм
LUK.6.21	Фэ, иджы мэжэщӀалахэр,
LUK.6.21	гъуэгу махуэ фытеуващ,
LUK.6.21	зывгъэнщӀыжынущи.
LUK.6.21	Фэ иджы пыхьэхэр,
LUK.6.21	гъуэгу махуэ фытеуващ,
LUK.6.21	фыгуфӀэжынущи.
LUK.6.22	Гъуэгу махуэ фытеуващ,
LUK.6.22	ЦӀыху Лъэпкъым и Къуэм
LUK.6.22	фызэрырикӀуэм щхьэкӀэ
LUK.6.22	цӀыхухэр фэ жагъуэгъу къыфхуэхъумэ,
LUK.6.22	фызыхагъэкӀмэ, къыфхуэхъущӀэмэ,
LUK.6.22	икӀи фи цӀэр ягъэпудмэ.
LUK.6.23	– А махуэм фыгуфӀэ, фыгуфӀэурэ фыдэпкӀей, Тхьэм уафэм къыщыфхуигъэфэщэну ӀыхьэфӀыр инщи. А цӀыхухэм я адэжьхэр бегъымбархэм апхуэдэу дызекӀуэу щытащ,
LUK.6.24	– фэ, бейхэр,
LUK.6.24	гъуэгу мыгъуэ фытеуващ,
LUK.6.24	фигухэр зыгъэзагъэ Ӏуэхугъуэхэр вгъуэтакӀэщи,
LUK.6.25	фэ иджы зызыгъэнщӀахэр,
LUK.6.25	гъуэгу мыгъуэ фытеуващ,
LUK.6.25	фымэжэлӀэжынущи.
LUK.6.25	Фэ, иджы гуфӀэхэр,
LUK.6.25	гъуэгу мыгъуэ теуващ,
LUK.6.25	фыгъыжынущ икӀи фыпыхьэжынущи.
LUK.6.26	Гъуэгу мыгъуэ фытеуващ,
LUK.6.26	цӀыху псори къыфщытхъумэ,
LUK.6.26	а цӀыхухэм я адэжьхэм бегъымбар нэпцӀхэм
LUK.6.26	апхуэдэу иращӀауэ щытащи.
LUK.6.27	– Ауэ фэ, сэ къызэдэӀуэхэм, нывжызоӀэ: Фи бийхэр фӀыуэ флъагъу, фыкъэзылъагъу мыхъухэми фӀы яхуэфщӀэ. 
LUK.6.28	Къывэбгхэм Тхьэм и нэфӀ къащыхуэну фахуелъэӀу, лей къыфкӀэлъызезыхьэхэм Тхьэм фӀыкӀэ фахуелъэӀу. 
LUK.6.29	Уи зы нэкӀум къеуэм адрей уи нэкӀури хуэгъазэ. Уи щыгъын щӀыӀутелъыр птезыхым джанэри къыхуэгъанэ. 
LUK.6.30	Хэтми, зыгуэркӀэ къолъэӀум ет! Уи хьэпшыпхэр птезыхми «Къызэтыж» жумыӀэ. 
LUK.6.31	ЦӀыхухэр фэ къыфхущытыну фызэрыхуейм хуэдэу, фэри абыхэм фахущыт.
LUK.6.32	– ФӀыуэ фыкъэзылъагъухэм фӀэкӀа зыри фӀыуэ фымылъагъужмэ, фэркӀэ сыт хуэдэ фӀыщӀэ абы хэлъыр? ГуэныхьщӀакӀуэхэми фӀыуэ къэзылъагъухэр ялъагъужыркъэ? 
LUK.6.33	ФӀы къыфхуэзыщӀэхэм фӀы яхуэфщӀэжкӀэ, фэркӀэ сыт хуэдэ фӀыщӀэ абы хэлъыр? ГуэныхьщӀакӀуэхэми аракъэ ящӀэр? 
LUK.6.34	КъыватыжынкӀэ фызыщыгугъхэм щӀыхуэ ефткӀэ, фэркӀэ сыт хуэдэ фӀыщӀэ абы хэлъыр? ГуэныхьщӀакӀуэхэми адрей гуэныхьщӀакӀуэхэм щӀыхуэ ират, езыхэм абыхэм иратам хуэдиз къыӀахыжынкӀэ щыгугъыу. 
LUK.6.35	Фи бийхэр фӀыуэ флъагъу, абыхэм фӀы яхуэфщӀэ, къыфхуащӀэжынкӀэ фащымыгугъыу щӀыхуэ ефт. Апхуэдэу фщӀымэ, Тхьэм къыфхуигъэфэщэну ӀыхьэфӀыр ин хъунущ, Тхьэуэ Лъагэм и бынуи фыщытынущ; фӀыр зыхуэдэр зыгурымыӀуэ цӀыхухэми, цӀыху бзаджэхэми Тхьэр фӀыуэ яхущытщи. 
LUK.6.36	Фи Адэ лъапӀэм гущӀэгъу зэриӀэм хуэдэу, фэри гущӀэгъу зивгъыӀэ.
LUK.6.37	– Хьэкум
LUK.6.38	ЦӀыхухэм фетэмэ, Тхьэри фэ къывэтэнущ. Фи пщалъэр зэщыхъу хъуауэ, иубауэ, изу, щхьэӀум къыщхьэпрылъэлъу, Тхьэм къыфхуищӀэжынщ; фэ зэрыфпщ пщалъэм хуэдэ дыдэкӀэ Тхьэм фэ къыфхуипщыжынущи.
LUK.6.39	Хьисэ псалъэжь гуэр яжриӀащ итӀанэ:
LUK.6.39	– Зы нэфым адрей нэфыр ишэн лъэкӀыну? Мащэм ихуэнукъэ тӀури? 
LUK.6.40	ЕджакӀуэр езыгъаджэм нэхърэ нэхъ инкъым, ауэ псори зригъэщӀа нэужь, езыгъаджэм хуэдэ мэхъу хэти.
LUK.6.41	– Уи нэм щӀэлъ бжэгъум гу лъумытэу, уи къуэшым
LUK.6.42	Уи нэм щӀэлъ бжэгъур умылъагъуу, уи къуэшым дауэ жепӀэфрэ, «Си къуэш, уи нэм щӀэлъ пхъэласкӀэр къыщӀэзгъэх?» жыпӀэу. Уэ, бзитӀщхьитӀ, уи нэм щӀэлъ бжэгъур къыщӀэхыж япэщӀыкӀэ, уи къуэшым и нэм щӀэлъ пхъэласкӀэр къызэрыщӀэпхынур ӀупщӀ хъунщ итӀанэ.
LUK.6.43	– ЖыгыфӀым Ӏей къыпыкӀэркъым, жыг Ӏейми фӀы къыпыкӀэркъым. 
LUK.6.44	Дэтхэнэ жыгри зыхуэдэр къыпыкӀэмкӀэ къэпщӀэнущ. Пыжьей жыгым ахъуо, кхъуэбанэми жызум къыпачыркъым. 
LUK.6.45	ЦӀыхуфӀым игу илъ фӀыгъуэм фӀыгъуэр къыдокӀуэ, цӀыху бзаджэми игу илъ бзаджагъэм бзаджагъэр къыдокӀуэ; жьэм къыжьэдэкӀыр гум илъырщи.
LUK.6.46	– «Зиусхьэн! Зиусхьэн!» жыфӀэурэ, сыт къыщӀызжефӀэр, сэ жысӀэр щывмыгъэзащӀэкӀэ? 
LUK.6.47	Си деж къакӀуэу, си псалъэхэр зэхихыу ахэр зыгъэзащӀэ дэтхэнэри зыхуэдэр нывжесӀэнщ. 
LUK.6.48	Ар зыхуэдэр щӀыр куууэ къэзытӀу, унэ лъабжьэр мывэ быдэм тезыщӀыхьа ухуакӀуэрщ. Псышхуэр къыщиум, толъкъунхэр а унэм жьэхэуащ, ауэ а унэр быдэу ящӀати, ягъэхъеин ялъэкӀакъым. 
LUK.6.49	Си псалъэхэр зэхихыу ахэр зымыгъэзащӀэр зыхуэдэр зи унэр, лъабжьэ быдэ имыӀэу, щӀы щхьэфэм тезыщӀыхьарщ. Толъкъунхэр къызэрыжьэхэуэу а унэр къызэтещэхащ. Къызэтещахэри, къиуэжащ а унэр.
LUK.7.1	А псалъэ псоми цӀыхухэр иригъэдэӀуа нэужь, Хьисэ Капернаум къалэм дыхьащ. 
LUK.7.2	Дзэ пашэ гуэрым фӀыуэ илъагъу унэӀут иӀэт. А унэӀутыр лӀэн гъунэгъу хъуауэ сымаджэт. 
LUK.7.3	Дзэ пашэм, Хьисэ и хъыбарыр щызэхихым, ар къакӀуэу и унэӀутыр игъэхъужыну журтхэм я нэхъыжьхэм
LUK.7.4	Хьисэ деж къакӀуэри, хуабжьу къелъэӀуащ ахэр:
LUK.7.4	– Уэ ар абы хуэпщӀэну хуэфащэщ, 
LUK.7.5	абы ди лъэпкъыр фӀыуэ елъагъу, ди синэгуэгури тхуиухуащи.
LUK.7.6	Абыхэм я гъусэу кӀуащ Хьисэ.
LUK.7.6	Дзэ пашэм и унэм пэгъунэгъу щыхъум, абы и ныбжьэгъухэр къыпригъажьэри, Хьисэ къажрыригъэӀащ:
LUK.7.6	– Зи щӀыхь ин, гугъу зумыгъэхь, си унэм уэ уныщӀыхьэну сэ схуэфащэкъым. 
LUK.7.7	Ар зэрысхуэмыфащэм щхьэкӀэ, уи деж си щхьэкӀэ сынэкӀуэнуи сытегушхуакъым. Ауэ зы псалъэ закъуэ жыӀэ, унафэ щӀыи, си унэӀутыр хъужынщ. 
LUK.7.8	Сэри цӀыху гуэрым и унафэм сыщӀэтщ, си унафэми зауэлӀхэр щӀэтщ. Зыгуэрым «КӀуэ» жесӀэмэ, кӀуэнущ. Адрейм «КъакӀуэ» жесӀэмэ, къэкӀуэнущ. «Мыр щӀэ» жесӀэмэ, си унэӀутми ищӀэнущ.
LUK.7.9	Ар щызэхихым, а лӀыр игъэщӀэгъуащ Хьисэ икӀи и ужь ит цӀыху гупышхуэм захуригъэзэкӀри яжриӀащ:
LUK.7.9	– Сэ нывжызоӀэ, мыпхуэдэ фӀэщхъуныгъэ зиӀэ цӀыху гуэри Израил къэралым изгъуэтакъым.
LUK.7.10	Унэм ягъэзэжри, унэӀутыр хъужауэ ирихьэлӀэжащ лӀыкӀуэхэр.
LUK.7.11	Хьисэ Наин къалэм кӀуэну ежьащ абы и ужькӀэ. И гъуэгу ирикӀуэхэри цӀыху гупышхуи и гъусэт абы. 
LUK.7.12	Куэбжэм щынэсым, хьэдэ къыдахыу ӀущӀащ. Ар фызабэ гуэрым и къуэ закъуэрт. А къалэм щыщ цӀыху куэд и гъусэт фызабэм. 
LUK.7.13	Зиусхьэным фызабэр щилъагъум, игу щӀэгъури жриӀащ:
LUK.7.13	– Умыгъ, ди анэ!
LUK.7.14	Пхъэмбейм бгъэдыхьэри, абы теӀэбащ итӀанэ. Хьэдэр зыхьхэр къэувыӀащ. Хьисэ жиӀащ:
LUK.7.14	– Си щӀалэ, уэ бжызоӀэ, къызэфӀэувэ.
LUK.7.15	ЩӀалэ лӀар къэтэджыжри, псалъэу щӀидзащ, Хьисэи ар и анэм иритыжащ.
LUK.7.16	ЦӀыхухэр зэрыгъэщтэжащ абдежым икӀи Тхьэм щӀыхь хуащӀу жаӀащ:
LUK.7.16	– Бегъымбарышхуэ къытхэкӀащ. Тхьэр и лъэпкъым нэфӀкӀэ къеплъащ.
LUK.7.17	Аращи, Хьисэ ищӀам и хъыбарыр Иудей хэку псоми абы и Ӏэхэлъахэ псоми щызэлъащӀысащ.
LUK.7.18	Иуан и гъуэгу ирикӀуэхэм а псори хуаӀуэтэжащ абы. 
LUK.7.19	Иуан абыхэм ящыщ цӀыхуитӀ къриджэри, Хьисэ деж игъэкӀуащ:
LUK.7.19	– Уэра къэкӀуэн хуейр, хьэмэрэ нэгъуэщӀ гуэрым дыпэплъэн хуей? – жаӀэу еупщӀын щхьэкӀэ.
LUK.7.20	Хьисэ деж щынэсым, а тӀум жаӀащ:
LUK.7.20	– ДыноупщӀыну умэхъакӀуэ Иуан уи деж дыкъигъэкӀуащ: «Уэра къэкӀуэн хуейр, хьэмэрэ нэгъуэщӀ гуэрым дыпэплъэн хуей?» жиӀэри.
LUK.7.21	А зэманым сымаджэ куэди, узыфэ Ӏей зэфыкӀ куэди, жин бзаджэм иӀыгъ цӀыху куэди Хьисэ игъэхъужырт. ЦӀыху нэф куэди къигъэплъэжырт.
LUK.7.22	– Вгъэзэжи, – яжриӀащ Хьисэ лӀыкӀуэхэм, – флъэгъуамрэ зэхэфхамрэ Иуан хуэфӀуэтэж: Нэфхэр къоплъэж, лъашэхэр тэрэзу зекӀуэ, уэшын уз зыпкърытхэр узыншэ, дэгухэм зэхах мэхъуж, лӀахэр къотэджыж, тхьэмыщкӀэхэм хъыбарыфӀыр къалъоӀэс. 
LUK.7.23	Гъуэгу махуэ теуващ зи гум мыхъун сэр щхьэкӀэ къэзымыгъэкӀыр.
LUK.7.24	Иуан и лӀыкӀуэхэр ежьэжа нэужь, Хьисэ цӀыху гупышхуэхэм Иуан теухуауэ яжриӀэу щӀидзащ:
LUK.7.24	– Губгъуэ нэщӀым фыщихьам, сыт флъагъуну фи гугъар? Жьым игъэщэнауэ къамыл флъагъун фи гугъа? 
LUK.7.25	Армырамэ, сыт флъагъун фи гугъар, абы фыщихьам? Дахэу хуэпа цӀыху гуэрт? Дахэ дыдэу хуэпауэ, къулейуэ псэухэр зыщӀэсыр пащтыхьхэм я унэшхуэхэрщ. 
LUK.7.26	АтӀэ, сыт флъагъун фи гугъар, абы фыщихьам? Бегъымбарырат? Сэ нывжызоӀэ, ар бегъымбар къудейкъым, ар бегъымбарым нэхърэ нэхъ лъапӀэщ. 
LUK.7.27	Ар Тхьэм и псалъэу тхахэм зи хъыбар
LUK.7.27	«Мис, сэ си лӀыкӀуэр уяпэ къихуэу нэзгъэкӀуэнурэ,
LUK.7.27	абы уи гъуэгур пхуигъэпсынущ».
LUK.7.28	– Сэ нывжызоӀэ, цӀыхубзхэм къалъхуахэм щыщу умэхъакӀуэ Иуан нэхърэ нэхъ лъапӀэ щыӀэкъым. Апхуэдэу щыт пэтми, Тхьэм и Тепщэныгъэшхуэм щӀэт цӀыхухэм я нэхъ цӀыкӀури Иуан нэхърэ нэхъ лъапӀэщ.
LUK.7.29	Хьисэ и псалъэм къедаӀуэу щыт цӀыху псоми, хьэкътын ахъшэр
LUK.7.30	Ауэ фарисейхэмрэ торэт егъэджакӀуэ пашэхэмрэ ящӀэн хуейуэ Тхьэм фӀэзахуэр ялэжын ядакъым. Иуан зезыгъэумэхъын зымыдар ахэращ.
LUK.7.31	– Иджырей цӀыхухэр сытым езгъэщхьын? – жиӀащ Хьисэ. – Сыт ахэр зыхуэдэр? 
LUK.7.32	Уэрамым тесу, зыр адрейм еджэурэ, мыпхуэдэу жызыӀэ щӀалэхэм ещхьщ:
LUK.7.32	«Бжьамийхэм дыфхуепща пэтми,
LUK.7.32	фэ фыкъэфакъым;
LUK.7.32	дэ гъыбзэ уэрэд фхужытӀа пэтми,
LUK.7.32	фэ фыгъакъым».
LUK.7.33	– Сыт щхьэкӀэ жыпӀэмэ умэхъакӀуэ Иуан къэкӀуащ. Абы щӀакхъуэ ишхыркъым, фади ефэркъым. «Ар жин бзаджэм иӀыгъщ», жывоӀэ. 
LUK.7.34	ЦӀыху Лъэпкъым и Къуэр къэкӀуащ. Ар машхэ икӀи йофэ. «Ешхэн-ефэныр зи щӀасэу, хьэкътын ахъшэр хэзыххэмрэ гуэныхь зыщӀэхэмрэ я ныбжьэгъущ», жывоӀэ. 
LUK.7.35	Тхьэм и акъылыфӀагъэр зыщта цӀыху псоми а акъылыфӀагъэр ягъэщыпкъэ.
LUK.7.36	Фарисейхэм ящыщ гуэрым Хьисэ игъэшхэну иригъэблэгъащ. Фарисейм и унэм щӀыхьэри, Хьисэ Ӏэнэм пэрытӀысхьащ. 
LUK.7.37	Къалэм щыщ гуэныхьыщӀэ цӀыхубз псэжь гуэрым Хьисэ фарисейм и унэм щышхэну зэреблэгъар къищӀащ. Алавастрэ зи цӀэ мывэм къыхэщӀыкӀауэ, зы барщыбэ, дагъэ лъапӀэ иту, къыздихьри къэкӀуащ ар. 
LUK.7.38	Хьисэ и щӀыбагъкӀэ къыщыбгъэдыхьэри, апхуэдизкӀэ хуабжьу гъати, и нэпсхэмкӀэ Хьисэ и лъакъуэхэр псыф ищӀащ. Абы и щхьэцымкӀэ Хьисэ и лъакъуэхэр илъэщӀыжащ, и лъакъуэхэм ба яхуищӀащ, дагъэ лъапӀэм щыщи щихуащ.
LUK.7.39	Хьисэ къезыгъэблэгъа фарисейм ар щилъагъум, игукӀэ жиӀащ:
LUK.7.39	– Мыр бегъымбару щытатэмэ, мы къеӀуса цӀыхубзыр зыхуэдэр, ар гуэныхьыщӀэ цӀыхубз псэжьу зэрыщытыр къищӀэнт.
LUK.7.40	– Симон, зыгуэр ныбжесӀэнщ, – жриӀащ Хьисэ а лӀым.
LUK.7.40	– КъызжеӀэ, дин егъэджакӀуэ, – жэуап иритыжащ Симон.
LUK.7.41	– ЩӀыхуэ зыт лӀы гуэрым и щӀыхуэ цӀыхуитӀым ятелът, зым динар
LUK.7.42	– Ауэ щӀыхуэр япшыныжын щалъэмыкӀым, тӀуми яхуигъэгъуащ. АтӀэ къызжеӀэ, а тӀум ящыщу дэтхэнэра щӀыхуэ зыт лӀыр нэхъыфӀу зылъагъунур?
LUK.7.43	– СызэригугъэмкӀэ, нэхъыбэ зыхуигъэгъуаращ, – жиӀащ Симон.
LUK.7.43	– КъэпщӀащ, – жиӀащ Хьисэ.
LUK.7.44	ЦӀыхубзым дежкӀэ зигъазэри, Хьисэ Симон жриӀащ итӀанэ:
LUK.7.44	– Мы цӀыхубзыр плъагъурэ? Уи унэм сыкъыщыщӀыхьэм, си лъакъуэхэр иристхьэщӀыну уэ псы къызэптакъым, ауэ мы цӀыхубзым и нэпсхэмкӀэ си лъакъуэхэр псыф ищӀри, и щхьэцымкӀэ илъэщӀыжащ. 
LUK.7.45	Уэ ба къысхуэпщӀакъым, сэ унэм сыкъызэрыщӀыхьэрэ мы цӀыхубзым си лъакъуэхэм зэпымыууэ ба къыхуещӀ. 
LUK.7.46	Си щхьэм дагъэ къыщыпхуакъым, мыбы си лъакъуэхэм дагъэ лъапӀэр къащихуащ. 
LUK.7.47	Абы къыхэкӀкӀэ уэ ныбжызоӀэ, фӀылъагъуныгъэшхуэ игу илъщи, абы и гуэныхь куэдыр къыхуэгъуащ. Ауэ мащӀэу зыхуэгъуам игу фӀылъагъуныгъэ мащӀэщ илъыр.
LUK.7.48	Хьисэ цӀыхубзым жриӀащ итӀанэ:
LUK.7.48	– Уи гуэныхьхэр къыпхуэгъуащ.
LUK.7.49	Адрей хьэщӀэхэм ягукӀэ жаӀащ итӀанэ:
LUK.7.49	– Хэт гуэныхьхэр зыгъэгъу мы лӀыр?
LUK.7.50	Хьисэ цӀыхубзым жриӀащ:
LUK.7.50	– Уи фӀэщхъуныгъэм умыкӀуэду укъригъэлащ. Гъуэгу махуэ. Уигу ирезагъэ.
LUK.8.1	Абы и ужькӀэ, Тхьэм и Тепщэныгъэшхуэм
LUK.8.2	Жин бзаджэхэр яхихужауэ икӀи я узыр ящхьэщихауэ цӀыхубз гуэрхэри и гъусэт: Магдалэ жылэм щыщ Мэриему Хьисэ жин бзаджибл зыхихужыгъар, 
LUK.8.3	пщы Ирод
LUK.8.4	Дэтхэнэ жылэми къикӀыурэ цӀыху гупышхуэ къызэхуэсауэ, цӀыхухэр Хьисэ деж къыщекӀуалӀэм, мы ущие хъыбарыр абыхэм яхуиӀуэтащ:
LUK.8.5	– Жылэ исэну лӀы гуэр дэкӀащ. Здисэм, жылэм щыщ гъуэгум телъэлъащ. ЦӀыхухэм ар лъэгукӀэ хаутэри, къуалэбзухэм ящыпащ. 
LUK.8.6	ЩӀы мывалъэми хэлъэлъащ жылэм щыщ. Ахэр къыщыхэкӀри, псы зэрамыгъуэтым щхьэкӀэ, гъужащ. 
LUK.8.7	А жылэ дыдэм щыщ банэхэм хэлъэлъащ. Банэхэм абыхэм щӀыгъуу зыкъаужьри, жылэм къикӀыкӀар банэхэм ятхьэлащ. 
LUK.8.8	А жылэм щыщ щӀыгулъ фӀыцӀэми хэлъэлъащ. Ахэр къэкӀри, щхьэмыжхэр къапыкӀащ, зы гуэдз хьэдзэр гуэдз хьэдзищэ хъуащ.
LUK.8.8	Ар жиӀа нэужь, макъышхуэкӀэ щӀигъужащ Хьисэ:
LUK.8.8	– ИридэӀуэну тхьэкӀумэ зиӀэр иредаӀуэ.
LUK.8.9	И гъуэгу ирикӀуэхэр къеупщӀащ Хьисэ:
LUK.8.9	– Мы ущие хъыбарым сыт къикӀыр?
LUK.8.10	– Тхьэм и Тепщэныгъэшхуэм и щэхухэр фщӀэну абы хуитыныгъэ къывитащ фэ, – жиӀащ Хьисэ, – ауэ нэгъуэщӀ цӀыхухэм ущие хъыбархэмкӀэ сопсалъэ. Аращи,
LUK.8.10	«еплъ пэтми, абыхэм ялъагъунукъым,
LUK.8.10	даӀуэ пэтми, къагурыӀуэнукъым».
LUK.8.11	– Ущие хъыбарым къикӀыр мыращ: Жылэр Тхьэм и псалъэрщ. 
LUK.8.12	ЦӀыхухэм ящыщ зы гупыр гъуэгум телъэлъа жылэм хуэдэщ. Ахэрщ Тхьэм и псалъэхэр зэхэзыххэр, ауэ шейтӀаныр къакӀуэм, абыхэм фӀэщхъуныгъэ яримыгъэгъуэтурэ, а псалъэхэр я гум ирехыж, Тхьэм ахэр къримыгъэлын щхьэкӀэ. 
LUK.8.13	Адрей цӀыху гупыр мывалъэм хэлъэлъа жылэм хуэдэщ. Ахэрщ Тхьэм и псалъэхэр зэрызэхахыу а псалъэхэр щыгуфӀыкӀыурэ зыщтэр, ауэ абыхэм лъабжьэ яӀэкъым. ФӀэщхъуныгъэм и гъуэгу куэдрэ теткъым. Я фӀэщхъуныгъэм и щыпкъагъэр гъэунэхуа щыхъукӀэ, фӀэщхъуныгъэм и гъуэгу токӀыж. 
LUK.8.14	НэгъуэщӀ цӀыху гупыр банэхэм яхэлъэлъа жылэм хуэдэщ. Ахэрщ Тхьэм и псалъэхэр зэхэзыххэр, ауэ мы дунейм щызекӀуэ гугъуехьхэмкӀи, беягъэмкӀи, гъащӀэм и тхъэгъуэхэмкӀи хуэм-хуэмурэ зрагъэтхьэлэ. Абыхэми фӀыгъуэ къапыкӀыркъым. 
LUK.8.15	НэгъуэщӀ цӀыху гупыр щӀыгулъ фӀыцӀэм хэлъэлъа жылэм хуэдэщ. Ахэрщ фӀыгъуэрэ щыпкъагъэрэ зи гум илъу, Тхьэм и псалъэхэр зэхэзыхыу зыубыдыр. Теубыдэныгъэ яӀэщ икӀи фӀыгъуэ къапокӀ абыхэм.
LUK.8.15	Ар жиӀа нэужь, макъышхуэкӀэ щӀигъужащ Хьисэ:
LUK.8.15	– ИридэӀуэну тхьэкӀумэ зиӀэр иредаӀуэ.
LUK.8.16	– Уэздыгъэ пигъанэу, пэгун щӀагъым е гъуэлъыпӀэ щӀагъым щӀигъэувэркъым зыми, атӀэ унэм къыщӀыхьэхэм уэздыгъэ нэхур ялъагъун щхьэкӀэ, ар тегъэувапӀэ лъагэм трегъэувэ. 
LUK.8.17	Сыт щхьэкӀэ жыпӀэмэ къыщӀэмыщыну гъэпщкӀуауэ зыри щыӀэкъым, цӀыхухэм къамыщӀэну икӀи нахуэ мыхъужыну щӀэхъумауэ зыри щыӀэкъым. 
LUK.8.18	Аращи, фызэрыдаӀуэ щӀыкӀэм фыкӀэлъыплъыж. Ар хэти ирехъу, зиӀэм нэхъыбэ къритынущ Тхьэм, ауэ зыри зимыӀэм иӀэу и гугъэри Ӏихыжынущ абы.
LUK.8.19	Хьисэ и анэмрэ и къуэшхэмрэ езым деж къэкӀуащ, ауэ цӀыхур Ӏувти, къыбгъэдыхьэфакъым. 
LUK.8.20	Апхуэдэу щыхъум, Хьисэ хъыбар кърагъэщӀащ:
LUK.8.20	– Уи анэмрэ уи къуэшхэмрэ укъалъагъуну хуейуэ пщӀантӀэм дэтщ, – жаӀэри.
LUK.8.21	– Тхьэм и псалъэхэр зэхэзыхыу зыгъэзащӀэхэращ сэ си анэри си къуэшхэри, – яжриӀащ Хьисэ.
LUK.8.22	Махуэ гуэрым, и гъуэгу ирикӀуэхэр и гъусэу, Хьисэ кхъуафэжьейм итӀысхьэри, яжриӀащ:
LUK.8.22	– ФынакӀуэ, гуэлым дызэпрывгъэкӀ.
LUK.8.22	Арати, ежьащ. 
LUK.8.23	Кхъуафэжьейм ису здэкӀуэм, Хьисэ Ӏурихащ. Гуэлым борэнышхуэ къыщыхъейщ, кхъуафэжьейм псы из хъууэ хуежьэри, шынагъуэшхуэм хэхуащ.
LUK.8.24	Апхуэдэу щыхъум, ахэр Хьисэ къыбгъэдыхьэщ, къагъэушри, жаӀащ:
LUK.8.24	– Гъуазэ, гъуазэ, докӀуэд.
LUK.8.24	Хьисэ къызэфӀэувэщ, борэнышхуэми толъкъунхэми егийри, зэтригъэувыӀащ, щыми хъужащ. 
LUK.8.25	Абыхэм яжриӀащ итӀанэ:
LUK.8.25	– Фи фӀэщхъуныгъэр дэнэ щыӀэ?
LUK.8.25	– Хэт мыр? Жьыми псыми унафэ яхуещӀри, егъэдаӀуэ, – шынэрэ ягъэщӀагъуэу зэупщӀэжащ ахэр.
LUK.8.26	Галилей хэкум къыпэщылъ хэкуу Гадарэ зи цӀэ къалэр зэрытым кхъуафэжьеймкӀэ нэсащ ахэр. 
LUK.8.27	Кхъуафэжьейм къикӀыу, Хьисэ псы Ӏуфэм щытехьэм, къалэм щыщу, жин бзаджэхэм яӀыгъ лӀы гуэр къыпежьащ. А лӀым куэд щӀауэ щыгъын щыгъыжтэкъым, унэм щыпсэужтэкъым, атӀэ кхъэлэгъунэхэм хэст. 
LUK.8.28	Хьисэ щилъагъум, и лъабжьэм зыщӀидзэри, макъышхуэкӀэ къэгуоурэ жиӀащ абы:
LUK.8.28	– Хьисэ, Тхьэуэ Лъагэм и Къуэ, уи Ӏуэхуу сыт къысхэлъыр? СынолъэӀу, гугъу сумыгъэхь!
LUK.8.29	Ар щӀыжиӀар а лӀыр зыӀыгъ жин бзаджэр хэкӀыжыну Хьисэ унафэ хуищӀати, аращ. Жин бзаджэхэм куэдрэ гугъу ирагъэхьат ар. ЦӀыхухэм а лӀым гъущӀ Ӏэхъулъэхъу иралъхьэри, яхъумэу яӀыгъат. АрщхьэкӀэ абы Ӏэхъулъэхъур зэпиудри, а лӀыр губгъуэ нэщӀым ирихуат жин бзаджэм.
LUK.8.30	– Уи цӀэр сыт? – еупщӀащ а лӀым Хьисэ.
LUK.8.30	– Си цӀэр дзэщ, – жиӀащ абы. Ар щӀыжиӀар жин бзаджэ куэд хыхьауэ хэсти, аращ. 
LUK.8.31	Жин бзаджэхэр Хьисэ къелъэӀуащ щӀым и кууупӀэу щӀэ зимыӀэм кӀуэну унафэ яхуимыщӀыну.
LUK.8.32	А щӀыпӀэ дыдэм кхъуэ хъушэшхуэ Ӏуащхьэ джабэм щыхъуакӀуэрт. Жин бзаджэхэр Хьисэ къелъэӀуащ а кхъуэхэм я пкъхэм хыхьэну хуит ищӀыну. Хьисэ ахэр хуит ищӀащ. 
LUK.8.33	Асыхьэтым жин бзаджэхэр лӀым хэкӀыжри, кхъуэхэм я пкъхэм хыхьащ. Кхъуэ хъушэшхуэр Ӏуащхьэ джабэм къежэхщ, гуэлым хэлъадэри, псым псори итхьэлащ.
LUK.8.34	Кхъуахъуэхэр щӀэпхъуэжри, къэхъуар къалэми жылэхэми щаӀуэтэжащ. 
LUK.8.35	Къэхъуар зрагъэлъагъуну, цӀыхухэр дэкӀащ. Ахэр Хьисэ деж къыщыкӀуэм, жин бзаджэхэр зыхэкӀыжа лӀыр хуэпауэ, и акъыл къихьэжауэ, Хьисэ и лъапэм деж щысу ирихьэлӀащ. Ар щалъагъум, хуабжьу къэшынащ. 
LUK.8.36	Къэхъуар зылъэгъуа цӀыхухэм жин бзаджэхэр зыхэса лӀыр Хьисэ зэригъэхъужар яӀуэтэжащ. 
LUK.8.37	Абдеж Гадарэ щыщ цӀыху псори Хьисэ къелъэӀуащ я хэкур ибгынэну, шынагъуэшхуэм зэщӀищтати. Арати, Хьисэ кхъуафэжьейм итӀысхьэжащ ежьэжыну.
LUK.8.38	Хьисэ кхъуафэжьейм итӀысхьэжрэ пэт, жин бзаджэхэр къызыхэкӀыжа лӀыр къелъэӀуащ:
LUK.8.38	– Уи гъусэу сыздэшэ, – жиӀэри.
LUK.8.39	– Уи унэм кӀуэжи, Тхьэм къыпхуищӀа фӀыгъуэшхуэр уи цӀыхухэм яжеӀэ, – жриӀащ Хьисэ а лӀым. ИтӀанэ иутӀыпщыжащ. ЛӀыр кӀуэжри, Хьисэ къыхуищӀа фӀыгъуэшхуэр къалэм щиӀуэтэжащ.
LUK.8.40	Хьисэ къыщигъэзэжым, цӀыху гупышхуэ къыпежьащ, цӀыху псори абы пэплъэрти. 
LUK.8.41	Иаир зи цӀэ синэгуэгу пашэ гуэр къакӀуэщ, Хьисэ и лъабжьэм зыщӀидзэри къелъэӀуащ: «Си унэм накӀуэ», жиӀэри. 
LUK.8.42	Сыт щхьэкӀэ жыпӀэмэ илъэс пщыкӀутӀ хуэдиз зи ныбжь ипхъу закъуэр, и псэ пыт къудейуэ, сымаджэу хэлът.
LUK.8.42	Арати, Хьисэ Иаир и унэм щыкӀуэм, цӀыху гупышхуэр къытезэрыгуащ. 
LUK.8.43	А цӀыхухэм цӀыхубз гуэр яхэтт. Илъэс пщыкӀутӀ хъуауэ, абы лъы щӀэкӀыурэ куэдрэ игъэгуӀэрт. Мылъкуу иӀа псори дохутырхэм ятригъэкӀуэдат, ауэ зыми игъэхъужын хузэфӀэкӀатэкъым. 
LUK.8.44	А цӀыхубзыр, Хьисэ и щӀыбагъымкӀэ къыщыбгъэдыхьэри, и щыгъын кӀапэм къеӀусащ. Абы зэреӀусэу, лъы щӀэкӀыныр увыӀащ.
LUK.8.45	– Хэт къызэӀусар? – жиӀащ Хьисэ.
LUK.8.45	Зыми зыщамыумысым, Петр жиӀащ:
LUK.8.45	– Гъуазэ, цӀыхухэм укъаувыхьауэ къызэрыптезэрыгуэр плъагъуркъэ?
LUK.8.46	– Сэ зыгуэр къызэӀусащ, – жиӀащ Хьисэ. – Сыт щхьэкӀэ жыпӀэмэ къару зэрысхэкӀар зыхэсщӀащи.
LUK.8.47	ЦӀыхубзыр зибзыщӀыну Ӏэмал зэримыӀэжыр къыщыгурыӀуэм, кӀэзызу къыӀухьэщ, Хьисэ и лъабжьэм зыщӀидзэри, къыщӀеӀусари асыхьэтым зэрыхъужари цӀыху псоми я пащхьэм щыжиӀащ.
LUK.8.48	– Сипхъу, уэ уи фӀэщхъуныгъэм уигъэхъужащ. Гъуэгу махуэ. Уигу ирезагъэ.
LUK.8.49	Хьисэ здэпсалъэм, синэгуэгу пашэм и унэм къыщӀэкӀа гуэр къыбгъэдыхьэри къыжриӀащ абы:
LUK.8.49	– Уи пхъур дунейм ехыжащ. Дин егъэджакӀуэр гугъу йомыгъэхь.
LUK.8.50	Ар щызэхихым, Хьисэ Иаир жриӀащ:
LUK.8.50	– Умышынэ уэ. ФӀэщхъуныгъэ зигъыӀэ къудей. Уи пхъур къэхъужынущ.
LUK.8.51	Иаир и унэм щынэсым, Петр, Иуан, Екъуб сымэрэ хъыджэбзым и адэ-анэмрэ фӀэкӀа Хьисэ унэм здыщӀишакъым. 
LUK.8.52	ЦӀыху псоми хьэдагъэ ящӀурэ, я бгъэгухэм еуэжырт. Хьисэ жиӀащ:
LUK.8.52	– Хьэдагъэ фымыщӀ. Ар лӀакъым, мэжей.
LUK.8.53	Ауэ абыхэм ар зэрылӀар ящӀэрти, Хьисэ къыщыдыхьэшхащ. 
LUK.8.54	Хьисэ хъыджэбз цӀыкӀум и Ӏэр иубыдри, жиӀащ:
LUK.8.54	– КъызэфӀэувэ, си хъыджэбз.
LUK.8.55	И псэр къыхыхьэжри, хъыджэбз цӀыкӀур асыхьэтым къызэфӀэуващ. Ар ягъэшхэну яжриӀащ Хьисэ. 
LUK.8.56	Хъыджэбзым и адэ-анэм хуабжьу ягъэщӀэгъуащ, ауэ Хьисэ унафэ яхуищӀащ къэхъуар зыми хуамыӀуэтэжыну.
LUK.9.1	Хьисэ и гъуэгу ирикӀуэ цӀыху пщыкӀутӀыр зэхуишэсри, цӀыхухэм жин бзаджэхэр хахужыну, я узыфэхэри ягъэхъужыну къарурэ тепщэныгъэрэ яритащ. 
LUK.9.2	ЦӀыхухэр Тхьэм и Тепщэныгъэшхуэм теухуа хъыбарыфӀым ирагъэдэӀуэну, сымаджэхэр ягъэхъужыну иригъэжьащ. 
LUK.9.3	Мыпхуэдэу яжриӀащ абыхэм:
LUK.9.3	– Гъуэгу фыщытехьэкӀэ, зыри здэвмыщтэ, баши, хъуржыни, щӀакхъуи, ахъши здэвмыщтэ. Джанэ тӀурытӀ зыщывмытӀагъэ. 
LUK.9.4	Унэ гуэрым хьэщӀэу феблэгъамэ, а щӀыпӀэм фыкъикӀыжыху, а унэм фис. 
LUK.9.5	ЦӀыхухэм фрамыгъэблагъэмэ, я къалэм фыкъыщыдэкӀыжкӀэ, мыхъумыщӀагъэу ящӀамкӀэ абыхэм я пащхьэм щыхьэт щыхъун щхьэкӀэ, фи лъакъуэхэм къакӀэрыпщӀа сабэр кӀэрывгъэщэщыж.
LUK.9.6	Арати, Хьисэ и гъуэгу ирикӀуэхэр ежьэри, жылагъуэхэр къызэхакӀухьурэ, хъыбарыфӀыр цӀыхухэм хуаӀуатэу, сымаджэхэр дэнэкӀи щагъэхъужу щӀадзащ.
LUK.9.7	Пщы Ирод,
LUK.9.7	– Иуан бегъымбарыр лӀахэм къахэтэджыкӀыжащ.
LUK.9.8	НэгъуэщӀ гуэрхэми мыпхуэдэу жаӀэрт:
LUK.9.8	– Иляс бегъымбарыр
LUK.9.8	– Пасэрей бегъымбархэм ящыщ гуэр къэтэджыжащ, – жаӀэрт адрейхэми. 
LUK.9.9	Ауэ Ирод жиӀащ:
LUK.9.9	– Иуан и щхьэр пезгъэупщӀащ. Апхуэдэу щыщыткӀэ, мыпхуэдэ Ӏуэхухэр зыхужаӀэ лӀыр хэт?
LUK.9.9	Ар жиӀэри, Хьисэ зригъэлъагъуным хущӀэкъу хъуащ итӀанэ.
LUK.9.10	Хьисэ деж къыщагъэзэжым, апостолхэм
LUK.9.11	АрщхьэкӀэ, цӀыху гупышхуэм ар къыщащӀэм, Хьисэ кӀэлъыкӀуащ. Хьисэ абыхэм дахэкӀэ къапежьащ, Тхьэм и Тепщэныгъэшхуэм теухуауэ епсэлъащ, игъэхъужын хуейхэри игъэхъужащ.
LUK.9.12	Махуэр хэкӀуатэу щӀидзащ. И гъуэгу ирикӀуэ цӀыху пщыкӀутӀыр къыбгъэдыхьэри, Хьисэ къыжраӀащ:
LUK.9.12	– Къуажэ-жылэ гъунэгъухэм кӀуэуэ, жэщыр щрахынрэ гъуэмылэрэ къагъуэтыну цӀыхухэр утӀыпщыж; сыт щхьэкӀэ жыпӀэмэ мы щӀыпӀэр пхыдзащ.
LUK.9.13	– Фэ вгъашхэ ахэр, – яжриӀащ Хьисэ абыхэм.
LUK.9.13	– Дэ щӀакхъуитхурэ бдзэжьеитӀрэ фӀэкӀа диӀэкъым, – жаӀащ абыхэм, – дыщимыӀэкӀэ мы цӀыху псоми шхын къахуэтщэхун щхьэкӀэ, дежьэн?
LUK.9.14	Ахэр лӀы минитху хуэдиз хъурт.
LUK.9.14	Хьисэ и гъуэгу ирикӀуэхэм яжриӀащ итӀанэ:
LUK.9.14	– ЦӀыхухэр щэ ныкъуэ-щэ ныкъуэурэ гупу вгъэтӀыс.
LUK.9.15	Хьисэ и гъуэгу ирикӀуэхэм апхуэдэу ящӀри, цӀыху псори ирагъэтӀысэхащ. 
LUK.9.16	ЩӀакхъуитхумрэ бдзэжьеитӀымрэ къищтэщ, уафэм дэплъейри, абыхэм щхьэкӀэ Тхьэм фӀыщӀэ хуищӀащ Хьисэ. ЩӀакхъуэхэр зэгуищӀыкӀри, цӀыхухэм хуагуэшыну Хьисэ и гъуэгу ирикӀуэхэм яритащ. 
LUK.9.17	ЦӀыху псори шхащ, псоми загъэнщӀащ. Къадэхуа щӀакхъуэ бзыгъэхэр зэхуахьэсыжри, матэ пщыкӀутӀым ярыз хъуащ.
LUK.9.18	Махуэ гуэрым, щӀыпӀэ пхыдза гуэрым щыӀэу, Хьисэ и гъуэгу ирикӀуэхэр и гъусэу Тхьэм елъэӀуа нэужь, абыхэм еупщӀащ:
LUK.9.18	– ЦӀыхубэм сэ сыхэту жаӀэрэ?
LUK.9.19	– Языныкъуэхэм цӀыхухэр зыумэхъ у-Иуану жаӀэ, – жэуап къыратащ абыхэм. – НэгъуэщӀхэми у-Иляс бегъымбару жаӀэ. Адрейхэми пасэрей бегъымбархэм ящыщ къэтэджыжауэ жаӀэ.
LUK.9.20	– АтӀэ фэ сэ сыхэту жыфӀэрэ? – еупщӀащ Хьисэ абыхэм.
LUK.9.20	– Уэращ Тхьэм и Мэссихьыр, – къыжриӀащ Петр.
LUK.9.21	Езыр зэры-Мэссихьыр зыми хуамыӀуэтэну Хьисэ абыхэм быдэу яжриӀащ.
LUK.9.22	– ЦӀыху Лъэпкъым и Къуэм гугъуехь куэд ишэчын хуейщ, – жиӀащ абы. – Нэхъыжьхэми,
LUK.9.23	– Си ужь зыгуэр къиувэну хуеймэ, езыр зыхуей Ӏуэхугъуэхэр кърегъанэ, лӀэныгъэм и жорыр махуэ къэс кърещти, си ужь къреувэ, – яжриӀащ Хьисэ а псоми. 
LUK.9.24	– Сыт щхьэкӀэ жыпӀэмэ зи псэр мыкӀуэду къезыгъэлыну хуей дэтхэнэми и псэр фӀэкӀуэ-дынущ, ауэ сэр щхьэкӀэ зи псэр зыфӀэкӀуэд дэтхэнэми и псэр мыкӀуэду къригъэлынущ. 
LUK.9.25	Дуней псор зы цӀыхум ей хъууэ, езыр кӀуэдмэ, е и псэм зэран хуэхъужмэ, а цӀыхум фӀыуэ къыхухэкӀынур сыт? 
LUK.9.26	Сэрэ си псалъэхэмрэ къыттеукӀытыхь дэтхэнэми сэ, ЦӀыху Лъэпкъым и Къуэр, абы сытеукӀытыхьыжынущ. Си Адэмрэ абы и мелыӀыч лъапӀэхэмрэ я щӀыхьышхуэм хуэдэ щӀыхьышхуэ сиӀэу сыкъыщыкӀуэжкӀэ сытеукӀытыхьыжынущ абы. 
LUK.9.27	Пэжыр нывжызоӀэ, Тхьэм и Тепщэныгъэшхуэр ялъагъуху, лӀэныгъэр зылъэмыӀэсын яхэтщ мыбдежым щыт цӀыхухэм.
LUK.9.28	А псалъэхэр жиӀа нэужь, махуий дэкӀауэ, Петр, Иуан, Екъуб сымэ зыщӀигъури, Тхьэм елъэӀуну Хьисэ бгым дэкӀащ. 
LUK.9.29	Тхьэм зделъэӀум, Хьисэ и нэкӀум и теплъэм зихъуэжащ, и щыгъынхэри хужьыбзэу лыд хъуащ. 
LUK.9.30	Плъэмэ, цӀыхуитӀ щытт Хьисэ къепсалъэу. Ахэр Мусэ бегъымбарымрэ Иляс бегъымбарымрэт. 
LUK.9.31	Ахэр, нэху гъэщӀэгъуэнышхуэм къыхэлыдыкӀыу къэунэхуауэ, Хьисэ Ерусалим дунейм зэрыщехыжын хуейм тепсэлъыхьырт. 
LUK.9.32	Петррэ адрей и гъусэхэмрэ жеят, ауэ къэушыжа нэужь, Хьисэ нэху гъэщӀэгъуэнышхуэм хэту, адрей цӀыхуитӀыр къыбгъэдэту ялъэгъуащ. 
LUK.9.33	А цӀыхуитӀыр Хьисэ щыбгъэдэкӀыжым, Петр Хьисэ къыжриӀащ:
LUK.9.33	– Гъуазэ, мыбдежым дызэрыщыӀэр фӀыщ. Шэтырищ щыдгъэувынщ, зыр уэр щхьэкӀэ, зыр Мусэ щхьэкӀэ, ещанэр Иляс щхьэкӀэ.
LUK.9.33	Петр жиӀэр имыщӀэжу апхуэдэу къипсэлъащ.
LUK.9.34	Петр ар щыжиӀэм, пшэ Ӏэрамэ къакӀуэри, абыхэм къащхьэщыхьащ. Пшэр къащыщхьэщыхьэм, Хьисэ и гъуэгу ирикӀуэхэр шынащ. 
LUK.9.35	А пшэм зы макъ къыхэӀукӀащ:
LUK.9.35	– Мыращ сэ фӀыуэ слъагъу си Къуэ щӀасэр. Абы жиӀэм федаӀуэ.
LUK.9.36	А макъыр къэӀуа нэужь, Хьисэ и закъуэу къэнащ. Хьисэ и гъуэгу ирикӀуэхэм ялъэгъуар а махуэхэм зыми хуамыӀуатэу ябзыщӀащ.
LUK.9.37	ЕтӀуанэ махуэм, ахэр Ӏуащхьэм къыщехыжым, цӀыху гупышхуэ Хьисэ къыпежьащ. 
LUK.9.38	А цӀыху гупышхуэм лӀы гуэр къахэгуоукӀащ асыхьэтым:
LUK.9.38	– Дин егъэджакӀуэ, си къуэм укъысхуеплъыну сынолъэӀу, а къуэ закъуэрщ сиӀэр. 
LUK.9.39	ЩӀалэр жин бзаджэм зэщӀеубыдэри, асыхьэтым къыхегъэкӀиикӀ. ЩӀалэм и жьэм тхъурымбэр къыжьэдэхуу, ар жин бзаджэм къегъэкӀэзыз, гугъу дыдэ иримыгъэхьауэ хэкӀыжыркъым. 
LUK.9.40	Уи гъуэгу ирикӀуэхэм селъэӀуат ар хахуну, ауэ яхузэфӀэкӀакъым.
LUK.9.41	– Е-ей, фӀэщхъуныгъэ зимыӀэу, иджырей цӀыху къуаншэхэ, – жиӀащ Хьисэ. – Сыт хуэдизрэ сыфхэтын икӀи фысшэчын хуей? Къашэ мыдэ уи щӀалэр.
LUK.9.42	ЩӀалэр къыщыхуашэм, жин бзаджэм щӀым зыхригъадзэри, ар къигъэкӀэзызащ. Апхуэдэу щыхъум, Хьисэ жин бзаджэм егийщ, щӀалэр игъэхъужри, и адэм иритыжащ. 
LUK.9.43	ЦӀыху псоми Тхьэм и лъэкӀыныгъэшхуэр хуабжьу ягъэщӀэгъуащ.
LUK.9.43	ЦӀыху псоми Хьисэ илэжь псори ягъэщӀагъуэ щыхъум, абы и гъуэгу ирикӀуэхэм яжриӀащ:
LUK.9.44	– Мы псалъэхэр фигу ивгъэлъ: ЦӀыху Лъэпкъым и Къуэр цӀыхухэм яӀэщӀыхьэнущ.
LUK.9.45	Ауэ а псалъэхэм къикӀыр къагурыӀуакъым. КъагурыӀуэн ялъэмыкӀыну абыхэм ящыбзыщӀат а псалъэр икӀи абыхэм теухуауэ Хьисэ еупщӀын шынэрт.
LUK.9.46	Хьисэ и гъуэгу ирикӀуэхэм зэныкъуэкъу щӀадзащ: «Дэ тщыщу хэт нэхъ ин дыдэр?» жаӀэурэ. 
LUK.9.47	Хьисэ абыхэм я гурылъыр къищӀэщ, сабий гуэр къищтэщ, ибгъукӀэ игъэуври яжриӀащ:
LUK.9.48	– Мы сабийр сэ си цӀэкӀэ езыгъэблагъэ дэтхэнэми сэ сригъэблэгъауэ мэхъу, сэ сезыгъэблагъэ дэтхэнэми сэ сыкъэзыгъэкӀуари иригъэблэгъауэ мэхъу, сыт щхьэкӀэ жыпӀэмэ фэ фщыщу нэхъ цӀыкӀуращ нэхъ ин дыдэр.
LUK.9.49	– Гъуазэ, лӀы гуэрым жин бзаджэхэр уэ уи цӀэкӀэ цӀыхухэм яхихуу тлъэгъуащ, – жиӀащ Иуан. – Ар дэ зэрытщымыщым щхьэкӀэ, дгъэувыӀэну дыхэтащ.
LUK.9.50	– ФымыгъэувыӀэ ар, – къыжриӀащ Хьисэ. – Сыт щхьэкӀэ жыпӀэмэ къыфпэмыувыр фи гъусэщ.
LUK.9.51	Тхьэм Хьисэ уафэм щыдришеижыну махуэр къыщыблагъэм, Хьисэ Ерусалим кӀуэну мурад ищӀащ. 
LUK.9.52	ЛӀыкӀуэхэр игъэкӀуащ япэ щӀыкӀэ. Ахэр кӀуэри, Самарие хэкум
LUK.9.53	Ауэ Хьисэ Ерусалим зэрыкӀуэм щхьэкӀэ, а жылэм дэс цӀыхухэм ар ирагъэблэгъэн ядакъым. 
LUK.9.54	Ар щалъагъум, Хьисэ и гъуэгу ирикӀуэхэм ящыщу Екъубрэ Иуанрэ жаӀащ:
LUK.9.54	– Зиусхьэн, уафэм мафӀэ къехыу мы цӀыхухэр исыну жытӀэн?
LUK.9.55	Абыхэм захуигъазэри, ар яхуимыдэу, Хьисэ яжриӀащ:
LUK.9.55	– Хьэуэ, ар хъунукъым; 
LUK.9.56	ЦӀыху Лъэпкъым и Къуэр къыщӀэкӀуар цӀыхухэр игъэкӀуэдыну аракъым, атӀэ мыкӀуэду къригъэлыну аращ.
LUK.9.56	НэгъуэщӀ жылэ гуэрым кӀуащ итӀанэ.
LUK.9.57	Ахэр гъуэгум здытетым, Хьисэ зэгуэрым къыжриӀащ:
LUK.9.57	– Уэ дэнэ укӀуэми, уи ужь сиувэнущ.
LUK.9.58	– Бажэхэм зэрысын гъуэ яӀэщ, къуалэбзухэми абгъуэ яӀэщ, ауэ ЦӀыху Лъэпкъым и Къуэм и щхьэр зрихьэлӀэн хэщӀапӀэ иӀэкъым, – жиӀащ Хьисэ.
LUK.9.59	– Си ужь къиувэ, – жриӀащ Хьисэ нэгъуэщӀ гуэрым.
LUK.9.59	– Зиусхьэн, – жиӀащ адрейм, – сыкӀуэу, си адэр щӀэслъхьэжыну хуит сыщӀ япэщӀыкӀэ.
LUK.9.60	– ЛӀахэм езыхэм я лӀахэм я хьэдэхэр щӀрыралъхьэж, – жриӀащ абы Хьисэ, – ауэ уэ кӀуэи, Тхьэм и Тепщэныгъэшхуэм теухуа хъыбарыфӀым цӀыхухэр егъэдаӀуэ.
LUK.9.61	– Сэ уи ужь сиувэнущ, Зиусхьэн, – жиӀащ нэгъуэщӀ гуэрми, – ауэ си бынхэм я Ӏэр субыдыжыну хуит сыщӀ япэщӀыкӀэ.
LUK.9.62	– ПхъэӀэщэкӀыр зубыдауэ щӀыбагъымкӀэ зэплъэкӀыжыр Тхьэм и Тепщэныгъэшхуэм хуэлэжьэну хуэфащэкъым, – жриӀащ Хьисэ абы.
LUK.10.1	Абы и ужькӀэ Зиусхьэным цӀыху блыщӀ къыхихри, дэтхэнэ къалэу е дэтхэнэ щӀыпӀэу езыр здэкӀуэн хуейм мыкӀуэ щӀыкӀэ тӀурытӀу игъэкӀуащ. 
LUK.10.2	Мыпхуэдэу яжриӀащ абыхэм:
LUK.10.2	– Гъавэр куэдщ, ауэ лэжьакӀуэхэр мащӀэщ. Аращи, гъавэр Ӏуахыжын щхьэкӀэ, лэжьакӀуэхэр къигъэкӀуэну гъавэр зейм фелъэӀу. 
LUK.10.3	ФыкӀуэ! Дыгъужьхэм щынэ хуэдэ фахызогъыхьэ. 
LUK.10.4	Бохъши, хъуржыни, вакъи здэвмыщтэ. Гъуэгум зыми фӀэхъус щевмых.
LUK.10.5	– Унэ гуэрым хьэщӀэу фыщыщӀыхьэкӀэ, япэрауэ, «Тхьэм фэ, мы унэм щӀэсхэм, фигу ирезагъэ», жыфӀи, фӀэхъус ефх. 
LUK.10.6	Гузэгъэгъуэ зыхуэфащэ цӀыху а унэм ису къыщӀэкӀмэ, Тхьэм гузэгъэгъуэр къритынущ. Имысмэ, гузэгъэгъуэм фи деж къигъэзэжынущ 
LUK.10.7	А унэм фыкъинэ, къыватыр фшхы икӀи ифф, лэжьакӀуэм и лэжьапщӀэр игъуэтыпхъэщи. Бысым хъуэж фщӀыурэ, зы унэм фикӀыу, адрей унэм фимыхьэ.
LUK.10.8	– Къалэ гуэрым фыдыхьауэ фыщрагъэблагъэкӀэ, къыватыр фшхы. 
LUK.10.9	Сымаджэхэр абдежым щывгъэхъуж, мыпхуэдэуи яжефӀэ: «Тхьэм и Тепщэныгъэшхуэр гъунэгъу къыфхуэхъуащ». 
LUK.10.10	Ауэ къалэ гуэрым фыдыхьэрэ фыщрамыгъэблагъэмэ, абы и уэрамхэм фыдыхьи, мыпхуэдэу жыфӀэ: 
LUK.10.11	«Фэ фи къалэм и сабэу ди лъакъуэхэм къакӀэрыпщӀар фхукӀэрыдогъэщэщыж; апхуэдэу щыт пэтми, зэвгъащӀэ Тхьэм и Тепщэныгъэшхуэр къызэрыблэгъар». 
LUK.10.12	Сэ нывжызоӀэ, къемэтмахуэм а къалэм гугъуехьу ишэчынум нэхърэ, Содом къалэм
LUK.10.13	– Гъуэгу мыгъуэ утеуващ, Хоразин къалэ! Гъуэгу мыгъуэ утеуващ, Вифсайдэ къалэ! Сыт щхьэкӀэ жыпӀэмэ фи деж щыслэжьа Ӏуэху телъыджэхэр къалэхэу Тиррэ Сидонрэ
LUK.10.14	Ауэ къемэтмахуэм фэ гугъуехьу фшэчынум елъытауэ, Тиррэ Сидонрэ гугъуехьу яшэчынур нэхъ мащӀэу къыщӀэкӀынущ. 
LUK.10.15	Уэ, Капернаум къалэ, уафэм удэкӀуеину? Хьэуэ, жыхьэнмэм и кууупӀэм нэсыху укӀуэцӀрыхунущ.
LUK.10.16	– Фэ къывэдаӀуэр сэри къызодаӀуэ. Фэ фызымыдэм сэри сидэркъым, сэ сызымыдэм сэ сыкъэзыгъэкӀуари идэркъым.
LUK.10.17	Хьисэ и гъуэгу ирикӀуэ цӀыху блыщӀым гуфӀэгъуэр яӀэу къагъэзэжри, жаӀащ:
LUK.10.17	– Зиусхьэн, уэ уи цӀэр щыжытӀэкӀэ, жин бзаджэхэри ди ӀэмыщӀэ илъ мэхъу.
LUK.10.18	– Пэжщ, шейтӀаныр уафэхъуэпскӀым хуэдэу уафэм къехуэхыу слъэгъуащ, – яжриӀащ Хьисэ абыхэм. 
LUK.10.19	– Мис, блэхэми акърэбхэми
LUK.10.20	Ауэ жин бзаджэхэр фи ӀэмыщӀэ зэрилъым щхьэкӀэ фымыгуфӀэу, фи цӀэхэр уафэм щыӀэ тхылъым зэритым щхьэкӀэ фыгуфӀэ.
LUK.10.21	Асыхьэт дыдэм Тхьэм и Псэ ЛъапӀэм ину къигъэгуфӀэри, Хьисэ жиӀащ:
LUK.10.21	– Си Адэ, уафэмрэ щӀылъэмрэ я Зиусхьэн, мы Ӏуэхухэр цӀыху губзыгъэхэмрэ цӀыху Ӏущхэмрэ ящыбгъэпщкӀуурэ, сабийхэм зэребгъэщӀамкӀэ фӀыщӀэ пхузощӀ. Си Адэ, апхуэдэущ уэ узэрыхуеяр.
LUK.10.22	Хьисэ и гъуэгу ирикӀуэхэм захуигъазэри, жиӀащ итӀанэ:
LUK.10.22	– Псори си Адэм къысӀэщӀилъхьащ. Къуэ лъапӀэр зыхуэдэр Адэ лъапӀэм фӀэкӀа зыми ищӀэркъым. Адэ лъапӀэр зыхуэдэри Къуэ лъапӀэмрэ Къуэ лъапӀэм ар зригъэщӀэну хуей цӀыхухэмрэ фӀэкӀа, зыми ищӀэркъым.
LUK.10.23	Езымрэ езым и гъуэгу ирикӀуэхэмрэ я закъуэу къыщынэм, абыхэм захуигъазэри, Хьисэ яжриӀащ:
LUK.10.23	– Фэ фи нэхэм ялъагъур зылъагъу нэхэм я насыпщ! 
LUK.10.24	Сыт щхьэкӀэ жыпӀэмэ, сэ нывжызоӀэ, бегъымбар куэди пащтыхь куэди фэ флъагъур ялъагъуну хуеящ, ауэ ялъэгъуакъым, фэ зэхэфхри зэхахыну хуеящ, ауэ зэхахакъым.
LUK.10.25	Торэт егъэджакӀуэ пашэ гуэр къэтэджри, Хьисэ игъэунэхун щхьэкӀэ, жиӀащ:
LUK.10.25	– Дин егъэджакӀуэ, мыкӀуэдыжын гъащӀэр ӀыхьэфӀу къыслъысын щхьэкӀэ, сыт сщӀэн хуейр?
LUK.10.26	– Торэт хабзэм сыт итыр? – жриӀащ абы Хьисэ. – Дауэ абы укъызэреджэр?
LUK.10.27	– «Уэ уигу псомкӀи, уи псэ псомкӀи, уи къару псомкӀи, уи зэхэщӀыкӀ псомкӀи Зиусхьэну уи Тхьэр фӀыуэ лъагъу икӀи уи щхьэр фӀыуэ зэрыплъагъум хуэдэу, уи гъунэгъури фӀыуэ лъагъу»,
LUK.10.28	– Пэжыр жыпӀащ, – жриӀащ Хьисэ а лӀым. – А жыпӀар гъэзащӀи, мыкӀуэдыжын гъащӀэ бгъуэтынущ.
LUK.10.29	Торэт егъэджакӀуэ пашэм зигъэхеину хуеяти, Хьисэ къыжриӀащ:
LUK.10.29	– АтӀэ, хэт сэ си гъунэгъур?
LUK.10.30	– ЛӀы гуэр Ерусалим дэкӀауэ, Ерихон къалэм
LUK.10.31	Абы ирихьэлӀэу, дин пашэ гуэр а гъуэгум кърикӀуэрт. ЛӀыр щилъагъум, адрей гъуэгубгъум зритри, ар блэкӀащ. 
LUK.10.32	Апхуэдэ дыдэу, Левий зи цӀэ унагъуэ лъэпкъым
LUK.10.33	Самарие хэкум щыщ лӀы гуэр, а гъуэгум тетурэ, а лӀым деж нэсащ. Щилъагъум, игу щӀэгъури, 
LUK.10.34	бгъэдыхьащ абы, дагъэрэ санэкӀэ еӀэзэри, и уӀэгъэр ипхащ. ИтӀанэ лӀыр къиӀэтщ, езыр зытеса шыдым трилъхьэщ, хьэщӀэщ гуэрым щӀихьэри кӀэлъыплъащ. 
LUK.10.35	И жыпым динаритӀ кърихщ, хьэщӀэщыр зейм иритри, абы етӀуанэ махуэм жиӀащ: «Уэ мы лӀым кӀэлъыплъи, сыт хуэдиз тебгъэкӀуадэми, къыщызгъэзэжкӀэ уэстыжынщ».
LUK.10.36	– Иджы уэ дауэ узэрегупсысыр: а цӀыхуищым ящыщу хъунщӀакӀуэхэм яӀэщӀэхуа лӀым и гъунэгъум хуэдэу хэт хущытар? – къыщӀигъужащ Хьисэ.
LUK.10.37	– ГущӀэгъу хуэзыщӀарщ, – жиӀащ торэт егъэджакӀуэ пашэм.
LUK.10.37	– Уэри кӀуэи, апхуэдэу щӀы, – жриӀащ абы Хьисэ.
LUK.10.38	Хьисэрэ и гъуэгу ирикӀуэхэмрэ адэкӀэ здэкӀуэм, жылагъуэ гуэрым дыхьащ. Марфэ зи цӀэ цӀыхубз гуэрым Хьисэ иригъэблэгъащ. 
LUK.10.39	Мэрием и цӀэу шыпхъу иӀэт а цыхубзым. Ар Зиусхьэным и псалъэхэм едаӀуэу, абы и лъапэм тест. 
LUK.10.40	Марфэ ахэр гъэхьэщӀэным хуабжьу егугъуащ. Арати, Хьисэ бгъэдыхьэри жриӀащ:
LUK.10.40	– Зиусхьэн, Ӏуэху псори сэ си закъуэу сщӀэну си шыпхъум сыкъызэригъэнар пфӀэемыкӀукъэ? КъыздэӀэпыкъуну жеӀэ абы.
LUK.10.41	– Ей Марфэу, си Марфэ! – жриӀащ Зиусхьэным абы. – Куэд щхьэкӀэ зыбгъэгузавэурэ, гугъу зыбогъэхь. 
LUK.10.42	Зыщ нэхъ узыхуейр. Мэрием Ӏыхьэ нэхъыфӀыр къыхихащ, а ӀыхьэфӀыр абы Ӏахыжынукъым.
LUK.11.1	Тхьэм щӀыпӀэ гуэрым щелъэӀурт Хьисэ. Тхьэм елъэӀуа нэужь, и гъуэгу ирикӀуэхэм ящыщ гуэрым абы жриӀащ:
LUK.11.1	– Зиусхьэн, цӀыхухэр зыумэхъ Иуан и гъуэгу ирикӀуэхэм Тхьэм узэрелъэӀун хуей щӀыкӀэр зэраригъэщӀам хуэдэу, уэри дэ дыгъащӀэ.
LUK.11.2	– Тхьэм фелъэӀу щыхъукӀэ, мыпхуэдэу жыфӀэ, – яжриӀащ Хьисэ.
LUK.11.2	– «Уэ ди Адэ лъапӀэу уафэм щыӀэ!
LUK.11.2	Уи цӀэр цӀыхухэм ирегъэлъапӀэ.
LUK.11.2	Уи Тепщэныгъэшхуэр кърекӀуэ.
LUK.11.2	Уэ узыхуейр, уафэм зэрыщыхъум хуэдэу,
LUK.11.2	щӀылъэми щрехъу.
LUK.11.3	ЩӀакхъуэу дызыхуэныкъуэр махуэ
LUK.11.3	къэс къыдэт.
LUK.11.4	Дэ гуэныхьу тщӀахэр къытхуэгъэгъу,
LUK.11.4	сыт щхьэкӀэ жыпӀэмэ
LUK.11.4	мыхъун къыдэзыщӀэ дэтхэнэми дэри худогъэгъури.
LUK.11.4	ШейтӀаным гуэныхь дигъэлэжьыну
LUK.11.4	хуит умыщӀ, абы дыщыхъумэ».
LUK.11.5	– Фэ фщыщ гуэрым ныбжьэгъу иӀэу жытӀэнщ, – яжриӀащ Хьисэ. – А ныбжьэгъум и унэм жэщыбгым макӀуэри, абы жреӀэ: «Ныбжьэгъу, щӀакхъуищ щӀыхуэу къызэт, 
LUK.11.6	си ныбжьэгъу гуэр гъуэгурыкӀуэу къысхуэкӀуащи. Езгъэшхын зыри сиӀэкъым».
LUK.11.7	– Унэм щӀэс ныбжьэгъум къыжреӀэ: «Гугъу сумыгъэхь, куэбжэр гъэбыдащ, си сабийхэри си гъусэу пӀэм дыхэлъщ. Зыри уэстыфынукъым, сыкъэтэджу».
LUK.11.8	– Сэ нывжызоӀэ, – къыщӀигъужащ Хьисэ, – зэриныбжьэгъум щхьэкӀэ, хуэтэджу щӀакхъуэр иримытами, и ужь зэримыкӀыжым щхьэкӀэ, зыхуей псори хуищӀэнущ абы.
LUK.11.9	– Аращи, сэ нывжызоӀэ, фелъэӀуи, Тхьэм къывитынущ; фылъыхъуи, къэвгъуэтынущ; куэбжэм фытеуӀуи, Тхьэм къыфхуӀуихынущ; 
LUK.11.10	Тхьэм хэт елъэӀуми, зыщӀэлъэӀур иӀэ хъунущ, хэт сыт къилъыхъуэми, зылъыхъуэр къигъуэтынущ; куэбжэм теуӀуэми, Тхьэм къыхуӀуихынущ.
LUK.11.11	– Адэ къыфхэт, и къуэр щӀакхъуэ щхьэкӀэ къелъэӀумэ, мывэ иритыну, е бдзэжьей щхьэкӀэ къелъэӀумэ, блэ иритыну, 
LUK.11.12	е джэдыкӀэ щхьэкӀэ къелъэӀумэ, акърэб иритыну? 
LUK.11.13	Аращи, фэ фыбзаджэ пэтми, фи бынхэм фӀыгъуэ зарефтынур фощӀэ. АтӀэ, абы нэхърэ ӀэджэкӀэ нэхъыбэ яритынукъэ Адэ лъапӀэу уафэм щыӀэм и Псэ ЛъапӀэм къелъэӀухэм?
LUK.11.14	Бзагуэ гуэрым и бзэр зубыда жин бзаджэр хихужат Хьисэ. Жин бзаджэр хэкӀыжа нэужь, бзагуэу щыта цӀыхур къэпсэлъэжащ. ЦӀыхухэм ягъэщӀэгъуащ ар. 
LUK.11.15	Ауэ абыхэм ящыщ гуэрхэм жаӀащ:
LUK.11.15	– Жин бзаджэхэм я пашэ Велзевул и къарукӀэщ Хьисэ жин бзаджэхэр цӀыхухэм зэрахихур.
LUK.11.16	НэгъуэщӀхэри, Хьисэ ягъэунэхун щхьэкӀэ, зы нэщэнэ гъэщӀэгъуэныщэ гуэр уафэм къахуригъэхыну щӀэлъэӀуащ. 
LUK.11.17	Абыхэм ягу илъыр ищӀэрти, Хьисэ яжриӀащ:
LUK.11.17	– Дэтхэнэ къэралри лъэныкъуитӀ зэрыгъэхъумэ, зэхэкъутэнущ, унагъуэ гуэри лъэныкъуитӀ зэрыгъэхъумэ, къызэтещэхэнущ. 
LUK.11.18	Апхуэдэщи, шейтӀаныр лъэныкъуитӀ зэрыгъэхъумэ, и тепщэныгъэр щыӀэжын дауэ лъэкӀыну? Ар щӀыжысӀэр сэ жин бзаджэхэр цӀыхухэм Велзевулым и къарукӀэ хэсхуу зэрыжыфӀэращ. 
LUK.11.19	НтӀэ, сэ цӀыхухэм жин бзаджэхэр Велзевул и къарукӀэ щахэсхукӀэ, фэ фи цӀыхухэм жин бзаджэхэр зэрыхахужыр хэт и къарукӀэ? Аращи, фэ фи цӀыхухэрщ фызыгъэкъуэншэнур. 
LUK.11.20	Сэ жин бзаджэхэр цӀыхухэм зэрахэсхужыр Тхьэм и Ӏэпхъуамбэращи, абы къикӀыр Тхьэм и Тепщэныгъэшхуэр къыфхыхьауэ арщ.
LUK.11.21	– ЛӀы лъэщ гуэрым, ӀэщэкӀэ фӀыуэ зэгъэпэщауэ, и унэр щихъумэжкӀэ, и мылъкумкӀэ шынагъуэ щыӀэкъым. 
LUK.11.22	Ауэ абы нэхърэ нэхъ цӀыху лъэщыж къытебанэрэ къытекӀуэмэ, ар зыщыгугъ Ӏэщэхэр трихынурэ, ахэр псори хигуэшыжынущ.
LUK.11.23	– Сэ си мыгъусэр си пэрыуэгъущ, си гъусэу зэхуэзымыхьэсым зэбгредз.
LUK.11.24	– Жин бзаджэ гуэр, цӀыху гуэрым къыщыхэкӀыжкӀэ, псы здэщымыӀэ губгъуэ нэщӀым макӀуэри, зыщигъэпсэхун щӀыпӀэ лъыхъуэурэ къекӀухь. Зыщигъэпсэхун щӀыпӀэ щимыгъуэткӀэ, жеӀэ: «Сызыхэса цӀыхум, си унэу щытам деж, згъэзэжынщ». 
LUK.11.25	Абы деж къегъэзэжри, унэр пхъэнкӀауэ, зэлъыӀухауэ кърохьэлӀэж. 
LUK.11.26	Апхуэдэу щыхъукӀэ, езым нэхърэ нэхъ Ӏейуэ нэгъуэщӀ жин бзаджибл здешэ, макӀуэри, унэм щӀотӀысхьэ. ИкӀэм-икӀэжым а цӀыхум и Ӏуэхур япэм нэхърэ нэхъ Ӏей мэхъу.
LUK.11.27	Хьисэ а псалъэхэр щиӀуатэм, цӀыхубэм ящыщ цӀыхубз гуэрым макъышхуэкӀэ жиӀащ:
LUK.11.27	– Уэ узэрылъа ныбэри, узэфа быдзышэри махуэщ.
LUK.11.28	– Пэжщ, – жиӀащ Хьисэ, – ауэ Тхьэм и псалъэхэр зэхэзыхыу ахэр зыгъэзащӀэхэр абы нэхърэ нэхъ махуэщ.
LUK.11.29	ЦӀыхубэр къыщызэхуэсым, Хьисэ абы яжриӀащ:
LUK.11.29	– Иджырей цӀыхухэр бзаджэщ. Нэщэнэ гъэщӀэгъуэныщэ хуейщ, ауэ Инус бегъымбарым
LUK.11.30	Инус бегъымбарыр Ниневие къалэм дэса цӀыхухэм нэщэнэ зэрахуэхъуам хуэдэу, ЦӀыху Лъэпкъым и Къуэр иджырей цӀыхухэм нэщэнэ яхуэхъунущи. 
LUK.11.31	Ипщэ къэралым щыщ пащтыхь цӀыхубзыр,
LUK.11.32	Ниневие къалэм дэса цӀыхухэр, къемэтмахуэм къэтэджыжынурэ, иджырей цӀыхухэм къедэуэнущ икӀи ахэр къагъэкъуэншэнущ, Инус ахэр Тхьэм и псалъэхэм иригъэдаӀуэ щыхъум, ахэр ящӀа гуныхьхэм хущӀегъуэжащи, ауэ сэ нывжызоӀэ, Инус нэхърэ нэхъ лъапӀэ гуэр къыфхэтщ.
LUK.11.33	– Уэздыгъэ пигъанэу, ар плӀанэпэ пхыдза гуэрым дигъэувэркъым зыми, е пэгун щӀагъым щӀигъэувэркъым, атӀэ унэм къыщӀыхьэхэм и уэздыгъэ нэхур ялъагъун щхьэкӀэ, ар тегъэувапӀэ лъагэм трегъэувэ. 
LUK.11.34	Пкъым и уэздыгъэр нэращ. Аращи, уи нэр сэкъатыншэмэ, уипкъ псори нэхунущ. Уи нэр мыщӀагъуэмэ, уипкъ псори кӀыфӀынущ. 
LUK.11.35	Аращи, нэхуу пхэлъыр кӀыфӀ зэрымыхъуным хуэсакъ. 
LUK.11.36	КӀыфӀыгъэ хэмылъу уипкъ псом нэхур щызмэ, уи пкъыр зэрыщыту нэху щытынущ, уэздыгъэ нэхум укъызэригъэнэхум хуэдэу.
LUK.11.37	А псалъэхэр жиӀа нэужь, Хьисэ фарисей гуэрым игъэшхэну и унэ иригъэблэгъащ. Абы и унэм щӀыхьэри, Хьисэ Ӏэнэм пэрытӀысхьащ. 
LUK.11.38	Шхэн и пэкӀэ, Хьисэ и Ӏэхэр зэримытхьэщӀар щилъагъум, фарисейм игъэщӀэгъуащ.
LUK.11.39	– Фэ, фарисейхэм, фи фалъэхэмрэ фи лагъэхэмрэ я щӀыфэр фогъэкъабзэ, – жриӀащ Зиусхьэным абы, – ауэ нэпсеягъэрэ бзаджагъэрэ фӀэкӀа, зыри фкӀуэцӀылъкъым. 
LUK.11.40	Акъылыншэхэ! ЩӀыфэр къэзыгъэщӀа Тхьэм кӀуэцӀри къигъэщӀакъэ? 
LUK.11.41	Фи фалъэхэмрэ фи лагъэхэмрэ я кӀуэцӀым илъыр тхьэмыщкӀэхэм ефти, псори къабзэ хъунущ фэркӀэ.
LUK.11.42	– Гъуэгу мыгъуэ фытеуващ фэ, фарисейхэр! ХадэхэкӀ нэхъ пудхэм ящыщу пщӀанэр Тхьэм щхьэкӀэ фот, ауэ захуагъэмрэ Тхьэр фӀыуэ флъагъунымрэ фыбгъэдокӀ. Аращ фызытекӀ мыхъунур, адрей фи фарзхэр зыщывмыгъэгупщэу.
LUK.11.43	– Гъуэгу мыгъуэ фытеуващ фэ, фарисейхэр. Синэгуэгухэм тхьэмадэ тӀысыпӀэхэр щывубыдыну, цӀыху зэхыхьэпӀэхэм цӀыхухэм пщӀэ лей защыхуевгъэщӀыну фи щӀасэщ.
LUK.11.44	– Гъуэгу мыгъуэ фытеуващ фэ, торэт егъэджакӀуэ пашэхэри, фарисейхэри, фэ, бзитӀщхьитӀхэ, фэ кхъащхьэ хэкӀудэжахэм фахуэдэщи. ЦӀыхухэм гу лъамытэурэ, абыхэм я гущӀыӀум фрокӀуэ.
LUK.11.45	Торэт егъэджакӀуэ пашэхэм ящыщ гуэрым Хьисэ къыжриӀащ:
LUK.11.45	– Дин егъэджакӀуэ, ар щыжыпӀэкӀэ дэри ди жагъуэ уощӀ.
LUK.11.46	– Фэ, торэт егъэджакӀуэ пашэхэр, гъуэгу мыгъуэ фытеуващ, – жиӀащ Хьисэ, – цӀыхухэм хьэлъэ шэчыгъуейхэр ятыволъхьэ, ауэ абыхэм фадэӀэпыкъун щхьэкӀэ зы Ӏэпхъуамби вгъэхъейркъыми.
LUK.11.47	– Гъуэгу мыгъуэ фытеуващ! Фи адэжьхэм яукӀауэ щыта бегъымбархэм щхьэкӀэ сынхэр фогъэув. 
LUK.11.48	Апхуэдэу щыщыткӀэ, фи адэжьхэм ящӀа бзэджагъэхэр фэри зэрадэфщтэм щыхьэт фыхуохъу; ахэр фи адэжьхэм яукӀыгъащ, фэ абыхэм сынхэр яхувогъэув. 
LUK.11.49	Абы къыхэкӀкӀэ Тхьэм и акъылыфӀагъэкӀэ жиӀащ: «Бегъымбархэри апостолхэри абыхэм яхуэзгъэкӀуэнущ. Абыхэм ящыщ зы гуп къаукӀынущ, адрей гупри гугъу ирагъэхьэнущ». 
LUK.11.50+LUK.11.51	Абы щхьэкӀэ нывжызоӀэ, Хэбэл бегъымбарым и лъым щыщӀэдзауэ Зэчрей бегъымбарым и лъыр къыхиубыдэу, бегъымбар псоми я лъы уасэр иджырей цӀыхухэм Тхьэм яригъэпшыныжынущ. Зэчрейращ къурмэнщӀыпӀэмрэ Тхьэм и унэшхуэмрэ я зэхуакум щагъэкӀуэдыгъар. Пэжыр нывжызоӀэ, дунейр къызэригъэщӀрэ а псоми я лъы уасэр иджырей цӀыхухэм Тхьэм яригъэпшыныжынущ.
LUK.11.52	– Гъуэгу мыгъуэ фытеуващ фэ, торэт егъэджакӀуэ пашэхэр, щӀэныгъэм и ӀункӀыбзэр фэ фщтащи. Ауэ щӀэныгъэм и унэм фыщӀыхьакъым, щӀыхьэну хуеяхэри щӀыхьэну хуит фщӀакъым.
LUK.11.53+LUK.11.54	Хьисэ абдежым щыӀукӀыжым, торэт егъэджакӀуэ пашэхэмрэ фарисейхэмрэ ар щагъэуэну хуейуэ, Ӏуэху гуэрым траубыдэным ещэу, Ӏуэху куэдкӀэ еупщӀурэ, хагъэзыхьу щӀадзащ.
LUK.12.1	Арати, увыпӀэ ямыгъуэту цӀыхур мин бжыгъэкӀэ гупышхуэурэ къыщызэхуэсым, Хьисэ и гъуэгу ирикӀуэхэм яжриӀэу щӀидзащ:
LUK.12.1	– Фарисейхэм я пщагъэу я бзитӀщхьитӀыгъэм фыхуэсакъ. 
LUK.12.2	КъыщӀэмыщыжыну щӀэхъумауэ зыри щыӀэкъым, цӀыхухэм къамыщӀэну гъэпщкӀуауи зыри щыӀэкъым. 
LUK.12.3	Апхуэдэу щыхъукӀэ, жэщ кӀыфӀым щыжыфӀар цӀыхухэм махуэ нэхум зэхахыжынущ икӀи бжэкъуагъым фыӀущащэу щыжыфӀар унащхьэхэм тету щаӀуэтэжынущ.
LUK.12.4	– Сэ нывжызоӀэ, си ныбжьэгъухэм, Ӏэпкълъэпкъыр ягъэкӀуэдын фӀэкӀ, нэгъуэщӀ зыри зыхузэфӀэмыкӀыжынухэм фащымышынэ. 
LUK.12.5	Фызыщышынэн хуейр сэ вжесӀэнщ: иукӀар жыхьэнмэм хидзэжыну тепщэныгъэ зиӀэм фыщышынэ. ВжызоӀэ: аращ фызыщышынэн хуейр. 
LUK.12.6	Бзу цӀыкӀуитхур хъурыщитӀкӀэ* ящэркъэ? Апхуэдэу щытми, абыхэм ящыщу зыри щымыгъупщауэ Тхьэм игу илъщ. 
LUK.12.7	Фи щхьэм тет щхьэц налъэ псори лъытащ. Аращи, фымышынэ. Бзу Ӏэджэм нэхърэ фынэхъ лъапӀэщ фэ.
LUK.12.8	– ВжызоӀэ, сэ, ЦӀыху Лъэпкъым и Къуэм,
LUK.12.9	Ауэ си гъуэгу ирикӀуэхэм ящымыщу цӀыхухэм я пащхьэм щыжызыӀэ дэтхэнэри си гъуэгу ирикӀуэхэм зэращымыщыр Тхьэм и мелыӀычхэм я пащхьэм щыжысӀэнущ. 
LUK.12.10	Хэту щытми, ЦӀыху Лъэпкъым и Къуэм псалъэ Ӏей хужызыӀэм къыхуэгъункӀэ Ӏэмал щыӀэщ, ауэ Тхьэм и Псэ ЛъапӀэр зыгъэпцӀым къыхуэгъунукъым.
LUK.12.11	– Синэгуэгухэм фыщраткӀи, хэку пашэхэми тепщэныгъэ зиӀэхэми я пащхьэм фыщрашэкӀи, «Дауэ зыдгъэхейну?» икӀи «Сыт жытӀэну?» жыфӀэу фымыгузавэ; 
LUK.12.12	жыфӀэн хуейр Тхьэм и Псэ ЛъапӀэм асыхьэт дыдэм фигъэщӀэнущи.
LUK.12.13	ЦӀыхубэм яхэту, лӀы гуэр Хьисэ къелъэӀуащ:
LUK.12.13	– Дин егъэджакӀуэ, ди адэм къыщӀэна мылъкур си къуэшым къыздегъэгуэш.
LUK.12.14	– Фызэрызэдэгуэшэну щӀыкӀэр нывжесӀэну хэт сызыгъэувар? – жриӀащ Хьисэ. 
LUK.12.15	ИтӀанэ цӀыхухэм яжриӀащ:
LUK.12.15	– Фысакъ! Фымынэпсей, цӀыхум сыт хуэдиз мылъку иӀэми, абы и гъащӀэм къыпищэркъыми.
LUK.12.16	Хьисэ ущие хъыбар яжриӀащ итӀанэ:
LUK.12.16	– ЛӀы бей гуэрым и щӀым гъавэ бэв къытекӀат. 
LUK.12.17	Арати, егупсысри, и щхьэм хужиӀэжащ: «Сыт сщӀэнур? Си гъавэр зэрыслъхьэн гуэн сиӀэкъым».
LUK.12.18	– ИтӀанэ жиӀащ: «Мыращ сщӀэнур: си гуэнхэр къезгъэгъэуэнщ, нэхъ гуэн ин езгъэщӀынщи, си гъавэ псори си мылъкури ярыслъхьэнщ. 
LUK.12.19	СигукӀэ жысӀэнщ итӀанэ: Илъэс куэдкӀэ схурикъун фӀыгъуэ Ӏэджи сиӀэщ. Зыгъэпсэху, шхэ, ефэ, зыгъэтхъэж».
LUK.12.20	– Ауэ Тхьэм абы къыжриӀащ: «Уэ уцӀыху акъылыншэщ! Мы жэщ дыдэм уи псэр хэсхынущ. Мы бгъэтӀылъахэр хэт къызыхуэнэжынур?»
LUK.12.21	– Зи щхьэм мылъкушхуэ хузэхуэзыхьэсу, Тхьэм дежкӀэ мылъкушхуэ зимыӀэм аращ къыщыщӀынур.
LUK.12.22	– Аращи, нывжызоӀэ, – яжриӀащ Хьисэ и гъуэгу ирикӀуэхэм, – «Сыт тшхыну?» жыфӀэу фи гъащӀэм щхьэкӀэ фымыгузавэ. «Сыт щыттӀэгъэну?» жыфӀэу фи Ӏэпкълъэпкъым щхьэкӀи фымыгузавэ. 
LUK.12.23	Шхыным нэхърэ гъащӀэр нэхъ лъапӀэщ, щыгъыным нэхърэ Ӏэпкълъэпкъыр нэхъ лъапӀэщ. 
LUK.12.24	Къуаргъхэм феплъыт. Абыхэм жылэ ясэркъым, гъави къахыжыркъым, гуэни гъэтӀылъыпӀи яӀэкъым, ауэ Тхьэм ахэр егъашхэ. Фэ бзухэм нэхърэ куэдкӀэ фынэхъ лъапӀэкъэ! 
LUK.12.25	ЩӀэкъу пэтми, хэт фэ фщыщу, зы Ӏэбжьэ нэхъ мыхъуми, и кӀыхьагъым хигъэхъуэн зылъэкӀынур? 
LUK.12.26	Апхуэдэ мащӀэ тӀэкӀур щыфхузэфӀэмыкӀкӀэ, адрей къэна псом щхьэкӀэ сыт фыщӀэгузавэр?
LUK.12.27	– Удз гъагъэхэм къызэрыкӀым феплъыт: Ахэр лажьэркъым, цыи яджыркъым, ауэ сэ нывжызоӀэ, ягъэлеяуэ зызыгъэщӀэращӀэу щыта езы Сэлмэн пащтыхь
LUK.12.28	Нобэ губгъуэм щыгъагъэу, пщэдей хьэкум ирадзэжыну удзыр Тхьэм апхуэдизу егъэлеяуэ щигъэщӀэращӀэкӀэ, абы нэхърэ куэдкӀэ нэхъыбэу фигъэщӀэрэщӀэнукъэ фэ, фӀэщхъуныгъэ зи мащӀэхэр? 
LUK.12.29	Фэри фшхынумрэ фызэфэнумрэ я ужь фимыт икӀи абыхэм фримыгумэщӀ. 
LUK.12.30	Сыт щхьэкӀэ жыпӀэмэ апхуэдэ Ӏуэху псори аращ дунейм тет лъэпкъхэм къалъыхъуэр. Фэ абы фызэрыхуэныкъуэр фи Адэ лъапӀэм ищӀэркъэ? 
LUK.12.31	Тхьэм и Тепщэныгъэшхуэм и Ӏуэхугъуэхэм я ужь фит япэщӀыкӀэ, адрейуэ къэна Ӏуэхугъуэхэр псори къыфӀэщӀыхьэнущ итӀанэ.
LUK.12.32	– Фымышынэ фэ гуп мащӀэр, фи Адэ лъапӀэм и Тепщэныгъэшхуэр къыщыскӀэ тепщэныгъэр къывитыну хуейщи. 
LUK.12.33	Фи хьэпшыпхэр фщэжи, ахъшэр тхьэмыщкӀэхэм яхуэвгуэш. ТӀорысэ мыхъужын бохъшэхэр вгъэхьэзыр, зыхэмыщӀын мылъку уафэм щызэвгъэгъуэт. ДыгъуакӀуэ лъэпкъ а мылъкушхуэм екӀуэлӀэфынукъым итӀанэ, хъунми яшхынукъым. 
LUK.12.34	Фи мылъкушхуэр здэщыӀэм фигухэри щыӀэнущ.
LUK.12.35	– Фи цеикӀэхэр дэупщӀауэ, фи уэздыгъэхэр щӀэгъэнауэ, хьэзыру фыщыт. 
LUK.12.36	Зи тепщэр хьэгъуэлӀыгъуэм къикӀыжыным пэплъэрэ бжэм къызэрытеуӀуэу хуӀузыхыну хьэзыру щытхэм хуэдэу фыщыт. 
LUK.12.37	Тепщэм къигъэзэжа нэужь, мыжейуэ икӀи сакъыу къызрихьэлӀэж унэӀутхэр гъуэгу махуэ теуващ. Пэжыр нывжызоӀэ, абы и цеикӀэр диупщӀэнущ, Ӏэнэм пэригъэтӀысхьэнущ икӀи езыр къэкӀуэнурэ къащхьэщытынущ. 
LUK.12.38	Жэщ ныкъуэм е джэд Ӏуэгъуэм деж тепщэр къэкӀуэжауэ, мыжейуэ икӀи сакъыу а унэӀутхэм кърихьэлӀэжмэ, ахэр гъуэгу махуэ теуващ. 
LUK.12.39	Ауэ мыр зэвгъащӀэ: Унэр зейм дыгъуакӀуэр къыщыкӀуэну сыхьэтыр ищӀэу щытамэ, жеинтэкъым, езым и унэми щӀигъыхьэу, щӀэлъыр иригъэдыгъунтэкъым. 
LUK.12.40	Фэри фыхьэзырын хуейщ, фыщимыгугъэ сыхьэт гуэрым ЦӀыху Лъэпкъым и Къуэр дунейм къэкӀуэжынущи.
LUK.12.41	– Зиусхьэн, – жиӀащ Петр, – мы ущие хъыбарыр дэр щхьэкӀэ жыпӀэрэ хьэмэрэ псом щхьэкӀи жыпӀэрэ?
LUK.12.42	– Хэт атӀэ акъылыфӀагъэ иӀэрэ зыщыгугъ хъун унэзехьэу тепщэм езым и ӀуэхутхьэбзащӀэхэм унафэщӀ яхуищӀынур, шхын и чэзум къаритын щхьэкӀэ? – жиӀащ Зиусхьэным. 
LUK.12.43	– А унэӀутыр гъуэгу махуэ теуващ, тепщэр къэкӀуэжрэ апхуэдэу ищӀэу кърихьэлӀэжмэ. 
LUK.12.44	Пэжыр нывжызоӀэ, тепщэм и мылъку псори а унэӀутым и ӀэмыщӀэ ирилъхьэнущ. 
LUK.12.45	Ауэ а унэӀутым игукӀэ «Си тепщэр къэгувэнущ» жиӀэу адрей унэӀут цӀыхубзхэми цӀыхухъухэми яхэуэу икӀи ефэ-ешхэурэ удафэу щиублэкӀэ, 
LUK.12.46	а унэӀутым тепщэр къэкӀуэжыну щимыгугъэ махуэм икӀи щыпэмыплъэ сыхьэтым ар къэсынущ. А унэӀутыр хьэлэчу иубэрэжьынущ тепщэм икӀи фӀэщхъуныгъэ зимыӀэхэм гугъуехь щадишэчыну щӀыпӀэм игъэкӀуэнущ.
LUK.12.47	– И тепщэр зыхуейр ищӀэу щыта пэтми, зызымыгъэхьэзыра е тепщэр зыхуейр зымыгъэзэщӀа унэӀутым удын куэд къытехуэнущ. 
LUK.12.48	И тепщэр зыхуейр имыщӀэу, тезыр зыхуэфащэ Ӏуэхухэр зылэжьам нэхъ удын мащӀэщ къытехуэнур. Куэд зритам куэд къитыжынкӀэ щыгугъынущ Тхьэр, зи ӀэмыщӀэ куэд ирилъхьам нэхъ куэдыжкӀэ щыгугъынущ.
LUK.12.49	– ЩӀым мафӀэ ездзын щхьэкӀэ, сыкъэкӀуащ икӀи ар щӀэнамэ, сыту си гуапэ хъунут! 
LUK.12.50	ЦӀыхухэм гугъуехькӀэ саумэхъын
LUK.12.51	ЩӀылъэм зэгурыӀуэныгъэ къыхуэсхьын щхьэкӀэ сыкъэкӀуауэ фи гугъэ? Хьэуэ, сэ нывжызоӀэ, аракъым сыкъыщӀэкӀуар, атӀэ зэгурымыӀуэныгъэ фхэслъхьэн щхьэкӀэщ, 
LUK.12.52	сыту жыпӀэмэ иджы щыщӀэдзауэ зы унэм зэдыщӀэс цӀыхуитхур лъэныкъуитӀ зэрыгъэхъунущ: щыр тӀум пэувынущ, тӀури щым пэувынущ; 
LUK.12.53	лъэныкъуитӀ зэрыгъэхъунурэ, адэр къуэм, къуэр адэм пэувынущ; анэр пхъум, пхъур анэм пэувынущ; гуащэр нысэм, нысэр гуащэм пэувынущ.
LUK.12.54	– КъухьэпӀэмкӀэ пшэ къытрихьэу флъагъумэ, «Уэшх къешхынущ» асыхьэтым жывоӀэ, апхуэдэуи мэхъу, – яжриӀащ Хьисэ цӀыхубэм. 
LUK.12.55	– Адрейуэ, ипщэ лъэныкъуэмкӀэ къикӀ жьыр къыщепщэкӀэ, «Хуабэ дыдэ хъунущ» жывоӀэ, апхудэуи мэхъу. 
LUK.12.56	Фэ, бзитӀщхьитӀхэ! ЩӀылъэмрэ уафэмрэ я теплъэм къикӀыр къывгуроӀэ, мы зэманым и нэщэнэхэм къикӀыр къыщӀывгурымыӀуэр сыт?
LUK.12.57	– Фэ фщӀэн хуейр фэр-фэру сыт къыщӀывгурымыӀуэр? 
LUK.12.58	Псалъэм щхьэкӀэ, уи дауэгъум уригъусэу хеящӀэм
LUK.12.59	Сэ бжызоӀэ, зы хъурыщи къыпхуэмынэжыху щӀумытауэ, уэ лъэхъуэщым укъыщӀэкӀыжынукъым.
LUK.13.1	ЦӀыху гуэрхэр Хьисэ деж къакӀуэри, Пилат Ӏэтащхьэм
LUK.13.2	Хьисэ деж къэкӀуахэм яжриӀащ:
LUK.13.2	– Ахэр апхуэдэу зэрыкӀуэдам щхьэкӀэ, Галилей щыщ адрей цӀыху псоми нэхърэ ахэр нэхъ гуэныхьыщӀэу фи гугъэ? 
LUK.13.3	Хьэуэ, сэ нывжызоӀэ, ар пэжкъым. Ауэ фэ фщӀа гуэныхьхэм фахущӀемыгъуэжмэ, псори апхуэдабзэу фыкӀуэдынущ. 
LUK.13.4	Е Силоам зи цӀэ щӀыпӀэм ит бэтэгъейр къызэтеуэу щӀипӀытӀа цӀыху пщыкӀуийр Ерусалим дэс цӀыху псоми нэхърэ нэхъ къуаншэу фи гугъэ? 
LUK.13.5	Хьэуэ, сэ нывжызоӀэ, ар пэжкъым. Ауэ фэ къэфхьа гуэныхьхэм фахущӀемыгъуэжмэ, апхуэдабзэу фыкӀуэдынущ псори.
LUK.13.6	Хьисэ мы ущие хъыбарыр яжриӀащ итӀанэ:
LUK.13.6	– Зыгуэрым и хадэм ахъуо жыг итт. Абы къыпыкӀаӀамэ, еплъыну къыщыкӀуэм, къыпыкӀаӀауэ зыри игъуэтакъым. 
LUK.13.7	Арати, хэдэзехьэм жриӀащ: «Мис, илъэсищ хъуауэ, мы жыгым зыгуэр къыпыкӀэмэ, сеплъыну сыкъокӀуэ, ауэ къыпыкӀаӀауэ згъуэтыркъым. Ауэ щыхъукӀэ, къиупщӀыкӀыж, сыт щӀыр щӀигъэхьэулеин хуейр мыбы?»
LUK.13.8	– Хэдэзехьэм къыжриӀащ: «Зи щӀыхь ин, зы илъэс игъэт иджыри. Жыгыр ихъуреягъкӀэ къэстӀыхьынурэ, вэнывей тӀэкӀу щӀэскӀутэнущ. 
LUK.13.9	Гъэ къакӀуэ къыпыкӀэнкӀэ хъунщ. КъыпымыкӀэмэ, къибупщӀыкӀыжынщ».
LUK.13.10	Хьисэ синэгуэгу гуэрым цӀыхухэм Тхьэм и псалъэхэр щаригъащӀэрт щэбэт махуэм. 
LUK.13.11	Илъэс пщыкӀуий лъандэрэ сымаджэ цӀыхубз гуэр жин бзаджэм иӀыгъыу абдежым щӀэтт. Зиузэхун лъэмыкӀыу, и тхыр ухуат абы. 
LUK.13.12	Хьисэ ар щилъагъум, къриджэри жриӀащ:
LUK.13.12	– ЦӀыхубз, уи узыр иджы щыщӀэдзауэ пщхьэщыкӀащ.
LUK.13.13	И Ӏэхэр а цӀыхубзым трилъхьэри, абы занщӀэу зиузэхужащ, Тхьэми щӀыхь хуищӀащ.
LUK.13.14	Хьисэ сымаджэр щэбэт махуэм зэригъэхъужам щхьэкӀэ, синэгуэгу пашэр губжьри, цӀыхухэм яжриӀащ:
LUK.13.14	– Щылэжэн хуей махуих яӀэщ цӀыхум. ЗэвгъэӀэзэнумэ, а махуихым фыкъакӀуэ, щэбэт махуэм фыкъэмыкӀуэ.
LUK.13.15	– Фэ, бзитӀщхьитӀхэ! – жриӀащ Зиусхьэным а пашэм. – Зи выр е зи шыдыр къыкӀэритӀэтыкӀыу щэбэт махуэми псы езымыгъафэ къыфхэт? 
LUK.13.16	Апхуэдэу щыщыткӀэ, Ибрэхьим къытехъукӀа цӀыхухэм ящыщу илъэс пщыкӀуий лъандэрэ шейтӀаным иӀыгъ мы цӀыхубзыр щэбэт махуэм щхьэхуит сщӀыуэ згъэхъужын хуеякъэ?
LUK.13.17	Хьисэ ар щыжиӀэм, къыпэувауэ щыт цӀыху псори укӀытэжащ, ауэ адрейхэр Хьисэ илэжьа Ӏуэху телъыджэ псоми щыгуфӀыкӀащ.
LUK.13.18	– Тхьэм и Тепщэныгъэшхуэр
LUK.13.19	Ар зыхуэдэр хъардэл
LUK.13.20	– Тхьэм и Тепщэныгъэшхуэр сытым хуэзгъэдэн? – аргуэру жиӀащ Хьисэ. 
LUK.13.21	– Ар зыхуэдэр пщагъэрщ. ЦӀыхубз гуэрым ар къищтэщ, ӀэнлъищкӀэ хупцӀынэ ипщри, псори игъэтэджащ.
LUK.13.22	Къалэхэмрэ къуажэхэмрэ къызэхикӀухьым, цӀыхухэм Тхьэм и псалъэхэр яригъащӀэурэ, Хьисэ ЕрусалимкӀэ кӀуэну иунэтӀащ. 
LUK.13.23	Зыгуэр къеупщӀащ абы:
LUK.13.23	– Зи щӀыхь ин, мыкӀуэду Тхьэм къригъэлыну цӀыхухэр мащӀэ дыдэ?
LUK.13.24	– Куэбжэ зэвымкӀэ фызэрыдыхьэным Ӏэмал зэриӀэкӀэ и ужь фит, – жэуап яритыжащ Хьисэ абыхэм, – сыт щхьэкӀэ жыпӀэмэ, сэ нывжызоӀэ, цӀыху куэд куэбжэмкӀэ дыхьэну и ужь итынущ, ауэ яхузэфӀэкӀынукъым. 
LUK.13.25	Бысымыр къэтэджу куэбжэр хуищӀыжа нэужь, «Зиусхьэн, Зиусхьэн, куэбжэр къытхуӀух», жыфӀэурэ уэрамым фыдэту куэбжэм фытеуӀуэнущ.
LUK.13.25	– Абы къывжиӀэнущ: «Фэ хэт фыщыщми, сэ сщӀэркъым».
LUK.13.26	– Абы щыгъуэ жефӀэу щӀэвдзэнущ: «Уи гъусэу дешхат икӀи дефат; ди къалэм и уэрамхэм Тхьэм и псалъэхэр щыдбгъэщӀауэ щытат».
LUK.13.27	– Абы къывжиӀэнущ: «Фэ хэт фыщыщми, сэ сщӀэркъым. ФызбгъэдэкӀ, фэ бзаджащӀэ псори!»
LUK.13.28	– Ибрэхьими, Исхьэкъи, Екъуби, адрей бегъымбар псори Тхьэм и Тепщэныгъэшхуэм щӀыхьауэ, ауэ фэ а Тепщэныгъэшхуэм фыкъыщӀахуауэ щыфлъагъукӀэ, гъы макърэ дзэ зэрыгъэшх макърэ къыщыӀунущ абы. 
LUK.13.29	КъуэкӀыпӀэмкӀи къухьэпӀэмкӀи, ищхъэрэкӀи ипщэкӀи къикӀынурэ, я тӀысыпӀэхэр Тхьэм и Тепщэныгъэшхуэм и гухэхъуэ Ӏэнэм щаубыдынущ цӀыхухэм. 
LUK.13.30	Я ужь итхэм ящыщхэр япэ ищынущ, япэ итхэм ящыщхэри я ужь къинэнущ абы щыгъуэ.
LUK.13.31	Фарисейхэм* ящыщ гуэрхэр абы ирихьэлӀэу къакӀуэри, Хьисэ къыжраӀащ:
LUK.13.31	– Мы щӀыпӀэр къэбгынэ, Ирод пщым и цӀыхухэм уаригъэукӀынущи.
LUK.13.32	– ФыкӀуи, – яжриӀащ Хьисэ, – а бажэм жефӀэ: «Сэ жин бзаджэхэр цӀыхухэм нобэрэ пщэдейрэ яхэсхунущ, сымаджэхэми сеӀэзэнущ, си Ӏуэхур ещанэ махуэм сыухынущ». 
LUK.13.33	Апхуэдэу щыт пэтми, ноби, пщэдеи, пщэдеймыщкӀи си гъуэгу срикӀуэн хуейщ, бегъымбарыр Ерусалим фӀэкӀа нэгъуэщӀ щӀыпӀэ щылӀэ хъунукъыми.
LUK.13.34	– Еууей, Ерусалим, Ерусалим! Уи цӀыхухэм бегъымбархэр яукӀ, Тхьэм и лӀыкӀуэхэри, мывэкӀэ еуэурэ, яукӀ. Бзум и шырхэр и дамэ щӀагъым зэрыщызэхуишэсым хуэдэу, уи бынхэр зэхуэсшэсыну сыт хуэдизрэ сыхуея, ауэ фэ фыхуеякъым. 
LUK.13.35	АтӀэ фи къалэм Тхьэр нэфӀкӀэ къеплъыжынукъым. Сэ нывжызоӀэ, «Зиусхьэным и цӀэкӀэ къакӀуэм щӀыхьышхуэр ейщ» щыжыфӀэну махуэм нэсыху сыкъэфлъагъужынукъым.
LUK.14.1	Фарисей пашэхэм ящыщ гуэрым и унэм щышхэну щэбэт махуэ гуэрым Хьисэ щригъэблэгъам, цӀыхухэр Хьисэ кӀэлъыплъырт. 
LUK.14.2	ЛӀы гуэр зэщӀэбэгауэ Хьисэ и пащхьэм къиуващ асыхьэтым. 
LUK.14.3	Хьисэ торэт егъэджакӀуэ пашэхэмрэ фарисейхэмрэ яжриӀащ:
LUK.14.3	– Сымаджэр щэбэт махуэм бгъэхъужыныр хабзэм къезэгърэ хьэмэрэ къемызэгърэ?
LUK.14.4	Абыхэм зыри жаӀакъым. Хьисэ сымаджэм теӀэбэщ, игъэхъужри иутӀыпщыжащ.
LUK.14.5	Хьисэ абыхэм еупщӀащ итӀанэ:
LUK.14.5	– Фэ фщыщ гуэрым и шыдыр е и выр щэбэт махуэм псыкъуий мащэм ихуэмэ, занщӀэу кърихыжынукъэ?
LUK.14.6	Абыхэм жэуап къратыфакъым.
LUK.14.7	ХьэщӀэхэм тхьэмадэ тӀысыпӀэхэр яубыду гу щылъитэм, мы ущие хъыбарыр Хьисэ яжриӀащ:
LUK.14.8	– Зыгуэрым гухэхъуэ Ӏэнэм уригъэблагъэмэ, тхьэмадэ тӀысыпӀэм умытӀыс, абы къригъэблэгъахэм уэр нэхърэ нэхъыжь гуэр яхэтынкӀэ хъунущи. 
LUK.14.9	Уэри ари фезыгъэблэгъа бысымым уэ къыббгъэдыхьэнурэ, абы щыгъуэ къыбжиӀэнущ: «Мы цӀыхум уи тӀысыпӀэр ет!» Апхуэдэу хъумэ, уукӀытэжауэ, нэхъ тӀысыпӀэ икӀэ дыдэм утӀысын хуей хъунущ уэ. 
LUK.14.10	УщрагъэблагъэкӀэ, тӀысыпӀэ икӀэ дыдэм тӀыс. Бысымым, уэ къыббгъэдыхьэнурэ, къыбжиӀэнущ абы щыгъуэ: «Си ныбжьэгъу, тӀэкӀу къыдэкӀуэтей!» Абы адрей хьэщӀэ псоми я пащхьэм ущигъэлъэпӀэнущ; 
LUK.14.11	зи щхьэ зыгъэин дэтхэнэри Тхьэм игъэлъэхъшэнущ, зи щхьэр зыгъэлъахъшэр Тхьэм игъэинынущи.
LUK.14.12	Хьисэ и бысымым жриӀащ итӀанэ:
LUK.14.12	– Уэ шэджагъуашхэ е пщыхьэщхьэшхэ щыпщӀкӀэ, уи ныбжьэгъухэри, уи къуэшхэри, уи благъэхэри, уи гъунэгъу бейхэри къыумыгъэблагъэ. Ахэр къебгъэблагъэмэ, яхуэпщӀар къыпхуащӀэжын папщӀэ урагъэблэгъэжынкӀэ хъунущ. 
LUK.14.13	Ауэ гухэхъуэ Ӏэнэ щытебгъэувэкӀэ, тхьэмыщкӀэхэр, ныкъуэдыкъуэхэр, лъашэхэр, нэфхэр къегъэблагъэ. 
LUK.14.14	ЯхуэпщӀар абыхэм къызэрыпхуамыщӀэжыфынум щхьэкӀэ, гъуэгу махуэ утеуващ. Щыпкъагъэ зиӀэ цӀыхухэр къыщытэджыжкӀэ, яхуэпщӀар Тхьэм къыпхуищӀэжынущ.
LUK.14.15	Хьисэ щӀыгъуу Ӏэнэм бгъэдэса гуэрым ар щызэхихым, жиӀащ:
LUK.14.15	– Тхьэм и Тепщэныгъэшхуэр къыщыскӀэ, адрей хьэщӀэхэм я гъусэу Ӏэнэм бгъэдэсынур гъуэгу махуэ теуващ.
LUK.14.16	– ЛӀы гуэрым гухэхъуэ Ӏэнэ тригъэуващ, – жриӀащ Хьисэ а лӀым, – цӀыху куэди къригъэблэгъащ. 
LUK.14.17	Гухэхъуэ Ӏэнэр щытраувэну сыхьэтыр къыщысым, къеблэгъэнухэм я деж унэӀут гуэр игъэкӀуащ, мыпхуэдэу яжриӀэну: «Иджы фыкъеблагъэ, псори хьэзырщ».
LUK.14.18	– Ауэ псоми, зэрыгъэӀуща нэхъей, щхьэусыгъуэхэр ящӀу щӀадзащ. Япэрейм унэӀутым къыжриӀащ: «Сэ щӀы къэсщэхуащи, сыкӀуэу абы семыплъмэ, хъунукъым. ЕмыкӀу сыкъыумыщӀ».
LUK.14.19	– НэгъуэщӀ зыгуэрми жиӀащ: «ВипщӀ къэсщэхуащи, я щытыкӀэм сеплъыну сокӀуэ. ЕмыкӀу сыкъыумыщӀ».
LUK.14.20	– Ещанэми жиӀащ: «Сэ фыз къэсшащи, сынэкӀуэфынукъым».
LUK.14.21	– УнэӀутым къигъэзэжри, Ӏуэхур зэрыхъуар и тепщэм къыжриӀэжащ. Апхуэдэу щыхъум, бысымыр къэгубжьри, унэӀутым жриӀащ: «Къалэм и уэрамышхуэхэми и уэрам цӀыкӀухэми псынщӀэу дыхьи, тхьэмыщкӀэхэр, ныкъуэдыкъуэхэр, нэфхэр, лъашэхэр мыбы къашэ».
LUK.14.22	– УнэӀутым къыщигъэзэжым, жиӀащ: «Зи щӀыхь ин, уи унафэр згъэзэщӀащ, ауэ тӀысыпӀэ нэщӀхэр щыӀэщ иджыри».
LUK.14.23	– Тепщэм унэӀутым жриӀащ итӀанэ: «Гъуэгухэмрэ лъагъуэхэмрэ техьи, си унэм щӀэз хъун щхьэкӀэ, къэкӀуэну цӀыхухэм яжеӀэ. 
LUK.14.24	Сэ нывжызоӀэ, къезгъэблэгъахэм ящыщ зыри си ерыскъым къыхэӀэбэнукъым».
LUK.14.24	– Сыт щхьэкӀэ жыпӀэмэ къеблэгъахэр куэдщ, ауэ хэплъыхьауэ яхэтыр мащӀэщ, – къыщӀигъужащ Хьисэ.
LUK.14.25	Хьисэ щӀыгъуу цӀыху гупышхуэ гъуэгу тетт. Абыхэм захуигъазэри, Хьисэ яжриӀащ:
LUK.14.26	– Ар хэтуи щрет, гъусэ зыкъысхуэзыщӀауэ, и анэр, и фызыр, и бынхэр, и къуэшхэр, и шыпхъухэр фӀыуэ зэрилъагъум, и псэри фӀыуэ зэрилъагъум нэхърэ сэ нэхъыфӀу сызымылъагъур си гъуэгу ирикӀуэхэм ящыщ хъуфынукъым. 
LUK.14.27	Ар хэтуи щрет, и жорыр зыхьу сэ си ужь къимыувэм си гъуэгу ирикӀуэхэм ящыщ хъун лъэкӀынукъым.
LUK.14.28	– Фщыщ гуэрым бэтэгъей ищӀын хуей хъумэ, япэщӀыкӀэ тӀысрэ, зыхуеину псор къилъытэу, бэтэгъейр зэрыригъэухуэн ахъшэ иӀэрэ имыӀэрэ зригъэщӀэн хуейкъэ? 
LUK.14.29	Армыхъумэ, лъабжьэр игъэувауэ, унэр нигъэсын щылъэмыкӀкӀэ, ар къэзылъагъу цӀыху псори къыщыдыхьэшхыурэ, 
LUK.14.30	мыпхуэдэу жаӀэнущ: «Мы лӀым унэ ищӀыну къригъэжьат, арщхьэкӀэ икӀэм хунигъэсакъым».
LUK.14.31	– Апхуэдэуи, зы пащтыхь гуэрым нэгъуэщӀ пащтыхьым зауэ ирищӀылӀэну игу илъмэ, япэщӀыкӀэ тӀысу, цӀыху мин тӀощӀ зиӀэ бий къыхуэкӀуэмэ, езым и цӀыху минипщӀымкӀэ пэувын лъэкӀынрэ лъэмыкӀынрэ егупсысын хуейкъэ? 
LUK.14.32	Пэмыувыфынумэ, бийр къэмыс щӀыкӀэ лӀыкӀуэхэр хуигъэкӀуэнурэ, зэкӀужыну иригъэлъэӀунущ. 
LUK.14.33	Абы ещхьу, фэ фщыщу, хэтуи щрети, иӀэ псори ӀэщӀыб зымыщӀым си гъуэгу ирикӀуэхэм ящыщ хъун лъэкӀынукъым.
LUK.14.34	– Шыгъур фӀыщ. Ауэ шыгъум и шыугъэр хэкӀмэ, абы и шыугъэр дауэ зэрыхэплъхьэжынур? 
LUK.14.35	ЩӀымкӀи вэнывеймкӀи ар сэбэп хъужынукъым. Апхуэдэр хыфӀадзэж.
LUK.14.35	– ИридэӀуэну тхьэкӀумэ зиӀэр иредаӀуэ.
LUK.15.1	Хьэкътын ахъшэр хэзыххэри гуэныхь зытелъхэри, къанэ щымыӀэу, Хьисэ едэӀуэну къекӀуэлӀащ. 
LUK.15.2	Ауэ фарисейхэмрэ торэт егъэджакӀуэ пашэхэмрэ я мыгуапэу жаӀащ:
LUK.15.2	– Мы лӀым гуэныхь зыщӀэхэр зригъэгъусэщ икӀи абыхэм ядошхэ.
LUK.15.3	Хьисэ мы ущие хъыбарыр абыхэм яжриӀащ абы щыгъуэ:
LUK.15.4	– Фэ фщыщ гуэрым мэлищэ иӀэу жытӀэнщ. Абыхэм ящыщ зы фӀэкӀуэдмэ, адрей бгъущӀрэ бгъур губгъуэм къринэу, фӀэкӀуэдар къигъуэтыжыхукӀэ лъыхъуэнукъэ? 
LUK.15.5	Ар къыщигъуэтыжкӀэ, гуфӀэу къеӀэтри, и дамэм трелъхьэ. 
LUK.15.6	Унэм къыщыкӀуэжкӀэ, и ныбжьэгъухэмрэ и гъунэгъухэмрэ къреджэри, яжреӀэ: «ФыкъыздэгуфӀэ, сфӀэкӀуэда мэлыр къэзгъуэтыжащ». 
LUK.15.7	Сэ нывжызоӀэ, абы ещхьыркъабзэу, гуэныхь хущӀегъуэжыным хуэмыныкъуэ, щыпкъагъэ зигу илъ цӀыху бгъущӀрэ бгъум папщӀэ уафэм щыӀэну гуфӀэгъуэм нэхърэ зи гуэныхьхэм хущӀегъуэж гуэныхьыщӀэ закъуэм щхьэкӀэ уафэм нэхъ гуфӀэгъуэшхуэ щыӀэнущ.
LUK.15.8	– Абы ещхьу, цӀыхубз гуэрым дыжьын ахъшипщӀ иӀэу жытӀэнщ. Абыхэм ящыщ зыр фӀэкӀуэдмэ, уэздыгъэ щӀигъанэу ахъшэр къигъуэтыжыхукӀэ, хуэсакъыпэу лъыхъуэурэ, унэ псор щӀищыкӀыркъэ? 
LUK.15.9	Ар къыщигъуэтыжкӀэ, и ныбжьэгъухэмрэ и гъунэгъухэмрэ къреджэри, яжреӀэ: «ФыкъыздэгуфӀэ, ахъшэ сфӀэкӀуэдар къэзгъуэтыжащ». 
LUK.15.10	Сэ нывжызоӀэ, абы ещхьыркъабзэу, гуэныхь зыщӀауэ щӀегъуэж цӀыхум Тхьэм и мелыӀычхэр хуэгуфӀэнущ.
LUK.15.11	– ЛӀы гуэрым къуитӀ иӀэт, – жиӀащ Хьисэ. 
LUK.15.12	– Къуэ нэхъыщӀэм и адэм жриӀащ: «Си адэ, мылъкум щыщу къыслъысыну Ӏыхьэр къызэт». Арати, адэм мылъкур яхуигуэшащ.
LUK.15.13	– Зыкъом дэкӀа нэужь, къуэ нэхъыщӀэм иӀэ псори зэщӀикъуэри, хамэ къэрал гуэрым кӀуащ. И мылъкур а къэралъым щхьэпсыншагъэкӀэ щигъэкӀуэдащ. 
LUK.15.14	Псори фӀэкӀуэдауэ, а къэралым гъаблэшхуэ къыщыхъури, щӀалэр тхьэмыщкӀэ дыдэ хъуащ. 
LUK.15.15	Апхуэдэу щыхъум, а къэралым щыпсэу лӀы гуэрым деж кӀуэри, хуэлӀыщӀэну гурыӀуащ. А лӀым ар игъэкӀуащ и кхъуэхэр губгъуэм щригъэгъэхъуну. 
LUK.15.16	Кхъуэхэм я Ӏусым щыщ и ныбэ из ищӀыну ехъуапсэрт лӀыщӀэм, ауэ а Ӏусым щыщ зыми къритакъым.
LUK.15.17	– ЩӀалэм и тхьэмыщкӀагъэр къыщыгурыӀуэжым, и щхьэ хужиӀащ: «Си адэм и лӀыщӀэхэр сыт хуэдиз хъуми, абыхэм яшхын яхурикъуни къелыжыни яӀэщ, ауэ сэ мэжалӀэм сиукӀыу, мыбы сыщыӀэщ. 
LUK.15.18	Си адэм деж сыкӀуэжынщи, жесӀэнщ: Си адэ, уафэмкӀи уэркӀи гуэныхь злэжьащ. 
LUK.15.19	Уэ узикъуэщ къызжепӀэну сэ схуэфащэкъым. Уи лӀыщӀэхэм ящыщ зы хуэдэу сэри сыщтэ». 
LUK.15.20	ИтӀанэ зиӀэтыжри, и адэм деж кӀуэжыну ежьэжащ итӀанэ.
LUK.15.20	– Адэм и къуэр къэкӀуэжу жыжьэу къыщилъагъум, игу щӀэгъущ, жэри, Ӏэплъэ иришэкӀыу, ба хуищӀу щӀидзащ.
LUK.15.21	– ЩӀалэм и адэм къыжриӀащ: «Си адэ, уафэмкӀи уэркӀи гуэныхь злэжьащ. Уэ узикъуэщ къызжепӀэну схуэфащэкъым».
LUK.15.22	– Адэм и унэӀутхэм яжриӀащ: «Щыгъынхэм я нэхъыфӀыр къыхуэфхьи, фхуапэ, зы Ӏэлъыни Ӏэрыфлъхьэ, вакъи лъыфтӀагъэ. 
LUK.15.23	Танэ гъэшхар къафши, фӀэвгъэж. Дывгъашхэ-девгъафэ икӀи дывгъэгуфӀэ. 
LUK.15.24	Мы си къуэр лӀауэ щытащ, ауэ къэхъужащ, кӀуэдауэ щытащ, ауэ къэдгъуэтыжащ». Ар жиӀэри, гухэхъуэ Ӏэнэр трагъэуващ.
LUK.15.25	– Адэм и къуэ нэхъыжьыр губгъуэм итти, къэкӀуэжурэ унэм и гъунэгъу къыщыхъужым, уэрэд макърэ Ӏэгуауэ макърэ зэхихащ. 
LUK.15.26	УнэӀутхэм ящыщ гуэр къриджащ, «Сыт къэхъуар?» жиӀэри щӀэупщӀащ. 
LUK.15.27	УнэӀутым къыжриӀащ: «Уи къуэш нэхъыщӀэр къэкӀуэжащ. Уи адэм, ар узыншэу къызэригъуэтыжам щхьэкӀэ, танэ гъэшхар фӀригъэгъэжащ».
LUK.15.28	– Къуэ нэхъыжьым ар щызэхихым, къэгубжьри, унэм щӀыхьэжын идакъым. И адэр къыщӀэкӀри, щӀыхьэжыну къелъэӀуащ. 
LUK.15.29	Ауэ абы и адэм жриӀащ: «Мис, сэ илъэс дапщэ хъуауэ сыпхуэлажьэрэ, уи унафэхэми зэи сытекӀакъым. Си ныбжьэгъухэм гухэхъуэ Ӏэнэ яхутезгъэувэн щхьэкӀэ, зэи зы чыцӀи къызэптакъым. 
LUK.15.30	Ауэ къуэ зыхужыпӀэу уи мылъкур цӀыхубз псэжьхэм ятезыгъэкӀуэдар къэкӀуэжати, танэ гъэшхар хуфӀебгъэгъэжащ».
LUK.15.31	– Апхуэдэу щыхъум, адэм къыжриӀащ: «Си къуэ! Уэ сытым щыгъуи узигъусэщ, сиӀэ псори ууейщ. 
LUK.15.32	Ауэ иджыпсту дэ дыгуфӀэн икӀи дытхъэн хуейкъэ? Уи къуэш нэхъыщӀэр лӀауэ щытащ, ауэ къэхъужащ, кӀуэдауэ щытащ, ауэ къэдгъуэтыжащ».
LUK.16.1	– ЛӀы бей гуэрым унэзехьэ гуэр иӀащ, – яжриӀащ Хьисэ и гъуэгу ирикӀуэхэм. – «Мы лӀым уи мылъкур пфӀегъэкӀуэд», жраӀащ цӀыхухэм лӀы бейм. 
LUK.16.2	Арати, лӀы бейм и унэзехьэр къриджэри, жриӀащ: «Уэр щхьэкӀэ жаӀэр пэж? Си мылъкур зэрызепхьэ щӀыкӀэр сыгъэлъагъу. Си мылъкур дяпэкӀэ уэ зепхьэ хъужынукъым».
LUK.16.3	– «Сыт сщӀэнур?» – жиӀащ игукӀэ унэзехьэм. «Си тепщэм си ӀэнатӀэр сӀехыж. ЩӀы къэстӀыну къару схурикъун сиӀэкъым, сылъэӀуэнуи соукӀытэ. 
LUK.16.4	Си ӀэнатӀэр сӀихыжмэ, сщӀэнур иджы къэсщӀащ, цӀыхухэм я унэхэм срагъэблэгъэн щхьэкӀэ».
LUK.16.5	– Арати, тепщэм и щӀыхуэ зытелъу хъуар унэзехьэм зырызурэ къриджэри, абыхэм ящыщ зым еупщӀащ: «Си тепщэм и щӀыхуэу сыт хуэдиз птелъыр?»
LUK.16.6	– «Дагъэ фэндырищэ стелъщ», жиӀащ щӀыхуэ зытелъ лӀым.
LUK.16.6	– «Мис, уи щӀыхуэ тхылъыр къэщтэж, тӀыси, псынщӀэу щэ ныкъуэ итхэ», жриӀэжащ абы.
LUK.16.7	Унэзехьэм нэгъуэщӀ гуэрми жриӀащ: «Уэ сыт хуэдиз щӀыхуэу птелъыр?»
LUK.16.7	– «Гуэдз къэпищэ стелъщ», жиӀащ абы.
LUK.16.7	– «Уи щӀыхуэ тхылъыр къэщтэжи, пщӀей итхэ», жриӀащ абы.
LUK.16.8	– Апхуэдэу щыхъум, тепщэр и унэзехьэ хьилэщым щытхъуащ, зэрыӀущым щхьэкӀэ; сыт щхьэкӀэ жыпӀэмэ мы дунейм тет цӀыхухэр зэрызэхущытымкӀэ нэху щыпкъым щызекӀуэ цӀыхухэм нэхърэ нэхъ Ӏущщ. 
LUK.16.9	ИкӀи сэ нывжызоӀэ, дунейм щывиӀэ мылъкумкӀэ ныбжьэгъухэр зэвгъэгъуэт, а мылъкур фуха нэужь, мыкӀуэдыжын псэупӀэм абыхэм фрагъэблэгъэн щхьэкӀэ.
LUK.16.10	– Ӏуэху мащӀэкӀэ узыщыгугъ хъун цӀыхум Ӏуэху куэдкӀи ущыгугъ хъунущ, Ӏуэху мащӀэкӀэ узыщыгугъ мыхъун цӀыхум Ӏуэху куэдкӀи ущыгугъ хъунукъым. 
LUK.16.11	Апхуэдэу щыщыткӀэ, дуней мылъкур зефхьэну узыщыгугъ хъун цӀыхуу фыщымытамэ, мылъку пэжыр фэ фи ӀэмыщӀэ хэтыт къизылъхьэнур? 
LUK.16.12	НэгъуэщӀхэм я мылъкур зрахьэнкӀэ узыщыгугъ хъун цӀыхуу фыщымытамэ, фэ фи мылъкур зефхьэну хэтыт къывэзытынур?
LUK.16.13	– Зы унэӀутым зиусхьэнитӀым хуэлэжьэн лъэкӀынукъым; сыт щхьэкӀэ жыпӀэмэ е зым жагъуэгъу хуэхъунурэ, адрейр фӀыуэ илъагъунущ, е зым пэжу хущытынурэ, адрейм нэмыплъ иритынущ. Тхьэми ахъшэми фахуэлэжьэн флъэкӀынукъым фэ.
LUK.16.14	Ахъшэр фӀы дыдэу зылъагъу фарисейхэм а псор щызэхахым, Хьисэ щыдыхьэшхащ. 
LUK.16.15	Хьисэ абыхэм яжриӀащ:
LUK.16.15	– Фэ цӀыхухэм я пащхьэм щыпкъагъэ фигу илъ хуэдэу фэ зыщытывогъауэ, ауэ фэ фи гум илъыр Тхьэм ещӀэ; сыт щхьэкӀэ жыпӀэмэ цӀыхухэм ягъэлъапӀэ Ӏуэхугъуэхэр Тхьэм дежкӀэ пуд дыдэщ.
LUK.16.16	– Мусэ бегъымбарым и Торэт хабзэм итхэмрэ бегъымбархэм ятхахэм итхэмрэ Тхьэм хуэлажьэ цӀыхухэм адрей цӀыхухэр ирагъэдаӀуэу щытащ, умэхъакӀуэ Иуан и махуэхэм нэсыху. Абы къыщыщӀэдзауэ, Тхьэм и Тепщэныгъэшхуэм теухуа хъыбарыфӀыр цӀыхухэм хуаӀуатэ икӀи хэти а Тепщэныгъэшхуэм щӀыхьэну пӀэщӀэгъуэкӀэ щӀокъу. 
LUK.16.17	Ауэ Мусэ бегъымбарым и Торэт хабзэм ит хьэрфхэм я нэхъ цӀыкӀур хэкӀуэдыкӀыным нэхърэ уафэмрэ щӀылъэмрэ нэхъ кӀуэдыжыгъуафӀэщ.
LUK.16.18	– И фызыр изыгъэкӀыжу, нэгъуэщӀ цӀыхубз къэзышэж дэтхэнэми зинэ ищӀауэ мэхъу. Апхуэдэу, лӀы гуэрым иригъэкӀыжа фызыр къэзышэжми зинэ ищӀауэ мэхъу.
LUK.16.19	– ЛӀы бей гуэр щыӀащ. Щыгъыным я нэхъ лъапӀэмкӀэ зихуапэрт абы, махуэ къэси ефэ-ешхэшхуэ ищӀырт. 
LUK.16.20	ЛӀы бейм и куэбжэм деж лӀы тхьэмыщкӀэ гуэр, Лазар зи цӀэр, и щӀыфэр бэгум зэщӀищтауэ щылът. 
LUK.16.21	А тхьэмыщкӀэр и мэжалӀэ иригъэкӀыну хэтт лӀы бейм и Ӏэнэм къехуэхымкӀэ. Хьэхэри къекӀуалӀэурэ, абы и бэгухэм къебзейрт.
LUK.16.22	– ЛӀы тхьэмыщкӀэр дунейм ехыжащ, мелыӀычхэм ар Ибрэхьим бегъымбарым деж яхьащ. ЛӀы бейри дунейм ехыжри щӀалъхьэжащ. 
LUK.16.23	А лӀы бейм, лӀахэм я лъахэм хьэзэб щытелъу и нэхэр къиӀэтри, Ибрэхьим жыжьэу къилъэгъуащ, Лазари бгъэдэсу. 
LUK.16.24	Ар щилъагъум, джащ: «Ди адэ Ибрэхьим, гущӀэгъу къысхуэщӀ, Лазар къысхуэгъакӀуи, абы и Ӏэпэр псым хищӀэм, си бзэгум къытрилъхьэурэ ирегъэупщӀыӀу, сыт щхьэкӀэ жыпӀэмэ мы мафӀэм сыхэтщи, хьэзаб стелъщ».
LUK.16.25	– «Си щӀалэ», жиӀащ Ибрэхьим, «уигу къэгъэкӀыж дунейм ущытетым уэ абы ӀыхьэфӀыр щыбгъуэтрэ, Лазар гугъу щехьу зэрыщытар. Ауэ абы игу зыгъэзагъэ фӀыгъуэхэр егъуэт иджы, уэ гугъу уохь. 
LUK.16.26	Абы нэмыщӀ, фэрэ дэрэ ди зэхуакум къуэ куу дэтщ, мыбы никӀыу фи деж нэкӀуэну хуейхэр нэмыкӀуэфын щхьэкӀэ. Апхуэдэу, фи деж къикӀыу ди деж къэкӀуэни ялъэкӀынукъым».
LUK.16.27	– «АтӀэ, ди адэ», жиӀащ лӀы бейм, «сынолъэӀу, си адэм и унэм Лазар гъакӀуэ, 
LUK.16.28	сыт щхьэкӀэ жыпӀэмэ къуэшитху сиӀэщ. Мы гугъуехь шэчыпӀэм ахэри къэмыкӀуэн щхьэкӀэ, зыхуэсакъыжыну ягурырегъаӀуэ».
LUK.16.29	– «Абыхэм Мусэ бегъымбарым итхахэмрэ адрей бегъымбархэм ятхахэмрэ яӀэщ, а тыгъэхэм ирырегъуазэ», къыжриӀащ Ибрэхьим лӀы бейм.
LUK.16.30	– «Хьэуэ, ди адэ Ибрэхьим», жиӀащ лӀым, «лӀахэм зыгуэр къахэтэджыкӀыжрэ игъэзэжмэ, ахэр я гуэныхьхэм хущӀегъуэжынущ».
LUK.16.31	– «Мусэ бегъымбарымрэ адрей бегъымбархэмрэ емыдаӀуэмэ, лӀахэм зыгуэр къахэтэджыкӀыжми, я фӀэщ хъунукъым», къыжриӀащ Ибрэхьим.
LUK.17.1	– ЦӀыхухэм гуэныхь ящӀэну дезыгъэхьэх Ӏуэхугъуэхэр къэхъун хуейщ, ауэ ахэр къызыпкърыкӀ цӀыхур гъуэгу мыгъуэ теуващ, – яжриӀащ Хьисэ и гъуэгу ирикӀуэхэм. 
LUK.17.2	– Абы мы цӀыкӀухэм ящыщ гуэрым гуэныхь ищӀэну дригъэхьэх нэхърэ, щхьэл мывэ и пщэм кӀэращӀэу хым хадзатэмэ, езым дежкӀэ нэхъыфӀт. 
LUK.17.3	Аращи, фызыхуэсакъыж!
LUK.17.3	– Уи къуэшым
LUK.17.4	Зы махуэм и кӀуэцӀкӀэ уэркӀэ блэнейра гуэныхь ищӀэмэ, къигъэзэжу, «СыщӀегъуэжащ», жиӀэмэ, хуэгъэгъу.
LUK.17.5	– ФӀэщхъуныгъэу диӀэм къытхухэгъахъуэ, – къыжраӀащ апостолхэм
LUK.17.6	– Хъардэл
LUK.17.7	– Фщыщ гуэрым унэӀуту иӀэр вэуэ е мэлхэр игъэхъуу жытӀэнщ. А унэӀутыр губгъуэм къыщикӀыжкӀэ, «ПсынщӀэу къакӀуи, Ӏэнэм къыбгъэдэтӀысхьэ», жриӀэну пӀэрэ абы? 
LUK.17.8	Хьэуэ, жриӀэнукъым. ЖриӀэнур мыращ: «Пщыхьэщхьэшхэ къысхуэгъэхьэзыр, уи цеикӀэр дэупщӀи, сэ сышхэху икӀи сефэху къысщхьэщыт. Абы и ужькӀэ ушхэну икӀи уефэну ухуитщ». 
LUK.17.9	А унэӀутым хуэпщӀа унафэр зэригъэзэщӀам щхьэкӀэ фӀыщӀэ хуэпщӀыну? Си гугъэкъым. 
LUK.17.10	Апхуэдэу, фэри, Тхьэм къыфхуищӀа унафэр вгъэзэщӀа нэужь, мыпхуэдэу жыфӀэн хуейщ: «Дэ пщӀэ зимыӀэ дыунэӀутщ. Дэ тщӀар тщӀэн хуеиуэ щытар тщӀауэ».
LUK.17.11	Хьисэ Ерусалим кӀуэуэ, Самарие, Галилей хэкухэм кӀуэцӀрыкӀырт. 
LUK.17.12	Жылэ гуэрым дыхьэ пэтрэ, уэшын уз зыпкърыт лӀипщӀ къыӀущӀащ. Жыжьэу къэуври, 
LUK.17.13	макъышхуэкӀэ къэджащ ахэр:
LUK.17.13	– Хьисэ, гъуазэ, гущӀэгъу къытхуэщӀ!
LUK.17.14	Ахэр щилъагъум, Хьисэ жиӀащ:
LUK.17.14	– ФыкӀуи, дин пашэхэм закъевгъэлъагъу.
LUK.17.14	Ахэр гъуэгум здрикӀуэм, къабзэ хъуурэ, я узыр якӀэрыхужащ.
LUK.17.15	Абыхэм ящыщ зым зэрыхъужар щилъагъум, Тхьэм макъышхуэкӀэ фӀыщӀэ хуищӀурэ къигъэзэжащ. 
LUK.17.16	Хьисэ и лъабжьэм бгъэгукӀэ зыщӀидзэри, фӀыщӀэ хуищӀащ. А лӀыр Самарие хэкум
LUK.17.17	– ЛӀипщӀыр къабзэ хъужакъэ? – жиӀащ Хьисэ. – Адрей лӀибгъур дэнэ щыӀэ? 
LUK.17.18	Мы лӀы хамэ закъуэм фӀэкӀа, къигъэзэжу Тхьэм фӀыщӀэ хуэзыщӀын зыри къахэмыкӀауэ аракъэ?
LUK.17.19	Хьисэ а лӀым жриӀащ итӀанэ:
LUK.17.19	– Къэтэджи, кӀуэж. Уи фӀэщхъуныгъэм уигъэхъужащ.
LUK.17.20	– Тхьэм и Тепщэныгъэшхуэр сыт щыгъуэ къэкӀуэну? – жаӀэу фарисейхэр Хьисэ щеупщӀым, абыхэм яжриӀащ:
LUK.17.20	– Тхьэм и Тепщэныгъэшхуэр нэрылъагъуу къэкӀуэнукъым, 
LUK.17.21	икӀи цӀыхухэм, «Мис, ар мыдэ щыӀэщ», е «Мес, модэ щыӀэщ», жаӀэнукъым. Сыт щхьэкӀэ жыпӀэмэ Тхьэм и Тепщэныгъэшхуэр фэ къыфхэтщ.
LUK.17.22	Хьисэ и гъуэгу ирикӀуэхэм яжриӀащ итӀанэ:
LUK.17.22	– ЦӀыху Лъэпкъым и Къуэм и махуэхэм щыщу зы махуэ закъуэ нэхъ мыхъуми флъагъуну фыщыхуей зэман къэунэхунущ, ауэ фэ флъагъунукъым. 
LUK.17.23	«Мис, ЦӀыху Лъэпкъым и Къуэр мыдэ щыӀэщ», е «Мес, модэ щыӀэщ», къывжаӀэнущ, ауэ абы фымыкӀуэ икӀи а цӀыхухэм факӀэлъымыжэ; 
LUK.17.24	сыт щхьэкӀэ жыпӀэмэ зы уафэ гъунэм къыщыщӀэдзауэ адрей гъунэм нэсыху уафэхъуэпскӀым дунейр зэригъэнэхум хуэдэу, къыщыкӀуэжыну махуэм деж ЦӀыху Лъэпкъым и Къуэр къэлъэгъуэжынущ. 
LUK.17.25	Ауэ абы гугъуехь куэд ишэчын икӀи иджырей цӀыхухэм ар зыхагъэкӀын хуейщ япэщӀыкӀэ.
LUK.17.26	– Нухь бегъымбарым и махуэхэм Ӏуэхухэр зэрыщытам хуэдэу, ЦӀыху Лъэпкъым и Къуэр дунейм къыщыкӀуэжынум и пэ къихуэ махуэхэм Ӏуэхухэр абы тетынущ. 
LUK.17.27	ЦӀыхухэр шхэрт, икӀи ефэрт, къашэрт икӀи дэкӀуэрт абы щыгъуэ, Нухь кхъухьым щитӀысхьэну махуэм нэсыху. ИтӀанэ псыдзэр
LUK.17.28	– ЛутӀ бегъымбарым
LUK.17.29	Ауэ ЛутӀ Содом къалэм щыдэкӀа махуэм мафӀэрэ тхъуэбзащхъуэрэ зэщӀэлъу уафэм къещэщэхри, ахэр псори хэкӀуэдащ.
LUK.17.30	– ЦӀыху Лъэпкъым и Къуэр къыщылъэгъуэжыну махуэм дежи Ӏуэхухэр апхуэдабзэу щытынущ. 
LUK.17.31	А махуэм унащхьэм тетыр унэм щӀэлъ и хьэпшыпхэр здищтэну щӀремыхьэж. Губгъуэм итми унэм къремыгъэзэж. 
LUK.17.32	ЛутӀ и фызым
LUK.17.33	Зи псэр мыкӀуэду къезыгъэлыну и ужь ит дэтхэнэми и псэр фӀэкӀуэдынущ, ауэ зи псэр зыфӀэкӀуэд дэтхэнэми и псэр мыкӀуэду къригъэлынущ. 
LUK.17.34	Сэ нывжызоӀэ, зы пӀэм цӀыхуитӀ хэлъынущ а жэщым, зыр мелыӀычхэм уафэм яхьынущ, адрейр къагъэнэнущ. 
LUK.17.35	ЦӀыхубзитӀым гуэдз зэдахьэжынущ, зыр мелыӀычхэм уафэм яхьынущ, адрейр къагъэнэнущ. 
LUK.17.36	Губгъуэм цӀыхуитӀ итынущ, зыр мелыӀычхэм уафэм яхьынущ, адрейр къагъэнэнущ.
LUK.17.37	– Дэнэ ар къыщыхъунур, Зиусхьэн? – еупщӀащ ахэр Хьисэ.
LUK.17.37	– Псэущхьэ лӀа здэщыӀэм бгъэжьхэр щызэхуэсынущ, – яжриӀащ Хьисэ.
LUK.18.1	Ягу ямыгъэкӀуэду зэпымыууэ Тхьэм елъэӀун щхьэкӀэ, Хьисэ и гъуэгу ирикӀуэхэм зы ущие хъыбар яхуиӀуэтащ. 
LUK.18.2	Мыращ яхуиӀуэтар:
LUK.18.2	– Тхьэми щымышынэу, цӀыхухэми ящымыукӀытэу, къалэ гуэрым зы хеящӀэ
LUK.18.3	А къалэ дыдэм зы фызаби щыпсэурт. «Си дауэгъум схуэфащэр къызегъэт», жриӀэурэ, хеящӀэм деж къакӀуэ зэпытт ар.
LUK.18.4	– Ауэ фызабэр зыщӀэлъэӀур хуимыщӀэурэ, зэманыфӀ екӀуэкӀащ. ИтӀанэ игукӀэ жиӀащ: «Сэ Тхьэм сыщымышынэми, цӀыхухэм сащымыукӀытэми, 
LUK.18.5	мы фызабэм си щхьэр игъэуз зэпыту щымытын щхьэкӀэ, хуэфащэр езгъэгъуэтынщ. Апхуэдэу сымыщӀмэ, къысхуэжэ зэпытурэ сигъэтыншынукъым».
LUK.18.6	Зиусхьэным жиӀащ итӀанэ:
LUK.18.6	– Щыпкъагъэ зигу имылъ хеящӀэм жиӀэм федаӀуэт. 
LUK.18.7	Тхьэм езым къыхиха, жэщи махуи хуабжьу къелъэӀу цӀыхухэм яхуэфащэр ялъигъэсынукъэ? Яхуэфащэр ялъигъэсыным пэплъэу куэдрэ щигъэтыну? 
LUK.18.8	Сэ нывжызоӀэ, яхуэфащэр псынщӀэу ялъигъэсынущ. Ауэ ЦӀыху Лъэпкъым и Къуэр мы дунейм къыщыкӀуэжкӀэ, фӀэщхъуныгъэ зиӀэ щигъуэтыну?
LUK.18.9	Езыхэм ягу щыпкъагъэ илъу залъытэжу, ауэ нэгъуэщӀхэр зэзымыпэс цӀыху гупым мы ущие хъыбарыр яхуиӀуэтащ Хьисэ:
LUK.18.10	– Тхьэм елъэӀун щхьэкӀэ, Тхьэм и унэшхуэм цӀыхуитӀ кӀуащ, зыр фарисейт, адрейр хьэкътын ахъшэр хэзыххэм* ящыщт. 
LUK.18.11	Фарисейр абдежым здэщытым, Тхьэм мыпхуэдэу елъэӀурт игукӀэ: «Адрей цӀыху хъунщӀакӀуэхэми, бзаджащӀэхэми, зинэ зыщӀэхэми, мобдеж щыт хьэкътын ахъшэр хэзыхми яхуэдэу сызэрыщымытым щхьэкӀэ, фӀыщӀэ пхузощӀ, си Тхьэ. 
LUK.18.12	Сэ тхьэмахуэ къэс махуитӀ сонэщӀ,
LUK.18.13	– Ауэ хьэкътын ахъшэр хэзыхыр жыжьэу увауэ, и нэхэмкӀэ уафэм дэплъеин къудей темыгушхуэу, и бгъэгум еуэу, Тхьэм елъэӀурт: «Си Тхьэ, сэ, цӀыху гуэныхьыщӀэм, гущӀэгъу къысхуэщӀ».
LUK.18.14	– Сэ нывжызоӀэ, япэ лӀым хуэмыдэу, мы лӀыр Тхьэм дежкӀэ щыпкъагъэ игу илъу унэм кӀуэжащ. Сыт щхьэкӀэ жыпӀэмэ зи щхьэ зыгъэин дэтхэнэри Тхьэм игъэлъэхъшэнущ, зи щхьэр зыгъэлъахъшэр Тхьэм игъэинынущ.
LUK.18.15	ЦӀыхухэм сабийхэр Хьисэ къыхуашэрт, Тхьэм и нэфӀ къащыхуэн щхьэкӀэ, трагъэӀэбэну. Хьисэ и гъуэгу ирикӀуэхэм ар щалъагъум, цӀыхухэм ядакъым. 
LUK.18.16	Ауэ Хьисэ сабийхэр къриджэри, жиӀащ:
LUK.18.16	– Сабийхэр си деж кърекӀуэ, фапэрымыуэ, апхуэдэхэр Тхьэм и Тепщэныгъэшхуэм щӀэтщи. 
LUK.18.17	Пэжыр нывжызоӀэ, Тхьэм и Тепщэныгъэшхуэр сабийм къызэрищтэм хуэдэу къэзымыщтэр а тепщэныгъэшхуэм щӀыхьэнукъым.
LUK.18.18	Хьисэ пашэ гуэр къеупщӀащ:
LUK.18.18	– Дин егъэджакӀуэфӀ, мыкӀуэдыжын гъащӀэ ӀыхьэфӀ къыслъысын щхьэкӀэ, сыт сщӀэн хуейр?
LUK.18.19	– ФӀыкӀэ сыт укъыщӀызэджэр? – жриӀащ Хьисэ а лӀым. – Тхьэм фӀэкӀа, фӀы зыри щыӀэкъым. 
LUK.18.20	Тхьэм и унафэхэр
LUK.18.21	– Си щӀалэгъуэм къыщыщӀэдзауэ согъэзащӀэ а псори, – жиӀащ адрейм.
LUK.18.22	Ар щызэхихым, Хьисэ абы жриӀащ:
LUK.18.22	– Иджыри зы уи щыщӀагъэщ. УиӀэ псори щэжи, ахъшэр тхьэмыщкӀэхэм яхуэгуэш. Уафэм мылъкушхуэ ущиӀэ хъунущ абы щыгъуэ. Си ужь къиувэ итӀанэ.
LUK.18.23	Ар щызэхихым, адрейм игу щӀыхьащ, мылъкушхуэ иӀэти. 
LUK.18.24	Игу зэрыщӀыхьар щилъагъум, Хьисэ жиӀащ:
LUK.18.24	– Тхьэм и Тепщэныгъэшхуэм щӀыхьэныр икъукӀэ гугъущ мылъкушхуэ зиӀэхэм я дежкӀэ. 
LUK.18.25	Бейр Тхьэм и Тепщэныгъэшхуэм щӀыхьэн нэхърэ, махъшэкӀэ мастэнэм икӀыныр нэхъ тыншщ.
LUK.18.26	Ар зэхэзыха цӀыхухэм жаӀащ:
LUK.18.26	– Апхуэдэу щыщыткӀэ, мыкӀуэду зыкъригъэлын зыхузэфӀэкӀынур хэт?
LUK.18.27	– ЦӀыхухэм яхузэфӀэмыкӀыр Тхьэм хузэфӀокӀ, – жиӀащ Хьисэ.
LUK.18.28	– Мис, дэ диӀа псори къэдгъанэри, уэ уи ужь дыкъиуващ, – жиӀащ Петр.
LUK.18.29	– Пэжыр нывжызоӀэ, – яжриӀащ Хьисэ, – хэту щытми, е и унэ, е и адэ-анэр, е и къуэшхэр, е и шыпхъухэр, е и фызыр, е и бынхэр Тхьэм и Тепщэныгъэшхуэм щхьэкӀэ къибгынамэ, 
LUK.18.30	иӀам нэхърэ куэдкӀэ нэхъыбэ мы дунейм щызымыгъуэтыжын цӀыху зыри щыӀэкъым, икӀи апхуэдэм мыкӀуэдыжын гъащӀэ щиӀэ хъунущ ахърэтым.
LUK.18.31	Хьисэ и гъуэгу ирикӀуэ цӀыху пщыкӀутӀыр лъэныкъуэкӀэ Ӏуишри, яжриӀащ:
LUK.18.31	– Мис, ЕрусалимкӀэ дыдокӀуей. ЦӀыху Лъэпкъым и Къуэм теухуауэ бегъымбархэм ятха псори абы къыщыщӀынурэ, пэж хъунущ. 
LUK.18.32	Абы къикӀыр езыр хамэ лъэпкъхэм
LUK.18.33	ещанэ махуэм лӀахэм къахэтэджыкӀыжынущ ар.
LUK.18.34	АрщхьэкӀэ Хьисэ яжриӀа псалъэхэм щыщу зыри къагурыӀуакъым и гъуэгу ирикӀуэхэм. А псалъэхэм къарыкӀыр ящыбзыщӀауэ щытащ, Хьисэ абыхэм къригъэкӀари зэхащӀыкӀакъым.
LUK.18.35	Хьисэ Ерихон къалэм
LUK.18.36	ЦӀыху гупышхуэ блэкӀыу щызэхихым, нэфыр щӀэупщӀащ:
LUK.18.36	– Сыт мыр?
LUK.18.37	– Назарет щыщ Хьисэ мыбыкӀэ блокӀ, – къыжраӀащ цӀыхухэм.
LUK.18.38	Ар къыщыжраӀэм, нэфыр макъышхуэкӀэ къэджащ:
LUK.18.38	– Даут и Къуэ
LUK.18.39	Япэ ит цӀыхухэм ямыдэу, «Щыгъэт», къыжраӀащ, арщхьэкӀэ нэфыр нэхъ макъ лъагэжкӀэ къэджащ аргуэру:
LUK.18.39	– Даут и Къуэ, гущӀэгъу къысхуэщӀ!
LUK.18.40	Хьисэ къэувыӀэри, нэфыр къыбгъэдашэну яжриӀащ. Нэфыр къыщыбгъэдыхьэм, еупщӀащ:
LUK.18.41	– Сыт пхуэсщӀэну узыхуейр?
LUK.18.41	– Зиусхьэн, си нитӀыр къысхуэгъэплъэж, – жиӀащ нэфым.
LUK.18.42	– Уи нэхэр къэплъэжынущ, – жриӀащ Хьисэ абы. – Уи фӀэщхъуныгъэм уигъэхъужащ.
LUK.18.43	Нэфым и нэхэр къэплъэжащ асыхьэтым, Тхьэм щӀыхь хуищӀу, Хьисэ и ужь иуващ ар. Ар щалъагъум, цӀыху псоми Тхьэм щытхъу хуаӀэтащ.
LUK.19.1	Абы и ужькӀэ Хьисэ Ерихон къалэм дыхьэри, зэхикӀухьащ. 
LUK.19.2	Закхей зи цӀэ гуэр дэст абы. Ар хьэкътын ахъшэ хэзыххэм я пашэхэм щыщт, бейт. 
LUK.19.3	Хьисэ и щыфэлӀыфэ зригъэлъагъуну хуеят ар, арщхьэкӀэ езыр лӀы лъахъшэ цӀыкӀути, цӀыху гупышхуэм яхэту зыри илъагъун лъэкӀакъым. 
LUK.19.4	Арати, цӀыхухэм япэ ищри, ахъуо жыгым дэпщеящ, Хьисэ зригъэлъагъун папщӀэ, сыт щхьэкӀэ жыпӀэмэ Хьисэ а гъуэгумкӀэ блэкӀын хуейт.
LUK.19.5	Хьисэ а щӀыпӀэм щынэсым, дэплъейри, Закхейм жриӀащ:
LUK.19.5	– Закхей, псынщӀэу къех, уи унэм сынеблэгъэн хуейщ нобэ.
LUK.19.6	Закхей псынщӀэу къехыжри, и гуапэ хъуауэ, и унэм Хьисэ иригъэблэгъащ. 
LUK.19.7	Ар щалъагъум, цӀыхухэм мыарызыуэ жаӀащ:
LUK.19.7	– Гуэныхь зыщӀэ цӀыхум и унэ хьэщӀэу ихьащ.
LUK.19.8	Закхей къэтэджри, Зиусхьэн Хьисэ къыжриӀащ:
LUK.19.8	– Зиусхьэн! Мис, си мылъкум и ныкъуэр тхьэмыщкӀэхэм яхуэзгуэшынущ. ЦӀыху гуэр къэзгъэпцӀаӀамэ, хуэдиплӀ естыжынущ.
LUK.19.9	КъегъэлакӀуэр мы унагъуэм нобэ къэкӀуащ, – жриӀащ Хьисэ Закхей. – Мы лӀыри Ибрэхьим къытехъукӀа цӀыхухэм ящыщщ. 
LUK.19.10	ЦӀыху Лъэпкъым и Къуэр къыщӀэкӀуар кӀуэдыпӀэ ихуа цӀыхухэр къилъыхъуэурэ, мыкӀуэду къригъэлыну аращ.
LUK.19.11	Хьисэ жиӀэхэм цӀыхухэр едаӀуэ щыхъум, мы ущие хъыбарри къыпищащ; сыт щхьэкӀэ жыпӀэмэ Хьисэ Ерусалим и гъунэгъуу щытт икӀи Тхьэм и Тепщэныгъэшхуэр асыхьэтым къэлъэгъуэну цӀыхухэр гугъэрти. 
LUK.19.12	Апхуэдэу щыхъум, Хьисэ жиӀащ:
LUK.19.12	– Къэрал жыжьэ гуэрым кӀуэну мурад ищӀащ пщы гуэрым, езым и къэралым щхьэкӀэ а пащтыхьыгъуэр къиубыду къигъэзэжын гугъэр иӀэу. 
LUK.19.13	Ежьэн и пэкӀэ, и унэӀутхэм ящыщ цӀыхуипщӀ къриджэщ, минэ
LUK.19.14	Ауэ мы пщыр и къэралым ис цӀыхухэм фӀыуэ къалъагъуртэкъыми, «Мы лӀыр пащтыхь къытхуэхъуну дыхуейкъым», жрагъэӀэну, лӀыкӀуэхэр пщым и ужь иту а къэралым ягъэкӀуащ.
LUK.19.15	АрщхьэкӀэ а пщыр пащтыхьу ягъэуващ. Пщым къыщигъэзэжым, ахъшэхэр зрита унэӀутхэр къриджащ. Абыхэм ящыщу дэтхэнэми щэн-къэщэхун ӀуэхукӀэ къилэжьар зригъэщӀэну хуейт ар.
LUK.19.16	Япэрей унэӀутыр къакӀуэри, жиӀащ: «Зи щӀыхь ин, къызэпта минэмкӀэ хуэдипщӀ къэзлэжьащ».
LUK.19.17	Пщым абы жриӀащ: «ФӀыуэ пщӀащ, си унэӀутыфӀ. Ӏуэху мащӀэмкӀэ сызыщыгугъ хъун цӀыхуу узэрыщытам щхьэкӀэ, къалипщӀ уэ пӀэщӀэслъхьэнущ».
LUK.19.18	ЕтӀуанэ унэӀутри къакӀуэри, жиӀащ: «Зи щӀыхь ин, къызэпта минэмкӀэ хуэдитху къэзлэжьащ».
LUK.19.19	Пщым абы жриӀащ: «Къалитху уэ пӀэщӀэслъхьэнущ».
LUK.19.20	Ещанэ унэӀутри къакӀуэри, жиӀащ: «Зи щӀыхь ин, мис уи минэр. Ар хъыданым кӀуэцӀыслъхьэри щызгъэлъащ. 
LUK.19.21	УзэрылӀы пхъашэм щхьэкӀэ сыпщышынащ. Уэ умыгъэтӀылъар къыбощтэж, тумысари къытыбохыж».
LUK.19.22	Пщым абы жриӀащ: «Уэ уи псалъэхэмкӀэ узгъэкъуэншэжынщ, унэӀут бзаджэ. Уэ пщӀэрт сэ сызэрылӀы пхъашэри, сымыгъэтӀылъар къызэрысщтэжри, тезмысар къызэрытесхыжри. 
LUK.19.23	АтӀэ сыт си ахъшэм хагъэхъуэн щхьэкӀэ, сатуущӀэхэм щӀумытар? Апхуэдэу пщӀамэ, сэ сыкъэкӀуэжа нэужь, си ахъшэм хэхъуауэ къызэптыжынт».
LUK.19.24	Пщым къыбгъэдэтхэм яжриӀащ итӀанэ: «Мы лӀым минэр къеӀыфхи, минэу пщӀы зиӀэм ефт».
LUK.19.25	«Зи щӀыхь ин, абы минэу пщӀы иӀэкъэ?» къыжраӀащ абыхэм.
LUK.19.26	«Сэ нывжызоӀэ, ар хэти ирехъу, зиӀэм нэхъыбэ къритынущ Тхьэм, ауэ зыри зимыӀэм иӀэ тӀэкӀури Ӏихыжынущ Тхьэм», жиӀащ пщым. 
LUK.19.27	«Сэ пащтыхь сахуэхъуну хуэмея си бийхэр къафши, си пащхьэм деж щывукӀ иджы».
LUK.19.28	А псалъэхэр жиӀа нэужь, Ерусалим кӀуэну, Хьисэ и гъуэгу техьэжащ. 
LUK.19.29	Елеон зи цӀэ Ӏуащхьэм и лъапэм тес жылитӀым Виффагиерэ Вифаниерэ щынэблагъэм, Хьисэ и гъуэгу ирикӀуэхэм ящыщ цӀыхуитӀ япэ иригъэщащ, 
LUK.19.30	мыпхуэдэу яжриӀэри:
LUK.19.30	– Фяпэ ит жылэм фыдыхьэ. Фызэрыдыхьэу, цӀыху зэи зытемытӀысхьа шыд шыщӀэ епхауэ фрихьэлӀэнущ. Ар къыкӀэрыфтӀэтыкӀи, къафшэ. 
LUK.19.31	«Сыт къыщӀыкӀэрыфтӀэтыкӀыр?» жиӀэу зыгуэр къывэупщӀмэ, мыпхуэдэу жефӀэ: «Зиусхьэныр хуейщ абы».
LUK.19.32	А лӀыкӀуитӀыр кӀуэри, Хьисэ зэражриӀам хуэдэу, шыдыр епхауэ къагъуэтащ. 
LUK.19.33	Шыд шыщӀэр къыщыкӀэратӀэтыкӀым, ар зейхэм къыжраӀащ:
LUK.19.33	– Сыт шыд шыщӀэр къыщӀыкӀэрыфтӀэтыкӀыр?
LUK.19.34	– Зиусхьэныр хуейщ абы, – жаӀащ лӀыкӀуэхэм.
LUK.19.35	Шыд шыщӀэр Хьисэ деж къашэщ, я щыгъынхэр тралъхьэри, Хьисэ ягъэшэсащ. 
LUK.19.36	Хьисэ шыд шыщӀэм тесу здэкӀуэм, цӀыхухэм я щыгъынхэр зыщахыурэ гъуэгум хутраубгъуэрт.
LUK.19.37	Ерусалим и гъунэгъуу, гъуэгур Елеон Ӏуащхьэм къыщех щӀыпӀэм Хьисэ щынэсым, ялъэгъуа Ӏуэху телъыджэ псом щхьэкӀэ гуфӀэрэ макъышхуэкӀэ Тхьэм щӀыхьышхуэ хуащӀу, Хьисэ и гъуэгу ирикӀуэ гуп псоми мыпхуэдэу жаӀэу щӀадзащ:
LUK.19.38	«Зиусхьэным и цӀэкӀэ къакӀуэ
LUK.19.38	пащтыхьым щӀыхьышхуэр ейщ!
LUK.19.38	Уафэм мамырыгъэ щыӀэщ!
LUK.19.38	Тхьэуэ Лъагэм щӀыхьышхуэр ейщ».
LUK.19.39	ЦӀыху гупышхуэм яхэт фарисейхэм ящыщ гуэрхэм Хьисэ къыжраӀащ:
LUK.19.39	– Дин егъэджакӀуэ, уи гъуэгу ирикӀуэхэм щагъэтыну яжеӀэ.
LUK.19.40	– Сэ нывжызоӀэ, – жиӀащ Хьисэ, – абыхэм щагъэтмэ, мывэхэр къэгуоунущ.
LUK.19.41	Ерусалим пэгъунэгъу хъууэ, къалэр щилъагъум, абы хуэгъыурэ, Хьисэ жиӀащ:
LUK.19.42	– Мамырыгъэ къыпхуэзыхьыну Ӏуэхугъуэхэр нобэ уэри пщӀэуэ щытыгъатэмэ, сыгуфӀэнт, ауэ уи нэхэм ахэр ящыбзыщӀауэ щытщ зэкӀэ; 
LUK.19.43	сыт щхьэкӀэ жыпӀэмэ уи бийхэм быдапӀэхэмкӀэ укъыщыщаувыхьын махуэхэр къыпхуэкӀуэнущ. Абыхэм укъаухъуреихьынущ, дэнэ лъэныкъуэкӀи къыщыптеуэнущ. 
LUK.19.44	Уэри уи быну къалэм дэсхэри уи бийхэм фагъэкӀуэдынущ, мывитӀ зэтелъу къагъэнэнукъым, Тхьэм умыкӀуэду укъыщригъэлыну зэманыр къэсауэ къызэрыбгурымыӀуам щхьэкӀэ.
LUK.19.45	Абы и ужькӀэ Хьисэ Тхьэм и унэшхуэм щӀыхьэри, сатуущӀэхэр
LUK.19.46	Абыхэм яжриӀащ:
LUK.19.46	– Тхьэм къызэрыжиӀар и псалъэу тхахэм хэтщ:
LUK.19.47	Тхьэм и унэшхуэм щӀэту, Тхьэм и псалъэхэр махуэ къэс яригъащӀэрт Хьисэ цӀыхухэм. Дин пашэшхуэхэри, торэт егъэджакӀуэ пашэхэри, цӀыхухэм яӀэ адрей пашэхэми Хьисэ зэрагъэкӀуэдыну щӀыкӀэм егупсысу щӀадзащ, 
LUK.19.48	ауэ цӀыху псори я гуапэу Хьисэ едаӀуэу щытти, иращӀэн мыхъумыщӀагъэ лъэпкъ ягъуэтакъым.
LUK.20.1	Махуэ гуэрым, Тхьэм и унэшхуэм щӀэту, Тхьэм и псалъэхэр яригъащӀэурэ, Хьисэ хъыбарыфӀыр яхуиӀуатэрт цӀыхухэм. Апхуэдэу щыхъум, дин пашэшхуэхэмрэ торэт егъэджакӀуэ пашэхэмрэ, нэхъыжьхэр я гъусэу, къыбгъэдыхьэри къеупщӀащ:
LUK.20.2	– КъыджеӀэт, мы Ӏуэхухэр блэжьыну хуитыныгъэ дэнэ къыздипхари, ахэр блэжьыну тепщэныгъэ хэт уэ къозытари?
LUK.20.3	– Сэри фэ Ӏуэхугъуэ гуэркӀэ сынывэупщӀынущ, – яжриӀащ Хьисэ. – Жэуап къызэфт: 
LUK.20.4	ЦӀыхухэр иумэхъын щхьэкӀэ Иуан хэт къэзыгъэкӀуар? ЦӀыхухэра, хьэмэрэ Тхьэра?
LUK.20.5	– «Тхьэращ Иуан къэзыгъэкӀуар» жытӀэмэ, «НтӀэ, Иуан жиӀахэр сыт фи фӀэщ щӀэмыхъуар?» жиӀэнущ, – зэчэнджэщыжурэ жаӀэрт абыхэм. 
LUK.20.6	– Ауэ «ЦӀыхухэращ Иуан къэзыгъэкӀуар», жытӀэмэ, цӀыху псори мывэкӀэ къыдэуэурэ, даукӀынущ, Иуан зэрыбегъымбарыр я фӀэщ мэхъури.
LUK.20.7	Арати,
LUK.20.7	– Иуан къэзыгъэкӀуар тщӀэркъым, – жэуап ятыжащ абыхэм.
LUK.20.8	– Апхуэдэу щыщыткӀэ, сэри нывжесӀэнукъым мы Ӏуэхугъуэхэр злэжьыну хуитыныгъэ къыздисхар, – яжриӀащ Хьисэ абыхэм.
LUK.20.9	Мы ущие хъыбарыр цӀыхухэм яхуиӀуатэу щӀидзащ Хьисэ итӀанэ:
LUK.20.9	– ЛӀы гуэрым жызум хадэ игъэтӀысри, жызумгъэкӀ* гуэрхэм яӀэщӀилъхьащ. Абы и ужькӀэ а лӀыр хамэ къэрал гуэрым куэдрэ къэтыну кӀуащ. 
LUK.20.10	Жызум пычыжыгъуэр къыщысым, и жызум Ӏыхьэр къаӀихыну жызумгъэкӀхэм я деж унэӀут гуэр игъэкӀуащ абы. Ауэ жызумгъэкӀхэм унэӀутыр яубэрэжьри, ӀэнэщӀу къаутӀыпщыжащ. 
LUK.20.11	Хадэр зейм унэӀут гуэр игъэкӀуащ аргуэру, ауэ ари яубэрэжьри, лей кърахауэ, ӀэнэщӀу къаутӀыпщыжащ. 
LUK.20.12	Ещанэуи унэӀут гуэр игъэкӀуащ. Ари къауӀэри кърахужьэжащ.
LUK.20.13	– Апхуэдэу щыхъум, жызум хадэр зейм жиӀащ: «Сыт сщӀэн? Сэ фӀыуэ слъагъу си къуэ щӀасэр згъэкӀуэнщ. Абы щӀыхь къыхуащӀынкӀи мэхъу».
LUK.20.14	– Ауэ жызумгъэкӀхэм хадэр зейм и къуэр щалъагъум, зэчэнджэщыжри жаӀащ: «Жызум хадэр къызыхуэнэжынур мыращ. Ар дывгъэукӀи, хадэр дэ къытхуэнэнщ». 
LUK.20.15	Арати, жызум хадэм ирахужри, яукӀащ ар.
LUK.20.15	– Жызум хадэр зейм сыт абыхэм ярищӀэнур? – къыщӀигъужащ Хьисэ.
LUK.20.16	– Ар къэкӀуэнущ, а жызумгъэкӀхэр игъэкӀуэдынурэ, хадэр нэгъуэщӀхэм яӀэщӀилъхьэнущ.
LUK.20.16	– Ар къэхъуну Тхьэм жимыӀэкӀэ, – жаӀащ цӀыхухэм ар щызэхахым.
LUK.20.17	Абыхэм еплъри, Хьисэ жиӀащ:
LUK.20.17	– Тхьэм мы и псалъэу тхахэм
LUK.20.17	«УхуакӀуэхэм зрамыпэсу хыфӀадзэжа мывэр
LUK.20.17	унэр зэтезыӀыгъ мывэ лъабжьэ хъуащ»?
LUK.20.18	– А мывэм къытехуэр къызэпкъриудынущ, езыр зытехуэри щӀипӀытӀынущ.
LUK.20.19	Хьисэ мы ущие хъыбарыр езыхэм ятеухуауэ зэрыжиӀар торэт егъэджакӀуэ пашэхэмрэ дин пашэшхуэхэмрэ къагурыӀуати, ар занщӀэу яубыдыну хэтащ, ауэ цӀыхухэм ящышынэрт.
LUK.20.20	Арати, торэт егъэджакӀуэ пашэхэмрэ дин пашэшхуэхэмрэ Хьисэ кӀэлъызеплъэ зэпытт, икӀи ӀулъхьэкӀэ ящэхуауэ, щыпкъагъэ ягу илъ хуэдэу фэ зытезыгъауэ цӀыху фэрыщӀ гуп хуагъэкӀуащ абы. Хэкум ипщу тепщэныгъэ зиӀэм ӀэщӀагъэхуэн щхьэкӀэ, Хьисэ псалъэ гуэркӀэ къаубыдэну гугъэрт. 
LUK.20.21	Ахэр Хьисэ еупщӀащ:
LUK.20.21	– Дин егъэджакӀуэ, уэ щыпкъагъэр зэрыжыпӀэми цӀыхухэм щыпкъагъэр зэребгъащӀэми дыщыгъуазэщ. ЦӀыхухэм я фэм уемыплъу, цӀыху псори уи зэхуэдэу щытщ, щыпкъагъэм тетуи Тхьэм и гъуэгур цӀыхухэм ябогъащӀэ. 
LUK.20.22	Кесарым
LUK.20.23	Абыхэм я хьилагъэм гу лъитати, Хьисэ яжриӀащ:
LUK.20.23	– Сыт сыщывгъэуэну фыщӀыхэтыр? 
LUK.20.24	Зы динар
LUK.20.24	– Кесарырщ, – жаӀащ абыхэм.
LUK.20.25	– Апхуэдэу щыщыткӀэ, кесарым ейр кесарым ефтыж, Тхьэм ейри Тхьэм ефтыж, – яжриӀащ Хьисэ.
LUK.20.26	Арати, цӀыхухэм я пащхьэм псалъэ гуэркӀэ къыщаубыдэфакъым, Хьисэ ярита жэуапри ягъэщӀагъуэурэ заущэхужащ.
LUK.20.27	ЛӀахэр къызэрытэджыжынур зи фӀэщ мыхъу саддукейхэм
LUK.20.28	– Дин егъэджакӀуэ, Мусэ бегъымбарым мыпхуэдэу къытхуитхащ:
LUK.20.29	Зэшибл псэуащ. Абыхэм я нэхъыжьым фыз къишащ, ауэ бын къыщӀэмыну дунейм ехыжащ. 
LUK.20.30	КъыкӀэлъыкӀуэм а фызыр къишэжри, бын къыщӀэмыну, ари дунейм ехыжащ. 
LUK.20.31	Ещанэми а фызыр къишэжащ. Апхуэдэурэ ебланэм нэсыху, бын къащӀэмыну псори дунейм ехыжащ. 
LUK.20.32	Фызри дунейм ехыжащ псом я ужь дыдэ. 
LUK.20.33	Аращи, лӀахэр къыщытэджыжкӀэ, хэт ар иджы зи фызынур? Блыми я щхьэгъусакъэ ар?
LUK.20.34	– Иджырей цӀыхухэм фыз къашэ, лӀыи докӀуэ, – яжриӀащ Хьисэ абыхэм. 
LUK.20.35	– Ауэ лӀахэм къахэтэджыкӀыжу, ахърэтым щыпсэуну зыхуэфащэхэм фыз къашэжынукъым, лӀыи дэкӀуэжынукъым. 
LUK.20.36	Ахэр мелыӀычхэм ещхьщ, я псэ пытынущ, лӀахэм къахэтэджыкӀыжащи, Тхьэм и быну щытщ. 
LUK.20.37	ЛӀахэм я къэтэджыжыкӀэ хъунур Мусэ бегъымбарми нахуэу къигъэлъэгъуащ. Сыт щхьэкӀэ жыпӀэмэ пыжь банэм и хъыбарыр
LUK.20.38	Абы къикӀыр Тхьэр псэухэмрэ лӀауэ жыхуаӀэхэмрэ я Тхьэу зэрыщытырщ; сыт щхьэкӀэ жыпӀэмэ абы дежкӀэ псори псэууэ щытщи.
LUK.20.39	Хьисэ ар щыжиӀэм, торэт егъэджакӀуэ пашэхэм ящыщ гуэрхэм жаӀащ:
LUK.20.39	– Дин егъэджакӀуэ, хъарзынэу жыпӀащ.
LUK.20.40	Хьисэ нэгъуэщӀкӀэ еупщӀыжыну зыри тегушхуакъым итӀанэ.
LUK.20.41	Хьисэ абыхэм яжриӀащ абдежым:
LUK.20.41	– Мэссихь
LUK.20.42+LUK.20.43	Сыт щхьэкӀэ жыпӀэмэ езы Даут мыпхуэдэу зэрыжиӀар Сабурым иткъэ:
LUK.20.42+LUK.20.43	«Сэ си Зиусхьэным къыжриӀащ Тхьэуэ Зиусхьаным:
LUK.20.42+LUK.20.43	Уи бийхэр лъэгущӀэтын пхуэсщӀыху,
LUK.20.42+LUK.20.43	си ижьырабгъумкӀэ къызбгъэдэтӀысхьэ»?
LUK.20.44	– Езы Даут Мэссихьым «Си ЗиусхьэнкӀэ» йоджэ, – къыщӀигъужащ Хьисэ. – Апхуэдэу щыщыткӀэ, Мэссихьыр Даут и Къуэу дауэ зэрубжынур?
LUK.20.45	ЦӀыху псори едаӀуэ щыхъум, Хьисэ и гъуэгу ирикӀуэхэм яжриӀащ:
LUK.20.46	– Торэт егъэджакӀуэ пашэхэм фахуэсакъ! Абыхэм фащэ кӀыхьхэр ящыгъыу къакӀухьын я щӀасэщ. ЦӀыху зэхыхьэпӀэхэм езыхэм цӀыхухэм пщӀэ лей защыхурагъэщӀын яфӀэфӀщ. Синэгуэгухэм цӀыхухэр щыщызэхуэскӀи гухэхъуэ Ӏэнэ щытрагъэувэ щыгъуи тхьэмадэ тӀысыпӀэхэр щаубыдыныр я щӀасэщ. 
LUK.20.47	Фызабэхэм я унэхэр къытрах. ЦӀыхухэм зыщагъэтхъун щхьэкӀэ, я тхьэлъэӀухэр кӀыхь ящӀ. Ахэр хуабжьу игъэпшынэнущ Тхьэм.
LUK.21.1	Тхьэм и унэшхуэм щӀэту щыплъэм, Тхьэм тыгъэ хуащӀ ахъшэхэр цӀыху бейхэм пхъуантэхэм далъхьэу илъэгъуащ Хьисэ. 
LUK.21.2	ЯкӀэлъыплъурэ фызабэ тхьэмыщкӀэ гуэрми гъуаплъэ ахъшэ жьгъеитӀ пхъуантэм дилъхьэу илъэгъуащ.
LUK.21.3	– Пэжыр нывжызоӀэ, – жиӀащ Хьисэ, – мы фызабэ тхьэмыщкӀэм адрей цӀыху псоми нэхърэ нэхъыбэ дилъхьащ пхъуантэм; 
LUK.21.4	мобыхэм къелыжа ахъшэм щыщщ пхъуантэм далъхьар, а фызабэм зэрыпсэуну иӀэ мащӀэ тӀэкӀур зэрыщыту дилъхьащ пхъуантэм.
LUK.21.5	Мывэ дахэхэмкӀэ икӀи тыгъэу цӀыхухэм Тхьэм хуащӀамкӀэ Тхьэм и унэшхуэр екӀуу гъэщӀэрэщӀауэ зэрыщытым цӀыху гуэрхэр щытепсэлъыхьым, Хьисэ жиӀащ:
LUK.21.6	– Мыбдежым щыфлъагъуращ: мывитӀ къызэтемынэжу, псори къыщызэтекъутэну махуэхэр къэсынущ.
LUK.21.7	– Дин егъэджакӀуэ, уэ а жыхуэпӀэ Ӏуэхухэр сыт щыгъуэ къыщыхъунур икӀи ахэр къызэрыхъунум и нэщэнэхэр сыт? – къеупщӀащ ахэр.
LUK.21.8	– ЦӀыхухэм фыкъызэрамыгъэпцӀэным фыхуэсакъ, – жиӀащ Хьисэ. – Сыт щхьэкӀэ жыпӀэмэ си цӀэр зыфӀащурэ, «Мэссихьыр сэращ», икӀи «Махуэр къэблэгъащ», жаӀэу цӀыху куэд къэкӀуэнущ. Абыхэм я ужь фымыувэ. 
LUK.21.9	Зауэхэм я хъыбархэмрэ цӀыхухэм къэралхэм я гъэпсыкӀэр якъутэжыну къызэрызэщӀэтаджэм и хъыбархэмрэ щызэхэфхкӀэ, фымышынэ. А Ӏуэхухэр къэхъун хуейщ, ауэ дунейм и кӀэухыр иджыри къэсауэ аркъым.
LUK.21.10	– Зы лъэпкъыр адрей лъэпкъым, зы къэралри адрей къэралым езэуэну къызэщӀэтэджэнущ, – яжриӀащ Хьисэ. 
LUK.21.11	– ЩӀыр щӀыпӀэ-щӀыпӀэхэмкӀи хуабжьу щыхъеинущ икӀи уз зэрыцӀалэхэмрэ гъаблэхэмрэ къэхъунущ. УафэмкӀи шынагъуэшхуэ нэщэнэхэр къикӀынущ.
LUK.21.12	– Ауэ мы Ӏуэху псори къэхъун и пэкӀэ, си цӀэр зэрывгъэлъапӀэм щхьэкӀэ, цӀыхухэм фаубыдынущ икӀи гугъуехь фагъэшэчынущ. Синэгуэгухэм фратынущ, лъэхъуэщым фыщӀадзэнущ икӀи пащтыхьхэмрэ Ӏэтащхьэхэмрэ я пащхьэм фрашэнущ. 
LUK.21.13	Апхуэдэу щыхъукӀэ, абыхэм я пащхьэм хъыбарыфӀым щыхьэт фыщытехъунущ. 
LUK.21.14	Ауэ мыр фигу ифлъхьэ: Зывгъэхеин щхьэкӀэ, нэхъапэ щӀыкӀэкӀэ вгъэхьэзырыным фыпымылъ; 
LUK.21.15	сыт щхьэкӀэ жыпӀэмэ къывэныкъуэкъухэр къыфпэувыжынуи къыфпэпсэлъэжынуи ялъэмыкӀын щхьэкӀэ, псалъэ Ӏущхэр фӀурыслъхьэнущ, акъылыфӀагъи фэстынущ. 
LUK.21.16	Фэ фи адэ-анэхэми, фи къуэшхэми, фи благъэхэми, фи ныбжьэгъухэми тепщэныгъэ зиӀэхэм фрагъэубыдынущ, фщыщ гуэрхэри яукӀынущ. 
LUK.21.17	Фэ си цӀэр зэрывгъэлъапӀэм щхьэкӀэ, цӀыху псори жагъуэгъу къыфхуэхъунущ. 
LUK.21.18	Ауэ зы щхьэц налъи фи щхьэцым хэкӀуэдыкӀынукъым. 
LUK.21.19	Теубыдагъэ фиӀэмэ, фи псэр мыкӀуэду къевгъэлынущ.
LUK.21.20	– Ерусалим дзэхэм къаувыхьауэ щыфлъагъукӀэ, абы и къутэжыгъуэр къызэрыблэгъар къэфщӀэнущ. 
LUK.21.21	Иудей хэкум ис цӀыхухэр Ӏуащхьэхэм ирекӀуэлӀэж абы щыгъуэ, къалэм дэсхэри абы дрекӀыж, губгъуэм итхэри къалэм дремыхьэж. 
LUK.21.22	Сыт щхьэкӀэ жыпӀэмэ Тхьэм и псалъэу тхахэм хэт псори, пэж хъун щхьэкӀэ, цӀыхухэм мыхъумыщӀагъэу ящӀахэр Тхьэм щаригъэпшыныжын махуэщ ахэр. 
LUK.21.23	ЦӀыхубз лъэщыджэхэмрэ сабий быдзафэ зиӀэхэмрэ гъуэгу мыгъуэ теувэнущ а махуэхэм. Мы къэралым и цӀыхухэр гугъуехьышхуэ хэхуэнущ, Тхьэри мы лъэпкъым ину къыхуэгубжьынущ. 
LUK.21.24	Абыхэм ящыщ куэд джатэкӀэ яукӀынущ, адрейхэри гъэру яубыдурэ хамэ лъэпкъхэм я деж яшэнущ. Я тетыгъуэ лъэхъэнэр иухыху, Ерусалим лъэгукӀэ хаутэнущ хамэ лъэпкъхэм.
LUK.21.25	– Нэщэнэ гъэщӀэгъуэныщэхэр дыгъэми, мазэми, вагъуэхэми къыщылъэгъуэнущ. ЩӀым тет лъэпкъхэм ящӀэнур ямыщӀэурэ ягухэр кӀуэдынущ. Хыри ину къэукъубеинурэ, и макъ шынагъуэр къэӀунущ. 
LUK.21.26	Дунейм къыщыхъунум пэплъэрэ, шынагъуэм зэщӀищтауэ цӀыхухэр зэтемэхынущ, сыт щхьэкӀэ жыпӀэмэ уафэм щыӀэ къарухэр къызэщӀэхъеенущ. 
LUK.21.27	ЦӀыху Лъэпкъым и Къуэр пшэм хэтрэ, лъэкӀыныгъэшхуэ, щӀыхьышхуэ иӀэу, къакӀуэу цӀыхухэм ялъагъунущ абы щыгъуэ. 
LUK.21.28	А Ӏуэхухэм къэхъуу щыщӀадзэкӀэ, фытэджи, фи щхьэр къэфӀэт, Тхьэм гугъуехьыр щыфщхьэщихыжыну махуэр къэблэгъащи.
LUK.21.29	Хьисэ ущие хъыбар гуэр яжриӀащ итӀанэ:
LUK.21.29	– Ахъуо жыгымрэ адрей жыг псомрэ феплъ. 
LUK.21.30	Жыгхэм къэтӀэпӀу щыщӀадзэкӀэ, зыми къывжимыӀэми, гъэмахуэр къызэрыблэгъар къывощӀэ. 
LUK.21.31	Апхуэдэу, мы Ӏуэхухэр къэхъуу щыфлъагъукӀэ, Тхьэм и Тепщэныгъэшхуэр благъэ къызэрыхъуар зэвгъащӀэ.
LUK.21.32	– Пэжыр нывжызоӀэ, мы лъэпкъыр мыкӀуэдыж щӀыкӀэ, а Ӏуэху псори къэхъунущ. 
LUK.21.33	Уафэмрэ щӀылъэмрэ кӀуэдыжынущ, ауэ си псалъэхэр кӀуэдыжынукъым.
LUK.21.34	– Ефэ-ешхэнымкӀи, удэфэнымкӀи, мы дунейм и гугъуехьхэмкӀи фи щхьэр зэрызэӀывмыгъэхьэнми фыхуэсакъ. Ар мыхъумэ, а махуэр фымыщӀэххэу къыфепсыхэнущ. 
LUK.21.35	Сыт щхьэкӀэ жыпӀэмэ а махуэр щӀы гущӀыӀум щыпсэу цӀыху псоми хъым хуэдэу къащхьэрипхъуэнущ. 
LUK.21.36	Сыт щыгъуи фысакъ икӀи къэхъуну псоми фахэкӀын щхьэкӀэ, къару къэвгъуэтурэ, ЦӀыху Лъэпкъым и Къуэм и пащхьэм фызэриувэфынкӀэ Тхьэм фелъэӀу зэпыт.
LUK.21.37	Тхьэм и унэшхуэм щӀэту, Тхьэм и псалъэхэр цӀыхухэм махуэ къэс яригъащӀэрт Хьисэ, ауэ жэщ къэскӀэ къалэм дэкӀырти, Елеон Ӏуащхьэм жэщыр щигъакӀуэрт. 
LUK.21.38	Жьыуэ, пщэдджыжь къэс, Хьисэ едэӀуэну цӀыху псори, Тхьэм и унэшхуэм кӀуэрт.
LUK.22.1	ЩӀакхъуэ Мыгъэтэдж щашх ӀутӀыжкӀэ зэджэ махуэшхуэхэр
LUK.22.2	Дин пашэшхуэхэмрэ торэт егъэджакӀуэ пашэхэмрэ, цӀыхухэм щабзыщӀурэ, Хьисэ зэрагъэкӀуэдыну щӀыкӀэм егупсысырт, сыт щхьэкӀэ жыпӀэмэ ахэр цӀыхухэм ящышынэрт. 
LUK.22.3	Хьисэ и гъуэгу ирикӀуэ цӀыху пщыкӀутӀым ящыщу ИскариоткӀэ зэджэ Иудэм и гур шейтӀаным иубыдащ. 
LUK.22.4	Иудэ дин пашэшхуэхэмрэ Тхьэм и унэшхуэм и хъумакӀуэхэм я пашэхэмрэ я деж кӀуэри, Хьисэ зэраригъэубыдыну щӀыкӀэмкӀэ епсэлъащ. 
LUK.22.5	Ахэр гуфӀащ, ахъши къратыну къагъэгугъащ. 
LUK.22.6	Арати, Иудэ абыхэм я мурадыр ядищтэри, цӀыху гупышхуэм ямыщӀэу Хьисэ яригъэубыдын щхьэкӀэ, игъуэ щыхъунум пэплъэу щӀидзащ.
LUK.22.7	ЩӀакхъуэ Мыгъэтэдж щашх махуэшхуэхэм ящыщу ӀутӀыж щынэр щыфӀагъэжын хуей махуэр къэсащ. 
LUK.22.8	Арати, Хьисэ Петррэ Иуанрэ я пщэ ирилъхьащ, мыпхуэдэу яжриӀэри:
LUK.22.8	– ФыкӀуи, ӀутӀыж пщыхьэщхьэшхэр тшхын щхьэкӀэ, вгъэхьэзыр.
LUK.22.9	Дэнэ щыдгъэхьэзырыну ухуей? – къеупщӀащ ахэр.
LUK.22.10	– ФыкъэдаӀуэ! – яжриӀащ Хьисэ. – Къалэм фызэрыдыхьэу, лӀы гуэр, псы кхъуэщын ихьу, къыфхуэзэнущ. А лӀым и ужь фиту, ар зыщӀыхьэ унэм фэри фыщӀыхьэ. 
LUK.22.11	Унэр зейм жефӀэ: «Дин егъэджакӀуэм къыбжеӀэ: Сэрэ си гъуэгу ирикӀуэхэмрэ ӀутӀыж пщыхьэщхьэшхэр щытшхыну пэшыр дэнэ щыӀэ?» 
LUK.22.12	ГъэщӀэрэщӀауэ пэшышхуэ лъагэ гуэр фигъэлъагъунущ абы щыгъуэ. Абдежым псори щывгъэхьэзыр.
LUK.22.13	Ахэр кӀуэщ, Хьисэ зэражриӀам хуэдэу псори ирахьэлӀэри, ӀутӀыж пщыхьэщхьэшхэр ягъэхьэзыращ.
LUK.22.14	ПӀалъэр къыщысым, апостол пщыкӀутӀыр и гъусэу, Хьисэ Ӏэнэм пэрытӀысхьащ.
LUK.22.15	– Гугъуехь сшэчынум и пэ къихуэу мы ӀутӀыж пщыхьэщхьэшхэр фи гъусэу сшхыну гукъыдэжышхуэ сиӀащ, – яжриӀащ абыхэм. 
LUK.22.16	– Сыт щхьэкӀэ жыпӀэмэ, сэ нывжызоӀэ, Тхьэм и Тепщэныгъэшхуэр къэсу, ӀутӀыж махуэшхуэм къикӀыр зэщӀэхукӀэ, ӀутӀыж пщыхьэщхьэшхэ сэ сшхыжынукъым.
LUK.22.17	Зы фалъэ къищтэщ, Тхьэм фӀыщӀэ хуищӀри, Хьисэ жиӀащ:
LUK.22.17	– Мыр къафщти, мыбы итым щыщ фыкъыздефэ; 
LUK.22.18	сыт щхьэкӀэ жыпӀэмэ, сэ нывжызоӀэ, Тхьэм и Тепщэныгъэшхуэр къэсыхукӀэ, санэ сефэжынукъым.
LUK.22.19	Хьисэ щӀакхъуэр къищтэщ, Тхьэм фӀыщӀэ хуищӀщ, зэгуищӀыкӀщ, абыхэм яритри жиӀащ итӀанэ:
LUK.22.19	– Мы щӀакхъуэр, фи фӀагъ къыхэкӀын щхьэкӀэ, стыну си пкъыращ. Фи гум сыкъэвгъэкӀыжын щхьэкӀэ, мыр фшхы.
LUK.22.20	Пщыхьэщхьэшхэ нэужьым, фалъэр къищтэри, Хьисэ жиӀащ:
LUK.22.20	– Мы фалъэм санэу итым къикӀыр зэгурыӀуэныгъэщӀэу Тхьэм езымрэ фэрэ фяку къыдилъхьэр аращ. ФӀы къыфхуэдэкӀуэн щхьэкӀэ а зэгурыӀуэныгъэщӀэр зыгъэщыпкъэр, сэ къысщӀэкӀыну лъыращ.
LUK.22.21	Ауэ тепщэныгъэ зиӀэхэм сезыгъэубыдынур си гъусэу мы Ӏэнэм бгъэдэсщ. 
LUK.22.22	ЦӀыху Лъэпкъым и Къуэр,
LUK.22.23	Хьисэ ар щыжиӀэм, и гъуэгу ирикӀуэхэм зэупщӀыжу щӀадзащ:
LUK.22.23	– Дэ тщыщу хэт ар зыщӀэну зи гум илъыр?
LUK.22.24	Хьисэ и гъуэгу ирикӀуэхэм ящыщу нэхъ ин дыдэу ялъытэн хуеймкӀэ зэдауэу щӀадзащ.
LUK.22.25	– Дунейм тет пащтыхьхэр цӀыхухэм я пщэм дэсщ, – яжриӀащ Хьисэ. – Тепщэныгъэ зиӀэхэм цӀыхухэр фӀы зыщӀэкӀэ зрагъаджэ. 
LUK.22.26	Ауэ апхуэдэ зэхущытыкӀэкъым фэ фи зэхуаку дэлъын хуейр, атӀэ нэхъ ин дыдэу фхэтыр нэхъ цӀыкӀум хуэдэ ирехъу, тхьэмадэри щхьэгъэрытым хуэдэ ирехъу. 
LUK.22.27	Хэт нэхъ иныр: Ӏэнэм бгъэдэсыра, хьэмэрэ щхьэгъэрытыра? Ӏэнэм бгъэдэсыракъэ? Ауэ сэ щхьэгъэрытым хуэдэу сыфхэтщ. 
LUK.22.28	Гугъуехь сшэчу щыщытам си гъусар фэращ. 
LUK.22.29	Сэ тепщэныгъэ сиӀэну си Адэм къызэрызитам хуэдэу, фэри тепщэныгъэ фиӀэну фызот. 
LUK.22.30	Си Тепщэныгъэшхуэр къыщыскӀэ, си Ӏэнэм фыбгъэдэсу фышхэнущ икӀи фефэнущ, Израил и унагъуэ лъэпкъ пщыкӀутӀым хьэкум
LUK.22.31	– Симон, Симон, къэдаӀуэ. МэкъумэшыщӀэм гуэдзымрэ хьэуазэмрэ зэрызэхигъэкӀым хуэдэу, фигъэунэхун щхьэкӀэ, шейтӀаным Тхьэм хуитыныгъэ къыӀихащ. 
LUK.22.32	Ауэ фӀэщхъуныгъэм и гъуэгу утемыкӀыну сэ Тхьэм сыпхуелъэӀуащ. Уэ си деж къыщыбгъэзэжкӀэ, уи къуэшхэр
LUK.22.33	– Зиусхьэн, сэ уи гъусэу лъэхъуэщым сыкӀуэнуи лӀэныгъэм сыӀущӀэнуи сыхуэхьэзырщ, – къыжриӀащ Симон Хьисэ.
LUK.22.34	– Петр, сэ ныбжызоӀэ, нобэ адакъэ мыӀуэ щӀыкӀэ, сыкъыумыцӀыхуу щэнейрэ жыпӀэнущ, – жиӀащ Хьисэ.
LUK.22.35	– Бохъши хъуржыни фымыӀыгъыу, вакъи флъымыгъыу фыщыдэзгъэкӀым,
LUK.22.35	– Хьэуэ, зыми дыхуэныкъуакъым, – жаӀащ абыхэм.
LUK.22.36	– Ауэ иджы бохъши хъуржыни зиӀэм здрещтэ, – яжриӀащ Хьисэ. – Джатэ зимыӀэм и щыгъын щӀыӀутелъыр ирещи, джатэ кърещэху. 
LUK.22.37	Сэ нывжызоӀэ, Тхьэм и псалъэу тхахэр
LUK.22.38	– Зиусхьэн, мис, джатитӀ диӀэщ, – жаӀащ абыхэм.
LUK.22.38	– Ар ирикъунущ, – яжриӀащ Хьисэ.
LUK.22.39	Ерусалим дэкӀри, зэрихабзэу, Хьисэ Елеон Ӏуащхьэм дэкӀуащ. И гъуэгу ирикӀуэхэри щӀыгъут. 
LUK.22.40	ЗдэкӀуэну щӀыпӀэм нэса нэужь, яжриӀащ:
LUK.22.40	– Гуэныхь щӀэным фыдимыхьэхыну Тхьэм фелъэӀу.
LUK.22.41	Мывэ дзыгъуэ хуэдизкӀэ абыхэм ябгъэдэкӀщ, лъэгуажьэмыщхьэу тӀысри, Хьисэ Тхьэм елъэӀуащ:
LUK.22.42	– Си Адэ, ухуейуэ щытмэ, мы гугъуехьым и фалъэр сӀых. АтӀэми сэ сызыхуейр мыхъуу, уэ узыхуейр ирехъу. 
LUK.22.43	Абы ирихьэлӀэу зы мелыӀыч уафэм къехри, къару къритыну и пащхьэм къихутащ. 
LUK.22.44	Хьисэ гузэвэгъуэм зэщӀиубыдауэ, нэхъ хуабжьу Тхьэм елъэӀуащ. Абы и пщӀэнтӀэпсхэр лъы ткӀуэпсхэм хуэдэу щӀым теткӀуэрт.
LUK.22.45	Тхьэм елъэӀуа нэужь, къэтэджыжри, Хьисэ и гъуэгу ирикӀуэхэм я деж щыкӀуэм, ахэр гузэвэгъуэшхуэм хэтурэ Ӏурихауэ ярихьэлӀащ.
LUK.22.46	– Сыт фыщӀэжейр? – яжриӀащ абыхэм. – Фыкъэтэджи, гуэныхь щӀэным фыдимыхьэхыну Тхьэм фелъэӀу.
LUK.22.47	Хьисэ и псалъэр имыухауэ, абы и гъуэгу ирикӀуэ пщыкӀутӀым ящыщу Иудэ зи цӀэр япэ иту цӀыху гуп къэкӀуащ. Ба хуищӀыну Иудэ Хьисэ къыбгъэдыхьащ, сыт щхьэкӀэ жыпӀэмэ Иудэ Хьисэ зэраригъэубыдыну щӀыкӀэр и гъусэхэм яжриӀат: «Сэ ба зыхуэсщӀынуращ жыхуэсӀэр».
LUK.22.48	– ЦӀыху Лъэпкъым и Къуэм ба зэрыхуэпщӀым къикӀыр ар тепщэныгъэ зиӀэхэм ебгъэубыдэу ара? – еупщӀащ Хьисэ абы.
LUK.22.49	Къэхъунум гу щылъатэм, Хьисэ и гъусэхэм жаӀащ:
LUK.22.49	– Зиусхьэн, джатэхэмкӀэ дахэуэн?
LUK.22.50	Хьисэ и гъусэхэм ящыщ зыр дин пашэшхуэм и унэӀутым еуэри, и тхьэкӀумэ ижьыр къыпигъэхуащ.
LUK.22.51	– Щывгъэт! И ужь икӀ! – жиӀащ Хьисэ. А унэӀутым и тхьэкӀумэм теӀэбэри игъэхъужащ итӀанэ.
LUK.22.52	Зубыдыну къэкӀуа дин пашэшхуэхэм, Тхьэм и унэшхуэм и хъумакӀуэхэм я пашэхэм, нэхъыжьхэм Хьисэ яжриӀащ итӀанэ:
LUK.22.52	– ХъунщӀакӀуэ фубыд хуэдэу, джатэхэмрэ бжэгъухэмрэ фӀыгъыу фыкъыспежьаи? 
LUK.22.53	Тхьэм и унэшхуэм сывигъусэу махуэ къэс сыщӀэтт, ауэ сывубыдакъым. Фи пӀалъэр къэсащ иджы икӀи мы сыхьэтым кӀыфӀыгъэ бзаджэм тепщэныгъэр ӀэщӀыхьащ.
LUK.22.54	Хьисэ яубыдщ, Ӏуашри, дин пашэшхуэм и унэм щӀашащ. Петр жыжьэу якӀэлъыкӀуэтащ. 
LUK.22.55	ПщӀантӀэ кӀуэцӀым мафӀэ щащӀу щызэхэтӀысхьэжым, Петри абыхэм яхэтӀысхьащ. 
LUK.22.56	УнэӀут хъыджэбз гуэрым Петр мафӀэм бгъэдэсу къилъагъури, набдзэгубдзаплъэу къеплъыри, жиӀащ:
LUK.22.56	– Мыри Хьисэ и гъусэу щытащ.
LUK.22.57	– Хьэуэ, хъыджэбз, – жиӀащ Петр, – ар сэ сцӀыхуркъым.
LUK.22.58	ТӀэкӀу дэкӀауэ, нэгъуэщӀ гуэрым Петр къилъагъури жиӀащ:
LUK.22.58	– Уэри абыхэм уащыщщ.
LUK.22.58	– Хьэуэ, щӀалэ, сэ абыхэм сащыщкъым, – жриӀащ Петр а лӀым.
LUK.22.59	Зы сыхьэт хуэдиз дэкӀауэ, нэгъуэщӀ гуэрми жиӀэрт щӀимычэу:
LUK.22.59	– Шэч хэмылъу, мы лӀыри абы и гъусэу щытащ, сыт щхьэкӀэ жыпӀэмэ ар Галилейм щыщщ.
LUK.22.60	– Хьэуэ, уэ жыхуэпӀэр сэ сщӀэркъым, – жриӀащ Петр а лӀым. Асыхьэтым, Петр и псалъэр имыух щӀыкӀэ, адакъэ Ӏуащ. 
LUK.22.61	Зиусхьэным зыкъригъэзэкӀри, Петр къеплъащ. Зиусхьэным къыжриӀэгъа псалъэхэр Петр игу къэкӀыжащ: «Нобэ, адакъэ мыӀуэ щӀыкӀэ, сыкъыумыцӀыхуу щэнейрэ жыпӀэнущ».
LUK.22.62	Ар игу къыщыкӀыжым, Петр пщӀантӀэм дэкӀри, игу хэщӀу гъащ.
LUK.22.63	Хьисэ зыхъумэхэр къыщыдыхьэшхырт икӀи къаубэрэжьырт. 
LUK.22.64	И нэхэр щапхэри, енэпэфауэурэ къеупщӀащ:
LUK.22.64	– Убегъымбармэ, уэ къоуар хэтми къыджеӀэт.
LUK.22.65	КъыхущӀэджэурэ, нэгъуэщӀ Ӏэджи къыжраӀащ.
LUK.22.66	Нэху щыщым, цӀыхухэм я нэхъыжьхэри, дин пашэшхуэхэри, торэт егъэджакӀуэ пашэхэри къызэхуэсри, Тхьэмадэ Хасэшхуэм
LUK.22.67	– Мэссихьыр уэрамэ, къыджеӀэ, – къыжраӀащ.
LUK.22.67	– Сэ вжесӀэми, ар фэ фи фӀэщ хъунукъым, – яжриӀащ Хьисэ.
LUK.22.68	– Сэри сынывэупщӀмэ, жэуап къызэфтынукъым икӀи сывутӀыпщыжынукъым. 
LUK.22.69	Ауэ иджы къыщыщӀэдзауэ ЦӀыху Лъэпкъым и Къуэр лъэкӀыныгъэшхуэ зиӀэ Тхьэм и ижьырабгъумкӀэ щысынущ.
LUK.22.70	– АтӀэ, Тхьэм ури-Къуэщ, ара? – къеупщӀащ псори.
LUK.22.70	– Фэ зэрыжыфӀэм сыхуэдэщ, –
LUK.22.71	– Сыт нэгъуэщӀ щыхьэт дэ дыщӀыхуеижыр? – жаӀащ абыхэм. – Езым и жьэкӀэ жиӀэу зэхэтхакъэ?
LUK.23.1	Хасэм хэта псори къэтэджыжри, Пилат Ӏэтащхьэм
LUK.23.2	Хьисэ ягъэкъуаншэу щӀадзэри, мыпхуэдэу жаӀащ:
LUK.23.2	– Мы лӀым ди лъэпкъыр зэӀищӀэу, кесарым хьэкътын ахъшэр ярыримыгъэту, езым Мэссихь
LUK.23.3	– Уэ журтхэм урапащтыхь? – еупщӀащ Пилат Хьисэ.
LUK.23.3	– Аращ, зэрыжыпӀэм хуэдэщ, –
LUK.23.4	Пилат дин пашэшхуэхэмрэ цӀыху гупышхуэмрэ яжриӀащ итӀанэ:
LUK.23.4	– Мы лӀым зэрызгъэкъуэншэн лъэпкъ езгъуэтылӀэркъым.
LUK.23.5	Галилей хэкум къыщыщӀэдзауэ мыбы къэс, Иудей хэку псор, дэнэ кӀуэми, цӀыхухэм яригъащӀэ ӀуэхухэмкӀэ зэӀещӀэ, – трагъэчыныхьырт мыдрейхэм.
LUK.23.6	Галилей псалъэр щызэхихым, Пилат щӀэупщӀащ:
LUK.23.6	– Мы лӀыр Галилей щыщ?
LUK.23.7	Ирод
LUK.23.8	Хьисэ щилъагъум, Ирод икъукӀэ гуфӀащ, Хьисэ и хъыбар зэхихати, зригъэлъагъумэ, куэд щӀауэ фӀэфӀти. Хьисэ нэщэнэ гъэщӀэгъуэныщэ гуэр къригъэлъагъункӀэ гугъэрт ар. 
LUK.23.9	Ирод Хьисэ куэдкӀэ къеупщӀащ, ауэ Хьисэ абы зы жэуапи иритыжакъым. 
LUK.23.10	Абдежым щыт дин пашэшхуэхэмрэ торэт егъэджакӀуэ пашэхэмрэ Хьисэ хуабжьу ягъэкъуаншэрт. 
LUK.23.11	Иродрэ и зауэлӀхэмрэ Хьисэ ягъэпудырт икӀи къыщыдыхьэшхырт. ИтӀанэ Ирод и зауэлӀхэм Хьисэ пащтыхьым хуэдэу щыгъын хужькӀэ иригъэхуапэри, Пилат деж иригъэшэжащ. 
LUK.23.12	Пилатрэ Иродрэ ныбжьэгъу зэхуэхъуащ а махуэ дыдэм. Абы и пэкӀэ зэбийуэ щытащ.
LUK.23.13	Пилат Ӏэтащхьэм дин пашэшхуэхэри, адрей тхьэмадэхэу Тхьэмадэ Хасэшхуэм щыщхэри, цӀыхухэри зэхуишэсри, 
LUK.23.14	яжриӀащ:
LUK.23.14	– Мы лӀым цӀыхухэр зэӀищӀэу жыфӀэри, къысхуэфшащ. Фи пащхьэм абы сыщеупщӀащ, ауэ зэрывгъэкъуаншэмкӀэ лажьэ иӀэу езгъуэтылӀакъым. 
LUK.23.15	Ирод пщыми къуаншэу илъытакъым ар, аращ къыщӀытхуригъэшэжар. Фэ зэрыфлъагъущи, укӀ щӀытеплъхьэн Ӏуэху лъэпкъ мы лӀым ищӀакъым. 
LUK.23.16	Аращи, щӀопщкӀэ езгъэуэнурэ, сутӀыпщыжынущ.
LUK.23.17	Лъэхъуэщым щӀэсхэм ящыщ ӀутӀыж махуэшхуэм и хьэтыркӀэ Пилат цӀыхухэм къахуиутӀыпщыжын хуейуэ хабзэу щытащ. 
LUK.23.18	ЦӀыхухэм зэрыгъэгуоууэ щӀадзащ:
LUK.23.18	– Ар укӀыпхъэщ! Вараввэ къытхуэутӀыпщыж.
LUK.23.19	А Вараввэ зи цӀэр, къалэм дэсхэр къызэрызэщӀиӀэтам икӀи цӀыху гуэр зэриукӀам щхьэкӀэ, лъэхъуэщым щӀадзауэ щытащ.
LUK.23.20	Пилат Ӏэтащхьэм Хьисэ къиутӀыпщыжыну хуейти, аргуэру цӀыхухэм захуигъэзэри къепсэлъащ. 
LUK.23.21	Ауэ ахэр зэрыгъэгуоурт:
LUK.23.21	– Жорым еӀулӀ! Жорым еӀулӀ! – жаӀэурэ.
LUK.23.22	– Мы лӀым сыт щӀэпхъаджагъэу ищӀар? УкӀ щӀытеплъхьэн Ӏуэху лъэпкъ ищӀауэ езгъуэтылӀакъым. Аращи, щӀопщкӀэ езгъэуэнщи, сутӀыпщыжынщ, – ещанэу яжриӀащ Пилат Ӏэтащхьэм абыхэм.
LUK.23.23	– Жорым еӀулӀ! – жаӀэурэ цӀыхухэр, зыпамыгъэууэ, макъ лъагэкӀэ кӀийрт, я кӀий макъымкӀи зыхуейр зрагъэхъулӀащ. 
LUK.23.24	Арати, цӀыхухэр зыхуейр Пилат яхуищӀэну триубыдащ. 
LUK.23.25	ЦӀыхухэр къызэрызэщӀиӀэтам икӀи цӀыху гуэр зэриукӀам щхьэкӀэ лъэхъуэщым щӀадза Вараввэу цӀыхухэр къызыщӀэлъэӀуар яхуиутӀыпщыжащ. Езыхэр зыхуейр иращӀэну хуиту, Хьисэ абыхэм яӀэщӀилъхьащ.
LUK.23.26	Хьисэ жорым ираӀулӀыну преторием щрашым, Кириние къалэм
LUK.23.27	ЦӀыху гупышхуэ Хьисэ кӀэлъыкӀуэрт. Я бгъэгум еуэжурэ, Хьисэ зыгъей цӀыхубзхэри яхэтт. 
LUK.23.28	Абыхэм захуигъазэри, Хьисэ яжриӀащ:
LUK.23.28	– Ерусалим цӀыхубзхэ! Сэр щхьэкӀэ фымыгъ, ауэ фи щхьэмрэ фи бынхэмрэ щхьэкӀэ фыгъ; 
LUK.23.29	сыт щхьэкӀэ жыпӀэмэ, «ЦӀыхубзу бын къызыщӀэмыхъуахэри, иджыри мылъхуахэри, быдз езымыгъэфахэри гъуэгу махуэ теуващ» щыжаӀэну махуэхэр къэсынущ. 
LUK.23.30	Абы щыгъуэ бгыхэм: «ЗыкъыттефӀубэ!»
LUK.23.31	Жыгыр щхъуантӀэу щытыху, цӀыхухэм мыпхуэдэ Ӏуэхухэр щащӀэфкӀэ, жыгыр гъужа нэужь, нэхъыкӀэжыр яхуэщӀэнукъэ?
LUK.23.32	Хьисэ щӀыгъуу жорхэм ираӀулӀыну бзэджащӀитӀ дашащ. 
LUK.23.33	«Щхьэ къупщхьэ» жыхуаӀэ щӀыпӀэм щынэсым, Хьисэ жорым щраӀулӀащ абдеж. БзаджащӀитӀри, зыр ижьырабгъумкӀэ, адрейр и сэмэгурабгъумкӀэ, Хьисэ щӀыгъуу жорхэм ираӀулӀащ.
LUK.23.34	– Си Адэ, къахуэгъэгъу абыхэм, – жиӀащ Хьисэ, – ялэжьыр зи щӀысыр къагурыӀуэркъым.
LUK.23.34	Пхъэидзэ ящӀурэ, Хьисэ и щыгъынхэр зауэлӀхэм зэхуагуэшыжащ. 
LUK.23.35	Абдежым щыта цӀыхухэм ялъэгъуащ а псор. Тхьэмадэ Хасэшхуэм щыщ тхьэмадэхэм дыхьэшхыурэ мыпхуэдэу жаӀащ:
LUK.23.35	– НэгъуэщӀ цӀыхухэр мыкӀуэду къригъэлащ. Езыр Тхьэм къыхиха Мессихьырамэ, мыкӀуэду зыкърырегъэлыж.
LUK.23.36	ЗауэлӀхэми, Хьисэ щыдыхьэшхыурэ къыбгъэдыхьэри, серчэ къыхуашийурэ, 
LUK.23.37	къыжраӀащ:
LUK.23.37	– Уэ журтхэм урапэщтыхьыр пэжмэ, умыкӀуэду зыкъегъэлыж.
LUK.23.38	АлыджыбзэкӀи,
LUK.23.39	Абдежым щраӀулӀа бзэджащӀитӀым я зым, Хьисэ къыщӀэнакӀэри, жиӀащ:
LUK.23.39	– Уэракъэ Мэссихьыр? Уэри дэри дымыкӀуэду дыкъегъэл!
LUK.23.40	Адрей лӀыр абы егиящ:
LUK.23.40	– Уэ Тхьэм ущышынэркъэ? Мы лӀым тращӀыхьа хьэкумыр уэри къыптращӀыхьакъэ? 
LUK.23.41	Дэ тхуэфащэщи, дагъэпшыныж. ЩӀэпхъаджагъэу тщӀахэм яхуэфащэр дагъэгъуэтыж. Ауэ мы лӀым мыхъуну зыри ищӀакъым.
LUK.23.42	ИтӀанэ жиӀащ:
LUK.23.42	– Хьисэ, уи Тепщэныгъэшхуэр къыщыскӀэ, уигу сыкъэгъэкӀыж.
LUK.23.43	– Пэжыр ныбжызоӀэ, жэнэтым ущызигъусэнущ нобэ, – жриӀащ Хьисэ а лӀым.
LUK.23.44	Шэджагъуэ
LUK.23.45	дыгъэр ункӀыфӀати. Тхьэм и унэшхуэ кӀуэцӀым фӀэлъ Ӏупхъуэр тӀууэ къызэгуэтхъащ.
LUK.23.46	– Си Адэ, си псэр уи ӀэмыщӀэ изолъхьэ, –
LUK.23.47	ЗауэлӀхэм я пашэм, къэхъуар щилъагъум, Тхьэм щӀыхь хуищӀри жиӀащ:
LUK.23.47	– ИпэжыпӀэкӀэ, мы лӀыр щыпкъагъэ зигу илъ цӀыхуу щытащ.
LUK.23.48	А псом еплъыну къызэхуэса цӀыху гупышхуэр, къэхъуар ялъэгъуа нэужь, я бгъэм еуэжурэ, я унэхэм кӀуэжащ. 
LUK.23.49	Хьисэ и ныбжьэгъу псори, езым и гъусэу Галилейм къикӀа цӀыхубзхэри абыхэм яхэту, жыжьэу къыщыту къэхъуам еплъырт.
LUK.23.50	Исуф зи цӀэ лӀы гуэр Тхьэмадэ Хасэшхуэм
LUK.23.51	Тхьэмадэ Хасэшхуэм и тхьэмадэхэм я унафэр абы ядищтэгъакъым. А Исуфыр Иудей хэкум хыхьэ Аримафей жылэм щыщт. Тхьэм и Тепщэныгъэшхуэр къэсыным пэплъэу щытащ. 
LUK.23.52	Ар Пилат Ӏэтащхьэм деж кӀуэри, Хьисэ и хьэдэр къритыжыну елъэӀуащ. 
LUK.23.53	ИтӀанэ хьэдэр жорым къыкӀэрихщ, чэсей хужь джэбын иришэкӀри, къыр мывэм къыхащӀыкӀа кхъэлэгъунэу зэи зыри зыщӀамылъхьам щӀилъхьэжащ. 
LUK.23.54	А махуэр мэрем махуэт, щэбэт махуэри къэблэгъащ.
LUK.23.55	Хьисэ и гъусэу Галилейм къикӀыгъа цӀыхубзхэм, Исуф щӀыгуу кӀуэри, кхъэлэгъунэри хьэдэр абы зэрыщӀилъхьэжари ялъэгъуащ. 
LUK.23.56	ИтӀанэ унэм кӀуэжри, мэ ӀэфӀ къызыпих дагъэхэмрэ дагъэ лъапӀэхэмрэ ягъэхьэзыращ хьэдэм щахуэну. Хабзэм тету, щэбэт махуэм загъэпсэхужащ абыхэм.
LUK.24.1	Тхьэмахуэ зэхуакум и япэ махуэм нэху щыщым, цӀыхубзхэм хьэдэм щахуэн щхьэкӀэ, мэ ӀэфӀ къызыпих дагъэ лъапӀэу ягъэхьэзырар здахьри, кхъэлэгъунэм кӀуащ, нэгъуэщӀ гуэрхэри я гъусэу. 
LUK.24.2	Кхъэлэгъунэм и щӀыхьэпӀэм Ӏулъа мывэшхуэр ӀугъэкӀуриикӀауэ ӀущӀащ абы кӀуахэр. 
LUK.24.3	Кхъэлэгъунэм щыщӀыхьэм, Зиусхьэну Хьисэ и хьэдэр щагъуэтакъым. 
LUK.24.4	Ар зыхуахьынур ямыщӀэу здэщытым, щыгъын хужьыбзэкӀэ хуэпауэ лӀитӀ, ямыщӀэххэу, я пащхьэм къихутащ. 
LUK.24.5	ЦӀыхубзхэм, къэщтауэ, я щхьэхэр щыщӀагуэм, а лӀитӀым къыжраӀащ:
LUK.24.5	– Псэур лӀахэм я деж сыт къыщӀыщыфлъыхъуэр? 
LUK.24.6	Ар мыбдежым щыӀэжкъым, лӀахэм къахэтэджыкӀыжащ. Галилей хэкум щыщыӀам, абы мыпхуэдэу къызэрывжиӀэгъар фигу къэвгъэкӀыж: 
LUK.24.7	«ЦӀыху Лъэпкъым и Къуэр
LUK.24.8	Апхуэдэу щыжаӀэм, Хьисэ и псалъэхэр ягу къэкӀыжащ.
LUK.24.9	ЦӀыхубзхэр кхъэлэгъунэм къыщӀэкӀыжри, Хьисэ и гъуэгу ирикӀуэ цӀыху пщыкӀузымрэ адрей я гъуса псомрэ а Ӏуэхугъуэ псори хуаӀуэтэжащ. 
LUK.24.10	Апостолхэм
LUK.24.11	ЦӀыхубзхэм жаӀам къимыкӀауэ апостолхэм ялъытащ, я фӀэщи хъуакъым. 
LUK.24.12	Петр тэджри, кхъэлэгъунэм жащ. Зригъэзыхыу, кхъэлэгъунэм щыщӀэплъэм, чэсей хужь джэбынхэм фӀэкӀа зыри илъэгъуакъым. А къэхъуар игъэщӀагъуэу, и унэм игъэзэжащ.
LUK.24.13	Хьисэ и гъуэгу ирикӀуэхэм ящыщ цӀыхуитӀ километр пщыкӀузкӀэ Ерусалим пэжыжьэ Эммаус жылэм кӀуэрт а махуэ дыдэм. 
LUK.24.14	ЗдэкӀуэм, къэхъуа псоми тепсэлъыхьырт. 
LUK.24.15	Ахэр зэпсалъэу, зэчэнджэщу гъуэгу здытетым, Хьисэ къабгъурыувэри, я гъусэу ядэкӀуащ. 
LUK.24.16	Ауэ абыхэм я нэхэр къыщипхъуати, ар зэры-Хьисэр яцӀыхужакъым.
LUK.24.17	– Гъуэгум фытету сыт фызытепсэлъыхьыр? ФыщӀэнэщхъейри сыт? – яжриӀащ Хьисэ.
LUK.24.18	Ерусалим дэсхэм ящыщу абы мы махуэхэм къыщыхъуар зымыщӀэр уэ зы закъуэрауэ къыщӀэкӀынущ, – жиӀэри абыхэм ящыщ зым, Клеопэ зи цӀэм, Хьисэ къыжриӀащ.
LUK.24.19	– Сыт къыщыхъуауэ жыхуэфӀэ Ӏуэхухэр? – щӀэупщӀащ ар.
LUK.24.19	– Назарет щыщ Хьисэ къыщыщӀарщ зи гугъу тщӀыр, – къыжраӀащ абыхэм. – Тхьэми цӀыху псоми я дежкӀэ ар и псалъэхэмкӀи илэжьа ӀуэхухэмкӀи лъэкӀыныгъэшхуэ зиӀэ бегъымбару щытащ. 
LUK.24.20	Дин пашэшхуэхэмрэ Тхьэмадэ Хасэшхуэм и тхьэмадэхэмрэ укӀ трырагъэлъхьэн щхьэкӀэ, ар Пилат Ӏэтащхьэм ӀэщӀагъыхьэри, жорым ирырагъэӀулӀащ. 
LUK.24.21	Израил лъэпкъым щхьэхуитыныгъэ къритынкӀэ дыщыгугъырт абы. 
LUK.24.22	А псори къызэрыхъурэ нобэ махуэ ещанэщ, ди цӀыхубзхэм ящыщ гуэрхэми хъыбар гъэщӀэгъуэн къытхуаӀуэтащ. Ахэр пщэдджыжьым жьыуэ кхъэлэгъунэм кӀуат, 
LUK.24.23	ауэ Хьисэ и хьэдэр ягъуэтыжакъым. Къыщагъэзэжым, мелыӀычитӀ къахуэкӀуэри, абыхэм Хьисэ псэууэ къыжраӀауэ къыджаӀэжащ. 
LUK.24.24	Дэ тщыщ гуэрхэр кхъэлэгъунэм кӀуати, цӀыхубзхэм зэрыжаӀам хуэдэу ирахьэлӀащ, ауэ езы Хьисэ ялъэгъуакъым.
LUK.24.25	– Сыту фызэхэщӀыкӀыншэ, бегъымбархэм жаӀэгъа псори фи фӀэщ хъун щхьэкӀэ, сыту гугъу фехьрэ! – яжриӀащ Хьисэ абыхэм. 
LUK.24.26	– И щӀыхьышхуэр иӀэ хъун папщӀэ, абы нэсыху, мы гугъуехьхэр ишэчын хуеякъэ Мэссихь?
LUK.24.27	Муси адрей бегъымбар псоми я деж къыщыщӀэдзауэ Тхьэм и псалъэу тхахэм езым теухуауэ хэтхэр ягуригъэӀуащ Хьисэ.
LUK.24.28	ЗдэкӀуэ жылэм гъунэгъу щыхуэхъум, Хьисэ къэмыувыӀэу абы блэкӀыну фэ тетт. 
LUK.24.29	Ауэ абыхэм ар ямыгъакӀуэу къагъэувыӀэри, къыжраӀащ:
LUK.24.29	– Махуэр хэкӀуэтащ, пщыхьэщхьэм нэблэгъакӀэщи, ди гъусэу къанэ.
LUK.24.29	Ар щыжаӀэм, Хьисэ арэзы хъури, я гъусэу къэнащ.
LUK.24.30	Абыхэм я гъусэу шхэну Ӏэнэм пэрытӀысхьэри, Хьисэ щӀакхъуэр къищтащ. Тхьэм фӀыщӀэ хуищӀщ, зэгуищӀыкӀри яритащ. 
LUK.24.31	Абы ирихьэлӀэу я нэхэр къэплъэжри, зэры-Хьисэр къацӀыхужащ. КъацӀыхужа нэужь, Хьисэ бзэхыжри, ялъагъужакъым.
LUK.24.32	– Гъуэгум дыщытетым, Хьисэ къыдэпсалъэурэ Тхьэм и псалъэу тхахэр къыдгуригъаӀуэ щыхъум, и псалъэхэмкӀэ дигъэгуфӀэрэ дигухэр мафӀэм хуэдэу къызэщӀигъэнауэ щытакъэ? – жаӀащ абыхэм.
LUK.24.33	Асыхьэтым ахэр къэтэджыжри, ЕрусалимкӀэ ягъэзэжащ. Апостол пщыкӀузымрэ я гъусэхэмрэ зэхуэсыжауэ ӀущӀэжащ.
LUK.24.34	– Зиусхьэныр лӀахэм къахэтэджыкӀыжащ, ар щыпкъэщ, Симони зыкъригъэлъэгъуащ, – жаӀащ абыхэм. 
LUK.24.35	Езыхэм гъуэгум къащыщыщӀари, щӀакхъуэр щызэгуищӀыкӀым, Хьисэ къызэрацӀыхужари къаӀуэтэжащ.
LUK.24.36	Ахэр мы Ӏуэхухэм щытепсэлъыхьым, езы Хьисэ яхэувэри, яжриӀащ:
LUK.24.36	– Фигу ирезагъэ.
LUK.24.37	АпхуэдизкӀэ шынэрти, ягухэр щӀэхуащ, хьэдрыхэпсэ ялъагъуу къафӀэщӀащ.
LUK.24.38	– Сыт фыщӀэгузавэр? – яжриӀащ Хьисэ. – Сыт фи гум шэч къыщӀихьэр? 
LUK.24.39	Си Ӏэхэми си лъакъуэхэми фыкъеплъ. Сэр дыдэращ мыр. ФыкъыстеӀэби, феплъ, сыт щхьэкӀэ жыпӀэмэ хьэдрыхэпсэм фэи, лыи, къупщхьи иӀэкъым, сэ сиӀэу зэрыфлъагъум хуэдэу.
LUK.24.40	Ар жиӀэри, и Ӏэхэмрэ и лъакъуэхэмрэ яригъэлъэгъуащ. 
LUK.24.41	ГуфӀэгъуэшхуэм къыхэкӀыу я фӀэщ мыхъуу ягъэщӀагъуэ щыхъум, яжриӀащ:
LUK.24.41	– Мыбдежым шхын гуэр щывиӀэу пӀэрэ?
LUK.24.42	Ар щыжиӀэм, бдзэжьей гъэжьа ныкъуэ къратащ. 
LUK.24.43	Ар къаӀихри, я пащхьэм щишхащ.
LUK.24.44	– Сыщывигъусам нывжесӀауэ щытар мыращ: Мусэ бегъымбарым и Торэт хабзэми, адрей бегъымбархэм я тхылъхэми, Сабурми сэ къыстеухуауэ ит псори къысщыщӀурэ пэж хъун хуейщ, – къажриӀащ Хьисэ абыхэм.
LUK.24.45	ИтӀанэ Тхьэм и псалъэу тхахэм хэтхэр ягуригъаӀуэурэ, 
LUK.24.46	къажриӀащ:
LUK.24.46	– Тхьэм и псалъэу тхахэм хэтщ: Мэссихь гугъуехь ишэчын, лӀэуэ ещанэ махуэм лӀахэм къахэтэджыкӀыжын хуейщ. 
LUK.24.47	Ерусалим къыщыщӀэдзауэ дунейм тет лъэпкъ псори хиубыдэу, сэ, Мэссихьым, си цӀэкӀэ цӀыхухэр мы хъыбарым щрагъэдэӀуэнущ: Фи гуэныхьхэм фахущӀегъуэжи, Тхьэм ахэр къыфхуигъэгъунущ. 
LUK.24.48	Фэ а Ӏуэху псоми фрищыхьэтщ. 
LUK.24.49	ФыкъэдаӀуэ, си Адэм фыкъызэригъэгугъар
LUK.24.50	Хьисэ ахэр Ерусалим дишщ, Вифание жылэм и гъунэгъуу ишэщ, и Ӏэхэр къиӀэтри, Тхьэм и нэфӀ къащыхуэну яхуелъэӀуащ. 
LUK.24.51	Тхьэм яхуелъэӀуурэ яхэкӀри, уафэм дэкӀуеижащ. 
LUK.24.52	Апхуэдэу щыхъум, Хьисэ щӀыхь хуащӀу, ахэр лъэгуажьэмыщхьэу тӀысащ. ГуфӀэгъуэшхуэр яӀэу, Ерусалим ягъэзэжащ итӀанэ. 
LUK.24.53	Тхьэм щӀыхь хуащӀу, Тхьэм и унэшхуэм щӀэт зэпытащ иужькӀэ. Ӏэмин.
JHN.1.1	ЩӀэдзапӀэм деж Псалъэр
JHN.1.2	ЩӀэдзапӀэм къыщегъэжьауэ, а Псалъэр Тхьэм деж щыӀащ.
JHN.1.3	Тхьэм а Псалъэм псори къригъэгъэщӀащ. Тхьэм къигъэщӀа псоми ящыщ а Псалъэм къримыгъэгъэщӀауэ зыри щыӀэкъым. 
JHN.1.4	МыкӀуэдыжын гъащӀэ хэлъащ а Псалъэм, а гъащӀэри цӀыхухэм нэху яхуэхъуащ. 
JHN.1.5	Нэхур кӀыфӀыгъэм къыщонэху, кӀыфӀыгъэр нэхум пэлъэщакъым.
JHN.1.6	Тхьэм къигъэкӀуауэ, лӀы гуэр дунейм къытехьащ. Иуант абы и цӀэр. 
JHN.1.7	Иуан нэхум щыхьэт техъуэну къэкӀуащ, цӀыху псоми а нэхумкӀэ фӀэщхъуныгъэ яӀэ хъун щхьэкӀэ. 
JHN.1.8	Езыр нэхутэкъым, ауэ нэхум щыхьэт техъуэн щхьэкӀэ, Тхьэм къигъэкӀуащ ар. 
JHN.1.9	Нэху пэжу цӀыху псори къэзыгъэнэхур дунейм къытехьэну щытащ.
JHN.1.10	А Псалъэр дунейм къытехьащ. Тхьэм а Псалъэм дуней псори къригъэгъэщӀащ, апхуэдэу щыт пэтми, дунейм и цӀыхухэм ар къацӀыхужакъым. 
JHN.1.11	Езым и къэралым къэкӀуащ, ауэ абы и цӀыхухэм
JHN.1.12	Ауэ ар зыда цӀыху псоми, езымкӀэ фӀэщхъуныгъэ зиӀэхэм, Тхьэм и бын хъуну хуитыныгъэ къаритащ. 
JHN.1.13	Ахэр Тхьэм и бын зэрыхъуа щӀыкӀэр бын къызэралъху щӀыкӀэм хуэдэукъым. Ахэр Тхьэм и бын зэрыхъуар цӀыхухъур цӀыхубзым зэрехъуапсэм, е лӀыр бын зэрыхуейм щхьэкӀэкъым, атӀэ Тхьэм бын хуэхъуныр къызыбгъэдэкӀар езы Тхьэр арщ.
JHN.1.14	А Псалъэр цӀыху хъуащ, икӀи къытхэтащ. Абы и щӀыхьышхуэри тлъэгъуащ. Ар Адэ лъапӀэм и Къуэ закъуэм и щӀыхьышхуэр арщ. НэфӀ щыхуэныгъэрэ щыпкъагъэрэ абы игу илъу щытащ.
JHN.1.15	Иуан абы щыхьэт техъуащ. Мыпхуэдэу жиӀащ макъ хэӀэтыкӀакӀэ:
JHN.1.15	– Мыращ жыхуэсӀар: «Си ужькӀэ къэкӀуэнур сэр нэхърэ нэхъ лъапӀэщ, сыт щхьэкӀэ жыпӀэмэ сэ сыкъэхъун и пэкӀэ ар щыӀащ».
JHN.1.16	Езым и фӀыгъуэшхуэм щыщу зы нэфӀ щыхуэныгъэр адрей нэфӀ щыхуэныгъэм къыкӀэлъыкӀуэу къытлъигъэсащ. 
JHN.1.17	Торэт хабзэр Тхьэм и унафэкӀэ къытхуэзыгъэнар Мусэ бегъымбарыр арщ, ауэ нэфӀ щыхуэныгъэмрэ щыпкъагъэмрэ къызыбгъэдэкӀар Хьисэ Мэссихьыр арщ. 
JHN.1.18	Тхьэр и нэкӀэ зыми илъэгъуакъым игъащӀэм. Къуэ закъуэу Адэ лъапӀэм деж щыӀэм Тхьэр зыхуэдэр къытхуигъэнэхуащ.
JHN.1.19	Иуан Хьисэ щыхьэт зэрытехъуар мыращ; Ерусалим щыщ журтхэм дин пашэхэри левитхэри
JHN.1.19	– Уэ ухэт? – жаӀэу щеупщӀым, 
JHN.1.20	Иуан, пэжыр имыбзыщӀу, нахуэу жиӀащ:
JHN.1.20	– Сэракъым Мэссихьыр.
JHN.1.21	– АтӀэ ухэт уэ? – еупщӀащ ахэр. – Уэ у-Иляс бегъымбар?
JHN.1.21	– Хьэуэ, – жиӀащ Иуан.
JHN.1.21	– Бегъымбарыр
JHN.1.21	– Хьэуэ, – жиӀащ абы.
JHN.1.22	– АтӀэ ухэт уэ? – еупщӀащ Иуан. – ДыкъэзыгъэкӀуахэм еттыжыну жэуапыр къыджеӀэ. Сыт уэ уи щхьэм щхьэкӀэ къыджепӀэнур?
JHN.1.23	– Ешайа бегъымбарым
JHN.1.24	А лӀыкӀуэхэр фарисейхэм
JHN.1.25	Ахэр Иуан къеупщӀащ:
JHN.1.25	– Мэссихьыр уэрмырамэ, Илясри уэрмырамэ, бегъымбарри уэрмырамэ, сыт цӀыхухэр щӀэбумэхъыр
JHN.1.26	– Сэ цӀыхухэр соумэхъ, – яжриӀащ Иуан. – Ауэ фымыцӀыху гуэр къыфхэтщ. 
JHN.1.27	Аращ си ужькӀэ къэкӀуэнур. Ар сэр нэхърэ нэхъ лъапӀэщ. Абы и вакъэ лъэпсхэр хуэстӀэтэнуи схуэфащэкъым сэ.
JHN.1.28	А псори къыщыхъуар Вифание жылэращ, Иорданыпсым и адрыщӀу Иуан цӀыхухэр щиумэхъыу щытарщ.
JHN.1.29	Хьисэ етӀуанэ махуэм къакӀуэу щилъагъум, Иуан жиӀащ:
JHN.1.29	– Мис Тхьэм и къурмэныпхъэ щынэу дунейм и цӀыхухэм я гуэныхьхэр ятезыхыжыр. 
JHN.1.30	Мыращ жыхуэсӀар: «Си ужькӀэ къэкӀуэну лӀыр сэр нэхърэ нэхъ лъапӀэщ, сыт щхьэкӀэ жыпӀэмэ сэ сыкъэхъун и пэкӀэ ар щыӀащ». 
JHN.1.31	Ар сэ сцӀыхуртэкъым, ауэ сэ цӀыхухэр сыумэхъыну сыкъыщӀэкӀуар израил цӀыхухэм ар хэтми езгъэщӀэн щхьэкӀэщ.
JHN.1.31	Хьисэ щыхьэт техъуэурэ, Иуан жиӀащ итӀанэ:
JHN.1.32	– Тхьэм и Псэ ЛъапӀэр тхьэрыкъуэм хуэдэу уафэм Хьисэ къыхуехауэ къызэрыщхьэщытыр слъэгъуащ. 
JHN.1.33	Езыр сэ сцӀыхуртэкъым, ауэ цӀыхухэр сыумэхъыну сыкъэзыгъэкӀуам къызжиӀащ: «Тхьэм и Псэ ЛъапӀэр къызыхуехауэ, зыщхьэщыт цӀыхур арщ цӀыхухэр Тхьэм и Псэ ЛъапӀэкӀэ зыумэхъынур». 
JHN.1.34	Апхуэдэу зэрыхъуар сэ слъэгъуащ, ар Тхьэм зэри-Къуэми щыхьэт сытохъуэ сэ.
JHN.1.35	Иуан езым и гъуэгу ирикӀуэ лӀитӀ и гъусэу, а щӀыпӀэм деж щытащ етӀуанэ махуэми. 
JHN.1.36	Хьисэ къакӀуэу щилъагъум, Иуан жиӀащ:
JHN.1.36	– Мис Тхьэм и къурмэныпхъэ щынэр.
JHN.1.37	Иуан и гъуэгу ирикӀуэ лӀитӀым абы ар жиӀэу щызэхахым, Хьисэ и ужь иуващ. 
JHN.1.38	Хьисэ къызэплъэкӀри, ахэр езым и ужь иувауэ щилъагъум, яжриӀащ:
JHN.1.38	– Сыт фэ фызыхуейр?
JHN.1.38	– Равви, дэнэ ущыпсэур? – къеупщӀащ ахэр. (Раввим къикӀыр «Дин ЕгъэджакӀуэщ».)
JHN.1.39	– ФыкъакӀуи, флъагъунщ, – яжриӀащ Хьисэ.
JHN.1.39	Ахэр кӀуэщ, зыщыпсэур ялъагъури, а махуэр Хьисэ деж щагъэкӀуащ. Ар сыхьэтыр плӀым дежт.
JHN.1.40	Иуан Хьисэ теухуауэ жиӀар зэхэзыхыу, Хьисэ и ужь иува лӀитӀым я зыр Симон Петр и къуэш Индрисщ.
JHN.1.41	Индрис и къуэш Симон япэщӀыкӀэ къигъуэтри жриӀащ:
JHN.1.41	– Мэссихьыр къэдгъуэтащ. (Мэссихьым къикӀыр «Христосыр» арщ.)
JHN.1.42	Индрис Хьисэ деж Симоныр къишащ. Симон щилъагъум, Хьисэ къыжриӀащ:
JHN.1.42	– Уэ у-Симону Иуан урикъуэщ. КифэкӀэ къоджэнущ. (Кифэм къикӀыр «Мывэщ».)
JHN.1.43	Хьисэ Галилей хэкум кӀуэну триубыдащ етӀуанэ махуэм. Хьисэ Филипп хуэзри, жриӀащ итӀанэ:
JHN.1.43	– Си ужь къиувэ.
JHN.1.44	А Филиппыр Индрисрэ Петррэ зыдэс Вифсайдэ къалэм
JHN.1.45	Филипп кӀуэщ, Нафанаил къигъуэтри, жриӀащ:
JHN.1.45	– Торэт хабзэм иту Мусэ бегъымбарми адрей бегъымбархэми зи гугъу ящӀар къэдгъуэтащ. Ар Исуф и къуэу Назарет къалэм
JHN.1.46	– Назарет фӀыгъэ зыхэлъ гуэр къыдэкӀын? – къеупщӀащ Нафанаил.
JHN.1.46	– КъакӀуи, еплъ! – жриӀащ абы Филипп.
JHN.1.47	Нафанаил къакӀуэу щилъагъум, абы теухуауэ Хьисэ жиӀащ:
JHN.1.47	– Мис Израил щыщ цӀыху щыпкъэу гъэпцӀагъэ гуэри зыхэмылъыр.
JHN.1.48	– Дэнэ сыкъыщыпцӀыхурэ? – къеупщӀащ Нафанаил Хьисэ.
JHN.1.48	– Филипп къоджэн и пэкӀэ, ахъуо жыгым и щӀагъым ущыщӀэтым, услъэгъуащ, – жиӀащ Хьисэ.
JHN.1.49	– Равви, уэ Тхьэм ури-Къуэщ, Израилым урипащтыхьщ, – къыжриӀащ Нафанаил.
JHN.1.50	– Ахъуо жыгым и щӀагъым ущӀэту услъэгъуащ зэрыбжесӀам щхьэкӀэ, уи фӀэщ хъуащ, – жиӀащ Хьисэ. – Абы нэхърэ нэхъ гъэщӀэгъуэныщи плъагъунущ.
JHN.1.51	Хьисэ Нафанаил жриӀащ итӀанэ:
JHN.1.51	– Пэж дыдэр нывжызоӀэ, уафэр зэӀухауэ, ЦӀыху Лъэпкъым и Къуэм
JHN.2.1	Галилей хэкум
JHN.2.2	Хьиси абы и гъуэгу ирикӀуэхэри а хьэгъуэлӀыгъуэм ирагъэблэгъауэ щытащ.
JHN.2.3	Фадэр щаухым, анэм Хьисэ жриӀащ:
JHN.2.3	– Санэ яӀэжкъым.
JHN.2.4	– А цӀыхубз, сыт сэ си Ӏуэхуу абы хэлъыр? Си пӀалъэр иджыри къэсакъым, – жриӀащ Хьисэ и анэм.
JHN.2.5	– Хьисэ сыт къывжиӀэми, вгъэзащӀэ, – яжриӀащ Хьисэ и анэм ӀуэхутхьэбзащӀэхэм.
JHN.2.6	Мывэм къыхэщӀыкӀауэ псылъих щытт абдежым, журтхэм я дин хабзэм тету загъэкъэбзэн щхьэкӀэ. Дэтхэнэ псылъэми литр ищӀ-щэрэ тӀощӀрэ хуэдиз ихуэрт.
JHN.2.7	– Псылъэхэм псы изу ивгъахъуэ, – яжриӀащ Хьисэ ӀуэхутхьэбзащӀэхэм. Арати, изыбзэу ирагъэхъуащ. 
JHN.2.8	Хьисэ яжриӀащ итӀанэ:
JHN.2.8	– Псылъэхэм хуэм-хуэмурэ къифхи, хьэгъуэлӀыгъуэм и тхьэмадэм зэфэн хуэфхь.
JHN.2.8	Апхуэдэуи ящӀащ. 
JHN.2.9	Тхьэмадэр фадэ хъуа псым еӀубащ. Санэр къыздикӀар ищӀэртэкъым, а псыр псылъэхэм къизыха ӀуэхутхьэбзащӀэхэрт зыщӀэр. ХьэгъуэлӀыгъуэм и тхьэмадэм щауэр къриджэри, 
JHN.2.10	жриӀащ:
JHN.2.10	– СанэфӀыр Ӏэнэм япэ къытрагъэувэ. ХьэщӀэхэр куэд ефа нэужь, санэ нэхъ пудыр Ӏэнэм къытрагъэувэ, ауэ уэ фадэфӀыр иджыри къэс щыбгъэтащ.
JHN.2.11	Хьисэ и нэщэнэ гъэщӀэгъуэныщэхэм ящыщу япэрейр аращ. А нэщэнэ гъэщӀэгъуэныщэр Галилей хэкум щыщ Канэ жылэм щигъэлъэгъуащ. И щӀыхьышхуэр къигъэнэхуащ апхуэдэу, и гъуэгу ирикӀуэхэми езымкӀэ фӀэщхъуныгъэу яӀэри нэхъ быдэ хъуащ.
JHN.2.12	И анэри, и къуэшхэри, и гъуэгу ирикӀуэхэри и гъусэу, Хьисэ Капернаум къалэм
JHN.2.13	Журтхэм я ӀутӀыж махуэшхуэр
JHN.2.14	Тхьэм и унэшхуэм щӀыхьащ. ЩыщӀыхьэм, выхэр, мэлхэр, тхьэрыкъуэхэр зыщэхэри,
JHN.2.15	КӀапсэм щӀопщ къыхищӀыкӀри, еуэурэ, Тхьэм и унэшхуэм щӀэт псори, выхэри мэлхэри я гъусэу, къыщӀихуащ. Ахъшэ зыхъуэжхэми я Ӏэнэхэр щхьэпридзащ, я ахъшэхэри ирикъухьащ.
JHN.2.16	– Мыхэр Ӏуфх. Си Адэм и унэр сатущӀыпӀэ фымыщӀ, – яжриӀащ Хьисэ тхьэрыкъуэ зыщэхэм.
JHN.2.17	«Уэ уи унэм сызэрыфӀэлӀыкӀым щхьэкӀэ согузавэ» псалъэхэр Тхьэм и псалъэ тхахэм зэрыхэтыр
JHN.2.18	Журтхэм Хьисэ къыжраӀащ абы щыгъуэ:
JHN.2.18	– Мыр пщӀэну хуитыныгъэ зэрыуиӀэм и щыхьэту сыт хуэдэ нэщэнэ гъэщӀэгъуэныщэ дыбгъэлъагъун?
JHN.2.19	– Мы тхьэ унэр зэхэфкъути, сэ махуищкӀэ зэтезгъэувэжынщ, – жэуап яритащ Хьисэ абыхэм.
JHN.2.20	– Мы тхьэ унэр илъэс плӀыщӀрэ хыкӀэ ящӀащ, – жаӀащ журтхэм, – уэ ар махуищкӀэ зэтебгъэувэжыфынуи?
JHN.2.21	Хьисэ тхьэ унэ жыхуиӀар езым и пкъырат. 
JHN.2.22	Хьисэ лӀахэм къахэтэджыкӀыжа нэужь, абы и гъуэгу ирикӀуэхэм а псалъэхэр ягу къэкӀыжри, Тхьэм и псалъэ тхахэмкӀи Хьисэ жиӀа псалъэхэмкӀи фӀэщхъуныгъэ яӀэ хъуащ.
JHN.2.23	ӀутӀыж махуэшхуэм Ерусалим щыщыӀэм, Хьисэ нэщэнэ гъэщӀэгъуэныщэ къигъэлъэгъуахэр я нэгу щӀэкӀати, цӀыху куэдым абыкӀэ фӀэщхъуныгъэ яӀэ хъуащ. 
JHN.2.24	Ауэ Хьисэ цӀыхухэм дзыхь яхуищӀыртэкъым, ахэр псори фӀыуэ ицӀыхурти. 
JHN.2.25	ЦӀыхум теухуауэ зыгуэр зэригъэщӀэн щхьэкӀэ цӀыху гуэр щыхьэт къытехъуэну Хьисэ хуэныкъуэтэкъым, сыт щхьэкӀэ жыпӀэмэ цӀыхухэм ягу илъыр езым ищӀэрти.
JHN.3.1	Фарисейхэм ящыщ лӀы гуэр щыӀащ Никодим и цӀэу. Ар журт пашэхэм ящыщт. 
JHN.3.2	Хьисэ деж жэщу къакӀуэри, абы къыжриӀащ:
JHN.3.2	– Равви,
JHN.3.3	– Пэж дыдэр бжызоӀэ, цӀыху гуэрми, щӀэрыщӀэу къамылъхужмэ, Тхьэм и Тепщэныгъэшхуэр
JHN.3.4	– ЦӀыхур жьы хъумэ, дауэ къызэралъхужынур? – къеупщӀащ Никодим. – И анэм и ныбэм ихьэжу, щӀэрыщӀэу къалъхужыну?
JHN.3.5	– Пэж дыдэр ныбжызоӀэ, – жэуап итыжащ Хьисэ, – псымрэ Тхьэм и Псэ ЛъапӀэмрэ къахэкӀыу, щӀэрыщӀэу къамылъхужмэ, Тхьэм и Тепщэныгъэшхуэм щӀыхьэн лъэкӀынукъым цӀыхум. 
JHN.3.6	ЦӀыхум къыхуэхъур цӀыхущ, ауэ Тхьэм и Псэ ЛъапӀэм къыхэкӀ цӀыхур Тхьэм и Псэ ЛъапӀэр зи гум илъ цӀыхущ. 
JHN.3.7	«ЩӀэрыщӀэу фыкъалъхужын хуейщ» жысӀэу зэрыбжесӀар умыгъэщӀагъуэ. 
JHN.3.8	Жьыр езыр здыхуеймкӀэ къопщэ. И макъри зэхыбох, ауэ къыздикӀри здэкӀуэри пщӀэркъым. Аращ Тхьэм и Псэ ЛъапӀэм къыхэкӀа дэтхэнэ цӀыхуми и Ӏуэхур зытетыр.
JHN.3.9	– Ар дауэ зэрыхъур? – еупщӀащ Никодим Хьисэ.
JHN.3.10	– Уэ израил дин егъэджакӀуэхэм уащыщщ, ар умыщӀэу ара? – жэуап иритащ Хьисэ. 
JHN.3.11	– Пэж дыдэр ныбжызоӀэ, дэ тщӀэращ дызытепсэлъыхьыр, тлъэгъуаращ щыхьэт дызытехъуэри, ауэ щыхъукӀи ди щыхьэтыгъэр фэ вдэркъым. 
JHN.3.12	Мы дунейм и Ӏуэхугъуэхэм ятеухуауэ нывжесӀащ, фэ фи фӀэщ хъуркъым. Уафэм и Ӏуэхугъуэхэм ятеухуауэ нывжесӀэмэ, дауэ фи фӀэщ зэрыхъунур? 
JHN.3.13	Уафэм зы цӀыхуи дэкӀуеякъым, ауэ уафэр зи псэупӀэ ЦӀыху Лъэпкъым и Къуэр дунейм къехащ. 
JHN.3.14	Мусэ бегъымбарым
JHN.3.15	езымкӀэ фӀэщхъуныгъэ зиӀэ дэтхэнэ зыми мыкӀуэдыжын гъащӀэ иӀэ хъун щхьэкӀэ.
JHN.3.16	– Сыт щхьэкӀэ жыпӀэмэ Тхьэм дунейм и цӀыхухэр апхуэдизкӀэ фӀыуэ илъэгъуати, езым и Къуэ закъуэр итащ, Тхьэм и КъуэмкӀэ фӀэщхъуныгъэ зиӀэ дэтхэнэри мыкӀуэду къелын икӀи мыкӀуэдыжын гъащӀэ иӀэ хъун щхьэкӀэ. 
JHN.3.17	Тхьэм дунейм и цӀыхухэр игъэкъуэншэну аракъым езым и Къуэр дунейм къыщӀигъэкӀуар, атӀэ и Къуэм къыпкърыкӀэу дунейм и цӀыхухэр мыкӀуэду къригъэлын щхьэкӀэщ. 
JHN.3.18	Тхьэм езым и КъуэмкӀэ фӀэщхъуныгъэ зиӀэ дэтхэнэри игъэкъуэншэнукъым, ауэ фӀэщхъуныгъэ зимыӀэ дэтхэнэри Тхьэм игъэкъуэншакӀэщ и Къуэ закъуэмкӀэ фӀэщхъуныгъэ иӀэ зэрымыхъуам щхьэкӀэ. 
JHN.3.19	Тхьэм цӀыхухэр щӀигъэкъуаншэр мыращ: Нэхур дунейм къытехьащ, ауэ цӀыхухэм нэхум нэхърэ кӀыфӀыгъэр нэхъыфӀу ялъэгъуащ, абыхэм ялэжь Ӏуэхухэр бзаджагъэти. 
JHN.3.20	Бзаджагъэ зылэжь дэтхэнэми нэхур илъагъу хъуркъым, илэжьа Ӏуэхухэри нахуэ мыхъун щхьэкӀэ, нэхум екӀуалӀэркъым. 
JHN.3.21	Ауэ щыпкъагъэр зылэжь дэтхэнэри нэхум йокӀуалӀэ, Тхьэм и псэм зэрыщыщым папщӀэ а Ӏуэхухэр зэрилэжар нахуэ хъун щхьэкӀэ.
JHN.3.22	Хьисэрэ и гъуэгу ирикӀуэхэмрэ Иудей хэкум
JHN.3.23	Салим жылэм пэгъунэгъуу Енон зи цӀэ щӀыпӀэм псы куэд щыӀэти, Иуан цӀыхухэр абы щиумэхъырт. Ахэр Иуан деж къакӀуэрти, зрагъэумэхъырт. 
JHN.3.24	А зэманым Иуан лъэхъуэщым щӀадзащӀыкӀэтэкъым.
JHN.3.25	Иуан и гъуэгу ирикӀуэхэм ящыщхэмрэ зы журт гуэррэ диным тету зызэрыбгъэкъэбзэжын ӀуэхугъуэмкӀэ зэныкъуэкъуу щӀадзащ. 
JHN.3.26	И гъуэгу ирикӀуэхэр и деж къакӀуэри, Иуан къыжраӀащ:
JHN.3.26	– Равви, еплъ, Иорданыпсым и адрыщӀым уэ узигъуса икӀи щыхьэт узытехъуа лӀым цӀыхухэр щеумэхъ икӀи цӀыху псори абы и деж къокӀуэ.
JHN.3.27	– Тхьэм лъимыгъэкӀмэ, зыми зыри ищӀэн лъэкӀынукъым, – жиӀащ Иуан. 
JHN.3.28	– «Мэссихьыр сэракъым, ауэ Мэссихьым и пэ къихуэу Тхьэм сыкъигъэкӀуащ» зэрыжысӀамкӀэ фэ фызищыхьэтщ. 
JHN.3.29	НысащӀэр зейр щауэр арщ. Ауэ щауэм и гъусэу абдежым щыту щауэм и макъыр зэхэзыхыр мэгуфӀэ. А гуфӀэгъуэ нэсыр сэри си гуфӀэгъуэщ. 
JHN.3.30	Ар нэхъ ин хъун хуейщ, сэ нэхъ цӀыкӀу сыхъун хуейщ.
JHN.3.31	– ИщхьэкӀэ къехыр псоми ящхьэжщ. Ауэ щӀылъэм щыщыр щӀылъэм ейщ, щӀылъэм тетхэр зэрыпсалъэм хуэдэу ари мэпсалъэ. Уафэм къехыр псоми ящхьэщ. 
JHN.3.32	Илъэгъуахэмрэ зэхихахэмрэ щыхьэт ятохъуэ ар, ауэ и щыхьэтыгъэр зыми идэркъым. 
JHN.3.33	Абы и щыхьэтыгъэр зыдам Тхьэр зэрыщыпкъэр идауэ мэхъу. 
JHN.3.34	Сыт щхьэкӀэ жыпӀэмэ Тхьэм къигъэкӀуам Тхьэм и псалъэхэрщ жиӀэр. А цӀыхум и гум Тхьэм езым и Псэ ЛъапӀэр кърилъхьэ зэпытщ. 
JHN.3.35	Адэ лъапӀэм езым и Къуэр фӀыуэ елъагъури, и ӀэмыщӀэ псори кърилъхьащ. 
JHN.3.36	Тхьэм и КъуэмкӀэ фӀэщхъуныгъэ зиӀэм мыкӀуэдыжын гъащӀэ иӀэ хъуащ, Къуэм емыдаӀуэм мыкӀуэдыжын гъащӀэ иӀэнукъым, Тхьэм и губжьыр къытехуэнущ абы.
JHN.4.1	Иуан и гъуэгу ирикӀуэхэм нэхърэ Хьисэ и гъуэгу ирикӀуэхэр нэхъыбэ хъуурэ, Хьисэ ахэр зэриумэхъым и хъыбарыр фарисейхэм зэралъэӀэсар Хьисэ къищӀащ. 
JHN.4.2	(Ахэр зыумэхъыу щытар Хьисэ и гъуэгу ирикӀуэхэр арщ, езы Хьисэкъым.) 
JHN.4.3	А хъыбарыр щызэхихым, Иудей хэкум икӀри, Галилей хэкум кӀуэжащ Хьисэ.
JHN.4.4	Самарие хэкум
JHN.4.5	КӀуэурэ, Самарие хэкум щыщ Сихар къалэм нэсащ; а къалэр Екъуб езым и къуэ Исуф иритыгъа щӀыгу Ӏыхьэм
JHN.4.6	А щӀыпӀэм Екъуб и псыкъуийр итт. Гъуэгум иригъэшати, псыкъуийм деж щетӀысэхащ Хьисэ. Сыхьэтыр пщыкӀутӀым дежт ар.
JHN.4.7	Хьисэ псыкъуийм деж щысу, самарие цӀыхубз гуэр псыхьэ къэкӀуащ.
JHN.4.7	Псы тӀэкӀу сегъафэ, – жриӀащ Хьисэ. 
JHN.4.8	Хьисэ и гъуэгу ирикӀуэхэм шхын къащэхуну къалэм кӀуат абы щыгъуэ.
JHN.4.9	Уэ ужуртщ, сэ Самарие сыщыщ цӀыхубзщ, – къыжриӀащ самарие цӀыхубзым Хьисэ. – Псы уезгъэфэну дауэ укъызэлъэӀуфрэ? – (Апхуэдэу щӀыжиӀар журтхэмрэ самарие цӀыхухэмрэ зэхыхьэу щыттэкъыми, аращ.)
JHN.4.10	– Тхьэм и тыгъэр зыхуэдэри «Псы тӀэкӀу сегъафэ» къыбжезыӀари уэ пщӀэуэ щытатэмэ, абы уелъэӀунт, абыи гъащӀэ къозытын псы уригъэфэнт, – жриӀэжащ Хьисэ цӀыхубзым.
JHN.4.11	– Зи щӀыхь ин, – къыжриӀащ цӀыхубзым, – псыкъуийр куущ, уэ псы къызэрипхын уиӀэкъым. А гъащӀэ къызэзытыну псыр дэнэ къыздипхынур? 
JHN.4.12	Ди адэшхуэ Екъубщ мы псыкъуийр къытхуэзыгъэнар. Езыри и къуэхэри мы псым щыщ ефэу, и былымхэри иригъафэу щытащ. Абы нэхърэ унэхъыщхьэ уэ?
JHN.4.13	– Мы псым щыщ хэт ефэми, псы хуэлӀэжынущ, – жэуап иритыжащ Хьисэ. 
JHN.4.14	– Ауэ сэ ест псым ефэр игъащӀэкӀэ псы хуэлӀэжынукъым. Сэ абы естыну псыр цӀыхум игу илъу, зэи мыгъуж псынэ хуэхъунущ, мыкӀуэдыжын гъащӀи а псынэм къритынущ.
JHN.4.15	– Зи щӀыхь ин, – къыжриӀащ цӀыхубзым, – псы сыхуэмылӀэжыну, псыхьи сыкъэмыкӀуэжыну а псым щыщ къызэт.
JHN.4.16	– КӀуэи, уи щхьэгъусэм къеджи, къэкӀуэж, – жриӀащ Хьисэ.
JHN.4.17	– Щхьэгъусэ сиӀэкъым, – къыжриӀащ цӀыхубзым.
JHN.4.17	– Щхьэгъусэ узэримыӀэр пэжу жыпӀащ, – жриӀащ Хьисэ цӀыхубзым. 
JHN.4.18	– Уэ щхьэгъуситху уиӀащ, иджы уиӀэр уи щхьэгъусэкъым. А къыжыпӀар пэжщ.
JHN.4.19	– Зи щӀыхь ин, уэ узэрыбегъымбарыр къэсщӀащ, – къыжриӀащ цӀыхубзым. 
JHN.4.20	– Ди адэжьхэр мы Ӏуащхьэм Тхьэм щелъэӀуу щытащ, ауэ фэ, журтхэм, жывоӀэ Тхьэм ущелъэӀун хуейр Ерусалим дежу.
JHN.4.21	– Уэ, цӀыхубз, – жиӀащ Хьисэ, – уи фӀэщ гъэхъу, мы Ӏуащхьэми Ерусалими Адэ лъапӀэм фыщыщемылъэӀун махуэ къэсынущ. 
JHN.4.22	Фэ, самарие цӀыхухэм, фызэлъэӀу Тхьэр фщӀэркъым, ауэ дэ дызэлъэӀу Тхьэр дощӀэ, мы дунейм и цӀыхухэр мыкӀуэду къезыгъэлыр журтхэм ящыщщи.
JHN.4.23	Хьисэ жиӀащ итӀанэ:
JHN.4.23	– Адэ лъапӀэм щыпкъэу елъэӀухэр гурэ псэкӀи щыпкъагъэкӀи щелъэӀун махуэр къэсынущ икӀи къэсакӀэщ. Апхуэдэу елъэӀухэращ Адэ лъапӀэм и щӀасэр. 
JHN.4.24	Тхьэр псэщ, абы елъэӀухэри Тхьэм и Псэ ЛъапӀэм и лъэкӀыныгъэкӀи щыпкъагъэкӀи елъэӀун хуейщ.
JHN.4.25	– ХристоскӀэ зэджэ Мэссихьыр къызэрыкӀуэнур сощӀэ, – къыжриӀащ цӀыхубзым. – Ар къакӀуэмэ, Ӏуэху псори къыдгуригъэӀуэнущ.
JHN.4.26	– А жыхуэпӀэр сэращ, иджыпсту къопсалъэрщ, – жриӀащ Хьисэ абы. 
JHN.4.27	Абы хэту, Хьисэ и гъуэгу ирикӀуэхэр къэсыжащ. Хьисэ цӀыхубз гуэрым епсалъэу щалъагъум ягъэщӀэгъуащ, арщхьэкӀэ абыхэм ящыщ зыми зыри жиӀакъым: «Сыт къыпыпхынур?» е «Сыт ущӀепсалъэр?» жиӀэу.
JHN.4.28	А цӀыхубзым и кхъуэщыныр къигъанэщ, къалэм дыхьэжри, цӀыхухэм яжриӀащ:
JHN.4.29	– ФыкъакӀуи, феплъыт, лӀы гуэрым сэ сщӀа псори къызжиӀэжащ. Арауэ пӀэрэ Мэссихьыр?
JHN.4.30	Къалэм къыдэкӀри, Хьисэ деж къэкӀуащ цӀыхухэр.
JHN.4.31	Хьисэ и гъуэгу ирикӀуэхэр къелъэӀуащ:
JHN.4.31	– Равви, шхэ.
JHN.4.32	Хьисэ яжриӀащ:
JHN.4.32	– Фэ фи мынэӀуасэ шхыныгъуэ сиӀэщ.
JHN.4.33	Апхуэдэу щыжиӀэм, Хьисэ и гъуэгу ирикӀуэхэр, «Зыгуэрым шхын къыхуихьауэ пӀэрэ?» жаӀэу зыр зым еупщӀыжащ.
JHN.4.34	– Сэ си шхыныгъуэр сыкъэзыгъэкӀуар зыхуейр злэжьыну, абы и Ӏуэхур нэзгъэсыну аращ, – яжриӀащ Хьисэ абыхэм. 
JHN.4.35	– МазиплӀ дэкӀмэ, гъавэ Ӏухыжыгъуэр къэсынущ, аракъэ фэ жыфӀэр? АтӀэ сэ нывжызоӀэ, фи напӀэр къэфӀэти, губгъуэхэм фиплъэ! Гъавэр гъуэжьыбзэ хъури, я Ӏухыжыгъуэр къэсащ. 
JHN.4.36	Гъавэр иджы Ӏузыхыжым и Ӏыхьэр егъуэтыж, мыкӀуэдыжын гъащӀэм щхьэкӀэщ гъавэр щӀыӀуихыжыр. Апхуэдэу, жылэ зысэри гъавэр Ӏузыхыжри зэдэгуфӀэнущ. 
JHN.4.37	«Зым жылэ есэ, адрейм гъавэр Ӏуехыж» жыхуаӀэ псалъэжьыр пэж хъуащ. 
JHN.4.38	Фэ гугъу фызыдемыхьа гъавэр Ӏуфхыжыну фызгъэкӀуащ. А гъавэм нэгъуэщӀхэр гугъу дехьащ, ауэ фэри абыхэм я Ӏуэхум фыхыхьащ.
JHN.4.39	А къалэм дэс самарие цӀыху куэдым ХьисэкӀэ фӀэщхъуныгъэ яӀэ хъуащ, а цӀыхубзыр Хьисэ щыхьэт къытехъуэурэ, «Сэ сщӀа псори къызжиӀащ» зэрыжиӀам щхьэкӀэ. 
JHN.4.40	Абы къыхэкӀкӀэ, самарие цӀыхухэр Хьисэ деж къыщыкӀуэм, я деж зыщиӀэжьэну къелъэӀуащ. КъыщелъэӀум, абыхэм я деж махуитӀкӀэ къэнащ. 
JHN.4.41	Хьисэ и псалъэхэр щызэхахым, абыкӀэ фӀэщхъуныгъэ зиӀэхэр нэхъыбэж хъуащ.
JHN.4.42	– Уэ жыпӀам и закъуэкъым фӀэщхъуныгъэ диӀэ зыгъэхъуар, – жраӀащ абыхэм цӀыхубзым, – атӀэ ди тхьэкӀумэкӀэ зэхэтхащ езым жиӀэр, дунейм и цӀыхухэр мыкӀуэду къезыгъэлыр пэжу арауэ зэрыщытыр къэтщӀащ.
JHN.4.43	А махуитӀыр дэкӀа нэужь, Хьисэ а щӀыпӀэм икӀри, Галилей хэкум кӀуащ; 
JHN.4.44	бегъымбарым езыр щапӀа къалэм щӀыхь къызэрыщыхуамыщӀыр Хьисэ и нэгу щӀэкӀати. 
JHN.4.45	Хьисэ Галилей хэкум къыщыкӀуэм, абы ис цӀыхухэм ирагъэблэгъащ, сыт щхьэкӀэ жыпӀэмэ ахэр махуэшхуэм Ерусалим щыӀати, а махуэхэм Хьисэ абы щилэжьа псори щалъэгъуат.
JHN.4.46	Хьисэ Галилей хэкум ит Канэ жылэм кӀуэжащ аргуэру. А жылэращ псыр фадэ зыщищӀыгъар. Пащтыхьым хуэлажьэ Ӏэтащхьэ
JHN.4.47	Хьисэ Иудейм къикӀыу, Галилейм къызэрыкӀуар а Ӏэтащхьэм щызэхихым, абы деж къэкӀуащ.
JHN.4.47	– КъакӀуи, си къуэ сымаджэу лӀэн гъунэгъу хъуар схуэгъэхъуж, – жиӀэри къелъэӀуащ.
JHN.4.48	– Нэщэнэ гъэщӀэгъуэныщэхэмрэ Ӏуэху телъыджэхэмрэ фэ фымылъагъумэ, фӀэщхъуныгъэ фиӀэ хъунукъым, – жриӀащ абы Хьисэ.
JHN.4.49	– Зи щӀыхь ин, си къуэр мылӀэ щӀыкӀэ къакӀуэ, – къыжриӀащ Хьисэ пащтыхьым хуэлажьэ Ӏэтащхьэм.
JHN.4.50	– КӀуэж, уи къуэр псэунущ, – жиӀащ Хьисэ.
JHN.4.50	Хьисэ жриӀа псалъэхэр и фӀэщ хъури, а лӀыр кӀуэжащ. 
JHN.4.51	Ӏэтащхьэр кӀуэжу гъуэгу здытетым, абы и унэӀутхэр къыпежьэри къыжраӀащ:
JHN.4.51	– Уи къуэр псэунущ.
JHN.4.52	– Сыхьэтыр дапщэм деж нэхъыфӀ хъууэ щыщӀидзар? – еупщӀащ абыхэм Ӏэтащхьэр.
JHN.4.52	– Дыгъуасэ шэджагъуэнэужьым сыхьэтыр зым деж
JHN.4.53	Ар къыщыжраӀэм, Ӏэтащхьэм игу къэкӀыжащ и къуэм плъыржьэрыр щыщхьэщыкӀар «Уи къуэр псэунущ» жиӀэу Хьисэ къыщыжриӀэгъа сыхьэт дыдэм зэрытехуэр. Езыми езым и унагъуэми фӀэщхъуныгъэ яӀэ хъуащ абы и ужькӀэ.
JHN.4.54	Иудейм къикӀыжу Галилейм къыщыкӀуам, етӀуанэ нэщэнэ гъэщӀэгъуэныщэу Хьисэ къигъэлъэгъуар аращ.
JHN.5.1	Журт махуэшхуэ къэсащ абы и ужькӀэ икӀи Хьисэ Ерусалим къэкӀуащ. 
JHN.5.2	Мэл Куэбжэ зи цӀэм деж псыхъурей зыгъэпскӀыпӀэ, журтыбзэкӀэ ВифездэкӀэ еджэу, Ерусалим щыӀэщ. Щхьэ зытелъ сэхитху а зыгъэпскӀыпӀэм иӀэщ. 
JHN.5.3	Сымаджэ куэд щылът абдежым: нэфи, лъаши, пкъыуэ хъуаи. Ахэр псым зыкъигъэхъеиным пэплъэрт, 
JHN.5.4	сыт щхьэкӀэ жыпӀэмэ Зиусхьэным и мелыӀычыр а зыгъэпскӀыпӀэм зэзэмызэ къехырти, псыр игъэщэнауэрт. Псыр щэнэуа нэужь, абы япэу хыхьар, сыт хуэдэ узыфэ иӀэми, хъужырт. 
JHN.5.5	Илъэс щэщӀрэ икӀэ сымаджэу щыта лӀы гуэр сымаджэхэм яхэлът. 
JHN.5.6	Ар щилъагъум, куэд щӀауэ зэрысымаджэр ищӀэрти, Хьисэ абы еупщӀащ:
JHN.5.6	– Ухъужыну ухуей? – жери.
JHN.5.7	– Зи щӀыхь ин, – жиӀащ сымаджэм, – псыр щыщэнауэкӀэ, зыгъэпскӀыпӀэм сыхэзышэн гъусэ сиӀэкъым. Сэ сынэмысурэ, нэгъуэщӀ гуэр сяпэ йощри, псым хохьэ.
JHN.5.8	КъызэфӀэувэ, уи алэрыбгъур къащти, зекӀуэ, – жиӀащ Хьисэ.
JHN.5.9	А лӀыр напӀэзыпӀэм хъужащ, и алэрыбгъур къищтэри къикӀухьащ.
JHN.5.9	Ар къыщыхъуар щэбэт махуэт.
JHN.5.10	Арати, журтхэм а лӀы хъужам жраӀащ:
JHN.5.10	– Нобэ щэбэт махуэщи, уи алэрыбгъур къэпщтэж хъунукъым хабзэкӀэ.
JHN.5.11	– Сэ сызыгъэхъужам «Уи алэрыбгъур къащти, зекӀуэ» къызжиӀащ, – къажриӀэжащ а лӀым абыхэм.
JHN.5.12	– «Уи алэрыбгъур къащти, зекӀуэ» къыбжезыӀар хэт хъуну? – жаӀэри еупщӀащ.
JHN.5.13	ЛӀым зыгъэхъужар хэтми ищӀэртэкъым; абдежым щызэхэт цӀыху гупышхуэм яхэзэрыхьыжат Хьисэ.
JHN.5.14	А лӀым Тхьэм и унэшхуэм щрихьэлӀэри, Хьисэ абы жриӀащ:
JHN.5.14	– Мис, уэ ухъужащ. Нэхъей къыпщымыщӀын щхьэкӀэ, гуэныхь зыхэлъ умыщӀэ дяпэкӀэ.
JHN.5.15	А лӀыр ежьэжщ, журтхэм я деж кӀуэри, зыгъэхъужар зэры-Хьисэр яжриӀащ. 
JHN.5.16	Апхуэдэ Ӏуэхухэр щэбэт махуэм зэрищӀэм щхьэкӀэ, журтхэм Хьисэ кърахуэкӀыу щӀадзащ, яукӀынуи и ужь къихьащ.
JHN.5.17	– Си Адэм иджыри къэс зэпымычу Ӏуэху елэжь, сэри Ӏуэху солэжь, – яжриӀэрт Хьисэ абыхэм.
JHN.5.18	Арати, Хьисэ яукӀыну нэхъри нэхъ ерыщу абы и ужь ихьащ журтхэр. И ужь щӀихьар я хабзэкӀэ мыхъунур щэбэт махуэм зэрищӀам и мызакъуэу, Тхьэм зыхуигъадэурэ, «Тхьэр си Адэщ» зэрыжиӀэм щхьэкӀэт.
JHN.5.19	– Пэж дыдэр нывжызоӀэ, – яжриӀащ Хьисэ абыхэм, – Къуэ лъапӀэм езыр-езыру зыри хузэфӀэкӀыркъым. Адэ лъапӀэм илэжьыу илъагъум фӀэкӀа, нэгъуэщӀ зыри илэжьын хузэфӀэкӀыркъым. Адэ лъапӀэм илэжьыр абы и Къуэми елэжь. 
JHN.5.20	Сыт щхьэкӀэ жыпӀэмэ Адэ лъапӀэм езым и Къуэр фӀыуэ елъагъу. Абы илэжь псори езым и Къуэм кърегъэлъагъу, мы Ӏуэхухэм нэхърэ нэхъ Ӏуэхушхуэхэри къригъэлъагъунущ и Къуэм, флъэгъумэ фымыгъэщӀэгъуэн флъэмыкӀыну. 
JHN.5.21	Адэ лъапӀэм лӀахэр къызэригъэтэджыжым икӀи къызэригъэпсэужым хуэдэу, абы и Къуэми езыр зыхуей цӀыхухэр къегъэпсэуж. 
JHN.5.22	Адэ лъапӀэм зыми хьэкум
JHN.5.23	цӀыху псоми Адэ лъапӀэм щӀыхь зэрыхуащӀым хуэдэу, абы и Къуэми щӀыхь къыхуащӀын щхьэкӀэ. Абы и Къуэм щӀыхь къыхуэзымыщӀым ар къэзыгъэкӀуа Адэ лъапӀэми щӀыхь хуимыщӀу арщ.
JHN.5.24	– Пэж дыдэр нывжызоӀэ, сэ си псалъэхэм едаӀуэу, сыкъэзыгъэкӀуамкӀэ фӀэщхъуныгъэ зиӀэм мыкӀуэдыжын гъащӀэ иӀэ хъуащ. Тхьэм ар игъэкъуэншэнукъым, ар лӀэныгъэм ӀэщӀэкӀыжри, гъащӀэм ӀэщӀыхьащ. 
JHN.5.25	Пэж дыдэр нывжызоӀэ, лӀахэм Тхьэм и Къуэм и макъыр зэхахыу, езым едаӀуэхэми гъащӀэ щагъуэтыну махуэр къэсынущ икӀи къэсакӀэщ. 
JHN.5.26	Адэ лъапӀэм цӀыхухэм гъащӀэ зэрыритым хуэдэу, абы и Къуэми цӀыхухэм гъащӀэ иритыну тепщэныгъэ къритащ. 
JHN.5.27	Сэ, ЦӀыху Лъэпкъым и Къуэу
JHN.5.28	– Ар фымыгъэщӀагъуэ, сыт щхьэкӀэ жыпӀэмэ кхъэм щӀэлъ псоми Тхьэм и Къуэм и макъыр зэхахыу, кхъэм къыщыщӀэкӀыжыну махуэр къэсынущ. 
JHN.5.29	ФӀы зыщӀахэр псэуну къэтэджыжынущ, Ӏей зыщӀахэри я къуаншагъэм хуэфащэр ягъуэтыжыну къэтэджыжынущ. 
JHN.5.30	Зыри злэжьын слъэкӀынукъым сэр-сэру, Тхьэм къыжиӀэу зэрызэхэсхым хуэдэущ, цӀыхухэм хьэкум зэратесщӀыхьыр. Сэ ятесщӀыхь хьэкумыр захуэщ, сэ сызыхуейракъым злэжьыр, сэ сыкъэзыгъэкӀуар зыхуейращ злэжьыну зи ужь ситыр.
JHN.5.31	– Сэр-сэру щыхьэт сызытехъуэжмэ, си щыхьэтыгъэр ирикъунукъым, 
JHN.5.32	щыхьэт къыстехъуэ нэгъуэщӀ гуэр щыӀэщ. Абы щыхьэтыгъэу къысхуиӀэр зэрыщыпкъэр сощӀэ.
JHN.5.33	– Фэ Иуан лӀыкӀуэхэр хуэвгъэкӀуащ, езыри щыпкъагъэм щыхьэт техъуащ. 
JHN.5.34	Зы цӀыху гуэри щыхьэт къыстехъуэну сэ сыхуэныкъуэкъым, ауэ фэ фымыкӀуэду Тхьэм фыкъригъэлын щхьэкӀэ, ар жызоӀэ. 
JHN.5.35	Иуан нэху идзу блэ уэздыгъэм хуэдэт. Абы и нэхум тэлайкӀэ фригуфӀэну фыхуеящ.
JHN.5.36	– Иуан щыхьэтыгъэу къысхуиӀам нэхърэ нэхъ щыхьэтыгъэшхуэ сиӀэщ. Сэ злэжьын хуей Ӏуэхуу Адэ лъапӀэм си пщэм къыдилъхьар солэжь. А Ӏуэхухэращ Адэ лъапӀэм сыкъызэригъэкӀуамкӀэ щыхьэт къыстехъуэр. 
JHN.5.37	Адэ лъапӀэу сэ сыкъэзыгъэкӀуар езым и щхьэкӀэ щыхьэт къыстехъуащ. Абы и макъыр фэ зэи зэхэфхакъым, езыми фытеплъакъым. 
JHN.5.38	Абы сыкъызэригъэкӀуамкӀэ фӀэщхъуныгъэ зэрывимыӀэм щхьэкӀэ, абы и псалъэхэр фигу илъ зэпыткъым. 
JHN.5.39	Тхьэм и псалъэ тхахэм мыкӀуэдыжын гъащӀэ хэвгъуэтэн фи гугъэу, ар фи фӀэщу щӀыводжыкӀ. Аращ сэ щыхьэт къыстехъуэр. 
JHN.5.40	Апхуэдэу щыт пэтми, а гъащӀэр фиӀэ хъун щхьэкӀэ, си деж фыкъэкӀуэну фыхуейкъым.
JHN.5.41	– ЦӀыхухэр зыщызгъэтхъуну сыщӀэкъуркъым сэ. 
JHN.5.42	Сэ фэ фызоцӀыху: Тхьэм и фӀылъагъуныгъэр фигу илъкъым. 
JHN.5.43	Сэ си Адэм и цӀэкӀэ сыкъэкӀуащ, ауэ фэ сывдэркъым; абы и цӀэкӀэ нэгъуэщӀ гуэр къакӀуэмэ, ар вдэнущ. 
JHN.5.44	Тхьэ закъуэм къыбгъэдэкӀ щытхъум фымылъыхъуэу, зыр зым фыщытхъужмэ, дауэ фӀэщхъуныгъэ фиӀэ зэрыхъунур?
JHN.5.45	– Адэ лъапӀэм и пащхьэм сэ фыщызгъэкъуэншэну фи мыгугъэ. Фэ фызыщыгугъ Мусэ бегъымбарырщ фызыгъэкъуэншэнур. 
JHN.5.46	МусэкӀэ фӀэщхъуныгъэ фиӀатэмэ, сэркӀи фӀэщхъуныгъэ фиӀэнт, Мусэ зи гугъу ищӀар сэращи. 
JHN.5.47	Абы итхар фи фӀэщ щымыхъукӀэ, дауэ сэ жысӀэр фи фӀэщ зэрыхъунур?
JHN.6.1	Галилей гуэлым
JHN.6.2	Сымаджэхэр игъэхъужурэ, Хьисэ къигъэлъэгъуа нэщэнэ гъэщӀэгъуэныщэхэр зэралъэгъуам щхьэкӀэ цӀыху гупышхуэ абы и ужь иту кӀуэрт. 
JHN.6.3	Хьисэ Ӏуащхьэм дэкӀащ, и гъуэгу ирикӀуэхэр и гъусэу абдежым щетӀысэхащ. 
JHN.6.4	Журтхэм я ӀутӀыж махуэшхуэр
JHN.6.5	Хьисэ, къаплъэри, цӀыху куэд къыкӀэлъыкӀуэу щилъагъум, и гъуэгу ирикӀуэхэм ящыщ Филипп зи цӀэм жриӀащ:
JHN.6.5	– Мы цӀыхухэм едгъэшхын щӀакхъуэ дэнэ къыщытщэхунур?
JHN.6.6	Хьисэ ар щӀыжиӀар Филипп игъэунэхуну арат, езым ищӀэн хуейр ищӀэжырт.
JHN.6.7	– Дэтхэнэми щӀакхъуэ бзыгъэ лъысу къэпщэхун щхьэкӀэ, динар
JHN.6.8	Хьисэ и гъуэгу ирикӀуэхэм ящыщу Симон Петр и къуэш Индрис жиӀащ:
JHN.6.9	– Хьэ щӀакхъуитхурэ
JHN.6.10	– ЦӀыхухэр евгъэтӀысэх, – жиӀащ Хьисэ. А щӀыпӀэр удзыпцӀэт. Минитху хуэдиз хъу лӀыхэр етӀысэхащ. 
JHN.6.11	Хьисэ щӀакхъуэхэр къищтэщ, Тхьэм фӀыщӀэ хуищӀри, и гъуэгу ирикӀуэхэм яритащ. ЩӀакхъуэр цӀыхухэм хуагуэшащ абыхэм, бдзэжьейхэм щыщуи щхьэж зыхуейм хуэдиз иратащ.
JHN.6.12	ЦӀыхухэм зыщагъэнщӀым, Хьисэ езым и гъуэгу ирикӀуэхэм яжриӀащ:
JHN.6.12	– Зыри хэмыкӀуэдыкӀын щхьэкӀэ, къадэхуа щӀакхъуэ бзыгъэхэр зэхуэфхьэсыж.
JHN.6.13	Арати, хьэ щӀакхъуитхум щыщу шхахэм къадэхуа щӀакхъуэ бзыгъэхэр зэхуахьэсыжри, матэ пщыкӀутӀым ярыз хъуащ.
JHN.6.14	Хьисэ къигъэлъэгъуа нэщэнэ гъэщӀэгъуэныщэр щалъагъум, цӀыхухэм жаӀащ:
JHN.6.14	– ИпэжыпӀэкӀэ, дунейм къэкӀуэн хуей бегъымбарыр
JHN.6.15	Ауэ цӀыхухэр къакӀуэу, езыр яубыду, лӀыгъэкӀэ пащтыхь ящӀыну ягу зэрилъыр ищӀэрти, ӀукӀыжри, Ӏуащхьэм и закъуэу дэкӀуеижащ Хьисэ.
JHN.6.16	Пщыхьэщхьэ щыхъум, Хьисэ и гъуэгу ирикӀуэхэр псы Ӏуфэм Ӏухьащ. 
JHN.6.17	Абдежым кхъуафэжьейм щитӀысхьэри, гуэлым зэпрыкӀыу КапернаумкӀэ кӀуэну ежьащ. КӀыфӀ хъуат, ауэ Хьисэ абыхэм къахыхьэжакӀэтэкъым. 
JHN.6.18	Гуэлыр къигъэукъубейуэ, жьышхуэ къепщэрт. 
JHN.6.19	Стадие
JHN.6.20	Ауэ Хьисэ яжриӀащ:
JHN.6.20	– Сэращ ар, фымышынэ!
JHN.6.21	Хьисэ кхъуафэжьейм кърагъэтӀысхьэну хуеящ ахэр, ауэ асыхьэтым кхъуафэжьейр псы Ӏуфэм есылӀащ.
JHN.6.22	Гуэлым и адрыщӀкӀэ щыт цӀыху гупышхуэм Хьисэ и гъуэгу ирикӀуэхэр зэрытӀысхьэгъа кхъуафэжьейм фӀэкӀ нэгъуэщӀ кхъуэфэжьей абы зэрыӀумытам гу лъатащ етӀуанэ махуэм. Хьисэ игъуэгу ирикӀуэхэм а кхъуафэжьейм яди-мытӀысхьауэ, я закъуэу ахэр зэрыӀукӀами гу лъатащ. 
JHN.6.23	Абы хэту, Зиусхьэн Хьисэ Тхьэм фӀыщӀэ хуищӀа нэужь, цӀыхухэм щӀакхъуэхэр щашха щӀыпӀэм и гъунэгъуу, Тивериадэ къалэм
JHN.6.24	А цӀыху гупышхуэм Хьисэи абы и гъуэгу ирикӀуэхэри а щӀыпӀэм щымыӀэжу щалъагъум, кхъуафэжьейхэм итӀысхьэжри, Хьисэ лъыхъуэу Капернаум къалэм
JHN.6.25	Хьисэ гуэлым и адрыщӀым къыщагъуэтым, жраӀащ:
JHN.6.25	– Равви, сыт щыгъуэ уэ мыбы укъыщыкӀуар?
JHN.6.26	– Пэж дыдэр нывжызоӀэ, – яжриӀащ Хьисэ абыхэм, – нэщэнэ гъэщӀэгъуэныщэхэр зэрыфлъэгъуам щхьэкӀэкъым фыкъыщӀыслъыхъуэр, атӀэ щӀакхъуэхэм щыщ фшхыри, зывгъэнщӀащи аращ. 
JHN.6.27	Шхыныгъуэ кӀуэдыжынум и ужь фимыт, зи ужь фитын хуейр цӀыхухэм мыкӀуэдыжын гъащӀэ езыт шхыныгъуэрщ. А шхыныгъуэращ ЦӀыху Лъэпкъым и Къуэм къывитынур, Тхьэуэ Адэ лъапӀэм ЦӀыху Лъэпкъым и Къуэр зэридэм и щыхьэт мыхъурыр абы къытригъэуащи.
JHN.6.28	Арати, Хьисэ къеупщӀащ:
JHN.6.28	– НтӀэ, Тхьэр зыхуей Ӏуэхухэр длэжын щхьэкӀэ, сыт дэ тщӀэн хуейр?
JHN.6.29	– Тхьэм къигъэкӀуамкӀэ фӀэщхъуныгъэ фиӀэ хъуныращ Тхьэр зыхуей Ӏуэхур, – яжриӀащ Хьисэ абыхэм.
JHN.6.30	– Сыт хуэдэ нэщэнэ гъэщӀэгъуэныщэ ди нэгу щӀэбгъэкӀын, ар ди нэкӀэ тлъагъуу, уэркӀэ фӀэщхъуныгъэ диӀэ хъун щхьэкӀэ? Сыт пщӀэнур? – къыжраӀащ абыхэм. 
JHN.6.31	– «Уафэм къех щӀакхъуэр яшхыну Тхьэм къаритащ» жиӀэу Тхьэм и псалъэ тхахэм зэрыхэтым хуэдэу,
JHN.6.32	– Пэж дыдэр нывжызоӀэ, – яжриӀащ Хьисэ, – Мусэ бегъымбарыракъым уафэм къеха щӀакхъуэр къывэзытар, атӀэ си Адэр арщ уафэм къикӀ щӀакхъуэ пэжыр къывэзытыр; 
JHN.6.33	уафэм къехыу, дунейм и цӀыхухэм гъащӀэ езытыращ Тхьэм и щӀакхъуэр.
JHN.6.34	– Зи щӀыхь ин, а щӀакхъуэр даӀимауэ къыдэт зэпыт, – къыжраӀащ абыхэм.
JHN.6.35	– ЦӀыхухэм гъащӀэ езыт щӀакхъуэр сэращ, – яжриӀащ Хьисэ. – Си деж къакӀуэр мэжэлӀэжынукъым, сэркӀэ фӀэщхъуныгъэ зиӀэр игъащӀэкӀэ псы хуэлӀэжынукъым. 
JHN.6.36	Ауэ зэрывжесӀам хуэдэу, сэ сыфлъэгъуа пэтми, итӀани фӀэщхъуныгъэ фиӀэ хъуркъым. 
JHN.6.37	Адэ лъапӀэм къызит цӀыху псори си деж къэкӀуэнущ, си деж хэт къакӀуэми, сэ збгъэдэзгъэкӀыжынукъым. 
JHN.6.38	Сэ сызыхуейр сщӀэну аракъым уафэм сыкъыщӀехар, атӀэ сэ сыкъэзыгъэкӀуар зыхуейр сщӀэн щхьэкӀэщ. 
JHN.6.39	Сэ сыкъэзыгъэкӀуа си Адэр зыхуейр абы къызита цӀыхухэм ящыщ зыри мыкӀуэдыну, къемэтмахуэми а цӀыхур сэ къэзгъэтэджыжыну арщ. 
JHN.6.40	ИпэжыпӀэкӀэ, Къуэ лъапӀэр зылъагъуу, ар зи фӀэщ хъуа дэтхэнэми мыкӀуэдыжын гъащӀэ иӀэ зэрыхъунырщ си Адэр зыхуейр; а цӀыхур сэ къемэтмахуэм къэзгъэтэджыжынущ.
JHN.6.41	Хьисэ «Уафэм къеха щӀакхъуэр сэращ» зэрыжиӀар ягу темыхуэу, 
JHN.6.42	журтхэм къыпадзыжащ:
JHN.6.42	– Исуф и къуэ Хьисэкъэ мыр, зи адэмрэ зи анэмрэ тцӀыхуракъэ? «Сэ уафэм сыкъехащ» щхьэ жиӀэрэ?
JHN.6.43	– ЖысӀэр фигу щӀримыхьыр сыт? – яжриӀащ Хьисэ абыхэм. 
JHN.6.44	– Сэ сыкъэзыгъэкӀуа Адэ лъапӀэм къысхуимышэмэ, си деж къэкӀуэн зыми лъэкӀынукъым. Си деж къакӀуэр къемэтмахуэм сэ къэзгъэтэджыжынущ. 
JHN.6.45	Бегъымбархэм мыпхуэдэу ятхащ:
JHN.6.46	Тхьэм щыщым фӀэкӀа Адэ лъапӀэр зыми илъэгъуакъым. Аращ Адэ лъапӀэр зылъэгъуар. 
JHN.6.47	Пэж дыдэр нывжызоӀэ, сэркӀэ фӀэщхъуныгъэ зиӀэм мыкӀуэдыжын гъащӀэ иӀэ хъуащ. 
JHN.6.48	ЦӀыхухэм гъащӀэ езыт щӀакхъуэр сэращ. 
JHN.6.49	Фи адэжхэм губгъуэ нэщӀым мэнн шхыныр щашхыу щытащ, итӀани лӀащ. 
JHN.6.50	Сэращ уафэм къеха щӀакхъуэр. Ар зышхыр лӀэнукъым. 
JHN.6.51	ЦӀыхухэм гъащӀэ езыт щӀакхъуэу уафэм къехар сэращ. Мы щӀакхъуэм щыщ зышхыр игъащӀэкӀэ псэунущ. Дунейм и цӀыхухэм гъащӀэ яӀэ сщӀын щхьэкӀэ, стыну щӀакхъуэр си пкъыр арщ.
JHN.6.52	– Мы лӀым и пкъыр дигъэшхын зэрылъэкӀынур дауэ? – жаӀэу, журтхэм хуабжьу зэныкъуэкъуу щӀадзащ.
JHN.6.53	– Пэж дыдэр нывжызоӀэ, – яжриӀащ Хьисэ абыхэм. – ЦӀыху Лъэпкъым и Къуэм и пкъыр фымышхыу, илъми фемыфэу, гъащӀэ фиӀэнукъым 
JHN.6.54	Си пкъыр зышхыу силъми ефэм мыкӀуэдыжын гъащӀэ иӀэ хъуащ, къемэтмахуэм ар сэ къэзгъэтэджыжынущ. 
JHN.6.55	Сыт щхьэкӀэ жыпӀэмэ си пкъыр шхыныгъуэ щыпкъэщ, силъри узэфэ хъун щыпкъэщ. 
JHN.6.56	Си пкъыр зышхыу, силъми ефэм и псэм сыт щыгъуи сыщыщщ, езыри сэ си псэм щыщщ сыт щыгъуи. 
JHN.6.57	ГъащӀэ щыпкъэ къызыбгъэдэкӀ Адэ лъапӀэм сыкъыфхуигъэкӀуащи, си гъащӀэр абы къызэрыбгъэдэкӀым хуэдэу, си пкъыр зышхым и гъащӀэри сэ къызбгъэдэкӀынущ. 
JHN.6.58	Сэращ уафэм къеха щӀакхъуэр. А щӀакхъуэр фи адэжьхэм яшхыу щыта мэнн шхыныгъуэ хуэдэкъым. Ар яшхыу щыта пэтми, итӀани лӀащ ахэр, ауэ мы щӀакхъуэр зышхыр игъащӀэкӀэ псэунущ.
JHN.6.59	Капернаум къалэм дэт синэгуэгум Тхьэм и псалъэхэр цӀыхухэм щаригъащӀэ щыхъум, Хьисэ а псалъэхэр къыжиӀащ.
JHN.6.60	Хьисэ и псалъэр щызэхахым, абы и гъуэгу ирикӀуэхэм ящыщ куэдым жаӀащ:
JHN.6.60	– Мыбы жиӀэр сыту псалъэ гугъу! Хэт абы едэӀуэфынур?
JHN.6.61	И псалъэхэр абыхэм ягу зэрыримыхьыр ищӀэрти, Хьисэ яжриӀащ:
JHN.6.61	– ЖысӀар фигу ирихьыркъым, аракъэ? 
JHN.6.62	ЦӀыху Лъэпкъым и Къуэр япэм здэщыӀам дэкӀуеижу флъагъумэ, сыт жыфӀэн итӀанэ? 
JHN.6.63	Тхьэм и Псэ ЛъапӀэращ цӀыхухэм мыкӀуэдыжын гъащӀэ къезытыр. Си пкъыр фэзгъэшхын щхьэкӀэкъым ар щӀыжысӀэр. Ар сэбэп хъужынукъым. НывжесӀа псалъэм Тхьэм и Псэ ЛъапӀэри мыкӀуэдыжын гъащӀэ фиӀэ ящӀ. 
JHN.6.64	ФӀэщхъуныгъэ зимыӀэхэр къыфхэтщ итӀани.
JHN.6.64	Хьисэ апхуэдэу щӀыжиӀар абыхэм ящыщу фӀэщхъуныгъэ зимыӀэхэри езыр тепщэныгъэ зиӀэхэм езыгъэубыдынури ипэ дыдэм къыщыщӀэдзауэ ищӀэрти, аращ. 
JHN.6.65	Хьисэ жиӀащ:
JHN.6.65	– Мис аращ «Адэ лъапӀэм лъимыгъэкӀмэ, си деж зыри къэкӀуэфынукъым», щӀывжесӀауэ щытар.
JHN.6.66	Хьисэ и гъуэгу ирикӀуэхэм ящыщ куэд и гъуэгу текӀыжри, и гъусэн ядэжакъым абы къыщыщӀэдзауэ.
JHN.6.67	Хьисэ и гъуэгу ирикӀуэ цӀыху пщыкӀутӀым яжриӀащ:
JHN.6.67	– Фэри фызбгъэдэкӀыжыну фыхуей?
JHN.6.68	– Зиусхьэн, хэт деж дыкӀуэн? – къыжриӀащ Симон Петр Хьисэ. – МыкӀуэдыжын гъащӀэ диӀэ зыщӀ псалъэхэр уи куэдщ. 
JHN.6.69	ГъащӀэ щыпкъэр къызыбгъэдэкӀ Тхьэм и Къуэ Мэссихьу узэрыщытыр дощӀэ, ди фӀэщ хъуащ.
JHN.6.70	– Фэ цӀыху пщыкӀутӀыр си гъуэгу фрикӀуэну сэ фыкъыхэсхакъэ? Апхуэдэу щыт пэтми, фэ фщыщу зыр жин бзаджэщ, – яжриӀащ Хьисэ абыхэм. 
JHN.6.71	Хьисэ жыхуиӀар Симон Искариот и къуэ Иудэр арщ. А Симон Искариотыр Хьисэ и гъуэгу ирикӀуэ цӀыху пщыкӀутӀым ящыщ пэтми, Хьисэ тепщэныгъэ зиӀэхэм яригъэубыдыну хэтт.
JHN.7.1	Хьисэ Галилей хэкур къызэхикӀухьащ абы и ужькӀэ. ЯукӀыну и ужь журтхэр къитти, Хьисэ Иудей хэкур къызэхикӀухьыну хуейтэкъым. 
JHN.7.2	Шэтырхэр щагъэув журт махуэшхуэхэр
JHN.7.3	Арати, и къуэшхэм Хьисэ къыжраӀащ:
JHN.7.3	– Уэ блэжь Ӏуэху телъыджэхэр уи гъуэгу ирикӀуэхэм ялъагъун щхьэкӀэ, мыбы икӀи, Иудей хэкум кӀуэ. 
JHN.7.4	ЦӀыхухэм закъезыгъэщӀэну хуейм Ӏуэху щэху илэжьыркъым. Мы телъыджэхэр пхузэфӀэкӀыр пэжмэ, дунейм и цӀыхухэм закъегъэлъагъу.
JHN.7.5	Ар къыщӀыжраӀар езым и къуэш дыдэхэми ХьисэкӀэ фӀэщхъуныгъэ яӀэтэкъыми, арщ.
JHN.7.6	Абы и жэуапу Хьисэ яжриӀащ:
JHN.7.6	– Сэ си пӀалъэр иджыри къэсакъым, ауэ фэркӀэ сыт щыгъуи пӀалъэщ. 
JHN.7.7	Дунейм и цӀыхухэм фэ жагъуэу фалъагъуфынукъым, ауэ сэ сыкъалъагъу хъуркъым. Абыхэм ялэжь Ӏуэхухэр зэрыӀейр къыщӀызогъэщри, аращ сыкъалъагъу щӀэмыхъур. 
JHN.7.8	Фэ а махуэшхуэхэм папщӀэ Ерусалим фыкӀуэ. Сэ а махуэшхуэхэм сыхэтыну зэкӀэ сыкӀуэнукъым, си пӀалъэр иджыри къэсакъыми.
JHN.7.9	Ар яжриӀэри, Хьисэ Галилей хэкум къинащ.
JHN.7.10	Хьисэ и къуэшхэр а махуэшхуэхэм хэтыну кӀуа нэужь, Хьисэи якӀэлъыкӀуащ, ауэ цӀыхухэм ямыщӀэу, къамылъагъуущ зэрыкӀуар. 
JHN.7.11	А махуэшхуэхэм хэт журтхэр Хьисэ лъыхъуэрт, «А лӀыр дэнэ щыӀэ?» жаӀэурэ.
JHN.7.12	Абы щыӀэ цӀыху гупышхуэхэм Хьисэ теухуауэ куэд жаӀэурэ, зэӀущащэрт. Абыхэм ящыщ гуэрхэм жаӀэрт:
JHN.7.12	– Ар цӀыхуфӀщ.
JHN.7.12	– Хьэуэ, ар цӀыхуфӀкъым, цӀыхухэр гъуэгу захуэм трегъэкӀ, – жаӀэрт нэгъуэщӀхэми.
JHN.7.13	Ауэ журтхэм щышынэрти, Хьисэ теухуауэ цӀыхухэм я пащхьэм зыми зыри щыжиӀэртэкъым.
JHN.7.14	А махуэшхуэхэр и бгым нэсауэ, Хьисэ Тхьэм и унэшхуэм щӀыхьэри, Тхьэм и псалъэхэр цӀыхухэм яригъащӀэу щӀидзащ.
JHN.7.15	– Мы лӀыр емыджауэ, мыпхуэдиз щӀэныгъэ дэнэ къриха? – ягъэщӀагъуэу жаӀащ журтхэм.
JHN.7.16	– Сэ цӀыхухэм езгъащӀэ псалъэхэр къызыбгъэдэкӀыр сэракъым, атӀэ сэ сыкъэзыгъэкӀуаращ, – яжриӀащ Хьисэ абыхэм. 
JHN.7.17	– Тхьэр зыхуейр зылэжьыну хуейм зэхищӀыкӀынущ цӀыхухэм сэ езгъащӀэ псалъэхэр Тхьэм къыбгъэдэкӀми сэ къызбгъэдэкӀми. 
JHN.7.18	Езым и цӀэкӀэ къэпсалъэм езым и щхьэм и фейдэщ къилъыхъуэр, ауэ ар къэзыгъэкӀуам и щӀыхьыр иӀэтыну и ужь итыр щыпкъэгъэ зыхэлъ цӀыхущ, абы мыпэж лъэпкъ хэлъкъым. 
JHN.7.19	Мусэ бегъымбарым Торэт хабзэр къыфхуигъэнакъэ? Апхуэдэу щытми, Торэт хабзэм итхэр зыгъэзащӀэ цӀыху къыфхэткъым. СывукӀыну си ужь фыщӀитыр сыт?
JHN.7.20	– Жин бзаджэм уиӀыгъщ уэ, – къыжраӀащ цӀыхухэм. – Хэт узукӀыну уи ужь итыр?
JHN.7.21	– Зы Ӏуэху телъыджэ закъуэ щэбэт махуэм зэрысщӀар фэ псоми фогъэщӀагъуэ, – яжриӀащ Хьисэ абыхэм. 
JHN.7.22	– Мусэ бегъымбарым сунэт
JHN.7.23	Иджы, Мусэ бегъымбарым и Торэт хабзэм ит унафэу сунэт щӀыным теухуам фемыбэкъуэн щхьэкӀэ, цӀыхур щэбэт махуэми сунэт фщӀыну фыхуиту фобж. Апхуэдэу щыхъукӀэ, цӀыху гуэр щэбэт махуэм зэрызгъэхъужам щхьэкӀэ сыт фыкъыщӀысхуэгубжьыр? 
JHN.7.24	Щхьэтелъэфу хьэкум фымыщӀ, щыпкъагъэм тету
JHN.7.25	Ерусалим щыщ цӀыхухэм ящыщ гуэрхэм жаӀащ абы щыгъуэ:
JHN.7.25	– Мыракъэ яукӀыну зи ужь итыр? 
JHN.7.26	ЦӀыху псоми я пащхьэм къызэрыщыпсалъэм феплъ, апхуэдэу щыт пэтми, зыри жраӀэркъым. Ар зэры-Мэссихьыр
JHN.7.27	Мыр зыщыщыр дощӀэ дэ. Ауэ Мэссихь къыщыкӀуэкӀэ, зыщыщыр зыми ищӀэнукъым. 
JHN.7.28	Хьисэ Тхьэм и унэшхуэм щӀэту, цӀыхухэм Тхьэм и псалъэхэр яригъащӀэурэ, макъ хэӀэтыкӀакӀэ жиӀащ итӀанэ:
JHN.7.28	– Сэ фэ сыфцӀыхурэ, сызыщыщри фщӀэрэ? Мыбдеж сэр-сэру сыкъэкӀуакъым, сэ сыкъэзыгъэкӀуам игу щыпкъагъэ илъщ. Ар фэ фцӀыхуркъым, 
JHN.7.29	сэ соцӀыху ар, сэ абы сыщыщщ, аращ сыкъэзыгъэкӀуари.
JHN.7.30	Ар щыжиӀэм, Хьисэ яубыдыну хуежьащ, ауэ ар щаубыдыну пӀалъэр иджыри къэсатэкъыми, и Ӏэр зыми хуэӀэтакъым. 
JHN.7.31	Ауэ цӀыху гупышхуэм ящыщ куэдым ХьисэкӀэ фӀэщхъуныгъэ яӀэ щыхъуащ абдежым.
JHN.7.31	– Мэссихь къакӀумэ, мы лӀым нэхърэ нэхъыбэу нэщэнэ гъэщӀэгъуэныщэхэр къигъэлъэгъуэфыну пӀэрэ? – жаӀэрт абыхэм.
JHN.7.32	ЦӀыхухэм Хьисэ теухуауэ Ӏущащэу ягъэхъыбархэр фарисейхэм
JHN.7.33	Ауэ Хьисэ жиӀащ:
JHN.7.33	– Сэ мащӀэщ сызэрыфхэтынур, сыкъэзыгъэкӀуам и деж сыкӀуэжынущ итӀанэ. 
JHN.7.34	Фыкъыслъыхъуэнущ, ауэ сыкъэвгъуэтынукъым, сэ сыздэщыӀэми фэ фыкӀуэфынукъым.
JHN.7.35	– Дэ ар къэдгъуэтын тлъэмыкӀыну дэнэ кӀуэн и гугъэ? – жаӀащ журтхэм. – Алыджхэм
JHN.7.36	«Фыкъыслъыхъуэнущ, ауэ сыкъэвгъуэтынукъым, сэ сыздэщыӀэми фыкӀуэфынукъым» жыхуиӀам сыту пӀэрэ абы къригъэкӀыр?
JHN.7.37	Махуэшхуэхэм ящыщу иужьрей я нэхъ лъапӀэ махуэм къэуври, Хьисэ макъ хэӀэтыкӀакӀэ жиӀащ:
JHN.7.37	– Псы хуэлӀэр си деж кърекӀуи, ирефэ. 
JHN.7.38	Тхьэм и псалъэ тхахэм зэрыхэтым хуэдэу, «СэркӀэ фӀэщхъуныгъэ зиӀэм и гум гъащӀэ щыпкъэр къызыхэкӀ псыхэр къижынущ».
JHN.7.39	Хьисэ жыхуиӀар абыкӀэ фӀэщхъуныгъэ зиӀэхэм ягу Тхьэм кърилъхьэну Псэ ЛъапӀэр арщ. Абы нэсыху, Тхьэм езым и Псэ ЛъапӀэр фӀэщхъуныгъэ зиӀэхэм ягу зэкӀэ кърилъхьатэкъым, Хьисэ и щӀыхьышхуэр иджыри иӀэ хъуа щӀыкӀэтэкъыми.
JHN.7.40	А псалъэхэр щызэхахым, цӀыху гуэрхэм жаӀащ:
JHN.7.40	– Пэж дыдэу бегъымбарыр мыращ.
JHN.7.41	– Мыращ Мэссихьыр, – жаӀэрт нэгъуэщӀхэми. Ауэ нэгъуэщӀ гуэрхэми жаӀэрт:
JHN.7.41	– Мэссихь Галилей хэкум щыщынукъым, аракъэ? 
JHN.7.42	Тхьэм и псалъэ тхахэм хэткъэ
JHN.7.43	Апхуэдэу, цӀыхухэр Хьисэ щхьэкӀэ гуп-гуп зэрыгъэхъуащ. 
JHN.7.44	Абыхэм ящыщ зы гупыр Хьисэ яубыдыну хуеящ, ауэ абы зыри тегушхуакъым.
JHN.7.45	А ӀуэхутхьэбзащӀэхэр дин пашэшхуэхэмрэ фарисейхэмрэ я деж къэкӀуэжащ итӀанэ. КъыщыкӀуэжым, адрейхэр еупщӀащ:
JHN.7.45	– Сыт Хьисэ къыщӀэвмышар?
JHN.7.46	– А лӀыр къызэрыпсалъэм хуэдэу, зы цӀыхуи игъащӀэм псэлъакъым, – жаӀащ ӀуэхутхьэбзащӀэхэм.
JHN.7.47	– Фэри фыдихьэха абы? – жаӀащ фарисейхэм. 
JHN.7.48	– Ди тхьэмадэхэм ящыщ гуэрми фарисейхэм ящыщ гуэрми абыкӀэ фӀэщхъуныгъэ яӀэ хъуа? 
JHN.7.49	Мусэ бегъымбарым и Торэт хабзэр зымыщӀэ цӀыхухэм Тхьэм и ней къащыхуащ.
JHN.7.50	Фарисейхэм ящыщу Никодим зи цӀэм (аращ Хьисэ деж жэщу къэкӀуэгъар) адрейхэм яжриӀащ:
JHN.7.51	– ЯпэщӀыкӀэ емыупщӀу, емыдаӀуэу, ищӀар тэмэму зэхамыгъэкӀыу, ди хабзэмкӀэ цӀыху гуэрым хьэкум тращӀыхьрэ?
JHN.7.52	– Уэри Галилей хэкум ущымыщу пӀэрэ? – къеупщӀащ Никодим. – Тхьэм и псалъэ тхахэм хэплъи, бегъымбар гуэри Галилейм щыщу къызэрымытэджынур къэпщӀэнущ.
JHN.7.53	Ахэр зэбгрыкӀыжри, щхьэж и унэ кӀуэжащ итӀанэ.
JHN.8.1	Хьисэ Елеон Ӏуащхьэм
JHN.8.2	Нэху щыщым, Тхьэм и унэшхуэм щӀыхьащ аргуэру икӀи цӀыху псори абы деж къэкӀуащ. Хьисэ тӀысри, Тхьэм и псалъэхэр яригъащӀэу щӀидзащ. 
JHN.8.3	Абы ирихьэлӀэу, торэт егъэджакӀуэ пашэхэмрэ
JHN.8.4	къыжраӀащ:
JHN.8.4	– Дин егъэджакӀуэ, мы цӀыхубзым зинэ ищӀэу яубыдащ. 
JHN.8.5	Мыпхуэдэхэм мывэкӀэ деуэурэ дыукӀыну, Торэт хабзэм ипкъ иткӀэ, Мусэ бегъымбарым унафэ къытхуигъэнащ.
JHN.8.6	Ар щӀыжаӀар Хьисэ щагъауэу, ар зэрагъэкъуэншэн гуэр къагъуэтыну арат.
JHN.8.6	Хьисэ зригъэзыхри, и ӀэпхъуамбэмкӀэ щӀым зыгуэр тритхэу щӀидзащ. 
JHN.8.7	Зэпымыууэ къеупщӀ щыхъум, Хьисэ зыкъиӀэтыжри, яжриӀащ:
JHN.8.7	– Фэ фщыщу гуэныхь зимыӀэр япэ иреуэ цӀыхубзым мывэкӀэ.
JHN.8.8	Аргуэру зригъэзыхри, щӀым тетхыхьу щӀидзэжащ.
JHN.8.9	Ар щызэхахым, ягукӀэ загъэкъуаншэурэ, я нэхъыжьхэр япэ иту, зыр зым и ужь иту, псори ӀукӀыжащ. Хьисэ и закъуэу къэнащ, цӀыхубзри утыкум къинащ. 
JHN.8.10	Хьисэ зыкъиӀэтыжри, цӀыхубзым фӀэкӀ зыри щымыту щилъагъум, абы жриӀащ:
JHN.8.10	– ЦӀыхубз, дэнэ щыӀэ узыгъэкъуэншахэр? Зыми уигъэкъуэншэжыркъэ иджы?
JHN.8.11	– Зыми, Зиусхьэн, – жиӀащ цӀыхубзым.
JHN.8.11	– Сэри узгъэкъуаншэркъым, – жиӀащ Хьисэ. – КӀуэж, нобэ щыщӀэдзауэ гуэныхь зыхэлъ умыщӀэ.
JHN.8.12	Хьисэ цӀыхухэм аргуэру яжриӀащ:
JHN.8.12	– Дунейм и нэхур сэращ. Сэ си ужь къиувэр кӀыфӀыгъэм хэтынукъым, атӀэ гъащӀэм и нэхур игъуэтынущ.
JHN.8.13	– Уэр-уэру щыхьэт узытохъуэж, – къыжраӀащ фарисейхэм. – Уи щыхьэтыгъэр ирикъунукъым.
JHN.8.14	– Сэ щыхьэт сызытехъуэжми, си щыхьэтыгъэр ирикъунщ, – яжриӀащ Хьисэ. – Сыт щхьэкӀэ жыпӀэмэ сэ сызыщыщри сыздэкӀуэри сощӀэ. Ауэ фэ сэ сызыщыщри сыздэкӀуэри фщӀэркъым. 
JHN.8.15	Мы дунейм и цӀыхухэм Ӏуэхухэм хьэкум зэрытращӀыхьым хуэдэу, фэ хьэкум фощӀ. Сэ зыми хьэкум тесщӀыхьыркъым. 
JHN.8.16	Зыгуэрым хьэкум тесщӀыхь хъумэ, тесщӀыхь хьэкумыр щыпкъэщ, сэ си закъуэкъым, сэ сыкъэзыгъэкӀуа Адэ лъапӀэри си гъусэщи. 
JHN.8.17	ЦӀыхуитӀым я щыхьэтыгъэр зэрырикъунур фи Торэт хабзэми итщ.
JHN.8.18	Сэр-сэру щыхьэт сызытохъуэж, сэ сыкъэзыгъэкӀуа Адэ лъапӀэри щыхьэт къыстохъуэ.
JHN.8.19	ИтӀанэ къеупщӀащ:
JHN.8.19	– Дэнэ щыӀэ уи Адэр?
JHN.8.19	– Сэри си Адэри фэ дыкъэфцӀыхуркъым, – жэуап итыжащ Хьисэ. – Сэ сыкъэфцӀыхуу щытатэмэ, си Адэри фцӀыхунт.
JHN.8.20	Тхьэм и унэшхуэм щӀэту, цӀыхухэм Тхьэм тыгъэ хуащӀ ахъшэр зыдалъхьэ пхъуантэхэм бгъэдэту, цӀыхухэм Тхьэм и псалъэхэр щаригъащӀэм, а псалъэхэр жиӀащ Хьисэ. Ар зыми иубыдакъым, щаубыдыну пӀалъэр иджыри къэсатэкъыми.
JHN.8.21	Хьисэ абыхэм яжриӀащ аргуэру:
JHN.8.21	– Сэ сыфхэкӀыжынущ, фэри сыкъэфлъыхъуэнущ, ауэ фи гуэныхьхэр фтелъу фылӀэжынущ. Сэ сыздэкӀуэм фэ фынэкӀуэфынукъым.
JHN.8.22	– ЗиукӀыжыну арауэ пӀэрэ «Сэ сыздэкӀуэм фэ фынэкӀуэфынукъым» щӀыжиӀэр? – жаӀащ журтхэм.
JHN.8.23	– Фэ и лъабжьэм фыщыщщ, сэ и щхьэм сыщыщщ, – яжриӀащ Хьисэ. – Фэ мы дунейм фыщыщщ, сэ мы дунейм сыщыщкъым. 
JHN.8.24	«Фи гуэныхьхэр фтелъу фылӀэжынущ», нывжесӀащ. Пэжщ, сэ сызыщыщыр ныщывжесӀэкӀэ, ар фэ фи фӀэщ мыхъумэ, фи гуэныхьхэр фтелъу фылӀэжынущ.
JHN.8.25	– Хэт ущыщ атӀэ уэ? – къеупщӀащ ахэр.
JHN.8.25	– Япэм щыщӀэдзауэ сэ хэт сыщыщми зэрывжесӀам сыхуэдэщ, – яжриӀащ Хьисэ абыхэм. 
JHN.8.26	– Фэ фтеухуауэ сэ жысӀэн икӀи фызэрызгъэкъуэншэн куэд сиӀэщ, ауэ сэ сыкъэзыгъэкӀуар щыпкъэщ, абы жиӀэу зэхэсхар дунейм и цӀыхухэм яжызоӀэ.
JHN.8.27	Хьисэ езым и Адэм теухуауэ къазэрепсэлъар къагурыӀуакъым. 
JHN.8.28	Арати, Хьисэ абыхэм яжриӀащ:
JHN.8.28	– ЦӀыху Лъэпкъым и Къуэр щыфӀэткӀэ,
JHN.8.29	СыкъэзыгъэкӀуар си гъусэщ сэ, си закъуэу сыкъигъэнакъым, абы игъуэу илъытэ Ӏуэхухэр сэ сыт щыгъуи согъэзащӀэри.
JHN.8.30	Хьисэ а псалъэхэр щыжиӀэм, цӀыху куэдым абыкӀэ фӀэщхъуныгъэ яӀэ хъуащ.
JHN.8.31	ЕзымкӀэ фӀэщхъуныгъэ зиӀэ хъуа журтхэм Хьисэ яжриӀащ:
JHN.8.31	– Си псалъэхэр фигу илъмэ, си гъуэгу пэжу ирикӀуэхэм фащыщщ. 
JHN.8.32	Абы щыгъуэ щыпкъагъэр къэфщӀэнущ, щыпкъагъэми щхьэхуит фищӀыжынущ.
JHN.8.33	– Ибрэхьим къытехъукӀа цӀыхухэм дащыщщ дэ, игъащӀэм зэи зыми дрипщылӀакъым, – къыжраӀащ абыхэм. – «Щхьэхуит фыхъужынущ» жыхуэпӀэм сыт къибгъэкӀыр?
JHN.8.34	– Пэж дыдэр нывжызоӀэ, – яжриӀащ Хьисэ, – гуэныхь зыщӀэ дэтхэнэри гуэныхь щӀэным и пщылӀщ. 
JHN.8.35	ПщылӀыр унэм игъащӀэкӀэ исынукъым. Адэм и къуэр арщ унэм игъащӀэкӀэ исынур. 
JHN.8.36	Аращи, Къуэ лъапӀэм щхьэхуит фищӀыжмэ, щхьэхуит щыпкъэ фыхъунущ. 
JHN.8.37	Ибрэхьим къытехъукӀа цӀыхухэм фазэрыщыщыр сощӀэ, ауэ си псалъэхэр фигу илъкъыми, сывукӀыну си ужь фитщ. 
JHN.8.38	Си Адэм деж щыслъэгъуа Ӏуэхухэращ сэ жысӀэр, ауэ фэ фи адэм деж щыфлъэгъуа Ӏуэхухэращ влэжьыр.
JHN.8.39	– Дэ ди адэр Ибрэхьимщ, – къыжраӀащ журтхэм Хьисэ.
JHN.8.39	– Ибрэхьим фрибыну щытатэмэ, Ибрэхьим и Ӏуэхухэр вгъэзэщӀэнт, – яжриӀащ Хьисэ. 
JHN.8.40	– Ауэ сывукӀыну си ужь фитщ иджы. Тхьэм жиӀэу зэхэсха щыпкъагъэр нывжесӀа пэтрэ, сывукӀыну си ужь фитщ. Ибрэхьим апхуэдэ ищӀэртэкъым. 
JHN.8.41	Фэ фи адэм игъэзащӀэ Ӏуэхухэр фэри фогъэзащӀэ.
JHN.8.41	– Дэ зинэкӀэ дыкъалъхуакъым, – къыжраӀащ Хьисэ. – Адэ закъуэу диӀэр Тхьэр аращ.
JHN.8.42	– Тхьэр фи адэу щытатэмэ, сэ фӀыуэ сыкъэфлъагъунт, – яжриӀащ Хьисэ, – сыт щхьэкӀэ жыпӀэмэ сэ Тхьэм сыщыщу, мыбы сыкъэкӀуащ. Сэр-сэру сыкъэкӀуакъым, Тхьэм сыкъигъэкӀуащ. 
JHN.8.43	ЖысӀэр сыт къыщӀывгурымыӀуэр? Сэ жысӀэр зэхэфхыфыркъыми, аращ къыщӀывгурымыӀуэр. 
JHN.8.44	Фэ фи адэр шейтӀаныращ. Фи адэр зыхуейращ влэжьыну фызыхуейр. Япэм къыщыщӀэдзауэ ар цӀыхуукӀыу щытщ, щыпкъагъэми теткъым, езым щыпкъагъэ хэлъкъыми. Абы пцӀы щиупскӀэ, игу илъыр жеӀэ, ар пцӀыупсщ, пцӀыр къызыбгъэдэкӀыр аращи. 
JHN.8.45	Ауэ сэ щыпкъагъэр зэрыжысӀэм щхьэкӀэ, жысӀэр фи фӀэщ хъуркъым. 
JHN.8.46	Сэ гуэныхь сщӀауэ фэ фщыщ гуэрым сигъэкъуэншэн лъэкӀыну? ЩӀыпкъагъэр жысӀэ пэтми, жысӀэр фи фӀэщ щӀэмыхъур сыт? 
JHN.8.47	Тхьэм и бынхэр абы и псалъэхэм йодаӀуэ, фэ Тхьэм и псалъэхэм фыщӀемыдаӀуэр Тхьэм фрибынкъыми, арщ.
JHN.8.48	– Самарие цӀыхухэм
JHN.8.49	– Сэ жин бзаджэм сиӀыгъкъым, – яжриӀащ Хьисэ абыхэм. – Си Адэм щӀыхь хузощӀ сэ, итӀанэ фэ фыкъысхущӀоджэ. 
JHN.8.50	ЩӀыхь згъуэтыным и ужь ситкъым сэ, ауэ щӀыхь къыслъигъэсыну и ужь иту, цӀыхухэм хьэкум ятезыщӀыхь щыӀэщ. 
JHN.8.51	Пэж дыдэр нывжызоӀэ, сэ си псалъэхэр зыгъэзащӀэм лӀэныгъэр игъащӀэкӀэ илъагъунукъым.
JHN.8.52	Хьисэ ар щыжиӀэм, журтхэм къыпадзыжащ:
JHN.8.52	– Жин бзаджэм узэриӀыгъыр къэтщӀащ иджы. Ибрэхьим лӀащ, бегъымбархэри лӀащ, ауэ уэ «Сэ жысӀэхэр зыгъэзащӀэр игъащӀэкӀэ лӀэжынукъым», жыбоӀэ. 
JHN.8.53	Ди адэшхуэ Ибрэхьим нэхърэ уэ унэхъыщхьэ? Ар лӀащ, бегъымбархэри лӀащ, ухэту зыплъытэжрэ уэ?
JHN.8.54	– Сэ сызыщытхъужмэ, ар пщӀэншэщ, – жэуап итыжащ Хьисэ. – Ауэ сэ си щӀыхьыр зыӀэтыр си Адэу фэ фи Тхьэуэ жыхуэфӀэр арщ. 
JHN.8.55	Ар фэ фщӀэркъым, сэ сощӀэ ар. Ар сымыщӀэу жысӀатэмэ, фэ фхуэдэу сэри пцӀыупс сыхъунт. Ауэ сэ ар сощӀэ, абы и псалъэхэри согъэзащӀэ. 
JHN.8.56	Фи адэшхуэ Ибрэхьим си махуэр зэрилъагъуным пэплъэрт икӀи гуфӀэрт. Ар илъэгъуащ икӀи щыгуфӀыкӀащ.
JHN.8.57	– Илъэс щэ ныкъуэ уи мыныбжьу, Ибрэхьим плъэгъуауэ жыбоӀэ, – къыжраӀащ журтхэм.
JHN.8.58	– Пэж дыдэр нывжызоӀэ, Ибрэхьим къэхъун и пэкӀэ сэ сыщыӀэщ, – яжриӀащ Хьисэ абыхэм.
JHN.8.59	Ар щыжиӀэм, Хьисэ яукӀын щхьэкӀэ, мывэ къащтащ. Ауэ ямылъагъуу къахэкӀри, Тхьэм и унэшхуэм къыщӀэкӀыжащ Хьисэ.
JHN.9.1	Хьисэ зэхэзекӀуэурэ, къызэралъхурэ нэф лӀы гуэр ирихьэлӀащ. 
JHN.9.2	И гъуэгу ирикӀуэхэр Хьисэ къеупщӀащ:
JHN.9.2	– Равви, мы лӀыр нэфу къалъхун щӀэхъуар хэт зи лажьэр, езыра хьэмэ и адэ-анэра?
JHN.9.3	– Мы лӀыми и адэ-анэми я лажьэкъым ар, ар нэфу къыщӀалъхуар мы лӀым къыщыщӀамкӀэ Тхьэм и Ӏуэхур нэрылъагъу ищӀын щхьэкӀэщ, – жэуап итыжащ Хьисэ. 
JHN.9.4	– Сэ сыкъэзыгъэкӀуам и Ӏуэхухэр злэжьын хуейщ махуэ щӀыкӀэ. Жэщ хъунущ. Жэщ щыхъукӀэ, зыми зыри ищӀэн лъэкӀынукъым. 
JHN.9.5	Сэ дунейм сытетыхукӀэ, дунейм и нэхур сэращ.
JHN.9.6	Ар жиӀэри, Хьисэ щӀым теубжьытхащ, ӀупсымкӀэ ятӀэ зэхищӀэри, а зэхищӀар нэфым и нэхэм щихуащ. 
JHN.9.7	Нэфым жриӀащ итӀанэ:
JHN.9.7	– Силоам псыхъурей зыгъэпскӀыпӀэм кӀуэи, абы зыщытхьэщӀ. – (Силоамым къикӀыр «ЯгъэкӀуар» жиӀэу арщ.) Нэфыр кӀуащ, зитхьэщӀыжри, и нэр къэплъэжауэ къэкӀуэжащ.
JHN.9.8	Гъунэгъухэми ар нэфу зэрыщытар зылъагъуахэми жаӀащ:
JHN.9.8	– ФакъырэӀус щӀэлъэӀуу щысар мыракъэ?
JHN.9.9	Аращ, – жаӀащ языныкъуэхэм.
JHN.9.9	– Хьэуэ, абы ещхь къудейщ, – жаӀащ нэгъуэщӀхэми.
JHN.9.9	– Сэращ, – жиӀащ езы лӀым.
JHN.9.10	– Уи нэхэр дауи къэплъэжа? – къеупщӀащ ахэр.
JHN.9.11	– Хьисэ зи цӀэ лӀым ятӀэ зэхищӀащ, а зэхищӀар си нэхэм къыщихуэри, къызжиӀащ: «Силоам псыхъурей зыгъэпскӀыпӀэм кӀуэи, зыщытхьэщӀ». СыкӀуэри, зыщыстхьэщӀым, си нэхэр къэплъэжащ, – жиӀащ а лӀым.
JHN.9.12	– Дэнэ щыӀэ а лӀыр? – къеупщӀащ ахэр.
JHN.9.12	– СщӀэркъым, – жиӀащ абы.
JHN.9.13	Нэфу щытар фарисейхэм я деж яшащ. 
JHN.9.14	Хьисэ ятӀэ зэхищӀэу, нэфым и нэхэр къыщигъэплъэжа махуэр щэбэт махуэт. 
JHN.9.15	Арати, фарисейхэр а лӀым еупщӀащ:
JHN.9.15	– Уи нэхэр дауэ къызэрыплъэжар?
JHN.9.15	– Си нэхэм ятӀэ щихуэри, зыщыстхьэщӀыжым, слъагъу хъуащ, – жиӀащ а лӀым.
JHN.9.16	– Мы лӀыр Тхьэм къыбгъэдэкӀакъым, – жаӀащ фарисейхэм ящыщхэм, – сыт щхьэкӀэ жыпӀэмэ щэбэт махуэр игъэлъапӀэркъым.
JHN.9.16	– Гуэныхь зыщӀэ лӀы гуэрым мыпхуэдэ нэщэнэ гъэщӀэгъуэныщэхэр хузэфӀэкӀыну? – жаӀащ зыкъомым. Арати ахэр гуп-гуп зэрыгъэхъуащ.
JHN.9.17	– Уэ уи нэхэращ абы къигъэплъэжар, – аргуэру еупщӀащ нэфу щытам. – А лӀым теухуауэ сыт жыпӀэн?
JHN.9.17	– Ар бегъымбарщ, – жэуап итыжащ а лӀым.
JHN.9.18	Апхуэдэу щыт пэтми, зи нэхэр къэплъэжа лӀым и адэ-анэр кърагъашэу, абыхэм еупщӀыху, а лӀыр нэфу зэрыщытари и нэхэр къызэрыплъэжари журтхэм я фӀэщ хъуакъым.
JHN.9.19	– Нэфу къалъхуауэ жыхуэфӀэ фи къуэр мыра? – еупщӀащ абыхэм. – Абы илъагъуу зэрыхъужар дауэ?
JHN.9.20	– Мыр зэрыдикъуэри нэфу къызэралъхуари дощӀэ, – жаӀащ лӀым и адэ-анэм. 
JHN.9.21	– Ауэ иджы илъагъу зэрыхъужамрэ и нэхэр къэзыгъэплъэжамрэ тщӀэркъым. Езым феупщӀ, жэуап къывитыжыфыну и ныбжьыр ирикъуащ.
JHN.9.22	ЛӀым и адэ-анэм ар щӀыжаӀар журтхэм ящышынэрти, аращ; сыт щхьэкӀэ жыпӀэмэ Хьисэ Мэссихьу зылъытэ дэтхэнэри синэгуэгум щӀахуну
JHN.9.23	Аращ лӀым и адэ-анэм щӀыжаӀар: «И ныбжьыр ирикъуащ, езым феупщӀ».
JHN.9.24	Арати, журтхэм нэфу щытар етӀуанэу къраджэри, жраӀащ:
JHN.9.24	– Тхьэм фӀыщӀэ хуэщӀ. Мы лӀыр зэрыгуэныхьыщӀэр дэ дощӀэ.
JHN.9.25	– Ар гуэныхьыщӀэми, сэ сщӀэркъым, – жиӀащ нэфу щытам, – ауэ мы зыр сощӀэ: сэ нэфу сыщытащ, иджы слъагъу хъуащ.
JHN.9.26	– Сыт уэ къыуищӀар? – еупщӀащ ахэр. – Уи нэхэр дауэ къызэригъэплъэжар?
JHN.9.27	– Зэ нывжесӀакӀэщ, ауэ фыкъедэӀуакъым, сыт иджыри ар зэхэфхыну фыщӀыхуейр? – къажриӀащ нэфу щытам. – Абы и гъуэгу фрикӀуэну фыхуей фэри?
JHN.9.28	Ар щажриӀэм, къешхыдащ:
JHN.9.28	– Уэ мы лӀым и гъуэгу ирикӀуэхэм уащыщщ, дэ Мусэ бегъымбарым и гъуэгу ирикӀуэхэм дащыщщ. 
JHN.9.29	Мусэ бегъымбарым Тхьэр къызэрепсэлъар дощӀэ, ауэ мы лӀыр къыздикӀар тщӀэркъым.
JHN.9.30	– Ар къыздикӀар зэрывмыщӀэр гъэщӀэгъуэнщ, апхуэдэу щыт пэтми, си нэхэр къигъэплъэжащ, – къажриӀащ а лӀым. 
JHN.9.31	– Дэ дощӀэ Тхьэр гуэныхьыщӀэ цӀыхухэм зэремыдаӀуэр, Тхьэм и фӀэлӀыкӀ зи гум илъу, Тхьэм игъуэу илъытэ Ӏуэхухэр зылэжьыращ Тхьэр зэдаӀуэр. 
JHN.9.32	Нэфу къалъхуа цӀыхур зыгуэрым къигъэплъэжауэ цӀыхухэм зэикӀ зэхахакъым. 
JHN.9.33	Мы лӀыр Тхьэм къыбгъэдэкӀауэ щымытатэмэ, зыри хузэфӀэкӀынутэкъым.
JHN.9.34	– Уэ гуэныхьыщӀэ зэфэзэщу укъалъхуащ, – жэуап къратащ абыхэм. – Уэ дэ дыбгъэсэжыну ара?
JHN.9.34	Синэгуэгум къыщӀахужащ ар итӀанэ.
JHN.9.35	А лӀыр синэгуэгум къызэрыщӀахуар Хьисэ зэхихащ, абы щыӀущӀэм мыр жриӀащ:
JHN.9.35	– Тхьэм и КъуэмкӀэ фӀэщхъуныгъэ уиӀэ?
JHN.9.36	– Зи щӀыхь ин, – жэуап къритыжащ лӀым, – фӀэщхъуныгъэ сиӀэн щхьэкӀэ, а жыхуэпӀэр хэт, къызжеӀэ!
JHN.9.37	– Ар уэ плъэгъуащ, иджыпсту къопсалъэр аращ, – жриӀащ Хьисэ.
JHN.9.38	– ФӀэщхъуныгъэ сиӀэ хъуащ, Зиусхьэн, – жиӀэри, а лӀыр Хьисэ и пащхьэм лъэгуажьэмыщхьэу иуващ.
JHN.9.39	– Зымылъагъухэм ялъагъу хъуну, зылъагъу зи гугъхэм ямылъагъу хъун щхьэкӀэ, цӀыхухэм хьэкум ятесщӀыхьыну сэ мы дунейм сыкъытехьащ, – жиӀащ Хьисэ.
JHN.9.40	Хьисэ и гъуса фарисейхэм а псалъэр щызэхахым, къеупщӀащ:
JHN.9.40	– Дэри дынэфу ара-тэ?
JHN.9.41	– Фэ нэфу фыщытатэмэ, гуэныхь фтелъынтэкъым, ауэ «Долъагъу» жывоӀэри, фи гуэныхьыр къыфтонэ, – яжриӀащ Хьисэ абыхэм.
JHN.10.1	Пэж дыдэр вжызоӀэ, чэтым и бжэмкӀэ щӀэмыхьэу, нэгъуэщӀ щӀыпӀэкӀэ дэпщейр дыгъуакӀуэщ икӀи хъунщӀакӀуэщ. 
JHN.10.2	ЧэтыбжэмкӀэ щӀыхьэр мэлхэр зыгъэхъур арщ. 
JHN.10.3	ХъумакӀуэм мэлыхъуэм бжэр къыхуӀуех, мэлхэри мэлыхъуэм и макъым йодаӀуэ. Мэлыхъуэр и мэлхэм я цӀэкӀэ йоджэри, къыщӀеш. 
JHN.10.4	Мэлыхъуэм и мэл псори къыщӀиша нэужь, езыр япэ иту йожьэ. Мэлхэм мэлыхъуэм и макъыр яцӀыхури, абы и ужь иту макӀуэ. 
JHN.10.5	Ауэ хамэ гуэрым и ужь иувэркъым, зэбгрож, хамэм и макъыр яцӀыхуркъыми.
JHN.10.6	Хьисэ апхуэдэ ущие хъыбар къажриӀащ, ауэ абы къикӀыр къагурыӀуакъым.
JHN.10.7	Арати, Хьисэ аргуэру жиӀащ:
JHN.10.7	– Пэж дыдэр вжызоӀэ, чэтым и бжэр сэращ. 
JHN.10.8	Сяпэ къэкӀуауэ щыта псори дыгъуакӀуэт икӀи хъунщӀакӀуэти, мэлхэр абыхэм едэӀуакъым. 
JHN.10.9	Бжэр сэращ. А бжэмкӀэ щӀыхьэр мыкӀуэду къелынущ, щӀыхьэнущ икӀи къыщӀэкӀыжынущ, хъупӀи игъуэтынущ. 
JHN.10.10	ДыгъуакӀуэр къыщӀэкӀуэр дыгъуэн, цӀыхур иукӀын икӀи игъэкӀуэдын щхьэкӀэщ. Сэ сыкъыщӀэкӀуар цӀыхухэм гъащӀэр щызу естыну аращ.
JHN.10.11	– МэлыхъуэфӀыр сэращ. МэлыхъуэфӀым и псэр мэлхэм папщӀэ ет. 
JHN.10.12	Мэлхэр имейуэ пщӀэкӀэ лажьэр мэлыхъуэ хъуркъым. Дыгъужьыр къакӀуэу илъагъумэ, мэлхэр къегъанэри, ар щӀопхъуэж. Дыгъужьыр къахолъадэри, мэлхэр зэбгреху. 
JHN.10.13	А лӀыр щӀыщӀэпхъуэжыр пщӀэкӀэ лажьэурэ, хамэ мэлхэр хъымпӀар ищӀыркъыми, арщ.
JHN.10.14+JHN.10.15	– МэлыхъуэфӀыр сэращ. Адэ лъапӀэм сыкъицӀыхуу, сэри Адэ лъапӀэр зэрысцӀыхум хуэдэу, си мэлхэр соцӀыху, мэлхэми сыкъацӀыху. Сэ си псэр мэлхэм папщӀэ сот. 
JHN.10.16	Мы мэл хъушэм щымыщу нэгъуэщӀ мэлхэри сиӀэщ. Ахэри си деж къэсшэн хуейщ, ахэри си макъым къедэӀуэнущ. Псори зы мэл хъушэрэ зы мэлыхъуэрэ хъунущ. 
JHN.10.17	Си псэр зыхэзгъэхьэжыну зэрыстыр арщ Адэ лъапӀэм фӀыуэ сыкъыщӀилъагъур. 
JHN.10.18	Сэ си псэр зыми стрихыркъым, сэр-сэру сот. Ар стынуи зыхэзгъэхьэжынуи лъэкӀыныгъэ сиӀэщ. Ар си Адэ къысхуищӀа и унафэщ.
JHN.10.19	А псалъэхэм щхьэкӀэ журтхэр гуп-гуп зэрыгъэхъуащ аргуэру.
JHN.10.20	– Ар жин бзаджэм иӀыгъщ, жиӀэр ищӀэжыркъым. Сыт абы фыщӀедаӀуэр? – жаӀэрт абыхэм ящыщ куэдым.
JHN.10.21	НэгъуэщӀхэми жаӀэрт:
JHN.10.21	– А псалъэхэр жин бзаджэм иӀыгъ цӀыхум ейкъым. Жин бзаджэм нэфым и нэхэр къигъэплъэжын лъэкӀыну?
JHN.10.22	И унэшхуэр Тхьэм къызэрыратыжыгъам щхьэкӀэ
JHN.10.23	Хьисэи Тхьэм и унэшхуэм кӀуауэ, Сэлмэн пащтыхьым и цӀэр зезыхьэ, щхьэ зытелъ сэххэр зиӀэ пщӀантӀэм къыщикӀухьырт. 
JHN.10.24	Хьисэ къаувыхьри, журтхэр къеупщӀащ:
JHN.10.24	– ӀупщӀу къыджумыӀэу, зыкъыдумыгъащӀэу куэдрэ дыпэбгъэплъэну? Мэссихьыр
JHN.10.25	– Сэ вжесӀат, ауэ фи фӀэщ хъуакъым, – яжриӀащ Хьисэ абыхэм. – Си Адэм и цӀэкӀэ сэ злэжь Ӏуэхухэр щыхьэт къыстохъуэж. 
JHN.10.26	Ауэ фэ фи фӀэщ хъуркъым, сыт щхьэкӀэ жыпӀэмэ си мэлхэм фащыщкъым, зэрывжесӀам хуэдэу. 
JHN.10.27	Си мэлхэр си макъым йодаӀуэ. Сэ ахэр соцӀыху, езыхэри си ужь иту къокӀуэ. 
JHN.10.28	Абыхэм мыкӀуэдыжын гъащӀэ язот, игъащӀэкӀэ кӀуэдыжынукъым. Ахэр зыми сӀэщӀихын хузэфӀэкӀынукъым. 
JHN.10.29	Ахэр къызэзыта си Адэр псом нэхърэ нэхъыщхьэщ. Ахэр си Адэм къыӀэщӀихыну зыми хузэфӀэкӀынукъым. 
JHN.10.30	Адэ лъапӀэмрэ сэрэ дызщ.
JHN.10.31	Хьисэ ар щажриӀэм, журтхэм ар яукӀын щхьэкӀэ, мывэхэр къащтащ. 
JHN.10.32	Ауэ Хьисэ яжриӀащ:
JHN.10.32	– Си Адэм къыбгъэдэкӀыу Ӏуэху телъыджэ Ӏэджэ фэзгъэлъэгъуащ. МывэкӀэ фыкъызэуэурэ абыхэм ящыщу дэтхэнэра сыщӀэвукӀынур?
JHN.10.33	– Ӏуэху телъыджэ уэ зэрыблэжьам щхьэкӀэкъым мывэкӀэ дыноуэрэ удукӀыну дыщӀыхуейр, атӀэ уэ уцӀыху пэт, «Сэ сы-Тхьэщ» жыпӀэурэ, Тхьэр зэрыбгъэпцӀыращ, – къыжраӀэжащ журтхэм.
JHN.10.34	– Фэ фи Торэт хабзэм иткъэ Тхьэм мыпхуэдэу зэрыжиӀар:
JHN.10.35	Апхуэдэу езым и псалъэхэр къызыхуэкӀуа цӀыхухэм «Фэ тхьэуэ фыщытщ», жиӀэри Тхьэм яжриӀащ. 
JHN.10.36	Аращи, сэ, Адэ лъапӀэм къигъэувауэ, мы дунейм къигъэкӀуам, «Сэ Тхьэм сри-Къуэщ» зэрыжысӀам щхьэкӀэ, дауэ «Уэ Тхьэр уогъэпцӀ» къызжефӀэн флъэкӀрэ? 
JHN.10.37	Си Адэм и Ӏуэхухэр сымылэжьмэ, сэркӀэ фӀэщхъуныгъэ зивмыгъэӀэ. 
JHN.10.38	Ауэ си Адэм и Ӏуэхухэр злэжьмэ, сэркӀэ фӀэщхъуныгъэ фимыӀэми, а ӀуэхухэмкӀэ фӀэщхъуныгъэ зивгъэӀэ. Адэ лъапӀэр си псэм зэрыщыщри, сэри Адэ лъапӀэм и псэм сызэрыщыщри къэфщӀэнущ итӀанэ икӀи къывгурыӀуэнущ.
JHN.10.39	Ар щажриӀэм, Хьисэ аргуэру яубыдыну хуеящ, ауэ яӀэщӀэкӀащ.
JHN.10.40	Абы и ужькӀэ Хьисэ Иорданыпсым аргуэру зэпрыкӀыжщ, Иуан цӀыхухэр щиумэхъыу щыта щӀыпӀэм кӀуэри, абы къыщынащ. 
JHN.10.41	ЦӀыху куэд къэкӀуащ абы деж.
JHN.10.41	– Иуан зы нэщэнэ гъэщӀэгъуэныщи къигъэлъэгъуакъым, ауэ мы лӀым теухуауэ жиӀа псори пэжщ, – жаӀащ абыхэм.
JHN.10.42	ЦӀыху куэдым ХьисэкӀэ фӀэщхъуныгъэ яӀэ хъуащ абдежым.
JHN.11.1	Лазар зи цӀэ лӀы гуэр сымаджэт. Ар Вифание жылэм
JHN.11.2	А Мэриемыр
JHN.11.3	Арати, зэшыпхъуитӀым Хьисэ лӀыкӀуэ хуагъакӀуэри жраӀащ:
JHN.11.3	– Зиусхьэн! Уэ фӀыуэ плъагъур сымаджэщ.
JHN.11.4	Ар щызэхихым, Хьисэ жиӀащ:
JHN.11.4	– А узыр зэрылӀыкӀын узкъым, и хьэтыр атӀэ Тхьэм и щӀыхьышхуэр къыхуэзыхьын узыфэщ. А узыфэм и хьэтыркӀэ цӀыхухэм Тхьэм и Къуэм щӀыхьышхуэ хуащӀынущ.
JHN.11.5	Хьисэ Марфи, Марфэ и шыпхъури, Лазари фӀыуэ илъагъурт. 
JHN.11.6	Лазар зэрысымаджэр щызэхихым, Хьисэ здэщыӀэ щӀыпӀэм махуитӀкӀэ зыщиӀэжьащ.
JHN.11.7	Хьисэ и гъуэгу ирикӀуэхэм яжриӀащ абы и ужькӀэ:
JHN.11.7	– Иудей хэкум
JHN.11.8	Равви, журтхэр мывэкӀэ къоуэурэ уаукӀыну уи ужь зэритрэ куэд щӀакъым. Уэ абы аргуэру укӀуэну ара? – къеупщӀащ и гъуэгу ирикӀуэхэр.
JHN.11.9	– Махуэр сыхьэт пщыкӀутӀкъэ зэрыхъур? – жиӀащ Хьисэ. – Махуэм зекӀуэр лъэпэрапэркъым, мы дунейм и нэхур елъагъури. 
JHN.11.10	Ауэ жэщу зекӀуэр мэлъэпэрапэ, нэхум хэткъыми.
JHN.11.11	А псалъэхэр яжриӀа нэужь, щӀигъужащ:
JHN.11.11	– Ди ныбжьэгъу Лазар жеящ, ар къэзгъэушыжыну сокӀуэ.
JHN.11.12	– Зиусхьэн, ар щыжеякӀэ хъужынущ, – къыжраӀащ Хьисэ и гъуэгу ирикӀуэхэм. 
JHN.11.13	Хьисэ жыхуиӀар Лазар зэрылӀарт, ауэ и гъусэхэм къазэрыгурыӀуар Хьисэ жейм тепсэлъыхьущ.
JHN.11.14	Хьисэ щхьэихауэ яжриӀащ итӀанэ:
JHN.11.14	– Лазар лӀащ. 
JHN.11.15	Ар щылӀэм сызэрыримыхьэлӀар си гуапэщ, фӀэщхъуныгъэ фиӀэ хъун щхьэкӀэ. ФынакӀуэ, абы деж дывгъакӀуэ.
JHN.11.16	Хьисэ ар щажриӀэм, Фомэ ТӀолъхуэныкъуэкӀэ зэджэм Хьисэ и гъуэгу ирикӀуэ адрей лӀыхэм яжриӀащ:
JHN.11.16	– ДывгъакӀуи, дэри Хьисэ и гъусэу дывгъалӀэ.
JHN.11.17	ЗдэкӀуэм щынэсым, Лазар кхъэлэгъунэм махуиплӀ хъуауэ зэрыщӀалъхьэжар къищӀащ Хьисэ. 
JHN.11.18	Вифание жылэр стадие
JHN.11.19	Лазар зэрылӀам щхьэкӀэ къахуэгузэвэну, журтхэм ящыщ куэд Марфэрэ Мэриемрэ я деж къэкӀуащ. 
JHN.11.20	Хьисэ къызэрыкӀуэр щызэхихым, Марфэ абы къыпежьащ, Мэрием унэм къыщӀэнащ.
JHN.11.21	– Зиусхьэн, – къыжриӀащ Марфэ Хьисэ, – уэ мыбдеж ущыӀатэмэ, си дэлъхур лӀэнтэкъым. 
JHN.11.22	Тхьэм сыт ищӀыскӀэ уелъэӀуми, абы къызэрыпхуищӀэнур сощӀэ.
JHN.11.23	– Уи дэлъхур къэтэджыжынущ, – жиӀащ Хьисэ.
JHN.11.24	– ЛӀахэр къыщытэджыжыну иужьрей махуэм ари къызэрытэджыжынур сощӀэ, – къыжриӀащ Марфэ.
JHN.11.25	– ЛӀахэр къэзыгъэтэджыжу гъащӀэ езытыр сэращ; сэркӀэ фӀэщхъуныгъэ зиӀэр лӀэми, псэунущ; 
JHN.11.26	апхуэдэ гъащӀэ зиӀэ хъууэ, сэркӀэ фӀэщхъуныгъэ зиӀэ дэтхэнэри игъащӀэкӀэ лӀэнукъым. Ар уи фӀэщ хъурэ уэ? – жиӀащ Хьисэ.
JHN.11.27	– Мэхъу, Зиусхьэн, – къыжриӀащ Марфэ. – Тхьэм и Къуэ Мэссихьу
JHN.11.28	Ар жиӀа нэужь, Марфэ игъэзэжщ, и шыпхъу Мэрием къриджэри, щэхуу жриӀащ:
JHN.11.28	– Дин егъэджакӀуэр къэкӀуауэ къоджэ.
JHN.11.29	Ар щызэхихым, епӀэщӀэкӀыу къэтэджри, Мэрием Хьисэ деж къэкӀуащ. 
JHN.11.30	Хьисэ жылэм иджыри дыхьатэкъым, Марфэ къыщыӀущӀа щӀыпӀэм деж щытт. 
JHN.11.31	Абыхэм къахуэгузэвэну къэкӀуа журту Мэрием и гъусэу унэм щӀэсахэм Мэрием епӀэщӀэкӀыу къэтэджу, унэм щӀэкӀыу щалъагъум, кхъэлэгъунэм кӀуэуэ, и дэлъхур абы щигъеин я гугъэри, и ужь иуващ.
JHN.11.32	Мэрием Хьисэ здэщыӀэм къакӀуэри, Хьисэ щилъагъум, и лъабжьэм зыщӀидзэри къыжриӀащ:
JHN.11.32	– Зиусхьэн, уэ мыбы ущыӀатэмэ, си дэлъхур лӀэнтэкъым.
JHN.11.33	Мэрием гъыуэ, абы и гъусэу къэкӀуа журтхэри гъыуэ щилъагъум, игу щӀыхьэри, Хьисэ хуабжьу гузэващ.
JHN.11.34	– Дэнэ хьэдэр щыщӀэфлъхьэжар? – щӀэупщӀащ Хьисэ.
JHN.11.34	– Зиусхьэн, кӀуэи, еплъ, – къыжраӀащ абыхэм.
JHN.11.35	Хьисэ къэгъащ абдежым.
JHN.11.36	Ар щалъагъум, журтхэм жаӀащ:
JHN.11.36	– Феплъыт абы ар фӀыуэ илъагъуу зэрыщытам.
JHN.11.37	– А нэфым и нэхэр къэзыгъэплъэжам Лазари имыгъэлӀэн хузэфӀэкӀынтэкъэ? – жаӀащ абыхэм ящыщ гуэрхэм.
JHN.11.38	Хьисэ, игу хэщӀу, кхъэлэгъунэмкӀэ кӀуащ. Ар бгъуэнщӀагът, абы мыви Ӏуалъхьэжат.
JHN.11.39	– Мывэр Ӏуфх, – жиӀащ Хьисэ.
JHN.11.39	ЛӀам и шыпхъу Марфэ Хьисэ къыжриӀащ:
JHN.11.39	– Зиусхьэн, ар зэрылӀэрэ махуиплӀ мэхъу, мэ щоу.
JHN.11.40	– Уэ фӀэщхъуныгъэ уиӀэмэ, Тхьэм и щӀыхьышхуэр зэрыплъагъунур бжесӀатэкъэ? – къыжриӀащ Хьисэ.
JHN.11.41	Арати, лӀар зыщӀэлъ бгъуэнщӀагъым Ӏулъ мывэр Ӏуахащ. Уафэм дэплъейри, Хьисэ жиӀащ:
JHN.11.41	– Си Адэ, си лъэӀур зэрызэхэпщӀыкӀам щхьэкӀэ фӀыщӀэ пхузощӀ. 
JHN.11.42	Си лъэӀухэм дапщэщи укъызэредаӀуэр сощӀэ, ауэ мыбдеж щыт цӀыхухэм сыкъэзэрыбгъэкӀуамкӀэ фӀэщхъуныгъэ яӀэ хъун щхьэкӀэщ, мы псалъэхэр щӀыжысӀар.
JHN.11.43	Ар жиӀа нэужь, Хьисэ и макъым зригъэӀэтащ.
JHN.11.43	– Лазар, мыбы къыщӀэкӀыж!
JHN.11.44	ЛӀар, и Ӏэхэми и лъакъуэхэми джэбынхэр къешэкӀауэ, и нэкӀуми щэкӀ хужь тепхъуауэ, кхъэлэгъунэм къыщӀэкӀыжащ.
JHN.11.44	– Джэбыныр къыкӀэрыфхыжи, вгъэкӀуэж, – яжриӀащ Хьисэ.
JHN.11.45	Хьисэ илэжьа Ӏуэху телъыджэр щалъагъум, Мэрием деж къэкӀуа журтхэм ящыщ куэдым ХьисэкӀэ фӀэщхъуныгъэ яӀэ хъуащ. 
JHN.11.46	Ауэ а журтхэм ящыщ гуэрхэр фарисейхэм я деж кӀуэри, Хьисэ ищӀар хуаӀуэтэжащ. 
JHN.11.47	Дин пашэшхуэхэмрэ фарисейхэмрэ къэхъуар щызэхахым, Тхьэмадэ Хасэшхуэм
JHN.11.47	– Сыт тщӀэнур? – чэнджэщащ ахэр. – Мы лӀым нэщэнэ гъэщӀэгъуэныщэ куэд къегъэлъагъуэ. 
JHN.11.48	Абы зыри едмыщӀэу апхуэдэу къэдгъанэмэ, цӀыху псоми абыкӀэ фӀэщхъуныгъэ яӀэ хъунущ. Рим къэралыгъуэшхуэм щыщу мы къэралыр зыӀэщӀэлъхэр къэкӀуэнурэ Тхьэм и унэшхуэри ттрахынущ, ди лъэпкъри ягъэкӀуэдынущ.
JHN.11.49	Журтхэм ящыщу а гъэм дин пашэшхуэу
JHN.11.49	– Фэ зыри фщӀэркъым. 
JHN.11.50	Ди лъэпкъ псор кӀуэд нэхърэ, лъэпкъым щхьэкӀэ зы цӀыху закъуэ лӀэмэ, дэркӀэ зэрынэхъыфӀыр къывгурыӀуэркъэ?
JHN.11.51	Ар езыр-езыру къыжиӀакъым, атӀэ а гъэм дин пашэшхуэу щытти, Хьисэ и псэр журт лъэпкъым щхьэкӀэ зэритынур Тхьэм абы игу кърилъхьэри къыжригъэӀащ. 
JHN.11.52	Хьисэ и псэр итыну щӀыщытар журт лъэпкъым щхьэкӀэ къудейтэкъым, атӀэ Тхьэм и быну хэгуэшахэр зы хъужыну икӀи зэхуишэсыжыну арат. 
JHN.11.53	Арати, Хьисэ яукӀыну траубыдащ а махуэм щыщӀэдзауэ.
JHN.11.54	Абы къыхэкӀкӀэ цӀыхухэм къалъагъуу Хьисэ журтхэм къахыхьэжакъым, а щӀыпӀэм икӀыжщ, губгъуэ нэщӀ лъэныкъуэмкӀэ ит Ефраим жылэм
JHN.11.55	Журтхэм я махуэшхуэ ӀутӀыжыр къэблэгъати, диным зэрыжиӀэм тету, а махуэшхуэм и пэ къихуэу загъэкъэбзэжыну а хэкум щыщ цӀыху куэд Ерусалим кӀуащ. 
JHN.11.56	Хьисэ къалъыхъуэрт абы щыгъуэ, Тхьэм и унэшхуэм щӀэту цӀыхухэр зэупщӀыжырт:
JHN.11.56	– Дауэ феплърэ? Махуэшхуэм щхьэкӀэ ар къэкӀуэну пӀэрэ?
JHN.11.57	Хьисэ яубыдын щхьэкӀэ дин пашэшхуэхэмрэ фарисейхэмрэ унафэ къыдагъэкӀат:
JHN.11.57	– Хэтми, Хьисэ здэщыӀэм щыгъуазэм хъыбар дигъэщӀэн хуейщ, – жари.
JHN.12.1	ӀутӀыж махуэшхуэр
JHN.12.2	Хьисэ пщыхьэщхьэшхэ къыхуагъэхьэзыращ, Марфэ бысымгуащэу къащхьэщытт. Хьисэ и гъусэу Ӏэнэм пэрысхэм Лазар яхэст. 
JHN.12.3	Нард зи цӀэ къэкӀыгъэм и дагъэ къабзэу икӀи лъапӀэу, мэ гуакӀуэ къызыпихым щыщ зы барщыбэ къищтэщ, Хьисэ и лъакъуэхэм щихуэри, и щхьэцымкӀэ илъэщӀыжащ Марфэ. Дагъэм и мэ гуакӀуэр унэм щӀэз хъуащ.
JHN.12.4	Хьисэ и гъуэгу ирикӀуэхэм ящыщ Иудэ Симон Искариот, Хьисэ тепщэныгъэ зиӀэхэм езыгъэубыдынум, жиӀащ:
JHN.12.5	Мы дагъэ лъапӀэр динар
JHN.12.6	Иудэ ар щӀыжиӀар тхьэмыщкӀэхэм гущӀэгъу яхуищӀу артэкъым, атӀэ езыр дыгъуакӀуэти, арт. Абы ахъщащхьэр иӀыгъти, абы иралъхьа ахъшэм хэдыгъухьырт.
JHN.12.7	А цӀыхубзым и ужь икӀ, – жиӀащ Хьисэ. – Сэ сыщыщӀалъхьэжыну махуэм щхьэкӀэ мы дагъэр схуихъумащ абы. 
JHN.12.8	ТхьэмыщкӀэхэр дапщэщи къыфхэтынущ, ауэ сэ игъащӀэкӀэ сыфхэтынукъым.
JHN.12.9	Хьисэ абы зэрыщыӀэр журтхэм ящыщ цӀыху куэдым зэхахати, къэкӀуащ, ауэ къыщӀэкӀуар Хьисэ и закъуэ къудейтэкъым, Хьисэ лӀахэм къахигъэтэджыкӀыжа Лазари зрагъэлъагъуну хуейт. 
JHN.12.10	Арати, дин пашэшхуэхэм Лазари яукӀыну мурад ящӀащ, 
JHN.12.11	сыт щхьэкӀэ жыпӀэмэ пашэхэм журт Ӏэджэ ябгъэдэкӀри, ХьисэкӀэ фӀэщхъуныгъэ яӀэ хъуат Лазар и фӀыгъэкӀэ.
JHN.12.12	Махуэшхуэм щхьэкӀэ къекӀуэлӀа цӀыху куэдым Хьисэ Ерусалим къызэрыкӀуэр зэхахащ етӀуанэ махуэм. 
JHN.12.13	Щызэхахым, пальмэ жыгым и къудамэхэр къащтэри, Хьисэ пежьэну дэкӀащ, макъ лъагэкӀэ мыр жаӀэурэ:
JHN.12.13	«Хьусаннэ
JHN.12.13	къакӀуэ Израил пащтыхьым
JHN.12.13	щӀыхьышхуэр ейщ!»
JHN.12.14	Хьисэ зы шыд шыщӀэ къигъуэтри, шэсащ итӀанэ, Тхьэм и псалъэ тхахэм зэрыхэтым хуэдэу:
JHN.12.15	«Умышынэ, Сион къалэ.
JHN.12.15	Мис, уи пащтыхьыр шыд шыщӀэм
JHN.12.15	тесу къокӀуэ».
JHN.12.16	Хьисэ и гъуэгу ирикӀуэхэм а къэхъуа-къэщӀам къикӀыр къагурыӀуакъым, ауэ щӀыхьышхуэ иӀэ хъуауэ, Хьисэ уафэм дэкӀуеижа нэужь, Тхьэм и псалъэ тхахэм а псалъэхэр Хьисэ теухуауэ зэрыхэтри, а псалъэхэм тету цӀыхухэм Хьисэ зэрыдекӀуэкӀари ягу къэкӀыжащ.
JHN.12.17	Хьисэ и гъуса цӀыху куэдым адрейхэм зэпымыууэ хуаӀуэтэу щытащ Хьисэ Лазар еджэу, кхъэлэгъунэм къыщӀигъэкӀыжу, лӀахэм къазэрыхигъэтэджыкӀыжар. 
JHN.12.18	А нэщэнэ гъэщӀэгъуэныщэр къызэригъэлъэгъуар цӀыху куэдым зэхахати, Хьисэ пежьэну дэкӀащ. 
JHN.12.19	Ар щалъагъум, фарисейхэм жаӀащ:
JHN.12.19	– Абы зыри ефщӀэну зэрыфлъэмыкӀыр фолъагъу. Дунейм и цӀыху псори абы и ужь йоувэ.
JHN.12.20	Махуэшхуэм щыгъуэ Тхьэм елъэӀуну къэкӀуахэм алыдж гуэрхэр яхэтт. 
JHN.12.21	Ахэр Галилей хэкум ит Вифсайдэ къалэм
JHN.12.21	– Зи щӀыхь ин, Хьисэ тлъагъуну дыхуейщ.
JHN.12.22	Филипп кӀуэри, Индрисым жриӀащ. ИтӀанэ Филиппрэ Индрисрэ кӀуэри, Хьисэ жраӀащ.
JHN.12.23	– ЦӀыху Лъэпкъым и Къуэм и щӀыхьышхуэр цӀыхухэм щалъагъуну сыхьэтыр къэсащ, – яжриӀащ Хьисэ. 
JHN.12.24	– Пэж дыдэр нывжызоӀэ, гуэдз хьэдзэр щӀым хэхуэурэ мылӀэмэ, зэрыхьэдзэу къонэж, ауэ щӀым хэхуэурэ лӀэмэ, щӀым къыхэбэгъукӀынущ. 
JHN.12.25	Зи псэр фӀыуэ зылъагъум и псэр фӀэкӀуэдынущ, ауэ зи псэр мы дунейм щызылъагъу мыхъум ар игъащӀэкӀэ щыӀэну къригъэлынущ. 
JHN.12.26	Сэ къысхуэлажьэр си ужь кърыреувэ. Къысхуэлажьэр сэ сыздэщыӀэми щыӀэнущ. Къысхуэлажьэм Адэ лъапӀэм щӀыхь хуищӀынущ.
JHN.12.27	– Иджы согузавэ. Сыт къыжысӀэнур? Си Адэ, мы гугъуехьым сыхэхыж жысӀэн? Хьэуэ, мы гугъуехьыр сшэчын щхьэкӀэщ дунейм сыкъыщӀэкӀуар. 
JHN.12.28	Си Адэ, уи цӀэм и щӀыхьышхуэр цӀыхухэм егъэлъагъу.
JHN.12.28	Хьисэ ар щыжиӀэм, уафэм макъ къиӀукӀащ:
JHN.12.28	– Си цӀэм и щӀыхьышхуэр цӀыхухэм езгъэлъэгъуащ, дяпэкӀи езгъэлъагъунущ.
JHN.12.29	Ар щызэхахым, абдеж цӀыху куэдым жаӀащ:
JHN.12.29	– Уафэр къэгъуэгъуащ.
JHN.12.29	– МелыӀыч гуэр абы къепсэлъащ, – жаӀащ нэгъуэщӀхэми.
JHN.12.30	– А макъыр сэракъым, фэращ къыщӀэхуэӀуар, – жиӀащ Хьисэ. 
JHN.12.31	– Иджы мы дунейм и цӀыхухэм хьэкум ятрищӀыхьынущ Тхьэм. Мы дунейм и тепщэр
JHN.12.32	Ауэ цӀыхухэм сэ сыкъыщаӀэткӀэ,
JHN.12.33	Езыр зэрылӀэну щӀыкӀэр абыхэм ягуригъэӀуэн щхьэкӀэщ Хьисэ а псалъэхэр щӀыжиӀар.
JHN.12.34	– Мэссихь игъащӀэкӀэ зэрыщыӀэнур Торэт хабзэм дигъэщӀащ, – къыжраӀащ цӀыхухэм. – ЦӀыхухэм ЦӀыху Лъэпкъым и Къуэр
JHN.12.35	– Нэхур зы тэлайкӀэ къыфхэтынущ иджыри, – яжриӀащ Хьисэ абыхэм. – КӀыфӀыгъэм фыхимыубыдэу нэхур фыхэтыху, фызекӀуэ. КӀыфӀыгъэм хэту зекӀуэм здэкӀуэр ищӀэркъым. 
JHN.12.36	Нэхум и бын фыхъун щхьэкӀэ, нэхум фщӀыгъуху, нэхумкӀэ фӀэщхъуныгъэ зивгъэӀэ.
JHN.12.36	А псалъэхэр жиӀа нэужь, абыхэм яхэкӀыжри, Хьисэ ямылъагъуж хъуащ.
JHN.12.37	Абыхэм я пащхьэм апхуэдиз нэщэнэ гъэщӀэгъуэныщэхэр Хьисэ къыщигъэлъэгъуа пэтми, итӀани абыкӀэ фӀэщхъуныгъэ яӀэ хъуакъым. 
JHN.12.38	ЩӀэмыхъуар Ешайа бегъымбарым жиӀа мы псалъэхэр
JHN.12.38	«Зиусхьэн, цӀыхухэм хъыбару едгъэщӀар
JHN.12.38	хэт зи фӀэщ хъуар?
JHN.12.38	Тхьэм и лъэкӀыныгъэшхуэр
JHN.12.38	хэт нахуэ зыхуэхъуар?»
JHN.12.39	– А псалъэхэр пэжщ. А цӀыхухэм фӀэщхъуныгъэ яӀэ хъун ялъэкӀакъым, сыт щхьэкӀэ жыпӀэмэ Ешайа бегъымбарым и тхылъым иту нэгъуэщӀ щӀыпӀэм деж къызэрыщыжиӀам хуэдэу:
JHN.12.40	«Тхьэм абыхэм анэхэр нэф ищӀащ,
JHN.12.40	ягухэри ерыщ иригъэкӀуащ.
JHN.12.40	Аращи, я нэхэмкӀэ ялъагъуркъым,
JHN.12.40	ягухэмкӀи зэхащӀыкӀыркъым,
JHN.12.40	Тхьэм игъэхъужын щхьэкӀи
JHN.12.40	абы деж къагъэзэжыркъым».
JHN.12.41	Хьисэ иӀэ хъуну щӀыхьышхуэр зэрилъэгъуам щхьэкӀэ, Ешайа бегъымбарым а псалъэхэр жиӀащ. Зи гугъу ищӀар Хьисэщ.
JHN.12.42	Апхуэдэу щыт пэтми, журт пашэхэми ящыщ куэдым ХьисэкӀэ фӀэщхъуныгъэ яӀэ хъуащ, ауэ цӀыхухэм я пащхьэм ар щыжаӀэртэкъым, «Синэгуэгум дыкъыщӀахунущ», жаӀэри, фарисейхэм ящышынэрти. 
JHN.12.43	Сыт щхьэкӀэ жыпӀэмэ Тхьэм и щытхъум нэхърэ цӀыхухэм я щытхъур нэхъ я гуапэти.
JHN.12.44	Хьисэ макъ лъагэкӀэ жиӀащ итӀанэ:
JHN.12.44	– СэркӀэ фӀэщхъуныгъэ зиӀэ хъум фӀэщхъуныгъэ зыхуиӀэр си закъуэкъым, атӀэ сэ сыкъэзыгъэкӀуамкӀи фӀэщхъуныгъэ иӀэ мэхъу. 
JHN.12.45	Сэ сызылъагъум сэ сыкъэзыгъэкӀуари елъагъу. 
JHN.12.46	СэркӀэ фӀэщхъуныгъэ зиӀэр кӀыфӀыгъэм къыхэмынэн щхьэкӀэ, дунейм нэхуу сыкъэкӀуащ.
JHN.12.47	– Си псалъэхэр зэхэзыхыу емыдаӀуэр сэ згъэкъуэншэнукъым. Сыт щхьэкӀэ жыпӀэмэ дунейм и цӀыхухэр згъэкъуэншэн щхьэкӀэкъым сыкъыщӀэкӀуар, атӀэ ахэр мыкӀуэду къезгъэлын папщӀэщ. 
JHN.12.48	Сэ нэмыплъ къызэзыту, си псалъэхэри зымыдэм езыр зыгъэкъуэншэн гуэр бгъэдэлъщ. Псалъэу къыжысӀаращ къемэтмахуэм а цӀыхур зыгъэкъуэншэнур. 
JHN.12.49	Сыт щхьэкӀэ жыпӀэмэ сэр-сэру си псалъэхэр къыжысӀакъым, атӀэ Адэ лъапӀэу сыкъэзыгъэкӀуам жысӀэнумкӀэ унафэ къысхуищӀащ. 
JHN.12.50	Абы и унафэм цӀыхухэм мыкӀуэдыжын гъащӀэ яӀэ зэригъэхъур сощӀэ. Аращи, сэ къыжысӀэ псори Адэ лъапӀэм къызэрыжиӀам тету къыжызоӀэж.
JHN.13.1	ӀутӀыж махуэшхуэр къэблэгъат. Дунейм ехыжу, Адэ лъапӀэм и деж щигъэзэжыну пӀалъэр къызэрысар Хьисэ ищӀэрт. Езым и цӀыхуу дунейм тетхэр фӀыуэ илъагъурт, и кӀэм нэсыхуи фӀыуэ илъэгъуащ.
JHN.13.2	Пщыхьэщхьэшхэ шхэрт. ШейтӀаным Симон Искариот и къуэ Иудэм игу ирилъхьакӀэт Хьисэ тепщэныгъэ зиӀэхэм яригъэубыдыну. 
JHN.13.3	И ӀэмыщӀэм Адэ лъапӀэм псори къызэрырилъхьари, Тхьэм зэрыщыщри, Тхьэм деж зэригъэзэжынури ищӀэрти, 
JHN.13.4	Хьисэ Ӏэнэм пэрыкӀщ, и щыгъын щӀыӀутелъыр зыщихщ, напэӀэлъэщӀ къищтэри, и бгым иришэкӀащ. 
JHN.13.5	Тасым псы иригъахъуэщ, и гъуэгу ирикӀуэхэм я лъакъуэхэр яхуитхьэщӀри, и бгым иришэкӀа напэӀэлъэщӀымкӀэ яхуилъэщӀыжу щӀидзащ итӀанэ. 
JHN.13.6	Хьисэ Симон Петр щыбгъэдыхьэм, абы къыжриӀащ:
JHN.13.6	– Зиусхьэн, уэ си лъакъуэхэр птхьэщӀ хъуну?
JHN.13.7	Сэ сщӀэр иджыпсту уэ къыбгурыӀуэркъым, ауэ итӀанэ къыбгурыӀуэнущ, – жиӀащ Хьисэ.
JHN.13.8	Сэ си лъакъуэхэр зэи уэзгъэтхьэщӀынукъым, – къыжриӀащ Петр.
JHN.13.8	– ПхуэзмытхьэщӀмэ, си гъуэгу ирикӀуэхэм уащыщкъым, – жриӀащ абы Хьисэ.
JHN.13.9	Уэ Зиусхьэн, апхуэдэу щыхъукӀэ, си лъакъуэхэм я мызакъуэу, си Ӏэхэри схуэтхьэщӀ, си щхьэри схуэхущӀ, – къыжриӀащ Симон Петр.
JHN.13.10	– ЗызыгъэпскӀам и лъакъуэхэм фӀэкӀа итхьэщӀын хуейкъым, – жиӀащ Хьисэ, – сыт щхьэкӀэ жыпӀэмэ ар зэрыщыту къабзэщ. Фэри фыкъабзэщ, ауэ псори фыапхуэдэкъым.
JHN.13.11	Хьисэ «псори фыапхуэдэкъым» щӀыжиӀар езыр тепщэныгъэ зиӀэхэм езыгъэубыдынур абыхэм зэрахэтыр ищӀэрти, аращ.
JHN.13.12	Абыхэм я лъакъуэхэр яхуитхьэщӀщ, и щыгъыныр зыщитӀэгъэжри, щытӀысыжым, Хьисэ щӀэупщӀащ:
JHN.13.12	– ФхуэсщӀар къывгурыӀуэрэ? 
JHN.13.13	Фэ «Дин егъэджакӀуэкӀэ» икӀи «ЗиусхьэнкӀэ» фыкъызоджэ; жыфӀэр пэжщ, апхуэдэуи сыщытщ. 
JHN.13.14	Сэ фи Зиусхьэну икӀи фи дин егъэджакӀуэу сыщыт пэтми, фи лъакъуэхэр фхуэстхьэщӀащ. Фэри зым адрейм и лъакъуэхэр хуэфтхьэщӀын хуейщ. 
JHN.13.15	ФщӀэн хуейр фэзгъэлъэгъуащ, сэ фхуэсщӀам хуэдэ фэри фщӀэн щхьэкӀэ. 
JHN.13.16	Пэж дыдэр нывжызоӀэ, ӀуэхутхьэбзащӀэр и тепщэм нэхърэ нэхъыщхьэкъым; апхуэдэуи, лӀыкӀуэр езыр зыгъэкӀуам нэхърэ нэхъыщхьэкъым. 
JHN.13.17	Мы Ӏуэхухэр зэхэфщӀыкӀрэ вгъэзащӀэмэ, гъуэгу махуэ фытеуващ.
JHN.13.18	– Ауэ фэ псоми фтеухуакъым сэ жысӀэр. Сэ къыхэсхар сощӀэ, Тхьэм и псалъэ тхахэм хэт мы псалъэхэр
JHN.13.19	– Ар къэхъун и пэкӀэ иджы вжызоӀэ, ар къыщыхъукӀэ, сэ сызэры-Мэссихьыр фи фӀэщ фщӀын щхьэкӀэ. 
JHN.13.20	Пэж дыдэр нывжызоӀэ, сэ къэзгъакӀуэр къезыгъэблагъэм сэри сригъэблэгъауэ мэхъу, сэ сезыгъэблагъэми сэ сыкъэзыгъэкӀуари иригъэблэгъауэ мэхъу.
JHN.13.21	Хьисэ а псалъэхэр къыжиӀа нэужь, къэгузавэри, щыхьэт техъуэурэ, жиӀащ:
JHN.13.21	– Пэж дыдэр вжызоӀэ, фэ фщыщ гуэрым тепщэныгъэ зиӀэхэм саригъэубыдынущ.
JHN.13.22	Ар къыщыжиӀэм, Хьисэ зи гугъу ищӀыр ящӀэртэкъыми, абы и гъуэгу ирикӀуэхэр зыр зым еплъыжащ. 
JHN.13.23	И гъуэгу ирикӀуэхэм ящыщу Хьисэ нэхъ и щӀасэр езым къыбгъэдэсу Ӏэнэм пэрыст. 
JHN.13.24	Симон Петр Хьисэ къыбгъэдэсым Ӏэ хуищӀащ, Хьисэ жыхуиӀамкӀэ иригъэупщӀыну.
JHN.13.25	Хьисэ дежкӀэ зигъазэри, а лӀыр абы еупщӀащ:
JHN.13.25	– Хэт ар жыхуэпӀэр, Зиусхьэн?
JHN.13.26	– Мы щӀакхъуэ бзыгъэр фалъэм хэзгъапщӀэу зэстынуращ жыхуэсӀэр, – жэуап итыжащ Хьисэ. ЩӀакхъуэ бзыгъэр фалъэм хигъапщӀэри, Симон Искариот и къуэ Иудэ хуишиящ. 
JHN.13.27	Иудэ а щӀакхъуэ бзыгъэр щищтэм, шейтӀаныр абы игу ихьащ.
JHN.13.27	– ПщӀэну уигу илъыр щӀэхыу щӀэ, – жриӀащ Хьисэ абы.
JHN.13.28	Хьисэ ар абы щӀыжриӀар Ӏэнэм пэрысхэм ящыщ зыми къыгурыӀуакъым. 
JHN.13.29	Иудэ абыхэм я ахъшащхьэр зэриӀыгъым щхьэкӀэ, е «ӀутӀыж махуэшхуэм щхьэкӀэ дызыхуэныкъуэр къэщэху», е «ТхьэмыщкӀэхэм зыгуэр ет» жиӀэу, Хьисэ абы жриӀауэ я гугъащ языныкъуэхэм. 
JHN.13.30	ЩӀакхъуэ бзыгъэр Хьисэ къызэрыӀихыу, Иудэ щӀэкӀащ. Жэщт.
JHN.13.31	Иудэ унэм щыщӀэкӀым, Хьисэ жиӀащ:
JHN.13.31	– ЦӀыхухэм ЦӀыху Лъэпкъым и Къуэм и щӀыхьышхуэр ялъагъунущ иджы, абыи Тхьэм и щӀыхьышхуэр яригъэлъагъунущ. 
JHN.13.32	Абы Тхьэм и щӀыхьышхуэр цӀыхухэм зэраригъэлъагъум щхьэкӀэ, езы Тхьэми ЦӀыху Лъэпкъым и Къуэм и щӀыхьышхуэр цӀыхухэм яригъэлъагъунущ. Тхьэм абы и щӀыхьышхуэр яригъэлъагъунущ куэд мыщӀэу.
JHN.13.33	– Си бынхэ, куэдрэ сывигъусэжынукъым. Фэ фыкъыслъыхъуэнущ, ауэ «СыздэкӀуэм фэ фынэкӀуэфынукъым» жысӀэу журтхэм зэражесӀам хуэдэу, фэри вжызоӀэ иджы.
JHN.13.34	– УнафэщӀэ фхузощӀ: ФӀыуэ фызэрылъагъу. Сэ фӀыуэ фызэрыслъагъум хуэдэу, фэри фӀыуэ фызэрылъагъу. 
JHN.13.35	ФӀыуэ фызэрылъагъумэ, фэ си гъуэгу фызэрырикӀуэр цӀыху псоми ящӀэнущ.
JHN.13.36	Симон Петр Хьисэ къеупщӀащ:
JHN.13.36	– Зиусхьэн, дэнэ уздэкӀуэр?
JHN.13.36	– Сэ сыздэкӀуэм уэ иджы укъыскӀэлъыкӀуэфынукъым, ауэ итӀанэ укъыскӀэлъыкӀуэнущ, – жриӀэжащ Хьисэ абы.
JHN.13.37	– Зиусхьэн, иджы сыкъыпкӀэлъыкӀуэн сыт щӀыслъэмыкӀынур? Сэ си псэр уэр щхьэкӀэ стынущ, – жиӀащ Петр.
JHN.13.38	– Уи псэр сэр щхьэкӀэ птынуи? – жэуап итыжащ Хьисэ. – Пэж дыдэр бжызоӀэ, сыкъыумыцӀыхуу щэнейрэ жыпӀэнущ адакъэ мыӀуэ щӀыкӀэ!
JHN.14.1	– Фымыгузавэ. ТхьэмкӀэ фӀэщхъуныгъэ зивгъэӀэ, сэркӀи фӀэщхъуныгъэ зивгъэӀэ. 
JHN.14.2	Си Адэм и унэшхуэм унэ куэд хэтщ; апхуэдэу щымытамэ, нывжесӀэнт: «ПсэупӀэ къыфхуэзгъэхьэзырыну сыкӀуэнущ». 
JHN.14.3	СыкӀуэу, псэупӀэ къыщыфхуэзгъэхьэзыркӀэ, сыкъэкӀуэжынурэ, сэ сыздэщыӀэм фэри фыщыӀэну фыздэсшэнущ. 
JHN.14.4	СыздэкӀуэм и гъуэгур фэ фощӀэ.
JHN.14.5	Зиусхьэн, – жриӀащ Фомэ Хьисэ, – уздэкӀуэр тщӀэркъым. УздэкӀуэм и гъуэгур дауэ къэтщӀэн зэрытлъэкӀынур?
JHN.14.6	Гъуэгури, щыпкъагъэри, гъащӀэри сэращ, – жриӀащ абы Хьисэ. – Си гъуэгу иримыкӀуэмэ, Адэ лъапӀэм деж зы цӀыхуи кӀуэн лъэкӀынукъым. 
JHN.14.7	Сэ сыфцӀыхумэ, си Адэри фоцӀыху. Си Адэр джы щыщӀэдзауэ фоцӀыху икӀи флъэгъуащ.
JHN.14.8	Зиусхьэн, – жриӀащ Филипп Хьисэ. – Адэ лъапӀэр дыгъэлъагъуи, ар тхурикъунущ.
JHN.14.9	– Мыпхуэдизрэ сывигъусауэ иджыри къэс сыкъыумыцӀыхуауэ ара, Филипп? – жриӀащ абы Хьисэ. – Сэ сыкъэзылъэгъуам Адэ лъапӀэри илъэгъуащ. «Адэ лъапӀэр дыгъэлъагъу» дауэ къызжепӀэфрэ итӀани? 
JHN.14.10	Адэ лъапӀэр си псэм зэрыщыщри, сэ Адэ лъапӀэм и псэм сызэрыщыщри уи фӀэщ хъуркъэ? Сэ нывжесӀэ псалъэхэр сэр-сэру къыжысӀэркъым. Адэ лъапӀэу си псэм щыщым и Ӏуэхухэр елэжь. 
JHN.14.11	Адэ лъапӀэр сэ си псэм зэрыщыщри, сэ Адэ лъапӀэм и псэм сызэрыщыщри щыжысӀэкӀэ, фи фӀэщ фщӀы. Ар мыхъуми, сэ злэжь Ӏуэхухэм щхьэкӀэ фӀэщхъуныгъэ зивгъэӀэ. 
JHN.14.12	Пэж дыдэр вжызоӀэ, сэркӀэ фӀэщхъуныгъэ зиӀэм сэ злэжь Ӏуэхухэр илэжьынущ, абыхэм нэхърэ нэхъ Ӏуэхушхуэжхэри илэжьынущ, сэ Адэ лъапӀэм деж сыкӀуэжынущи. 
JHN.14.13	Адэ лъапӀэм си цӀэкӀэ сыткӀэ фелъэӀуми, ар сэ фхуэсщӀэнущ, Адэ лъапӀэм и щӀыхьышхуэр абы и Къуэм цӀыхухэм яригъэлъагъун щхьэкӀэ. 
JHN.14.14	Сэ си цӀэкӀэ сыткӀэ фыкъызэлъэӀуми, ар сэ фхуэсщӀэнущ.
JHN.14.15	– Фэ сэ фӀыуэ сыфлъагъумэ, си унафэхэр вгъэзэщӀэнущ. 
JHN.14.16	Сэ Адэ лъапӀэм селъэӀунурэ, фи гукъеяуэр Фщхьэщызыхыжын НэгъуэщӀ Гуэр къыфхуригъэхынущ абы. Ар игъащӀэкӀэ фи гъусэнущ. 
JHN.14.17	Тхьэм и Псэ ЛъапӀэу цӀыхухэм щыпкъагъэр езыгъащӀэр аращ. Дунейм и цӀыхухэм ар зэрамылъагъум икӀи зэрамыцӀыхум щхьэкӀэ, ягу ирагъэлъын яхузэфӀэкӀыркъым, ауэ фэ ар фоцӀыху, ар фи гъусэщи икӀи фи гум сыт щыгъуи илъщи. 
JHN.14.18	Пэжщ, ибэу фыкъэзгъэнэнукъым; фи деж сыкъэкӀуэжынущ. 
JHN.14.19	ТӀэкӀу дэкӀмэ, дунейм и цӀыхухэм салъагъужынукъым, ауэ фэ сыфлъагъунущ, сэ сопсэу, фэри фыпсэунущи. 
JHN.14.20	Адэр си псэм зэрыщыщри, фэри си псэм фызэрыщыщри, сэри фи псэм сызэрыщыщри а махуэм къэфщӀэнущ. 
JHN.14.21	Си унафэхэм едаӀуэу, ахэр зыгъэзащӀэхэращ сэ фӀыуэ сыкъэзылъагъур. Сэ фӀыуэ сыкъэзылъагъур си Адэми фӀыуэ къилъагъунущ. Сэри ар фӀыуэ слъагъунущ икӀи сызыхуэдэр езгъэлъагъунущ.
JHN.14.22	Иудэ (Иудэ Искариот зи цӀэр аркъым) Хьисэ къеупщӀащ:
JHN.14.22	– Зиусхьэн, дунейм и цӀыхухэм уэ зыумыгъэлъагъуу, дэ зыкъэдбгъэлъагъуну жыбоӀэ, ар дауэ зэрыхъунур?
JHN.14.23	– Сэ фӀыуэ сыкъэзылъагъум си псалъэхэр игъэзэщӀэнущ, – жриӀащ абы Хьисэ. – Си Адэми ар фӀыуэ къилъагъунущ, а цӀыхум деж дыкъэкӀуэнурэ, абы и псэм щыщ дыхъунущ. 
JHN.14.24	ФӀыуэ сыкъэзымылъагъум си псалъэхэр игъэзащӀэркъым. Сэ жысӀэу зэхэфх псалъэхэр си псалъэкъым. Адэ лъапӀэу сыкъэзыгъэкӀуам и псалъэщ.
JHN.14.25	– Сэ сывигъусэху, мы псалъэхэр нывжесӀэ зэпытащ. 
JHN.14.26	Ауэ фэ фи гукъеяуэр Фщхьэщызыхыжыр – ар Тхьэм и Псэ ЛъапӀэрщ, – Адэ лъапӀэм си цӀэкӀэ къыфхуригъэхынущ. Абы псори фигъэщӀэнущ икӀи сэ нывжесӀа псори фигу къигъэкӀыжынущ. 
JHN.14.27	Гузэгъэгъуэ къыфхузогъанэ, си гузэгъэгъуэр фызот: Гузэгъэгъуэу сэ фэстыр дунейм къывитын лъэкӀынукъым. Фымыгузавэ икӀи фымышынэ.
JHN.14.28	– «СыфхэкӀыжми, фи деж сыкъэкӀуэжынущ» жысӀэу зэрывжесӀар зэхэфхащ. Сэ фӀыуэ сыкъэфлъагъуу щытатэмэ, «Адэ лъапӀэм деж сыкӀуэжынущ» зэрыжысӀам щхьэкӀэ фыгуфӀэнт, Адэ лъапӀэр сэр нэхърэ нэхъыщхьэщи. 
JHN.14.29	Мы Ӏуэхур къэхъун и пэкӀэ вжесӀащ, къыщыхъукӀэ фӀэщхъуныгъэ фиӀэ хъун щхьэкӀэ. 
JHN.14.30	Куэдрэ сынывэпсэлъэжынукъым, мы дунейм и тепщэр
JHN.14.31	Ауэ Адэ лъапӀэр фӀыуэ зэрыслъагъури, унафэу къысхуищӀахэр зэрызгъэзэщӀари дунейм и цӀыхухэм ящӀэн хуейщ. Фыкъэтэджи, мыбдежым дыӀувгъэкӀыж.
JHN.15.1	– Жызумыпкъ пэжыр сэращ, жызумгъэкӀри си Адэращ. 
JHN.15.2	Си къудамэхэм ящыщу зыри къызыпымыкӀэр пеупщӀ абы; къызыпыкӀэ къудамэ дэтхэнэри еухъуэнщӀ, нэхъыбэ къыпыкӀэн щхьэкӀэ. 
JHN.15.3	Фэ фигухэр сэ вжесӀа псалъэхэмкӀэ къабзэ хъуакӀэщ. 
JHN.15.4	Сэ фи псэм сыт щыгъуи сыхэвгъэлъ, фэри си псэм сыт щыгъуи фыщыщынущ. Къудамэр жызумыпкъым пымытмэ, зыри къызэрыпымыкӀэнум хуэдэу, фэри фи псэм сыт щыгъуи сыхэвмыгъэлъмэ, фӀыгъуэ къыфпыкӀынукъым.
JHN.15.5	– Жызумыпкъыр сэращ, къудамэхэр фэращ. ЦӀыху гуэрым и псэм сыт щыгъуи сыщыщ хъумэ, езыри сэ си псэм сыт щыгъуи щыщ хъумэ, а цӀыхум фӀыгъуэ куэд къыпыкӀынущ; сыт щхьэкӀэ жыпӀэмэ сэ фэ сывимыгъусэмэ, зыри фщӀэн флъэкӀынукъым. 
JHN.15.6	ЦӀыху гуэрым и псэм сыт щыгъуи сыщыщ мыхъумэ, къудамэм хуэдэу ар хыфӀадзэжынурэ, гъужынущ. Апхуэдэ къудамэхэр зэхуахьэсынурэ, мафӀэм пэрадзэнурэ ягъэсынущ. 
JHN.15.7	Фэ фи псэм сыт щыгъуи сыщыщ хъууэ, си псалъэхэри сыт щыгъуи фи псэм щыщ хъумэ, си Адэм фызыхуеймкӀэ фелъэӀу, фызэрелъэӀури къыфхуищӀынущ. 
JHN.15.8	ЦӀыхухэм си Адэм щӀыхьышхуэ зэрыхуевгъэщӀынур фэ куэду фӀыгъуэ къызэрыфпыкӀыращ. Апхуэдэу къэвгъэлъэгъуэнущ си гъуэгу фызэрырикӀуэр.
JHN.15.9	– Адэ лъапӀэм сэ фӀыуэ сызэрилъагъум хуэдэу, сэри фэ фӀыуэ фыслъэгъуащ. Си фӀылъагъуныгъэм зыхэвмыгъэн. 
JHN.15.10	Фэ си унафэхэр щывгъэзащӀэкӀэ, сэ фэри сыт щыгъуи фӀыуэ фыслъагъунущ, си Адэм и унафэхэр зэрызгъэзэщӀам щхьэкӀэ, абы сыт щыгъуи фӀыуэ сызэрилъагъум хуэдэу. 
JHN.15.11	Мы Ӏуэхухэр щӀывжесӀар си гуфӀэгъуэр фигу илъыну, фи гуфӀэгъуэри нэсауэ щытын щхьэкӀэщ. 
JHN.15.12	Мыращ си унафэр: Сэ фэ фӀыуэ фызэрыслъэгъуам хуэдэу, фэри фӀыуэ фызэрылъагъун хуейщ. 
JHN.15.13	Езым и ныбжьэгъухэм папщӀэ зи псэр зыт цӀыхум и фӀылъагъуныгъэм нэхърэ нэхъ фӀылъагъуныгъэшхуэ щыӀэкъым. 
JHN.15.14	Си унафэхэр вгъэзащӀэмэ, фэри фызиныбжьэгъущ. 
JHN.15.15	Сэ фэ ӀуэхутхьэбзащӀэкӀэ сынывэджэжыркъым, ӀуэхутхьэбзащӀэм езым и тепщэм игу илъыр ищӀэркъыми. Сэ фэ си ныбжьэгъукӀэ сынывэджащ, си Адэм жиӀэу зэхэсха псори вжесӀэжащи. 
JHN.15.16	Фэ сэ сыкъыхэфхакъым, атӀэ сэ фэ фыкъыхэсхащ. Фэ дунейм фыкӀуэу, фӀыгъуэ къыфпыкӀыну, а фӀыгъуэри мыкӀудыжыну згъэуващ. Абы щыгъуэ Адэ лъапӀэм сэ си цӀэкӀэ сыт ищӀыскӀэ фелъэӀуми, ар къыфхуищӀэнущ. 
JHN.15.17	ФӀыуэ фызэрылъагъуну аращ унафэу фхуэсщӀыр.
JHN.15.18	– Дунейм и цӀыхухэм фыкъалъагъу мыхъуу щытмэ, фэ фыкъалъагъу мыхъу хъун и пэкӀэ сэри сыкъалъагъу мыхъуу зэрыщытар зыщывмыгъэгъупщэ. 
JHN.15.19	Фэ дунейм фыщыщу щытатэмэ, мы дунейм и цӀыхухэм езыхэм яхуэдэу фӀыуэ фыкъалъагъунт. Иджы зэрыщытымкӀэ, мы дунейм фыщыщкъым, ауэ мы дунейм фи Ӏыхьэр хэмылъыну сэ мы дунейм и цӀыхухэм фыкъыхэсхащ. Аращ мы дунейм и цӀыхухэм фыкъалъагъу щӀэмыхъур. 
JHN.15.20	Сэ вжесӀа псалъэхэр фигу къэвгъэкӀыж: ӀуэхутхьэбзащӀэр и тепщэм нэхърэ нэхъыщхьэкъым. Сэ гугъуехь сагъэшэчащ, фэри гугъуехь фагъэшэчынущ. Сэ си псалъэхэм едэӀуау щытамэ, фэ фи псалъэхэми едэӀуэнущ. 
JHN.15.21	Ауэ си цӀэр зэрывгъэлъапӀэм щхьэкӀэ, а бзаджагъэ псори къыващӀэнущ, сэ сыкъэзыгъэкӀуар яцӀыхуркъыми. 
JHN.15.22	Сэ сыкъакӀуэу, си псалъэхэр яжезмыӀауэ щытатэмэ, гуэныхь яӀэнутэкъым, ауэ иджы гуэныхьу ящӀахэм щхьэкӀэ щхьэусыгъуэ зыри яӀэкъым. 
JHN.15.23	Сэ сыкъэзылъагъу мыхъум си Адэри илъагъу хъуркъым. 
JHN.15.24	НэгъуэщӀ зыми имылэжьа Ӏуэхушхуэхэр абыхэм я пащхьэм сэ щызмылэжьатэмэ, абыхэм гуэныхь яӀэнутэкъым. Ауэ а злэжьа Ӏуэхушхуэхэр ялъэгъуа пэтми, сэри си Адэри дыкъалъагъу мыхъу хъуащ. 
JHN.15.25	Апхуэдэу щӀэхъун хуейр мы псалъэу абыхэм я Торэт хабзэм итхэр
JHN.15.26	– Адэ лъапӀэм къыбгъэдэкӀыу, фи гукъеяуэр Фщхьэщызыхыжыр къыфхуезгъэхынущ. Ар Адэ лъапӀэм къыбгъэдэкӀыу, абы и Псэ ЛъапӀэу цӀыхухэм щыпкъагъэр езыгъащӀэращ. Ар къыщыкӀуэкӀэ, сэ щыхьэт къыстехъуэнущ. 
JHN.15.27	Фэри щыхьэт фыкъыстехъуэнущ. Сыт щхьэкӀэ жыпӀэмэ щӀэдзапӀэм къыщыщӀэдзауэ фэ фызигъусэу щытащи.
JHN.16.1	– Мы Ӏуэху псори щӀывжесӀар си гъуэгу фытемыкӀын щхьэкӀэщ. 
JHN.16.2	Синэгуэгухэми фыкъыщӀахунущ. Уеблэмэ фэ фызыукӀ дэтхэнэми Тхьэм абыкӀэ хуэлажьэу щигугъэну махуэр къэсынущ. 
JHN.16.3	Адэ лъапӀэри сэри дызэрамыцӀыхум щхьэкӀэ а Ӏуэхухэр ялэжынущ. 
JHN.16.4	А Ӏуэхухэр иджы щӀывжесӀэр а махуэр къэсмэ, ахэр зэрывжесӀар фигу къэвгъэкӀыжын щхьэкӀэщ. Ахэр сэ вжесӀакъым нэхъапэм, сызэрывигъусам къыхэкӀкӀэ.
JHN.16.5	– Сэ сыкъэзыгъэкӀуам деж сыкӀуэжынущ иджы. Ауэ фэ фщыщ зыри сэ къызэупщӀыркъым: «Дэнэ уздэкӀуэр?» жиӀэу. 
JHN.16.6	Мы Ӏуэхухэр сэ зэрывжесӀам щхьэкӀэ, гукъеяуэшхуэ фиӀэ хъуащ. 
JHN.16.7	Пэжыр вжызоӀэ, сэ сызэрыфхэкӀыжыр фэркӀэ нэхъыфӀщ; сыт щхьэкӀэ жыпӀэмэ сэ сыфхэмыкӀыжмэ, фэ фи гукъеяуэр Фщхьэщызыхыжыр къыфхуэкӀуэнукъым. Сэ сыщыкӀуэжкӀэ, ар къыфхуезгъэхынущ. 
JHN.16.8	Фи гукъеяуэр Фщхьэщызыхыжыр къыщыкӀуэкӀэ, гуэныхь щӀэныр зыхуэдэри, щыпкъагъэр зыхуэдэри, Тхьэм мы дунейм и цӀыхухэм хьэкум
JHN.16.9	сэркӀэ фӀэщхъуныгъэ яӀэ зэрымыхъуар зэрыгуэныхьыр абыхэм захригъэщӀыкӀынущ; 
JHN.16.10	сигу щыпкъагъэ зэрилъри захригъэщӀыкӀынущ, сэ Адэ лъапӀэм деж сыдэкӀуеижынурэ, сыфлъагъужынукъыми; 
JHN.16.11	Тхьэм цӀыхухэм ятрищӀыхьыну хьэкумыр зыхуэдэри захригъэщӀыкӀынущ, Тхьэм мы дунейм и тепщэр
JHN.16.12	– Иджыри куэд щыӀэщ вжесӀэн хуейуэ, ауэ а псор фэ фигу зэуэ ивубыдэфынукъым. 
JHN.16.13	Тхьэм и Псэ ЛъапӀэу цӀыхухэм щыпкъагъэр езыгъащӀэр къыщыкӀуэкӀэ, щыпкъагъэ псори зэхывигъэщӀыкӀынущ. Езыр-езыру зыри жиӀэнукъым, Тхьэм жиӀэу зэхихыращ жиӀэнур, къэхъункъэщӀэнухэри къыфхуиӀуэтэнущ. 
JHN.16.14	Абы си щӀыхьыр иӀэтынущ, фигъэщӀэну Ӏуэхухэр сэ къызбгъэдэкӀхэращи. 
JHN.16.15	Адэ лъапӀэм иӀэ псор сысейщ. Тхьэм и Псэ ЛъапӀэу цӀыхухэм щыпкъагъэр езыгъащӀэм сэ жысӀэ Ӏуэхухэр зэрывигъэщӀэнур щӀывжесӀар аращ.
JHN.16.16	– Куэд мыщӀэу сэ сыфлъагъужынукъым, итӀани куэд мыщӀэу аргуэру сыфлъагъужынущ, Адэ лъапӀэм деж сыдэкӀуеижынущи.
JHN.16.17	Хьисэ ар щыжиӀэм, абы и гъуэгу ирикӀуэхэм ящыщ гуэрхэм жаӀащ:
JHN.16.17	– «Куэд мыщӀэу сэ сыфлъагъужынукъым, итӀани куэд мыщӀэу аргуэру сыфлъагъужынущ» икӀи «Адэ лъапӀэм деж сыдэкӀуеижынущ» жыхуиӀэм сыту пӀэрэ къригъэкӀыр?
JHN.16.18	Абыхэм жаӀэрт:
JHN.16.18	– «Куэд мыщӀэу» жыхуиӀэм къригъэкӀыр тщӀэркъым.
JHN.16.19	Ахэр къеупщӀыну зэрыхуейр къищӀати, Хьисэ яжриӀащ:
JHN.16.19	– «Куэд мыщӀэу сыфлъагъужынукъым, итӀани куэд мыщӀэу аргуэру сыфлъагъужынущ» жысӀа псалъэхэм къикӀымкӀэ фызэупщӀыжрэ? 
JHN.16.20	Пэж дыдэр вжызоӀэ, фэ фыгъынущ икӀи фыпыхьэнущ, ауэ дунейм и цӀыхухэр гуфӀэнущ. Фэ фигу къеуэнущ, ауэ фэ фи гукъеяуэм гуфӀэгъуэкӀэ зызэблихъунущ. 
JHN.16.21	ЦӀыхубзым бын щигъуэткӀэ, гугъуехь ешэч, гугъу щехьын сыхьэтыр къэсащи. Ауэ сабийр дунейм къытехьа нэужь, мэгуфӀэ, гугъуехьу ишэчар щогъупщэж, дунейм цӀыхущӀэ къытехъуащи. 
JHN.16.22	Апхуэдэу, фэри гукъеяуэ фиӀэщ иджы, ауэ сэ аргуэру фыслъагъужынущ. Абы щыгъуэ фэри фыгуфӀэжынущ, фи гуфӀэгъуэри зыми фтрихыжынукъым. 
JHN.16.23	А махуэм фэ зыкӀи фыкъызэупщӀынукъым. Пэж дыдэр вжызоӀэ, Адэ лъапӀэм сэ си цӀэкӀэ сыт ищӀыскӀэ фелъэӀуми, ар къыфхуищӀэнущ. 
JHN.16.24	Нобэр къэсыху, Адэм си цӀэкӀэ зыкӀи фелъэӀуакъым. ФелъэӀуи, фызэрелъэӀур къыфхуищӀэнущ, фи гуфӀэгъуэр нэгъэса хъун щхьэкӀэ.
JHN.16.25	– Ущие хъыбаркӀэ сынывэпсэлъащ иджыри къас. Ауэ ущие хъыбаркӀэ сыныщывэмыпсэлъэжыну махуэр къоблагъэ. А махуэр къыщыскӀэ, Адэ лъапӀэм теухуар нахуэу фхуэсӀуэтэнущ. 
JHN.16.26	А махуэм Адэ лъапӀэм сэ си цӀэкӀэ фелъэӀунущ. Фэ фтеухуауэ Адэ лъапӀэм селъэӀуну вжесӀэркъым; 
JHN.16.27	сыт щхьэкӀэ жыпӀэмэ фэ сэ фӀыуэ сызэрыфлъэгъуам, Тхьэм сызэрыщыщымкӀэ фӀэщхъуныгъэ зэрывиӀэм щхьэкӀэ, езы Адэ лъапӀэми фӀыуэ фыкъелъагъу. 
JHN.16.28	Адэ лъапӀэм сыщыщу дунейм сыкъытехьащ. Дунейм аргуэру сытекӀыжынурэ, Адэ лъапӀэм деж сыдэкӀуеижынущ.
JHN.16.29	– Ущие хъыбар хэмыту, нахуэу уопсалъэ иджы, – жаӀащ Хьисэ и гъуэгу ирикӀуэхэм. 
JHN.16.30	– Уэ псори зэрыпщӀэри, цӀыху гуэрым игу илъыр пщӀэн щхьэкӀэ, а цӀыхур къоупщӀыну узэрыхуэмыныкъуэри иджы долъагъу. Абы къыхэкӀкӀэ, Тхьэм уэ узэрыщыщыр ди фӀэщ мэхъу.
JHN.16.31	– ФӀэщхъуныгъэ фиӀэ хъуа иджы? – еупщӀащ Хьисэ абыхэм. 
JHN.16.32	– Мис, фэ фызэбгрыкӀыжу, фэ фщыщ дэтхэнэми езым и унэм щигъэзэжыну сыхьэтыр къос икӀи къэсакӀэщ. Сэ си закъуэу утыкум сыкъивнэнущ, ауэ сэ си закъуэкъым, Адэ лъапӀэр си гъусэщ.
JHN.16.33	– Мы Ӏуэхухэр сэ щӀывжесӀар сэ фи псэм сызэрыщыщым папщӀэ гузэгъэгъуэ фиӀэ хъун щхьэкӀэщ. Дунейм гугъуехь щыфшэчынущ, ауэ фымыдзыхэ: сэ дунейм сытекӀуащ.
JHN.17.1	А псалъэхэм я ужькӀэ, Хьисэ уафэм дэплъейри, жиӀащ:
JHN.17.1	– Си Адэ, пӀалъэр къэсащ. Уи Къуэм и щӀыхьышхуэр цӀыхухэм егъэлъагъу, уи Къуэми уэ уи щӀыхьышхуэр цӀыхухэм яригъэлъагъун щхьэкӀэ. 
JHN.17.2	Сыт щхьэкӀэ жыпӀэмэ цӀыху псоми тепщэныгъэ яхуиӀэну уи Къуэм и ӀэмыщӀэ ахэр иплъхьащ, уэ абы и ӀэмыщӀэ иплъхьа цӀыху псоми мыкӀуэдыжын гъащӀэ яритын щхьэкӀэ. 
JHN.17.3	ЦӀыхухэм мыкӀуэдыжын гъащӀэ яӀэ зэрыхъу гъуэгур уэ Тхьэ щыпкъэ закъуэр узэращӀэнури, уэ къэбгъэкӀуа Хьисэ Мэссихь зэращӀэнури аращ. 
JHN.17.4	Злэжьын щхьэкӀэ сипщэ къиплъхьа Ӏуэхухэр згъэзащӀэурэ, уэ уи щӀыхьышхуэр дунейм и цӀыхухэм езгъэлъэгъуащ. 
JHN.17.5	Си Адэ, дунейр къэхъун и пэкӀэ уи деж сэ щызиӀа щӀыхьышхуэм хуэдэ щӀыхьышхуэр уи деж щызиӀэ щӀы.
JHN.17.6	Мы дунейм и цӀыхухэм къахэпшэу си ӀэмыщӀэ къиплъхьа цӀыхухэм уэ уезгъэцӀыхуащ. Ахэр уэ уи цӀыхуу щытащ, сэ си ӀэмыщӀэ къиплъхьащ, уэ уи псалъэхэри ягъэзэщӀащ. 
JHN.17.7	Сэ си ӀэмыщӀэ къиплъхьа псори уэ къызэрыббгъэдэкӀар абыхэм иджы ящӀэ; 
JHN.17.8	сыт щхьэкӀэ жыпӀэмэ уэ си ӀэмыщӀэ къиплъхьа псалъэхэр сэ абыхэм я ӀэмыщӀэ ислъхьэжащ. Абыхэми а псалъэхэр ящтащ. Сэ уэ сызэрыпщыщыр зэрыщыпкъэр зэрагъэщӀащ, уэ сыкъызэрыбгъэкӀуамкӀи фӀэщхъуныгъэ яӀэ хъуащ. 
JHN.17.9	Сэ абыхэм щхьэкӀэ сынолъэӀу. Дунейм и цӀыхухэракъым сызыхуэлъаӀуэр, атӀэ уэ си ӀэмыщӀэ къиплъхьа цӀыхухэращ, ахэр ууейщи. 
JHN.17.10	Сэ си ӀэмыщӀэ илъ цӀыхухэр псори ууейщ, уэ уи цӀыху псори сысейщ. Абыхэми си щӀыхьышхуэр къагъэнахуэ. 
JHN.17.11	Сэ дунейм сытетыжынукъым иджы, ауэ ахэр дунейм иджыри тетщ. Сэ уи деж сынэкӀуэжынущ. Си Адэ лъапӀэ, уэ къызэпта уи цӀэм и къарукӀэ ахэр къэхъумэ, уэрэ сэрэ зыуэ дызэрыщытым хуэдэу, ахэри зы хъун щхьэкӀэ. 
JHN.17.12	Сэ абыхэм сыщрагъусам, уэ къызэпта уи цӀэм и къарукӀэ ахэр схъумащ икӀи сахуэсакъащ. КӀуэдын хуей цӀыхум
JHN.17.13	– Ауэ иджы уи деж сынэкӀуэжынущ. Дунейм сытетыху, мы псалъэхэр жызоӀэ, си гуфӀэгъуэр абыхэм ягу нэгъэсауэ илъ хъун щхьэкӀэ. 
JHN.17.14	Уэ уи псалъэхэр абыхэм я ӀэмыщӀэ ислъхьащ. Сэ мы дунейм сызэрыщымыщым хуэдэу, ахэри мы дунейм зэрыщымыщым щхьэкӀэ мы дунейм и цӀыхухэм ахэр ялъагъу мыхъу хъуащ. 
JHN.17.15	Сэ сызэрынолъэӀур ахэр шейтӀаным щыпхъумэну аращ, ахэр дунейм тепхыжыну аркъым. 
JHN.17.16	Сэ мы дунейм сызэрыщымыщым хуэдэу, ахэри мы дунейм щыщкъым. 
JHN.17.17	Абыхэм пэжыгъэкӀэ зыкъыуатын щӀы. Уэ уи псалъэхэращ щыпхъэр. 
JHN.17.18	Уэ дунейм сыкъызэрыбгъэкӀуам хуэдэу, сэри ахэр дунейм згъэкӀуащ. 
JHN.17.19	Сэ абыхэм я хьэтыркӀэ уэ зыныузот, абыхэми пэжу зыкъыуата хъун щхьэкӀэ.
JHN.17.20	– Сэ сызыхуэлъаӀуэр абыхэм я закъуэкъым, абыхэм я псалъэхэмкӀэ сэркӀэ фӀэщхъуныгъэ зиӀэ хъуну цӀыхухэми сахуолъаӀуэ. 
JHN.17.21	А псори зы ирехъу. Уэ, си Адэ, уи псэм сыщыщу, уэри си псэм узэрыщыщым хуэдэу, дэ абыхэми я псэм дыщыщ пщӀыну сынолъэӀу. Уэ сыкъызэрыбгъэкӀуар дунейм и цӀыхухэм я фӀэщ хъунущ итӀанэ. 
JHN.17.22	Уэ сэ щӀыхьышхуэ сиӀэ зэрыпщӀам хуэдэу, сэри абыхэм щӀыхьышхуэ яӀэ сщӀащ, дэ зыуэ дызэрыщытым хуэдэу, ахэри зы хъун щхьэкӀэ: 
JHN.17.23	Сэ абыхэм я псэм сыщыщу, уэри си псэм ущыщу, ахэр пэжу зы ирехъу. Уэ сыкъызэрыбгъэкӀуари, сэ фӀыуэ сызэрыплъэгъуам хуэдэу, ахэри фӀыуэ зэрыплъэгъуари дунейм и цӀыхухэм ящӀэнущ итӀанэ.
JHN.17.24	– Си Адэ, уэ си ӀэмыщӀэ къиплъхьа цӀыхухэр сэ сыздэщыӀэм си гъусэу щыӀэну сыхуейщ, сэ сиӀэ пщӀа щӀыхьышхуэр ялъагъун щхьэкӀэ. А щӀыхьышхуэр сиӀэ щӀэпщӀар дунейр къэхъун и пэкӀэ фӀыуэ сызэрыплъэгъуарщ.
JHN.17.25	– Си Адэ захуэ, дунейм и цӀыхухэм уэ уащӀэркъым, ауэ сэ узощӀэ. Си цӀыхухэм уэ сыкъызэрыбгъэкӀуар ящӀэ. 
JHN.17.26	Сэ уэ абыхэм уезгъэщӀащ икӀи уезгъэщӀэнущ, уэ къысхууиӀэ фӀылъагъуныгъэр сыт щыгъуи абыхэм ягу илъын, сэри абыхэм я псэм сыщыщын щхьэкӀэ.
JHN.18.1	Хьисэ а псалъэхэр жиӀа нэужь, дэкӀри, и гъуэгу ирикӀуэхэр и гъусэу, Кедрон псым зэпрыкӀащ. Абдежым жыг хадэ итт. Хьисэрэ и гъуэгу ирикӀуэхэмрэ а хадэм ихьащ.
JHN.18.2	Хьисэ тепщэныгъэ зиӀэхэм яригъэубыдыну Иудэм а щӀыпӀэр ицӀыхурт, Хьисэрэ и гъуэгу ирикӀуэхэмрэ абы куэдрэ щызэхуэсырти. 
JHN.18.3	Арати, Иудэ зауэлӀ гупрэ дин пашэшхуэхэми фарисейхэми ягъэкӀуа хъумакӀуэ гупрэ здишащ. Ахэр къэкӀуащ Ӏэдакъэ мафӀэ нэхухэри, уэздыгъэхэри, Ӏэщэхэри яӀыгъыу.
JHN.18.4	Хьисэ къыщыщӀыну псори езым ищӀэжырти, япежьэри еупщӀащ:
JHN.18.4	– Хэт фызылъыхъуэр?
JHN.18.5	– Назарет щыщ Хьисэщ, – къыжраӀащ абыхэм.
JHN.18.5	– Сэращ ар, – яжриӀащ Хьисэ. Хьисэ абыхэм езыгъэубыдыну Иудэр абыхэм яхэтт.
JHN.18.6	«Сэращ ар» жиӀэу Хьисэ щажриӀэм, ахэр икӀуэтыжри, щӀым зрадзыхащ.
JHN.18.7	Хэт фызылъыхъуэр? – аргуэру еупщӀащ Хьисэ абыхэм.
JHN.18.7	– Назарет щыщ Хьисэщ, – къыжраӀащ абыхэм.
JHN.18.8	– Сэращ ар, нывжесӀакъэ? – яжриӀащ Хьисэ. – Фызылъыхъуэр сэрамэ, зыри евмыщӀэу, си гъусэхэр футӀыпщыж.
JHN.18.9	Хьисэ апхуэдэу щӀыжиӀар езым Адэ лъапӀэм жриӀа мы псалъэхэр пэж хъун щхьэкӀэщ: «Уэ сэ си ӀэмыщӀэ къиплъхьа цӀыхухэм ящыщ зыри сфӀэкӀуэдакъым».
JHN.18.10	Симон Петр джатэ иӀыгъти, ар кърихщ, дин пашэшхуэм
JHN.18.11	– Уэ уи джатэр дохъутейм илъхьэж, – жриӀащ Хьисэ Петр.
JHN.18.11	– Адэ лъапӀэм къызита гугъуехьым и фалъэм итым сефэн хуейкъэ?
JHN.18.12	Дзэ пашэр я гъусэу, зауэлӀ гупымрэ журт хъумакӀуэхэмрэ Хьисэ яубыдри, Ӏэхъулъэхъу иралъхьащ. 
JHN.18.13	Аннэ
JHN.18.14	А Кайафэращ адрей журтхэм мыпхуэдэ чэнджэщ езытауэ щытар: «Дэ ди лъэпкъ псори кӀуэд нэхърэ, зы цӀыху закъуэ лӀэмэ, нэхъыфӀщ».
JHN.18.15	Симон Петррэ Хьисэ и гъуэгу ирикӀуэхэм ящыщ нэгъуэщӀ гуэрымрэ Хьисэ кӀэлъыкӀуэрт. А лӀыуэ Хьисэ и гъуэгу ирикӀуэр дин пашэшхуэм и хэгъэрейуэ щытти, дин пашэшхуэм и пщӀантӀэм дыхьащ Хьисэ щӀыгъуу. 
JHN.18.16	Петр пщӀантӀэм дэмыхьэу куэбжэпэм къыӀунащ. Хьисэ и гъуэгу ирикӀуэ лӀыуэ дин пашэшхуэм и хэгъэрейуэ щытыр къыдэкӀыжщ, куэбжэӀут хъыджэбзым жриӀэри, Петри пщӀантӀэм дишащ абы и ужькӀэ.
JHN.18.17	– Уэри а лӀым и гъуэгу ирикӀуэхэм уащыщкъэ? – къеупщӀащ куэбжэӀут хъыджэбзыр Петр.
JHN.18.17	– Хьэуэ, сэ абыхэм сащыщкъым, – жиӀащ Петр.
JHN.18.18	Абдежым щӀыӀэти, унэӀутхэмрэ адрей лӀыхэмрэ фӀамыщӀ мафӀэ ящӀауэ загъэхуабэрт. Петри зигъэхуабэу абыхэм яхэтт.
JHN.18.19	Дин пашэшхуэр Хьисэ къеупщӀащ:
JHN.18.19	– Уэ уи гъуэгу ирикӀуэхэр хэт хъуну? ЦӀыхухэм уэ ебгъащӀэ Ӏуэхухэр сыт зищӀысыр?
JHN.18.20	– СымыбзыщӀӀауэ, дунейм и цӀыхухэм сахэтащ сэ, сахэпсэлъыхьу, – жэуап иритыжащ Хьисэ. – Синэгуэгуми Тхьэм и унэшхуэми, журт псори щызэӀущӀэм, цӀыхухэм Тхьэм и псалъэхэр щезгъащӀэу щытащ дапщэщи. Щэхуу зыри жысӀакъым. 
JHN.18.21	Сыт укъыщӀызэупщӀыр? Псалъэу яжесӀар зэхэзыхахэм еупщӀ. Абыхэм сэ жысӀар ящӀэркъэ?
JHN.18.22	Хьисэ ар щыжиӀэм, хъумакӀуэхэм ящыщу нэхъ пэгъунэгъур Хьисэ енэпэфауэри, жиӀащ:
JHN.18.22	– Дин пашэшхуэм щхьэ упэпсэлъэжрэ?
JHN.18.23	– Мыхъун жысӀамэ, сызэрыщыуар къызжеӀэ – жриӀащ абы Хьисэ. – Пэжыр жысӀамэ, сыт укъыщӀызэуэр?
JHN.18.24	Дин пашэшхуэ Кайафэ деж Аннэ Хьисэ иригъэшащ, Ӏэхъулъэхъу илъу.
JHN.18.25	Симон Петр зигъэхуабэу мафӀэм бгъэдэтащ апщӀондэху.
JHN.18.25	– Уэри а лӀым и гъуэгу ирикӀуэхэм уащыщкъэ? – къеупщӀащ адрейхэр.
JHN.18.25	– Хьэуэ, сэ абыхэм сащыщкъым, – жиӀащ Петр, зибзыщӀыри.
JHN.18.26	Дин пашэшхуэм и унэӀутхэм ящыщу зи тхьэкӀумэ Петр къыпигъэлъэтам и благъэ гуэрым жиӀащ:
JHN.18.26	– А лӀым уригъусэу жыг хадэм ущыслъэгъуакъэ?
JHN.18.27	– Хьэуэ, ар пэжкъым, – жиӀэри Петр аргуэру идакъым. Ар зэрыжиӀэу, адакъэ Ӏуащ.
JHN.18.28	Кайафэ и унэм щӀашри, Хьисэ рим Ӏэтащхьэм и унэшхуэу преторие зи цӀэм яшащ. Нэху щат. Журтхэр преторием щӀыхьакъым, сыт щхьэкӀэ жыпӀэмэ ӀутӀыж пщыхьэщхьэшхэр яшхынути, зауфӀейну хуейтэкъым.
JHN.18.29	Арати, Пилат Ӏэтащхьэр
JHN.18.29	– Мы лӀыр сыткӀэ вгъэкъуаншэрэ?
JHN.18.30	– Мы лӀым щӀэпхъаджагъэ ищӀауэ щымытамэ, уи деж къэтшэнутэкъым, – къыжраӀащ абыхэм.
JHN.18.31	– Фшэжи, фи хабзэм тету, ищӀам хуэфащэу хьэкум
JHN.18.31	– Дэ зыгуэрым укӀ тетлъхьэну дыхуиткъым, – къыжраӀащ журтхэм Пилат. 
JHN.18.32	Апхуэдэу щӀэхъуар Хьисэ и лӀэкӀэ хъунур
JHN.18.33	Пилат преторием щӀыхьэжщ, Хьисэ къригъашэри еупщӀащ:
JHN.18.33	– Журтхэм урапащтыхь?
JHN.18.34	– Ар уэр-уэру жыпӀэрэ, хьэмэрэ сэ къыстеухуауэ нэгъуэщӀхэр къопсэлъа? – жиӀащ Хьисэ.
JHN.18.35	– Сэ сыжурт-тӀэ? – жэуап къитыжащ Пилат. – Уи лъэпкъымрэ дин пашэшхуэхэмрэ укъысхуашащ. Сыт уэ пщӀар?
JHN.18.36	– Сэ си пащтыхьыгъуэр мы дунейм щыщкъым, – жэуап къитыжащ Хьисэ. – Си пащтыхьыгъуэр мы дунейм щыщу щытатэмэ, журтхэм саӀэщӀэмыхуэн щхьэкӀэ, къысхуэлажьэхэр схуэзэуэнт. Ауэ сэ си пащтыхьыгъуэр мы дунейм щыщкъым.
JHN.18.37	– АтӀэ упащтыхь? – еупщӀащ Пилат Хьисэ.
JHN.18.37	– Аращ, зэрыжыпӀэм хуэдэу, сэ сыпащтыхьщ,
JHN.18.38	– Щыпкъагъэу жыхуэпӀэр сыт? – щӀэупщӀащ Пилат.
JHN.18.38	Пилат ар жиӀэщ, журтхэм я деж щӀэкӀыжри, яжриӀащ:
JHN.18.38	– Мы лӀыр зэрызгъэкъуэншэн лъэпкъ езгъуэтылӀэркъым. 
JHN.18.39	Ауэ лъэхъуэщым щӀэс гуэр Ӏутыж мэхуэшхуэ къэс къыфхуэзутӀыпщыжу фи хабзэщ. Аращи, «Журтхэм я пащтыхьу» жыхуаӀэр къыфхуэзутӀыпщыжыну фыхуей?
JHN.18.40	– Мы лӀыракъым дызыхуейр, Вараввэ къытхуэутӀыпщыж, – жаӀэри зэрыгъэкӀиящ ахэр. Вараввэ зи цӀэр хъунщӀакӀуэт.
JHN.19.1	Пилат зауэлӀхэм Хьисэ яригъэубыдри, щӀопщкӀэ иригъэуащ абы и ужькӀэ. 
JHN.19.2	ЗауэлӀхэм банэм къыхэщӀыкӀауэ пащтыхь таж яблэри, Хьисэ и щхьэм фӀалъхьащ. Абэ плъыжь-фӀыцӀафэ кӀыхь щатӀэгъащ. 
JHN.19.3	Къыбгъэдыхьэри къыщӀэнакӀэрт зауэлӀхэр:
JHN.19.3	– Упсэу, журтхэм я пащтыхь! – жаӀэурэ.
JHN.19.3	Ар жаӀэурэ, абы енэпэфауэрт.
JHN.19.4	Преторием къыщӀэкӀыжри, Пилат журтхэм яжриӀащ:
JHN.19.4	– Зэрызгъэкъуэншэн зыри зэрезмыгъуэтылӀэр фщӀэн щхьэкӀэ, езыр къыфхущӀызош.
JHN.19.5	Хьисэ банэ тажыр щхьэрыгъыу, абэ плъыжь-фӀыцӀафэ кӀыхьыр щыгъыу къыщӀэкӀащ. Пилат цӀыхухэм яжриӀащ:
JHN.19.5	– Мис езыр!
JHN.19.6	Хьисэ щалъагъум, дин пэшэшхуэмрэ хъумакӀуэхэмрэ зэрыгъэкӀиящ:
JHN.19.6	– Жорым еӀулӀ! Жорым еӀулӀ!
JHN.19.6	– Ар фэ фшэи, жорым ефӀулӀ, – яжриӀащ Пилат, – сэ зэрызгъэкъуэншэн лъэпкъ езгъуэтылӀакъым.
JHN.19.7	Дэ хабзэ диӀэщ,
JHN.19.8	А псалъэхэр щызэхихым, Пилат хуабжьу къэшынащ. 
JHN.19.9	Преторием щӀыхьэжри, Хьисэ жриӀащ:
JHN.19.9	– Уэ дэнэ ущыщ?
JHN.19.9	Хьисэ жэуап иритыжакъым.
JHN.19.10	– Уэ укъызэпсэлъэну ухуэмейуэ, ара? – жриӀащ Пилат Хьисэ. – УзутӀыпщыжынуи жорым урезгъэӀулӀынуи лъэкӀыныгъэ зэрызиӀэр пщӀэркъэ?
JHN.19.11	– Ди щхьэщыгу ит Тхьэм къыуимытатэмэ, къызэпщӀэнӀауэ лъэкӀыныгъэ уиӀэнтэкъым, – къыжриӀащ Хьисэ. – Апхуэдэу зэрыщытым щхьэкӀэ, уэ сыкъыпӀэщӀэзыгъыхьам гуэныхь нэхъыбэ иӀэщ.
JHN.19.12	Абы къыщыщӀэдзауэ, Хьисэ зэриутӀыпщыжыным и ужь итащ Пилат. Ауэ журтхэр зэрыгъэкӀийрт:
JHN.19.12	– Ар бутӀыпщыжмэ, кесарым уриныбжьэгъукъым. Пащтыхь зыфӀэзыщ дэтхэнэри кесарым и бийщ.
JHN.19.13	А псалъэхэр щызэхихым, Хьисэ къыщӀишри, Пилат хеящӀэ тӀысыпӀэм тетӀысхьащ. А тӀысыпӀэр здэщыӀэ щӀыпӀэм и цӀэр Лифостротонщ, журтыбзэкӀэ Гаввафэщ. 
JHN.19.14	А махуэр ӀутӀыж махуэшхуэм и пэ къихуэ мэрем махуэт. Сыхьэтыр пщыкӀутӀым дежт ар.
JHN.19.14	– Мис фи пащтыхьыр! – яжриӀащ Пилат журтхэм.
JHN.19.15	– Ӏуш, Ӏуш, жорым еӀулӀ ар, – зэрыгъэкӀиящ ахэр.
JHN.19.15	– Фи пащтыхьыр жорым есӀулӀынуи? – яжриӀащ Пилат.
JHN.19.15	– Кесарым фӀэкӀа, нэгъуэщӀ пащтыхь диӀэкъым, – жаӀащ дин пашэшхуэхэм.
JHN.19.16	Апхуэдэу щыхъум, Пилат Хьисэ жорым ираӀулӀыну яӀэщӀилъхьащ.
JHN.19.16	Хьисэ здашэри ӀукӀыжащ итӀанэ. 
JHN.19.17	Хьисэ, и жорыр ихьурэ, къалэм дэкӀри, «Щхьэ къупщхьэ» жыхуаӀэ щӀыпӀэм кӀуащ. А щӀыпӀэм журтыбзэкӀэ Голгофэщ зэреджэр. 
JHN.19.18	А щӀыпӀэм Хьисэ жорым щраӀулӀащ. ЦӀыхуитӀ ибгъу зырызым къыщыту, Хьисэ я зэхуакум дэту, жорхэм ираӀулӀащ.
JHN.19.19	Пхъуэбгъу кӀапэм «Назарет щыщ Хьисэу журтхэм я Пащтыхьыр» жиӀэу, Пилат и зауэлӀхэм трыригъатхэри, жорым трыригъэӀулӀащ. Ар журтыбзэкӀи, алыджыбзэкӀи,
JHN.19.20	Хьисэ жорым щраӀулӀа щӀыпӀэр къалэм и гъунэгъути, журтхэм ящыщу а тхыгъэм еджар куэд хъурт. 
JHN.19.21	Журтхэм я дин пашэшхуэхэм Пилат жраӀащ:
JHN.19.21	– «Журтхэм я пащтыхьыр» жыпӀэу томытхэ, атӀэ Хьисэ «Сэ журтхэм срапащтыхьщ» жиӀэу зэрыщытар тетхэ.
JHN.19.22	– Сэ стхар тхауэ щрет, – жиӀащ Пилат.
JHN.19.23	ЗауэлӀхэм Хьисэ жорым щраӀулӀым, и щыгъынхэр ящтэри, дэтхэнэ зауэлӀми зы Ӏыхьэ иратурэ, ӀыхьиплӀу ягуэшащ. Джанэри ящтащ, арщхьэкӀэ джанэр мыдауэ, пщэм къыщыщӀэдзауэ и кӀэм нэс зы щэкӀышхуэу зэӀущауэ щытт.
JHN.19.24	– Мыр зэпыдмыгъэжу, пхъэидзэ дывгъэщӀи, зытехуэм еттынщ, – жаӀащ абыхэм.
JHN.19.24	Апхуэдэу щӀэхъуар Хьисэ теухуауэ Тхьэм и псалъэ тхахэм хэт мы псалъэхэр
JHN.19.24	«Си щыгъынхэр зэхуагуэшащ,
JHN.19.24	си джанэм щхьэкӀэ пхъэидзэ ящӀащ».
JHN.19.24	А псалъэхэм тетущ зауэлӀхэм Хьисэ и щыгъыныр зэрагуэшар.
JHN.19.25	Хьисэ и анэри, и анэм и шыпхъури, Клеопэ зи цӀэм и щхьэгъусэ Мэриемри, Магдалэ жылэм щыщ Мэриеми Хьисэ и жорым бгъэдэтт. 
JHN.19.26	Хьисэ и анэмрэ и гъуэгу ирикӀуэхэм ящыщу нэхъыфӀу илъагъумрэ абдежым щыту къыщилъагъум, и анэм жриӀащ:
JHN.19.26	– Уэ, цӀыхубз, мыращ иджы уи къуэр!
JHN.19.27	Хьисэ и гъуэгу ирикӀуэм жриӀащ итӀанэ:
JHN.19.27	– Мыращ иджы уи анэр!
JHN.19.27	Асыхьэтым къыщыщӀэдзауэ, Хьисэ и гъуэгу ирикӀуэхэм ящыщу зым езым и унэм Хьисэ и анэр ишащ, ар псэупӀэ хуэхъун щхьэкӀэ.
JHN.19.28	И лэжьыгъэр зэрынигъэсар ищӀэрти, Тхьэм и псалъэ тхахэм хэтхэр пэж хъун щхьэкӀэ, Хьисэ жиӀащ:
JHN.19.28	– Псы схуолӀэ.
JHN.19.29	Серчэ изу фалъэ щытт абдежым. ЩӀыфэр зэраӀуэт хъыданым серчэр быдэу зыщӀрагъэфщ, хьиссопкӀэ зэджэ къамыл башым ар фӀаӀури, Хьисэ и жьэм ирахьэлӀащ. 
JHN.19.30	Серчэм щӀэфа нэужь, Хьисэ жиӀащ:
JHN.19.30	– Си лэжьыгъэр нэзгъэсащ.
JHN.19.30	И щхьэр къыфӀигъащӀэри, и псэр итащ итӀанэ.
JHN.19.31	Мэрем махуэт. КъыкӀэлъыкӀуэ щэбэтыр махуэшхуэт. Хьэдэхэр щэбэт махуэм жорхэм памыгъэлъын щхьэкӀэ, журтхэр Пилат елъэӀуащ:
JHN.19.31	– Жорхэм ираӀулӀахэм я лъэдийхэр зэпаудурэ,
JHN.19.32	Арати, зауэлӀхэр къакӀуэри, япэрейм и лъэдийр зэпаудащ. Хьисэ и гъусэу адрей жорым еӀулӀам и лъэдийри зэпаудащ. 
JHN.19.33	Хьисэ къыбгъэдыхьэхэри, зэрылӀар щалъагъум, абы и лъэдийр зэпамыуду къагъэнащ. 
JHN.19.34	ЗауэлӀхэм ящыщ гуэр Хьисэ и джабэм бжыкӀэ епыджащ. Зэрепыджу лъырэ псырэ къыщӀэкӀащ абы. 
JHN.19.35	Къэхъуар зылъэгъуар а Ӏуэхум щыхьэт техъуащ, и щыхьэтыгъэри пэжщ. Ар зэрыпэжыр езыми ещӀэ. Фэ фӀэщхъуныгъэ фиӀэ хъун щхьэкӀэщ ар щыхьэт щӀэхъур. 
JHN.19.36	Мы Ӏуэху псори апхуэдэу щӀэхъуар Тхьэм и псалъэ тхахэм хэт мы псалъэхэр
JHN.19.37	Абы нэмыщӀу, Тхьэм и псалъэ тхахэм мыпхуэдэу хэтщ:
JHN.19.38	Аримафей жылэм
JHN.19.38	– Хьисэ и хьэдэр жорым къыфӀэсхыжыну хуит сыщӀ, – жиӀэри.
JHN.19.38	Пилат хуит щищӀым, кӀуэри, Хьисэ и хьэдэр жорым къыфӀихыжащ Исуф.
JHN.19.39	Исуф и гъусэу Никодими къэкӀуащ. Никодимщ Хьисэ деж жэщым къакӀуэуэ щытар. Мэ ӀэфӀ къызыпих удзу смирнэрэ алоерэ литрищэу хуэдиз зэхищӀари къыздихьащ абы. 
JHN.19.40	А тӀум Хьисэ и хьэдэр жорым къыфӀахыжри, журтхэм хьэдэр зэрыщӀалъхьэж хабзэм тету, мэ ӀэфӀ къызыпих удзхэр и гъусэу, джэбынхэр хьэдэм ирашэкӀащ. 
JHN.19.41	Хьисэ жорым щраӀулӀа щӀыпӀэм жыг хадэ щыӀэт. А хадэм хьэдэ зэи зыщӀамылъхьа кхъэлэгъуныщӀэ итт. 
JHN.19.42	Журтхэм щэбэт махуэм зыщыхуагъэхьэзыр махуэт, а кхъэлэгъунэри гъунэгъути, Хьисэ и хьэдэр абы щӀалъхьащ.
JHN.20.1	Тхьэмахуэ зэхуакум и япэ махуэм
JHN.20.2	Мэрием, ар щилъагъум, Симон Петррэ Хьисэ и гъуэгу ирикӀуэхэм ящыщу нэхъ и щӀасэмрэ я деж жэри, яжриӀащ:
JHN.20.2	– Зиусхьэныр кхъэлэгъунэм къыщӀахащ, здахьари тщӀэркъым.
JHN.20.3	Петррэ Хьисэ и гъуэгум ирикӀуэ адрей лӀымрэ унэм щӀэкӀри, кхъэлэгъунэмкӀэ яунэтӀащ. 
JHN.20.4	А тӀур зэгъусэу щӀэпхъуат, ауэ Хьисэ и гъуэгу ирикӀуэ адрей лӀыр Петр нэхърэ нэхъ псынщӀэу жэрти, ар кхъэлэгъунэм япэ нэсащ. 
JHN.20.5	Зригъэзыхщ, щӀэплъэри, джэбынхэр щылъу илъэгъуащ, ауэ кхъэлэгъунэм щӀыхьакъым. 
JHN.20.6	Абы и ужь иту, Симон Петр нэсри, кхъэлэгъунэм щӀыхьащ. ЩыщӀыхьэм, джэбынхэр абдежым щылъу илъэгъуащ. 
JHN.20.7	Хьисэ и щхьэм ешэкӀауэ щыта джэбыныр адрей джэбынхэм ябгъэдэмылъу, щхьэхуэу, зэкӀуэцӀышыхьауэ нэгъуэщӀ щӀыпӀэ деж щылът. 
JHN.20.8	Хьисэ и гъуэгу ирикӀуэ адрей лӀыр, япэ нэсар, кхъэлэгъунэм щӀыхьащ. Абыи псори илъагъури, и фӀэщ хъуащ; 
JHN.20.9	сыту жыпӀэмэ Тхьэм и псалъэ тхахэм зэрыхэтым хуэдэу, Хьисэ лӀахэм къахэтыджыкӀыжын хуейуэ зэрыщытыр абыхэм иджыри къагурыӀуатэкъым. 
JHN.20.10	Хьисэ и гъуэгу ирикӀуэхэм я деж ягъэзэжащ итӀанэ.
JHN.20.11	Мэрием кхъэлэгъунэм деж щыту гъырт. Гъыурэ, кхъэлэгъунэм щӀэплъэну зыщригъэзыхым, 
JHN.20.12	мелыӀычитӀ, хужькӀэ хуэпауэ, Хьисэ и хьэдэр здэщылъам деж, зыр и щхьэмкӀэ, адрейри и лъапэмкӀэ, щысу илъэгъуащ. 
JHN.20.13	Щилъагъум, абыхэм Мэрием къыжраӀащ:
JHN.20.13	– ЦӀыхубз, сыт уэ ущӀэгъыр?
JHN.20.13	– Си Зиусхьэным и хьэдэр щӀахащ, здахьари сщӀэркъым, – жиӀащ Мэрием.
JHN.20.14	Ар зэрыжиӀэу къызэплъэкӀри, Хьисэ абдежым щыту илъэгъуащ, ауэ ар зэры-Хьисэр къицӀыхужакъым.
JHN.20.15	– ЦӀыхубз, сыт уэ ущӀэгъыр? – къыжриӀащ Хьисэ. – Хэт узылъыхъуэр?
JHN.20.15	Мэрием, ар жыг хадэр зыгъэкӀ лӀырауэ къыфӀэщӀри, абы жриӀащ:
JHN.20.15	– Зи щӀыхь ин, ар щӀэзыхар уэрамэ, здэпхьар къызжеӀи, сэ ар къэсхьыжынущ.
JHN.20.16	– Мэрием, – жиӀащ Хьисэ.
JHN.20.16	Ар щызэхихым, Мэрием зэплъэкӀри, журтыбзэкӀэ жиӀащ:
JHN.20.16	– Раввуни! (Раввуним къикӀыр «Дин ЕгъэджакӀуэ» жиӀэу аращ.)
JHN.20.17	– УкъызэмыӀусэ, – жиӀащ Хьисэ, – сыт щхьэкӀэ жыпӀэмэ Адэ лъапӀэм деж иджыри сыдэкӀуеижакъым, си къуэшхэм
JHN.20.18	Ар къыщыжриӀэм, Магдалэ жылэм щыщ Мэрием Хьисэ и гъуэгу ирикӀуэхэм я деж кӀуэри, Зиусхьэныр зэрилъэгъуари а псалъэхэр къызэрыжриӀари яхуиӀуэтэжащ.
JHN.20.19	А махуэ дыдэм, тхьэмахуэ зэхуакум и япэ махуэм и пщыхьэщхьэм, Хьисэ и гъуэгу ирикӀуэхэр унэ гуэрым щызэӀущӀащ. Журтхэм ящышынэрти, ахэр щызэӀущӀа унэм и бжэхэр къагъэбыдэжащ. Хьисэ абыхэм я деж къакӀуэщ, жыхафэгум къытеувэри, къажриӀащ:
JHN.20.19	– Фигу ирезагъэ!
JHN.20.20	Ар жиӀэри, и Ӏэхэри и джабэри къаригъэлъэгъуащ. Зиусхьэныр щалъагъум, абы и гъуэгу ирикӀуэхэр гуфӀащ.
JHN.20.21	– Фигу ирезагъэ! – къажриӀащ Хьисэ аргуэру. – Адэ лъапӀэм сэ сыкъызэригъэкӀуам хуэдэу, сэри фэ фызогъакӀуэ.
JHN.20.22	Ар жиӀа нэужь, и гъуэгу ирикӀуэхэм епщэри яжриӀащ:
JHN.20.22	– Тхьэм и Псэ ЛъапӀэр фигу илъ ирехъу. 
JHN.20.23	Гуэныхьхэр зыхуэвгъэгъум хуэгъунущ, зыхуэвмыгъэгъум хуэгъунукъым.
JHN.20.24	Хьисэ и гъуэгу ирикӀуэ цӀыху пщыкӀутӀым языр, Фомэ, ТӀолъхуэныкъуэкӀэ зэджэр, Хьисэ къыщыкӀуам, адрейхэм я гъусатэкъым. 
JHN.20.25	Хьисэ и гъуэгу ирикӀуэ адрей лӀыхэм абы къыжраӀащ:
JHN.20.25	– Зиусхьэныр тлъэгъуащ.
JHN.20.25	– ГъущӀ ӀунапӀэхэр Хьисэ и Ӏэхэм ятезмылъэгъуауэ, си Ӏэпхъуамбэри а гъущӀ ӀунапӀэхэм тезмылъхьауэ, си Ӏэри Хьисэ и джабэм тезмылъхьауэ, си фӀэщ хъунукъым, – яжриӀащ Фомэ абыхэм.
JHN.20.26	Махуий дэкӀа нэужь, Хьисэ и гъуэгу ирикӀуэхэр аргуэру унэм щызэрихьэлӀащ, Фоми я гъусэу. Бжэхэр къагъэбыдэжа пэтми, Хьисэ къакӀуэщ, я пащхьэ къиувэри, къажриӀащ:
JHN.20.26	– Фигу ирезагъэ!
JHN.20.27	Хьисэ Фомэ къыжриӀащ:
JHN.20.27	– Уи Ӏэпхъуамбэр мэуэ къытелъхьэ, си Ӏэхэми къеплъ. Уи Ӏэри къэший, си джабэм къытелъхьэ. Шэч къытомыхьэ, фӀэщхъуныгъэ зигъэӀэ.
JHN.20.28	– Уэ узи-Зиусхьэнщ икӀи узи-Тхьэщ, – жриӀащ Фомэ Хьисэ.
JHN.20.29	– Сэ сыплъэгъуати, уи фӀэщ хъуащ, – къыжриӀащ Хьисэ. – Мы Ӏуэхухэр ямылъэгъуауэ щыт пэтми, фӀэщхъуныгъэ зиӀэ хъуахэр гъуэгу махуэ теуващ итӀани.
JHN.20.30	Мы нэщэнэ гъэщӀэгъуэныщэхэм нэмыщӀ, Хьисэ и гъуэгу ирикӀуэхэм я пащхьэм мы тхылъым имыт нэщэнэ гъэщӀэгъуэныщэ куэди къыщигъэлъэгъуащ. 
JHN.20.31	Мы Ӏуэхухэр щӀэттхар Хьисэ Мэссихь Тхьэм и Къуэу зэрыщытымкӀэ фӀэщхъуныгъэ фиӀэ хъун папщӀэщ, Хьисэ и цӀэкӀэ мыкӀуэдыжын гъащӀэ фиӀэ хъун щхьэкӀэщ а фӀэщхъуныгъэмкӀэ.
JHN.21.1	Хьисэ и гъуэгу ирикӀуэхэм Тивериадэ гуэлым
JHN.21.2	Симон Петр, ТӀолъхуэныкъуэкӀэ зэджэ Фомэ, Галилей хэкум ит Канэ жылэм щыщ Нафанаил, Зеведей и къуитӀыр, Хьисэ и гъуэгу ирикӀуэ нэгъуэщӀ лӀитӀ зэгъусэт.
JHN.21.3	– Бдзэжьеящэ сыкӀуэнущ, – яжриӀащ Симон Петр адрейхэм.
JHN.21.3	– Дэри уи гъусэу дынэкӀуэнущ, – къыжраӀащ адрейхэм. ИтӀанэ ежьэщ, кхъуафэжьейм итӀысхьэри кӀуащ, ауэ а жэщым зыри къаубыдакъым.
JHN.21.4	Нэху щыщам, Хьисэ псы Ӏуфэм Ӏуутт, ауэ ар зэры-Хьисэр и гъуэгу ирикӀуэхэм къацӀыхужакъым.
JHN.21.5	– Ныбжьэгъухэ, бдзэжьей къэвубыда? – къеупщӀащ Хьисэ.
JHN.21.5	– Хьэуэ, зыри къэдубыдакъым, – къыжраӀащ абыхэм.
JHN.21.6	– Кхъуафэжьейм и ижьырабгъу лъэныкъуэмкӀэ хъыр хэвдзи, къэвубыдынущ, – яжриӀащ Хьисэ. Ар щажриӀэм, хъыр хадзэри, хъым апхуэдизкӀэ бдзэжьей куэд къихьати, къыхахыжын яхузэфӀэкӀакъым.
JHN.21.7	И гъуэгу ирикӀуэхэм ящыщу Хьисэ нэхъ и щӀасэм Петр жриӀащ:
JHN.21.7	– Мыр Зиусхьэныращ.
JHN.21.7	Ар зэры-Зиусхьэныр щызэхихым, Симон Петр и щыгъын щӀыӀутелъыр зыщихати, ар зришэкӀыжри, псым зыхидзащ. 
JHN.21.8	Хьисэ и гъуэгу ирикӀуэ адрей лӀыхэм бдзэжьей зэрылъ хъыр къыздалъэфурэ, кхъуэфэжьейкӀэ къэсащ. Ахэр псы Ӏуфэм пэжыжьэтэкъым, ӀэфракӀэ щитӀым хуэдиз къудейт зэрыӀукӀар. 
JHN.21.9	Псы Ӏуфэм къыщысым, фӀамыщӀ мафӀэр зэщӀэгъэнауэ, абы бдзэжьей пэрылъу, щӀакхъуи бгъэдэлъу ялъэгъуащ.
JHN.21.10	– Къэвубыда бдзэжьейхэм ящыщ къэфхь иджы! – яжриӀащ Хьисэ. 
JHN.21.11	Симон Петр кхъуафэжьеймкӀэ кӀуэри, бдзэжьей инхэр зэрыз хъыр псы Ӏуфэм кърилъэфэлӀащ. Хъым илъа бдзэжьейхэр щэрэ тхущӀрэ щырэ хъурт. Апхуэдиз илъа пэтми, хъыр итӀани зэфӀэтхъакъым.
JHN.21.12	– ФыкъакӀуи, пщэдджыжьышхэр фышхэ, – яжриӀащ Хьисэ.
JHN.21.12	«Уэ хэт ущыщ?» жиӀэу, и гъуэгу ирикӀуэхэм ящыщ зыри абы еупщӀыну тегушхуакъым. Ар зэры-Зиусхьэныр къащӀат. 
JHN.21.13	Хьисэ къакӀуэщ, щӀакхъуэр къищтэри, яритащ. Бдзэжьейри яритащ. 
JHN.21.14	Хьисэ лӀахэм къахэтэджыкӀыжа нэужь, и гъуэгу ирикӀуэхэм абдеж ещанэрейуэ закъригъэлъэгъуауэ арат.
JHN.21.15	Шха нэужь, Хьисэ Симон Петр еупщӀащ:
JHN.21.15	– Уэ, Симон, Иуан и къуэ, мыбыхэм фӀыуэ сызэралъагъум нэхърэ нэхъыфӀыжу сыплъагъурэ?
JHN.21.15	– АтӀэ, Зиусхьэн, – къыжриӀащ Петр. – Сэ уэ фӀыуэ узэрыслъагъур уощӀэ.
JHN.21.15	– Си щынэхэр гъэхъу! – жиӀащ Хьисэ.
JHN.21.16	– Симон, Иуан и къуэ, фӀыуэ сыплъагъурэ? – етӀуанэу еупщӀащ Хьисэ абы.
JHN.21.16	– АтӀэ, Зиусхьэн, – къыжриӀащ Петр. – ФӀыуэ узэрыслъагъур уощӀэ.
JHN.21.16	– Си мэлхэм мэлыхъуэ яхуэхъу, – жиӀащ Хьисэ.
JHN.21.17	– Симон, Иуан и къуэ, фӀыуэ сыплъагъурэ? – ещанэу еупщӀащ Хьисэ Петр.
JHN.21.17	«ФӀыуэ сыплъагъурэ?» жиӀэу, Хьисэ ещанэу къызэреупщӀар Петр и жагъуэ хъуауэ, къыжриӀащ:
JHN.21.17	– Зиусхьэн, уэ псори уощӀэ. ФӀыуэ узэрыслъагъури уощӀэ.
JHN.21.17	– Си мэлхэр гъэхъу, – жиӀащ Хьисэ. 
JHN.21.18	– Пэж дыдэр бжызоӀэ, уэ уи щӀалэгъуэм щыгъуэ уи бгым бгырыпх уэр-уэру щӀэпкъузэрти, уздыхуейм укӀуэрт. Ауэ жьы ухъумэ, уи Ӏэхэр пшиинурэ, нэгъуэщӀ гуэрым бгырыпхыр уи бгым къыпхущӀикъузэнурэ, уздэкӀуэну узыхуэмейм уишэнущ.
JHN.21.19	Хьисэ апхуэдэу щӀыжриӀар Петр и лӀэкӀэ хъунур
JHN.21.19	– Сэ си ужь къиувэ, – жриӀащ абы Хьисэ.
JHN.21.20	Петр къыщызэплъэкӀым, Хьисэ и гъуэгу ирикӀуэхэм ящыщу Хьисэ нэхъ и щӀасэр я ужь зэритым гу лъитащ. А лӀыращ пщыхьэщхьэшхэм щыгъуэ Хьисэ бгъэдэсу Ӏэнэм здыпэрысыр къеупщӀыгъар: «Зиусхьэн, тепщэныгъэ зиӀэхэм хэт уезыгъэубыдынур?» – жиӀэу.
JHN.21.21	Петр а лӀыр щилъагъум, Хьисэ еупщӀащ:
JHN.21.21	– Зиусхьэн, мы лӀыр дауэ хъуну?
JHN.21.22	– Сэ дунейм сыкъэкӀуэжыхукӀэ, ар псэуну сыхуеймэ, сыт уи Ӏуэхуу абы хэлъыр? – жиӀащ Хьисэ. – Уэ си ужь къиувэ!
JHN.21.23	Арати, «Хьисэ и гъуэгу ирикӀуэ а лӀыр лӀэнукъым», жаӀэри фӀэщхъуныгъэ зиӀэ къуэшхэм хъыбар ирахьэжьащ. Ауэ «Ар лӀэнукъым», жиӀэу Хьисэ Петр жриӀатэкъым. Хьисэ къыжриӀар мыращ: «Сэ сыкъэкӀуэжыхукӀэ, ар псэуну сыхуеймэ, сыт уи Ӏуэхуу абы хэлъыр?»
JHN.21.24	Хьисэ и гъуэгу ирикӀуэ а лӀыращ мы Ӏуэхухэм щыхьэт ятехъуэри ахэр зытхари. Абы и щыхьэтыгъэр зэрыпэжыр дэ дощӀэ.
JHN.21.25	Хьисэ нэгъуэщӀ Ӏуэху куэди ищӀащ. Сэ зэрыслъытэмкӀэ, а Ӏуэху псори зырызурэ тхылъ пщӀатэмэ, а тхылъхэр мы дунейм техуэжынтэкъым. Ӏэмин.
ACT.1.1+ACT.1.2	Феофил
ACT.1.3	Гугъуехь ишэча нэужь, лӀахэм шэч хэмылъу къазэрыхэтэджыкӀыжар куэдрэ яхуигъэпэжу, Хьисэ абыхэм закъригъэлъэгъуащ. Апостолхэм куэдрэ закъригъэлъагъурт махуэ плӀыщӀым къриубыдэу икӀи Тхьэм и Тепщэныгъэшхуэм
ACT.1.4	Ахэр зэхуишэсри, Хьисэ унафэ яхуищӀащ:
ACT.1.4	– Ерусалим къалэм фыдэмыкӀ, ауэ зи гугъу фхуэсщӀауэ, Адэ лъапӀэм фызэригъэгугъам
ACT.1.5	– Сыт щхьэкӀэ жыпӀэмэ Иуан цӀыхухэр псыкӀэ иумэхъыу щытащ,
ACT.1.6	Щызэхуэсым, апостолхэр Хьисэ еупщӀащ:
ACT.1.6	– Зиусхьэн, мы махуэра Израилым и пащтыхьыгъуэр щызэфӀэбгъэувэжынур?
ACT.1.7	– Адэ лъапӀэм езым и тепщэныгъэкӀэ пӀалъэрэ лъэхъэнэу игъэувахэмрэ фэ фщӀэну фыхуиткъым, – яжриӀащ Хьисэ. 
ACT.1.8	– Ауэ Тхьэм и Псэ ЛъапӀэр къыщыфхуехкӀэ, лъэкӀыныгъэ фиӀэ хъунурэ, Ерусалим къалэми, Иудей, Самарие хэкухэми зэкӀэ дунейм и кӀэм нэсыху щыхьэт фыкъыщысхуэхъунущ.
ACT.1.9	А псалъэхэр жиӀа нэужь, Хьисэ абыхэм ялъагъуу, Тхьэм уафэм дришеижащ. Пшэ къытехьэри, Хьисэ ямылъагъуж хъуащ.
ACT.1.10	Хьисэ уафэм щыдэкӀуеижым, я нэхэр траубыдауэ уафэм дэплъей апостолхэм я пащхьэм щыгъын хужькӀэ хуэпа лӀитӀ
ACT.1.11	– Фэ, Галилей хэкум щыщ цӀыхухэр, – жаӀащ а лӀитӀым, – мыбдежым фыщыту уафэм щхьэ фыдэплъейрэ? Тхьэм уафэм дришеижа Хьисэ уафэм дэкӀуеижауэ зэрыфлъэгъуам хуэдабзэу къехыжынущ.
ACT.1.12	Апостолхэм, Елеон Ӏуащхьэм
ACT.1.13	Къалэм дыхьэжри, ахэр зыщӀэс унэ лъагэм щӀыхьэжащ: Петр, Екъуб, Иуан, Индрис; итӀанэ Филипп, Фомэ, Варфоломей, Маттэ, Алфей и къуэ Екъуб, Симону зи къэралым гурэ псэкӀэ хуэлажьэу щытар, Екъуб и къуэ Иудэ сымэ. 
ACT.1.14	А псори зэгурыӀуауэ, Тхьэм зэпымыууэ елъэӀурт, цӀыхубз гуэрхэри, Хьисэ и анэ Мэриеми, Хьисэ и къуэшхэри я гъусэу.
ACT.1.15	ХьисэкӀэ фӀэщхъуныгъэ зиӀэ гупым, цӀыхуищэрэ тӀощӀрэ хуэдиз хъууэ, Петр къахэувэри, а махуэхэм къажриӀащ:
ACT.1.16	– Си къуэшхэ,
ACT.1.17	Ари дэ тщыщу щытащ, мы Ӏуэхуми ди гъусэу ирилэжьащ.
ACT.1.18	ЩӀэпхъаджагъэу ищӀам пэкӀуэу ирата пщӀэмкӀэ
ACT.1.19	Ерусалим дэс цӀыху псоми Иудэ къыщыщӀар зэхахащ, а щӀыгум Акелдамэ фӀащащ я бзэкӀэ. Абы къикӀыр «Лъы уасэ щӀыгущ».
ACT.1.20	Петр къыщӀигъужащ итӀанэ:
ACT.1.20	– Уэрэд лъапӀэхэм мыпхуэдэу итщ:
ACT.1.20	«И унэр нэщӀ ирехъу.
ACT.1.20	Зыри щӀремыс».
ACT.1.20	Мыпхуэдэуи итщ:
ACT.1.20	«Абы и Ӏуэхур нэгъуэщӀ гуэрым ирещти,
ACT.1.20	абы и пӀэм ирыреувэ».
ACT.1.21+ACT.1.22	– Аращи, Хьисэ лӀахэм къазэрыхэтэджыкӀыжамкӀэ дэ ди гъусэ нэгъуэщӀ гуэр щыхьэт хъун хуейщ Иудэ и пӀэкӀэ. А щыхьэтыр Хьисэ къытхыхьэ-тхэкӀыжу щыщыта зэман псоми, Иуан Хьисэ щиумэхъа махуэм къыщыщӀэдзауэ ар Тхьэм уафэм щыдришеижам нэсыху, ди гъусэу щытахэм ящыщын хуейщ.
ACT.1.23	Апхуэдэу лӀитӀ ягъэуващ: ВарсавэкӀэ зэджэ икӀи Иуст зыхужаӀэ Исуфрэ Матфийрэ.
ACT.1.24+ACT.1.25	Тхьэм елъэӀуурэ жаӀащ итӀанэ:
ACT.1.24+ACT.1.25	– Зиусхьэн, уэ цӀыху псоми я гум илъыр уощӀэ. Мы лӀитӀым ящыщу, апостолым и Ӏуэхур ищӀэну къыхэпхар дыгъэлъагъу; сыт щхьэкӀэ жыпӀэмэ а Ӏуэхур къигъанэри, Иудэ езым хуэфащэ щӀыпӀэм кӀуащ.
ACT.1.26	Пхъэидзэ ящӀри, Матфий и пхъэр къикӀащ. Апостол пщыкӀузым я гъусэу, Матфий апостол хъуащ апхуэдэу.
ACT.2.1	Пэнтэкост махуэшхуэр
ACT.2.2	НапӀэзыпӀэм жьапщэшхуэ макъым хуэдэу зы макъ уафэм къехри, ахэр зыщӀэс унэм макъышхуэр щӀэз хъуащ. 
ACT.2.3	МафӀэм хуэдэу бзэгухэр къахуэлъэгъуащ. А бзэгухэм загуэшри, абыхэм ящыщ дэтхэнэми зы бзэгу къытенащ. 
ACT.2.4	Тхьэм и Псэ ЛъапӀэр а псоми я гум хуабжьу хыхьэри, хамэбзэхэмкӀэ псалъэу щӀадзащ, Тхьэм и Псэ ЛъапӀэм къызэригъэпсэлъам хуэдэу.
ACT.2.5	Дунейм тет дэтхэнэ лъэпкъым щыщу Тхьэм и фӀэлӀыкӀыр зи гум илъ журтхэр Ерусалим дэст. 
ACT.2.6	А макъышхуэр къыщыӀум, зыхуахьынур ямыщӀэу, цӀыху куэд зэхуэжэсащ; сыт щхьэкӀэ жыпӀэмэ щхьэж и бзэкӀэ ахэр псалъэу дэтхэнэми зэхихырт. 
ACT.2.7	Хуабжьу ягъэщӀагъуэу жаӀащ:
ACT.2.7	– Мы къэпсалъэ цӀыху псори Галилей хэкум щыщкъэ? 
ACT.2.8	Апхуэдэу щыщыткӀэ, дэ тщыщу дэтхэнэми и бзэкӀэ ахэр къэпсалъэу зэхихын зэрыхъуар дауэ? 
ACT.2.9	Парфие, Мидие, Елам къэралхэм щыщхэми, Месопо-тамием исхэми, хэкухэу Иудейрэ Каппадокиерэ, Понтрэ Асиерэ, 
ACT.2.10	Фригиерэ Памфилиерэ исхэми, Мысырым исхэми, Ливие къэралым щыщ Кириние къалэм пэгъунэгъу лъэныкъуэм исхэми, Рим къалэшхуэм къикӀахэми, 
ACT.2.11	журтхэми, прозелитхэми,
ACT.2.12	ЦӀыху псоми ягъэщӀагъуэу, зыхуахьынур ямыщӀэу, жаӀащ:
ACT.2.12	– Сыт мы къэхъуар зищӀысыр?
ACT.2.13	– Ахэр фадэ ӀэфӀ ефэкъуащ! – абыхэм ящӀэнакӀэу жаӀащ языныкъуэхэм.
ACT.2.14	Адрей апостол пщыкӀузым я гъусэу къэтэджщ, и макъым зригъэӀэтри, Петр псалъэу щӀидзащ:
ACT.2.14	– Фэ, си къуэш журтхэмрэ Ерусалим дэсхэмрэ, мыр зэвгъащӀэ, мы къыжысӀэм федаӀуэ. 
ACT.2.15	Фэ фызэригугъэм хуэдэу, мы лӀыхэр чэфкъым, сыту жыпӀэмэ пщэдджыжьыр иджыри сыхьэтибгъу
ACT.2.16	Мыбы къыщыхъуар Иоил бегъымбарыр мыпхуэдэу зытепсэлъыхьа Ӏуэхурщ.
ACT.2.17	«Тхьэм мыпхуэдэу жеӀэ:
ACT.2.17	Дунейм и иужьрей махуэхэм
ACT.2.17	сэ си Псэ ЛъапӀэр
ACT.2.17	цӀыху псоми къахуезгъэхынущ.
ACT.2.17	Си псалъэхэр фи къуэхэмрэ фипхъухэмрэ
ACT.2.17	я гум къислъхьэнурэ, жезгъэӀэнущ.
ACT.2.17	Фи щӀалэхэми Ӏуэхухэр къахуэзгъэлъэгъуэнущ,
ACT.2.17	фи нэхъыжьхэми пщӀыхьэпӀэхэр езгъэлъагъунущ.
ACT.2.18	А махуэхэм си ӀурыщӀэ
ACT.2.18	цӀыхухъухэми цӀыхубзхэми
ACT.2.18	си Псэ ЛъапӀэр къахуезгъэхынущ,
ACT.2.18	си псалъэхэри я гум къислъхьэнурэ,
ACT.2.18	жезгъэӀэнущ.
ACT.2.19	Уафэм Ӏуэху телъыджэхэр
ACT.2.19	къыщызгъэлъэгъуэнущ,
ACT.2.19	щӀылъэми нэщэнэ гъэщӀэгъуэныщэхэр
ACT.2.19	къыщызгъэлъэгъуэнущ:
ACT.2.19	лъы, мафӀэ, Ӏугъуэшхуэ флъагъунущ.
ACT.2.20	Зиусхьэным и махуэ лъапӀэу
ACT.2.20	щӀыхьышхуэ зиӀэр къэсын и пэкӀэ
ACT.2.20	дыгъэр ункӀыфӀынущ,
ACT.2.20	мазэри лъым хуэдэ хъунущ.
ACT.2.21	Абы щыгъуэ къыдэӀэпыкъункӀэ Зиусхьэным
ACT.2.21	елъэӀу дэтхэнэри мыкӀуэду къелынущ».
ACT.2.22	Петр къыщӀигъужащ абы и ужькӀэ:
ACT.2.22	– Израил цӀыхухъухэ, мы псалъэхэм фыкъедаӀуэ: Назарет щыщ Хьисэ Тхьэм зэрыщыщыр фэркӀэ къигъэщыпкъащ. Тхьэм ар къызэригъэщыпкъэжар Хьисэ лъэкӀыныгъэшхуэ зыхэлъ телъыджэхэмрэ Ӏуэху телъыджэхэмрэ фи деж зэрыщригъэлэжьамрэ нэщэнэ гъэщӀэгъуэныщэхэр фигъэлъагъуну зэрылъигъэкӀамрэщ. 
ACT.2.23	Тхьэм зэриухам тету икӀи а Ӏуэхур къэхъун и пэкӀэ ищӀэу зэрыщытам тету, Хьисэ къыфӀэщӀыхьащ. ЦӀыху бзаджэхэм ар жорым иревгъэӀулӀри евгъэукӀащ. 
ACT.2.24	Ауэ Тхьэм ар лӀэныгъэм и гугъуехь шэчыным хишыжри, лӀахэм къахигъэтэджыкӀыжащ; сыт щхьэкӀэ жыпӀэмэ ажалыр абы пэлъэщакъым. 
ACT.2.25	Хьисэ теухуауэ Даут бегъымбарым мыпхуэдэу жиӀащ:
ACT.2.25	«Зиусхьэныр си пащхьэм иту
ACT.2.25	слъагъу зэпыту щытащ.
ACT.2.25	ЗыкӀи симыгъэгузэвэн щхьэкӀэ,
ACT.2.25	ар си ижьырабгъумкӀэ къыщытщ.
ACT.2.26	Аращи, си гур мэгуфӀэ,
ACT.2.26	си бзэри мэубзэрабзэ.
ACT.2.26	Сипкъми гугъапӀэфӀ иӀэу зигъэпсэхужынущ.
ACT.2.27	Сыту жыпӀэмэ си псэр
ACT.2.27	хьэдрыхэ къыщыбнэнукъым.
ACT.2.27	Уэ уи ӀурыщӀэ цӀыху лъапӀэм
ACT.2.27	и хьэдэр бгъэфынукъым.
ACT.2.28	ГъащӀэм хуэкӀуэ гъуэгухэр сыбгъэщӀащ.
ACT.2.28	Сэ уи дэжи сыщыбгъэгуфӀэнущ».
ACT.2.29	– Си къуэшхэ, ди адэшхуэ Даут теухуауэ сигу зэӀухауэ сыпсэлъэну хуит сыфщӀ. Ар дунейм ехыжащ икӀи щӀалъхьэжащ, абы и кхъэлэгъунэр ди деж щыӀэщ ноби. 
ACT.2.30	Даут бегъымбару щытащ, абы ищӀэрт езым къытехъукӀыну цӀыхухэм ящыщу Мэссихьыр
ACT.2.31	Аращи, Даут къэхъунур ищӀэрти, Мэссихь къытепсэлъыхьу,
ACT.2.32	А Хьисэращ Тхьэм лӀахэм къахигъэтэджыкӀыжар икӀи дэ псори а Ӏуэхум дрищыхьэтщ. 
ACT.2.33	Тхьэм Хьисэ уафэм дришеижу, и ижьырабгъумкӀэ зыбгъэдигъэтӀысхьа нэужь, Адэ лъапӀэм къызэригъэгугъа и Псэ ЛъапӀэр абы къритащ, фэ зэрыфлъагъущ, икӀи зэрызэхэфхщи, Хьисэ а Псэ ЛъапӀэр дэ къытхуригъэхащ. 
ACT.2.34	Даут уафэм дэкӀуеижакъым, ауэ мыпхуэдэу жиӀащ:
ACT.2.34	«Тхьэуэ Зиусхьэным си Зиусхьэным къыжриӀащ:
ACT.2.35	Уи бийхэр уи лъэгу къыщӀэзгъэувэху,
ACT.2.35	си ижьырабгъумкӀэ къызбгъэдэтӀысхьэ».
ACT.2.36	– Аращи, Израил цӀыху псоми мыр быдэу зэвгъащӀэ: фэ жорым ефӀулӀа Хьисэ Тхьэм Зиусхьэн икӀи Мэссихь ищӀащ.
ACT.2.37	Ар щызэхахым, цӀыхухэр къэгузэващ. Петррэ адрей апостолхэмрэ жраӀащ абыхэм:
ACT.2.37	– Ди къуэшхэ, сыт дэ тщӀэн хуейр?
ACT.2.38	– Фи гуэныхьхэм фахущӀегъуэжи, Хьисэ Мэссихь и цӀэкӀэ псоми зыдвгъэумэхъ, Тхьэм фи гуэныхьхэр къыфхуигъэгъун щхьэкӀэ, – яжриӀащ Петр. – Тхьэм и тыгъэу езым и Псэ ЛъапӀэр фи гум кърилъхьэнущ итӀанэ. 
ACT.2.39	Тхьэм езым и Псэ ЛъапӀэр къызыхуригъэхыну игъэгугъар фэращ, фи бынхэращ, дэни щыпсэу цӀыхухэрщ – езым и бын хъуну Зиусхьэну ди Тхьэм къыхуриджа цӀыхухэрщ.
ACT.2.40	НэгъуэщӀ псалъэ куэдкӀи хуабжьу тригъэчыныхьурэ Петр абыхэм елъэӀуащ:
ACT.2.40	– Мы лъэпкъ бзаджэм Тхьэм зыхевгъэшыжи, фымыкӀуэду зыкъревгъэгъэл.
ACT.2.41	Петр и псалъэхэм еувэлӀахэм зрагъэумэхъащ. ФӀэщхъуныгъэ зиӀэхэм я бжыгъэм минищ хуэдиз хэхъуащ а махуэм. 
ACT.2.42	ФӀэщхъуныгъэ зиӀэ хъуа цӀыхухэр апостолхэм я деж емызэшу щеджэ зэпытт, зэшхэм хуэдэу зэхэтт, щӀакхъуэ зэдэзэгуащӀыкӀырт
ACT.2.43	Апостолхэм Ӏуэху телъыджэ куэд ящӀэрт, нэщэнэ гъэщӀэгъуэныщэ куэди къагъэлъагъуэрти, цӀыху псоми я гум шынагъэ илъ хъуащ. 
ACT.2.44	ФӀэщхъуныгъэ зиӀэ псори зэгъусэт, яӀэу хъуари я зэхуэдэт. 
ACT.2.45	Я мылъкухэмрэ я хьэпшыпхэмрэ ящэри, къыщӀэкӀар щхьэж зэрыхуэныкъуэ елъытауэ ягуэшащ. 
ACT.2.46	Махуэ къэс зэакъылэгъуу, Тхьэм и унэшхуэм щызэхуэс зэпытт. Я унэхэми щӀакхъуэр щызэгуащӀыкӀырт, зэщыгуфӀыкӀрэ ягу зэхуэкъабзэу зэдэшхэрт. 
ACT.2.47	Тхьэм щӀыхь хуащӀырт икӀи цӀыху псоми я гум дыхьэрт. Зиусхьэным мыкӀуэду къригъэлхэмкӀэ фӀэщхъуныгъэ зиӀэхэм я бжыгъэм махуэ къэс хигъахъуэрт.
ACT.3.1	Махуэ гуэрым шэджагъуэ нэужь хъуауэ, цӀыхухэр Тхьэм щелъэӀу сыхьэтищым деж
ACT.3.2	Къызэралъху лъандэрэ зи лъэр къыщӀэмыувэ лӀы гуэр Тхьэм и унэшхуэм и куэбжэхэм ящыщу «Куэбжэ дахэ» жыхуаӀэм деж къыӀуахьащ. Ар махуэ къэс къахьырти, Тхьэм и унэшхуэм щӀыхьэхэм факъырэ Ӏус щелъэӀуу а куэбжэм деж щагъэтӀысырт. 
ACT.3.3	Петррэ Иуанрэ Тхьэм и унэшхуэм щӀыхьэу щилъагъум, а лӀыр лъэӀуащ:
ACT.3.3	– Псапэ тыхь къызэфт, – жиӀэри.
ACT.3.4	Петррэ Иуанрэ я нэхэр а лӀым траубыдэри, Петр жиӀащ:
ACT.3.4	– Моуэ зэ къыдэплъ!
ACT.3.5	Зыгуэр къратынкӀэ ящыгугъыу, лӀыр абыхэм яхудэплъеящ.
ACT.3.6	– Сэ дыжьыни дыщи сиӀэкъым, – жиӀащ Петр, – ауэ сиӀэр узот: Назарет щыщ Хьисэ Мэссихь и цӀэкӀэ унафэ пхузощӀ, къэтэджи, зекӀуэ!
ACT.3.7	Петр а лӀым и Ӏэ ижьыр иубыдри къызэфӀигъэуващ. ЛӀым и лъакъуэхэми къупщхьэ зэрытыпӀэхэми къару къахыхьэжащ а напӀэзыпӀэм. 
ACT.3.8	Къыщылъэтщ, ежьэри, къызекӀуэу щӀидзащ абы. Петррэ Иуанрэ я гъусэу Тхьэм и унэшхуэм щӀыхьэри, къызекӀуэурэ, дэпкӀейурэ, Тхьэм щӀыхь хуищӀащ итӀанэ. 
ACT.3.9	Тхьэм щӀыхь хуищӀурэ абы зэрызекӀуэр цӀыху псоми щалъагъум, 
ACT.3.10	Тхьэм и унэшхуэм и «Куэбжэ ДахэкӀэ» зэджэм деж факъырэ Ӏус къыхихыу щысар зэрыарар къацӀыхужащ икӀи а лӀыр зэрыхъужар ягъэщӀэгъуащ яфӀэтелъыджащэу.
ACT.3.11	Зи лъэ къыщӀэувэжа лӀыр Петррэ Иуанрэ я ужь имыкӀыу здэкӀуэм, цӀыху псоми хуабжьу ягъэщӀагъуэурэ, Сэлмэн пащтыхьым и цӀэр зезыхьэ, щхьэ зытелъ сэххэр зиӀэ пщӀантӀэм деж жэхэри, абыхэм я деж цӀыхухэр щызэхуэсащ. 
ACT.3.12	Ар щилъагъум, Петр цӀыхухэм яжриӀащ:
ACT.3.12	– Израил цӀыхухэ, сыт ар щӀэвгъэщӀагъуэр? Сыт апхуэдизу дэ фыкъыщӀыдэплъыр? Дэр-дэру къаруушхуэ диӀэу, е Тхьэр ину зэрыдгъэлъапӀэм щхьэкӀэ, мы лӀым и лъэр къыщӀэдгъэувэжауэ фи гугъэ? 
ACT.3.13	Мы лӀым къехъулӀамкӀэ Ибрэхьими, Исхьэкъи, Екъуби я Тхьэуэ ди адэшхуэхэм я Тхьэм и Къуэ Хьисэ и щӀыхьышхуэр цӀыхухэм я пащхьэм къыщигъэлъэгъуащ. Ар фэ тепщэныгъэ зиӀэхэм евгъэубыдащ. Пилат Ӏэтащхьэм
ACT.3.14	ЦӀыху ЛъапӀэр икӀи Захуэр зэфпэсакъым, абы и пӀэкӀэ лӀыукӀ гуэр къыфхуиутӀыпщыжыну Пилат Ӏэтащхьэм фелъэӀуащ. 
ACT.3.15	ГъащӀэ пэжыр цӀыхухэм езытыр фыукӀащ, ауэ Тхьэм ар лӀахэм къахигъэтэджыкӀыжащ. Дэ а Ӏуэхум дрищыхьэтщ. 
ACT.3.16	Мы лӀы флъагъум икӀи фцӀыхум Хьисэ и цӀэм дзыхь зэрыхуищӀам щхьэкӀэ къару иӀэ хъужащ. Хьисэ и цӀэмрэ абы и деж къикӀ фӀэщхъуныгъэмрэщ мы лӀыр фэ псоми фи пащхьэм щызыгъэхъужар.
ACT.3.17	– Абы нэмыщӀу, си къуэшхэ, фэри фи тхьэмадэхэми Хьисэ ефщӀар фи гунэфыгъэкӀэ зэрыфщӀар сощӀэ сэ. 
ACT.3.18	Тхьэм бегъымбар псоми я гум кърилъхьэри, къажригъэӀащ езым и Мэссихь гугъуехь куэд ишэчын хуейуэ зэрыщытыр, Тхьэм зэриухам хуэдэуи хъуащ. 
ACT.3.19	Аращи, Тхьэм фэ гуэныхьу фщӀахэр къыфхуигъэгъун щхьэкӀэ, абыхэм фахущӀегъуэжи, Тхьэм и гъуэгу фытехьэ. 
ACT.3.20	Фигухэм зыщагъэпсэхужын зэманхэр Зиусхьэным деж къикӀынущ итӀанэ икӀи Тхьэм Мэссихьу къыфхуигъэува Хьисэр къигъэкӀуэжынущ. 
ACT.3.21	Тхьэм псори тэмэму зэтригъэувэху, Мэссихь уафэм щыӀэн хуейщ, Тхьэм и бегъымбар лъапӀэхэм я гум кърилъхьэу къазэрыжригъэӀам тету. 
ACT.3.22	Псалъэм щхьэкӀэ, Мусэ бегъымбарым жиӀащ:
ACT.3.23	А бегъымбарым жиӀэм емыдаӀуэр лъэпкъым хэкӀуэдыкӀынущ».
ACT.3.24	– Адрей бегъымбар псоми, Самуел бегъымбарым деж къыщыщӀэдзауэ, абы къыкӀэлъыкӀуахэри яхэту, Тхьэм и псалъэхэр зи гум кърилъхьэу зыжригъэӀа бегъымбар псоми мы махуэхэм я гугъу ящӀат. 
ACT.3.25	Бегъымбархэм я жьэкӀэ Тхьэм цӀыхухэр къызэригъэгугъа Ӏуэхухэр зыгъуэтыр фэращ, Тхьэм езымрэ фи адэшхуэхэмрэ яку дилъхьа зэгурыӀуэныгъэм и ӀыхьэфӀри зыгъуэтыр фэращ, Тхьэм Ибрэхьим бегъымбарым къызэрыжриӀам хуэдэу, «Уэ къыптехъукӀыну цӀыхум и хьэтыркӀэ дунейм тет лъэпкъ псоми си нэфӀ ящызгъэхуэнущ». 
ACT.3.26	Тхьэм езым и Къуэр къыщигъэлъагъуэм, лъэпкъхэм ящыщу япэ дыдэу къызыхуигъэкӀуар фэращ, фэ фщыщ дэтхэнэри и гъуэгу мыхъумыщӀэм трыригъэгъэкӀыу и нэфӀ къыщригъэхуэн щхьэкӀэ.
ACT.4.1	Петррэ Иуанрэ цӀыхухэм здепсалъэм, дин пашэхэри, Тхьэм и унэшхуэм и хъумакӀуэхэм я пашэхэри, саддукейхэри хуабжьу губжьауэ а тӀум къабгъэдыхьащ, 
ACT.4.2	Петррэ Иуанрэ цӀыхухэм Тхьэм и псалъэхэр ирагъащӀэурэ, Хьисэ лӀахэм къазэрыхэтэджыкӀыжам хуэдэу, лӀахэр къызэрытэджыжынур хуаӀуатэрти. 
ACT.4.3	Абыхэм Петррэ Иуанрэ яубыдри, пщыхьэщхьэ хъуати, етӀуанэ махуэм нэсыху лъэхъуэщым щӀадзащ. 
ACT.4.4	Петррэ Иуанрэ хъыбару яӀуатэр зэхэзыхахэм ящыщ куэдым ХьисэкӀэ фӀэщхъуныгъэ яӀэ хъуащ. Абыхэм я бжыгъэр цӀыху минитху хуэдиз хъуащ.
ACT.4.5	Журт пашэхэри, нэхъыжьхэри, торэт егъэджакӀуэ пашэхэри етӀуанэ махуэт Ерусалим щызэӀущӀащ. 
ACT.4.6	Дин пашэшхуэ Аннэ* зи цӀэр абы щыӀэт, абы нэмыщӀкӀэ Кайафэ,
ACT.4.7	Абыхэм Петррэ Иуанрэ утыкум кърашэри, ахэр къеупщӀащ:
ACT.4.7	– Сыт хуэдэ къарукӀэ, е хэт и цӀэкӀэ а лӀыр зэрывгъэхъужар?
ACT.4.8	Ар щыжаӀэм, Тхьэм и Псэ ЛъапӀэр Петр и гум хуабжьу хыхьэри, яжриӀащ:
ACT.4.8	– Ди лъэпкъ пашэхэ, ди нэхъыжьхэ! 
ACT.4.9	Зи лъэр къыщӀэмыувэ лӀым фӀыуэ хуэтщӀам фыхэплъэурэ, «Ар дауэ хъужынкӀэ хъуа?» жыфӀэу нобэ фыкъыщыдэупщӀкӀэ, 
ACT.4.10	фэри Израил лъэпкъми зэрыщыту мыр зэвгъащӀэ: Назарет щыщ Хьисэ Мэссихь и цӀэм и къарурщ мы цӀыхур зыгъэхъужар, абы и фӀыгъэкӀэщ ар фи пащхьэ зэритыр. Хьисэ фэ жорым ефӀулӀащ, ауэ Тхьэм ар лӀахэм къахигъэтэджыкӀыжащ. 
ACT.4.11	Аращ
ACT.4.11	«ухуакӀуэхэм зрамыпэсу хыфӀадзэжа мывэу
ACT.4.11	унэр зэтезыӀыгъ мывэ лъабжьэ хъуар».
ACT.4.12	– ЦӀыхухэр мыкӀуэду къезыгъэлыр Хьисэ и закъуэщ. Абы и цӀэм нэмыщӀ, дымыкӀуэду дыкъезыгъэлыфын Тхьэм уафэм и щӀагъым щӀэт цӀыхухэм иритауэ зыри щыӀэкъым.
ACT.4.13	Журт пашэхэм Петррэ Иуанрэ яӀэ гукъыдэжыр щалъагъум, ахэр щӀэныгъэ зимыӀэ цӀыху къызэрыгуэкӀыу зэрыщытми гу щылъатэм, ягъэщӀэгъуащ, Хьисэ зэригъусари къащӀащ. 
ACT.4.14	ЛӀы ягъэхъужар абыхэм я гъусэу абдеж щыту ялъэгъуа щхьэкӀэ, жраӀэну зыри къахуэгъуэтакъым. 
ACT.4.15	Апхуэдэу щыхъум, СинедрионкӀэ
ACT.4.16	Зэчэнджэщыжурэ, мыпхуэдэу жаӀащ:
ACT.4.16	– Мы лӀитӀым сыт етщӀэнур? Ерусалим дэс цӀыху псоми ящӀэ абыхэм Ӏуэху телъыджэхэр зэралэжьар. Дэ ар тхущӀэхъумэнукъым. 
ACT.4.17	Ауэ къэхъуам и хъыбарыр нэхъ куэдым яхэмыӀуэн щхьэкӀэ, «Хьисэ и цӀэкӀэ зыгуэрым фепсалъэмэ, фэдгъэпшыныжынущ», жытӀэу, мы лӀыхэр дгъэшынэн хуейщ.
ACT.4.18	Петррэ Иуанрэ хасэ унэм къыщӀашэжри, Хьисэ и цӀэкӀэ зыри жамыӀэжыну икӀи цӀыхухэм ирамыгъэщӀэну быдэу жраӀащ. 
ACT.4.19	АрщхьэкӀэ Петррэ Иуанрэ абыхэм жраӀащ:
ACT.4.19	– Тхьэм демыдаӀуэу, фэ дывэдэӀуэныр Тхьэм дежкӀэ хъунрэ мыхъунрэ фэр-фэрурэ фегупсыс. 
ACT.4.20	Дэ Ӏуэхуу тлъэгъуамрэ зэхэтхамрэ дымыӀуэтэжу хъунукъым.
ACT.4.21	Журт пашэхэм аргуэру «ФыкъыдэмыдаӀуэмэ, фэдгъэпшыныжынущ» кӀийуэ къыжраӀэри, къаутӀыпщыжащ. Абыхэм гугъуехь щӀрагъэшэчын щхьэусыгъуэ ягъуэтакъым, а къэхъуам щхьэкӀэ цӀыху псоми Тхьэм щӀыхь хуащӀу щӀадзакӀэти. 
ACT.4.22	Мы нэщэнэ гъэщӀэгъуэныщэхэмкӀэ апостолхэм ягъэхъужа лӀым и ныбжьыр илъэс плӀыщӀым щӀигъуат.
ACT.4.23	Петррэ Иуанрэ къыщаутӀыпщыжым, я гъусэхэм деж ягъэзэжри, дин пашэшхуэхэмрэ нэхъыжьхэмрэ къыжраӀар яӀуэтэжащ. 
ACT.4.24	Ар щызэхахым, ахэр макъышхуэкӀэ зэдежьууэ Тхьэм елъэӀуащ:
ACT.4.24	– Зиусхьэн, уафэри, щӀылъэри, хыри, абыхэм щыӀэ псори къэзыгъэщӀар уэращ. 
ACT.4.25	Ди адэшхуэу Даут и жьэкӀэ уэ укъыдэпсэлъат. Ар уэ уи ӀурыщӀэ щытащ, уи Псэ ЛъапӀэм и лъэкӀыныгъэкӀи мы псалъэхэр абы жебгъэӀащ:
ACT.4.25	«Хамэ лъэпкъхэр сыт щӀэгубжьыр?
ACT.4.25	ЦӀыхухэми пщӀэ зимыӀэ мурадхэр сыт щӀаӀэр?
ACT.4.26	Дунейм и пащтыхьхэм зыкъаӀэтащ,
ACT.4.26	пашэхэри зэхуэсри,
ACT.4.26	Зиусхьэну Тхьэмрэ
ACT.4.26	езым и Мэссихьу дагъэ зыщыхуамрэ
ACT.4.26	япэувынхэу зэгурыӀуащ».
ACT.4.27	– А псалъэхэр пэжщ, сыт щхьэкӀэ жыпӀэмэ Ирод пщымрэ
ACT.4.28	Уэ уи лъэкӀыныгъэшхуэкӀи уи гухэлъкӀи къэхъун хуея, уэ ипэкӀэ бгъэува Ӏуэхухэр абыхэм ягъэзэщӀащ. 
ACT.4.29	Иджы, Зиусхьэн, «ФыкъыдэмыдаӀуэу щытмэ, фэдгъэпшыныжынущ», жаӀэурэ абыхэм зэрыжаӀэм еплъ, уэ уи псалъэхэр цӀыхухэм дытегушхуауэ хуэтӀуэтэну дэ, уи ӀурыщӀэхэм, къару къыдэт. 
ACT.4.30	Аращи, уэ уи Къуэ лъапӀэ Хьисэ и цӀэкӀэ сымаджэхэр бгъэхъужыну, нэщэнэ гъэщӀэгъуэныщэхэр къэбгъэлъэгъуэну икӀи Ӏуэху телъыджэхэр блэжьыну уи Ӏэр къытхуэший!
ACT.4.31	Тхьэм елъэӀуа нэужь, ахэр щызэхуэса щӀыпӀэм щӀыр щыхъеящ. Тхьэм и Псэ ЛъапӀэр псоми я гум хуабжьу хыхьауэ, гушхуэныгъэшхуэ яхэлъу, Тхьэм и псалъэхэр цӀыхухэм хуаӀуатэрт абыхэм.
ACT.4.32	ХьисэкӀэ фӀэщхъуныгъэ зиӀэ псори ягурэ я псэкӀэ зыт. Зыми и мылъкум теухуауэ «Мыр сысейщ» жиӀэртэкъым, атӀэ яӀэ псори я зэхуэдэт. 
ACT.4.33	Хьисэ лӀахэм къазэрыхэтэджыкӀыжам къарушхуэкӀэ щыхьэт техъуэрт апостолхэр икӀи Тхьэм и нэфӀыр а псоми ину къащыхуэрт. 
ACT.4.34	Абыхэм зыгуэр хуэныкъуэ цӀыху зыри яхэттэкъым; сыт щхьэкӀэ жыпӀэмэ щӀыгу е унэ зиӀэ псоми ахэр ящэжурэ, ахъшэу къыщӀэкӀар къахьурэ, 
ACT.4.35	апостолхэм я пащхьэм къралъхьэрт. Ахъшэм щыщ апостолхэм щхьэж зэрыхуэныкъуэ елъытауэ цӀыхухэм хуагуэшырт.
ACT.4.36	Кипр хытӀыгум
ACT.4.37	Абы иӀа щӀыгур ищэщ, ахъшэр къихьри, апостолхэм я пащхьэм кърилъхьащ.
ACT.5.1	Ананий и цӀэу лӀы гуэр щыӀащ. Абырэ и щхьэгъусэ Сапфирэрэ я мылъкум щыщ ящащ. 
ACT.5.2	Фызым къыдищӀэу, Ананий мылъкум къыщӀаха уасэм и щхьэм папщӀэ зы тӀэкӀу къыхихщ, къэнар ихьри, апостолхэм я пащхьэм ирилъхьащ.
ACT.5.3	Ананий, – жиӀащ Петр, – Тхьэм и Псэ ЛъапӀэм пцӀы хуэбупсынуи, щӀым и уасэм щыщ уи щхьэм хухэпхынуи шейтӀаным уи гум кърилъхьэнкӀэ дауэ хъуа? 
ACT.5.4	ЩӀыр пщэн и пэкӀэ ууейуэ щытакъэ? Пща нэужь, ахъшэм узыхуейр епщӀэну ухуиттэкъэ? Мыпхуэдэу пщӀэну уи гум къихьэнкӀэ щхьэ хъуа? ПцӀы зыхуэбупсар цӀыхухэракъым, Тхьэращ.
ACT.5.5	А псалъэхэр щызэхихым, къытехуэри, Ананий и псэр хэкӀащ. Къэхъуар зэхэзыха псори шынагъуэшхуэм зэщӀиубыдащ. 
ACT.5.6	ЩӀалэ ныбжьыщӀэ гуп къакӀуэщ, хьэдэм джэбын ирашэкӀщ, унэм щӀахри щӀалъхьэжащ.
ACT.5.7	Сыхьэтищ хуэдиз дэкӀа нэужь, къэхъуар имыщӀэу, Ананий и щхьэгъусэр унэм щӀыхьэжащ.
ACT.5.8	– КъызжеӀэ, – жриӀащ Петр абы, – щӀыр мыпхуэдиз ахъшэкӀэ фща?
ACT.5.8	– Пэжщ, апхуэдиз ахъшэщ зэрытщар, – жиӀащ цӀыхубзым.
ACT.5.9	– Сыт Зиусхьэным и Псэ ЛъапӀэр вгъэунэхуну фыщӀызэгурыӀуар? – жриӀащ Петр абы. – Мис, уэ уи щхьэгъусэм и хьэдэр щӀэзылъхьэжахэр къыщӀохьэ, уэ уи хьэдэри щӀахынущ.
ACT.5.10	Петр и лъабжьэм къыщӀэхуэри, цӀыхубзым и псэр хэкӀащ асыхьэтым. ЩӀалэ ныбжыщӀэхэр унэм къыщыщӀыхьэм, абы и хьэдэм кърихьэлӀащ. Хьэдэр унэм щӀахщ, дахри, и щхьэгъусэм бгъуралъхьэжащ.
ACT.5.11	Члисэ зэхуэсым щыщ псори, къэхъуар зэхэзыха псори шынагъуэшхуэм зэщӀиубыдащ.
ACT.5.12	ЦӀыхухэм я пащхьэм нэщэнэ гъэщӀэгъуэныщэ куэд щагъэлъагъуэрт икӀи Ӏуэху телъыджэ куэд щалэжьырт апостолхэм. ФӀэщхъуныгъэ зиӀэ псори зэгурыӀуауэ, Сэлмэн пащтыхьым и цӀэр зезыхьэ, щхьэ зытелъ сэххэр зиӀэ пщӀантӀэм щызэӀущӀэрт. 
ACT.5.13	ЦӀыхухэр фӀэщхъуныгъэ зиӀэхэм яхыхьэну тегушхуэртэкъым, ауэ абыхэм пщӀэ хуащӀырт. 
ACT.5.14	ЦӀыху нэхъыбэ, цӀыхухъууи цӀыхубзуи, ЗиусхьэнымкӀэ фӀэщхъуныгъэ яӀэ хъуурэ, абыхэм ягухьэ зэпытт. 
ACT.5.15	Арати, Петр щыблэкӀкӀэ, нэгъуэщӀ мыхъуми, и ныбжьыр сымаджэхэм къатридзэн щхьэкӀэ, цӀыхухэм я сымаджэхэр пӀэхэм зэрилъу, е алэрыбгъухэм телъу къахьырти, уэрамхэм къыдалъхьэрт. 
ACT.5.16	Ерусалим и гъунэгъу къалэхэми цӀыху куэд къикӀырти, я сымаджэхэмрэ жин бзаджэхэм зэщӀаубыдахэмрэ къахьырт, апостолхэм а псори ягъэхъужырт.
ACT.5.17	Дин пашэшхуэми дин пашэшхуэм и гъусэ псоми я гум фыгъуэр къихьащ итӀанэ. Дин пашэшхуэм и гъусэхэр динырылажьэ саддукей
ACT.5.18	Апостолхэр яубыдри, къалэ лъэхъуэщым щӀадзащ. 
ACT.5.19	Ауэ жэщым Зиусхьэным и мелыӀычым лъэхъуэщым и бжэхэр Ӏуихщ, ахэр къыщӀишыжри, жиӀащ:
ACT.5.20	– ФыкӀуэжи, Тхьэм и унэшхуэм фыщӀыхьэ, мы гъащӀэщӀэ лъапӀэм и хъыбар псори цӀыхухэм яхуэфӀуэтэж.
ACT.5.21	Апостолхэр абы едаӀуэщ, нэху щыщым Тхьэм и унэшхуэм щӀыхьэри, а хъыбарыр цӀыхухэм хуаӀуатэу щӀадзащ.
ACT.5.21	Дин пашэшхуэмрэ абы и гъусэхэмрэ къыщыкӀуэм, Тхьэмадэ Хасэшхуэм щыщхэр (израилхэм я нэхъыжьхэращ) къызэхуашэсри, апостолхэр кърагъэшэну хъумакӀуэхэр лъэхъуэщым ягъэкӀуащ. 
ACT.5.22	ХъумакӀуэхэр лъэхъуэщым щынэсым, апостолхэр абы щӀагъуэтакъым. Арати, къагъэзэжри жаӀащ:
ACT.5.23	– Лъэхъуэщыр быдэу гъэбыдауэ, хъумакӀуэхэри бжэхэм Ӏуту дрихьэлӀащ, ауэ бжэхэр Ӏутхыу дыщыщӀыхьэм, зыри щӀэдгъуэтакъым.
ACT.5.24	Тхьэм и унэшхуэм и хъумакӀуэхэм я пашэхэмрэ дин пашэшхуэхэмрэ ар щызэхахым, зыхуахьынур ящӀакъым.
ACT.5.25	Абы ирихьэлӀэу зыгуэр къакӀуэри, хъыбар къахуихьащ:
ACT.5.25	– Фэ лъэхъуэщым щӀэвдза цӀыхухэр Тхьэм и унэшхуэм щӀэтщ, цӀыхухэм Тхьэм и псалъэхэр хуаӀуатэри.
ACT.5.26	Ар щызэхахым, хъумакӀуэхэм я пашэр, цӀыхухъухэр и гъусэу, кӀуэри, апостолхэр залымыгъэ кӀэлъызэрамыхьэу къашащ, цӀыхухэр мывэкӀэ къеуэурэ яукӀынкӀэ шынэрти.
ACT.5.27	Апостолхэр къашэри, Тхьэмадэ Хасэшхуэм и пащхьэм ирагъэуващ. Дин пашэшхуэр еупщӀу щӀидзэри, мыпхуэдэу жиӀащ:
ACT.5.28	– «Мы лӀым и цӀэкӀэ цӀыхухэм зыри евмыгъащӀэ!» жытӀэри, унафэ быдэ фхуэтщӀатэкъэ? Ауэ фэ цӀыхухэм евгъэщӀа Ӏуэхухэр Ерусалим дэз хъуащ. Мы лӀым и лъыр къыттевгъэхуэну фигу илъщ иджы.
ACT.5.29	– ЦӀыхухэм нэхърэ Тхьэм нэхъ дедэӀуэн хуейщ, – жэуап къатыжащ Петррэ адрей апостолхэмрэ. 
ACT.5.30	– Ди адэжьхэм я Тхьэм Хьисэ лӀахэм къахигъэтэджыкӀыжащ. Ар фэ пкъом ефӀулӀри вгъэлӀащ. 
ACT.5.31	Израил цӀыхухэм ятелъ гуэныхьхэмкӀэ щӀригъэгъуэжу, ахэр къахуигъэгъун щхьэкӀэ, Тхьэм Хьисэ Зиусхьэну икӀи КъегъэлакӀуэу уафэм дришеижри, езым и ижьырабгъумкӀэ зыбгъэдигъэтӀысхьащ. 
ACT.5.32	Дэри Тхьэм и Псэ ЛъапӀэри а Ӏуэху псоми дращыхьэтщ. Тхьэм и Псэ ЛъапӀэр абы едаӀуэ цӀыхухэм я гум кърелъхьэ.
ACT.5.33	Тхьэмадэ Хасэшхуэм щыщхэм ар щызэхахым, къызэщӀэплъэри, апостолхэр яукӀыну хэтащ. 
ACT.5.34	Ауэ Гамалиил и цӀэу, цӀыху псоми щӀыхь зыхуащӀ фарисей икӀи торэт егъэджакӀуэ пашэ гуэр Тхьэмадэ Хасэшхуэм хэсти, къэтэджри, апостолхэр пэшым щӀашыну унафэ ищӀащ. 
ACT.5.35	Тхьэмадэ Хасэшхуэм щыщхэм яжриӀащ итӀанэ:
ACT.5.35	– Израил цӀыхухэ, мы лӀыхэм ефщӀэнум фӀыуэ фегупсыс, 
ACT.5.36	сыт щхьэкӀэ жыпӀэмэ Февдэ и цӀэу лӀы гуэр зэрыпсэурэ куэд щӀакъым. Абы цӀыху ин гуэру закъыфӀигъэщӀурэ, лӀы щиплӀ хуэдизи гъусэ къыхуэхъуащ, арщхьэкӀэ ар яукӀащ, и гъусэхэри зэбгрыкӀыжри кӀуэдыжащ. 
ACT.5.37	Абы и ужькӀэ, цӀыхухэр щабж гъэм, Галилей хэкум щыщу Иудэ зи цӀэ лӀыр къежьэри, цӀыху куэд гъусэ къыхуэхъуащ. ЦӀыхухэм ари яукӀри, и гъуса псори зэбгрыкӀыжащ. 
ACT.5.38	Мыр нывжызоӀэ иджы: Мы лӀыхэм я ужь фикӀи, щхьэхуиту футӀыпщыж. Абыхэм я мурадри я Ӏуэхури къызыбгъэдэкӀыр цӀыхухэрауэ щытмэ, кӀуэдыжынущ. 
ACT.5.39	Ауэ я Ӏуэхур къызыбгъэдэкӀыр Тхьэрауэ щытмэ, ахэр къэвгъэувыӀэн флъэкӀынукъым. Фызыхуэсакъыж, Тхьэм фызэрыпэувыр къыщӀэщыжынкӀи мэхъу.
ACT.5.40	Арати, мис а Гамалиил жиӀам едэӀуащ. Апостолхэр къраджэжри, щӀопщкӀэ еуащ итӀанэ. Хьисэ и цӀэкӀэ цӀыхухэм зыри жрамыӀэну унафэ хуащӀри, яутӀыпщыжащ абы и ужькӀэ.
ACT.5.41	Апхуэдэу щыхъум, цӀыхухэр абыхэм Хьисэ и цӀэкӀэ къекъуэншэкӀыну Тхьэм къазэрыхуигъэхуэфэщамкӀэ гуфӀэу, апостолхэр Тхьэмадэ Хасэшхуэ унэм къыщӀэкӀыжащ. 
ACT.5.42	Тхьэм и унэшхуэми я унэхэми цӀыхухэм Тхьэм и псалъэхэр щрагъащӀэ, хъыбарыфӀу Хьисэ Мэссихьу зэрыщытыр цӀыхухэм хуаӀуатэ зэпытт махуэ къэси.
ACT.6.1	ХьисэкӀэ фӀэщхъуныгъэ зиӀэхэр нэхъ куэд щыхъум, алыджыбзэкӀэ псалъэ журтхэм,
ACT.6.1	– Махуэ къэс шхын щывгуэшкӀэ, ди фызабэхэм нэмыплъ ивот.
ACT.6.2	Арати, апостол пщыкӀутӀым ХьисэкӀэ фӀэщхъуныгъэ зиӀэ псори къраджэри, жаӀащ:
ACT.6.2	– Шхын гуэшыным щхьэкӀэ Тхьэм и псалъэхэм цӀыхухэр едгъэдэӀуэныр зэпыдгъэу хъунукъым. 
ACT.6.3	Апхуэдэу зэрыщытым щхьэкӀэ, ди къуэшхэ, цӀыху псоми щӀыхь хуащӀу, Тхьэм и Псэ ЛъапӀэр икъукӀэ я гум илъу, акъылыфӀагъэ зиӀэ лӀибл фэ фщыщу къыхэфх. Мы Ӏуэхур я пщэм дэтлъхьэнщ абыхэм. 
ACT.6.4	Тхьэм елъэӀунми Тхьэм и псалъэхэм цӀыхухэр щӀэгъэдэӀунми зэпымыууэ дыхэтынущ дэ.
ACT.6.5	Абдеж кърихьэлӀа псоми ягу ирихьащ а псалъэхэр. Арати, фӀэщхъуныгъэмрэ Тхьэм и Псэ ЛъапӀэмрэ хуабжьу зи гум илъ Стефан къыхахащ. Абы нэмыщӀ, Филипп, Прохор, Никан, Тимон, Пармен, къинэмыщӀауэ Антиохие къалэм щыщу журт хъуа Николай сымэ къыхахащ. 
ACT.6.6	Апостолхэм я пащхьэм ирагъэуващ ахэр. Апостолхэр Тхьэм елъэӀури, я Ӏэхэр абыхэм я щхьэм тралъхьащ.
ACT.6.7	Арати, Тхьэм и псалъэхэм а лъэныкъуэмкӀэ ину зыщаубгъурт. ХьисэкӀэ фӀэщхъуныгъэ зиӀэхэм я бжыгъэм Ерусалим куэд щыхэхъуащ. Дин пашэхэм ящыщ куэдми фӀэщхъуныгъэ яӀэ хъуащ.
ACT.6.8	Стефан Тхьэм и нэфӀыр ину зыщыхуауэ, лъэкӀыныгъэшхуэ зиӀэ цӀыхуу щытащ. Абы Ӏуэху телъыджэхэр илэжьырт, нэщэнэ гъэщӀэгъуэныщэхэри цӀыхухэм я пащхьэм щигъэлъагъуэрт. 
ACT.6.9	Щхьэхуитыныгъэ зиӀэ хъуауэ
ACT.6.10	Ауэ Стефан и акъылыфӀагъэм щхьэкӀи, и псалъэхэр Тхьэм и Псэ ЛъапӀэм зэрыжригъэӀам къыхэкӀкӀи пэлъэщын ялъэкӀытэркъым.
ACT.6.11	Апхуэдэу щыхъум, абыхэм зыгуэрхэм мыпхуэдэу жрагъэӀащ:
ACT.6.11	– Мы лӀыр Мусэ бегъымбарымрэ Тхьэмрэ хущӀэджэу зэхэтхащ.
ACT.6.12	Ар щызэхахым, цӀыхухэри, нэхъыжьхэри, торэт егъэджакӀуэ пашэхэри а псалъэхэм къызэщӀагъэплъащ. Абыхэм яубыдри, Стефан Тхьэмадэ Хасэшхуэм и пащхьэм ирашащ. 
ACT.6.13	Щыхьэт нэпцӀхэри къашащ. А щыхьэт нэпцӀхэм мыпхуэдэу жаӀащ:
ACT.6.13	– Мы лӀыр мы щӀыпӀэ лъапӀэмрэ Торэт хабзэмрэ хущӀэджэ зэпытщ. 
ACT.6.14	Сыт щхьэкӀэ жыпӀэмэ Назарет щыщ Хьисэ мы щӀыпӀэр зэхикъутэнущ, Мусэ бегъымбарым къытхуигъэна хабзэхэри зэрихъуэкӀынущ – аращ мы лӀым жиӀэу дэ зэхэтхар.
ACT.6.15	Тхьэмадэ Хасэшхуэм щыщ псоми я нэхэр Стефан траубыдащ. Абы и нэкӀур мелыӀыч нэкӀум хуэдэ къащыхъуащ.
ACT.7.1	Дин пашэшхуэр Стефан еупщӀащ итӀанэ:
ACT.7.1	– Мы цӀыхухэм уэр щхьэкӀэ жаӀэр пэж?
ACT.7.2	Ди къуэшхэри ди адэхэри фыкъэдаӀуэ! – жиӀащ Стефан. – Ди адэшхуэ Ибрэхьим Харан къалэм дэтӀысхьэн и пэкӀэ, щӀыхьышхуэ зиӀэ Тхьэр абы Месопотамием къыщыхуэлъэгъуащ. 
ACT.7.3	Тхьэм мыпхуэдэу къыжриӀащ:
ACT.7.4	Арати, Ибрэхьим Халдей хэкум икӀщ, Харан къалэм кӀуэри дэтӀысхьащ. И адэр лӀа нэужь, фэ фызэрыс мы къэралым Тхьэм къигъэкӀуащ. 
ACT.7.5	Тхьэм Ибрэхьим мылъку зыри къыщритакъым мыбы, щӀым щыщи лъакъуапӀэ хуэдиз къритакъым. Ауэ Ибрэхьим а зэманым бын имыӀа пэтми, мы къэралыр езымрэ езым къытехъукӀыну цӀыхухэмрэ къэрал яхуэхъуну Тхьэм къигъэгугъащ. 
ACT.7.6	Тхьэм мыпхуэдэу жиӀащ:
ACT.7.7	Ауэ ахэр зыгъэпщылӀ лъэпкъым сэ езгъэпшыныжынущ. Уэ къыптехъукӀыну цӀыхухэр а къэралым къикӀыжынурэ, мы щӀыпӀэм сыщагъэлъэпӀэнущ абы и ужькӀэ». 
ACT.7.8	Тхьэм езымрэ Ибрэхьимрэ яку зэгурыӀуэныгъэ зэрыдилъхьам и дамыгъэу Ибрэхьим сунэт щӀыныр къыхуигъэнащ. Ибрэхьим Исхьэкъ къыхуэхъури, ар еянэ махуэм сунэт ищӀащ. И ныбжь щынэсым Исхьэкъ къишэри, Екъуб къыхуэхъуащ. Екъуб ди адэшхуэ пщыкӀутӀым адэ яхуэхъуащ.
ACT.7.9	– Ауэ ди адэшхуэхэр я къуэш Исуф ефыгъуэрти, Мысырым пщылӀу яшэну лӀы гупым иращащ. Тхьэр Исуф и гъусэти, 
ACT.7.10	ар гугъуехь псоми къыхишыжащ. Тхьэм Исуф акъылыфӀагъэ къритри, Мысырым и пащтыхь Фирхьэун зи цӀэм и нэфӀ къыщригъэхуащ. Фирхьэуным Мысырри езым и сэрейри зэрихьэну Исуф ӀэщӀилъхьащ.
ACT.7.11	– Гъаблэшхуэрэ гузэвэгъуэшхуэрэ Мысыр къэрал псоми Ханаан къэралми къыщыхъуащ абы и ужькӀэ. Ди адэшхуэхэм шхын ягъуэтыртэкъым. 
ACT.7.12	Мысырым гъавэ щыӀэу щызэхихым, Екъуб ди адэжьхэр абы игъэкӀуащ. 
ACT.7.13	И къуэшхэр Мысырым етӀуанэу къыщыкӀуэм, Исуф закъригъэцӀыхужащ. Фирхьэунми Исуф и унагъуэр зригъэцӀыхуащ. 
ACT.7.14	Исуф и къуэшхэр игъакӀуэри, и адэ Екъубым хъыбар хуригъэхьащ езы Екъуби и унэкъуэщхэри, цӀыху блыщӀрэ тхурэ хъууэ, Мысырым къэкӀуэну. 
ACT.7.15	Екъуб Мысырым кӀуащ. Абы езыри ди адэжьхэри щылӀащ. 
ACT.7.16	Абыхэм я хьэдэхэр Сихэм къалэм яхьыжри, Ибрэхьим дыжьын ахъшэкӀэ Хъамор и къуэхэм я деж къыщищэхуа кхъэлэгъунэм щӀалъхьэжащ.
ACT.7.17	– Тхьэм Ибрэхьим къызэригъэгугъар щигъэщыпкъэжын зэманыр нэхъ къэблэгъэху, ди лъэпкъыр Мысырым зэпымыууэ нэхъыбэ щыхъурт; 
ACT.7.18	абы тетащ Исуф зымыцӀыху нэгъуэщӀ лӀы гуэр пащтыхь хъуху. 
ACT.7.19	А пащтыхьым ди цӀыхухэм хьэгъэщагъэ къакӀэлъызэрихьэрт, ди цӀыхухэм я сабийхэр имыгъэпсэун щхьэкӀэ, ахэр хыфӀригъэдзэжурэ ди адэжьхэм хьэкӀэкхъуэ-кӀагъэ къакӀэлъызэрихьэрт.
ACT.7.20	– Мусэ бегъымбарыр къалъхуащ а зэманым. Ар Тхьэм дежкӀэ сабий дахэт. Адэм и унэм мазищкӀэ щапӀа нэужь, губгъуэм яхьри къранащ. 
ACT.7.21	Губгъуэм къыщранэм, фирхьэуным и пхъум ихьри, ар и къуэ хуэдэ ипӀащ. 
ACT.7.22	Мысыр цӀыхухэм акъылыфӀагъэу яӀэу щыта псори Мусэ ирагъэщӀащ, Мусэ и псалъэкӀи илэжьа ӀуэхукӀи лъэкӀыныгъэ зиӀэ цӀыху хъуащ.
ACT.7.23	– Мусэ и ныбжьыр илъэс плӀыщӀым щынэсым, и къуэш израил цӀыхухэр зригъэлъагъуну мурад ищӀащ. 
ACT.7.24	Мысырым щыщ лӀы гуэр израил лӀыхэм ящыщ гуэрым екъуэншэкӀыу щилъагъум, дэӀэпыкъуэгъу хуэхъущ, къуаншагъэ зыщӀар ищӀам пэкӀуэу иубэрэжьри иукӀащ. 
ACT.7.25	Мусэ и къуэшхэм зэхащӀыкӀыну и гугъат Тхьэм езым ахэр гугъуехьым къызэрыхригъэшыжынур, ауэ зэхащӀыкӀакъым. 
ACT.7.26	И къуэшхэм ящыщу цӀыхуитӀ зэзауэу Мусэ етӀуанэ махуэм щилъагъум, ахэр зэригъэкӀужын щхьэкӀэ, яжриӀащ: «Фэ лӀитӀыр фызэкъуэшщ, сыт зыр адрейм фыщӀекъуэншэкӀыр?»
ACT.7.27	– Ауэ и къуэшым екъуэншэкӀым Мусэ къыӀуидзури, къыжриӀащ: «Хэт уэ пашэ укъытхуэхъуну икӀи хьэкум къыттепщӀыхьыну укъэзыгъэувар? 
ACT.7.28	Дыгъуасэ мысыр лӀыр зэрыбукӀам хуэдэу, сыбукӀыну ухуейуэ ара?» 
ACT.7.29	А псалъэхэр щызэхихым, щӀэпхъуэжщ, Мадиам къэралым кӀуэри, Мусэ абы щыпсэуащ. Абы къуитӀ къыщыхуэхъуащ.
ACT.7.30	– Илъэс плӀыщӀ дэкӀа нэужь, Синай бгым деж губгъуэ нэщӀым итрэ мафӀэ зыщӀэна пыжь банэм
ACT.7.31	Ар щилъагъум, Мусэ игъэщӀэгъуащ. Нэхъ ӀупщӀу еплъыну щекӀуалӀэм, Зиусхьэным и макъыр къэӀуащ: 
ACT.7.32	«Уэ уи адэжьхэм я Тхьэуэ Ибрэхьими, Исхьэкъи, Екъуби я Тхьэр сэращ». Шынэри, Мусэ абы еплъын тегу-шхуакъым.
ACT.7.33	– Зиусхьэным къыжриӀащ: «Уи вакъэхэр зыщых, сыт щхьэкӀэ жыпӀэмэ узытет щӀыгур щӀыгу лъапӀэщ. 
ACT.7.34	Сэ си лъэпкъыр Мысырым гузэвэгъуэ зэрыщыхэтыр слъэгъуащ, я гузасэ макъхэри зэхэсхащ. Ахэр гугъуехьым къыхэсшыжыну сыкъехащ сэ. Уэ Мысырым узгъэкӀуэжынущ».
ACT.7.35	(Стефан щӀигъужащ:) – Абыхэм «Хэт уэ пашэ укъытхуэхъуну икӀи хьэкум къыттепщӀыхьыну укъэзыгъэувар?» зыжраӀэу ямыдэгъа Мусэ хъужыращ ар. А Мусэ дыдэращ абыхэм пашэ яхуэхъунуи щхьэхуит ищӀынуи Тхьэм къигъэкӀуар, пыжь банэм хэту Мусэ къыхуэлъэгъуа мелыӀычым и дэӀэпыкъуэгъукӀэ. 
ACT.7.36	Мусэщ израил цӀыхухэр Мысырым къизышыжар, Мысырми, Хы Плъыжьми, губгъуэ нэщӀми илъэс плӀыщӀкӀэ Ӏуэху телъыджэхэри щызылэжьар, нэщэнэ гъэщӀэгъуэныщэхэри къыщызыгъэлъэгъуар. 
ACT.7.37	А Мусэращ израил цӀыхухэм яжезыӀар: «Фэ фи къуэшхэм ящыщу, сэ схуэдэу, бегъымбар гуэр Зиусхьэну Тхьэм къыфхуигъэкӀуэнущ». 
ACT.7.38	А Мусэрщ губгъуэ нэщӀым щызэӀущӀа ди адэжьхэм яхэтар. Мусэ Синай бгыщхьэм къыщепсэлъа мелыӀычым и гъусащ; мыкӀуэдыжын псалъэхэри, ди деж къихьэсын папщӀэ, къыӀэщӀыхьащ Мусэ.
ACT.7.39	– Ауэ ди адэжьхэм Мусэ едэӀуэн ядакъым. Мусэ зрамыпэсу, я гур МысырымкӀэ плъэ хъуащ. 
ACT.7.40	Абыхэм Хьэрун жраӀащ:
ACT.7.41	ШкӀэ теплъэ зиӀэ тхьэ нэпцӀ а махуэхэм ящӀри, абы къурмэн хуаукӀащ. Тхьэ нэпцӀ ӀэрыщӀхэм щыгуфӀыкӀыу, абыхэм ефэ-ешхэшхуэ ящӀащ. 
ACT.7.42	Ауэ Тхьэм и щӀыб абыхэм къахуигъазэри, ахэр езым и пӀэкӀэ уафэм и вагъуэхэм хуэлэжьэну къигъэнащ, бегъымбархэм я тхылъым зэритым хуэдэу:
ACT.7.42	«Фэ, израил цӀыхухэр, илъэс плӀыщӀкӀэ
ACT.7.42	губгъуэ нэщӀым фыщитым,
ACT.7.42	къурмэныпхъэу фӀэвгъэжар
ACT.7.42	сэра зыхуэвукӀар?
ACT.7.43	Хьэуэ, сэракъым къурмэн зыхуэфщӀу щытар,
ACT.7.43	атӀэ фэ къыздефхьэкӀыу щытар фи тхьэ нэпцӀу
ACT.7.43	Молох
ACT.7.43	фи тхьэ нэпцӀу Ремфан
ACT.7.43	Ахэращ фызэлъэӀуну фщӀа тхьэ нэпцӀхэр.
ACT.7.43	Аращи, Бабилэн къалэшхуэм нэхърэ
ACT.7.43	нэхъ жыжьэ фи бийхэм фезгъэшэнущ».
ACT.7.44	– Ди адэжьхэм щыхьэтыгъэм и тхьэлъэӀупӀэ шэтырыр
ACT.7.45	Ди адэжьхэм къащӀэна шэтырыр къыздахьащ абы и ужькӀэ. Тхьэм абыхэм я пащхьэм хамэ лъэпкъхэр ирихуурэ, Нун и къуэ Ехьошуа
ACT.7.46	Тхьэм и нэфӀыр Даут къыщыхуащ. Ар Тхьэм елъэӀуащ: «Уэ Екъуб ури-Тхьэщ, унэшхуэ пхуэсщӀыну хуит сыщӀ», жиӀэурэ. 
ACT.7.47	Ауэ Сэлмэн пащтыхьырщ Тхьэм унэшхуэ хуэзыщӀар.
ACT.7.48	– Ауэ цӀыхухэм я унэ ӀэрыщӀым щӀэскъым Тхьэуэ Лъагэр. Зиусхьэным къызэрыжиӀэр бегъымбарым и тхылъым зэритым хуэдэущ:
ACT.7.49	«Уафэращ сэ си пащтыхь тахътэр,
ACT.7.49	щӀылъэращ си лъэгущӀэтыныр.
ACT.7.49	Сыт хуэдэ унэ схуэфщӀынур?
ACT.7.49	Дэнэ щыӀэ зыщызгъэпсэхужын щӀыпӀэр?
ACT.7.50	Мы псори къэзыгъэщӀар сэракъэ?»
ACT.7.51	– ЦӀыху ерыщхэ! Фэ фигухэмкӀи фи тхьэкӀумэхэмкӀи Тхьэр зымыщӀэ цӀыхухэм фахуэдэщ. Фэ, фи адэжьхэм ещхьу, Тхьэм и Псэ ЛъапӀэм фыпэув зэпытщ. 
ACT.7.52	Фэ фи адэжьхэм кърамыхуэкӀа бегъымбар щыӀа? Щыпкъагъэ ЗиӀэр дунейм къызэрытехьэнур цӀыхухэм яхуэзыӀуатэхэри яукӀащ. Фэри тепщэныгъэ зиӀэхэм ар евгъэубыдри, евгъэукӀащ. 
ACT.7.53	МелыӀычхэм Торэт хабзэр къызыӀэщӀалъхьар фэращ. Апхуэдэу щыт пэтми, Торэт хабзэм итыр фэ вгъэзащӀэркъым.
ACT.7.54	Тхьэмадэ Хасэшхуэм щыщхэм Стефан жиӀэм здедаӀуэм, къызэрыгъэплъурэ, я дзэхэр зэрагъэшхырт. 
ACT.7.55	Ауэ Тхьэм и Псэ ЛъапӀэр Стефан и гум хуабжьу хыхьэщ, ар уафэм дэплъейри, Тхьэм и щӀыхьышхуэри Тхьэм и ижьырабгъумкӀэ Хьисэ зэрыщытри къилъэгъуащ.
ACT.7.56	– Феплъ, – жиӀащ Стефан, – уафэхэр зэӀухауэ, ЦӀыху Лъэпкъым и Къуэр Тхьэм и ижьырабгъумкӀэ бгъэдэту солъагъу.
ACT.7.57	Ар щызэхахым, абыхэм я тхьэкӀумэхэр ӀуапӀэри, зэрыгъэкӀийурэ къебгъэрыкӀуащ. 
ACT.7.58	Стефан къалэм далъэфри, мывэкӀэ еуэурэ яукӀыу щӀадзащ. Щыхьэтхэм я щыгъынхэр Щаул
ACT.7.59	ЯукӀын мурад яӀэу мывэкӀэ къеуэу щыщӀадзэм, Стефан лъэӀуащ:
ACT.7.59	– Зиусхьэн Хьисэ, си псэр сӀых!
ACT.7.60	Лъэгуажьэмыщхьэу тӀысри, макъышхуэкӀэ жиӀащ итӀанэ:
ACT.7.60	– Зиусхьэн, мы гуэныхьыр мы цӀыхухэм я пщэм думылъхьэ!
ACT.7.60	Ар жиӀэри, и псэр хэкӀащ.
ACT.8.1	Стефан зэраукӀар Щаул фӀэзахуэщ.
ACT.8.1	Члисэ зэхуэсым щыщу Ерусалим дэсхэр хуабжьу къызэрахуэкӀыу щӀадзащ цӀыхухэм а махуэ дыдэм. Апостолхэм нэмыщӀ, фӀэщхъуныгъэ зиӀэ псори Иудей, Самарие хэкухэм щызэбгрыкӀащ. 
ACT.8.2	Тхьэм и фӀэлӀыкӀыр зи гум илъ цӀыхухэм Стефан щӀалъхьэжри, хьэдагъэшхуэ хуащӀащ. 
ACT.8.3	Щаул члисэ зэхуэсым щыщхэр игъэкӀуэдыну хэтт. Зы унэм щӀэкӀмэ, адрей унэм щӀыхьэурэ, фӀэщхъуныгъэ зиӀэ цӀыхухъухэри цӀыхубзхэри езым и цӀыхухэм лъэщыгъэкӀэ иригъэубыдурэ лъэхъуэщым щӀригъадзэрт.
ACT.8.4	ЗэбгрыкӀа цӀыхухэм къакӀухьурэ, хыбарыфӀыр яӀуатэрт. 
ACT.8.5	Филипп
ACT.8.6	ЦӀыхубэр Филипп и псалъэхэм едаӀуэурэ, абы илэжьа Ӏуэху телъыджэхэр щалъагъукӀэ, и псалъэхэр я гум хыхьэрт; 
ACT.8.7	сыт щхьэкӀэ жыпӀэмэ цӀыху куэд зыӀыгъ жин бзаджэхэр кӀийуэ яхэкӀырт, зи пкъыуэ хъуа цӀыху куэди лъашэхэри Филипп игъэхъужырт. 
ACT.8.8	А къалэр гуфӀэгъуэшхуэм зэщӀищтащ апхуэдэурэ.
ACT.8.9	А къалэм Симон зи цӀэ гуэр дэст. Зэман зыкъомкӀэ удыгъэм хэтауэ, цӀыхушхуэу закъыфӀигъэщӀурэ, Самарие дэсхэр ихьэхуат абы.
ACT.8.10	«Мы лӀыр Тхьэм и лъэкӀыныгъэшхуэу „ЛъэкӀыныгъэ Ин“ жыхуаӀэращ», жаӀэрэ, цӀыху псоми, инми цӀыкӀуми, я гум хыхьауэ, Симон жиӀэхэм едаӀуэрт. 
ACT.8.11	УдыгъэкӀэ зэрыдихьэхрэ куэд щӀати, абы ахэр ягуапэу едаӀуэрт. 
ACT.8.12	Ауэ Тхьэм и Тепщэныгъэшхуэм* теухуа хъыбарыфӀымрэ Хьисэ Мэссихьым и цӀэм теухуа хъыбарыфӀымрэ Филипп ахэр иригъэдаӀуэурэ, фӀэщхъуныгъэ яӀэ щыхъум, цӀыхухъухэми цӀыхубзхэми Филипп зрагъэумэхъащ. 
ACT.8.13	Езы Симони ХьисэкӀэ фӀэщхъуныгъэ иӀэ хъущ, зригъэумэхъри, Филипп и ужь ит хъуащ. Филипп къигъэлъэгъуа нэщэнэ гъэщӀэгъуэныщэхэри илэжьа Ӏуэху телъыджэхэри щилъагъукӀэ, Симон игъэщӀагъуэрт.
ACT.8.14	Ерусалим дэс апостолхэм Самарие цӀыхухэм Тхьэм и псалъэхэр къабыл зэращӀар щызэхахым, Петррэ Иуанрэ абыхэм я деж ягъэкӀуащ. 
ACT.8.15	Абы щынэсым, Тхьэм и Псэ ЛъапӀэр фӀэщхъуныгъэ зиӀэхэм я гум хыхьэну Петррэ Иуанрэ Тхьэм яхуелъэӀуащ; 
ACT.8.16	сыт щхьэкӀэ жыпӀэмэ Тхьэм и Псэ ЛъапӀэр абыхэм ящыщ зыми иджыри къахуехатэкъым, Зиусхьэну Хьисэ и цӀэкӀэ Филипп ахэр иумэхъа къудейт. 
ACT.8.17	Апхуэдэу щыхъум, Петррэ Иуанрэ я Ӏэхэр абыхэм тралъхьэри, Тхьэм и Псэ ЛъапӀэр а фӀэщхъуныгъэ зиӀэхэм я гум илъ хъуащ.
ACT.8.18	Апостолхэм я Ӏэхэр тралъхьэу, а цӀыхухэм Тхьэм и Псэ ЛъапӀэр я гум илъ зэрыхъуар Симон щилъагъум, апостолхэм ахъшэ къахуихьри, мыпхуэдэу жиӀащ:
ACT.8.19	– Си Ӏэхэр цӀыху гуэрым щытеслъхьэкӀэ, Тхьэм и Псэ ЛъапӀэр и гум хыхьэн щхьэкӀэ, сэри мы лъэкӀыныгъэр къызэфт.
ACT.8.20	– Уэ уи ахъшэри уэри фызэдрекӀуэд Тхьэм и тыгъэр къэпщэхуфын къызэрыпфӀэщӀам щхьэкӀэ, – жриӀащ Петр. 
ACT.8.21	– Уэ уи гур Тхьэм дежкӀэ щыпкъэу зэрыщымытым къыхэкӀкӀэ, мы Ӏуэхум ущыщкъым, уи Ӏыхьи хэлъкъым. 
ACT.8.22	Аращи, бзаджагъэу блэжьам хущӀегъуэжи, Тхьэм елъэӀу. Мыхъун мураду уиӀэр Тхьэм къыпхуигъэгъункӀи хъунщ; 
ACT.8.23	сыт щхьэкӀэ жыпӀэмэ фыгъуэныр уэ уи гум хэпщӀауэ, бзаджагъэм узэщӀиубыдауэ зэрыщытыр солъагъу.
ACT.8.24	– Фэ жыфӀам щыщ зыри къысщымыщӀыну Тхьэм фысхуелъэӀу, – жиӀащ Симон.
ACT.8.25	Апостолхэр Зиусхьэным щыхьэт хуэхъури, абы и псалъэхэм цӀыхухэр ирагъэдэӀуа нэужь, Самарие хэкум щыщ жылагъуэ куэдым хъыбарыфӀыр цӀыхухэм щыхуаӀуатэурэ, Ерусалим ягъэзэжащ.
ACT.8.26	– Тэдж, Ерусалим дэкӀи, Газэ къалэм
ACT.8.27	Арати, Филипп тэджри, гъуэгу техьащ. КӀуэурэ, Ефиопие къэралым щыщ лӀы гуэр къыӀущӀащ. А лӀыр Ефиопием и пащтыхь Кандакие зи цӀэ цӀыхубзым хуэлажьэ Ӏэтащхьэхэм ящыщт. Пащтыхьым и мылъку псори абы и ӀэмыщӀэ илът. А Ӏэтащхьэр, Тхьэм елъэӀун папщӀэ, Ерусалим къэкӀуат. 
ACT.8.28	Ар и къэралым гум ису здэкӀуэжым, Ешайа бегъымбарым и тхылъым еджэрт.
ACT.8.29	– А гум бгъурыхьи, бгъэдэтурэ кӀуэ, – къыжриӀащ Тхьэм и Псэ ЛъапӀэм Филипп.
ACT.8.30	Гум бгъурыхьэри, а лӀыр Ешайа бегъымбарым и тхылъым зэреджэр щилъагъум, Филипп жиӀащ:
ACT.8.30	– Узэджэм къикӀыр къыбгурыӀуэрэ?
ACT.8.31	– Зыгуэрым зэхызимыгъэщӀыкӀмэ, дауэ къызэрызгурыӀуэнур? – жиӀащ Ӏэтащхьэм. Ар Филипп елъэӀуащ:
ACT.8.31	– КъыдэкӀуеи, къызбгъэдэтӀысхьэ.
ACT.8.32	Тхьэм и псалъэу тхахэм щыщу Ӏэтащхьэр зэджар мы псалъэхэращ:
ACT.8.32	«Мэлым хуэдэу фӀагъэжыну яшащ.
ACT.8.32	Зыщым и пащхьэм щынэр
ACT.8.32	щэху хъуауэ зэритым хуэдэу,
ACT.8.32	абыи и жьэр зэтрихакъым.
ACT.8.33	Езыр ягъэпудащ икӀи хабзэм
ACT.8.33	къемызэгъыу хьэкум тращӀыхьащ.
ACT.8.33	А зэманым псэуа цӀыхухэм я бзаджагъэр
ACT.8.33	здынэсыр къипщын зылъэкӀынур хэт?
ACT.8.33	Сыт щхьэкӀэ жыпӀэмэ и псэр
ACT.8.33	мы дунейм щыхахащ».
ACT.8.34	– КъызжепӀэну сынолъэӀу: Бегъымбарыр зытепсэлъыхьыр хэт? Езыра хьэмэрэ нэгъуэщӀ гуэр? – еупщӀащ Ӏэтащхьэр Филипп.
ACT.8.35	Апхуэдэу къыщеупщӀым, Филипп Тхьэм и псалъэу тхахэм хэт а псалъэ дыдэхэмкӀэ къыщӀидзэри, Хьисэ теухуа хъыбарыфӀыр Ӏэтащхьэм хуиӀуэтащ.
ACT.8.36	Гъуэгум ирикӀуэурэ, псы гуэр деж нэсауэ, Ӏэтащхьэм жиӀащ:
ACT.8.36	– Мис псы. Сыбумэхъ
ACT.8.37	– Уигу псомкӀи фӀэщхъуныгъэ уиӀэмэ, узумэхъ хъунущ, – жриӀащ Филипп.
ACT.8.37	– Хьисэ Мэссихь Тхьэм зэри-КъуэмкӀэ фӀэщхъуныгъэ сиӀэщ, – жиӀащ Ӏэтащхьэм.
ACT.8.38	Ӏэтащхьэм гущхьэӀыгъым къригъэгъэувыӀэщ, Ӏэтащхьэмрэ Филиппрэ псым хыхьэри, Филипп Ӏэтащхьэр иумэхъащ. 
ACT.8.39	Псым къызэрыхэкӀыжу, Тхьэм и Псэ ЛъапӀэм Филипп нэгъуэщӀ щӀыпӀэ гуэрым напӀэзыпӀэм ихьащ, Ӏэтащхьэми Филипп илъагъужакъым. ГуфӀэгъуэм хэту, Ӏэтащхьэр и гъуэгу техьэжащ. 
ACT.8.40	Филипп Азот къалэм
ACT.9.1	Щаул ХьисэкӀэ фӀэщхъуныгъэ зиӀэхэр хуабжьу игъэбийуэ, «Хьисэ и гъуэгум фытемыкӀмэ, фыдукӀынущ» яжриӀэ зэпытт. Дин пашэшхуэм деж кӀуэри елъэӀуащ:
ACT.9.2	– Дамаск къалэм щыӀэ синэгуэгухэм тхылъ яхуэтхи, къызэт.
ACT.9.2	Щаул апхуэдэу щӀыжиӀар Хьисэ и гъуэгу тетхэр Дамаск къыщигъуэтмэ, цӀыхухъуми цӀыхубзми, Ӏэпхлъэпх иригъэщӀурэ Ерусалим къригъэшэну арат. 
ACT.9.3	Гъуэгум тетурэ, Дамаск гъунэгъу щыхуэхъум, уафэм нэхугъэ гуэр напӀэзыпӀэм къехри, Щаул къиухъуреихьащ. 
ACT.9.4	ЩӀым теджалэри, макъ гуэрым къыжриӀэу зэхихащ Щаул:
ACT.9.4	– Щаул, Щаул, сыт гугъу сыщӀебгъэхьыр?
ACT.9.5	– Уэ ухэт, Зиусхьэн? – жиӀащ Щаул.
ACT.9.5	– Хьисэ гугъу ебгъэхьыр сэращ, – жиӀаш абы, – выр зейм и баш кӀыхь папцӀэм выр къызэрелъэкъуауэм хуэдэу пщӀымэ, уи щхьэм лей ибохыж. 
ACT.9.6	Къэтэджи, къалэм дыхьэ. Уэ пщӀэн хуейр зыгуэрым къыщыбжиӀэнущ абдежым.
ACT.9.7	Щаул и гъусэхэр зы псалъэ яхужымыӀэрэ я пӀэм ижыхьауэ къэнащ. Макъыр зэхахат, ауэ цӀыху зыри ялъэгъуакъым. 
ACT.9.8	Щаул къэтэджри, и нэхэр къызэтрихыжащ, ауэ абыхэм зыри ялъагъужыртэкъым. Арати, Щаул и Ӏэр яӀыгъыу Дамаск дашащ. 
ACT.9.9	Щаул махуищкӀэ зыри имылъагъужу щытащ, а зэманым къриубыдэу зыри ишхакъым, ирифакъым.
ACT.9.10	ХьисэкӀэ фӀэщхъуныгъэ зиӀэхэм ящыщу Ананий зи цӀэ гуэр Дамаск дэст. Зиусхьэныр абы къыхуэхутэри къеджащ:
ACT.9.10	– Ананий!
ACT.9.10	– Сэращ, Зиусхьэн, – иритыжащ жэуап Ананий.
ACT.9.11	– Тэджи, «Уэрам ЗанщӀэ» жыхуаӀэ уэрамым тет Иудэ и унэм кӀуэ, – къыжриӀащ Зиусхьэным Ананий. – Абы Щаул и цӀэу Тарс къалэм щыщым щыщӀэупщӀэ, сыт щхьэкӀэ жыпӀэмэ ар Тхьэм йолъэӀу. 
ACT.9.12	Абы и нэхэр къигъэплъэжын щхьэкӀэ, Ананий и цӀэу лӀы гуэр къыхуэкӀуауэ, и Ӏэхэр къытрилъхьэу илъэгъуащ.
ACT.9.13	– Зиусхьэн, – жиӀащ Ананий, – мы лӀым уэ уи цӀыху лъапӀэу Ерусалим дэсхэм ярищӀа хьэкӀэкхъуэкӀагъэр зыхуэдизыр куэдым къызжаӀащ. 
ACT.9.14	Иджы дин пашэшхуэхэм хуит закъригъэщӀри, мыбы къэкӀуауэ уэ къолъэӀу цӀыху псоми Ӏэхъулъэхъу ярыригъэлъхьэну хэтщ.
ACT.9.15	Зиусхьэным Ананий къыжриӀащ:
ACT.9.15	– КӀуэ! Хамэ лъэпкъхэми, пащтыхьхэми, израил цӀыхухэми си цӀэм и хъыбар ялъигъэӀэсыну а лӀыр сэ хэсхащ. 
ACT.9.16	Сэ абы езгъэлъагъунущ си цӀэм щхьэкӀэ гугъуехьу ишэчын хуейр зыхуэдизыр.
ACT.9.17	Арати, Ананий а унэм кӀуэри щӀыхьащ. И Ӏэхэр Щаул и щхьэм трилъхьэри, жиӀащ:
ACT.9.17	– Щаул, си къуэш, уэ мыбы укъыщыкӀуэм щыгъуэ Зиусхьэн Хьисэ и гъуэгум къыщыпхуэхутам сыкъигъэкӀуащ, уэ уи нэхэр къэплъэжын икӀи Тхьэм и Псэ ЛъапӀэр уи гум кууэ хыхьэн щхьэкӀэ.
ACT.9.18	Ар щыжиӀэм, бдзэжьеифэхэм хуэдэу Щаул и нэхэм зыгуэрхэр къыщӀэлъэлъащ, ялъагъууи хъужащ. Щаул къэтэджри, Ананий ар иумэхъащ. 
ACT.9.19	Абы и ужькӀэ Щаул шхащ, къаруи игъуэтыжащ.
ACT.9.19	ХьисэкӀэ фӀэщхъуныгъэ зиӀэу Дамаск дэсхэм я деж Щаул махуэ зыбжанэкӀэ щыӀащ. 
ACT.9.20	ЗанщӀэуи щӀидзащ Хьисэ Тхьэм зэри-Къуэр синэгуэгухэм цӀыхухэм щахуиӀуатэу. 
ACT.9.21	Ар зэхэзыха цӀыху псоми ягъэщӀагъуэу жаӀэрт:
ACT.9.21	– Мы лӀыракъэ Хьисэ елъэӀу цӀыхухэм Ерусалим гугъуехь щезыгъэшэчу щытар? Мыбы ар къыщӀэкӀуар Хьисэ елъэӀу цӀыхухэм Ӏэхъулъэхъу иригъащӀурэ дин пашэшхуэхэм яхуишэну аракъэ?
ACT.9.22	Ауэ Щаул нэхъ лъэкӀыныгъэ иӀэ хъуащ. Хьисэ зэры-Мэссихьыр
ACT.9.23	Махуэ зыкъом дэкӀа нэужь, Щаул яукӀыну мурад ящӀащ журтхэм. 
ACT.9.24	Абыхэм я мурадыр Щаул къищӀащ. Ар яукӀын щхьэкӀэ, жэщи махуи куэбжэхэм Ӏуту пэплъэрт журтхэр. 
ACT.9.25	Ауэ фӀэщхъуныгъэ зиӀэхэм Щаул жэщу къыдашри, къалэ блыным иӀэ гъуанэмкӀэ чы матэшхуэм ису блыным кърагъэхащ.
ACT.9.26	Ерусалим щынэсым, ХьисэкӀэ фӀэщхъуныгъэ зиӀэхэм яхыхьэну хэтащ Щаул, ауэ абы ХьисэкӀэ фӀэщхъуныгъэ иӀэ зэрыхъуар абыхэм я фӀэщ яхуэмыщӀурэ щышынэрт. 
ACT.9.27	Варнавэ
ACT.9.28	Апхуэдэу щыхъум, Щаул ХьисэкӀэ фӀэщхъуныгъэ зиӀэхэм яхэкӀ-яхыхьэу Ерусалим дэсащ, тегушхуауэ цӀыхухэм хъыбарыфӀыр Зиусхьэным и цӀэкӀэ яхуиӀуатэу. 
ACT.9.29	Алыджыбзэм техьа журтхэми
ACT.9.30	Къуэшхэм
ACT.9.31	Апхуэдэурэ, Иудей, Галилей, Самарие хэку псоми щыӀэ члисэ зэхуэсхэм мамырыгъэ яӀэ хъуащ. ФӀэщхъуныгъэ зиӀэхэм гурэ псэкӀэ нэхъ къару ягъуэтурэ, Зиусхьэным и фӀэлӀыкӀыр я гум илъурэ, Тхьэм и Псэ ЛъапӀэм игъэгушхуэурэ, ахэр нэхъыбэ хъуащ.
ACT.9.32	Петр хэкур къыщызэхикӀухьым, Тхьэм и цӀыху лъапӀэу Лиддэ къалэм
ACT.9.33	Еней зи цӀэ лӀы гуэрым щыӀущӀащ абы. Илъэсий хъуауэ пкъыуэ хъуауэ, пӀэм хэлът ар.
ACT.9.34	– Еней, – жриӀащ Петр, – Хьисэ Мэссихь уегъэхъуж. Къэтэджи, уи пӀэр Ӏухыж.
ACT.9.34	Ар зэрыжиӀэу, Еней къэтэджащ. 
ACT.9.35	Лиддэ къалэм* дэс псори, Сарон губгъуэ тафэм
ACT.9.36	Иоппие къалэм
ACT.9.37	А махуэхэм сымаджэ къэхъури, ар дунейм ехыжащ. И хьэдэр ягъэпскӀри, унэм и етӀуанэ къатым драхьеящ. 
ACT.9.38	Лиддэ къалэр Иоппие къалэм пэгъунэгъути, Петр абы зэрыщыӀэр ХьисэкӀэ фӀэщхъуныгъэ зиӀэхэм щызэхахым, «ЗумыӀэжьэу, ди деж къакӀуэ!» жраӀэну, лӀыкӀуитӀ Петр деж ягъэкӀуащ.
ACT.9.39	Петр къэтэджри, абыхэм я гъусэу кӀуащ. Иоппие къалэм щынэсым, унэм и етӀуанэ къатым драшеящ. Фызабэ псоми Петр къаувыхьри, Тавифэ я гъусэу щыщытам щыгъуэ абы щыгъыну идауэ хъуар гъуэгыурэ кърагъэлъэгъуащ.
ACT.9.40	Петр цӀыхухэр унэм щӀигъэкӀщ, лъэгуажьэмыщхьэу уври, Тхьэм елъэӀуащ. Хьэдэм зыхуигъазэри, жиӀащ итӀанэ:
ACT.9.40	– Тавифэ, къэтэдж!
ACT.9.40	Тавифэ и нэхэр къызэтрихри, Петр щилъагъум, къэтӀысащ. 
ACT.9.41	Петр абы и Ӏэр иубыдри къигъэтэджыжащ. Тхьэм и цӀыху лъапӀэхэмрэ фызабэхэмрэ къриджэри, Тавифэ псэууэ яритыжащ итӀанэ. 
ACT.9.42	А хъыбарыр Иоппие къалэм дэс псоми зэлъащӀысащ, цӀыху куэдми ЗиусхьэнымкӀэ фӀэщхъуныгъэ яӀэ хъуащ. 
ACT.9.43	Симон зи цӀэ фащӀэ гуэрым деж Петр махуэ куэдкӀэ Иоппие къалэм хьэщӀэу къыдэнащ абы и ужькӀэ.
ACT.10.1	Корнелий зи цӀэ лӀы гуэр дэсащ Кесарие къалэм. Ар Италие къэралым щыщ дзэм хэту, зауэлӀищэ хъу гупым я пашэхэм ящыщащ. 
ACT.10.2	Езыми и унагъуэ псоми Тхьэр ягъэлъапӀэрт,
ACT.10.3	Шэджагъуэнэужьым сыхьэтыр щым
ACT.10.4	Корнелий шынауэ, и нэхэр абы триубыдэри, жриӀащ:
ACT.10.4	– Зиусхьэн, сыт узыхуейр?
ACT.10.4	– Уи тхьэлъэӀури уи псапэ тыхьхэри Тхьэм деж нэсащ, Тхьэм ахэр щымыгъупщауэ и гум илъщ, – къыжриӀащ мелыӀычым. 
ACT.10.5	– ПетркӀэ зэджэ Симон къашэн щхьэкӀэ, Иоппие къалэм лӀыкӀуэхэр гъакӀуэ. 
ACT.10.6	Ар зи унэр хы Ӏуфэм Ӏут Симон фащӀэм и хьэщӀэщ.
ACT.10.7	Ар къыжезыӀа мелыӀычыр бгъэдэкӀыжа нэужь, Корнелий и унэӀутхэм ящыщу цӀыхуитӀрэ и ӀуэхутхьэбзащӀэ зауэлӀхэм ящыщу Тхьэр зыгъэлъапӀэмрэ къриджэщ, 
ACT.10.8	къэхъуа псори яхуиӀуэтэжри, Иоппие къалэм игъэкӀуащ.
ACT.10.9	ЕтӀуанэ махуэм ахэр гъуэгум тетурэ, къалэм пэгъунэгъу щыхъум, сыхьэтыр пщыкӀутӀым
ACT.10.10	Абы тетурэ къэмэжалӀэри, шхэн хуей хъуащ. Шхыныр ягъэхьэзыр щыхъум, Петр зыгуэр къыхуэхутащ. 
ACT.10.11	Уафэр зэӀукӀри, щэкӀ хужь иным ещхь гуэр къехыу илъэгъуащ. А щэкӀыр къуапиплӀкӀи кӀэрыщӀауэ, щӀым кърагъэлэлэхам хуэдэт. 
ACT.10.12	Дэтхэнэ лъэпкъыгъуэми щыщу лъакъуиплӀкӀэ зекӀуэ псэущхьэхэр, ныбэгукӀэ къэзыпщыхь псэущхьэхэр, къуалэбзухэр а щэкӀ хужьым кӀуэцӀылът. 
ACT.10.13	Петр макъ гуэр зэхихащ:
ACT.10.13	– Петр, къэтэдж. ФӀэгъэжи, шхы!
ACT.10.14	– Хьэуэ, Зиусхьэн, – жиӀащ Петр, – ар хъуххэнукъым. Мышхыпхъи хьэрэми зэи сшхакъым.
ACT.10.15	А макъым Петр къыжриӀащ етӀуанэу:
ACT.10.15	– Тхьэм хьэлэлу икӀи шхыпхъэу жыхуиӀар уэ хьэрэму умылъытэ.
ACT.10.16	Апхуэдэу щэнейрэ хъуащ. ЩэкӀ хужьыр уафэм дэкӀуеижащ итӀанэ.
ACT.10.17	Къыхуэхутар зищӀысым егупсысу Петр здэщысым, Корнелий къигъэкӀуа лӀыхэр, щӀэупщӀэурэ, Симон и унэр къагъуэтауэ куэбжэм Ӏутт.
ACT.10.18	– ПетркӀэ зэджэ Симон мы унэм щӀэс? – жаӀэри, щӀэупщӀэурэ къэджащ.
ACT.10.19	Петр къыхуэхутам здегупсысым, Тхьэм и Псэ ЛъапӀэм къыжриӀащ:
ACT.10.19	– Мис, лӀищ къыплъохъу. 
ACT.10.20	Къэтэджи, щӀэкӀ, умычэнджащэу абыхэм ядэкӀуэ; сыт щхьэкӀэ жыпӀэмэ ахэр къэзыгъэкӀуар сэращ.
ACT.10.21	Петр абыхэм ябгъэдыхьэри, яжриӀащ:
ACT.10.21	– Фэ фызылъыхъуэр сэращ. Ӏуэху гуэр фиӀэу фыкъэкӀуа?
ACT.10.22	– Дэ дыкъэзыгъэкӀуар дзэ пашэу Корнелийщ, – жаӀащ а лӀыхэм. – Ар щыпкъагъэри Тхьэм и фӀэлӀыкӀыр зи гум илъу, журт лъэпкъ псоми щӀыхь зыхуащӀ цӀыхущ. И лӀыкӀуэхэм езым деж уригъашэу, жыпӀэхэм едэӀуэну мелыӀыч гуэрым унафэ къыхуищӀащ абы.
ACT.10.23	Апхуэдэу щыхъум, Петр ахэр къригъэблагъэри игъэхьэщӀащ. А лӀыхэм я гъусэу, Петр етӀуанэ махуэм гъуэгу техьащ. Иоппие къалэм щыщ къуэшхэри
ACT.10.24	КъыкӀэлъыкӀуэ махуэм ар Кесарие къалэм нэсащ. Корнелий и унэкъуэщхэри и благъэхэри къызэхуишэсауэ абыхэм къапэплъэрт. 
ACT.10.25	Петр унэм щыщӀыхьэм, Корнелий абы къыпежьэщ, и лъабжьэм зыкъыщӀидзэри, лъэгуажьэмыщхьэу тӀысащ. 
ACT.10.26	Корнелий къигъэтэджри, Петр жиӀащ:
ACT.10.26	– Къэтэдж, сэри сыцӀыху къудейщ.
ACT.10.27	Корнелий епсалъэурэ, унэм щыщӀыхьэм, цӀыху куэд къызэхуэсауэ илъэгъуащ Петр.
ACT.10.28	– Журт гуэр хамэ лъэпкъхэм щыщхэм яхыхьэну е я унэм щӀыхьэну ди хабзэм къызэремызэгъыр фэри фощӀэ, – яжриӀащ Петр абыхэм. – Ауэ Тхьэм зэхызигъэщӀыкӀащ цӀыху гуэр е мыкъабзэу е фӀейуэ сымылъытэну. 
ACT.10.29	Аращи, мы лӀыкӀуэхэм сыкъыщевгъашэм, сымычэнджащэу сыкъэкӀуащ. Иджы сынывоупщӀ: сыт хуэдэ Ӏуэху сыкъыщӀевгъэшар?
ACT.10.30	– МахуиплӀ и пэкӀэ, мы сыхьэтым, шэджагъуэнэужьым сыхьэтыр щым, си унэм Тхьэм сыщелъэӀуащ, – жиӀащ Корнелий. – НапӀэзыпӀэм, щыгъын хужь лыдхэр щыгъыу, лӀы гуэр си пащхьэм къихутэри, 
ACT.10.31	жиӀащ: «Корнелий, Тхьэм уи тхьэлъэӀур зэхихащ, уи псапэ тыхьхэри щымыгъупщауэ и гум илъщ. 
ACT.10.32	ПетркӀэ зэджэ Симоныр къашэну Иоппие къалэм лӀыкӀуэхэр гъакӀуэ. Ар зи унэр хы Ӏуфэм Ӏут Симон фащӀэм и хьэщӀэщ. Ар къэкӀуэнурэ къопсэлъэнущ». 
ACT.10.33	Асыхьэтуи ныпкӀэлъызгъэкӀуащ. УкъызэрыкӀуар фӀыуэ пщӀащ. Зиусхьэным къыпхуищӀа унафэм дедэӀуэну псори Тхьэм и пащхьэм дитщ иджы.
ACT.10.34	Петр мыпхуэдэу жиӀэу щӀидзащ итӀанэ:
ACT.10.34	– Тхьэр цӀыхум и фэм емыплъу, цӀыху псори и зэхуэдэу зэрыщытыр къызгурыӀуащ. 
ACT.10.35	Сыт хуэдэ лъэпкъым къыхэкӀауи щрет, Тхьэм и фӀэлӀыкӀыр зи гум илъыр икӀи щыпкъагъэр зыгъэзащӀэ дэтхэнэри Тхьэм ещтэ. 
ACT.10.36	Тхьэм израил цӀыхухэм ялъигъэӀэса хъыбарыфӀыр фэ фощӀэ. Ар мыпхуэдэу жызыӀэ хъыбарыфӀырщ: Хьисэ Мэссихьу цӀыху псоми я Зиусхьэнырщ цӀыхухэр Тхьэм езыгъэкӀужыр. 
ACT.10.37	Иуан зрагъэумэхъыну цӀыхухэм хъыбар яхуиӀуэта нэужь, Галилей хэкум къыщыщӀэдзауэ Иудей хэку псом къыщыхъуар фощӀэ. 
ACT.10.38	Назарет щыщ Хьисэ и хъыбарыр фощӀэ. Тхьэм и Псэ ЛъапӀэмрэ къаруушхуэмрэ абы къыхуригъэхащ. Тхьэр абы и гъусэу зэрыщытам щхьэкӀэ, Ӏуэху щхьэпэ ищӀэурэ, шейтӀаным и къарукӀэ хигъэзыхьа цӀыху псори игъэхъужу щытащ.
ACT.10.39	– А Хьисэ журтхэм я къэралми Ерусалими щилэжьа Ӏуэху псоми дэ дращыхьэтщ. Ар пкъом ираӀулӀри яукӀащ. 
ACT.10.40	Тхьэм ар ещанэ махуэм лӀахэм къахигъэтэджыкӀыжри, цӀыхухэм яригъэлъагъужащ. 
ACT.10.41	Тхьэм ар цӀыху псоми яригъэлъэгъуакъым, Тхьэм ар зригъэлъэгъуар нэхъапэм къыхиха щыхьэтхэращ. Хьисэ лӀахэм къахэтэджыкӀыжа нэужь, езым дефэу, дешхэу щытар дэрщ Тхьэм ар зригъэлъэгъуар. 
ACT.10.42	Тхьэм и псалъэхэм цӀыхухэр едгъэдэӀуэнуи, псэухэми лӀахэми хьэкум ятезыщӀыхьыну Тхьэм къигъэувар зэры-Хьисэ щыхьэт дытехъуэну Тхьэм унафэ къытхуищӀащ. 
ACT.10.43	ХьисэкӀэ фӀэщхъуныгъэ зиӀэ дэтхэнэми и гуэныхьхэр Хьисэ и цӀэкӀэ къызэрыхуэгъунумкӀэ бегъымбар псори Хьисэ щыхьэт тохъуэ.
ACT.10.44	Петр мы псалъэхэр здыжиӀэм, ахэр зэхэзыха псоми Тхьэм и Псэ ЛъапӀэр къахуехащ. 
ACT.10.45	Петр и гъусэу къэкӀуэгъауэ фӀэщхъуныгъэ зиӀэ цӀыхуу сунэт ящӀахэм Тхьэм и тыгъэу езым и Псэ ЛъапӀэр хамэ лъэпкъхэм щыщхэм къазэрыхуригъэхар ягъэщӀэгъуащ; 
ACT.10.46	сыт щхьэкӀэ жыпӀэмэ а хамэхэр езыхэм ямыщӀэ бзэхэмкӀэ псалъэурэ, Тхьэм щӀыхь хуащӀу зэхахати, аращ.
ACT.10.46	Арати, Петр жиӀащ:
ACT.10.47	– Дэ тхуэдэу Тхьэм и Псэ ЛъапӀэр зи гум илъ хъуа цӀыхухэр дыумэхъмэ, зымыдэн щыӀэ?
ACT.10.48	Хьисэ Мэссихь и цӀэкӀэ ахэр яумэхъыну унафэ ищӀащ абы и ужькӀэ. Ахэр Петр елъэӀуащ махуэ зыбжанэкӀэ я деж къэнэну.
ACT.11.1	Хамэ лъэпкъхэм щыщхэми Тхьэм и псалъэхэр зэращтар апостолхэмрэ Иудей хэкум ис къуэшхэмрэ зэхахащ. 
ACT.11.2	Апхуэдэу щыхъум, Петр Ерусалим щыкӀуам, сунэт ящӀахэм Петр илэжьар ямыдэу, 
ACT.11.3	жраӀащ:
ACT.11.3	– Уэ сунэт ямыщӀахэм я деж ущӀыхьэри уадэшхащ.
ACT.11.4	Петр Ӏуэхур зэрекӀуэкӀар чэзу-чэзууэ къагуригъаӀуэу щӀидзащ итӀанэ:
ACT.11.5	– Иоппие къалэм Тхьэм сыщелъэӀурт. Тхьэм си акъылыр сщхьэщихури, щэкӀ хужь иным хуэдэу, зыгуэр уафэм къехыу къэслъэгъуащ абы щыгъуэ. Ар къуапиплӀкӀэ кӀэрыщӀауэ, уафэм кърагъэлэлэха хуэдэ, си пащхьэм ихьащ. 
ACT.11.6	ЩэкӀ хужьым сыщеплъым, лъакъуиплӀкӀэ зекӀуэ Ӏэщхэр, хьэкӀэкхъуэкӀэхэр, ныбэгукӀэ къэзыпщыхь псэущхьэхэр, къуалэбзухэр слъэгъуащ. 
ACT.11.7	Макъ гуэрым «Петр, къэтэдж. ФӀэгъэжи, шхы!» къызжиӀэу зэхэсхащ.
ACT.11.8	«Хьэуэ, Зиусхьэн, ар хъуххэнукъым, мышхыпхъи хьэрэми зэи зыӀуслъхьакъым», жысӀэри жэуап стыжащ.
ACT.11.9	– А макъыр уафэм етӀуанэу къиӀукӀащ: «Тхьэм хьэлэлу икӀи шхыпхъэу жыхуиӀар уэ хьэрэму умылъытэ», жиӀэу. 
ACT.11.10	Апхуэдэу щэнейрэ хъуащ. Уафэм псори дэкӀуеижащ итӀанэ.
ACT.11.11	– А дакъикъэ дыдэм Кесарие къалэм кърагъэкӀыу си деж къагъэкӀуа лӀищ сэ сызыщӀэс унэм и бжэӀупэм къыӀухьащ. 
ACT.11.12	Сымычэнджащэу, абыхэм ящӀыгъуу, сыкӀуэну Тхьэм и Псэ ЛъапӀэм къызжиӀащ. Мы къуэшихри си гъусэу дыкӀуэри, а лӀым и унэм дыщӀыхьащ. 
ACT.11.13	А лӀым къыджиӀащ и унэм мелыӀыч гуэр къыщыхутэу, мыпхуэдэу жиӀэу зэрилъэгъуар: «ПетркӀэ зэджэ Симон къашэну лӀыкӀуэхэр гъакӀуэ. 
ACT.11.14	Уэрэ уи унагъуэм исхэмрэ фымыкӀуэду фыкъезыгъэлыну псалъэхэр абы къыбжиӀэнущ».
ACT.11.15	– Сыпсэлъэну щыщӀэздзэм, Тхьэм и Псэ ЛъапӀэр абыхэм къахуехащ, дэри япэм къызэрытхуехыгъам хуэдэу. 
ACT.11.16	Абы щыгъуэ сигу къэкӀыжащ Зиусхьэным жиӀэгъа псалъэхэр:
ACT.11.17	Зиусхьэну Хьисэ МэссихькӀэ фӀэщхъуныгъэ диӀэ щыхъум, Тхьэм езым и Псэ ЛъапӀэр дэ къызэрытхуригъэхыгъам хуэдэу, абыхэми къахуригъэхамэ, сэ сыхэт Тхьэм сыпэувыну?
ACT.11.18	А псалъэхэр щызэхахым, ахэр щым хъуащ. Тхьэм щӀыхь хуащӀри, жаӀащ:
ACT.11.18	– Хамэ лъэпкъхэри я гуэныхьхэм хущӀегъуэжынурэ, мыкӀуэдыжын гъащӀэ яӀэ хъуну Тхьэм игъуэу илъытащ абы щыгъуэ.
ACT.11.19	Стефан мывэкӀэ еуэурэ яукӀа нэужь, ХьисэкӀэ фӀэщхъуныгъэ зиӀэхэм гугъуехь куэд зэрырагъэшэчам къыхэкӀкӀэ, ахэр зэбгрыкӀащ. Хьисэ теухуа хъыбарыфӀыр журтхэм фӀэкӀа зыми хуамыӀуатэурэ, Финикие хэкуми, Кипр хытӀыгуми,
ACT.11.20	Кипр хытӀыгум щыщ лӀы гупми, Кириние къалэм щыщ нэгъуэщӀ лӀыхэми, Антиохие къалэм* кӀуа нэужь, Зиусхьэн Хьисэ теухуа хъыбарыфӀыр алыджхэми
ACT.11.21	Зиусхьэныр я гъусэт абыхэм икӀи цӀыху куэд, фӀэщхъуныгъэ яӀэ хъуурэ, Зиусхьэным и гъуэгу техьащ.
ACT.11.22	Мы Ӏуэхухэм я хъыбарыр Ерусалим щыӀэ члисэ зэхуэсым щыщхэм ялъэӀэсащ. ЩалъэӀэсым, Варнавэ Антиохием ягъэкӀуащ. 
ACT.11.23	Варнавэ Антиохием кӀуэри, Тхьэм и нэфӀыр абыхэм къазэрыщыхуэр щилъагъум, гуфӀащ, емыщу Зиусхьэным гурэ псэкӀэ хуэпэжыну яхуигъэуващ. 
ACT.11.24	Варнавэ цӀыхуфӀу щытащ. Тхьэм и Псэ ЛъапӀэри фӀэщхъуныгъэри и гум ину илъащ. Апхуэдэурэ, ЗиусхьэнымкӀэ фӀэщхъуныгъэ зиӀэхэм я бжыгъэм куэд къыхэхъуащ.
ACT.11.25	Щаул лъыхъуэну Варнавэ Тарс къалэм кӀуащ итӀанэ. Абы ар къыщигъуэтри, Антиохием здишащ. 
ACT.11.26	Члисэ зэхуэсым щыщхэм я гъусэу зэхуэсурэ, цӀыху куэдым Тхьэм и псалъэхэр илъэс псокӀэ яригъэщӀащ. ХьисэкӀэ фӀэщхъуныгъэ зиӀэхэм «чыристанкӀэ» еджэ япэ дыдэ щыхъуар Антиохиерщ.
ACT.11.27	А махуэхэм бегъымбар гуп Ерусалим къикӀри Антиохием къэкӀуащ. 
ACT.11.28	Абыхэм ящыщу Агав зи цӀэр къэтэджри, дуней псом гъаблэшхуэ къызэрыщыхъунур Тхьэм и Псэ ЛъапӀэм абы и гум кърилъхьэри къыжригъэӀащ. Клавдий кесарым
ACT.11.29	ХьисэкӀэ фӀэщхъуныгъэ зиӀэхэм, щхьэж зэрылъэкӀкӀэ, Иудей хэкум ис къуэшхэм дэӀэпыкъуэгъу яхуэхъун мурад ящӀащ абы щыгъуэ. 
ACT.11.30	ФӀэщхъуныгъэ зиӀэхэм апхуэдэу ящӀщ, абыхэм зэхуахьэса ахъшэр Варнавэрэ Щаулрэ ӀэщӀалъхьэри, члисэ зэхуэсым и нэхъыжьхэм
ACT.12.1	Ирод пащтыхьым
ACT.12.2	Иуан и къуэш Екъубыр
ACT.12.3	Ар журтхэм яфӀэфӀ зэрыхъуар щилъагъум, Ирод и зауэлӀхэм Петри яригъэубыдащ. Ар къыщыхъуар ЩӀакхъуэ Мыгъэтэдж щашх махуэшхуэхэращ.
ACT.12.4	Петр яригъэубыдри, лъэхъуэщым щӀригъэдзащ Ирод, зауэлӀ плӀырыплӀ хъу гупиплӀым яхъумэну яӀэщӀилъхьащ ар. Ирод и мурадт ар ӀутӀыж махуэшхуэм и ужькӀэ хеящӀэм и пащхьэм иришэну.
ACT.12.5	Апхуэдэу Петр лъэхъуэщым щӀагъэсащ, члисэ зэхуэсым щыщхэр еш ямыщӀэу Тхьэм хуелъэӀуащ абы апщӀондэху.
ACT.12.6	Ирод пащтыхьым Петр хеящӀэ пащхьэм щришэну махуэм и пэ къихуэ жэщым ар, Ӏэхъулъэхъу тӀуащӀэ иралъхьауэ, зауэлӀитӀым яку дэлъу жейрт. ХъумакӀуэхэм, бжэм Ӏуту, лъэхъуэщыр яхъумэрт. 
ACT.12.7	Зиусхьэным и мелыӀычыр а унэм къыщӀэхутэри, унэр нэху къэхъуащ напӀэзыпӀэм. МелыӀычыр Петр и джабэм еуӀури, къигъэушащ:
ACT.12.7	– ПсынщӀэу тэдж! – жиӀащ абы. Петр и Ӏэхэм Ӏэхъулъэхъур къыфӀэхуащ.
ACT.12.8	– Зыхуапэ, уи вакъэхэри зылъытӀагъэ! – жриӀащ мелыӀычым Петр. Петр апхуэдэу ищӀащ. МелыӀычым жиӀащ итӀанэ:
ACT.12.8	– Уи щыгъын щӀыӀутелъыр щытӀагъи, си ужь иту къакӀуэ!
ACT.12.9	Петр, мелыӀычым и ужь иту, лъэхъуэщым къыщӀэкӀыжащ. Ауэ мелыӀычым илэжьар пэжрэ мыпэжрэ Петр ищӀакъым, атӀэ зыгуэр къыхуэхутауэ и гугъащ. 
ACT.12.10	Япэрей хъумакӀуэ гупми етӀуанэрей хъумакӀуэ гупми къаблэкӀри, къалэ дыхьэпӀэм хэлъ гъущӀ куэбжэм нэсащ ахэр. Куэбжэм езыр-езыру абыхэм закъызэхуӀуихащ. Куэбжэм дэкӀри, зы уэрам ирикӀуа нэужь, Петр къигъанэри, мелыӀычыр ӀукӀыжащ напӀэзыпӀэм.
ACT.12.11	ЗыкъыщищӀэжым, Петр жиӀащ:
ACT.12.11	– Зиусхьэным и мелыӀычыр къигъакӀуэу, Ирод сыкъызэрыӀэщӀихари, журт цӀыхухэм къысщыщӀыну жыхуаӀэ Ӏей псори симыгъэлъагъуу, сыкъызэрыригъэлари си нэгу щӀэкӀащ иджы.
ACT.12.12	Петр къехъулӀар къыщыгурыӀуэжым, МарккӀэ зэджэ Иуан и анэ Мэрием деж кӀуащ ар. Абы деж цӀыху куэд щызэхуэсауэ Тхьэм елъэӀурт. 
ACT.12.13	Петр куэбжэм щытеуӀуэм, Родэ и цӀэу унэӀут хъыджэбз гуэр къэкӀуащ куэбжэр Ӏуихыну. 
ACT.12.14	Петр и макъыр къыщицӀыхужым, гуфӀэгъуэм зэщӀищтауэ, куэбжэр Ӏуимыхыу, унэм щӀэлъэдэжри, Петр куэбжэм зэрыӀутыр унэм щӀэсхэм яжриӀащ абы.
ACT.12.15	– Уэ жыпӀэр пщӀэжыркъым, – къыжраӀащ абыхэм. Ауэ хъыджэбзыр жиӀам текӀакъым. ИтӀанэ жаӀащ:
ACT.12.15	– Ар Петр и мелыӀычырагъэнущ.
ACT.12.16	Петр куэбжэм теуӀуэ зэпытт. Куэбжэр Ӏуахыу, Петр щалъагъум, хуабжьу ягъэщӀэгъуащ. 
ACT.12.17	Заущэхуну Петр Ӏэ яхуищӀри, Зиусхьэным лъэхъуэщым къызэрыщӀишыжар абыхэм яхуиӀуэтащ. ИтӀанэ жиӀащ:
ACT.12.17	– Екъуби
ACT.12.17	Ар жиӀэщ, а унэм къыщӀэкӀыжри, нэгъуэщӀ щӀыпӀэ гуэрым кӀуащ.
ACT.12.18	Нэху щыщым, зауэлӀхэр гузэвэгъуэшхуэм хэхуауэ зыр зым еупщӀыжырт:
ACT.12.18	– Дэнэ Петр щыбзэхар?
ACT.12.19	ЗауэлӀхэм Петр къаригъэлъыхъуэри щамыгъуэтым, Ирод пащтыхьым хъумакӀуэхэм хьэкум ятрищӀыхьри яригъэукӀащ. Ирод пащтыхьыр Иудей хэкум икӀщ, Кесарие къалэм ехри, абы къыдэнащ.
ACT.12.20	Ирод пащтыхьым Тир, Сидон къалэхэм дэсхэм хуабжьу гужьгъэжь яхуиӀэ хъуат. А къалэхэм дэсхэр зэгурыӀуэри, Ирод деж кӀуащ. Пащтыхьым хуэлажьэ Ӏэтащхьэу Власт зи цӀэм гурыӀуэри, пащтыхьыр къаригъэкӀужыну елъэӀуащ. Сыт щхьэкӀэ жыпӀэмэ пащтыхьым и къэралым къраш гъавэрат ахэр зэрыпсэур.
ACT.12.21	Игъэува пӀалъэм Ирод, и пащтыхь щыгъынхэр щыгъыу, пащтыхь тахътэм тетӀысхьэри, цӀыхухэм я пащхьэм къыщыпсэлъащ.
ACT.12.22	– Мыр цӀыху макъкъым, Тхьэм и макъщ, – жаӀэурэ цӀыхухэр зэрыгъэкӀийрт. 
ACT.12.23	Ирод пащтыхьым Тхьэм щӀыхьышхуэ зэрыхуимыщӀам щхьэкӀэ, Тхьэм и мелыӀыч гуэр а дакъикъэ дыдэм къригъэуащ. ХьэпӀацӀэхэм яшхыурэ, абы и псэр хэкӀащ.
ACT.12.24	Тхьэм и псалъэхэм, цӀыху нэхъыбэм ялъэӀэсурэ, заубгъурт.
ACT.12.25	Варнавэрэ Щаулрэ я Ӏуэхур щаухым, Ерусалим къыдэкӀыжщ, МарккӀэ зэджэ Иуан здашэри, Антиохие къалэм ягъэзэжащ.
ACT.13.1	Бегъымбархэри дин егъэджакӀуэхэри Антиохие щыӀэ члисэ зэхуэсым щыщхэм яхэтт: Варнавэ, «ФӀыцӀэкӀэ» зэджэ Симон, Кириние къалэм щыщ Луций, Манаил (ар Ирод пщым
ACT.13.2	Тхьэм елъэӀуурэ, жэщи махуи нэщӀ ису щыщӀадзэм, Тхьэм и Псэ ЛъапӀэм абыхэм къажриӀащ:
ACT.13.2	– Варнавэрэ Щаулрэ сэ зыхуезджа Ӏуэхум щхьэкӀэ къысхуэвгъанэ.
ACT.13.3	Арати, жэщи махуи нэщӀ иса нэужь, ахэр Тхьэм елъэӀуащ, я Ӏэхэр абыхэм я щхьэм тралъхьэри,
ACT.13.4	Варнавэрэ Щаулрэ, Тхьэм и Псэ ЛъапӀэм игъакӀуэри, Селевкие къалэм
ACT.13.5	Саламин къалэм нэсри, журтхэм я синэгуэгухэм* цӀыхухэр Тхьэм и псалъэхэм щрагъэдэӀуащ. Иуан абыхэм дэӀэпыкъуэгъуу я гъусэт.
ACT.13.6	ХытӀыгум и кӀыхьагъкӀэ ирикӀуэри, Паф къалэм
ACT.13.7	Ар хытӀыгум и Ӏэтащхьэ
ACT.13.8	Ауэ удыгъэ Ӏуэхум хэт Елимэ зи цӀэр (Елимэм къикӀыр «Удыгъэ Ӏуэхум хэтырщ»), Ӏэтащхьэр фӀэщхъуныгъэм и гъуэгу тримыгъэхьэным и ужь иту, Варнавэрэ Щаулрэ япэувырт. 
ACT.13.9	Ауэ Щаулу ПаулкӀи зэджэм
ACT.13.10	– Уэ шейтӀаным урикъуэщ, уэ пэжыгъэ псом урабийщ. ГъэпцӀагъэ псори бзаджагъэ псори уи гум хуэфӀу илъщ. Тхьэм и гъуэгу занщӀэхэр къуаншэ пщӀыну ухэтыныр щыбгъэтынукъэ? 
ACT.13.11	Зиусхьэным и Ӏэр къыптелъщ иджы. Дыгъэм и нэхур умылъагъуу, пӀалъэ гуэркӀэ нэф ухъунущ.
ACT.13.11	Асыхьэт дыдэм пшагъуэри кӀыфӀыгъэри Елимэ къыхуехащ. Ежьэри, къезышэкӀын гуэрым лъыхъуэу щӀидзащ итӀанэ. 
ACT.13.12	Абы къыщыщӀар щилъагъум, Ӏэтащхьэм фӀэщхъуныгъэ иӀэ хъуащ. Варнавэрэ Паулрэ Зиусхьэным теухуа хъыбару кърагъэщӀар Ӏэтащхьэм игъэщӀэгъуащ.
ACT.13.13	Паулрэ и гъусэхэмрэ Паф къалэм кхъухькӀэ щежьэри, Памфилие хэкум щыщ Пергие къалэм кӀуащ. Иуан ахэр абы къыщинэри, Ерусалим игъэзэжащ. 
ACT.13.14	Адрей лӀитӀыр Пергие къалэм блэкӀри Писидие хэкум щыщ Антиохие къалэм нэсащ. Щэбэт махуэм* синэгуэгум щӀыхьэри тӀысащ. 
ACT.13.15	Торэт хабзэм
ACT.13.15	– Ди къуэшхэ, мы цӀыхухэр зэрывгъэгушхуэн псалъэхэр фщӀэмэ, жыфӀэ!
ACT.13.16	Паул къэтэджщ, Ӏэ яхуищӀри, жиӀащ:
ACT.13.16	– Фэ, израил цӀыхухэри, Тхьэм и фӀэлӀыкӀыр зи гум илъхэри, фыкъэдаӀуэ. 
ACT.13.17	Израил лъэпкъым и Тхьэм ди адэжьхэр къыхихащ. Ди лъэпкъыр Мысырым щисым, лъэпкъышхуэ ищӀри, абы къаруушхуэкӀэ къришыжащ. 
ACT.13.18	Губгъуэ нэщӀым илъэс плӀыщӀкӀэ щигъэшхащ. 
ACT.13.19	Ханаан къэралым щыпсэу лъэпкъиблыр игъэкӀуэдри, абыхэм я къэралыр израил лъэпкъым и Ӏыхьэ хъуну къыхуигъэнэжащ. 
ACT.13.20	А псори илъэс щиплӀрэ щэ ныкъуэм къриубыдэу къэхъуащ.
ACT.13.20	– Абы и ужькӀэ Тхьэм хеящӀэхэр
ACT.13.21	Пащтыхь яхухихыну цӀыхухэр Самуел елъэӀуащ итӀанэ. Биниамин и унагъуэ лъэпкъым щыщу, Къыш и къуэ Щаул пащтыхь яхуэхъуну Тхьэм яритащ. Абы и ужькӀэ илъэс плӀыщкӀэ ар пащтыхьу щытащ. 
ACT.13.22	Тхьэм ар тригъэкӀыжри, Даут пащтыхьу игъэуващ. Тхьэм Даут мыпхуэдэу щыхьэт хуэхъуащ:
ACT.13.23	А лӀым къытехъукӀа цӀыхухэм ящыщу, израил цӀыхухэр мыкӀуэду къезыгъэлыр Хьисэщ; Тхьэм ар абыхэм къахуигъэкӀуащ, я адэжьхэр къызэригъэгугъам тету. 
ACT.13.24	Хьисэ къэмыкӀуэ щӀыкӀэ, Иуан «Фэ фи гуэныхьхэм фахущӀегъуэжи, зызвгъэумэхъ», жиӀэурэ израил цӀыху псоми хъыбар яхуиӀуатэрт. 
ACT.13.25	Иуан и лэжьыгъэр щиухкӀэ жиӀэрт:
ACT.13.26	(Паул итӀанэ къыщӀигъужащ:)
ACT.13.26	– Ибрэхьим къытехъукӀа си къуэшхэ, фэ нэгъуэщӀ лъэпкъхэм щыщу Тхьэм и фӀэлӀыкӀыр зи гум илъхэ, Тхьэм цӀыхухэр мыкӀуэду къызэрыригъэлым и хъыбарыр къызылъэӀэсар дэращ. 
ACT.13.27	Ерусалим дэсхэмрэ абыхэм я пашэхэмрэ цӀыхухэр мыкӀуэду къезыгъэлыр зэры-Хьисэр ящӀэжакъым. Абы укӀ тралъхьащ, бегъымбархэм я псалъэу щэбэт махуэ къэс синэгуэгухэм къыщызэджэхэр а цӀыхухэм пэж ящӀащ апхуэдэ щӀыкӀэкӀэ. 
ACT.13.28	Хьисэ укӀ щӀытралъхьэн щхьэусыгъуэ ямыгъуэта пэтми, Пилат Ӏэтащхьэм
ACT.13.29	Хьисэ теухуауэ Тхьэм и псалъэу тхахэм хэт псори абыхэм ягъэзэщӀа нэужь, Хьисэ и гъусэхэм абы и хьэдэр жорым къыфӀахыжри, кхъэлэгъунэм щӀалъхьэжащ. 
ACT.13.30	Ауэ Тхьэм ар лӀахэм къахигъэтэджыкӀыжащ. 
ACT.13.31	Хьисэ и гъусэу Галилей хэкум къикӀыу Ерусалим къэкӀуэгъахэм махуэ куэдкӀэ закъригъэлъагъуурэ екӀуэкӀащ итӀанэ. Ахэращ дэ ди лъэпкъым и пащхьэм Хьисэ щыхьэт щыхуэхъур иджы.
ACT.13.32	– Мы хъыбарыфӀыр дэ нывжыдоӀэ иджы: Тхьэм Хьисэ лӀахэм къазэрыхигъэтэджыкӀыжамкӀэ ди адэжьхэр къызэригъэгугъа Ӏуэхухэр къигъэщыпкъэжурэ, дэ, абыхэм къатехъукӀа цӀыхухэм, тхуигъэзэщӀащ. 
ACT.13.33	Уэрэд ЛъапӀэхэм ит етӀуанэ уэрэдым
ACT.13.33	«Уэращ си Къуэр,
ACT.13.33	нобэ адэ сыпхуэхъуащ».
ACT.13.34	Хьисэ зэи мылӀэжыну лӀахэм къазэрыхигъэтэджыкӀыжар Тхьэм мы псалъэхэмкӀэ жиӀащ:
ACT.13.34	«Си нэфӀ щыхуэныгъэ лъапӀэр
ACT.13.34	Ӏэмал имыӀэу ныфлъызгъэсынущ,
ACT.13.34	Даут зэрызгъэгугъэгъам тету».
ACT.13.35	Тхьэм и псалъэу тхахэм мыпхуэдэуи хэтщ:
ACT.13.35	«Уэ уи ӀурыщӀэм и хьэдэр бгъэфынукъым».
ACT.13.36	– Сыт щхьэкӀэ жыпӀэмэ Тхьэм и зэриухам тету, Даут и махуэхэм Тхьэм хуэлажьэри, дунейм ехыжащ. И адэжьхэр зыщӀэлъ кхъэлэгъунэм щӀалъхьэжри, и хьэдэр фыжащ. 
ACT.13.37	Ауэ Тхьэм лӀахэм къахигъэтэджыкӀыжар иужькӀэ лӀэжакъым, и хьэдэри фыжакъым. 
ACT.13.38	Аращи, си къуэшхэ, мыр зэвгъащӀэ, фэ гуэныхьу фщӀар Хьисэ къызэрыфхуигъэгъужынум и хъыбар фхудоӀуатэ. 
ACT.13.39	ХьисэкӀэ фӀэщхъуныгъэ зиӀэ дэтхэнэми гуэныхьу телъ псори щхьэщихынущ, ауэ Мусэ бегъымбарым и Торэт хабзэм гуэныхьхэр фщхьэщихын лъэкӀынукъым. 
ACT.13.40	Фызыхуэсакъыж, бегъымбархэм жаӀа мы псалъэхэр
ACT.13.41	«ФыкъэдаӀуэ, фэ,
ACT.13.41	Тхьэм и псалъэхэр зэзымыпэсхэ,
ACT.13.41	вгъэщӀагъуэ икӀи фыкӀуэд;
ACT.13.41	сыт щхьэкӀэ жыпӀэмэ фэ фи махуэхэм
ACT.13.41	Ӏуэхушхуэ гуэр згъэзэщӀэнущ.
ACT.13.41	А Ӏуэхушхуэм и хъыбарыр
ACT.13.41	зыгуэрым къывжиӀакӀи
ACT.13.41	фи фӀэщ хъунутэкъым».
ACT.13.42	Паулрэ Варнавэрэ синэгуэгум къыщыщӀэкӀыжам къыкӀэлъыкӀуэ щэбэт махуэм а Ӏуэхухэм тепсэлъыхьыну цӀыхухэр къелъэӀуащ. 
ACT.13.43	ЗэӀущӀэр щызэбгрыкӀыжым, журтхэм ящыщ куэди, журт хъуа хамэхэм ящыщ куэди Паулрэ Варнавэрэ ящӀыгъут. Епсалъэурэ, а тӀум абыхэм быдэу гурагъэӀуащ Тхьэм и нэфӀыр къазэрыщыхуэнум и ужь ит зэпыту щытын зэрыхуейр.
ACT.13.44	КъыкӀэлъыкӀуэ щэбэт махуэм Тхьэм и псалъэхэм едэӀуэн щхьэкӀэ, къалэм дэс цӀыху псори, къанэ щӀагъуэ щымыӀэу, зэхуэсащ. 
ACT.13.45	Ауэ журтхэм цӀыхубэр щалъагъум, фыгъуэныр я гум къихьэри, хущӀэджэурэ, Паул жиӀар ямыдэу къэуващ.
ACT.13.46	Апхуэдэу щыхъум, Паулрэ Варнавэрэ тегушхуауэ жаӀащ:
ACT.13.46	– Тхьэм и псалъэхэр фэ нывжетӀэн хуеящ япэщӀыкӀэ. Ауэ фэ Тхьэм и псалъэхэм пэӀэщӀэ зывощӀэри, мыкӀуэдыжын гъащӀэ фиӀэ хъуну зыхуэвгъэфащэркъым. Мис, абы къыхэкӀкӀэ, хамэ лъэпкъ щыщхэм захудогъазэ; 
ACT.13.47	сыт щхьэкӀэ жыпӀэмэ Тхьэм мыпхуэдэу унафэ къытхуищӀащ:
ACT.13.47	«Хамэ лъэпкъхэм нэхугъэ уахуэхъуну узгъэуващ,
ACT.13.47	щӀым и гъунэхэм нэсыху,
ACT.13.47	цӀыхухэр мыкӀуэду
ACT.13.47	къебгъэлын щхьэкӀэ».
ACT.13.48	Хамэ лъэпкъ щыщхэм ар щызэхахым, гуфӀэри, Зиусхьэным и псалъэхэм щӀыхь хуащӀащ. ИкӀи мыкӀуэдыжын гъащӀэ зритыну Тхьэм игъэува цӀыху псоми фӀэщхъуныгъэ яӀэ хъуащ.
ACT.13.49	Зиусхьэным и псалъэхэр а хэкум дэнэкӀи ис цӀыхухэм щалъэӀэс хъуащ. 
ACT.13.50	Ауэ пщӀэ зиӀэ цӀыхубзу Тхьэр зыгъэлъапӀэхэмрэ къалэм и пашэхэмрэ къызэщӀагъэплъащ журтхэм. Арати, цӀыхухэр Паулрэ Варнавэрэ ятезэрыгуэну зэщӀаӀэтащ, я хэкуми кърахуащ а тӀур. 
ACT.13.51	Паулрэ Варнавэрэ я лъакъуэхэм къакӀэрыпщӀа сабэр цӀыхухэм ялъагъуу кӀэрагъэщэщыжри, Иконие къалэм кӀуащ. 
ACT.13.52	ХьисэкӀэ фӀэщхъуныгъэ зиӀэхэм гуфӀэгъуэмрэ Тхьэм и Псэ ЛъапӀэмрэ я гум куэду илъ хъуащ.
ACT.14.1	Иконие къалэм щынэсым, я хабзэм тету, Паулрэ Варнавэрэ журтхэм я синэгуэгум щӀыхьащ. Журтхэмрэ алыджхэмрэ
ACT.14.2	Ауэ фӀэщхъуныгъэ зиӀэ хъуну зымыдэ журтхэм хамэ лъэпкъ щыщхэр зэщӀагъэплъэри, къуэшхэм къыхуагъэгубжьащ. 
ACT.14.3	Паулрэ Варнавэрэ, Зиусхьэным и хъыбарыр тегушхуауэ цӀыхухэм хуаӀуатэурэ, а къалэм куэдрэ зыщаӀэжьащ. Зиусхьэным и нэфӀ щыхуэныгъэм теухуа хъыбарыфӀым щыхьэт техъуэурэ, нэщэнэ гъэщӀэгъуэныщэхэри къагъэлъэгъуэну, Ӏуэху телъыджэхэри ялэжьыну Паулрэ Варнавэрэ лъэкӀыныгъэ яритащ. 
ACT.14.4	А къалэм дэс цӀыхухэр лъэныкъуитӀ зэрыгъэхъуащ. Языныкъуэхэр журтхэм, адрейхэр апостолхэм ягухьащ. 
ACT.14.5	Хамэ лъэпкъ щыщхэри, журтхэри, абыхэм я пашэхэри я гъусэу, зэгурыӀуэри, мурад ящӀащ Паулрэ Варнавэрэ хьэкӀэкхъуэкӀагъэ къращӀэну, мывэкӀэ къеуэури къаукӀыну. 
ACT.14.6	Паулрэ Варнавэрэ абыхэм я мурадыр къы-щащӀэм, Ликаоние хэкум щыщ къалэхэу Листрэрэ Дервиерэ, абыхэм я Ӏэхэлъахэм кӀуащ. 
ACT.14.7	ЦӀыхухэр хъыбарыфӀым щрагъэдэӀуащ а щӀыпӀэхэми.
ACT.14.8	Листрэ къалэм лӀы ныкъуэдыкъуэ гуэр дэсащ. Абы и лъакъуэхэр къыщӀэувэртэкъым, къызэралъхурэ, игъащӀэм земыкӀуауэ абдежым щыст. 
ACT.14.9	Паул щыпсалъэм, а лӀыр едаӀуэрт. И нэхэр лӀым триубыдэри, хъужыну абы фӀэщхъуныгъэ иӀэу щилъагъум, 
ACT.14.10	Паул макъышхуэкӀэ жиӀащ:
ACT.14.10	– Зиусхьэн Хьисэ Мэссихь и цӀэкӀэ ныбжызоӀэ: къызэфӀэувэ.
ACT.14.10	ЛӀым, къыщылъэтри, къикӀухьу щӀидзащ.
ACT.14.11	Паул ищӀар цӀыхухэм щалъагъум, Ликаоние хэкум и бзэкӀэ
ACT.14.11	– Тхьэхэр, цӀыху теплъэ яӀэу, къытхуехащ.
ACT.14.12	Варнавэ Зевс
ACT.14.13	Зевс и унэшхуэ къалэм тӀэкӀу пыӀудзауэ щытым и дин пашэм цӀыхухэм выхэр куэбжэм деж къаригъэхуащ, тажхэри къригъэхьащ, езыри цӀыху гупышхуэри Паулрэ Варнавэрэ къурмэн хуащӀыну хуейти.
ACT.14.14	Ауэ апостолхэу Варнавэрэ Паулрэ ар щызэхахым, хуамыдэу я щыгъынхэр зэфӀатхъыжурэ, цӀыху гупышхуэм яхэлъадэри, макъышхуэкӀэ псалъэу щӀадзащ.
ACT.14.15	– Фэ лӀы гупым сыт фщӀэр? Фэ фхуэдэу дэри дыцӀыхущ. Мы тхьэ нэпцӀ сэбэпыншэхэм фи щӀыбыр яхуэвгъазэу, Тхьэ пэжу псэум фи гупэ хуэвгъэзэн щхьэкӀэ, хъыбарыфӀыр фхудоӀуатэ. Тхьэращ уафэри, щӀыри, хыри, абыхэм щыпсэу псори къэзыгъэщӀар. 
ACT.14.16	БлэкӀа лъэхъэнэхэм лъэпкъ псори зэрыхуейуэ я гъуэгу ирикӀуэжыну хуит ищӀащ. 
ACT.14.17	Апхуэдэу щыт пэтми, Тхьэм щыхьэтыншэ зищӀакъым: Уафэм къикӀыу уэшх къытхуригъэшхыу, и игъуэм гъавэр къытхуигъэкӀыу, шхын дыхуимыгъэныкъуэу, дигъэгуфӀэу, фӀыгъуэшхуэхэр къытхуищӀэ зэпытщ.
ACT.14.18	Паулрэ Варнавэрэ къурмэн зыхурамыгъэщӀу, цӀыхухэр ерагъкӀэ ягъэувыӀащ апхуэдэ щӀыкӀэкӀэ.
ACT.14.19	Къалэхэу Антиохиерэ Икониерэ къикӀри, журт гуп къэкӀуащ абы и ужькӀэ. Тегушхуауэ апостолхэм Тхьэм и псалъэхэм цӀыхухэр щрагъэдаӀуэм, журтхэм «Мы лӀыхэм жаӀэр пэжкъым, пцӀы яупс», жаӀэурэ цӀыхухэр апостолхэм къыбгъэдашащ.
ACT.14.19	А журтхэм цӀыхубэр зэщӀагъаплъэри, Паул мывэкӀэ къеуэурэ къаукӀыну хэтащ икӀи, лӀауэ ялъытэри, къалэм далъэфащ. 
ACT.14.20	АрщхьэкӀэ и гъусэхэм къыщаувыхьым, къэтэджри, Паул къалэм къыдыхьэжащ. Варнавэ и гъусэу, Паул Дервие къалэм кӀуащ етӀуанэ махуэм.
ACT.14.21	Паулрэ Варнавэрэ Дервие къалэми цӀыхухэм хъыбарыфӀыр щыхуаӀуатэурэ, цӀыхубэр Хьисэ и гъуэгу трагъэхьа нэужь, Листрэ, Иконие, Антиохие къалэхэм ягъэзэжащ. 
ACT.14.22	ХьисэкӀэ фӀэщхъуныгъэ зиӀэ хъуахэр а къалэхэм щагъэгушхуэри, фӀэщхъуныгъэм и гъуэгум темыкӀыну быдэу хуагъэуващ:
ACT.14.22	– Тхьэм и Тепщэныгъэшхуэм* гугъуехь тшэчурэ дыщӀыхьэн хуейщ, – жраӀащ абыхэм.
ACT.14.23	Паулрэ Варнаварэ дэтхэнэ члисэ зэхуэсыми нэхъыжьхэр хухахри, Тхьэм елъэӀуурэ, жэщи махуи нэщӀурэ, Зиусхьэну фӀэщхъуныгъэ зыхуаӀэ хъуам и нэӀэр къатригъэтыным хуаунэтӀащ. 
ACT.14.24	Писидие хэкум кӀуэцӀрыкӀри, Памфилие хэкум нэсащ абы и ужькӀэ. 
ACT.14.25	Пергие къалэм цӀыхухэр Зиусхьэным и псалъэхэм щрагъэдэӀуа нэужь, Атталие къалэм ехащ.
ACT.14.26	А къалэм къыдэкӀри, кхъухькӀэ Антиохие къалэм кӀуащ. Антиохиеращ члисэ зэхуэсым щыщхэм Паулрэ Варнавэрэ ялэжьа Ӏуэхум щхьэкӀэ Тхьэм и нэфӀыр къащыхуэну зыщыхуагъэзар. 
ACT.14.27	Паулрэ Варнавэрэ Антиохием щынэсым, члисэ зэхуэсым щыщхэр зэхуашэсри, Тхьэм абыхэм яригъэлэжьа Ӏуэху псори, хамэ лъэпкъ щыщхэм фӀэщхъуныгъэ яӀэ хъун щхьэкӀэ, Тхьэм бжэр къазэрыхузэӀуихари жраӀащ. 
ACT.14.28	ХьисэкӀэ фӀэщхъуныгъэ зиӀэхэм я деж куэдрэ щыӀэну къэнащ ахэр.
ACT.15.1	ЛӀы гуэрхэр Иудей хэкум къикӀщ, Антиохие къакӀуэри, къуэшхэм мыпхуэдэ жраӀэу щӀадзащ:
ACT.15.1	– Мусэ бегъымбарым и Торэт хабзэм сунэт фащӀын хуейуэ къегъэув, сунэт фамыщӀмэ, Тхьэм фымыкӀуэду фыкъригъэлынукъым.
ACT.15.2	Паулрэ Варнавэрэ абыхэм жаӀэр ямыдэу хуабжьу едэуащ. Арати, къуэшхэм мурад ящӀащ Паулрэ Варнавэрэ, цӀыху гуп я гъусэу, Ерусалим дэс апостолхэмрэ
ACT.15.3	Члисэ зэхуэсым щыщхэр Паулрэ Варнавэрэ ядэкӀуатэри, гъуэгу трагъэхьащ. Паулрэ Варнавэрэ Финикиемрэ Самариемрэ кӀуэцӀрыкӀащ. ЩыкӀуэцӀрыкӀым, хамэ лъэпкъ щыщхэр Тхьэм и гъуэгу зэрытехьам и хъыбарыр къуэш псоми хуаӀуэтэжри, ахэр хуабжьу ягъэгуфӀащ. 
ACT.15.4	Ерусалим щынэсым, члисэ зэхуэсым щыщхэми, апостолхэми, нэхъыжьхэми ахэр ирагъэблэгъащ. Тхьэм абыхэм ящӀэну ялъигъэкӀа псори хуаӀуэтэжащ.
ACT.15.5	Апхуэдэу щыхъум, фӀэщхъуныгъэ зиӀэ фарисей
ACT.15.5	– Хамэ лъэпкъ щыщхэри сунэт фщӀын, Мусэ бегъымбарым и Торэт хабзэм итхэри евгъэгъэзэщӀэн хуейщ.
ACT.15.6	А Ӏуэхум тепсэлъыхьын щхьэкӀэ, апостолхэри нэхъыжьхэри зэхуэсащ. 
ACT.15.7	Куэдрэ зэдэуа нэужь, Петр къэтэджри, абыхэм яжриӀащ:
ACT.15.7	– Си къуэшхэ, фэ фщӀэркъэ, хамэ лъэпкъ щыщхэм ЗиусхьэнымкӀэ фӀэщхъуныгъэ яӀэ хъун щхьэкӀэ, хъыбарыфӀыр яхуэсӀуэтэну Тхьэм сэ псом япэ сыкъызэрыфхихар. 
ACT.15.8	Езы Тхьэуэ цӀыхухэм я гум илъыр зыщӀэм и Псэ ЛъапӀэр дэ къызэрытхуригъэхам хуэдэу, хамэ лъэпкъ щыщхэми къахуригъэхыурэ, ахэри зэрищтэр къигъэлъэгъуащ. 
ACT.15.9	Абыхэмрэ дэрэ дякум Тхьэм зэхэгъэж къыдилъхьакъым, абыхэм ягури фӀэщхъуныгъэмкӀэ игъэкъэбзэжащи. 
ACT.15.10	Дэри ди адэжьхэми тхуэмыхьа хьэлъэр ХьисэкӀэ фӀэщхъуныгъэ зиӀэхэм ятефлъхьэу, сыт Тхьэр вгъэунэхуну и ужь фыщӀитыр? 
ACT.15.11	Ди Зиусхьэн Хьисэ Мэссихьым и нэфӀ щыхуэныгъэм и фыгъэкӀэ Тхьэм дымыкӀуэду дыкъызэрыригъэлыр ди фӀэщ мэхъу, абы и нэфӀ щыхуэныгъэм и гъуэгукӀэ хамэ лъэпкъ щыщхэри мыкӀуэду къызэрыригъэлым хуэдэу.
ACT.15.12	ЦӀыху зэхуэса псори щым хъуауэ, хамэ лъэпкъхэм я деж Тхьэм Варнавэрэ Паулрэ нэщэнэ гъэщӀэгъуэныщэу щаригъэгъэлъэгъуахэри Ӏуэху телъыджэу щаригъэлэжьахэри къыщаӀуэтэжым, едаӀуэрт. 
ACT.15.13	И ужькӀэ, псэлъэн щаухым, Екъуб
ACT.15.13	– Си къуэшхэ, мы жысӀэм фыкъедаӀуэ! 
ACT.15.14	Тхьэр езым и цӀэкӀэ зэджэну лъэпкъыр къыхихын щхьэкӀэ, хамэ лъэпкъ щыщхэм япэщӀыкӀэ зэреплъар Симон зэхыдигъэщӀыкӀащ. 
ACT.15.15	Бегъымбархэм я псалъэхэр Петр жиӀам тохуэ. Тхьэм и псалъэу тхахэм зэрыхэтым хуэдэу,
ACT.15.16	«ИтӀанэ къэзгъэзэжынурэ,
ACT.15.16	Даут пащтыхьым и унэ къызэтеуар
ACT.15.16	зэтезгъэувэжынущ,
ACT.15.16	жеӀэ Зиусхьэным.
ACT.15.16	Зэхэкъутахэри сщӀыжынурэ,
ACT.15.16	а унэр зэтезгъэувэжынущ,
ACT.15.17	дунейм и цӀыхуу къэнахэмрэ
ACT.15.17	сэ си цӀыху хъуну къыхуезджа
ACT.15.17	хамэ лъэпкъ псомрэ
ACT.15.17	Зиусхьэным лъыхъуэн щхьэкӀэ.
ACT.15.18	Мыпхуэдэу жызыӀар Зиусхьэну
ACT.15.18	мы Ӏуэхухэр куэд щӀауэ цӀыхухэм
ACT.15.18	езыгъэщӀар арщ».
ACT.15.19	Екъуб мыри къыщӀигъужащ:
ACT.15.19	– Аращи, сэ сызэригугъэмкӀэ, хамэ лъэпкъ щыщу Тхьэм и гъуэгу техьэхэм гугъуехь ятелъхьэн хуейкъым. 
ACT.15.20	Ауэ цӀыхухэм тхьэ нэпцӀхэм хуащӀа къурмэныпхъэм и лым, зинэ щӀэным, ятхьэла псэущхьэхэм я лым,
ACT.15.21	сыт щхьэкӀэ жыпӀэмэ пасэрей зэманхэм къащыщӀэдзауэ Мусэ бегъымбарым и Торэт хабзэм итхэм къалэ псоми щезыгъэдаӀуэхэри, щэбэт махуэ къэси абы итхэм щеджэ синэгуэгухэри щыӀэщ.
ACT.15.22	Арати, члисэ зэхуэсым хэт псори я гъусэу, апостолхэмрэ нэхъыжьхэмрэ мурад ящӀащ езыхэм я цӀыхухэм щыщу лӀы гуэрхэр къыхахыну, Паулрэ Варнавэрэ ящӀыгъуу Антиохие ягъэкӀуэн щхьэкӀэ. Къуэшхэм я унафэщӀхэм ящыщу ВарсавэкӀэ зэджэ Иудэрэ Силэрэ хахащ. 
ACT.15.23	Мыпхуэдэ тхылъ ятхри, абыхэм иратащ:
ACT.15.23	«Фи къуэшхэу апостолхэми нэхъыжьхэми, фэ хамэ лъэпкъхэм ящыщ къуэшхэу Антиохие къалэм дэсхэми, Сирие, Киликие хэкухэм исхэми фӀэхъус фыдох. 
ACT.15.24	ЦӀыху гуэрхэр дэ къытхэкӀри, „Сунэт фащӀын хуейщ икӀи Мусэ и Торэт хабзэм итхэм федэӀуэн хуейщ“, жаӀэурэ, я псалъэхэмкӀэ фызэӀащӀауэ икӀи фагъэгузэвауэ дэ зэхэтхащ, ауэ ахэр дэ нэдгъэкӀуакъым. 
ACT.15.25	Аращи, дэ дызэхуэсри, цӀыху гуэрхэр хэтхыу, дэ фӀыуэ тлъагъу Варнавэрэ Паулрэ я гъусэу ныфхуэдгъэкӀуэну дызэгурыӀуащ. 
ACT.15.26	А тӀур Зиусхьэн Хьисэ Мэссихь и цӀэм хуолажьэ, я псэми еблэжыркъым. 
ACT.15.27	Апхуэдэу Иудэрэ Силэрэ ныфхудогъакӀуэ. Дэ ттхар абыхэм я жьэкӀэ къывгурагъэӀуэнущ. 
ACT.15.28	ФызэдэӀуэн хуей мы унафэхэм нэмыщӀ, нэгъуэщӀ хьэлъэ фтедмылъхьэну Тхьэм и Псэ ЛъапӀэмкӀи дэркӀи тфӀэигъуэщ. 
ACT.15.29	ЦӀыхухэм тхьэ нэпцӀхэм хуаукӀа къурмэныпхъэм и лым, лъым, ятхьэла псэущхьэхэм я лым, зинэ щӀэным пэӀэщӀэ зыфщӀ. Фэ къыващӀэну фызыхуэмейр нэгъуэщӀхэм евмыщӀэ! А Ӏуэхухэм пэӀэщӀэ зыфщӀымэ, фӀы фощӀэ. Узыншэу фыщыт!»
ACT.15.30	А лӀыхэр гъуэгум трагъэхьащ. Ахэр Антиохие щынэсым, члисэ зэхуэсым щыщхэр зэхуашэсри, тхылъыр иратащ. 
ACT.15.31	Тхылъым щеджэм, ахэр абы ит хъыбарым игъэгушхуащ икӀи игъэгуфӀащ. 
ACT.15.32	Иудэрэ Силэрэ, бегъымбарти, къуэшхэм ягухэр псалъэ куэдкӀэ ягъэбыдэурэ ягъэгушхуащ. 
ACT.15.33	Ахэр абы тӀэкӀурэ щыпсэуа нэужь, къэзыгъэкӀуахэм я деж ягъэзэжыну гъуэгу махуэкӀэ ехъуэхъури, къуэшхэм ирагъэжьэжащ. 
ACT.15.34	Ауэ Силэ Антиохие къыдэнэну триубыдащ. Иудэ Ерусалим игъэзэжащ. 
ACT.15.35	Паулрэ Варнавэрэ Антиохие къыдэнащ. НэгъуэщӀ куэдым я гъусэу, цӀыхухэм Зиусхьэным и псалъэхэр ирагъащӀэрэ, хъыбарыфӀым щӀагъэдэӀуу, ахэр Антиохие дэсащ.
ACT.15.36	Зыкъом дэкӀа нэужь, Паул Варнавэ жриӀащ:
ACT.15.36	– Тхьэм и псалъэхэм щедгъэдаӀуэу щыта къалэ псоми дэс къуэшхэм я деж дыгъэгъэзэжи, зэрыпсэур зэдгъэгъэлъагъу.
ACT.15.37	Варнавэ МарккӀэ зэджэ Иуан здишэну хуейт. 
ACT.15.38	Ауэ Паул ар я гъусэу здашэныр игъуэу къилъытакъым; сыт щхьэкӀэ жыпӀэмэ МарккӀэ зэджэ Иуан Памфилие хэкум щабгъэдэкӀри, абыхэм Ӏуэху ядищӀэну ядэкӀуэтэкъым. 
ACT.15.39	Паулрэ Варнавэрэ апхуэдизкӀэ зэныкъуэкъуати, зэбгъэдэмыкӀыу хъуакъым. Варнавэ Марк здишэри, Кипр хытӀыгум кхъухькӀэ кӀуащ. 
ACT.15.40	Паул гъусэу Силэ къыхихащ. Къуэшхэм Тхьэм и нэфӀыр абыхэм къащыхуэну елъэӀуа нэужь, ахэр гъуэгу техьащ. 
ACT.15.41	Члисэ зэхуэсхэм ящыщхэр ягъэгушхуэурэ, Сирие, Киликие хэкухэр зэхакӀухьащ абыхэм.
ACT.16.1	Паул Дервие къалэм, итӀанэ Листрэ къалэм нэсащ иужькӀэ. Тимофей и цӀэу ХьисэкӀэ фӀэщхъуныгъэ зиӀэ лӀы гуэр абы дэсащ. Абы и анэр фӀэщхъуныгъэ зиӀэ журтт, и адэр алыджт
ACT.16.2	Листрэрэ Икониерэ дэс къуэшхэм а лӀым пщӀэ хуащӀырт. 
ACT.16.3	Паул Тимофей здишэну хуейт. А лъэныкъуэм ис журтхэм щхьэкӀэ Паул зыгуэрым Тимофей сунэт иригъэщӀащ;
ACT.16.4	Къалэхэр къызэхакӀухьурэ, Ерусалим дэс апостолхэмрэ нэхъыжьхэмрэ ягъэува унафэхэм едэӀуэн щхьэкӀэ, фӀэщхъуныгъэ зиӀэхэм а унафэхэр жраӀэрт. 
ACT.16.5	Апхуэдэу, члисэ зэхуэсхэм щыщхэм фӀэщхъуныгъэшхуэ яӀэ нэхъ хъуурэ, фӀэщхъуныгъэ зиӀэхэм я бжыгъэм махуэ къэси хэхъуэрт.
ACT.16.6	Паулрэ и гъусэхэмрэ, Асие хэкум цӀыхухэр Тхьэм и псалъэхэм щрагъэдэӀуэн мурадкӀэ, Тхьэм и Псэ ЛъапӀэм хуит имыщӀауэ, Фригиемрэ Галатиемрэ я хэкум зэпрыкӀащ. 
ACT.16.7	Мисие хэкум щынэсым, Вифиние хэкум ихьэну хэтащ, ауэ Хьисэ и Псэ ЛъапӀэм ахэр хуит ищӀакъым. 
ACT.16.8	Мисие хэкум кӀуэцӀрыкӀри, Троадэ къалэм
ACT.16.9	Тхьэм Паул зыгуэр къыхуигъэхутащ жэщым: Македоние хэкум
ACT.16.9	– Македонием къакӀуи, дэӀэпыкъуэгъу къытхуэхъу, – жиӀэри.
ACT.16.10	Тхьэм Паул ар къызэрыхуигъэхутэу, хъыбарыфӀыр а цӀыхухэм хуэтӀуэтэну Тхьэм дыкъызэрыхуриджам дыщыгугъыу, Македоние хэкум дыкӀуэну зыдгъэхьэзыращ.
ACT.16.11	Апхуэдэу Троадэ къалэм кхъухькӀэ дыщежьэщ, Самофракие хытӀыгум занщӀэу дыкӀуэри, етӀуанэ махуэм Неапол къалэм дынэсащ. 
ACT.16.12	Абы дыдэкӀри, Филиппи къалэм дыкӀуащ итӀанэ. Ар Македоние хэкум хыхьэу а лъэныкъуэм щыӀэ къалэхэм я нэхъ инт. А къалэр зыухуар Рим къэралыгъуэшхуэм и цӀыхухэращ. А къалэм махуэ бжыгъэкӀэ дыщыӀащ.
ACT.16.13	Къалэм щэбэт махуэм дыдэкӀри, псым дыкӀуащ. Абдежым цӀыхухэр Тхьэм щелъэӀу щӀыпӀэ къыщыдгъуэтынщ жытӀэщ, дытӀысри, къызэхуэса цӀыхубзхэм депсэлъащ. 
ACT.16.14	ЦӀыхубз гуэр, Лидие и цӀэу, яхэт абыхэм, къэдаӀуэу. Ар Фиатирэ къалэм дэс щэкӀ плъыжь-фӀыцӀафэ лъапӀэ зыщэхэм ящыщт. Тхьэр игъэлъапӀэрт абы. Паул жиӀахэм и фӀэщу едэӀуэну, Тхьэм абы и гур хузэӀуихащ. 
ACT.16.15	Ари и унэм исхэри думэхъащ дэ. Арати, а цӀыхубзыр къыдэлъэӀуащ:
ACT.16.15	– ЗиусхьэнымкӀэ фӀэщхъуныгъэ зиӀэхэм сащыщу флъытэмэ, си унэм фынеблагъэ.
ACT.16.15	Ар ди фӀэщ ищӀри, дригъэблэгъащ.
ACT.16.16	Тхьэм щелъэӀу щӀыпӀэм махуэ гуэрым дыздэкӀуэм, жин бзаджэм иӀыгъыу, тхьэгурымагъуэ унэӀут хъыджэбз гуэр къытӀущӀащ. КъэхъункъэщӀэн Ӏуэхухэр цӀыхухэм яжриӀэурэ, и тепщэхэм ахъшэ куэд къахуилэжьырт абы. 
ACT.16.17	А хъыджэбзым, Паулрэ дэрэ ди ужь имыкӀыу, ину псалъэурэ жиӀэрт:
ACT.16.17	– Мы лӀыхэр Тхьэуэ Лъагэм и лӀыкӀуэщ. Тхьэм фымыкӀуэду фыкъызэрыригъэлын гъуэгур абыхэм къывжаӀэ.
ACT.16.18	Махуэ зыбжанэкӀэ апхуэдэу ищӀа нэужь, Паул губжьщ, зыкъригъэзэкӀри, хъыджэбзыр зыӀыгъ жин бзаджэм жриӀащ:
ACT.16.18	– Хьисэ Мэссихь и цӀэкӀэ мы хъыджэбзым ухэкӀыну унафэ пхузощӀ.
ACT.16.18	Ар зэрыжиӀэу, жин бзаджэр хъыджэбзым хэкӀыжащ.
ACT.16.19	Зыщыгугъ ахъшэ къэкӀуапӀэр зэрамыӀэжыр хъыджэбзым и тепщэхэм щалъагъум, Паулрэ Силэрэ яубыдри, тепщэныгъэ зиӀэхэм я пащхьэм къалэ утым щралъэфащ. 
ACT.16.20	Ӏэтащхьэхэм я пащхьэм щрашэм, абыхэм мыпхуэдэу жаӀащ:
ACT.16.20	– Мы лӀыхэр журтщ. Ди къалэм дэсхэр хуабжьу зэӀащӀэ. 
ACT.16.21	Дэ, Рим къэралышхуэм и цӀыхухэм, дымыщӀапхъэ-зедмыхьэпхъэ хабзэхэр цӀыхухэм ирагъащӀэ.
ACT.16.22	ЦӀыхубэр, адрейхэм я гъусэу, Паулрэ Силэрэ тезэрыгуащ. Ӏэтащхьэхэм Паулрэ Силэрэ я щыгъынхэр зэфӀатхъри, щӀопщкӀэ абыхэм еуэну зауэлӀхэм унафэ хуащӀащ. 
ACT.16.23	Удын куэд ираха нэужь, ахэр лъэхъуэщым щӀадзащ. Лъэхъуэщым и хъумакӀуэм ахэр сакъыу ихъумэну унафэ хуащӀащ. 
ACT.16.24	Апхуэдэ унафэ щыхуащӀым, Паулрэ Силэрэ лъэхъуэщым хэт хьэпсэм иридзэри, я лъакъуэхэр пкъом ирипхащ хъумакӀуэм.
ACT.16.25	Паулрэ Силэрэ Тхьэм елъэӀуурэ, тхьэщӀыхь уэрэдхэр жаӀэу щӀадзащ жэщ ныкъуэм. Лъэхъуэщым щӀэс адрей цӀыхухэри къедаӀуэрт. 
ACT.16.26	ЩӀыр напӀэзыпӀэм ин дыдэу хъейри, лъэхъуэщым и лъабжьэр къызэщӀэзджызджащ. А сыхьэт дыдэм лъэхъуэщым и бжэ псори къызэӀукӀащ, лъэхъуэщым щӀэс псоми я гъущӀ Ӏэхъулъэхъухэри къызэрылъэлъащ. 
ACT.16.27	Лъэхъуэщым и хъумакӀуэр къэушри, лъэхъуэщым и бжэхэр зэӀухауэ щилъагъум, абы щӀэсахэр щӀэпхъуэжауэ къыфӀэщӀщ, и джатэр кърихри, зиукӀыжыну хуежьащ. 
ACT.16.28	Ауэ Паул макъышхуэкӀэ джэри, жиӀащ:
ACT.16.28	– Лей зумыхыж! Дэ псори мыбы дыщӀэсщ!
ACT.16.29	Лъэхъуэщым и хъумакӀуэм зыгуэрым уэздыгъэ нэху къригъэхьащ, лъэхъуэщым щӀэлъадэри, Паулрэ Силэрэ я лъабжьэм кӀэзызу зыщӀидзащ. 
ACT.16.30	ИтӀанэ ахэр лъэхъуэщым къыщӀишыжри, жиӀащ:
ACT.16.30	– Зи щӀыхь инхэ, Тхьэм сымыкӀуэду сыкъригъэлын щхьэкӀэ, сыт сщӀэн хуейр?
ACT.16.31	– Зиусхьэн ХьисэкӀэ фӀэщхъуныгъэ зигъэӀи, уэри уи унагъуэри Тхьэм фымыкӀуэду фыкъригъэлынущ, – жаӀащ абыхэм.
ACT.16.32	Апхуэдэу щыхъум, Паулрэ Силэрэ лъэхъуэщым и хъумакӀуэми абы и унэм щӀэс псоми Зиусхьэным и псалъэхэр хуаӀуэтащ. 
ACT.16.33	А жэщым, а сыхьэт дыдэм, лъэхъуэщым и хъумакӀуэм Паулрэ Силэрэ унэ гуэрым щӀишэри, я уӀэгъэхэр яхуитхьэщӀыжащ. Абы и ужькӀэ езыми и бын псоми, пӀалъэ къыхамыгъэкӀыу, зрагъэумэхъащ. 
ACT.16.34	Лъэхъуэщым и хъумакӀуэм ахэр езым и унэм щӀишэри, игъэшхэну Ӏэнэ къахуищтащ. ТхьэмкӀэ фӀэщхъуныгъэ яӀэ зэрыхъуам щхьэкӀэ езыри и унагъуэри гуфӀащ.
ACT.16.35	Нэху щыщым, Ӏэтащхьэхэм я ӀуэхутхьэбзащӀэхэр, «Мы лӀыхэр щхьэхуит фщӀыж!» жраӀэну, лъэхъуэщым и хъумакӀуэм деж ягъэкӀуащ. 
ACT.16.36	Лъэхъуэщым и хъумакӀуэм а хъыбарыр Паул жриӀэжащ:
ACT.16.36	– Ӏэтащхьэхэм фаутӀыпщыжыну я ӀуэхутхьэбзащӀэхэр къагъэкӀуащ. Аращи, иджы фыщӀэкӀыж. Гъуэгу махуэ!
ACT.16.37	– Рим цӀыхухэм
ACT.16.38	ӀуэхутхьэбзащӀэхэм а псалъэхэр Ӏэтащхьэхэм хуаӀуэтэжащ. Паулрэ Силэрэ рим цӀыхухэм зэращыщыр щызэхахым, шынащ. 
ACT.16.39	Ахэр къакӀуэри, къелъэӀуащ, «Губгъэн къэтхуэвмыщӀ», жаӀэри. Лъэхъуэщым къыщӀашыжри, къалэм дэкӀыжыну елъэӀуащ. 
ACT.16.40	Паулрэ Силэрэ лъэхъуэщым къыщӀэкӀыжри, Лидие и унэм кӀуащ. Абдежым къуэшхэм щахуэзэри, ахэр ягъэгушхуащ. Къалэм дэкӀыжащ итӀанэ.
ACT.17.1	Паулрэ и гъусэхэмрэ Амфипол, Аполлоние къалэхэм къаблэкӀри Фессалоникэ къалэм къэкӀуащ. Журтхэм абы синэгуэгу щаӀащ. 
ACT.17.2	Паул, зэрихабзэу, абыхэм я синэгуэгум щӀыхьэри, Тхьэм и псалъэу тхахэм щыщ къахуеджэурэ, щэбэт махуищкӀэ абыхэм щедэуащ. 
ACT.17.3	Мэссихь, гугъуехь ишэча нэужь, лӀахэм къахэтэджыкӀыжын хуейуэ зэрыщытар захригъэщӀыкӀыурэ, яхуигъэнэхуащ.
ACT.17.3	– Хьисэ зи хъыбар фхуэсӀуатэр Мэссихьыращ, – жиӀащ. 
ACT.17.4	Журтхэм ящыщ зыкъомым фӀэщхъуныгъэ яӀэ хъури, Паулрэ Силэрэ гъусэ зыхуащӀащ. Абыхэм нэмыщӀ, Тхьэр зыгъэлъапӀэ алыджхэм ящыщ куэдми, цӀыхубз цӀэрыӀуэхэм ящыщ куэдми фӀэщхъуныгъэ яӀэ хъуащ.
ACT.17.5	Ауэ фӀэщхъуныгъэ зиӀэ мыхъуа журтхэр фыгъуэрти, цӀыху зэхуэсыпӀэм лӀы напэншэхэр къыщагъуэтщ, цӀыху гупышхуэ зэхуашэсри, абыхэм къалэм дэсхэр къызэщӀагъэстащ. Иасон и унэм ежалӀэри, Паулрэ Силэрэ къыщӀашу, цӀыхухэм я пащхьэм кърашэну мурад ящӀащ итӀанэ. 
ACT.17.6	Ахэр щамыгъуэтым, Иасонрэ къуэшхэм ящыщ гуэрхэмрэ къалэ къулыкъущӀэхэм я пащхьэм иралъафэри, кӀийурэ мыпхуэдэу жаӀащ:
ACT.17.6	– Дуней псори зэӀызыщӀэ мы цӀыхухэр мыбы къэкӀуащ иджы. 
ACT.17.7	Иасон и унэм иригъэблэгъащ ахэр. «НэгъуэщӀ пащтыхь, Хьисэ зи цӀэр, щыӀэщ», жаӀэурэ кесарым и унафэхэм поув.
ACT.17.8	Апхуэдэу щыжаӀэм, цӀыхубэри къалэ къулыкъущӀэхэри къагъэпӀейтеящ. 
ACT.17.9	Къалэм къулыкъущӀэхэм Иасонрэ и гъусэхэмрэ тхьэ ирагъаӀуэри, къаутӀыпщыжащ абы и ужькӀэ.
ACT.17.10	Жэщ зэрыхъуу, къуэшхэм Паулрэ Силэрэ Верие къалэм ягъэкӀуащ. Зэрынэсу, ахэр журтхэм я синэгуэгум щӀыхьащ. 
ACT.17.11	Фессалоникэ дэсхэм нэхърэ, Верие дэсхэм щыпкъагъэ нэхъ яхэлът. Тхьэм и псалъэхэм я гуапэу еувэлӀащ. Паул жиӀахэр Тхьэм и псалъэу тхахэм техуэрэ темыхуэрэ зэхагъэкӀын щхьэкӀэ, Тхьэм и псалъэу тхахэм махуэ къэси хэплъэрт. 
ACT.17.12	Журтхэм ящыщ куэдми, алыдж цӀыхубз цӀэрыӀуэхэмрэ цӀыхухъухэмрэ ящыщ зыкъомми фӀэщхъуныгъэ яӀэ хъуащ.
ACT.17.13	Паул Верие къалэм дэс цӀыхухэр Тхьэм и псалъэхэм иригъэдаӀуэу зэрыщытар Фессалоникэ щыщ журтхэм къыщащӀэм, Верие къакӀуэри, цӀыхубэр зэщӀагъэплъащ икӀи къагъэпӀейтеящ. 
ACT.17.14	Къуэшхэм Паул хы Ӏуфэм ягъэкӀуащ занщӀэу, Силэрэ Тимофейрэ Верие къалэм къыдэнащ. 
ACT.17.15	Паул зышэхэм ар Афинэ къалэм нагъэсащ. Силэрэ Тимофейрэ езым деж псынщӀэу къэкӀуэну Паул зышахэм унафэ яхуищӀа нэужь, абыхэм ягъэзэжащ.
ACT.17.16	Афинэ къалэм Силэрэ Тимофейрэ щапэплъэу, тхьэ нэпцӀ сурэтхэр къалэм дэзу щилъагъум, ар Паул игу къеуащ. 
ACT.17.17	Паул журтхэмрэ Тхьэр зыгъэлъапӀэхэмрэ синэгуэгум щепсалъэрт, зэхуэсыпӀэм щызэӀущӀэхэми махуэ къэси щедауэрт. 
ACT.17.18	Епикурейхэмрэ
ACT.17.18	– Мы щхьэгъавэм сыт жиӀэну зыхуейр? – жаӀащ зыкъомым.
ACT.17.18	– Мы лӀым тхьэ хамэхэм я хъыбар къиӀуатэ хуэдэщ, – жаӀащ адрейхэм. Апхуэдэу щӀыжаӀар Паул Хьисэрэ лӀахэр къызэрытэджыжынумрэ
ACT.17.19	А философхэм ареопаг
ACT.17.19	– Уэ цӀыхухэм ебгъащӀэ ӀуэхущӀэхэр къыдгурыбгъэӀуэн? 
ACT.17.20	Псалъэ гъэщӀэгъуэнхэр къыджыбоӀэ. Абыхэм къикӀыр тщӀэн ди гуапэщ.
ACT.17.21	Афинэ къалэм щыщ псоми, абы дэс хамэхэми хъыбарыщӀэхэр яӀуэтэнымрэ едэӀуэнымрэ зыпащӀ щыӀэтэкъым, а Ӏуэхуми зэман куэд яфӀэфӀыпсу трагъэкӀуадэрт.
ACT.17.22	Ареопаг Ӏуащхьэм щызэӀущӀэ хасэм и пащхьэм къиувэри, Паул жиӀащ:
ACT.17.22	– Афинэ дэс лӀыхэ! Фэ тхьэ куэдыр сыт и лъэныкъуэкӀи ину вгъэлъапӀэу солъагъу; 
ACT.17.23	сэ къэскӀухьурэ, фи тхьэлъэӀупӀэхэм сыщеплъым, мыпхуэдэу зытетха къурмэнщӀыпӀэ
ACT.17.24	– Тхьэуэ дунейри дунейм тетхэри къэзыгъэщӀар уафэми щӀылъэми я Зиусхьэнырщ. Ар цӀыхухэм я ӀэкӀэ ящӀа тхьэлъэӀупӀэ унэшхуэхэм щӀэскъым. 
ACT.17.25	ЦӀыхухэм я ӀэкӀэ езым зыгуэр къыхуащӀын хуейкъым. Аращ псэ зыӀут псори щызыгъэӀэри, жьы къезыгъапщэри, зыхуэныкъуэ псори езыгъэгъуэтри. 
ACT.17.26	Тхьэм зы цӀыху закъуэм цӀыху лъэпкъ псори къыхигъэхъукӀащ, ахэр дунейм дэнэкӀи щыпсэун щхьэкӀэ. Я тетыгъуэхэмрэ я псэупӀэхэмрэ гъунапкъэ яхуэхъунур игъэуващ. 
ACT.17.27	Тхьэм цӀыхухэр къыщӀигъэщӀар ахэр езым лъыхъуэурэ икӀи Ӏэбэрабэурэ, Ӏэмал гуэркӀэ къагъуэтын щхьэкӀэщ. Апхуэдэу щыт пэтми, Тхьэр дэ тщыщ дэтхэнэми пэжыжьэкъым, 
ACT.17.28	«Езыращ дызыгъэпсэури, дызезыгъакӀуэри, дыщызыгъэӀэри», зыгуэрым зэрыжиӀам хуэдэу.
ACT.17.29	– Аращи, Тхьэм дызэрибыным щхьэкӀэ, цӀыхухэм я ӀэпэӀэсагъэрэ акъылыфӀагъэкӀэ дыщэм, дыжьыным, мывэм къыхащӀыкӀа сурэтхэм Тхьэр яхуэдгъадэ хъунукъым. 
ACT.17.30	БлэкӀа зэманхэм, цӀыхухэм щӀэныгъэ ямыӀэу щыщытам, Тхьэр абыхэм нэ ӀейкӀэ къеплъыгъакъым, атӀэ цӀыху псоми, дэнэ щыӀэми, я гуэныхьхэм хущӀегъуэжыну унафэ къахуещӀ иджы; 
ACT.17.31	сыт щхьэкӀэ жыпӀэмэ Тхьэм зы махуэ игъэуващ. Езым къигъэлъэгъуа лӀым дунейм и цӀыху псоми хьэкум захуэ ятригъэщӀыхьынущ а махуэм. Апхуэдэу зэрыхъунур Тхьэм цӀыху псоми ягуригъэӀуащ а лӀыр лӀахэм къахигъэтэджыкӀыжурэ.
ACT.17.32	ЛӀахэр къызэрытэджыжынум и хъыбарыр Паул жиӀэу щызэхахым, языныкъуэхэр Паул щыдыхьэшхащ, языныкъуэхэм жаӀащ:
ACT.17.32	– Уэ мы жыпӀа хъыбарым дедэӀуэну дыхуейщ дяпэкӀи.
ACT.17.33	Апхуэдэу, Паул абыхэм яхэкӀыжащ. 
ACT.17.34	Зыкъомым Паул гъусэ зыхуащ, фӀэщхъуныгъэ яӀэ хъуащ. Ареопаг Ӏуащхьэм щызэӀущӀэ хасэм щыщ Дионисий, Дамар и цӀэу цӀыхубз гуэр, нэгъуэщӀ зыкъоми а фӀэщхъуныгъэ зиӀэ хъуахэм яхэтт.
ACT.18.1	Паул Афинэ къалэм дэкӀыжри, Коринф къалэм кӀуащ абы и ужькӀэ. 
ACT.18.2	Абы Паул зы журт гуэр, Акилэ и цӀэу, Понт хэкум къыщалъхуар, къыщигъуэтри ӀущӀащ. Акилэрэ абы и щхьэгъусэ Прискиллэрэ Италие къэралым къикӀагъащӀэт; Клаудий кесарым
ACT.18.3	Я ӀэщӀагъэр зэрызэхуэдэм щхьэкӀэ Паул абыхэм я деж щыӀэу ядэлажьэрт. Абыхэм я ӀэщӀагъэр шэтыр щӀынырт. 
ACT.18.4	Паул и псалъэхэр журтхэмрэ алыджхэмрэ фӀэщ зэращищӀыным хэту, абыхэм синэгуэгум щедауэрт щэбэт махуэ къэс.
ACT.18.5	Силэрэ Тимофейрэ Македоние хэкум къыщикӀым, Паул гурэ псэкӀэ цӀыхухэр Тхьэм и псалъэхэм иригъэдаӀуэурэ, Хьисэ зэры-Мэссихьым* журтхэм я пащхьэм щыхьэт щытехъуэрт. 
ACT.18.6	Ауэ журтхэр Паул пэувыжу щыхуэхъущӀэм, и щыгъынхэр абыхэм я пащхьэм щиутхыпщӀыжри яжриӀащ:
ACT.18.6	– Къуаншэр фэращи, фи къуаншагъэм пэкӀуэр фи щхьэм лъресыж! Сэ сыкъабзэщ. Хамэ лъэпкъхэм я деж сыкӀуэнущ нобэ щыщӀэдзауэ.
ACT.18.7	Арати, Паул синэгуэгум къыщӀэкӀыжри, Тхьэр зыгъэлъапӀэу Иуст зи цӀэ лӀы гуэрым и унэм кӀуащ. Абы и унэр синэгуэгум гуэтт. 
ACT.18.8	Синэгуэгум и пашэ Крисп, и унагъуэр зэрыщыту и гъусэу, ЗиусхьэнымкӀэ фӀэщхъуныгъэ иӀэ хъуащ. Коринф къалэм дэс цӀыху куэди Паул едэӀуэурэ, фӀэщхъуныгъэ яӀэ хъури, зрагъэумэхъащ.
ACT.18.9	Жэщ гуэрым Зиусхьэныр Паул къыхуэхутэри къыжриӀащ:
ACT.18.9	– Умышынэ, ауэ зумыущэху, псалъэ зэпыт, 
ACT.18.10	сэ сыуигъусэнущ. Уэ къокъуэншэкӀыну зым и Ӏи къикӀынукъым. Си цӀыхухэм ящыщ куэд мы къалэм дэсщ.
ACT.18.11	Паул, цӀыхухэм Тхьэм и псалъэхэр яригъащӀэурэ, зы илъэсрэ ныкъуэкӀэ а къалэм дэсащ.
ACT.18.12	Галлион
ACT.18.13	– Хабзэм и унафэм темыту Тхьэр зэрагъэлъапӀэ Ӏэмалхэр мы лӀым цӀыхухэм ярегъащӀэ, – жаӀащ абыхэм.
ACT.18.14	Паул къэпсэлъэну щыхуежьэм, Галлион журтхэм яжриӀащ:
ACT.18.14	– Журтхэ, мы лӀым мыхъун гуэр е бзаджагъэ гуэр ищӀатэмэ, си гуапэу сынывэдэӀуэнт. 
ACT.18.15	Ауэ псалъэхэмкӀи, цӀэхэмкӀи, фи Торэт хабзэмкӀи иджы фыщызэныкъуэкъукӀэ, фэр-фэру мы Ӏуэхур зэхэвгъэкӀ. Мы Ӏуэхум хьэкум тесщӀыхьыну сыхуейкъым сэ.
ACT.18.16	Ар къажриӀэри, Галлион ахэр хеящӀэ унэм къыщӀигъэкӀыжащ. 
ACT.18.17	А цӀыху псоми синэгуэгум и пашэ Сосфен яубыдри, хеящӀэ унэм и бжэӀупэм щакъуащ, ауэ Галлион зыри къыфӀэӀуэхуакъым.
ACT.18.18	Паул Коринф къалэм махуэ куэдкӀэ щыӀа нэужь, къуэшхэм я Ӏэр иубыдыжри, Прискиллэрэ Акилэрэ щӀыгъуу, Сирие хэкум кӀуэну кхъухьым итӀысхьащ. Паул и щхьэр Кенхрей къалэм
ACT.18.19	Ефес къалэм къыщысым, Паул Прискиллэрэ Акилэрэ къигъанэщ, синэгуэгум щӀыхьэри, журтхэм щеныкъуэкъуащ. 
ACT.18.20	Абыхэм я деж нэхъыбэрэ щыӀэну къыщелъэӀум, Паул идакъым. 
ACT.18.21	Ауэ ежьэжыну я Ӏэхэр щиубыдыжым, жиӀащ:
ACT.18.21	– КъэкӀуэну махуэшхуэм Ерусалим сыщыӀэн хуейщ, ауэ Тхьэм жиӀэмэ, фи деж къэзгъэзэжынущ.
ACT.18.21	Ефес къалэм кхъухькӀэ щежьэжащ итӀанэ.
ACT.18.22	Кесарие къалэм щыӀа нэужь, Ерусалим кӀуащ. Члисэ зэхуэсым щыщхэм фӀэхъус ярихри, Антиохие кӀуащ итӀанэ. 
ACT.18.23	Антиохие тӀэкӀурэ дэса нэужь, Паул гъуэгум техьэжри, ХьисэкӀэ фӀэщхъуныгъэ зиӀэ псоми ягухэр игъэбыдэрэ игъэгушхуэу, хэкухэу Галатиерэ Фригиерэ къызэхикӀухьащ чэзу-чэзууэ.
ACT.18.24	Александрие къалэм щыщу Аполлос зи цӀэ журт гуэр Ефес къэкӀуащ а махуэхэм. Ар жьакӀуэт, Тхьэм и псалъэ тхахэмкӀи щӀэныгъэшхуэ иӀэт. 
ACT.18.25	Зиусхьэным и гъуэгум теухуа хъыбарым фӀыуэ щыгъуазэт. Гурэ псэкӀэ къэпсалъэурэ, пэжыгъэм тету, Хьисэ и хъыбарыр цӀыхухэм яригъащӀэрт. Апхуэдэу щыт пэтми, умэхъын хабзэу Иуан зытепсэлъыхьу щытам нэмыщӀ, нэгъуэщӀ умэхъын хабзэ
ACT.18.26	Синэгуэгум гушхуэныгъэкӀэ къыщыпсалъэу щӀидзащ абы. Прискиллэрэ Акилэрэ Аполлос къэпсалъэу щызэхахым, ар я унэ яшэри, Зиусхьэным и гъуэгум теухуа хъыбарыр нэхъыфӀу къыгурагъэӀуащ.
ACT.18.27	Аполлос Ахаие хэкум кӀуэну мурад щищӀым, къуэшхэм а къалэм дэс цӀыхуу ХьисэкӀэ фӀэщхъуныгъэ зиӀэхэм тхылъ хуатхащ, «Аполлос ныщыкӀуэкӀэ, евгъэблагъэ», жиӀэу иту. Аполлос абы нэсри, Тхьэм и нэфӀыр зэращыхуам щхьэкӀэ, фӀэщхъуныгъэ зиӀэ хъуахэм куэдрэ ядэӀэпыкъуащ. 
ACT.18.28	Тхьэм и псалъэу тхахэмкӀэ Хьисэ зэры-Мэссихьыр яхуигъэнахуэурэ, цӀыхухэм я пащхьэм щиӀуэта псалъэ лъэщхэмкӀэ журтхэм ятекӀуащ.
ACT.19.1	Аполлос Коринф къалэм щыщыӀэм, Паул ипщэ хэкухэм якӀуэцӀрыкӀри, Ефес къалэм
ACT.19.2	ФӀэщхъуныгъэ фиӀэ щыхъум, Тхьэм и Псэ ЛъапӀэр фи гум илъ хъуа?
ACT.19.2	– Тхьэм и Псэ ЛъапӀэр щыӀэуи зэхэтхакъым, – къыжраӀащ абыхэм.
ACT.19.3	Умэхъын хабзэу
ACT.19.3	– Иуан зытепсэлъыхьа умэхъын хабзэрщ, – къыжаӀащ абыхэм.
ACT.19.4	Иуан зи гуэныхьхэм хущӀегъуэжахэр иумэхъыу щытащ, – жиӀащ Паул. – Езым и ужькӀэ къэкӀуэну Мэссихь ХьисэкӀэ фӀэщхъуныгъэ яӀэн зэрыхуейр цӀыхухэм яжриӀащ.
ACT.19.5	Ар щызэхахым, Зиусхьэн Хьисэ и цӀэкӀэ зрагъэумэхъащ. 
ACT.19.6	Паул и Ӏэхэр щатрилъхьэм, Тхьэм и Псэ ЛъапӀэр къахуехри, ямыщӀэ бзэхэмкӀэ къепсэлъащ. Тхьэм и псалъэхэр ягухэм кърилъхьэурэ, ахэр къажригъэӀащ. 
ACT.19.7	ЦӀыху пщыкӀутӀ хуэдиз хъурт ахэр.
ACT.19.8	Паул синэгуэгум щӀыхьэри, тегушхуауэ цӀыхухэм едауэурэ, Тхьэм и Тепщэныгъэшхуэм* теухуа хъыбарыр я фӀэщ ищӀу мазищкӀэ яхуиӀуэтащ. 
ACT.19.9	Ауэ абыхэм цӀыху ерыщ гуэрхэр яхэтащ, цӀыхухэм я пащхьэм Зиусхьэным и гъуэгум ӀейкӀэ щытепсэлъыхьрэ, фӀэщхъуныгъэ яӀэ хъуну ямыдэу. Ар щилъагъум, Паул абыхэм къахэкӀыжри, ХьисэкӀэ фӀэщхъуныгъэ зиӀэхэр къахишащ, Тыранн зи цӀэм и еджапӀэм Тхьэм и псалъэхэм махуэ къэс щригъэдаӀуэуи щӀидзащ. 
ACT.19.10	Паул Асие хэкум ис алыдж псоми журт псоми Зиусхьэн Хьисэ теухуа хъыбарыфӀыр илъэситӀ енкӀэ яхуиӀуэтащ.
ACT.19.11	Тхьэм Паул Ӏуэху телъыджэ дыдэхэр иригъащӀэрт. 
ACT.19.12	Паул и щӀыфэм еӀуса напэӀэлъэщӀхэри щыгъын щӀыӀутелъхэри сымаджэхэм тралъхьэрт. ЩытралъхьэкӀэ, ахэр хъужырт, ахэр зыӀыгъ жин бзаджэхэри яхэкӀыжырт.
ACT.19.13	Ауэ цӀыхухэм жин бзаджэхэр хахуурэ къэзыкӀухьу щыта журт гупым Хьисэ и цӀэр жаӀэурэ, жин бзаджэхэр цӀыхухэм хахуну щӀэкъурт.
ACT.19.13	– Хьисэу зи хъыбар Паул жиӀэм и цӀэкӀэ мы цӀыхум фыхэкӀыну унафэ фхузощӀ, – жаӀэрт абыхэм.
ACT.19.14	Журт дин пашэшхуэу Скевэ зи цӀэм и къуиблми апхуэдэу ящӀырт.
ACT.19.15	– Хьисэ соцӀыху, Паул и хъыбари зэхэсхащ, ауэ фэ хэт фыщыщ? – жэуап яритыжащ жин бзаджэм.
ACT.19.16	Жин бзаджэм иӀыгъ лӀыр къажьэхэлъэри, а псоми къатекӀуащ. АпхуэдизкӀэ хьэкӀэкхъуэкӀагъэ ярищӀати, пцӀанэрэ зэхэуӀауэ унэм къыщӀэжыжащ.
ACT.19.17	Мы хъыбарыр Ефес къалэм дэс алыджхэми журтхэми щызэхахым, псори шынагъуэшхуэм хэхуащ. Апхуэдэу щыхъум, Зиусхьэн Хьисэ и цӀэм щӀыхьышхуэ хуащӀу щӀадзащ. 
ACT.19.18	ФӀэщхъуныгъэ зиӀэ хъуахэм ящыщ куэд къакӀуэри, ялэжьа бзаджагъэмкӀэ, цӀыхухэм зэхахыу, заумысыжащ. 
ACT.19.19	Удыгъэ Ӏуэхум хэт цӀыху куэдым я тхылъхэр зэхуахьэсри, цӀыху псоми ялъагъуу ягъэсащ. А тхылъхэм я уасэхэр къыщалъытэм, дыжьын ахъшэ
ACT.19.20	Апхуэдэу, Зиусхьэным и псалъэхэм ину заубгъуурэ, цӀыху нэхъыбэм ялъэӀэсащ.
ACT.19.21	Мы Ӏуэху псори къэхъуа нэужь, Паул, Македоние,
ACT.19.21	– Ерусалим сынэса нэужь, Рим къалэшхуэми сыкӀуэн хуейщ, – жиӀащ. 
ACT.19.22	Паул и дэӀэпыкъуэгъухэм ящыщу Тимофейрэ Ерастрэ Македоние хэкум нэхъапэ игъэкӀуащ. Езым Асие хэкум тӀэкӀурэ зыщиӀэжьащ.
ACT.19.23	Зиусхьэным и гъуэгум щхьэкӀэ зэрыхьзэрий ин къэхъуащ а махуэхэм; 
ACT.19.24	сыт щхьэкӀэ жыпӀэмэ Димитрий и цӀэу, дыщэкӀ гуэр а къалэм дэсащ. Артемидэ
ACT.19.25	Димитрий а дыщэкӀхэри апхуэдэ ӀэщӀагъэ зиӀэ нэгъуэщӀхэри зэхуишэсри яжриӀащ:
ACT.19.25	– Си гъусэхэ, мы Ӏуэхум ди къулеигъэр къызэрыхэкӀыр фощӀэ. 
ACT.19.26	Мы Паул зи цӀэм Ефес къалэм и мызакъуэу, Асие хэкум, зэрыщыту, къанэ щӀагъуэ щымыӀэу, «ЦӀыхухэм ящӀа тхьэ сурэтхэр тхьэ пэжу щыткъым», жиӀэм, цӀыху куэдым ар я фӀэщ ищӀурэ зэрыщигъэуар фэ фолъагъу икӀи зэхывох. 
ACT.19.27	ЦӀыхухэм ди ӀэщӀагъэр зэрамыдэжыну къудейр аракъым шынагъуэр, атӀэ Артемидэ тхьэ гуащэшхуэм и тхьэлъэӀупӀэ унэшхуэм нэмыплъ зэрыратынурщ, Асие хэку псоми дуней псоми щыдгъэлъапӀэ Артемидэ и щӀыхьышхуэр зэрыкӀуэдыжынуращ шынагъуэр.
ACT.19.28	А псалъэхэр щызэхахым, хуабжьу губжьри, лӀы гупышхуэр зэрыгъэкӀиящ:
ACT.19.28	– Ефес къалэм и Артемидэ лъапӀэ дыдэщ!
ACT.19.29	Къалэм зэрыхьзэриишхуэ къыщыхъуащ. Македонием щыщу Паул и гъусэ Гаийрэ Аристархрэ яубыдщ, здахури, цӀыху псори щызэхэт зэхуэсыпӀэм и утыкум ирашащ. 
ACT.19.30	Паул цӀыхухэм яхыхьэну хуеящ, ауэ ХьисэкӀэ фӀэщхъуныгъэ зиӀэхэм хуадакъым. 
ACT.19.31	Асие хэкум и къулыкъущӀэхэм ящыщу Паул и благъэхэм хъыбар кърагъащӀэри къелъэӀуащ: «ЗэхуэсыпӀэм умыкӀуэ!» – жаӀэурэ.
ACT.19.32	Зым зы, адрейхэми нэгъуэщӀ гуэр жаӀэурэ, цӀыхухэр зэрыгъэкӀийрт; сыт щхьэкӀэ жыпӀэмэ абдеж кърихьэлӀа цӀыхухэр зэрыгъэплъати. Нэхъыбэм щӀызэӀущӀар ящӀэртэкъым. 
ACT.19.33	Журтхэм Александр зи цӀэр цӀыху гупышхуэм къыхрагъэшри, цӀыхухэм я пащхьэм ирагъэуващ. Александр и Ӏэр къиӀэтри, цӀыхухэм я пащхьэм къыщыпсэлъэну хуеящ. 
ACT.19.34	Ауэ ар зэрыжуртыр къыщащӀэм, сыхьэтитӀкӀэ цӀыху псори зы макъкӀэ зэрыгъэкӀиящ:
ACT.19.34	– Ефес къалэм и Артемидэ лъапӀэ дыдэщ! – жаӀэурэ.
ACT.19.35	ИкӀэм-икӀэжым къалэм и тхакӀуэм цӀыхухэр игъэсабырыжри жиӀащ:
ACT.19.35	– Ефес дэс лӀыхэ! Тхьэ гуащэшхуэ Артемидэрэ абы и сурэту уафэм къехамрэ я хъумакӀуэу Ефес къалэр зэрыщытыр зымыщӀэ цӀыху щыӀэ? 
ACT.19.36	Ефес къалэр абыхэм я хъумакӀуэу зэрыщытым шэч хэлъкъыми, фысабыри, Ӏуэхум щхьэпсынщӀагъэ хэвмылъхьэ. 
ACT.19.37	Мы лӀыхэр тхьэлъэӀупӀэ унэшхуэхэм емыдыгъуарэ, ди тхьэ гуащэм хуэмышхыдауэ, мыбдежым къэфшащ. 
ACT.19.38	Димитрийрэ абы щӀыгъу сурэтыщӀхэмрэ цӀыху гуэрым дауэгъу хуэхъуну хуеймэ, цӀыхухэм я дэуэн Ӏуэхухэм Ӏэтащхьэхэр щыхэплъэ махуэхэр щыӀэщ. Я зэхуакум дэуэн Ӏуэху дэлъмэ, зэрыредауэ. 
ACT.19.39	Абы нэмыщӀ фызыхуейӀамэ, къалэм дэсхэм я хасэу хабзэм тетым а Ӏуэхур зэхигъэкӀын хуейщ. 
ACT.19.40	Нобэ къэхъуа Ӏуэхухэм щхьэкӀэ, «ЗыкъывоӀэт» жаӀэу рим тепщэныгъэ зиӀэхэм дагъэкъуэншэнкӀэ шынагъуэ щыӀэщ. Мы зэрыхьзэрийр къызэрытӀэтар къытхуагъэгъуну щхьэусыгъуэ зыри диӀэкъым.
ACT.19.40	Абы а псалъэр иуха нэужь, цӀыхухэр зэбгригъэкӀыжащ.
ACT.20.1	Зэрыхьзэриишхуэр щыувыӀэжым, Паул ХьисэкӀэ фӀэщхъуныгъэ зиӀэхэр къригъашэри игъэгушхуащ. Я Ӏэр иубыдыжри, Македоние хэкум кӀуэну гъуэгу техьащ итӀанэ. 
ACT.20.2	А лъэныкъуэхэри къызэхикӀухьым, фӀэщхъуныгъэ зиӀэхэр псалъэ куэдкӀэ игъэгушхуэурэ, Грецием нэсащ. 
ACT.20.3	Абы мазищкӀэ щыӀащ. Сирием кхъухькӀэ кӀуэн хуей щыхъум, журтхэм щэхуу езыр яукӀыну зэрамурадыр къищӀэри, Македонием и лъэныкъуэкӀэ игъэзэжыну триубыдащ. 
ACT.20.4	Паул и гъусэхэр мыхэрат: Верие къалэм щыщ Пирр и къуэ Сосипатер; Фессалоникэ къалэм щыщ Аристархрэ Секундрэ; Дервие къалэм щыщ Гай; Тимофей; Асие хэкум щыщ Тихикрэ Трофимрэ. 
ACT.20.5	Ахэр дэ
ACT.20.6	ЩӀакхъуэ Мыгъэтэдж щашх махуэшхуэхэр
ACT.20.7	Тхьэмахуэ зэхуакум и япэ махуэм
ACT.20.8	Дэ дыщызэхуэс унэм и ещанэ къатым уэздыгъэ Ӏэджэ къыщыблэрт. 
ACT.20.9	Евтих и цӀэу щӀалэ гуэр щхьэгъубжэм Ӏусти, Паул псэлъэн имыух щӀыкӀэ, жей куум хилъэфащ. ӀэфӀу здэжейм, щхьэгъубжэм къыдэхущ, унэм и ещанэ къатым къехуэхри, лӀауэ къащтэжащ. 
ACT.20.10	Паул унэм щӀэкӀщ, ехщ, щӀалэм зытриубгъуэри, ӀэплӀэ иришэкӀыурэ жиӀащ:
ACT.20.10	– Фымыгузавэ! И псэр хэтщ!
ACT.20.11	Паул къыщӀыхьэжщ, щӀакхъуэр зэгуищӀыкӀри, адрейхэм я гъусэу ишхащ. Нэху щыху абыхэм епсалъэри, гъуэгу техьэжащ. 
ACT.20.12	Ягухэр гуфӀэгъуэм къызэщӀиӀэтауэ, щӀалэр я деж псэууэ къашэжащ.
ACT.20.13	АдэкӀэ дыкӀуэурэ, кхъухьым декӀуэлӀащ, абы дитӀысхьэри, Паул къыщидгъэтӀысхьэн хуей Асс къалэм дыкӀуэну дежьащ. Паул а къалэм нэс лъэсу кӀуэну игу илъти, дэ апхуэдэ унафэ къытхуищӀат. 
ACT.20.14	Паул Асс къалэм деж къыщытӀущӀэщ, кхъухьым къидгъэтӀысхьэри, Митилинэ къалэм дыкӀуащ. 
ACT.20.15	А къалэм дыщежьэри, Хиос хытӀыгум хуэзанщӀэу етӀуанэ махуэм дыкъыщыувыӀащ. КъыкӀэлъыкӀуэ махуэм Самос хытӀыгум дыкӀуащ. Трогилие къалэм дыкъыщыувыӀэри, етӀуанэ махуэм Милит къалэм дынэсащ. 
ACT.20.16	Асие хэкум зэманыр щимыгъэкӀуэдын щхьэкӀэ, Паул Ефес къалэм къыщымыувыӀэу блэкӀыну мурад ищӀащ. Сыт щхьэкӀэ жыпӀэмэ, Ӏэмал иӀэмэ, Пэнтэкост махуэшхуэр
ACT.20.17	Милит къалэм дыщыдэсым Паул Ефес щыӀэ члисэ зэхуэсым и нэхъыжьхэр
ACT.20.18	Ахэр къыщыкӀуэм, Паул яжриӀащ:
ACT.20.18	– Япэ махуэм къыщыщӀэдзауэ Асие хэкум сыкъызэрихьэрэ, фи деж щызгъэкӀуа зэман псоми си псэукӀэр зыхуэдэу щытар фэ фощӀэ. 
ACT.20.19	Пагагъэ лъэпкъ сигу имылърэ, си гур куэдрэ къигъыкӀыу, журтхэм щэхуу щӀэпхъаджагъэу къыскӀэлъызэрахьэну я гум илъу щытамкӀэ хьэзаб куэд сагъэшэчурэ, Зиусхьэным сыхуэлэжьащ. 
ACT.20.20	Зи сэбэп къывэкӀыну хъыбархэр вжесӀэным зэи пэӀэщӀэ зысмыщӀу, цӀыхухэм я пащхьэми фи унэхэми щыфхуэсӀуэтащ икӀи щывэзгъэщӀащ. 
ACT.20.21	Гуэныхьу ящӀахэм хущӀегъуэжу Тхьэм зыхуагъэзэжынуи Зиусхьэн ХьисэкӀэ фӀэщхъуныгъэ зрагъэӀэнуи журтхэмрэ алыджхэмрэ быдэу яхуэзгъэуващ.
ACT.20.22	– КъысщӀэлъыр сымыщӀэу, Тхьэм и Псэ ЛъапӀэм седаӀуэурэ, Ерусалим сокӀуэ иджы. 
ACT.20.23	Ауэ Ӏэхъулъэхъухэри гузэвэгъуэхэри къызэрыспэщылъыр Тхьэм и Псэ ЛъапӀэм къызигъащӀэурэ, къалэ псоми щыхьэт къыщысхутохъуэ. 
ACT.20.24	Сэ си псэр сэркӀэ лъапӀэу икӀи уасэ иӀэу сыбжыркъым, ауэ Зиусхьэн Хьисэ си пщэм кърилъхьа Ӏуэхур згъэзэщӀэн хуейщ: Тхьэм и нэфӀ щыхуэныгъэм теухуа хъыбарыфӀым цӀыхухэр езгъэдэӀуэну арщ.
ACT.20.25	– Тхьэм и Тепщэныгъэшхуэм* теухуа хъыбарым фезгъэдаӀуэурэ, фэ псоми фи деж сыщызэхэзекӀуащ. Фэ фщыщу зэи зыми си напэр зэримылъагъужынур сощӀэ. 
ACT.20.26	Аращи, зы цӀыхум илъ къызэрыстемыхуэнур нобэ шэч къытезмыхьэжу нывжызоӀэ; 
ACT.20.27	сыт щхьэкӀэ жыпӀэмэ Тхьэр зыхуей псори фэзгъэщӀэным еш сымыщӀэу сыщӀэкъуащ сэ. 
ACT.20.28	Фызыхуэсакъыж, Тхьэм и Псэ ЛъапӀэм хъумакӀуэу фызыхуигъэува цӀыху гупми фахуэсакъ. Мэлыхъуэм и нэӀэр мэлхэм зэратригъэтым хуэдэу, Зиусхьэнми Тхьэми я члисэ зэхуэсым щыщу, Хьисэ и лъы уасэкӀэ къищэхуахэм фи нэӀэ ятевгъэт. 
ACT.20.29	Сэ дунейм сехыжа нэужь, хъушэм щымысхьыну дыгъужь бзаджэхэр къызэрыфхыхьэнур сощӀэ. 
ACT.20.30	ХьисэкӀэ фӀэщхъуныгъэ зиӀэ фэри къыфхэкӀынущ гъуэгу пхэнжым фытрагъэхьэн щхьэкӀэ, щыпкъагъэр зэхъуэкӀыным хэтхэр. 
ACT.20.31	Аращи, фымыжей, фысакъ! Нэпс щӀэзгъэкӀыурэ жэщ, махуэ жызмыӀэу, фэ фщыщ дэтхэнэми илъэсищкӀэ зэпымыууэ къызэрыгурызгъэӀуар зыщывмыгъэгъупщэ.
ACT.20.32	– Тхьэми абы и нэфӀ щыхуэныгъэм теухуа псалъэхэми фахузогъазэ иджы. А псалъэхэм гурэ псэкӀэ къару фагъэгъуэтынуи Тхьэм и цӀыхуу езым зыкъезыта псоми фрагъусэу ӀыхьэфӀ къыфлъагъэӀэсынуи ялъокӀ. 
ACT.20.33	Зы цӀыхум и дыжьыни, и дыщи, и щыгъыни сенэцӀакъым сэ. 
ACT.20.34	Си гъусэхэмрэ сэрэ ди дызыхуэныкъуэр си ӀэхэмкӀэ къызэрызлэжьар фощӀэ. 
ACT.20.35	Апхуэдэу гугъу дехьурэ, къару зимыӀэхэм дазэрыдэӀэпыкъун хуейр сыт и лъэныкъуэкӀи фэзгъэлъэгъуащ. Езы Зиусхьэн Хьисэ жиӀа псалъэхэр зыщыдгъэгъупщэжын хуейкъым: «Къуатыным нэхърэ птыным и гъуэгур нэхъ махуэщ».
ACT.20.36	А псалъэхэр жиӀа нэужь, Паул лъэгуажьэмыщхьэу уври, псоми я гъусэу Тхьэм елъэӀуащ. 
ACT.20.37	Псори ину къэгъуэгщ, Паул ӀэплӀэ ирашэкӀри, ба хуащӀащ. 
ACT.20.38	Я гур нэхъыбэу махэ зыщӀар Паул и напэр игъащӀэкӀэ ямылъагъужыну зэрыжиӀарт. Кхъухьым нэс Паул дэкӀуэтащ итӀанэ.
ACT.21.1	Абыхэм дакъыхэкӀыжа нэужь, кхъухьымкӀэ дежьэри, Кос къалэм дыкӀуащ занщӀэу. ЕтӀуанэ махуэм Родос къалэм дыкӀуащ, абы дыщежьэри, Патарэ къалэм дынэсащ. 
ACT.21.2	Финикие хэкум кӀуэ кхъухь къэдгъуэтщ, дитӀысхьэри дежьащ. 
ACT.21.3	Кипр хытӀыгур къыщылъагъуэм, кхъухьым и сэмэгурабгъуэкӀэ ар къыщыднэри, Сирие хэкум дыкӀуэри, Тир къалэм дыкъыщувыӀащ, кхъухьыр абы щаунэщӀын хуейти. 
ACT.21.4	ХьисэкӀэ фӀэщхъуныгъэ зиӀэхэр а къалэм къыщыдгъуэтри, махуиблкӀэ абыхэм я деж дыщыӀащ. Тхьэм и Псэ ЛъапӀэм абыхэм захригъэщӀыкӀыурэ, Ерусалим мыкӀуэну Паул къыжраӀащ. 
ACT.21.5	А къалэм дызэрыщыӀэну пӀалъэр щыдухым, абы дыдэкӀри, ди гъуэгу дытехьэжащ. ФӀэщхъуныгъэ зиӀэ псори, цӀыхубзхэри сабийхэри я гъусэу, къалэм къыддыдэкӀащ. Хы Ӏуфэм лъэгуажьэмыщхьэу дыӀутӀысхьэри, Тхьэм делъэӀуащ итӀанэ. 
ACT.21.6	ФӀэхъус зэтхыжри, кхъухьым дитӀысхьэжащ, абыхэми щхьэж и унэ ягъэзэжащ.
ACT.21.7	Тир къалэм дыщежьэри, кхъухьымкӀэ дыкӀуэурэ, Птолемаидэ къалэм дынэсащ. Абдежым къуэшхэм фӀэхъус щетхри, зы махуэкӀэ абыхэм я деж дыщыӀащ. 
ACT.21.8	ЕтӀуанэ махуэм абы дыдэкӀыжри, Кесарие къалэм дыкӀуащ. Филипп и цӀэу Тхьэм и псалъэхэм цӀыхухэр езыгъэдаӀуэ лӀым и унэм дыщӀыхьэри, абы деж дыкъэнащ. Ар лӀиблым
ACT.21.9	А Филиппым дэмыкӀуауэ пхъуибл иӀэт. Тхьэм и псалъэхэр абыхэм я гум кърилъхьэурэ, мыдрейхэм къажригъэӀэрт.
ACT.21.10	Махуэ зыбжанэкӀэ абы дыщыӀа нэужь, Агав
ACT.21.11	Ди деж къакӀуэщ, Паул и бгырыпхыр къищтэщ, езым и Ӏэхэри и лъакъуэхэри ипхэри, жиӀащ:
ACT.21.11	– Тхьэм и Псэ ЛъапӀэм мыпхуэдэу жеӀэ: «Мы бгырыпхыр зейр журтхэм Ерусалим щапхынурэ, хамэ лъэпкъхэм
ACT.21.12	А псалъэхэр щызэхэтхым, дэри а щӀыпӀэм щыпсэу къуэшхэри Ерусалим мыкӀуэну Паул делъэӀуащ. 
ACT.21.13	Ар щызэхихым, Паул жэуап къитыжащ:
ACT.21.13	– Сыт фщӀэр? Фыгъыу, сигу щхьэ хэвгъэщӀрэ? Сэ си Зиусхьэн Хьисэ и цӀэм щхьэкӀэ Ерусалим сыщапхын дэнэ къэна, сыщылӀэнуи сыхьэзырщ.
ACT.21.14	Паул къэдгъэнэн щытлъэмыкӀым, «Тхьэм зэрыжиӀауэ ирехъу», жытӀэри зыдущэхужащ.
ACT.21.15	А махуэхэм я ужькӀэ зыдгъэхьэзырри, Ерусалим дыкӀуащ. 
ACT.21.16	Кесарие щыщу ХьисэкӀэ фӀэщхъуныгъэ зиӀэ цӀыху гуэрхэр ди гъусэт. Абыхэм дашащ Мнасон и цӀэу зи унэ дыщыпсэунум деж. Мнасон Кипр хытӀыгум щыщт, езыри ХьисэкӀэ япэ дыдэ фӀэщхъуныгъэ зиӀэ хъуахэм ящыщт.
ACT.21.17	Ерусалим дыщынэсым, къуэшхэм я гуапэу драгъэблэгъащ. 
ACT.21.18	ЕтӀуанэ махуэм Паул дригъусэу Екъуб
ACT.21.19	Паул абыхэм фӀэхъус ярихри, лажьэурэ Тхьэм хамэ лъэпкъхэм я деж щищӀахэр зырызу яхуиӀуэтащ.
ACT.21.20	Ар щызэхахым, Тхьэм щӀыхьышхуэ хуащӀащ абыхэм. Паул къыжраӀащ итӀанэ:
ACT.21.20	– Ди къуэш, журтхэм ящыщ мин бжыгъэхэм фӀэщхъуныгъэ яӀэ зэрыхъуари Мусэ и Торэт хабзэм я фӀэщу зэрыхэтри уолъагъу. 
ACT.21.21	Я сабийхэр сунэт ямыщӀынуи я хабзэхэм темытынуи жыпӀэу, хамэ лъэпкъхэм яхэс журт псори Мусэ и гъуэгум текӀыну бущийуэ жаӀэурэ, цӀыхухэм зэрахьэ хъьыбар пхэнжыр зэхахащ. 
ACT.21.22	Сыт тщӀэнур? ЦӀыхухэр къызэхуэсынущ; укъызэрыкӀуар зэхахынущи. 
ACT.21.23	Аращи, дэ нызэрыбжетӀэм хуэдэу щӀы. ТхьэрыӀуапӀэ ихьа лӀиплӀ диӀэщ. 
ACT.21.24	Ахэр здэши, Торэт хабзэм тету я гъусэу зыгъэкъэбзэжи, я щхьэхэр яупсын щхьэкӀэ,
ACT.21.25	Ауэ хамэ лъэпкъхэм ящыщу ХьисэкӀэ фӀэщхъуныгъэ зиӀэ хъуахэм ятеухуауэ ущӀэупщӀэмэ, абыхэм дэ зэдэтщта Ӏуэхур тхылъкӀэ
ACT.21.26	КъыкӀэлъыкӀуэ махуэм Паул а лӀыхэр здишэри, абыхэм ящӀыгъуу зигъэкъэбзэжащ. Тхьэм и унэшхуэм щӀыхьэри, езымрэ а лӀыхэмрэ загъэкъэбзэжыныр щаухыну махуэри я къурмэн зырыз дин пашэм щрагъэщӀыну махуэри дин пашэхэм яжриӀащ итӀанэ.
ACT.21.27	А махуиблыр и кӀэм нэблэгъауэ, Асие хэкум щыщ журт гуэрхэм Тхьэм и унэшхуэм Паул щалъэгъуащ. ЦӀыху псори къызэщӀагъаплъэри, Паул яубыдащ. 
ACT.21.28	Мыпхуэдэу жаӀэурэ, зэрыгъэкӀийрт:
ACT.21.28	– Израил щыщ лӀыхэ, фыкъыддэӀэпыкъу! Ди лъэпкъми, ди Торэт хабзэми, мы щӀыпӀэ лъапӀэми къыпэувыну цӀыху псори дэнэкӀи щызыгъэӀущар мы лӀыращ. Абы нэмыщӀу, алыджхэри Тхьэм и унэшхуэм щӀигъыхьэри,
ACT.21.29	Апхуэдэу щӀыжаӀар нэхъапэм Ефес къалэм щыщ Трофим Паул и гъусэу къалэм щалъэгъуати, аращ. Паул ар щӀэмыхьэпхъэу Тхьэм и унэшхуэм щӀигъэхьауэ я гугъащ.
ACT.21.30	Къалэм дэс псори къызэщӀэтаджэри, зэхэлъэдэжащ. Паул яубыдри, Тхьэм и унэшхуэм къыщӀашыжащ. КъызэрыщӀашыжу, бжэхэр ягъэбыдащ. 
ACT.21.31	Паул яукӀыну щыхуежьэм, Ерусалим зэрыщыту зыкъызэраӀэтам и хъыбарыр рим дзэпщым деж нэсащ. 
ACT.21.32	Дзэпщым Ӏуэхур имыгъэгувэу зауэлӀхэри дзэ пашэхэри здишэри, цӀыхухэм яхэлъэдащ. ЦӀыхухэм дзэпщри зауэлӀхэри щалъагъум, Паул еуэн щагъэтащ.
ACT.21.33	Арати, дзэпщыр зауэлӀхэм ябгъэдыхьэри, Паул яригъэубыдащ. Абы гъущӀ Ӏэхъулъэхъу иралъхьэну унафэ яхуищӀащ. ЦӀыхухэм еупщӀащ итӀанэ:
ACT.21.33	– Мыр хэт? Сыт ищӀар?
ACT.21.34	ЦӀыху гупышхуэм ящыщ зым зы жиӀэу, адрейм нэгъуэщӀ гуэр жиӀэу, зэрыгъэкӀийрт. Мо зэрыхьзэрийм къыхэкӀкӀэ, дзэпщым пэжыр зригъэщӀэн лъэкӀыртэкъыми, зауэлӀхэм унафэ яхуищӀри, Паул быдапӀэм
ACT.21.35	ДэкӀуеипӀэм щынэсым, Паул цӀыхухэр къытезэрыгуати, зауэлӀхэм ар ӀэкӀэ яхьын хуей хъуащ. 
ACT.21.36	ЦӀыхубэм ящыщу Паул къыкӀэлъыкӀуэхэр зэры-гъэкӀийрт:
ACT.21.36	– УкӀ ар!
ACT.21.37	ЗауэлӀхэм Паул быдапӀэм яшэн хуей щыхъум, Паул дзэпщым жриӀащ:
ACT.21.37	– Зыгуэр ныбжесӀэну хуит сыкъэпщӀын?
ACT.21.37	– Алыджыбзэ пщӀэрэ? – къеупщӀащ ар. 
ACT.21.38	– Зэман тӀэкӀукӀэ узэӀэбэкӀыжмэ, Мысырым щыщ цӀыхухэр къызэщӀэзыӀэтэу хъунщӀакӀуэ миниплӀ
ACT.21.39	– Сэ сыжуртщ, – жиӀащ Паул, – Киликие хэкум щыщу щӀыхь зиӀэ Тарс къалэм и цӀыхухэм сащыщщ. ЦӀыхухэм я пащхьэм сыкъыщыпсэлъэну хуит сыщӀ.
ACT.21.40	Дзэпщым хуит къыщищӀым, Паул дэкӀуеипӀэм теувэри, и Ӏэр цӀыхухэм яхуищӀащ. Псори сабыр щыхъум, Паул журтыбзэкӀэ мыпхуэдэу жиӀащ:
ACT.22.1	– Ди къуэшхэри ди адэхэри зызгъэхеижын щхьэкӀэ нывжесӀэнум фыкъедаӀуэ.
ACT.22.2	Паул журтыбзэкӀэ псалъэу щызэхахым, ахэр нэхъ сабыр хъуащ. Паул жиӀащ:
ACT.22.3	Сэ сыжуртщ, Киликие хэкум щыщ Тарс къалэм сыкъыщалъхуащ. Мы Ерусалим къалэм сыщапӀащ. Гамалиил
ACT.22.4	Зиусхьэным и гъуэгу ирикӀуэхэр лӀэхукӀэ исхуэкӀащ. ЦӀыхухъухэми цӀыхубзхэми Ӏэхъулъэхъу ирезгъалъхьэри, лъэхъуэщым щӀезгъэдзащ. 
ACT.22.5	Ар зэрыпэжымкӀэ дин пашэшхуэри Тхьэмадэ Хасэшхуэм
ACT.22.6	Дамаск сыкӀуэу къалэм гъунэгъу сыщыхуэхъум, шэджагъуэм деж зы нэхугъэ уафэм напӀэзыпӀэм къехри сыкъиухъуреихьащ. 
ACT.22.7	ЩӀым сытеджалэри, макъ гуэрым къызжиӀэу зэхэсхащ:
ACT.22.7	– «Щаул, Щаул. Сыт гугъу сыщӀебгъэхьыр?»
ACT.22.8	– «Уэ ухэт, Зиусхьэн?» жысӀэри, сеупщӀащ.
ACT.22.8	– «Назарет щыщ Хьисэ уэ гугъу ебгъэхьыр сэращ», къызжиӀащ абы. 
ACT.22.9	Нэхугъэр си гъусэхэм ялъэгъуащ, ауэ сэ къызэпсэлъам и макъыр зэхахакъым.
ACT.22.10	– «Сыт сщӀэнур, Зиусхьэн?» жысӀащ.
ACT.22.10	– «Къэтэджи, Дамаск кӀуэ», къызжиӀащ Зиусхьэным. «Уэ пщӀэн хуейуэ Тхьэм къыпхуигъэува псори зыгуэрым абдежым къыщыбжиӀэнущ». 
ACT.22.11	А нэхугъэшхуэм къыхэкӀкӀэ си нэхэм зыри ямылъагъуж зэрыхъуам щхьэкӀэ, си гъусэхэм си Ӏэр яӀыгъыу Дамаск сашащ.
ACT.22.12	– Ананий и цӀэу Торэт хабзэм темыкӀыу тетрэ Тхьэм и фӀэлӀыкӀыр и гум илъу лӀы гуэр Дамаск дэсащ. Абы журт псоми пщӀэ хуащӀырт. 
ACT.22.13	Ар си деж къакӀуэщ, къызбгъэдыхьэри, къызжиӀащ:
ACT.22.13	– «Си къуэш Щаул, уи нэхэр къэплъэжынущ». Ар зэрыжиӀэу, си нэхэр къэплъэжри, а лӀыр слъэгъуащ.
ACT.22.14	– «Тхьэр зыхуейр зэбгъэщӀэн, Щыпкъагъэр Зейр плъагъун, абы и макъыр зэхэпхын хуейуэ ди адэжьхэм я Тхьэм укъыхихащ», жиӀащ Ананий. 
ACT.22.15	«Аращи, уэ плъэгъуамрэ зэхэпхамрэ цӀыху псоми я пащхьэм щыпӀуэтэжурэ, Щыпкъагъэр Зейм щыхьэт ухуэхъунущ. 
ACT.22.16	Иджы сыт зыщӀэбгъэгувэр? Къэтэдж, зызгъэумэхъ, Зиусхьэным елъэӀуи, гуэныхьу пщӀахэр абы уи гум ирырегъэкъэбзыкӀыж».
ACT.22.17	– Ерусалим къэзгъэзэжри, Тхьэм и унэшхуэм сыщӀыхьащ. Тхьэм селъэӀуу абы сыздыщӀэсым, зыгуэр къысхуэхутащ. 
ACT.22.18	Хьисэ къэслъэгъуащ сэ икӀи абы къызжиӀащ:
ACT.22.18	– «ЕпэщӀэкӀ, Ерусалим щӀэхыу дэкӀ, сэ щыхьэт укъызэрысхуэхъур ядэнукъыми».
ACT.22.19	– «Зиусхьэн», естыжащ жэуап, «уэркӀэ фӀэщхъуныгъэ зиӀэхэр си цӀыхухэм лъэхъуэщым щӀезгъадзэу икӀи синэгуэгухэм щезгъэубэрэжьу зэрыщытар мы лӀыхэм ящӀэ. 
ACT.22.20	Уэ уи щыхьэту къэува Стефан
ACT.22.21	– «КӀуэ», къызжиӀащ Зиусхьэным. «Хамэ лъэпкъхэм я деж жыжьэ узгъэкӀуэнущ».
ACT.22.22	Мы псалъэхэр къыжиӀэху, Паул цӀыхухэр едэӀуащ. МакъышхуэкӀэ къызэрыгъэкӀиящ ахэр итӀанэ:
ACT.22.22	– А лӀым дунейр егъэбгынэ. Псэуну хуэфащэкъым абы!
ACT.22.23	Ахэр зэрыгъэкӀийрэ, я щыгъынхэр драдзейрт, сабэр драпхъейрт. 
ACT.22.24	Апхуэдэу щыхъум, дзэпщым зауэлӀхэм унафэ яхуищӀри, Паул быдапӀэм иригъэшащ. ЦӀыхухэр Паул пэуву, апхуэдэу щӀызэрыгъэкӀияр зригъэщӀэн щхьэкӀэ, щӀопщкӀэ еуэурэ абы еупщӀыну дзэпщым зауэлӀхэм унафэ яхуищӀащ. 
ACT.22.25	ЩӀопщкӀэ еуэну фэ кӀапсэкӀэ щрапхым, Паул абдеж щыт дзэ пашэм жриӀащ:
ACT.22.25	– Хьэкум тевмыщӀыхь щӀыкӀэ, рим цӀыхухэм
ACT.22.26	Дзэ пашэм ар щызэхихым, дзэпщым деж кӀуэри, хъыбар иригъэщӀащ.
ACT.22.26	– Сыт пщӀэнур? Мы лӀыр рим цӀыхухэм ящыщщ, – жриӀащ.
ACT.22.27	Паул къыбгъэдыхьэри, дзэпщыр къеупщӀащ:
ACT.22.27	– КъызжеӀэ! Уэ рим цӀыхухэм уащыщ?
ACT.22.27	– Сащыщщ, – жиӀащ Паул.
ACT.22.28	– Рим цӀыхухэм ящыщ сыхъун щхьэкӀэ, сэ ахъшэ куэд згъэкӀуэдащ, – жиӀащ дзэпщым.
ACT.22.28	– Сэ рим цӀыхуу сыкъалъхуащ, – жиӀащ Паул.
ACT.22.29	Паул еупщӀын хуеяхэр занщӀэу къикӀуэтыжащ. Дзэпщыр, Паул рим цӀыхухэм зэращыщыр къыщищӀэм, зауэлӀхэм Паул Ӏэхъулъэхъу зэраригъэлъхьам щхьэкӀэ шынащ.
ACT.22.30	Журтхэм Паул зэрагъэкъуэншар дзэпщым нэхъыфӀу зригъэщӀэну хуейти, зауэлӀхэм Паул къаригъэтӀэтэжри, дин пашэшхуэхэри Тхьэмадэ Хасэшхуэм щыщ псори зэхуэсыну етӀуанэ махуэм унафэ ищӀащ. Паул къишэри, я пащхьэм иригъэуващ итӀанэ.
ACT.23.1	Паул и нэхэр Тхьэмадэ Хасэшхуэм щыщхэм ятриубыдэри, яжриӀащ:
ACT.23.1	– Си къуэшхэ, нобэр къыздэсым Тхьэм и пащхьэм гукъабзагъэкӀэ ситщ, мыхъумыщӀэ лъэпкъ зыдэзмыщӀэжу.
ACT.23.2	Дин пашэшхуэу Ананий
ACT.23.3	Апхуэдэу щыхъум, Паул абы жриӀащ:
ACT.23.3	– Тхьэр къоуэнщ. Хужьу яла блыным ухуэдэщ. Хабзэм тету хьэкум
ACT.23.4	Абдежым щытхэм Паул къыжраӀащ:
ACT.23.4	– Тхьэм и дин пашэшхуэм ущӀыпэпсэлъэжыр сыт?
ACT.23.5	Си къуэшхэ, ар зэры дин пашэшхуэр сэ сщӀакъым, – жиӀащ Паул. – Сыт щхьэкӀэ жыпӀэмэ Тхьэм и псалъэу тхахэм хэтщ:
ACT.23.6	Тхьэмадэ Хасэшхуэм щыщ зы гупыр саддукейхэу,
ACT.23.6	– Си къуэшхэ, сэ сыфарисейщ, си адэри фарисейуэ щытащ. ЛӀахэр къызэрытэджыжынум сызэрыщыгугъым щхьэкӀэ, хеящӀэм и пащхьэм срашащ.
ACT.23.7	Апхуэдэу щыжиӀэм, фарисейхэмрэ саддукейхэмрэ лъэныкъуитӀ зэрыгъэхъури, зэщыхьэу щӀадзащ; 
ACT.23.8	сыт щхьэкӀэ жыпӀэмэ саддукейхэм, «ЛӀахэр къэтэджыжынукъым, мелыӀычи щыӀэкъым, псэи щыӀэкъым», жаӀэ, ауэ, саддукейхэм яхуэмыдэу, а псори зэрыщыӀэр фарисейхэм я фӀэщ мэхъу.
ACT.23.9	Тхьэмадэ Хасэшхуэм щыщхэр макъышхуэкӀэ къызэрыгъэкӀиящ, фарисейхэм ящыщу торэт егъэджакӀуэ пашэ гуп къэтэджри, адрейхэм еныкъуэкъуурэ, жаӀащ:
ACT.23.9	– Мы лӀым мыхъун гуэр дэтлъагъуркъым. Псэ гуэр е мелыӀыч гуэр къепсэлъауэ къыщӀэкӀынщ. Тхьэм дыпэвмыгъэув.
ACT.23.10	Хуабжьу зэщыхьати, Паул зэпкъратхъынкӀэ дзэпщыр шынэри, абдеж Ӏуашу быдапӀэм
ACT.23.11	ЕтӀуанэ жэщым Зиусхьэныр Паул къыхуэхутэри, къыжриӀащ:
ACT.23.11	– Умыдзыхэ. Ерусалим щыхьэт укъызэрыщысхуэхъуам хуэдэу, Рим къалэшхуэми щыхьэт укъыщысхуэхъун хуейщ.
ACT.23.12	ЕтӀуанэ махуэм и пщэдджыжьым журт гуп зэгурыӀуэри, тхьэ яӀуащ:
ACT.23.12	– Паул дымыукӀауэ, дышхэнукъым икӀи дефэнукъым, – жаӀэри.
ACT.23.13	Тхьэ зыӀуахэр лӀы плӀыщӀым щӀигъурт. 
ACT.23.14	Ахэр дин пашэшхуэхэмрэ нэхъыжьхэмрэ я деж кӀуэри, жраӀащ:
ACT.23.14	– Паул дымыукӀауэ дымышхэну тхьэ тӀуащ. 
ACT.23.15	Аращи, «Паул и Ӏуэхум нэхъ куууэ дыхэплъэн щхьэкӀэ, ди деж къегъашэ», жыфӀи, фэрэ Тхьэмадэ Хасэшхуэм щыщхэмрэ дзэпщым хъыбар евгъащӀэ. Паул мыбы къэмыс щӀыкӀэ, ар дыукӀыну дыхьэзырщ дэ.
ACT.23.16	Паул и шыпхъум и къуэм абыхэм ягу илъыр къищӀэщ, быдапӀэм кӀуэри, Паул хъыбар иригъэщӀащ.
ACT.23.17	Апхуэдэу щыхъум, Паул дзэ пашэхэм ящыщ гуэр къриджэри, жриӀащ:
ACT.23.17	– Дзэпщым деж мы щӀалэр шэ. Зыгуэр жриӀэну хуейщ.
ACT.23.18	Дзэ пашэм щӀалэр зыщӀигъущ, дзэпщым деж кӀуэри, жриӀащ:
ACT.23.18	– Ди лъэхъуэщым щӀэс Паул зи цӀэр къызэджэри, мы щӀалэм зыгуэр къыбжиӀэн щхьэкӀэ, уи деж къэсшэну къызэлъэӀуащ.
ACT.23.19	Дзэпщым щӀалэм и Ӏэр иубыдщ, лъэныкъуэкӀэ Ӏуишри, еупщӀащ:
ACT.23.19	– Сыт къызжепӀэну узыхуейр?
ACT.23.20	– «Паул и Ӏуэхум нэхъ куууэ дыхэплъэн щхьэкӀэ, пщэдей Тхьэмадэ Хасэшхуэм и пащхьэм къишэ», жаӀэу, журтхэр къолъэӀуну зэгурыӀуащ, – жиӀащ щӀалэм. 
ACT.23.21	– Ауэ уэ абыхэм уемыдаӀуэ; сыт щхьэкӀэ жыпӀэмэ абыхэм ящыщу лӀы плӀыщӀым щӀигъу Паул яукӀын мурад щэху яӀэу поплъэ. Абыхэм ар ямыукӀауэ мышхэну икӀи емыфэну тхьэ яӀуащ. Загъэхьэзырауэ, уи унафэм поплъэри щысщ.
ACT.23.22	ЩӀалэр щиутӀыпщыжым дзэпщым къыжриӀащ:
ACT.23.22	– Мыр къызэрызэбгъэщӀар зыми жумыӀэ.
ACT.23.23	Дзэпщым дзэ пашэхэм ящыщ цӀыхуитӀ къриджэри, яжриӀащ итӀанэ:
ACT.23.23	– ЗауэлӀу щитӀ, шууэ блыщӀ, бжыхэр зыӀыгъ зауэлӀу щитӀ ныжэбэ сыхьэтыр бгъум Кесарие къалэм
ACT.23.24	Паули шы хуэвгъэхьэзыр, зыш вгъэшэси, ар Феликс Ӏэтащхьэм
ACT.23.25	Дзэпщым мыпхуэдэ псалъэхэр зэрыт тхылъи итхащ:
ACT.23.26	«Сэ, Клаудий Лисий, щӀыхь зыхуащӀ Феликс Ӏэтащхьэм фӀэхъус узох. 
ACT.23.27	Мы лӀыр журтхэм яубыдри, яукӀыну хуежьащ, ауэ си зауэлӀхэр си гъусэу сыкӀуэри, къаӀэщӀэсхыжащ, рим цӀыхухэм зэращыщыр къэсщӀати. 
ACT.23.28	Зэрагъэкъуаншэр зэзгъэщӀэну сыхуейуэ, ар я Тхьэмадэ Хасэшхуэм и пащхьэм зауэлӀхэм ирезгъэшащ. 
ACT.23.29	Абыхэм зэрагъэкъуаншэр езыхэм я хабзэм епхауэ, щӀэбукӀын е лъэхъуэщым щӀибгъэсын Ӏуэху лъэпкъ а лӀым имыщӀауэ зэрыщытыр къэсхутащ. 
ACT.23.30	Ауэ журтхэм мы лӀыр щэхуу яукӀыну я гум зэрилъыр зыгуэрым сигъэщӀати, уи деж зауэлӀхэм занщӀэу незгъэшащ. Къедауэхэми зэрагъэкъуаншэ Ӏуэхухэр уи пащхьэм щыжаӀэну хъыбар езгъэщӀащ. Узыншэу ущыт!»
ACT.23.31	Апхуэдэу, унафэм тету, зауэлӀхэм Паул ирашажэри, жэщым Антипатридэ къалэм
ACT.23.32	ЗауэлӀхэм етӀуанэ махуэм Паул Кесарие яшэну шухэм къыхуагъанэри, езыхэм быдапӀэм ягъэзэжащ. 
ACT.23.33	Шухэр Кесарие къалэм щынэсым, Ӏэтащхьэм тхылъыр иратащ, Паули абы ӀэщӀагъэхьащ. 
ACT.23.34	Ӏэтащхьэр тхылъым еджэри, Паул зыщыщ хэкумкӀэ къеупщӀащ. Киликие хэкум зэрыщыщыр щызэхихым, абы жиӀащ:
ACT.23.35	– Уэ къодауэхэр къэсмэ, сыпкърыупщӀыхьынущ.
ACT.23.35	Ӏэтащхьэм унафэ ищӀащ Ирод пащтыхьым преториекӀэ еджэу иухуэгъа унэшхуэм зауэлӀхэм Паул щахъумэну.
ACT.24.1	Махуитху дэкӀа нэужь, дин пашэшхуэ Ананий, нэхъыжьхэм ящыщ гупрэ уэчыл Тертуллрэ и гъусэу, Кесарие къалэм кӀуащ. Паул зэрагъэкъуаншэхэр Ӏэтащхьэм и пащхьэм къыщаӀуэтащ. 
ACT.24.2	Паул утыкум къыщрашэм, ар игъэкъуаншэу, Тертулл мыпхуэдэу жиӀэу щӀидзащ:
ACT.24.2	– Уэ, щӀыхьышхуэ зыхуащӀ Феликс, уи фӀыгъэкӀэ мамырыгъэшхуэ диӀэу допсэу; уи нэӀэр тебгъэтурэ, мы къэралыр нэхъ зэкӀэлъыкӀуэ хъуащ. 
ACT.24.3	Аращи, сыт щыгъуи, дэнэ дыщыӀэми, фӀыщӀэ пхудощӀ. 
ACT.24.4	Уезгъэзэшыщэну сигу илъкъыми, уи гуапэу укъыдэдэӀуэну сынолъэӀу, узэрихабзэу, укъытхуэмыткӀийуэ.
ACT.24.5	Сыт щхьэкӀэ жыпӀэмэ дэ къызэрытщӀамкӀэ, мы лӀыр емынэ гуэрщ, дунейм журту тету хъуар къызэщӀеӀэтэ, диным ирилажьэ Назарет гупкӀэ зэджэми
ACT.24.6	Тхьэм и унэшхуэри игъэуфӀеину хэтащ. Ар дубыдри, ди хабзэм тету хьэкум тетщӀыхьыну дыхуеящ. 
ACT.24.7	Ауэ Лисий дзэпщыр къакӀуэщ, лъэщыгъэкӀэ ар тӀэщӀихыжри, уи деж зауэлӀхэм къригъэшащ. 
ACT.24.8	Лисий унафэ ищӀащ а лӀым дридауэгъуу уи деж дыкъэкӀуэну. Абы ущеупщӀкӀэ, ар зэрыдгъэкъуаншэхэм я пэжыр уэри зэбгъэщӀэн плъэкӀынущ.
ACT.24.9	Уэчыл Тертулл жиӀа а псалъэхэм журтхэр щыхьэт техъуэурэ, абы дэӀэпыкъуэгъу хуэхъуащ.
ACT.24.10	Ӏэтащхьэм Ӏэ къыщыхуищӀым, Паул жиӀащ:
ACT.24.10	– Илъэс куэд щӀауэ, мы лъэпкъым хеящӀэу узэраӀэр сщӀэуэ, зызухейурэ си Ӏуэхур сыпхуэгушхуэу уи пащхьэм нызолъхьэ. 
ACT.24.11	Махуэ пщыкӀутӀ и пэкӀэ Тхьэм сыщелъэӀуну Ерусалим сыкъызэрыкӀуар зэрыпэжыр зэбгъэщӀэн плъэкӀынущ. 
ACT.24.12	Тхьэм и унэшхуэм сэ зыми сыщеныкъуэкъуакъым, синэгуэгуми къалэми цӀыхухэр къыщызэщӀэсӀэтакъым. 
ACT.24.13	Си дауэгъухэм сызэрагъэкъуаншэ Ӏуэху псоми ящыщ гуэр зыри пэжу къыщӀагъэкӀын ялъэкӀынукъым. 
ACT.24.14	Ауэ ди адэжьхэм я Тхьэм сыхуэлажьэурэ, мы цӀыхухэм пхэнжу жыхуаӀэ гъуэгум сызэрырикӀуэр пэжщ. Торэт хабзэм ит псомкӀи бегъымбархэм ятха тхылъхэм ярыт псомкӀи
ACT.24.15	Щыпкъагъэ зиӀи зимыӀи Тхьэм къызэригъэтэджыжынум мыбдеж щыт лӀыхэр Тхьэм зэрыщыгугъым хуэдэу, сэри Тхьэм сыщогугъ. 
ACT.24.16	Аращи, Тхьэми цӀыхухэми я дежкӀэ гукъабзагъэкӀэ, мыхъумыщӀэ лъэпкъ зыдэзмыщӀэжу, сызэрыпсэуным сыт щыгъуи сыхущӀокъу.
ACT.24.17	– Илъэс куэдкӀэ Ерусалим сыщымыӀауэ, си лъэпкъым псапэ тыхь хуэсхьыну икӀи къурмэн сщӀыну аргуэру сыкъэкӀуащ. 
ACT.24.18	Апхуэдэу сщӀыурэ, Торэт хабзэм и унафэм тету зызгъэкъэбзэжауэ, Тхьэм и унэшхуэм сыщӀэту мы цӀыхухэр къысӀущӀащ. ЦӀыхубэм сыхэтакъым, цӀыхухэри сэ къэзгъэукхъуакъым. 
ACT.24.19	Асие хэкум щыщ журт гуп абы щыӀащ. Абыхэм сызэрагъэкъуэншэн щыӀэмэ, мис иджы уи пащхьэм нахуэу ар щыжаӀэн хуеящ. 
ACT.24.20	Е мыбдеж щытхэм жрыраӀэ Тхьэмадэ Хасэшхуэм и пащхьэм сыщрашэм щӀэпхъаджагъэу сщӀауэ къыздалъэгъуар. 
ACT.24.21	«ЛӀахэр къызэрытэджыжынумкӀэ фӀэщхъуныгъэ зэрызиӀэм щхьэкӀэ нобэ хеящӀэм и пащхьэм сифшащ», жысӀэу, мы цӀыхухэм сахэту макъышхуэкӀэ къызэрыжысӀарауэ къыщӀэкӀынщ сызэрагъэкъуаншэр.
ACT.24.22	Апхуэдэу щыхъум, Зиусхьэным и гъуэгур фӀыуэ зыщӀэ Феликс а Ӏуэхум щыхэплъэну пӀалъэр игъэкӀуатэурэ жиӀащ:
ACT.24.22	– Лисий дзэпщыр къызэрыкӀуэу, фи Ӏуэхум хьэкум тесщӀыхьынщ.
ACT.24.23	Феликс дзэ пашэм унафэ хуищӀащ Паул яхъумэну, ауэ гугъу ирамыгъэхьыну, и гъусэхэр къыкӀэлъигъэплъын щхьэкӀэ, ахэр абы деж къэкӀуэну хуит ищӀыну.
ACT.24.24	Махуэ зыбжанэ дэкӀауэ, Феликс и щхьэгъусэ Друзиллэ
ACT.24.25	Щыпкъагъэм, зышыӀэныгъэм, къемэтмахуэм теухуауэ Паул псалъэу щыщӀидзэм, Феликс къащтэри, жиӀащ:
ACT.24.25	– Иджы кӀуэж, пӀалъэр къэсмэ, укъезгъэшэнщ.
ACT.24.26	ЗригъэутӀыпщыжын щхьэкӀэ, ар Паул Ӏулъхьэ къритыным щыгугъырт. Арати, куэдрэ къригъашэурэ, епсалъэрт.
ACT.24.27	ИлъэситӀ дэкӀауэ, Феликс и пӀэм Порций Фест
ACT.25.1	Фест Ӏэтащхьэр хэкум
ACT.25.2	Дин пашэшхуэхэмрэ журтхэм я пашэхэмрэ Паул щхьэкӀэ Фест деж тхьэусыхакӀуэ кӀуащ абы щыгъуэ. 
ACT.25.3	Къытрагъэзэжурэ, Фест елъэӀуащ ахэр я хьэтыр къилъагъуу зауэлӀхэм Паул Ерусалим къригъэшэну, гъуэгу здытетым ар щэхуу яукӀыну я мурадти. 
ACT.25.4	Ауэ Фест яжриӀащ:
ACT.25.4	– Паул Кесарие дэт лъэхъуэщым исщ. Куэд мыщӀэу сэри абы сыкӀуэнущ. 
ACT.25.5	А лӀым бзаджагъэ гуэр ищӀамэ, фи пашэхэм ящыщ зы гуп си гъусэу ирекӀуи, иретхьэусыхэ.
ACT.25.6	Махуэ зыбгъупщӀ нэхъыбэ абыхэм я деж щымыӀэу, Фест Кесарием кӀуащ. ЕтӀуанэ махуэм хьэкумыщӀ тӀысыпӀэм тетӀысхьэри, зауэлӀхэм Паул къригъэшащ. 
ACT.25.7	Паул къыщашэм, Ерусалим къикӀа журтхэм къаувыхьри, кӀэрымылъ фӀеягъэ куэд кӀэралъхьэу щӀадзащ, ауэ жаӀэр пэжу къыщӀагъэкӀын ялъэкӀыртэкъым. 
ACT.25.8	Паул зиухейурэ, мыпхуэдэу жиӀащ:
ACT.25.8	– Журтхэм я Торэт хабзэми, Тхьэм и унэшхуэми, кесарми яхуэгъэзауэ мыхъумыщӀагъэ лъэпкъ сщӀакъым.
ACT.25.9	Журтхэм фӀы гуэр яхуищӀэну хуейти, Фест Паул къеупщӀащ:
ACT.25.9	– Мы ӀуэхумкӀэ хьэкум птесщӀыхьын щхьэкӀэ, Ерусалим укӀуэну ухуей?
ACT.25.10	– Кесарым и хьэкумыр си Ӏуэхум тезыщӀыхьын хуей хеящӀэм и пащхьэм ситщ сэ, – жиӀащ Паул. – Уэ фӀыуэ зэрыпщӀэщи, журтхэм мыхъумыщӀагъэ лъэпкъ есщӀакъым сэ. 
ACT.25.11	УкӀ къыщӀэсхьын мыхъумыщӀагъэ гуэр сщӀауэ щытмэ, ажалым зыщысхъумэну сыхуейкъым. Ауэ журтхэр къызэрызэдауэм пэж лъэпкъ хэмылъмэ, абыхэм саӀэщӀилъхьэн зыми лъэкӀынукъым. Кесарым си хьэкумыр ирырещӀэ!
ACT.25.12	И дэӀэпыкъуэгъухэм епсэлъа нэужь, Фест жиӀащ:
ACT.25.12	– «Кесарым си хьэкумыр ирырещӀэ», жыпӀэу къызэрыжыпӀам щхьэкӀэ Кесарым деж уезгъэшэнущ.
ACT.25.13	Махуэ зыкъом дэкӀа нэужь, Агриппэ пащтыхьымрэ
ACT.25.14	Ахэр махуэ зыкъомкӀэ абы щыӀа нэужь, Паул и Ӏуэхур пащтыхьым и пащхьэм ирилъхьэри, Фест жиӀащ:
ACT.25.14	– ЛӀы гуэр лъэхъуэщым щӀэсу, Феликс къысхуигъэнащ. 
ACT.25.15	Сэ Ерусалим сыщыщыӀэм, дин пашэшхуэхэмрэ журтхэм я нэхъыжьхэмрэ си деж къакӀуэри, а лӀым едауэурэ, къуаншэу къэслъытэну къызэлъэӀуащ.
ACT.25.16	– Ауэ сэ абыхэм мыпхуэдэ жэуап естащ: «Ягъэкъуаншэр къедауэхэм я пащхьэм къихьэу, зэрагъэкъуаншэмкӀэ жэуап яритурэ зиухеину хуит ямыщӀмэ, апхуэдэм укӀ тралъхьэну Рим хабзэм къезэгъыркъым». 
ACT.25.17	Ахэр си деж къыщыкӀуэм, Ӏуэхур сымыгъэгувэу етӀуанэ махуэм хьэкум тесщӀыхьыну си хьэкум тӀысыпӀэм сытетӀысхьэри, а лӀыр зауэлӀхэм къезгъэшащ. 
ACT.25.18	Къедауэхэм къаувыхьащ, ауэ зэрагъэкъуэншэну си гугъа мыхъумыщӀагъэхэм ящыщкӀэ ягъэкъуэншакъым. 
ACT.25.19	Я диным теухуа Ӏуэху зыкъомкӀэ зэдэуащ. Дунейм ехыжа лӀыуэ ХьисэкӀэ зэджэр Паул псэууэ зэрыжиӀэмкӀэ зэгурыӀуэртэкъым. 
ACT.25.20	Мыпхуэдэ Ӏуэхухэм хьэкум зэрытесщӀыхьын хуейр сщӀэртэкъыми, а лӀым сеупщӀащ: «Ерусалим укӀуэу, абы хьэкум къыщыптращӀыхьыну ухуей?» 
ACT.25.21	И Ӏуэхум кесарыр хэплъэху лъэхъуэщым щӀагъэсыну Паул къыщылъаӀуэм, кесарым деж езгъэшэху, ар лъэхъуэщым щӀагъэсыну унафэ сщӀащ.
ACT.25.22	– Си щхьэкӀэ, сэ а лӀым жиӀэм седэӀуэну сыхуейщ, – къыжриӀащ Агриппэ Фест.
ACT.25.22	– Пщэдей уезгъэдэӀуэнщ, – жиӀащ Фест.
ACT.25.23	ЦӀыхухэм щӀыхьышхуэ къыхуащӀурэ, Агриппэрэ Вереникэрэ хеящӀэ унэшхуэм къыщӀыхьащ етӀуанэ махуэм. Абыхэм я гъусэу дзэпщхэри къалэм дэс цӀыху цӀэрыӀуэхэри къыщӀыхьащ. Фест унафэ ищӀри, Паул къашащ итӀанэ.
ACT.25.24	– Уэри, Агриппэ пащтыхь, фэри, ди гъусэу мыбы щӀэс цӀыху псори, мы лӀым феплъ, – жиӀащ Фест. – Ерусалим сыщыщыӀэми мыбдежми журтхэр си деж къакӀуэурэ, «А лӀыр афӀэкӀа псэу хъунукъым», жаӀэу ягъэкъуаншэурэ зэрыгъэкӀийуэ щӀыщытар мы лӀыращ. 
ACT.25.25	УкӀ щӀытеслъхьэн мыхъумыщӀагъэ лъэпкъ имыщӀауэ къэсхутащ, ауэ езым, «Кесарым си хьэкумыр ирырещӀэ», жиӀэри лъэӀуати, кесарым деж езгъэшэнэу тезубыдащ. 
ACT.25.26	Ауэ абы теухуауэ кесарым хуэстхын хъыбар згъэува сиӀэкъым. Абы къыхэкӀкӀэ, фэ псоми, псом хуэмыдэжу, уэ, Агриппэ пащтыхь, фи пащхьэм кърезгъэшащ, деупщӀа нэужь, стхынур сщӀэн щхьэкӀэ; 
ACT.25.27	сыт щхьэкӀэ жыпӀэмэ зэрыдгъэкъуаншэр къыгурыдмыгъаӀуэу лъэхъуэщым щӀэс гуэр яхуедгъэшэныр емыкӀуу къы-золъытэ.
ACT.26.1	Агриппэ Паул жриӀащ абы и ужькӀэ:
ACT.26.1	– Зыбухейуэ упсэлъэну ухуитщ.
ACT.26.1	Паул и Ӏэр къиӀэтри, зиухейуэ жиӀащ:
ACT.26.2	Агриппэ пащтыхь, журтхэм сызэрагъэкъуаншэ Ӏуэху псомкӀи уи пащхьэм зызэрыщызухейр си дежкӀэ насыпу солъытэ. 
ACT.26.3	Апхуэдэу щӀэслъытэм и щхьэусыгъуэ нэхъыщхьэр журтхэм я хабзэхэри щӀызэныкъуэкъу Ӏуэху псори фӀыуэ зэрыпщӀэрщ. Аращи, жысӀэнум гупсэфэу укъедэӀуэну сынолъэӀу.
ACT.26.4	Си щӀалэгъуэм къыщыщӀэдзауэ си лъэпкъым сыхэту Ерусалим сызэрыщыпсэур журт псоми фӀыуэ ящӀэ. 
ACT.26.5	Абыхэм сыкъызэрацӀыхурэ куэд щӀащ. Диным и гъуэгум ирикӀуэ цӀыху гупхэм ящыщу, диныр нэхъ ткӀийуэ зезыхьэу фарисей
ACT.26.6	Ди адэжьхэр Тхьэм къызэригъэгугъа Ӏуэхум
ACT.26.7	Ди адэжьхэр Тхьэм къызэригъэгугъа дыдэращ ди лъэпкъым и унагъуэ лъэпкъ пщыкӀутӀыр жэщи махуи Тхьэм гурэ псэкӀэ хуэлажьэурэ, къагъуэтыну зыщыгугъыр. Ди пащтыхь, сэри абы сызэрыщыгугъыращ журтхэр къыщӀызэдауэр. 
ACT.26.8	Тхьэм лӀахэр къызэригъэтэджыжынур къэмыхъун Ӏуэхуу щӀэфлъытэр сыт?
ACT.26.9	Назарет щыщу Хьисэ зи цӀэм зэрыслъэкӀкӀэ сыпэувыжын хуейуэ къысщыхъуу щытащ сэ. 
ACT.26.10	Ерусалим щысщӀэри арат. Дин пашэшхуэхэм хуитыныгъэ къеӀысхри, си цӀыхухэм Тхьэм и цӀыху лъапӀэхэм ящыщ куэд лъэхъуэщым щӀезгъадзэу щытащ. Тепщэныгъэ зиӀэхэм укӀ хьэкум абыхэм щытралъхьэм, ар сэри игъуэу слъытащ. 
ACT.26.11	Синэгуэгу псоми абыхэм куэдрэ гугъуехь щезгъэшэчащ икӀи Хьисэ Ӏей зэрыхужезгъэӀэным сыхэтащ. АпхуэдизкӀэ гужьгъэжь яхузиӀэти, гугъуехь езгъэшэчын щхьэкӀэ, хамэ къалэхэм нэс сакӀэлъыкӀуэрт.
ACT.26.12	– Дин пашэшхуэхэм хуит зезгъэщӀри, а Ӏуэхур си пщэм къыдалъхьауэ, Дамаск сыкӀуэу гъуэгу сытетт. 
ACT.26.13	Гъуэгум сыздрикӀуэм, щэджагъуэ хъуауэ, дыгъэм нэхърэ нэхъ лыду нэхугъэ гуэр уафэм къехауэ, си гъусэхэмрэ сэрэ дыкъиухъуреихьу слъэгъуащ, ди пащтыхь. 
ACT.26.14	Псори щӀым дытеджалэри, макъ гуэрым журтыбзэкӀэ мыпхуэдэу жиӀэу зэхэсхащ:
ACT.26.14	– «Щаул, Щаул, сыт гугъу сыщӀебгъэхьыр? Выр зейм и баш кӀыхь папцӀэм выр къызэрелъэкъуауэм хуэдэу пщӀымэ, уи зэран зыбогъэкӀыж».
ACT.26.15	– «Уэ ухэт, Зиусхьэн?» – жысӀэри сеупщӀащ.
ACT.26.15	– «Гугъу ебгъэхь Хьисэ сэращ», жиӀащ Зиусхьэным. 
ACT.26.16	«Ауэ иджы къэтэджи, къызэфӀэувэж. Си ӀуэхутхьэбзащӀэ ухъуну, плъэгъуамрэ уэзгъэлъагъунумрэ щыхьэт уатехъуэну узгъэуващ икӀи зыкъозгъэлъэгъуащ. 
ACT.26.17	Уэ уи лъэпкъымрэ узыхуэзгъэкӀуэну хамэхэмрэ уакъыӀэщӀэсхыжынущ. 
ACT.26.18	Ахэр кӀыфӀыгъэм къыхэкӀыу, нэхугъэм зыкъыхуагъэзэн икӀи шейтӀаным и тепщэныгъэм къыщӀэкӀыу, Тхьэм и ӀэмыщӀэ зралъхьэн щхьэкӀэ, я нэхэр къэбгъэплъэжыну, абыхэм я деж узогъакӀуэ. СэркӀэ фӀэщхъуныгъэ зэраӀэм щхьэкӀэ гуэныхьу ящӀар къахуэгъунущ итӀанэ икӀи Тхьэм и ӀэмыщӀэ зезылъхьа цӀыхухэм ӀыхьэфӀу къалъысынур абыхэми къалъысынущ».
ACT.26.19	– Аращи, Агриппэ пащтыхь, уафэм къехыу зыкъызэзыгъэлъэгъуам сыпэувыжакъым. 
ACT.26.20	Дамаск къалэм дэсхэм, итӀанэ Ерусалим дэсхэм, Иудей хэку псом ис цӀыхухэм, хамэ лъэпкъхэм щыщхэм гуэныхьу ящӀахэм хущӀегъуэжу, Тхьэм и гъуэгум техьэн зэрыхуейри, гуэныхьу ящӀам зэрыхущӀегъуэжам хуэфащэ Ӏуэхухэр ящӀэн зэрыхуейри яжесӀэу екӀуэкӀащ япэщӀыкӀэ. 
ACT.26.21	Иджы, мис, аращ Тхьэм и унэшхуэм сыщаубыду саукӀыну журтхэр щӀыхэтар. 
ACT.26.22	ИтӀани нобэр къыздэсым Тхьэр дэӀэпыкъуэгъу къысхуэхъуурэ, цӀыкӀуми инми я пащхьэм щыпкъагъэм щыхьэт сыщытохъуэ. Бегъымбархэмрэ Мусэ бегъымбарымрэ къэхъун хуейуэ жыхуаӀа Ӏуэхухэм фӀэкӀа сытепсэлъыхьыркъым: 
ACT.26.23	Мэссихь* гугъуехь ишэчын хуейуэ зэрыщытар икӀи псом япэ езыр лӀахэм къахэтэджыкӀыжауэ, езым и лъэпкъымрэ хамэ лъэпкъхэмрэ нэхур иджы къазэрыхуэлъагъуэм и хъыбар яхуиӀуэтэну зэрыщытарщ сызытепсэлъыхьар.
ACT.26.24	Паул апхуэдэу зиухей щыхъум, Фест макъышхуэкӀэ жиӀащ:
ACT.26.24	– Паул, уэ уделэщ. Уэ уи щӀэныгъэшхуэм уи щхьэр зэригъэкӀуэкӀащ.
ACT.26.25	– Сэ си щхьэр зэкӀуэкӀакъым, щӀыхь зыхуэфащэ Фест, – жиӀащ Паул, – сэ жысӀэр псалъэ пэжщ, псалъэ захуэщ. 
ACT.26.26	Пащтыхьыр мы Ӏуэхухэм щыгъуазэщ, сытегушхуауэ абы и пащхьэми сыкъыщопсалъэ. Абы гу зылъимыта а Ӏуэхухэм зэрыхэмылъымкӀэ дзыхь хузощӀ, сыт щхьэкӀэ жыпӀэмэ мы Ӏуэху псори къуэгъэнапӀэ гуэрым къыщыхъуакъым. 
ACT.26.27	Агриппэ пащтыхь, бегъымбархэм ятхахэмкӀэ фӀэщхъуныгъэ уиӀэ? ФӀэщхъуныгъэ узэриӀэр сощӀэ.
ACT.26.28	– Мэссихь и гъуэгу апхуэдэу псынщӀэу сытебгъэхьэфыну къыпфӀэщӀрэ? – къыжриӀащ Агриппэ Паул.
ACT.26.29	– ПсынщӀэми мыпсынщӀэми, уэ уи мызакъуэу, нобэ сызэхэзыха псори сэ схуэдэ хъуну, ауэ Ӏэхъулъэхъу ярымылъыну Тхьэм солъэӀу, – жиӀащ Паул.
ACT.26.30	Абы и ужькӀэ пащтыхьи, Ӏэтащхьэри, Вереники, абыхэм я гъусэхэри къэтэджыжри, пэшым щӀэкӀыжащ. 
ACT.26.31	Пэшым щыщӀэкӀыжым, абыхэм жаӀащ:
ACT.26.31	– УкӀ е лъэхъуэщ къыщӀихьын Ӏуэху лъэпкъ мы лӀым ищӀакъым.
ACT.26.32	Агриппэ Фест жриӀащ итӀанэ:
ACT.26.32	И хьэкумыр кесарым къытрищӀыхьыну мылъэӀуатэмэ, мы лӀыр щхьэхуиту дутӀыпщыжын тлъэкӀынт.
ACT.27.1	Дэ
ACT.27.2	Адрамит къалэм щыщу Асие хэкум и хы Ӏуфэм Ӏут къалэхэм кӀуэн хуей кхъухьым дитӀысхьэри, абдежым дыщежьащ. Македоние хэкум ит Фессалоникэ къалэм щыщу Аристарх зи цӀэр ди гъусэт.
ACT.27.3	ЕтӀуанэ махуэм Сидон къалэм дыӀухьащ. Иулий и нэфӀыр Паул щыхуэри, Паул и ныбжьэгъуу а къалэм дэсхэм зыхуэныкъуэр къратын щхьэкӀэ, абыхэм я деж кӀуэну ар хуит ищӀащ. 
ACT.27.4	Абдежым дэ дыкъыщежьэри, жьыр къызэрытпеуэм щхьэкӀэ, Кипр хытӀыгум дыкӀуащ. 
ACT.27.5	Киликие, Памфилие хэкухэм хуэзанщӀэ хым дызэпрыкӀри, Ликие хэкум щыщ Мирэ къалэм дынэсащ. 
ACT.27.6	Александрие къалэм щыщу Италием кӀуэну кхъухь гуэр дзэ пашэм абдежым къыщигъуэтри, абы дригъэтӀысхьащ. 
ACT.27.7	Махуэ зыкъомкӀэ хуэмурэ дыкӀуэурэ, гугъу дехьу, Книд къалэм хуэзанщӀэ дыхъуащ. Жьым занщӀэу дигъэкӀуэртэкъыми, хым къыхэщ щӀы къуапэу Салмон зи цӀэм дыблэкӀыурэ, Крит хытӀыгум и лъэныкъуэу жьы къыщыздемыпщэм дыбгъурытурэ дыкӀуащ. 
ACT.27.8	ХытӀыгум дыбгъурыту гугъу дехьу дыкӀуэурэ, Ласей къалэм и гъунэгъуу «Кхъухь тедзапӀэфӀхэр» жыхуаӀэ щӀыпӀэм дынэсащ.
ACT.27.9	Зэман куэд тфӀэкӀуэдат, кхъухькӀэ узекӀуэнри шынагъуэ хъуат, нэщӀ махуэр
ACT.27.10	Паул мыпхуэдэу яжриӀащ:
ACT.27.10	– ЦӀыхухъу гуп, сэ къызэрысфӀэщӀымкӀэ, мы ди гъуэгуанэм узыщышынэн хэлъщ. Хьэлъэхэмрэ кхъухьымрэ я мызакъуэу, ди псэхэри тфӀэкӀуэдынкӀэ шынагъуэщ.
ACT.27.11	Дзэ пашэр Паул жиӀам нэхърэ кхъухь пашэми кхъухьыр зейми жаӀахэм нэхъ едаӀуэрт. 
ACT.27.12	ЩӀымахуэр щитхын кхъухь тедзапӀэфӀ абы зэрыщымыӀэм къыхэкӀкӀэ, а щӀыпӀэм дыщежьэу, Ӏэмал иӀэмэ, Финик зи цӀэ кхъухь тедзапӀэм дынэсу, щӀымахуэр абы щыдгъэкӀуэну нэхъыбэр зэгурыӀуащ. Финик зи цӀэ кхъухь тедзапӀэр Крит хытӀыгум и кхъухь тедзапӀэхэм ящыщт икӀи ипщэрабгъу-кхъухьэпӀэмкӀи ищхъэрабгъу-кхъухьэпӀэмкӀи хуэгъэзауэ щытт.
ACT.27.13	Ипщэ лъэныкъуэмкӀэ къикӀыу жьы тӀэкӀу къепщэ щыхъум, я мурадыр къехъулӀауэ къафӀэщӀри ежьащ. Крит хытӀыгум бгъурыту кӀуэрт ахэр. 
ACT.27.14	Ауэ куэд дэмыкӀауэ, «Ищхъэрабгъу-къуэкӀыпӀэмкӀэ къикӀ борэнышхуэр» хытӀыгумкӀэ къикӀри къажьэхэуащ. 
ACT.27.15	Борэнышхуэм апхуэдизкӀэ хиубыдат, кхъухьыр абы пэлъэщыртэкъыми дэ толъкъукнхэм дызэрахьэрт, я ӀэмыщӀэ зитлъхьауэ. 
ACT.27.16	Клавдэ зи цӀэ хытӀыгу цӀыкӀу гуэрым и лъэныкъуэу жьы къыщыздемыпщэм дыбгъурыту дыкӀуэурэ, гугъу дыдехьу, кхъухьым ит къуафэжьейр щӀимылъафэу къедгъэлащ. 
ACT.27.17	Къуафэжьейр къухьым къраха нэужь, кӀапсэшхуэхэр кхъухьым и щӀагъкӀэ щӀалъэфри, борэнышхуэм зэпкъримыудын щхьэкӀэ, кхъухьым кърашэкӀащ. Кхъухьыр Сыртис зи цӀэ чэнжыпӀэм къытенэнкӀэ шынэрти, жьыху чэтэнхэр ирахьэхри, борэнышхуэм зрагъэхуу щӀадзащ. 
ACT.27.18	Борэнышхуэр етӀуанэ махуэм нэхъ иныжь хъуати, хьэлъэхэр хым хадзэу хуежьащ. 
ACT.27.19	Хьэпшыпхэр хым ди ӀэкӀэ хэддзащ ещанэ махуэм. 
ACT.27.20	Махуэ зыкъомкӀэ дыгъи вагъуи дымылъагъурэ, борэнышхуэри мыувыӀэу екӀуэкӀати, дыкъелынкӀэ гугъапӀэ диӀэжтэкъым.
ACT.27.21	ЛӀыхэр куэд щӀауэ шхатэкъыми, Паул абыхэм я пащхьэм къиувэри, жиӀащ:
ACT.27.21	– Фэ лӀы гупыр, сэ фыкъызэдаӀуэу, Крит хытӀыгум фыкъыщемыжьатэмэ, мыр къыфщыщӀынтэкъым, икӀи зыри ффӀэкӀуэдынтэкъым. 
ACT.27.22	Ауэ фымыгужьей вжызоӀэ иджы, сыт щхьэкӀэ жыпӀэмэ фэ фщыщ зыри кӀуэдынукъыми. Кхъухьым и закъуэщ кӀуэдынур. 
ACT.27.23	Тхьэуэ зи бынхэм сащыщу сызыхуэлажьэм и мелыӀычыр ныжэбэ къысхуэхутэри, 
ACT.27.24	къызжиӀащ: «Умышынэ, Паул! Кесарым и пащхьэм уиувэн хуейщ. Кхъухьым къыбдис псори, Тхьэм и нэфӀ уи хьэтыркӀэ къащыхуэнурэ, мыкӀуэду къелынущ». 
ACT.27.25	Аращи, фымыгужьей, лӀы гуп. Тхьэм къызэрызжиӀам хуэдэу зэрыхъунумкӀэ абы сыщогугъ. 
ACT.27.26	Борэнышхуэм хытӀыгу гуэрым дрихулӀэн хуейщ.
ACT.27.27	ЕпщыкӀуплӀанэ жэщым Адриэ хым дыхэту, борэнышхуэм кхъухьыр ихуурэ, жэщ ныкъуэм деж щӀым гъунэгъу дызэрыхуэхъум лӀыхэм гу лъатащ. 
ACT.27.28	Хым и куууагъыр къапщри, ӀэплӀакӀуэ тӀощӀ хъуащ. ТӀэкӀу дэкӀауэ хым и куууагъыр аргуэру къыщапщым, ӀэплӀакӀуэ пщыкӀутху хъуащ. 
ACT.27.29	Борэнышхуэм кхъухьыр мывэшхуэхэм яфӀигъэнэнкӀэ шынэрти, кхъухьыпхэмкӀэ хъурзиплӀ щрадзыхри, нэху щыщыным гузэвэгъуэр яӀэу пэплъэу щӀадзащ. 
ACT.27.30	ЩӀэпхъуэжын мурад ящӀати, кхъухьыпэмкӀэ хъурзэ зыкъом щрадзых хуэдэу защӀри, кхъуафэжьейр хым ирагъэлэлэхащ кхъухьзехуэхэм. 
ACT.27.31	Апхуэдэу щыхъум, Паул дзэ пашэмрэ зауэлӀхэмрэ яжриӀащ:
ACT.27.31	– А лӀыхэр кхъухьым къимынэмэ, фи псэхэр къевгъэлын флъэкӀынукъым.
ACT.27.32	Паул апхуэдэу щажриӀэм, зауэлӀхэм и кӀапсэшхуэхэр зэпаупщӀри, кхъуафэжьейр ирагъэхуэхащ.
ACT.27.33	Нэху ща нэужь, Паул, псоми шхэну елъэӀуурэ, мыпхуэдэу жиӀащ:
ACT.27.33	– Нобэ махуэ пщыкӀуплӀ мэхъу фыгузавэурэ фэ зыри зэрывмышхрэ. 
ACT.27.34	Аращи, фышхэну быдэу сыныволъэӀу, фыкъелыну фыхуеймэ, ар Ӏэмал зимыӀэщ. Фэ фщыщу зыми и щхьэц налъэ хэхунукъым.
ACT.27.35	Паул апхуэдэу жиӀа нэужь, щӀакхъуэ къищтэщ, псоми я пащхьэм, Тхьэм фӀыщӀэ хуищӀурэ, щӀакхъуэр щызэгуищӀыкӀри, ишхыу щӀидзащ. 
ACT.27.36	Псоми я гур къызэрыгъуэтыжри, шхащ. 
ACT.27.37	Кхъухьым исыр цӀыху 276-рэ дыхъурт.
ACT.27.38	Абыхэм зыщагъэнщӀым, гуэдз зэрылъ къэпхэр хым хадзэурэ, кхъухьыр нэхъ псынщӀэ ящӀащ.
ACT.27.39	Нэху щыщым, хы Ӏуфэр къацӀыхужакъым, ауэ псы дэлъэдапӀэ пшахъуавэ къалъэгъуащ. Ӏэмал иӀэмэ, кхъухьыр абы ирахулӀэну траубыдащ. 
ACT.27.40	Хъурзэхэм я кӀапсэшхуэхэр зэпаупщӀри, хым къыханащ. Псыр зэрыщӀатхъу хьэнцэхэм я кӀапсэшхуэхэри ятӀэтащ а дакъикъэ дыдэм. Жьыху чэтэн цӀыкӀур борэнышхуэм хуагъазэри, хы Ӏуфэм хуаунэтӀащ итӀанэ. 
ACT.27.41	Ауэ кхъухьыр пшахъуавэм хыхьэри, абы къытенащ. Кхъухьым и пэр мыхъеижу чэнжыпӀэм тенащ, толъкъун лъэщхэм кхъухьым и гупхэр зэпкърауду щӀадзащ.
ACT.27.42	Лъэхъуэщым щӀэсхэм ящыщ гуэр есурэ щӀэмыпхъуэжын щхьэкӀэ, зауэлӀхэм я мурадт ахэр яукӀыну. 
ACT.27.43	Ауэ Паул къригъэлыну дзэ пашэр хуейти, зауэлӀхэм я гум илъыр яримыгъащӀэурэ, есыкӀэ зыщӀэхэм псым нэхъапэ зыхадзэу, хы Ӏуфэм есылӀэну унафэ яхуищӀащ. 
ACT.27.44	Къэнахэми, пхъэбгъухэмрэ кхъухьым щыщ къутахуэхэмрэ ятелъу, я псэр хы Ӏуфэм нахьэсыну яжриӀащ. А щӀыкӀэм тету псори хы Ӏуфэм нэсри, псэууэ къелащ.
ACT.28.1	Псэууэ къыщынэм, а хытӀыгум МелиткӀэ
ACT.28.2	ХытӀыгум щыпсэухэр гуфӀэгъуэшхуэкӀэ къытпежьащ. Уэлбанэшхуэу икӀи щӀыӀэу зэрыщытым щхьэкӀэ, мафӀэ ящӀри, псори драгъэблэгъащ. 
ACT.28.3	Паул чы гъур куэд зэхуихьэсу мафӀэм щытрилъхьэм, хуабэм зы блэ чыхэм къыхихущ, Паул и Ӏэм къеуэри, кӀэрылэлу къыкӀэрынащ. 
ACT.28.4	Блэр Паул и Ӏэм кӀэрылэлу щалъагъум, хытӀыгум щыпсэухэм жаӀащ:
ACT.28.4	– Мыр лӀыукӀ гуэру къыщӀэкӀынущ; сыту жыпӀэмэ хым псэууэ къыхэкӀыжами, Тхьэм и щыпкъагъэм ар псэуну хуит ищӀыркъым.
ACT.28.5	Паул и Ӏэр игъэсысри, блэр мафӀэм хидзащ. Абы и зэран Паул къригъэкӀакъым.
ACT.28.6	«А лӀыр бэгынущ е напӀэзыпӀэм къытехуэнурэ лӀэнущ», жаӀащ, ауэ куэдрэ пэплъэу, Паул зыри къыщымыщӀауэ щалъагъум, «Мыр зы тхьэ гуэрщ», – жаӀащ, зызэблахъужри.
ACT.28.7	А щӀыпӀэм пэмыжыжьэу, хытӀыгум и тепщэ Публий зи цӀэм щӀышхуэ щиӀэт. Абы дригъэблагъэри, махуищкӀэ хьэщӀагъэшхуэ къыдихащ. 
ACT.28.8	Публий и адэр плъыржьэрымрэ ныбэузымрэ зэщӀаубыдауэ пӀэм хэлът. Паул сымаджэм деж щӀыхьэщ, Тхьэм хуелъэӀущ, и Ӏэхэр трилъхьэри игъэхъужащ. 
ACT.28.9	Апхуэдэу щыхъум, хытӀыгум щыпсэу нэгъуэщӀ сымаджэхэри Паул деж къакӀуэурэ, ахэри игъэхъужащ. 
ACT.28.10	Абыхэм пщӀэшхуэ къытхуащӀащ, дызыхуэныкъуэхэри къытхуахьащ дыкъыщежьэжым.
ACT.28.11	Мазищ щыдэкӀым, Александрие къалэм къикӀауэ «Тхьэ зэтӀолъхуэныкъуэхэр»
ACT.28.12	Сиракуз къалэм десылӀэри, абы махуищкӀэ дыщыӀащ. 
ACT.28.13	Абы дыкъыщежьэри, Ригие къалэм дынэсащ. Зы махуэ дэкӀауэ, ипщэрабгъу лъэныкъуэмкӀэ къикӀыу жьы къепщэу щӀидзати, Путеол къалэм дыщынэсар етӀуанэ махуэрщ. 
ACT.28.14	Абы къуэш зыкъом къыщыдгъуэтщ, абыхэм я деж махуиблкӀэ дыщыӀэну къыдэлъэӀури драгъэблэгъащ. Абы и ужькӀэ Рим къалэшхуэм дыкӀуэну гъуэгум дытехьэжащ. 
ACT.28.15	Рим дэс къуэшхэм дызэрыкӀуэр зэхахати, къытпежьэри, «Аппий ЗэхуэсыпӀэ»
ACT.28.16	Рим дыщынэсым, абы тепщэныгъэ щызиӀэхэм Паулрэ абы и хъумакӀуэ зауэлӀымрэ я закъуэ а къалэм дэсыну хуит ящӀащ.
ACT.28.17	Махуищ дэкӀа нэужь, Паул журтхэм я пашэхэр къригъэшащ. Ахэр къыщызэхуэсым, яжриӀащ:
ACT.28.17	– Си къуэшхэ, сэ ди лъэпкъым мыхъун зыри езмыщӀауэ, ди адэжьхэм я хабзэхэм сытемыкӀауэ щыт пэтми, Ерусалим сыщаубыдри, рим цӀыхухэм сыӀэщӀалъхьащ. 
ACT.28.18	Ахэр си Ӏуэхум хэплъа нэужь, укӀ къыщӀыстралъхьэн ямыгъуэту щхьэхуит сащӀыжыну хуеящ. 
ACT.28.19	Ауэ рим цӀыхухэм сызэраутӀыпщыжынур журтхэм щамыдэм, кесарым си Ӏуэхум хьэкум трищӀыхьыну сылъэӀуэн хуей хъуащ. Си лъэпкъым седэуэн мурадкӀэкъым апхуэдэу щӀэсщӀар. 
ACT.28.20	Ӏуэхухэр апхуэдэу зэрыщытым щхьэкӀэщ фыслъагъуну икӀи сынывэпсэлъэну фыкъыщӀезгъэшар. Израил лъэпкъым гугъапӀэфӀу
ACT.28.21	– Уи хъыбарыр зэрыт тхылъ гуэри Иудей хэкум къикӀыу къытхуэкӀуакъым, – къыжраӀащ абыхэм. – Абы къикӀыу мыбы къэкӀуа къуэшхэми уэ птеухуауэ Ӏей лъэпкъ къыдагъэщӀакъым икӀи къыджаӀакъым. 
ACT.28.22	Уэ уи гурылъхэр къыджыпӀэурэ, дебгъэдэӀуэну дыхуейщ; сыт щхьэкӀэ жыпӀэмэ диным и гъуэгум тет а гупым
ACT.28.23	Махуэ гуэр хахри, Паул зыщӀэс унэм цӀыху гупышхуэ къэкӀуащ. Пщэдджыжьым щыщӀэдзауэ пщыхьэщхьэ хъуху, Тхьэм и Тепщэныгъэшхуэм* теухуа хъыбарыр ягуригъаӀуэурэ, Паул а тепщэныгъэшхуэм щыхьэт хуэхъуащ. Мусэ бегъымбарым и Торэт хабзэм итхэмрэ бегъымбархэм я тхылъхэм итхэмрэ ящыщ къеджэурэ, Паул Хьисэ теухуауэ жиӀэхэр я фӀэщ ищӀыным хэтт. 
ACT.28.24	Паул жиӀар зыкъомым я фӀэщ хъуащ, зыкъомми ядакъым.
ACT.28.25	А журтхэр зэгурымыӀуэу, зэбгрыкӀыжыну щыхуежьэм, Паул мы псалъэхэр жиӀащ:
ACT.28.25	– Тхьэм и Псэ ЛъапӀэм фи адэжьхэм ятеухуауэ щыпкъагъэр Ешайа бегъымбарым жригъэӀащ:
ACT.28.26	«Мы лъэпкъым деж кӀуэи,
ACT.28.26	мыпхуэдэу яжеӀэ:
ACT.28.26	Фэ зэхэфх зэпыту фыщытынущ,
ACT.28.26	ауэ къывгурыӀуэнукъым;
ACT.28.26	фэ флъагъу зэпыту фыщытынущ,
ACT.28.26	ауэ гу лъыфтэнукъым.
ACT.28.27	Сыту жыпӀэмэ мы цӀыху лъэпкъыр
ACT.28.27	гулъытэншэ хъуащ.
ACT.28.27	Я тхьэкӀумэхэмкӀи ерагъыу зэхах къудейщ,
ACT.28.27	я нэхэри яуфӀыцӀащ.
ACT.28.27	Апхуэдэу щымытатэмэ,
ACT.28.27	я нэхэмкӀэ ялъагъунт,
ACT.28.27	я тхьэкӀумэхэмкӀи зэхахынт,
ACT.28.27	ягухэмкӀи зыхащӀыкӀынт,
ACT.28.27	си деж къагъэзэжынти,
ACT.28.27	сэ ахэр згъэхъужынт итӀанэ».*
ACT.28.28	Аращи, Тхьэм цӀыхухэр мыкӀуэду къызэрыригъэлым и хъыбарыр хамэ лъэпкъхэм Тхьэм къазэрылъигъэӀэсар фэ зэвгъащӀэ. Ахэри а хъыбарым едэӀуэнущ.
ACT.28.29	Паул а псалъэхэр щыжиӀэм, хуабжьу зэныкъуэкъуурэ, журтхэр унэм щӀэкӀыжащ.
ACT.28.30	И деж къакӀуэ цӀыху псори щригъэблагъэу, пщӀэкӀэ къищта унэм илъэситӀкӀэ щыпсэуащ Паул. 
ACT.28.31	Къыпэрыуэ лъэпкъ щымыӀэу, Тхьэм и Тепщэныгъэшхуэм теухуа хъыбарыр Паул цӀыхухэм яхуиӀуатэрт, Зиусхьэн Хьисэ Мэссихь теухуа хъыбархэри тегушхуауэ цӀыхухэм яригъащӀэрт.
JAS.1.1	Сэ сы-Екъубщ, Тхьэмрэ Зиусхьэну Хьисэ Мэссихьрэ сахуолажьэ. Фэ, дунейм хэгуэшауэ щыпсэу унагъуэ лъэпкъ пщыкӀутӀым, фӀэхъус фызох.
JAS.1.2	Си къуэшхэ, фи фӀэщхъуныгъэм и щыпкъагъэр зыгъэунэху гугъуехь зэхуэмыдэхэм фыхуэзэмэ, ар гуфӀэгъуэу флъытэ, 
JAS.1.3	мы гугъуехьхэм фи фӀэщхъуныгъэм и щыпкъагъэр ягъэунэхуа нэужь, гугъу фехьурэ теубыдагъэ фиӀэ зэрыхъунур фощӀэри. 
JAS.1.4	Теубыдагъэм и Ӏуэхур и кӀэм нэвгъэс, сыт и лъэныкъуэкӀи фи щыпкъагъэм щыщӀагъэ лъэпкъ хэмылъу, цӀыху нэгъэса фыхъун щхьэкӀэ. 
JAS.1.5	Ауэ фэ фщыщ гуэрым и акъылыфӀагъэ хуримыкъумэ, Тхьэм ирелъэӀу, абы акъылыфӀагъэ къритынущ. Сыт щхьэкӀэ жыпӀэмэ зыри имыгъэкъуаншэу, и гуапэу Тхьэм цӀыху псоми фӀы яхуещӀэ. 
JAS.1.6	Ауэ шэч химылъхьэу фӀэщхъуныгъэкӀэ ирелъэӀу, Тхьэм шэч хуэзыщӀыр хы толъкъуным адэкӀи мыдэкӀи зэридзу ихьым хуэдэщи. 
JAS.1.7	Апхуэдэ цӀыхур иремыгугъэ Тхьэм зыгуэр къритыну. 
JAS.1.8	Ар гупсысэ дыкъуакъуэ зиӀэ цӀыхущ, сыт хуэдэ Ӏуэхуми быдагъэ щиӀэкъым.
JAS.1.9	Къуэш тхьэмыщкӀэр Тхьэм зэриӀэтамкӀэ ирегуфӀэ. 
JAS.1.10	Ауэ къулейр Тхьэм зэригъэцӀыкӀуамкӀэ ирегуфӀэ, удз гъэгъам хуэдэу кӀуэдыжынущи. 
JAS.1.11	Дыгъэр къыщӀокӀ, къыдокӀуэтей, хуабэ дыдэ мэхъу. Хуабэм удзыр егъэгъу. Удз гъэгъар полъэлъыжри, и дахагъэр мэкӀуэдыж. Апхуэдэ дыдэу къулейри, и Ӏуэхухэм ятхьэкъуауэ, кӀуэдыжынущ.
JAS.1.12	И щыпкъагъэ гъэунэхуа хъумэ, теубыдагъэ зиӀэр гъуэгу махуэ теуващ, абы и щыпкъагъэр гъэунэхуа хъуа нэужь, езыр фӀыуэ зылъагъухэр къызэригъэгугъа мыкӀуэдыжын гъащӀэр тажэм хуэдэу Тхьэм а цӀыхум къритынущи.
JAS.1.13	ЦӀыху гуэр и щыпкъагъэр зыгъэунэху гугъуехьым щыхуэзэкӀэ, «Тхьэр арщ сызыгъэунэхуу сыдезыгъэхьэхыр», жремыӀэ. Бзаджагъэм Тхьэр зыӀэпишэнукъым. Тхьэми зыри бзаджагъэ ищӀэну дишэхынукъым. 
JAS.1.14	Езым и хъуэпсэныгъэ Ӏейхэрщ, зыӀэпашэу икӀи зэщӀаубыдэу, а цӀыхур дэзыхьэхыр. 
JAS.1.15	Хъуэпсэныгъэ Ӏейр уэндэгъу хъумэ, гуэныхь щӀэныр къелъху; гуэныхь щӀэнри нэгъэса щыхъукӀэ, ажалыр къелъху.
JAS.1.16	Си къуэш лъапӀэхэ, зыми зыкъевмыгъэгъапцӀэ. 
JAS.1.17	Сыт хуэдэ ӀуэхуфӀри тыгъэ пэжри уафэм къох, уафэм щыӀэ нэхухэм я Адэ лъапӀэм къыбгъэдокӀ. Зэблэу жьауэхэм хуэдэу, абы зрихъуэжыркъым. 
JAS.1.18	Езыр хуеяти, щыпкъагъэм и псалъэхэмкӀэ езым и бын дигъэхъуащ, езым къигъэхъуа псоми ящыщу япэ дитын щхьэкӀэ.
JAS.1.19	Си къуэш лъапӀэхэ, мыр зэвгъащӀэ. ДэӀуэнкӀэ хэти щӀэхыу ирехьэзыр, ауэ щӀэх иремыпсалъэ, щӀэхи иремыгубжь. 
JAS.1.20	ЦӀыхур губжьмэ, Тхьэм дежкӀэ щыпкъагъэ илэжьыркъым. 
JAS.1.21	Аращи, гу фӀеигъэу къыфхэна псори, бзаджагъэ псори зыхэвн. Тхьэм фигухэм кърилъхьа псалъэу фи псэхэр мыкӀуэду къезыгъэлын зылъэкӀынухэр гу щабагъэкӀэ фубыд.
JAS.1.22	Тхьэм и псалъэхэм федаӀуэ къудейкӀэ хъунукъым, ахэр вгъэзэщӀэн хуейщ. Армырамэ, фи щхьэр къывогъэпцӀэж. 
JAS.1.23	Сыт щхьэкӀэ жыпӀэмэ а псалъэхэм едаӀуэу зымыгъэзащӀэр гъуджэкӀэ зэплъыж цӀыхум хуэдэщ. 
JAS.1.24	Ар зоплъыжри, ӀуокӀыж икӀи и теплъэр зыхуэдэр асыхьэту щогъупщэж. 
JAS.1.25	ИщӀэ псомкӀэ гъуэгу махуэ теува цӀыхур мыращ: Тхьэм и унафэм фӀыуэ хэплъэ зэпыту икӀи зэдэӀуа Ӏуэхухэр щымыгъупщэжу зыгъэзащӀэрщ. Тхьэм и унафэр щыщӀагъэншэу икӀи нэгъэсауэ щытщи, цӀыхухэм щхьэхуитыныгъэ ирет.
JAS.1.26	Зыгуэрым Тхьэм и фӀэлӀыкӀ и гум илъ фӀэщӀу, ауэ и бзэр имыубыдмэ, абы и щхьэр къегъэпцӀэж, и динри пщӀэншэщ. 
JAS.1.27	Къабзэу икӀи щыщӀэгъэнщэу Тхьэуэ Адэ лъапӀэм ухуэлэжьэныр мыращ: Гузэвэгъуэм хэхуа зеиншэхэмрэ фызабэхэмрэ ядэӀэпыкъуныр, мы дунейм щызекӀуэ бзаджагъэм мысэ уимыщӀу пэӀэщӀэ зыпщӀыныр арщ.
JAS.2.1	Си къуэшхэ, ди Зиусхьэн Хьисэ Мэссихьу щӀыхьышхуэ зыбгъэдэлъымкӀэ фӀэщхъуныгъэ фиӀэу, цӀыхухэм я фэм фемыплъу, цӀыху псори фи зэхуэдэу щытын хуейщ. 
JAS.2.2	Дыщэ Ӏэлъын Ӏэрылъу, щыгъын лъапӀэхэр щыгъыу лӀы къулей гуэр фи зэхуэсым къыхыхьауэ, фаджэу хуэпауэ лӀы тхьэмыщкӀэ гуэри къыфхыхьауэ жытӀэнщ. 
JAS.2.3	Щыгъын лъапӀэхэр зыщыгъ лӀым феплъурэ, «Моуэ къеблагъэ, къэтӀыс», жефӀэу, ауэ тхьэмыщкӀэм, «Модэ щыт», жефӀэу, е «Моуэ си лъакъуэхэм я деж къэтӀыс», жефӀэмэ, 
JAS.2.4	абы щыгъуэ цӀыху зэхэгъэж фщӀауэ аркъэ? Гупсысэ Ӏей зиӀэ хеящӀэхэм яхуэдэ фыхъуакъэ?
JAS.2.5	Си къуэш лъапӀэхэ, фыкъэдаӀуэ! Мы дунейм и цӀыху тхьэмыщкӀэхэракъэ Тхьэм къыхихар, фӀэщхъуныгъэмкӀэ къулеигъэ пэжыр ягъуэтыжын, Тхьэр фӀыуэ зылъагъухэр къызэригъэгугъа тепщэныгъэшхуэмкӀэ я ӀыхьэфӀыр къалъысын щхьэкӀэ. 
JAS.2.6	Ауэ фэ тхьэмыщкӀэхэр зэфпэсакъым. Къулейхэракъэ фыдэзыкъузэр икӀи хеящӀэхэм я пащхьэм физышэр? 
JAS.2.7	Ахэракъэ зи гъуэгу фырикӀуэ Хьисэ Мэссихь и цӀэ лъапӀэм ӀейкӀэ тепсэлъыхьхэр?
JAS.2.8	Тхьэм и псалъэу тхахэм хэту,
JAS.2.9	Ауэ цӀыхухэм я фэм феплъу, цӀыху псори фи зэхуэдэу щымытмэ, гуэныхь фощӀэ, Тхьэм и унафэхэми фытекӀауэ къуаншагъэ влэжьауэ мэхъу. 
JAS.2.10	Зыгуэр Тхьэм и унафэ псоми едаӀуэрэ, зы унафэ закъуэм текӀмэ, унафэ псоми текӀауэ къуаншагъэ илэжьауэ мэхъу. 
JAS.2.11	Сыт щхьэкӀэ жыпӀэмэ «Зинэ умыщӀэ» жызыӀам
JAS.2.12	Аращи, Тхьэм и унафэу цӀыхухэм щхьэхуитыныгъэ езытын зылъэкӀхэм тету Тхьэм хьэкум зытрищӀыхьыну цӀыхухэм зэрахуэфащэм хуэдэу фыпсалъэ икӀи фыпсэу. 
JAS.2.13	Сыт щхьэкӀэ жыпӀэмэ зи гум гущӀэгъу имылъым Тхьэм гущӀэгъу къыхуимыщӀу хьэкум къытрищӀыхьынущ. Ауэ гущӀэгъур гъэкъуэншэным нэхърэ нэхъ лъэщщ.
JAS.2.14	Си къуэшхэ, зыгуэрым фӀы имыщӀэу, «ФӀэщхъуныгъэ сиӀэщ», жиӀэмэ, сыт абы сэбэпу хэлъыр? Апхуэдэ фӀэщхъуныгъэм а цӀыхур мыкӀуэду къригъэлын лъэкӀын? 
JAS.2.15	Фи зы къуэш гуэрым е фи зы шыпхъу гуэрым щыгъыни махуэм ишхыни имыӀэу жытӀэнщ. 
JAS.2.16	«Гъуэгу махуэ, фигу ирезагъэ. Зывгъэхуабэ икӀи шхынкӀэ зывгъэнщӀ», жиӀэу фщыщ гуэрым абыхэм яжриӀэу, ауэ зыхуэныкъуэр яримытмэ, сыт абы сэбэпу хэлъыр? 
JAS.2.17	ФӀэщхъуныгъэм и Ӏуэхури апхуэдэщ. ФӀы зымыщӀэм и фӀэщхъуныгъэм псэ хэткъым.
JAS.2.18	Зыгуэрым къыжиӀэнкӀэ хъунщ:
JAS.2.18	– Уэ фӀэщхъуныгъэ уиӀэщ, сэ фӀыщӀагъэхэр сиӀэщ.
JAS.2.18	Апхуэдэ цӀыхум сэ жесӀэнщ:
JAS.2.18	– ФӀыщӀагъэхэр зыщӀымыгъу уи фӀэщхъуныгъэр сыгъэлъагъу, сэ фӀыуэ злэжьымкӀэ си фӀэщхъуныгъэр уэзгъэлъагъунущ.
JAS.2.19	Зы Тхьэм фӀэкӀ зэрыщымыӀэр уи фӀэщ мэхъу. Ар фӀыщ. Жин бзаджэхэми ар я фӀэщ мэхъу икӀи щошынэ. 
JAS.2.20	Уэ, зэхэщӀыкӀ зимыӀэ цӀыху, фӀыщӀагъэхэр зыщӀымыгъу фӀэщхъуныгъэм сэбэп къызэрыпымыкӀынур къыбгурызгъэӀуэну ухуей? 
JAS.2.21	Ди адэшхуэ Ибрэхьим
JAS.2.22	Аращи, Ибрэхьим и фӀэщхъуныгъэмрэ и фӀыщӀагъэхэмрэ зэрызэщӀыгъур уолъагъу. Ибрэхьим и фӀыщӀагъэхэращ и фӀэщхъуныгъэр нэгъэсауэ зыщӀар. 
JAS.2.23	Тхьэм и псалъэу тхахэм хэт мы псалъэхэр
JAS.2.24	Аращи, флъагъуркъэ, цӀыхум фӀэщхъуныгъэ зэриӀэм и мызакъуэу, фӀыи зэрилэжьыращ Тхьэм абы щыпкъагъэ иӀэу щӀилъытэр.
JAS.2.25	Апхуэдэу, Рахав
JAS.2.26	Аращи, псэ зыхэмытыж пкъыр зэрыузджынтам хуэдэу, фӀыщӀагъэхэр зыщӀымыгъу фӀэщхъуныгъэми псэ хэткъым.
JAS.3.1	Си къуэшхэ, фэ фщыщ куэдыӀуэ дин егъэджакӀуэ хъуным щӀремыкъу, сыт щхьэкӀэ жыпӀэмэ дэ егъэджакӀуэхэм Тхьэм хьэкуму
JAS.3.2	Дэ псоми Ӏуэхугъуэ куэдкӀэ гуэныхь дощӀэ. Езым и псалъэхэмкӀэ гуэныхь зымыщӀэ цӀыхур цӀыху нэгъэсауэ щытщ, ипкъ псори игъэӀурыщӀэн лъокӀ.
JAS.3.3	Шыхэм шхуэӀур я жьэхэм жьэдэдолъхьэ, дгъэӀурыщӀэн щхьэкӀэ. Апхуэдэ щӀыкӀэкӀэ абыхэм япкъ псори догъэжыӀэщӀэ. 
JAS.3.4	Кхъухьхэми феплъ. Ахэр инщ, жьышхуэхэми яху. Апхуэдэу щыт пэтми, кхъухьзехуэм къухьыр хьэнцэ цӀыкӀукӀэ здыхуеймкӀэ еунэтӀ. 
JAS.3.5	Бзэгури пкъым щыщу Ӏыхьэ цӀыкӀущ, ауэ Ӏуэхугъуэ куэд егъэзащӀэ. Феплъ мафӀэ хъуаскӀэ цӀыкӀум мэзышхуэм мафӀэ зэрыщӀидзэм. 
JAS.3.6	Взэгури апхуэдэ мафӀэм хуэдэщ. Мы дунейм и бзаджагъэхэр абы тезщ. Ди пкъым щыщу бзэгуращ пкъы псор мыкъабзэ зыщӀыр икӀи гъащӀэм и шэрхъым
JAS.3.7	Сыт хуэдэ хьэкӀэкхъуэкӀэри, къуалэбзури, хьэпщхупщхэри, псым хэс псэущхьэри цӀыхухэм ягъэӀэсэ икӀи ягъэӀэсащ, 
JAS.3.8	ауэ бзэгур зыми игъэӀэсэн лъэкӀынукъым. Ар, бгъэувыӀэн плъэмыкӀыну, бзаджэ гуэрщ, ажал къызыхэкӀ щхъухьи хэзщ.
JAS.3.9	Тхьэуэ Адэ лъапӀэм бзэгукӀэ щӀыхьышхуэ худощӀ, Тхьэм езым хуэдэу щытыну къигъэхъуа цӀыхухэм бзэгукӀи дахущӀоджэ. 
JAS.3.10	Жьэм щӀыхьышхуэри мыхъумыщӀэри къыжьэдокӀ. Ар апхуэдэу щытын хуейкъым, си къуэшхэ. 
JAS.3.11	Зы псынащхьэ псы ӀэфӀи псы дыджи къыщӀэкӀынкӀэ хъуну? 
JAS.3.12	Си къуэшхэ, ахъуо жыгым зейтун
JAS.3.13	Фэ фщыщу хэт акъыл куурэ гулъытэфӀрэ зиӀэр? Абы и дуней тетыкӀэ дэгъуэмкӀэ, акъылыфӀагъэм къыхэкӀ гущабагъэр иӀэу, и фӀыщӀагъэхэр кърегъэлъагъуэ. 
JAS.3.14	Ауэ фыгъуэ дыджымрэ зэщыхьэныгъэмрэ фигухэм илъмэ, фызыщымытхъуж, щыпкъагъэри фымыгъэпцӀ. 
JAS.3.15	Апхуэдэ акъылыфӀагъэ уафэм къехыркъым, ар мы дунейм щыщщ. Тхьэм и Псэ ЛъапӀэри апхуэдэ акъылыфӀагъэм хэлъкъым, абы хэлъыр жин бзаджэхэрщ. 
JAS.3.16	Сыт щхьэкӀэ жыпӀэмэ фыгъуэрэ зэщыхьэныгъэрэ здэщыӀэм Ӏуэхухэр щызэӀохьэ, дэтхэнэ зы мыхъумыщӀагъэри щобагъуэ.
JAS.3.17	Ауэ уафэм къикӀ акъылыфӀагъэр, япэрауэ къабзэщ, итӀанэ зэкӀужыныгъэ хэлъщ, гущабэщ, ӀурыщӀэщ, гущӀэгъу хэлъ зэпытщ, фӀы ищӀэ зэпытщ, захуэщ, гъэпцӀагъи хэлъкъым. 
JAS.3.18	ЗэкӀужыныгъэм хэтхэращ щыпкъагъэ къызыхэкӀ жылапхъэр гузэгъэгъуэкӀэ цӀыхухэм я гум изылъхьэр.
JAS.4.1	Зэбииныгъэрэ зэщыхьэныгъэрэ дэнэ къикӀыу къыфхыхьэрэ? Хъуэпсэныгъэ Ӏейхэу фигухэм илъу щызэныкъуэкъухэракъэ къызыхэкӀыр? 
JAS.4.2	Зыгуэр фиӀэну фыхуейщ, ауэ фиӀэкъым. ЦӀыху фоукӀ икӀи фохъуапсэ, ауэ фызыхуейр къыфӀэщӀыхьэркъым. Фызэщохьэ икӀи фызэбийщ. Тхьэм фелъэӀуркъыми, фызыхущӀэкъур къывэхъулӀэркъым. 
JAS.4.3	Тхьэм фелъэӀуми, зыри къывитыркъым, Ӏеягъ фигу илъу, фи гур зыщӀэхъуэпс Ӏуэхугъуэхэм ятевгъэкӀуэдэныр арщ Тхьэм фыщӀелъэӀури.
JAS.4.4	Фэ зинэ зыщӀэхэм фахуэдэщ. Мы дунейм ныбжьэгъу фыхуэхъунри Тхьэм бий фыхуэхъунри зыщ, ар фщӀэркъэ фэ? Аращи, дунейм ныбжьэгъу хуэхъуну хуейр Тхьэм и бий хъууэ арщ. 
JAS.4.5	Е Тхьэм и псалъэу тхахэм мыпхуэдэу зэрыхэтыр пщӀэншэу фи гугъэ: «Дэ тхэт псэр хуабжьу мэфыгъуэ»? 
JAS.4.6	Ауэ ди гум илъым нэхърэ Тхьэм и нэфӀ щыхуэныгъэр нэхъ инщ. Аращи, Тхьэм и псалъэу тхахэм мыпхуэдэу хэтщ
JAS.4.6	«Тхьэр поув пагагъэ зи гум илъ цӀыхум,
JAS.4.6	и нэфӀ щохуэ пагагъэ зи гум имылъым».
JAS.4.7	Аращи, Тхьэм фыхуэӀурыщӀэ. ШейтӀаным фыпэуви, ар фи пащхьэм икӀынурэ щӀэпхъуэжынущ. 
JAS.4.8	Тхьэм гъунэгъу зыхуэфщӀи, езыми гъунэгъу зыкъыфхуищӀынущ. Фи Ӏэхэр вгъэкъабзэ, фэ, гуэныхь зыщӀэхэм, фигухэр вгъэкъабзэ, фэ, теубыдагъэ зимыӀэу гупсысэ дыкъуакъуэ зиӀэхэм. 
JAS.4.9	Фынэщхъей, фыгъ икӀи фыпыхьэ. Фи дыхьэшхыныр гъынкӀэ, фи гуфӀэгъуэми нэщхъеягъуэкӀэ зрехъуэж. 
JAS.4.10	Тхьэм и пащхьэм зыщывгъэлъахъши, езым фыкъиӀэтынущ.
JAS.4.11	Си къуэшхэ, ӀейкӀэ фызэхуэмыпсалъэ. Зи къуэш ӀейкӀэ тепсэлъыхьурэ зыгъэкъуаншэр Тхьэм и унафэхэм ӀейкӀэ топсэлъыхь икӀи мызахуэу елъытэ. Ауэ Тхьэм и унафэхэр пфӀэмызахуэмэ, ахэр умыгъэзэщӀауэ, хьэкум ятепщӀыхьауэ мэхъу. 
JAS.4.12	ЦӀыхухэм унафэхэр яхуэзыщӀу, хьэкум ятезыщӀыхьыр зы къудейщ, ахэр мыкӀуэду къезыгъэлыну е зыгъэкӀуэдыну лъэкӀыныгъэ ЗиӀэр аращ. Ауэ щыхъукӀэ, уэ ухэт, уи гъунэгъур бгъэкъуэншэну?
JAS.4.13	ФыкъэдаӀуэ фэ, мыпхуэдэу жызыӀэхэр: «Е нобэ, е пщэдей мо къалэм е адрей къалэм дыкӀуэнурэ, зы илъэс дыкъэтынущ, дыщэхуэурэ икӀи тщэурэ ахъшэ къэдлэжьэнущ». 
JAS.4.14	Ауэ щыхъукӀи, пщэдей къэхъунур фщӀэркъым. Фи гъащӀэр сыт хуэдэ? Зы тӀэкӀурэ къэлъагъуэу, итӀанэ кӀуэдыж бахъэм фыхуэдэщ. 
JAS.4.15	Аращи, апхуэдэу жывмыӀэу, мыпхуэдэу жыфӀэн хуейщ: «Зиусхьэныр хуеймэ, дыпсэунущ, мыр е мор тщӀэнущ». 
JAS.4.16	Ауэ иджы зыкъыффӀощӀыж икӀи фызыщотхъуж. Апхуэдэ зыщытхъужыныгъэ псори Ӏейщ. 
JAS.4.17	Аращи, фӀыуэ илэжьын хуейр къыгурыӀуэ пэтми, зымылэжьым гуэныхь ещӀэ.
JAS.5.1	Фэ, цӀыху бейхэр, фыкъэдаӀуэ. Насыпыншагъэу къыфлъысынум щхьэкӀэ фыгъ икӀи фыпыхьэ. 
JAS.5.2	Фэ фи мылъкур фащ, фи щыгъынхэри хъуным яшхащ. 
JAS.5.3	Фи дыщэри фи дыжьынри улъиящ. Ахэр зэрыулъияр щыхьатщ фэ фызэрыкъуаншэмкӀэ, абы фи пкъыр текӀуэдэжынущ, мафӀэм зэригъэкӀуэдынум хуэдэу. Мы дунейм иужьырей махуэхэм мылъку зэщыхуэфлъэсащ. 
JAS.5.4	ЛэжьапщӀэ зэвмыту фи хьэсэхэр зезыхьа фи лӀыщӀэхэм фагъэкъуаншэурэ къыфкӀэлъоджэ. Гъавэр къэзыхыжхэм я гуо макъыр ЛъэкӀыныгъэшхуэ псори ЗиӀэ Зиусхьэным и тхьэкӀумэхэм нэсащ. 
JAS.5.5	Ахъшэ куэд зытевгъэкӀуадэурэ зывгъэтхъэжу мы дунейм фыщыпсэуащ. Былым гъашхэм хуэдэу,
JAS.5.6	Щыпкъагъэ зигу илъ цӀыхур вгъэкъуаншэри фукӀащ. Ар фэ къыфпэувакъым.
JAS.5.7	Аращи, си къуэшхэ, Зиусхьэныр къэкӀуэжыху, шыӀэныгъэ зивгъэӀэ. МэкъумэшыщӀэм щӀым хиса жылэ лъапӀэр къэкӀыу гъавэ хъуху зэрыпэплъэм феплъ. Ипэрей уэшхри иужьрей уэшхри къешхыху, шыӀэныгъэ иӀэу поплъэ ар. 
JAS.5.8	Апхуэдэу, фэри шыӀэныгъэ зивгъэӀэ, фигу вгъэбыдэ Зиусхьэныр дунейм къыщыкӀуэжыну махуэр къэблэгъащи. 
JAS.5.9	Си къуэшхэ, зыр зым щхьэкӀэ фымытхьэусыхэ, Тхьэм фимыгъэкъуэншэн папщӀэ. ХеящӀэр бжэӀупэм Ӏутщ.
JAS.5.10	Си къуэшхэ, Зиусхьэным и цӀэкӀэ къэпсэлъа бегъымбархэм щапхъэ ятефх. Гугъуехь яшэч щыхъум, шыӀэныгъэ зрагъэӀащ. 
JAS.5.11	Теубыдагъэ зиӀэхэр гъуэгу махуэ теувауэ жыдоӀэ. Ӏэиуб бегъымбарым
JAS.5.12	Си къуэшхэ, псоми япэу, тхьэ фымыӀуэ. УафэмкӀи, щӀылъэмкӀи, сыт ищӀыскӀи тхьэ фымыӀуэ. «Аращ», жыфӀэу щытмэ, ар вгъэпэж. «Хьэуэ, аракъым», жыфӀэу щытмэ, ари вгъэпэж, Тхьэм фимыгъэкъуэншэн щхьэкӀэ.
JAS.5.13	Фэ фщыщ гуэрым гугъуехь ишэчмэ, Тхьэм ирелъэӀу. Зыгуэр гуфӀэмэ, тхьэщӀыхь уэрэдхэр къыжреӀэ. 
JAS.5.14	Фщыщ гуэр сымаджэмэ, члисэ зэхуэсым и нэхъыжьхэр
JAS.5.15	фӀэщхъуныгъэ яӀэу Тхьэм зэрелъэӀум щхьэкӀэ сымаджэр хъужынущ. Зиусхьэным ар къызэфӀигъэувэжынущ. Гуэныхь ищӀами, къыхуигъэгъунущ. 
JAS.5.16	Аращи, Тхьэм фигъэхъужын щхьэкӀэ, фи гуэныхьхэмкӀэ зым адрейм и пащхьэм зыщывумысыжри, зыр адрейм папщӀэ Тхьэм фелъэӀу. Щыпкъагъэ зиӀэ цӀыхум и тхьэлъэӀум лъэкӀыныгъэ иӀэщ икӀи куэд лъокӀ.
JAS.5.17	Иляс бегъымбарыр
JAS.5.18	Абы и ужькӀэ Тхьэм аргуэру елъэӀури, Тхьэм уэшх къригъэшхащ, щӀым хэлъ жылэхэм къэкӀыу щӀадзэжащ.
JAS.5.19	Си къуэшхэ, фэ фщыщ гуэр щыпкъагъэм и гъуэгум текӀ хъумэ, ар гъуэгу занщӀэм тезыгъэхьэжым мыр ирырещӀэ: 
JAS.5.20	Гъуэгу пхэнжым тет гуэныхьыщӀэ цӀыхур гъуэгу захуэм тезыгъэхьэж дэтхэнэми адрейр ажалым къыӀэщӀишыжынурэ, гуэныхь куэди къыхуэгъужынущ.
1PE.1.1	Сэ сы-Петрщ, Хьисэ Мэссихь сриапостолщ. Фэ, Тхьэм и цӀыху лъапӀэхэм, хэгуэшауэ Понт, Галатие, Каппадокие, Асие, Вифиние хэкухэм щыпсэухэм, мы тхылъыр ныфхузотх. 
1PE.1.2	Тхьэуэ Адэ лъапӀэм ипэкӀэ зэриухам тету, езым и бынхэм ящыщ фыхъуну фыкъыхихащ икӀи езым и Псэ ЛъапӀэм фи гур игъэкъабзэ зэпытщ, Хьисэ Мэссихь федэӀуэн, абы лъыуэ жорым щыщӀэкӀамкӀэ къабзэ фыхъун щхьэкӀэ. Тхьэм и нэфӀ куэду къыфщыхуэ, гузэгъэгъуэ ину къыфлърес.
1PE.1.3	Тхьэуэ ди Зиусхьэн Хьисэ Мэссихь и Адэ лъапӀэм щӀыхьышхуэр ейщ! Хьисэ лӀахэм къазэрыхигъэтэджыкӀыжамкӀэ, Тхьэм гущӀэгъушхуэ къытхуищӀу щӀэрыщӀэу дыкъалъхужа дищӀащ. Апхуэдэу мыкӀуэдыжын гугъапӀэ диӀэ хъуащ, 
1PE.1.4	Тхьэм и бынхэм яхуигъэхьэзыра ӀыхьэфӀри диӀэ хъунущ. А мыкӀуэдыжын ӀыхьэфӀу, щыщӀагъэ зыбгъэдэмылъу, зэрыщыту къанэр Тхьэм уафэм къыщыфхуехъумэ. 
1PE.1.5	ФӀэщхъуныгъэ зэрывиӀэм щхьэкӀэ, Тхьэм и лъэкӀыныгъэкӀэ фыкъехъумэ, фымыкӀуэду фыкъызэрыригъэлар дунейм иужьрей махуэхэм нахуэ къэхъун щхьэкӀэ. 
1PE.1.6	Аращи, гугъуехь зэмылӀэужьыгъуэхэр зымащӀэкӀэ зэрыфшэчыр иджыпстукӀэ фигу къеуэми, фогуфӀэ. 
1PE.1.7	А гугъуехьхэр щӀэфшэчыр фи фӀэщхъуныгъэр гъэунэхуа хъууэ, абы и щыпкъагъэр нахуэ хъун щхьэкӀэщ. Дыщэр зэрыдыщэр мафӀэкӀэ ягъэунэху пэтми, а дыщэр кӀуэдыжынущ. Фи фӀэщхъуныгъэр а дыщэм нэхърэ нэхъ лъапӀэщ. Хьисэ Мэссихь къыщыкӀуэжыну махуэм фи фӀэщхъуныгъэм и щыпкъагъэм щхьэкӀэ фӀыщӀи, щӀыхьи, лъытэныгъи къыфхуищӀынущ Тхьэм. 
1PE.1.8	Хьисэ Мэссихь фымылъэгъуауэ щыт пэтми, фӀыуэ фолъагъу. ИджыкӀэ фымылъагъу пэтми, абыкӀэ фӀэщхъуныгъэ фиӀэщ, псалъэхэм жамыӀэфыну щӀыхьышхуэ зыхэлъ гуфӀэгъуэшхуи фи гум илъщ. 
1PE.1.9	Сыт щхьэкӀэ жыпӀэмэ фи фӀэщхъуныгъэкӀэ фымыкӀуэду Тхьэм фыкъызэрыригъэлым икӀэм-икӀэжым фынос.
1PE.1.10	Тхьэм и нэфӀыр къызэрыфщыхуэнум и хъыбарыр зыӀуэта бегъымбархэр цӀыхухэр мыкӀуэду Тхьэм къызэрыригъэлынум теухуа хъыбар псоми хэплъыху, ягъэунэхуу щытащ. 
1PE.1.11	Мэссихь гугъуехьхэр ишэчу, абы и ужькӀэ щӀыхьышхуэ иӀэ зэрыхъунур бегъымбархэм я гум илъ Мэссихь и Псэ ЛъапӀэм къыщыжиӀэм, зытепсэлъыхьа зэманри Мэссихь къызэрыкӀуэжыну щӀыкӀэри бегъымбархэм зэрызрагъэщӀэным и ужь итащ. 
1PE.1.12	Бегъымбархэр зытепсэлъыхьу щыта Ӏуэхухэр езыхэм я зэманым къэмыхъуу, фэ фи зэманым къызэрыхъунур Тхьэм къагуригъэӀуэгъащ. Тхьэм езым и Псэ ЛъапӀэу уафэм къахуригъэхам и лъэкӀыныгъэкӀэ хъыбарыфӀыр
1PE.1.13	Аращи, фи цей къуакӀэ дэупщӀауэ, фигукӀэ хьэзыру фыщыт. ЗышыӀэныгъэ зивгъэӀэ. Хьисэ Мэссихь къыщыкӀуэжыну махуэм Тхьэм и нэфӀыр къызэрыфщыхуэным куэду фыщыгугъыурэ фыпэплъэ. 
1PE.1.14	Щыпкъагъэр зыхуэдэр фымыщӀэу, фи хъуэпсэныгъэ Ӏейхэм Ӏэрылъхьэ фызэрыщытам хуэдэу, иджы Ӏэрылъхьэ зыхуэвмыгъэхъу, сабий ӀурыщӀэхэм хуэдэу. 
1PE.1.15	Ауэ Тхьэуэ езым и бынхэм ящыщ фыхъуну фыкъыхуезыджар лъапӀэу зэрыщытым хуэдэу, фэри фи гур лъапӀэу икӀи къабзэу влэжь псори вгъэзащӀэ. 
1PE.1.16	Сыт щхьэкӀэ жыпӀэмэ Тхьэм къызэрыжиӀэр и псалъэу тхахэм хэтщ:
1PE.1.17	ЦӀыхухэм я фэм емыплъу, цӀыху псори зи зэхуэдэ Тхьэм, хэти илэжьам теухуауэ хьэкум щыпкъагъэкӀэ тезыщӀыхьым, фыщелъэӀукӀэ, «Уэ Адэ лъапӀэ», жывоӀэ. Аращи, мы дуней хьэхум щывгъакӀуэ зэманыр Тхьэм и фӀэлӀыкӀ фи гум илъу вгъэкӀуэн хуейщ. 
1PE.1.18	ЗэрыфщӀэщи, фи адэжьхэм къызэранэкӀа пщӀэ зимыӀэ псэукӀэм фыхишыжыну Мэссихь фи щхьэхэр ищэхужащ. Фи щхьэхэр зэрищэхужар кӀуэдыжыну дыжьыныр е дыщэр аракъым, 
1PE.1.19	езым и лъыуэ уасэ зыхуэпщӀыну щымытыращ. Езыр хуэныкъуагъэ зимыӀэ, бжьыгъэ зытемылъ щынэ къабзэм хуэдэщ. 
1PE.1.20	Дунейр къигъэщӀын и пэкӀэ Тхьэм Мэссихь къыхихащ, ауэ иджы дунейм и кӀэухым деж фӀыгъуэ къывигъэуэлӀэну Мэссихь къигъэкӀуащ. 
1PE.1.21	ТхьэмкӀэ фӀэщхъуныгъэ фиӀэ ищӀащ Мэссихь. Тхьэращ Мэссихь лӀахэм къахэзыгъэтэджыкӀыжар, щӀыхьышхуэри къезытар. Абы и фӀыгъэкӀэ ТхьэмкӀэ фӀэщхъуныгъэ фиӀэ хъуащ икӀи Тхьэм фыщогугъ.
1PE.1.22	Щыпкъагъэм фызэредэӀуам щхьэкӀэ фи гур къабзэ хъуащ. Фи къуэшхэр, пцӀы хэмылъу, фӀыуэ фолъагъу. Гу къабзагъэкӀэ фӀыуэ фызэрылъагъу зэпыт, 
1PE.1.23	щӀэрыщӀэу фыкъалъхужащи. ЩӀэрыщӀэу фыкъызэралъхужар кӀуэдыжыну жылэкъым, атӀэ мыкӀуэдыжын жылэщ. А жылэр гъащӀэ къызыхэкӀыу, Тхьэм и псалъэу игъащӀэкӀэ зызымыхъуэжынуращ. 
1PE.1.24	Тхьэм и псалъэу тхахэм зэрыхэтым хуэдэу,
1PE.1.24	«ЦӀыху псори удзым хуэдэщ,
1PE.1.24	я щӀыхь псори удз гъэгъам хуэдэщ.
1PE.1.24	Удзыр мэгъуж, гъэгъари мэкӀуэдыж.
1PE.1.25	Ауэ Тхьэм и псалъэхэр мыкӀуэдыжу
1PE.1.25	игъащӀэкӀэ къонэ».
1PE.1.25	А псалъэхэращ Тхьэм хуэлажьэ цӀыхухэм къыфхуаӀуэтар.
1PE.2.1	Аращи, бзаджагъэ псори, хьилагъэ псори, бзитӀщхьитӀыгъэри, фыгъуэныгъэри, цӀыхухэм ӀейкӀэ фытепсэлъыхьынри зыхэвн. 
1PE.2.2	КъалъхуагъащӀэ сабийхэр анэ быдзышэм зэрыщӀэхъуэпсым хуэдэу, фэри Тхьэм и псалъэу шэ къабзэм хуэдэхэм фыщӀэхъуэпс, абыхэмкӀэ фыхэхъуэурэ, фымыкӀуэду Тхьэм фыкъригъэлын щхьэкӀэ. 
1PE.2.3	Сыт щхьэкӀэ жыпӀэмэ Зиусхьэныр зэрыфӀыр зыхэфщӀащи.
1PE.2.4	Зиусхьэным гъунэгъу зыхуэфщӀ. Аращ псэ зыпыт мывэу цӀыхухэм зрамыпэсу хыфӀадзэжар, ауэ Тхьэм ар къыхихащ, езым дежкӀэ абы уасэшхуэ иӀэщ.
1PE.2.5	Фэри псэ зыпыт мывэхэм фыхуэдэу, Тхьэм и Псэ ЛъапӀэр здэщыӀэ унэшхуэм щыщ фыхъу. Апхуэдэу дин пащэ лъапӀэ фыхъунущ, Хьисэ Мэссихь илэжьа Ӏуэхум щхьэкӀэ Тхьэм и гум ирихь тыхь гурэ псэкӀэ хуэфщӀыфынущ. 
1PE.2.6	Тхьэм къызэрыжиӀар и псалъэу тхахэм хэтщ:
1PE.2.6	«ФыкъэдаӀуэ, сэ къыхэсхауэ,
1PE.2.6	уасэшхуэ зиӀэу, унэр зэтезыӀыгъ
1PE.2.6	мывэ лъабжьэр
1PE.2.6	Сион къалэм щызогъэтӀылъ.
1PE.2.6	А мывэмкӀэ фӀэщхъуныгъэ зиӀэр
1PE.2.6	щӀегъуэжынукъым».
1PE.2.7	ФӀэщхъуныгъэ зиӀэ фэркӀэ а мывэр
1PE.2.7	«УхуакӀуэхэм зрамыпэсу
1PE.2.7	хыфӀадзэжа мывэр
1PE.2.7	унэр зэтезыӀыгъ мывэ
1PE.2.7	лъабжьэ хъуащ»,
1PE.2.8	Абы нэмыщӀу,
1PE.2.8	«ЦӀыхухэр зыгъэлъэпэрэпэн мывэу
1PE.2.8	цӀыхухэр щӀым тезыгъэджалэ мывэшхуэуи»
1PE.2.8	хъуащ. Тхьэм и псалъэхэм зэремыдаӀуэм щхьэкӀэ, ахэр мэлъэпэрапэ, Тхьэм абыхэм зэрахуигъэнэхуам хуэдэу.
1PE.2.9	Ауэ фэ Тхьэм къыхиха лъэпкъыу, Тхьэуэ пащтыхьым хуэлажьэ дин пашэхэу, лъэпкъ лъапӀэу икӀи Тхьэм и цӀыхухэу фыщытщ. Апхуэдэу щӀэхъуар кӀыфӀыгъэм фыкъыхэкӀыжу, нэхунэшхуэм фыхыхьэну фыкъыхуезыджа Тхьэм и Ӏуэху телъыджэхэр фӀуэтэн щхьэкӀэщ. 
1PE.2.10	Пасэм фэ Тхьэм и лъэпкъыу фыщытакъым, иджы абы фрилъэпкъщ. Пасэм Тхьэм гущӀэгъу къыфхуищӀыртэкъым, иджы гущӀэгъу къыфхуещӀ.
1PE.2.11	ФӀыуэ слъагъухэ, фэ, хамэу икӀи мы дунейм хэхэсу щыпсэухэм, хъуэпсэныгъэ Ӏейуэ фи псэхэм къыпэувхэм пэӀэщӀэ зыфщӀыну сыныволъэӀу. 
1PE.2.12	Тхьэр зымыщӀэхэм я пащхьэм тэрэзу фыщыпсэу. «Мы цӀыхухэр бзаджащӀэхэщ», жаӀэурэ ӀейкӀэ къыфтепсэлъыхь пэтми, фи фӀыщӀагъэхэр ялъагъунурэ, Тхьэр абыхэм къащыхэплъэну махуэм Тхьэм щӀыхьыр хуащӀынущ.
1PE.2.13	Зиусхьэным и гъуэгум фызэрырикӀуэм щхьэкӀэ тепщэныгъэ зиӀэ цӀыху псоми фахуэӀурыщӀэ: псоми я тепщэ пащтыхьыр арами, абыи фыхуэӀурыщӀэ, 
1PE.2.14	бзаджащӀэхэм тезыр ятезылъхьэну, фӀы зыщӀэхэми ящытхъуну пащтыхьым къигъэкӀуа Ӏэтащхьэхэрами, абыхэми фахуэӀурыщӀэ. 
1PE.2.15	Тхьэр зыхуейр мыращ: фӀыгъуэ длэжькӀэрэ, зыри зымыщӀэ цӀыху гулъытэншэхэм я жьэр едгъэубыдынырщ. 
1PE.2.16	Фи щхьэ фыхуиту фыпсэу, ауэ бзаджэ щӀэнымкӀэ щхьэхуитыныгъэр къэвмыгъэсэбэп, Тхьэм хуэлажьэ цӀыхухэм яхуэфащэу фыпсэу. 
1PE.2.17	ЦӀыху псоми щӀыхь яхуэфщӀ, къуэшхэри фӀыуэ флъагъу, Тхьэми фыщышынэ, пащтыхьми щӀыхь хуэфщӀ.
1PE.2.18	Фэ, унэӀутхэ, лъытэныгъэ псомкӀи фи тепщэхэм фахуэӀурыщӀэ, тепщэ гущабэмрэ Ӏэдэбымрэ я мызакъуэу, тепщэ ткӀийми фыхуэжыӀэщӀэ. 
1PE.2.19	Лажьэ имыӀэ пэтми, гугъуехь щрагъэшэчкӀэ, Тхьэр игу хэлъу шыӀэныгъэ зиӀэрщ Тхьэм игу ирихьыр. 
1PE.2.20	Мыхъун фщӀауэ къыщывэуэкӀэ, фигукӀэ шыӀэныгъэ зивгъэӀэми, фэркӀэ сыт хуэдэ щӀыхь абы хэлъыр? ФӀы фщӀэ пэтми, гугъуехь щывагъэшэчкӀэ, фигукӀэ шыӀэныгъэ зивгъэӀэнырщ Тхьэм игу ирихьыр. 
1PE.2.21	Апхуэдэу фыпсэуну Тхьэм фыкъыхуриджащ, Мэссихьи фэр щхьэкӀэ гугъуехь ишэчащ, и лъэужьым фрикӀуэн папщӀэ, щӀапхъэхэр фигъэлъэгъуащи.
1PE.2.22	«Гуэныхь лъэпкъ ищӀакъым езым,
1PE.2.22	узыгъэпцӀэн псалъи и жьэм
1PE.2.22	къыжьэдэкӀакъым».
1PE.2.23	КъыхуэхъущӀэу щытахэми яхуэхъущӀэжакъым ар. Гугъуехь езыгъэшэчу щытахэми, «Сэ ар фэзгъэпшыныжынущ», жиӀэу пэувакъым, ауэ а Ӏуэхур Тхьэуэ цӀыхухэм хьэкумыр захуагъэкӀэ ятезыщӀыхьым ирихьэлӀащ. 
1PE.2.24	Жорым щраӀулӀым, ди гуэныхьхэр къытщхьэщихыурэ, абыхэм яхуэфащэ гугъуехьыр езым и пкъым трилъхьащ, гуэныхь щӀэным дыкъыбгъэдишыжу, щыпкъагъэм дыхуэпсэун щхьэкӀэ. Абы и уӀэгъэхэмкӀэ фигъэхъужащ. 
1PE.2.25	Сыт щхьэкӀэ жыпӀэмэ фэ мэл щхьэрыуахэм фахуэдэти, фи псэхэм я хъумакӀуэм икӀи фи мэлыхъуэм деж иджы фыкъэкӀуащ.
1PE.3.1	Фэ, фызхэм, нывжызоӀэ, филӀхэм фахуэӀурыщӀэ. Ар фщӀэмэ, абыхэм ящыщхэр Тхьэм и псалъэхэм емыдаӀуэми, фэ, фызхэм, зыри жывмыӀэми, фи псэукӀэр зэралъагъум щхьэкӀэ фӀэщхъуныгъэ яӀэ хъунущ, 
1PE.3.2	фигу къабзэу, Тхьэм фыфӀэлӀыкӀыу фызэрыпсэум гу лъатэмэ. 
1PE.3.3	Дахэ фызыщӀыр фи теплъэрауэ щремыт, щхьэц ухуэнынри, дыщэкӀэ зывгъэдэхэнри, щыгъын дахэхэри арауэ иремыхъу, 
1PE.3.4	атӀэ цӀыхухэм ямылъагъуу фи гум илъу, гущабагъэмрэ гузэгъэгъуэмрэ къыхэкӀ дахагъэ мыкӀуэдыжырауэ ирехъу дахэ фызыщӀыр. Тхьэм дежкӀэ абы уасэшхуэ иӀэщ. 
1PE.3.5	Аращ пасэм цӀыхубз лъапӀэу Тхьэм щыгугъахэм зызэрагъэдахэу щыта щӀыкӀэр, ялӀхэми яхуэӀурыщӀэу. 
1PE.3.6	Апхуэдэу Сарэ,
1PE.3.7	Фэ, лӀыхэм, нывжызоӀэ, фи фызхэм фагурыӀуэу фадэгъуэгурыкӀуэ. Ахэр фэр нэхърэ нэхъ гуащӀэмащӀэщ. ПщӀэ яхуэфщӀ, фэ фхуэдабзэу абыхэми Тхьэм и нэфӀ къащыхуэурэ ӀыхьэфӀу гъащӀэ къаретри. Апхуэдэу фщӀэмэ, Тхьэм фыщелъэӀукӀэ, зыри къыфпэувыфынукъым.
1PE.3.8	ИкӀэм-икӀэжым, зэнэзэпсэу фызэдэпсэу. Зыр зым хуэгумащӀэу, къуэшыгъэ фяку дэлъу, фӀыуэ фызэрылъагъуу, гущӀэгъу фиӀэу, пагагъэ фи гум имылъу фыщыт. 
1PE.3.9	Бзаджагъэм бзаджагъэкӀэ фыпемыгъуэкӀ, къыфщӀэнакӀэм фыщӀэмынэкӀэж. Абы и пӀэкӀэ, «Тхьэм и нэфӀыр къыфщрехуэ», яжефӀэ; и бынхэм ящыщ фыхъуну Тхьэм фыкъыщӀыхуриджар абы и нэфӀыр къызэрыфщыхуэнур фэ ӀыхьэфӀу къыфлъысыну арщ. 
1PE.3.10	Сыт щхьэкӀэ жыпӀэмэ
1PE.3.10	«ГъащӀэр фӀыуэ зылъагъуу,
1PE.3.10	махуэфӀхэр зылъагъуну хуей цӀыхум
1PE.3.10	бзаджэ жыӀэным и бзэр щрехъумэ,
1PE.3.10	и Ӏупэхэри хьилагъэм щрехъумэ.
1PE.3.11	Бзаджагъэм пэӀэщӀэ зрырещӀ, фӀы ирелэжь.
1PE.3.11	ЗэгурыӀуэныгъэм лъыхъуэу, и ужь ирырет.
1PE.3.12	Зиусхьэным и нэӀэр
1PE.3.12	щыпкъагъэ зигу илъ цӀыхухэм ятрегъэт.
1PE.3.12	Ахэр щелъэӀукӀэ, ар къодаӀуэ.
1PE.3.12	Ауэ бзаджащӀэхэм Зиусхьэным и щӀыбыр яхуегъазэ,
1PE.3.12	(дунейм ахэр тригъэкӀуэдыкӀын щхьэкӀэ)».
1PE.3.13	ФӀы щӀэным и ужь фи фӀэщу фитмэ, хэт зэран къыфхуэхъун зылъэкӀынур? 
1PE.3.14	Ауэ щыпкъагъэм щхьэкӀэ гугъуехь фшэчмэ, гъуэгу махуэ фытеуващ. Аращи, цӀыхухэм зевмыгъэгъэшынэ икӀи зыми зевмыгъэгузавэ. 
1PE.3.15	Зиусхьэну Тхьэр фигукӀэ вгъэлъапӀэ. Фи гугъапӀэмкӀэ хэт къывэупщӀми, Ӏэдэбу, Тхьэм и фӀэлӀыкӀ фигу зэрилъымкӀэ жэуап ефтыжыну сыт щыгъуи хьэзыру фыщыт. 
1PE.3.16	МыхъумыщӀэ лъэпкъ зыдэвмыщӀэжу фигухэр къабзэу щывгъэт, Мэссихь зи гум илъхэм яхуэфащэу фи псэукӀэ тэрэзым къыщӀэнакӀэхэр жаӀахэмкӀэ укӀытэжын щхьэкӀэ. 
1PE.3.17	Тхьэр апхуэдэу хуеймэ, фӀы зэрыфщӀэм щхьэкӀэ гугъуехь фшэчыныр нэхъыфӀщ, бзаджэ щӀэным щхьэкӀэ гугъуехь фшэчыным нэхърэ. 
1PE.3.18	Сыт щхьэкӀэ жыпӀэмэ Мэссихь Тхьэм дыбгъэдишэн щхьэкӀэ, ди гуэныхьхэм папщӀэ гугъуехь зэ ишэчащ, абыхэм папщӀэ афӀэкӀа имышэчыжыну. Щыпкъагъэ игу илъу, щыпкъагъэ зигу имылъхэм щхьэкӀэ гугъуехь ишэчащ абы. ЦӀыхухэм щалӀым, лӀэн хуей цӀыхут ар. Тхьэм ар лӀахэм къащыхигъэтэджыкӀыжым, мылӀэжын щыт псэуэ щытт. 
1PE.3.19	И псэм и лъэкӀыныгъэкӀэ щӀыпӀэ кӀыфӀым
1PE.3.20	Ахэращ Нухь бегъымбарым
1PE.3.21	Апхуэдэу, Хьисэ Мэссихь лӀахэм къазэрыхэтэджыкӀыжам щхьэкӀэ, зевгъэумэхъыурэ фымыкӀуэду Тхьэм иджы фыкърегъэл. Зевгъэумэхъын жыхуэсӀэр фипкъхэм фӀеигъэр ятевгъэкъэбзыкӀыныр аракъым, атӀэ мыхъумыщӀэ лъэпкъ фигукӀэ зыдэвмыщӀэжу Тхьэм фыхуэпэжыну псалъэ ефтыныр аращ. 
1PE.3.22	Хьисэ Мэссихь уафэм дэкӀуеяуэ Тхьэм и ижьырабгъумкӀэ бгъэдэтӀысхьауэ щысщ иджы, мелыӀычхэри, тепщэныгъэрэ лъэкӀыныгъэрэ зиӀэхэри къыхуэӀурыщӀэу.
1PE.4.1	Аращи, Мэссихь и пкъымкӀэ гугъуехь зэришэчам щхьэкӀэ фэри абы и гупсысэкӀэкӀэ фигу вгъэбыдэн хуейщ, сыт щхьэкӀэ жыпӀэмэ зипкъкӀэ гугъуехь зышэчар гуэныхь Ӏуэху хэтыжкъым. 
1PE.4.2	Абы къыхэкӀкӀэ, мы дунейм щыдгъэщӀэну къытхуэнэжа пӀалъэм цӀыхухэр зыщӀэхъуэпс Ӏуэху нэпцӀхэм дыдахьэхауэ дымыпсэууэ, Тхьэр зыхуейм дытету дывгъэпсэу. 
1PE.4.3	Тхьэр зымыщӀэ цӀыхухэм я псэукӀэм хуэдэу, фэри пасэрей зэманым фызэрыпсэууэ щытар куэдкъэ? МыхъумыщӀэ псэукӀэм зефтурэ фыпсэуащ, хъуэпсэныгъэ фӀейхэм фыкърашэкӀыу щытащ, удэфэнми ефэ-ешхэми щхьэрутӀыпщу фыхэтащ. Тхьэ нэпцӀ гъэлъэпӀэным фыхэтащ. 
1PE.4.4	Абыхэм я псэукӀэ мыхъумыщӀэу гъунэ зимыӀэмкӀэ иджы гъусэ фазэрыхуэмыхъум щхьэкӀэ ягъэщӀагъуэ икӀи къыфхущӀоджэ. 
1PE.4.5	Ауэ псэухэми лӀахэми хьэкум ятезыщӀыхьыну Тхьэм жэуап иратын хуейщ абыхэм куэд дэмыкӀу. 
1PE.4.6	Мэссихь лӀахэми
1PE.4.7	Ауэ щыӀэ псоми я кӀэухыр къэблэгъащ. Аращи, Тхьэм фелъэӀуфын щхьэкӀэ, зэхэщӀыкӀи зышыӀэныгъи зивгъэӀэ. 
1PE.4.8	Псом япэрауэ фи фӀэщу фӀыуэ фызэрылъагъу, фӀылъагъуныгъэм гуэныхь куэд егъэгъури. 
1PE.4.9	Фымытхьэусыхэу зыр зым вгъэхьэщӀэ. 
1PE.4.10	Тхьэм и нэфӀ къыфщыхуэу лъэкӀыныгъэ Ӏэджэу фи Ӏэм кърилъхьам ирикъуу фрилажьэурэ, Тхьэм хэти и Ӏэм кърилъхьа лъэкӀыныгъэхэмкӀэ и фӀагъ адрейхэм ярырегъэкӀыж. 
1PE.4.11	Псалъэ жызыӀэм Тхьэм деж къикӀ псалъэхэр къыжреӀэж. Зи сэбэп цӀыхухэм езыгъэкӀым Тхьэм къару къритымкӀэ и сэбэп ирегъэкӀ. Ар фщӀэмэ, Хьисэ Мэссихь фи гум зэрилъым щхьэкӀэ фщӀэ псомкӀэ цӀыхухэм Тхьэм щӀыхь хуевгъэщӀынущ. МыкӀуэдыжын щӀыхьышхуэри лъэкӀыныгъэшхуэри абы ейщ. Ӏэмин.
1PE.4.12	ФӀыуэ слъагъухэ, фи щыпкъагъэр зыгъэунэху гугъуехьышхуэу фшэчыр
1PE.4.13	Мэссихь ишэча гугъуехьхэмкӀэ Ӏыхьэ зэрывиӀэм щхьэкӀэ фыгуфӀэ, Мэссихь щӀыхьышхуэ иӀэу къыщылъэгъуэну махуэм гуфӀэгъуэшхуэ фиӀэнущи. 
1PE.4.14	Мэссихь и цӀэр зэрывгъэлъапӀэм щхьэкӀэ цӀыхухэр къыфхуэхъущӀэмэ, гъуэгу махуэ фытеуващ, Тхьэм и Псэ ЛъапӀэу щӀыхьышхуэ зиӀэр фи гъусэщи. 
1PE.4.15	Фщыщ гуэрым гугъуехь ишэч хъумэ, щӀишэчыр е цӀыху укӀынкӀэ, е дыгъуэнкӀэ, е бзаджэщӀагъэкӀэ, е и Ӏуэху зыхэмылъым зэрыхэӀэбэм къыхэкӀу иремыхъу. 
1PE.4.16	Ауэ Мэссихь и гъуэгу зэрырикӀуэм щхьэкӀэ зыгуэрым гугъуехь ишэчмэ, иремыукӀытэ, Мэссихь и гъуэгу ирикӀуэхэм зэращыщым щхьэкӀэ, Тхьэм щӀыхь хурырещӀ. 
1PE.4.17	Тхьэм езым и бынхэм хьэкум трищӀыхьыну щиублэну зэманыр къэсащ. ИкӀи и хьэкумщӀэныр япэщӀыкӀэ дэркӀэ къиублэмэ, Тхьэм и хъыбарыфӀым емыдаӀуэхэм сыт къащыщӀынур?
1PE.4.18	«Щыпкъагъэ зигу илъ цӀыхухэр
1PE.4.18	ерагъкӀэ мыкӀуэду къелмэ,
1PE.4.18	Тхьэм и фӀэлӀыкӀ зи гум имылъхэми
1PE.4.18	гуэныхь зыщӀэхэми я Ӏуэху дауэ зэрыхъунур»?
1PE.4.19	Аращи, Тхьэр зыхуейм тету гугъуехь зышэчхэм Тхьэуэ ахэр къэзыгъэщӀауэ узыщыгугъын хуейм и ӀэмыщӀэ зрыралъхьи, фӀы ирыращӀэ.
1PE.5.1	Члисэ зэхуэсым и нэхъыжь къыфхэтхэм сыныволъэӀу. Сэри члисэ зэхуэсым и нэхъыжьхэм сащыщщ. Мэссихь ишэча гугъуехьхэм сращыхьэтщ, Мэссихь и щӀыхьышхуэ къэкӀуэнумкӀи Ӏыхьэ сиӀэнущ. СызэрынывэлъэӀур мыращ:
1PE.5.2	Мэлыхъуэм и нэӀэ мэлхэм зэратригъэтым хуэдэу, фэри Тхьэм и цӀыхухэу фи деж щыпсэухэм мэлыхъуэ фахуэхъуи, фи нэӀэ ятевгъэт, хэгъэзыхь хэмылъу, фи гуапэу, Тхьэм зэрыфӀэзахуэм хуэдэу. Мылъкум фыщӀэмыхъуэпсу, абыхэм фи фӀэщу фахуэлажьэ. 
1PE.5.3	Ауэ фи ӀэмыщӀэ илъ цӀыхухэм хэгъэзыхькӀэ тепщэныгъэ яхувиӀэу фадэмыгъуэгурыкӀуэ, атӀэ абыхэм щапхъэ фахуэхъун щхьэкӀэ, фӀы влэжь. 
1PE.5.4	ИтӀанэ япэрей мэлыхъуэ Мэссихьыр къыщылъагъуэкӀэ, текӀуэныгъэм и таж щӀыхьышхуэ зиӀэу мыкӀуэдыжынур къывитынущ.
1PE.5.5	Фэ, ныбжьыщӀэхэри, нэхъыжьхэм фахуэӀурыщӀэ. Пагагъэ фи гум имылъу фызэхущыт, сыт щхьэкӀэ жыпӀэмэ
1PE.5.5	«Тхьэр поув пагагъэ зи гум илъ цӀыхум,
1PE.5.5	и нэфӀ щохуэ пагагъэ зи гу имылъым».
1PE.5.6	Аращи, лъэкӀыныгъэ зиӀэ Тхьэм и пащхьэм зыщывгъэлъахъшэ, езым къигъэлъэгъуа зэманыр къыщыскӀэ фыкъиӀэтыжын щхьэкӀэ. 
1PE.5.7	Фи гуныкъуэгъуэ псори Тхьэм ефхьэлӀэ, абы и нэӀэ къыфтригъэтщи.
1PE.5.8	ЗыфшыӀэ икӀи фымыжейуэ фысакъ. Фи бий шейтӀаным, зыӀуригъэлъэдэн лъыхъуэурэ, къеущыхь аслъэн гъуахъуэм хуэдэу. 
1PE.5.9	ФӀэщхъуныгъэм и гъуэгум фыкъимыкӀуэтыжу фытету, шейтӀаным фыпэув, сыту жыпӀэмэ дунейм тет фи къуэш псоми апхуэдэ гугъуехьхэр зэрашэчыр фэ фощӀэ.
1PE.5.10	НэфӀ щыхуэныгъэ псори зиӀэ Тхьэм езым и щӀыхьышхуэу мыкӀуэдыжынумкӀэ Ӏыхьэ фиӀэну фыкъыхуриджащ Мэссихь Хьисэ фи псэм зэрыщыщым щхьэкӀэ. Зы мащӀэкӀэ гугъуехь фшэча нэужь, езы Тхьэм фыкъызэфӀигъэувэжынущ, фигухэр игъэбыдэнурэ, фӀэщхъуныгъэм и гъуэгум фыкъимыкӀуэтыжу быдэу фытригъэтынущ. 
1PE.5.11	МыкӀуэдыжын лъэкӀыныгъэшхуэр Тхьэм ейщ. Ӏэмин.
1PE.5.12	Къуэш пэжу слъытэ Силуан
1PE.5.13	Тхьэм фыкъызэрыхихам хуэдэу, Бабилэн
1PE.5.14	ФӀылъагъуныгъэкӀэ ӀэплӀэ зэфшэкӀыурэ фӀэхъус зэфх.
1PE.5.14	Фэ, Мэссихь зи псэм щыщ псоми фигу ирезагъэ. Ӏэмин.
2PE.1.1	Сэ, Симон Петр, мы тхылъыр сотх. Сэ Хьисэ Мэссихь сыхуолажьэ, абы сриапостолщ.
2PE.1.1	Ди Тхьэуэ дыкъезыгъэлыр Хьисэ Мэссихьщ. Абы и захуагъэщ зыми пэпщӀ мыхъун фӀэщхъуныгъэ диӀэ зэрыхъуар, апхуэдэ фӀэщхъуныгъэ зиӀэ хъуа цӀыхухэращ мы тхылъыр зыхуэстхыр.
2PE.1.2	Ди Тхьэмрэ ди Зиусхьэну Хьисэ Мэссихьрэ фӀыуэ зэрыфщӀэм щхьэкӀэ Тхьэм и нэфӀ къыфщрехуи гузэгъэгъуэшхуэ къыфлърес зэпыт.
2PE.1.3	Тхьэм и фӀэлӀыкӀ ди гум илъу дыпсэун щхьэкӀэ, дызыхуэныкъуэ псори Мэссихь Тхьэм и лъэкӀыныгъэшхуэкӀэ къыдитащ. Ар щӀилэжьар Тхьэуэ зи щӀыхьышхуэкӀи и фӀыгъуэшхуэкӀи и бынхэм ящыщ дыхъуну дыкъыхуезыджар зэрытщӀэращ. 
2PE.1.4	Апхуэдэу Тхьэм дыкъызэригъэгугъа Ӏыхьэшхуэу уасэшхуэ зиӀэхэр къыдитащ, абыхэмкӀэ дунейм щызекӀуэ хъуэпсэныгъэ Ӏейуэ цӀыхухэр зыгъэкӀуэдхэм пэӀэщӀэ зыфщӀу, Тхьэм и хьэл-щэнымкӀэ Ӏыхьэ фиӀэн щхьэкӀэ.
2PE.1.5	Аращи, фи фӀэщхъуныгъэр фӀыгъуэкӀэ къызэрывгъэбагъуэным и ужь фит; фӀыгъуэр щӀэныгъэкӀэ вгъэбагъуэ; 
2PE.1.6	щӀэныгъэр зышыӀэныгъэкӀэ вгъэбагъуэ; зышыӀэныгъэр теубыдагъэкӀэ вгъэбагъуэ; теубыдагъэр Тхьэм и шынагъуэкӀэ вгъэбагъуэ; 
2PE.1.7	Тхьэм и фӀэлӀыкӀ зэкъуэшыныгъэкӀэ вгъэбагъуэ; зэкъуэшыныгъэр фӀылъагъуныгъэкӀэ вгъэбагъуэ. 
2PE.1.8	А псори фхэлъмэ икӀи ахэр вгъэбагъуэмэ, зыгуэр къывэмыуалӀэу, фӀы гуэри къыфдэмыкӀуэу къэнэнкъым, ди Зиусхьэну Хьисэ Мэссихь нэхъ благъэ фыхуэхъунущ. 
2PE.1.9	Ауэ а Ӏуэхухэр зымылэжь цӀыхур нэфщ, и напӀэ зэтепӀащ. А цӀыхум и гуэныхьхэр и гум Тхьэм зэрыригъэкъэбзыкӀыжар щыгъупщэжащ.
2PE.1.10	Апхуэдэу зэрыщытым щхьэкӀэ, си къуэшхэ, Тхьэм и бынхэм ящыщ фыхъуну фыкъызэрыхуриджар икӀи фыкъызэрыхихар зэрывгъэпэжыным сыт щыгъуи нэхъыбэрэ фыхущӀэкъу. Ар влъэжьмэ, Тхьэм и гъуэгум зэи фытекӀынукъым, 
2PE.1.11	апхуэдэ щӀыкӀэкӀэ ди Зиусхьэну, дымыкӀуэду дыкъезыгъэл Хьисэ Мэссихь и Тепщэныгъэшхуэу мыкӀуэдыжынум фыщӀыхьэну хуит фыхъунущ.
2PE.1.12	Аращи, а Ӏуэхухэр влэжьу икӀи щыпкъагъэу фиӀэм быдэу фытет пэтми, ахэр фи гум сыт щыгъуи къэзгъэкӀыжынущ. 
2PE.1.13	Си пкъым и шэтырым сыщӀэтыху, мы Ӏуэхухэр фи гум къэзгъэкӀыжурэ фыкъэзгъэушыныр фӀыуэ солъытэ. 
2PE.1.14	Куэд дэмыкӀыу си псэр си пкъым зэрыхэкӀыжынур сощӀэ, ди Зиусхьэн Хьисэ Мэссихь къызэрызгуригъэӀуам хуэдэу. 
2PE.1.15	Мы дунейм сехыжа нэужьи, мы Ӏуэхухэр сыт щыгъуи фи гум къызэрывгъэкӀыжыфынум иджы сыхэтынущ.
2PE.1.16	Хьисэ Мэссихь лъэкӀыныгъэшхуэу иӀэмрэ дунейм къызэригъэзэжынумрэ я хъыбарыр къыщыфхуэтӀуатэм деж, ӀущыгъэкӀэ дэ къэдгупсысауэ таурыхъхэр нывжетӀэу аракъым, атӀэ езым и щӀыхьышхуэр дэ ди нэкӀэ тлъэгъуащ. 
2PE.1.17	Сыт щхьэкӀэ жыпӀэмэ, «Мыращ сэ фӀыуэ слъагъу си Къуэ щӀасэу си гум ирихьыр»,
2PE.1.18	Уафэм къиӀукӀа а макъыр ди тхьэкӀумэхэмкӀэ зэхэтхащ, абы дригъусэу Ӏуащхьэ лъапӀэм дытетащи.
2PE.1.19	Абы нэмыщӀу, бегъымбархэм къыжаӀауэ, иджыри нэхъ дзыхь зыхуэпщӀ хъунухэр щыӀэщ. Нэху щыуэ,
2PE.1.20	Псом япэу мыр фщӀэн хуейщ: Тхьэм и псалъэ тхахэм хэту бегъымбархэм къыжаӀахэр езыр-езыру зэхихун зыми лъэкӀынукъым. 
2PE.1.21	Бегъымбархэм я псалъэхэр езыр-езыру жаӀакъым, атӀэ Тхьэм и Псэ ЛъапӀэм а псалъэхэр бегъымбархэм я гум кърилъхьэри къаригъэӀуэтащ.
2PE.2.1	Тхьэм и лъэпкъым бегъымбар нэпцӀхэри яхэтащ. Апхуэдэу, дин егъэджакӀуэ нэпцӀхэр фэри къыфхэтынущ. ЦӀыхухэм гу лъамытэу, ахэр зыгъэунэхъун Ӏуэхугъуэхэр ирагъэщӀэнущ. Зиусхьэну я щхьэхэр къэзыщэхужари ядэнукъым. Апхуэдэу щыхъукӀэ, езыхэм епӀэщӀэкӀыу загъэунэхъуж. 
2PE.2.2	Абыхэм я мыхъумыщӀэ псэукӀэм и гъуэгум цӀыху куэд техьэнущ, щыпкъагъэм и гъуэгуми цӀыху куэд хуагъэхъущӀэнущ. 
2PE.2.3	Я нэпсеягъэкӀэ псалъэ нэпцӀхэр къыжаӀэурэ, фи фӀагъ зрагъэкӀынущ. Тхьэм ахэр зэригъэкъуаншэрэ куэд щӀащ, Тхьэуэ ахэр зыгъэкӀуэдынур жейркъым.
2PE.2.4	Тхьэр гуэныхь зыщӀа мелыӀычхэм ящысхьакъым, атӀэ Ӏэхъулъэхъухэр ярилъхьэри, цӀыхухэм я хьэкумыр щатрищӀыхьыну къемэтмахуэм нэсыху жыхьэнмэм и кӀыфӀыгъэм хэтыну ятрилъхьащ. 
2PE.2.5	Ижь зэманми Тхьэр дунейм къыщысхьауэ щытакъым, Тхьэм и фӀэлӀыкӀ зи гум имылъ цӀыхухэм я дунейм псыдзэшхуэр
2PE.2.6	Содом, Ӏаморэ къалэхэр
2PE.2.7	Щыпкъагъэ зигу илъ ЛутӀу
2PE.2.8	сыт щхьэкӀэ жыпӀэмэ мы лӀы щыпкъэм цӀыхухэм хабзэ зыхэмылъ Ӏуэхугъуэу ящӀэу щытар щилъагъукӀэ икӀи щызэхихкӀэ и гу щыпкъэм махуэ къэси къеуэрти. 
2PE.2.9	Тхьэм и фӀэлӀыкӀ зи гум илъхэм я щыпкъагъэр гъэунэхуа щыхъукӀэ, Тхьэм ахэр къиным къызэрыхишыжыну щӀыкӀэр ещӀэ. Щыпкъагъэ зигу имылъхэми я бзаджагъэр яригъэпшыныжын щхьэкӀэ, къемэтмахуэм нэсыху къызэрихъумэну щӀыкӀэри ещӀэ абы, 
2PE.2.10	псом хуэмыдэу цӀыхуу зи гуэныхьыщӀэ хьэл-щэныжьым и хъуэпсэныгъэ фӀейхэм зэрашэу, тепщэныгъэ зиӀэхэр зэзымыпэсхэр.
2PE.2.10	Уафэм тепщэныгъэ щызиӀэхэми пхъашэу, ерыщу хуэшхыдэным щышынэркъым ахэр. 
2PE.2.11	МелыӀычхэм а цӀыхухэм нэхърэ нэхъ лъэкӀыныгъи нэхъ тепщэныгъи яӀэ пэтми, Тхьэм и пащхьэм абыхэм щахуэшхыдэркъым икӀи щагъэкъуаншэркъым. 
2PE.2.12	Мы цӀыхухэр зыхуэдэр акъыл зимыӀэ хьэкӀэкхъуэкӀэу я хьэл Ӏейуэ къыдалъхуам кърихуэкӀхэращ. А цӀыхухэр яубыдын икӀи ягъэкӀуэдын щхьэкӀэ, къалъхуащ. Зыри зыхамыщӀыкӀ Ӏуэхухэм яхуошхыдэ. НэгъуэщӀ цӀыхухэр зэрагъэунэхъумкӀэ езыхэм загъэунэхъуж.
2PE.2.13	Взаджагъэу ящӀам хуэфащэр ягъуэтыжынущ. Махуэ къэси ахъшэ куэд зытрагъэкӀуадэу, загъэтхъэжыну псэуну яфӀэфӀщ. КъыщывдэшхэкӀэ, щӀыкӀейуэ икӀи напэтехыу щытхэурэ, фыкъызэрагъапцӀэмкӀэ загъэтхъэж. 
2PE.2.14	Зинэ щӀэным я нэ къыхуокӀ, гуэныхь щӀэнымкӀэ загъэнщӀын ялъэкӀыркъым. Тхьэм и гъуэгум быдэу темытхэр дашэх. Ягухэр нэпсеягъэм етащ. Абыхэм Тхьэм и ней къащыхуащ. 
2PE.2.15	Гъуэгу захуэм текӀри, гъуэщащ ахэр. Босор и къуэу Билеам
2PE.2.16	Ауэ бзаджагъэу ищӀам щхьэкӀэ, шыд гуэр къегиящ. Шыду бзэ зимыӀар цӀыху макъкӀэ къэпсалъэри, бегъымбарым и делагъэм пэуващ.
2PE.2.17	А цӀыхухэр псынэ гъужам икӀи жьышхуэм зэрихуэ пшэхэм яхуэдэщ. МыкӀуэдыжын кӀыфӀыгъэм и кууупӀэр Тхьэм абыхэм Ӏыхьэ яхуищӀащ. 
2PE.2.18	Абыхэм пагагъэ зыхэлъ псалъэхэмрэ пщӀэ зимыӀэ псалъэхэмрэ къыжаӀэурэ, гъуэгу пхэнжым гъуэщауэ тетхэм къаӀэщӀэкӀыжыну хуежьа цӀыхухэр дашэх. Ахэр зэрыдашэх щӀыкӀэр мыращ: цӀыхум и гуэныхьыщӀэ щэныжьыр зыщӀэхъуэпс Ӏуэхухэр ялэжьынэуи мыхъумыщӀэ псэукӀэм зратынуи ягъэгушхуэ ахэр. 
2PE.2.19	Щхьэхуитыныгъэу жыхуаӀэмкӀэ ягъэгугъэ, ауэ езыхэр кӀуэдыныгъэм и пщылӀщ, сыт хуэдэу щытми, тепщэныгъэ къыпхузиӀэм и пщылӀ ухъуащи. 
2PE.2.20	А цӀыхухэм ди Зиусхьэну икӀи дымыкӀуэду дыкъезыгъэл Хьисэ Мэссихь зэрацӀыхуамкӀэ дунейм и бзаджагъэ фӀейм пэӀэщэ защӀауэ, ауэ итӀанэ бзаджагъэм зрагъэубыдыжмэ, ар зытрагъэкӀуэжурэ, икӀэм-икӀэжым абыхэм я Ӏуэхур япэм нэхърэ нэхъ Ӏей мэхъу. 
2PE.2.21	Щыпкъагъэм и гъуэгур ящӀэу щытауэ, итӀанэ текӀыжу я щӀыб унафэ лъапӀэу апостолхэм къыхуагъэнам хуагъэзэным нэхърэ, Мэссихь и хъыбарыфӀым и гъуэгур ямыщӀатэмэ, езыхэмкӀэ нэхъыфӀт. 
2PE.2.22	Псалъэжь пэжым тету абыхэм къащыщӀащ: «Хьэр
2PE.3.1	Мыр етӀуанэ тхылъу ныфхузотх, фӀыуэ слъагъухэ. А тхылъитӀымкӀи мы Ӏуэхугъуэхэр фигу къэзгъэкӀыжурэ щыпкъагъэр къывгурызгъэӀуэну сыхэтщ. 
2PE.3.2	Бегъымбар лъапӀэхэм къыжаӀа псалъэхэри ди Зиусхьэну КъегъэлакӀуэм фи апостолхэм къажригъэӀа унафэри фигу къэвгъэкӀыжыну сыхуейщ.
2PE.3.3	Псом япэрауэ мыр фщӀэн хуейщ: Мы дунейм и иужьрей махуэхэм укӀытэ зимыӀэ щӀэнэкӀакӀуэхэр къэхутэнущ. Я хъуэпсэныгъэ Ӏейхэм зэрашэу, 
2PE.3.4	мыпхуэдэу жаӀэнущ: «Хьисэ къигъэзэжыну дыкъигъэгугъащ. АтӀэ дэнэ щыӀэ? Ди адэжьхэр дунейм ехыжащ, ауэ Тхьэм дунейр къыщигъэщӀам къыщыщӀэдзауэ псори зэрыщытам тетщ». 
2PE.3.5	Апхуэдэу егупсысхэм Тхьэм и псалъэкӀэ уафэхэмрэ щӀылъэмрэ псым къыхищӀыкӀыу, псыкӀэ куэд щӀауэ къызэригъэщӀар ящӀэркъым. 
2PE.3.6	Псыр Тхьэм пасэрей дунейм къыщӀигъауэри, игъэкӀуэдыгъащ. 
2PE.3.7	Апхуэдэу иджырей уафэхэмрэ щӀылъэмрэ а псалъэ дыдэмкӀэ Тхьэм мафӀэр хухихащ. Тхьэм цӀыхухэм хьэкум ятрищӀыхьынурэ, езым и фӀэлӀыкӀ зи гум имылъхэр щыкӀуэдыну къемэтмахуэм нэсыху ахэр къигъэнэнущ.
2PE.3.8	Мы пэжыр фэркӀэ мынахуэу щремыт, фӀыуэ слъагъухэ: Зиусхьэным дежкӀэ зы махуэр илъэс миным хуэдэщ, илъэс минри зы махуэм хуэдэщ. 
2PE.3.9	ЦӀыху гуэрхэм къазэрыщыхъум хуэдэу, Зиусхьэным цӀыхухэр къызэригъэгугъар игъэзэщӀэныр хигъэтӀэсэнукъым. Тхьэм шыӀэныгъэ къыфхуиӀэщ, сыт щхьэкӀэ жыпӀэмэ зы цӀыхуи кӀуэдыну хуэмейуэ, цӀыху псори я гуэныхьхэм хущӀегъуэжыну хуейщ ар.
2PE.3.10	Зиусхьэныр къыщыкӀуэжыну махуэр уащхъуэдэмыщхъуэу дыгъуакӀуэм хуэдэу къэсынущ. А махуэм макъышхуэ ящӀу уафэхэр кӀуэдыжынущ, мы дунейр къызыхэщӀыкӀа псори мафӀэм исынурэ кӀуэдыжынущ. ЩӀылъэри абы тет псори мафӀэм исыжынущ.
2PE.3.11+2PE.3.12	Псори апхуэдэу зэрыкӀуэдыжынум щхьэкӀэ, Тхьэм и махуэм фыпэплъэу, а махуэр нэхъ псынщӀэу къызэрысыным и ужь фиту, фигу къабзэу Тхьэм фыфӀэлӀыкӀыу фыпсэун хуейщ. А махуэр къыщыскӀэ, уафэхэр мафӀэкӀэ кӀуэдыжынущ. Дунейр къызыхэщӀыкӀахэр мафӀэ гуащӀэм игъэткӀунущ. 
2PE.3.13	Ауэ Тхьэм дыкъызэригъэгугъам тету, щыпкъагъэ здэщыӀэ уафэщӀэхэри щӀылъэщӀэри къызэрыунэхужынум дыпоплъэ.
2PE.3.14	Аращи, фӀыуэ слъагъухэ, абыхэм фызэрыпэплъэм щхьэкӀэ, лажьэ зыри фимыӀэу, зыми фызэригъэкъуэншэн лъэпкъ щымыӀэу икӀи гузэгъэгъуэ фиӀэу Тхьэм и пащхьэм фызэрихьэным и ужь фит. 
2PE.3.15	ФымыкӀуэду фыкъригъэлыну Ӏэмал къывитын щхьэкӀэщ Зиусхьэным шыӀэныгъэ щӀиӀэр, ар зыгурывгъаӀуэ, дэ фӀыуэ тлъагъу ди къуэш Паул Тхьэм кърита акъылкӀэ къызэрыфхуитхам хуэдэу. 
2PE.3.16	Мы Ӏуэхугъуэхэм ар щытопсэлъыхь и тхылъ псоми. ГурыӀуэгъуейхэм фыщрихьэлӀэнущ а тхылъхэм. Теубыдагъэ зимыӀэ цӀыху акъылыншэхэм Паул и тхылъхэр зэӀагъэхьэ, адрей тхылъ лъапӀэхэр зэрызэӀагъэхьэм хуэдэу. Апхуэдэу зэращӀымкӀэ хоукъуэ, лей зрахыж.
2PE.3.17	Аращи, фӀыуэ слъагъухэ, мыр фызэрагъэӀущащи, Тхьэм и унафэхэм текӀ цӀыхухэм я гъуэгу пхэнжхэм фызэрытемыхьэнми щыпкъагъэу фызытетым фызэрытемыкӀыжынми фыхуэсакъ. 
2PE.3.18	Ди Зиусхьэну ди КъегъэлакӀуэ Хьисэ Мэссихь и нэфӀыр зэпымыууэ къызэрыфщыхуэным икӀи езыр нэхъыфӀу зэрыфщӀэным и ужь фит. Ноби мыкӀуэдыж махуэм нэсыхуи щӀыхьышхуэр ейщ абы. Ӏэмин.
1JN.1.1	ЩӀэдзапӀэм къыщегъэжьауэ щыӀауэ, дэ зэхэтхауэ, ди нэкӀи тлъэгъуауэ, дызэплъауэ, ди ӀэхэмкӀэ дызытеӀэбар цӀыхухэм гъащӀэ езыт Псалъэр арщ, аращ зи хъыбар къэтӀуатэр. 
1JN.1.2	А гъащӀэр къэлъэгъуащ. Ар тлъэгъуащ, абы щыхьэти дыхуэхъуащ. А мыкӀуэдыжын гъащӀэу Адэ лъапӀэм деж щыӀам икӀи къытхуэлъэгъуам и хъыбар фхудоӀуатэ. 
1JN.1.3	Гъусэ фыкъытхуэхъун щхьэкӀэ, дэ тлъэгъуам икӀи зэхэтхам и хъыбар фхудоӀуатэ. Благъэ дызыхуэхъуар Адэ лъапӀэмрэ Абы и Къуэ Хьисэ Мэссихьрэщ. 
1JN.1.4	Мыр щӀэттхыр фи гуфӀэгъуэр нэгъэса хъун щхьэкӀэщ.
1JN.1.5	Тхьэм и Къуэм къыджиӀа хъыбару фэ къыфхуэтӀуатэр мыращ: Тхьэр нэхущ, абы кӀыфӀыгъэ лъэпкъ хэлъкъым. 
1JN.1.6	Тхьэм дригъусэу жытӀэрэ, кӀыфӀыгъэм дыхэту дызекӀуэмэ, пцӀы доупс, щыпкъагъи длэжьыркъым. 
1JN.1.7	Тхьэр нэхугъэм зэрыхэтым хуэдэу, нэхугъэм дыхэту дызекӀуэмэ, дызэгъусэщ, икӀи Тхьэм и Къуэу Хьисэм и лъыуэ жорым щыщӀэкӀам гуэныхь псори ди гум ирегъэкъэбзыкӀыж.
1JN.1.8	Гуэныхь зыри димыӀэу жытӀэмэ, ди щхьэр къыдогъэпцӀэж, щыпкъагъи ди гум илъкъым. 
1JN.1.9	Ауэ ди гуэныхьхэмкӀэ зыдумысыжмэ, ар щыпкъэу икӀи захуэу зэрыщытым къыхэкӀкӀэ ди гуэныхьхэр къытхуигъэгъунущ икӀи къуаншагъэ псори ди гум иригъэкъэбзыкӀыжынущ. 
1JN.1.10	Дэ гуэныхь дымыщӀауэ жытӀэмэ, Тхьэр пцӀыупсу жытӀауэ мэхъу, абы и псалъэхэри ди гум илъкъым.
1JN.2.1	Фэ, си бынхэм хуэдэхэ, гуэныхь фымыщӀэн щхьэкӀэ, мыр ныфхузотх. Зыгуэрым гуэныхь ищӀэмэ, Адэ лъапӀэм дэ тхуелъэӀуну зыгуэр щыӀэщ – ар щыпкъагъэ зигу илъ Хьисэ Мэссихьщ. 
1JN.2.2	Дэ гуэныхьу тщӀахэр зыпшыныж къурмэныпхъэр Хьисэщ, ди гуэныхьхэм я закъуэкъым абы ипшыныжыр, атӀэ дунейм тет цӀыху псоми я гуэныхьхэр епшыныж.
1JN.2.3	Тхьэр зэрытщӀэр пэжу къэзыгъэнаӀуэр абы и унафэхэр зэрыдгъэзащӀэр арщ. 
1JN.2.4	ЦӀыху гуэрым, «Тхьэр сощӀэ», жиӀэ пэтми, Тхьэм и унафэхэр имыгъэзащӀэмэ, ар пцӀыупсщ, абы щыпкъагъи хэлъкъым. 
1JN.2.5	Тхьэм и псалъэхэр зыгуэрым игъэзащӀэмэ, Тхьэм и фӀылъагъуныгъэр нэгъэсауэ а цӀыхум игу илъ хъуащ. Тхьэр ди псэм зэрыщыщыр дэзыгъащӀэр мыращ: 
1JN.2.6	«Тхьэр си псэм щыщщ» жызыӀэр Хьисэ зэрыпсэуам хуэдэу псэун хуейщ.
1JN.2.7	ФӀыуэ слъагъухэ, унафэщӀэ гуэру аракъым ныфхуэстхыр, япэм къыщыщӀэдзауэ фиӀа унафэжьыращ. А унафэжьыр хъыбару зэхэфхарщ. 
1JN.2.8	Апхуэдэу щыт пэтми, унафэу ныфхуэстхыр унафэщӀэщ; а унафэм и пэжыгъэр Мэссихь къыфхуигъэлъэгъуащ, сыт щхьэкӀэ жыпӀэмэ кӀыфӀыгъэр мэкӀуэдыжри, нэху пэжыр къолъагъуэ.
1JN.2.9	ЦӀыху гуэрым «Сэ нэхум сыхэтщ» жиӀэ пэтми, и къуэшыр
1JN.2.10	Зи къуэшыр фӀыуэ зылъагъур нэхум хэтщ икӀи абы гуэныхь ищӀэну зыгъэлъэпэрэпэн зыри щыӀэкъым. 
1JN.2.11	Ауэ зи къуэшыр жагъуэу зылъагъур кӀыфӀыгъэм хэтщ икӀи кӀыфӀыгъэм хэту зокӀуэ, здэкӀуэри ищӀэркъым, и нэхэр кӀыфӀыгъэм къыщипхъуащи.
1JN.2.12	Фэ, си бынхэм хуэдэхэ, гуэныхьу фщӀахэр Мэссихь и цӀэкӀэ къызэрыфхуэгъуам щхьэкӀэ сыныфхуотхэ. 
1JN.2.13	Фэ, адэхэ, щӀэдзапӀэм къыщегъэжьауэ ЩыӀэр
1JN.2.14	Фэ, адэхэ, щӀэдзапӀэм къыщегъэжьауэ ЩыӀэр* зэрыфщӀэм щхьэкӀэ сыныфхуотхэ. Фэ, щӀалэхэ, лъэкӀыныгъэ зэрывиӀэм щхьэкӀэ сыныфхуотхэ. Тхьэм и псалъэхэр фи гум илъщ фэ икӀи шейтӀаным фытекӀуащ.
1JN.2.15	Мы дуней хьэхури мы дуней хьэхум и Ӏуэхугъуэхэри фӀыуэ фымылъагъу. Мы дунейр фӀыуэ зылъагъу цӀыхум и гум Адэ лъапӀэм и фӀылъагъуныгъэр илъкъым. 
1JN.2.16	Сыт щхьэкӀэ жыпӀэмэ мы дуней хьэхум и Ӏуэхугъуэхэр – цӀыхухэм я гуэныхьыщӀэ щэныжьыр зыщӀэхъуэпс Ӏуэхугъуэхэри, я нэхэр зыщӀэхъуэпс Ӏуэхугъуэхэри, цӀыхухэр зэрыпагэ Ӏуэхугъуэхэри – Адэ лъапӀэм деж къикӀыркъым, мы дунейращ ахэр къыздикӀыр. 
1JN.2.17	Мы дуней хьэхури мы дуней хьэхум и Ӏуэхугъуэу цӀыхухэр зыщӀэхъуэпсхэри мэкӀуэдыж, ауэ Тхьэр зыхуейр зыгъэзащӀэ цӀыхур игъащӀэкӀэ щыӀэнущ.
1JN.2.18	Фэ, си бынхэм хуэдэхэ, мыр иужьрей дыдэ зэманщ. Антихрист
1JN.2.19	А цӀыхухэр дэ къытхэкӀащ, ауэ дэ тщыщакъым. Дэ тщыщу щытамэ, ахэр ди деж къэнэнут. Ауэ дэ тхэкӀащ, абыхэм ящыщ зыри дэ зэрытщымыщыр нахуэ хъуащ а щӀыкӀэмкӀэ.
1JN.2.20	Мэссихьу езым и Псэ ЛъапӀэр къыфхуригъэхащ фэ икӀи псоми щыпкъагъэр фощӀэ. 
1JN.2.21	Щыпкъагъэр фымыщӀэу жысӀэу аракъым ныщӀыфхуэстхыр, атӀэ ар зэрыфщӀэрщ. Щыпкъагъэм пцӀы зыри къызэрыхэмыкӀынури фощӀэ. 
1JN.2.22	Хэт атӀэ пцӀы зыупсыр? Хьисэ зэры-Мэссихьыр зымыдэр арщ. Апхуэдэ цӀыхуращ Антихристыр – Адэ лъапӀэри Къуэ лъапӀэри зымыдэрщ. 
1JN.2.23	Къуэ лъапӀэр зымыдэм и псэм Адэ лъапӀэри хэлъкъым. Къуэ лъапӀэр зыдэм и псэм Адэ лъапӀэри хэлъщ.
1JN.2.24	Аращи, япэм къыщыщӀэдзауэ зэхэфхар фи гум сыт щыгъуи ивгъэлъ. Япэм къыщыщӀэдзауэ зэхэфхар фи гум сыт щыгъуи илъмэ, Къуэ лъапӀэри Адэ лъапӀэри фи псэм сыт щыгъуи хэлъынущ. 
1JN.2.25	Мэссихь дызэригъэгугъар мыкӀуэдыжын гъащӀэщ.
1JN.2.26	Тхьэм и гъуэгум фытезыгъэкӀыну и ужь итхэм ятеухуауэ мы Ӏуэхугъуэхэр ныфхузотх. 
1JN.2.27	Мэссихь езым и Псэ ЛъапӀэр фэ къыфхуригъэхащ, и Псэри сыт щыгъуи фи гум илъынущ икӀи зыгуэрым зыгуэр фигъэщӀэну фыхуэныкъуэкъым, Мэссихь и Псэ ЛъапӀэм Ӏуэхугъуэ псоми ятеухуахэр фегъащӀэри. Абы щыпкъагъэ иӀэщ икӀи пцӀы хэлъкъым. Мэссихь зэрывигъэщӀам хуэдэу, езыр фи псэм сыт щыгъуи хэвгъэлъ.
1JN.2.28	Аращи, фэ, си бынхэм хуэдэхэ, Мэссихь мы дунейм къыщыкӀуэжыну махуэр къэсу, езыр къыщылъагъуэкӀэ, абы и пащхьэм гушхуэныгъэ щыдиӀэурэ, дыщымыукӀытэжын щхьэкӀэ, ар фи псэм сыт щыгъуи хэвгъэлъ.
1JN.2.29	Мэссихь щыпкъагъэр игу зэрилъыр зэрыфщӀэм щхьэкӀэ щыпкъагъэр зыгъэзащӀэр Тхьэм зэрибынри фощӀэ.
1JN.3.1	Адэ лъапӀэм къытхуиӀэ фӀылъагъуныгъэшхуэм фегупсыс. «Фэ фызибынщ», жеӀэ. Абы и бынхэуи дыщытщ. Мы дунейм и цӀыхухэм дэ дыщӀамыщӀэр Адэ лъапӀэр ящӀэркъыми, аращ. 
1JN.3.2	ФӀыуэ слъагъухэ, иджы Тхьэм дрибынщ, ауэ дызыхуэдэ хъунур зэкӀэ нахуэ хъуакъым. Ар нахуэ хъуа нэужь, езым хуэдэу дызэрыхъунур дощӀэ, ар зыхуэдэр тлъагъунущи. 
1JN.3.3	Мэссихь щыгугъыу, апхуэдэу зэрыхъунури хьэкъыу пхыкӀауэ пэплъэ дэтхэнэми и гур егъэкъабзэ, Мэссихь и гур къабзэу зэрыщытым хуэдэу.
1JN.3.4	Гуэныхь зыщӀэ дэтхэнэри Тхьэм и унафэм йобэкъуэ, гуныхь пщӀэмэ, абы и унафэм уебэкъуауэ арщи. 
1JN.3.5	Мэссихь дэ гуэныхьу тщӀахэр тщхьэщихыну къызэрыкӀуар фэ фощӀэ. Абы езым гуэныхь лъэпкъ бгъэдэлъкъым. 
1JN.3.6	Мэссихь зи псэм хэлъыр гуэныхь щӀэным пыкӀащ. Гуэныхь зыщӀэ дэтхэнэми Тхьэр фӀэщхъуныгъэкӀэ илъэгъуакъым икӀи ищӀакъым.
1JN.3.7	Фэ, си бынхэм хуэдэхэ, зыми зыкъевмыгъэгъапцӀэ. Щыпкъагъэр зылэжьым и гум щыпкъагъэр илъщ, Мэссихь и гум щыпкъагъэр зэрилъым хуэдэу. 
1JN.3.8	Гуэныхь зыщӀэр шейтӀаным и бынщ, щӀэдзапӀэм къыщегъэжьауэ шейтӀаным гуэныхь ещӀэри. Тхьэм и Къуэр мы дунейм къыщӀэкӀуар шейтӀаным и Ӏуэхухэр игъэкӀуэдыну арщ. 
1JN.3.9	Хэти, Тхьэм и бынмэ, гуэныхь щӀэным пэӀэщӀэ зищӀынущ, Тхьэм абы игу кърилъхьар езым и Псэ ЛъапӀэр арщ икӀи ар Тхьэм и быным и гум сыт щыгъуи илъынущи. Тхьэм и Псэ ЛъапӀэм гуэныхь ищӀэн зэрылъэмыкӀым къыхэкӀэкӀэ Тхьэм и бынми гуэныхь щӀэным пэӀэщӀэ зимыщӀын лъэкӀынукъым. 
1JN.3.10	Тхьэм и бынхэри шейтӀаным и бынхэри зэрызэхэпщӀыхукӀынур мыращ: Щыпкъагъэр зылэжь дэтхэнэри Тхьэм и бынхэм ящыщкъым, апхуэдэ дыдэу, зи къуэшыр фӀыуэ зымылъагъур Тхьэм и бынхэм ящыщкъым.
1JN.3.11	Япэм къыщыщӀэдзауэ зэхэфха хъыбарыр мыращ: ФӀыуэ фызэрылъагъу. 
1JN.3.12	ШейтӀаным и бынхэм ящыщу Каин
1JN.3.13	Си къуэшхэ, мы дунейм и цӀыхухэм фыкъалъагъу мыхъумэ, фымыгъэщӀагъуэ. 
1JN.3.14	Ди къуэшхэр фӀыуэ зэрытлъагъум щхьэкӀэ лӀэныгъэм дыӀэщӀэкӀыу гъащӀэм дызэрыхыхьар дощӀэ. Зи къуэшыр фӀыуэ зымылъагъур лӀэныгъэм ӀэщӀэлъщ. 
1JN.3.15	Зи къуэшыр жагъуэу зылъагъу дэтхэнэри цӀыхуукӀщ. ЦӀыхуукӀым и гум мыкӀуэдыжын гъащӀэ зэримылъыр фэ фощӀэ.
1JN.3.16	ФӀылъагъуныгъэр зыхуэдэр дэзыгъащӀэр мыращ: Хьисэ Мэссихь и псэр тхуитащ. Дэри ди псэр ди къуэшхэм папщӀэ ттын хуейщ. 
1JN.3.17	Зыгуэрым дуней мылъкур иӀэ пэтми, езым и къуэшым щыщӀагъэ иӀэу щилъагъукӀэ, ар фӀэгуэныхь мыхъумэ, абы и гум Тхьэм и фӀылъагъуныгъэр илъын? 
1JN.3.18	Фэ, си бынхэм хуэдэхэ, псалъэмрэ бзэмрэ я закъуэкӀэ фӀыуэ дызэрылъагъукӀэ ирикъунукъым. ФӀы щӀэныгъэрэ пэжыгъэкӀэ фӀыуэ дызэрылъагъун хуейщ.
1JN.3.19	ФӀыуэ дызэрылъагъуныращ щыпкъагъэм дызэрытетыр дэзыгъащӀэр, 
1JN.3.20	икӀи дигухэм дагъэкъуаншэ щыхъукӀэ, Тхьэм и пащхьэм гузэгъэгъуэ къыщыдэзытыр. Сыт щхьэкӀэ жыпӀэмэ Тхьэр дигухэм нэхъри нэхъ инщ икӀи псори ещӀэ.
1JN.3.21	Аращи, фӀыуэ слъагъухэ, дигухэм дамыгъэкъуаншэмэ, гушхуэныгъэкӀэ Тхьэм и гъунэгъу дохъу. 
1JN.3.22	Тхьэм и унафэхэри езым Ӏуэху игъуэу илъытэхэри зэрыдлэжьым щхьэкӀэ дызыщӀэлъэӀур къыдет. 
1JN.3.23	Мыращ и унафэр: и Къуэу Хьисэ Мэссихь и цӀэкӀэ фӀэщхъуныгъэ диӀэнырщ икӀи Мэссихь унафэ къызэрытхуищӀам хуэдэу,
1JN.3.24	Тхьэм и унафэхэр зыгъэзащӀэ цӀыхум и псэм Тхьэр хэлъщ, а цӀыхури Тхьэм и псэм щыщщ. Тхьэр ди псэм зэрыхэлъыр дэзыгъащӀэр езым и Псэ ЛъапӀэу ди гум кърилъхьар арщ.
1JN.4.1	ФӀыуэ слъагъухэ, «Тхьэм и Псэ ЛъапӀэр си гум илъщ», жызыӀэ дэтхэнэри фи фӀэщ фымыщӀ, ауэ и гум илъыр Тхьэм и Псэ ЛъапӀэр арамэ, вгъэунэху, бегъымбар нэпцӀ Ӏэджэ дунейм къытехьащи. 
1JN.4.2	Тхьэм и Псэ ЛъапӀэр цӀыху гуэрым и гум илъмэ, ар къывэзыгъэщӀэнур мыращ: Хьисэ Мэссихь дунейм цӀыхуу къызэрыкӀуам шэч къытезымыхьэ дэтхэнэми игу Тхьэм и Псэ ЛъапӀэр илъщ. 
1JN.4.3	Хьисэ Мэссихь дунейм цӀыхуу къызэрыкӀуам шэч къытезыхьэ дэтхэнэми и гум Тхьэм и Псэ ЛъапӀэр илъкъым. А цӀыхум и гум илъыр Антихрист и псэр арщ. Ар къызэрыкӀуэнур зэхэфхащ. Ар дунейм къытехьакӀэщ иджы.
1JN.4.4	Фэ, си бынхэм хуэдэхэ, Тхьэм фрибынщ, бегъымбар нэпцӀхэми фатекӀуащ, фи гум илъ псэр мы дунейм и цӀыхухэм я гум илъ псэм нэхърэ нэхъ инщи. 
1JN.4.5	А бегъымбар нэпцӀхэр мы дуней хьэхум и бынхэщ. Аращи, ахэр мы дуней хьэхум и Ӏуэхугъуэхэм топсэлъыхь икӀи мы дуней хьэхум и цӀыхухэр абыхэм я псалъэхэм йодаӀуэ. 
1JN.4.6	Ауэ дэ Тхьэм дрибынщ. Тхьэр зыщӀэ цӀыхур дэ къыдодаӀуэ, ауэ Тхьэм и быну щымытыр дэ къыдэдаӀуэркъым. Аращ щыпкъагъэм и Псэр зи гум илъри гъэпцӀагъэм и псэр зи гум илъри къыдэзыгъащӀэр.
1JN.4.7	ФӀыуэ слъагъухэ, фӀыуэ дызэрывгъэлъагъу, сыт щхьэкӀэ жыпӀэмэ фӀылъагъуныгъэр Тхьэм и деж къокӀ. ФӀылъагъуныгъэ зи гум илъ дэтхэнэри Тхьэм и бынщ икӀи абы Тхьэр зыхуэдэр ещӀэ. 
1JN.4.8	ФӀылъагъуныгъэ зи гум имылъым Тхьэр зыхуэдэр ищӀэркъым, сыт щхьэкӀэ жыпӀэмэ Тхьэр езыр фӀылъагъуныгъэщ. 
1JN.4.9	Тхьэм фӀыуэ дызэрилъагъур мыпхуэдэу къытхуигъэнэӀуащ: ГъащӀэ къыдитын щхьэкӀэ, Тхьэм езым и Къуэ закъуэр дунейм къигъэкӀуащ. 
1JN.4.10	ФӀылъагъуныгъэ жыхуэсӀэр Тхьэм дэ худиӀэ фӀылъагъуныгъэр аракъым, атӀэ Тхьэм фӀыуэ дэ дилъагъуу, ди гуэныхьхэр тхуэзыпшыныжын къурмэныпхъэ хъуну езым и Къуэр къызэригъэкӀуар арщ. 
1JN.4.11	ФӀыуэ слъагъухэ, Тхьэм апхуэдизу фӀыуэ дызэрилъэгъуам щхьэкӀэ дэри фӀыуэ дызэрылъагъун хуейщ. 
1JN.4.12	Тхьэр зэи зыми нэкӀэ илъэгъуакъым, ауэ фӀыуэ дызэрылъагъумэ, Тхьэр ди псэм хэлъщ икӀи и фӀылъагъуныгъэр нэгъэсауэ ди гум илъщ.
1JN.4.13	Тхьэм и псэм дызэрыщыщри езыри ди псэм зэрыхэлъри къыдэзыгъащӀэр Тхьэм ди гум кърилъхьа и Псэ ЛъапӀэр арщ. 
1JN.4.14	Адэ лъапӀэм дунейм и цӀыхухэр мыкӀуэду къригъэлын щхьэкӀэ, езым и Къуэр къызэригъэкӀуар ди нэгу щӀэкӀащ икӀи абы щыхьэт дыхуохъу. 
1JN.4.15	Хьисэ Тхьэм зэри-Къуэр зыщтэ цӀыхум и псэм Тхьэр хэлъщ, а цӀыхури Тхьэм и псэм щыщщ. 
1JN.4.16	Апхуэдэу Тхьэм къытхуиӀэ фӀылъагъуныгъэр дощӀэ икӀи а фӀылъагъуныгъэм дыщогугъ.
1JN.4.16	Тхьэр фӀылъагъуныгъэщ. ФӀылъагъуныгъэр зи гум илъ цӀыхур Тхьэм и псэм щыщщ, Тхьэри а цӀыхум и псэм хэлъщ. 
1JN.4.17	Къемэтмахуэм гушхуэныгъэ диӀэн щхьэкӀэ, Тхьэм и фӀылъагъуныгъэр нэгъэсауэ ди гум илъщ, Мэссихь зэрыщытым хуэдэу, дэри мы дунейм дыщыщытщи. 
1JN.4.18	Тхьэм и фӀылъагъуныгъэр зи гум илъыр шынэркъым, шынагъуэр фӀылъагъуныгъэ нэгъэсам щхьэщехри. Шынагъуэр къемэтмахуэм и гугъуехь шэчыным епхащ. Шынэ цӀыхум и гум фӀылъагъуныгъэ нэгъэсар илъкъым.
1JN.4.19	Тхьэм япэщӀыкӀэ дэ фӀыуэ дызэрилъэгъуам щхьэкӀэ дэ ди гуми фӀылъагъуныгъэ илъщ. 
1JN.4.20	Зыгуэрым, «Тхьэр фӀыуэ солъагъу», жиӀэ пэтми, и къуэшыр жагъуэу илъагъумэ, ар пцӀыупсщ. Сыт щхьэкӀэ жыпӀэмэ нэкӀэ илъэгъуа и къуэшыр фӀыуэ зымылъагъум, нэкӀэ имылъэгъуа Тхьэр фӀыуэ илъагъун лъэкӀынукъым. 
1JN.4.21	Тхьэм мы унафэр къытхуищӀащ: Тхьэр фӀыуэ зылъагъум и къуэшри фӀыуэ илъагъун хуейщ.
1JN.5.1	Хьисэ зэры-МэссихьымкӀэ фӀэщхъуныгъэ зиӀэр Тхьэм и бынщ. Адэр фӀыуэ зылъагъу дэтхэнэми абы и къуэри фӀыуэ елъагъу. 
1JN.5.2	Тхьэм и бынхэр фӀыуэ зэрытлъагъур дэзыгъащӀэр Тхьэр фӀыуэ зэрытлъагъумрэ и унафэхэр зэрыдгъэзащӀэмрэщ. 
1JN.5.3	Тхьэр фӀыуэ тлъагъумэ, и унафэхэр дгъэзэщӀэнущ. И унафэхэри гугъукъым. 
1JN.5.4	Сыт щхьэкӀэ жыпӀэмэ Тхьэм и быну щыт дэтхэнэри дуней гуэныхьхэм токӀуэ. Мы дуней гуэныхьхэм дазэрытекӀуэр ди фӀэщхъуныгъэр арщ. 
1JN.5.5	Хэт дунейм текӀуэр? Хьисэ Тхьэм зэри-Къуэр зи фӀэщ хъур ар къудейрщ.
1JN.5.6	Хьисэ Мэссихьыращ псыкӀи
1JN.5.7	Уафэм щыхьэт щыхъухэр щы мэхъу: Адэ лъапӀэр, Тхьэм и псалъэр, Тхьэм и Псэ ЛъапӀэр. А щыри зыщ. 
1JN.5.8	ЩӀылъэм щыхьэт щыхъухэри щы мэхъу: Тхьэм и Псэ ЛъапӀэр, псыр, лъыр; а щыми къыжаӀэр зэтохуэ. 
1JN.5.9	ЦӀыхухэм я щыхьэтыгъэр додэ, ауэ Тхьэм и щыхьэтыгъэр нэхъ лъапӀэщ, а щыхьэтыгъэр езы Тхьэм и Къуэм хуищӀа щыхьэтыгъэщи. 
1JN.5.10	Тхьэм и КъуэмкӀэ фӀэщхъуныгъэ зиӀэ цӀыхум и гум щыхьэтыгъэр илъщ. ТхьэмкӀэ фӀэщхъуныгъэ зимыӀэ цӀыхум Тхьэр пцӀыупсу жеӀэ, Тхьэм езым и Къуэм хуищӀа щыхьэтыгъэр и фӀэщ хъуакъыми. 
1JN.5.11	Щыхьэтыгъэр мыращ: Тхьэм мыкӀуэдыжын гъащӀэ къыдитащ икӀи а мыкӀуэдыжын гъащӀэр Тхьэм езым и Къуэм къыдитыну ищӀащ. 
1JN.5.12	Къуэ лъапӀэр зи псэм хэлъ цӀыхум апхуэдэ гъащӀэр иӀэщ. Къуэ лъапӀэр зи псэм хэмылъым а гъащӀэр иӀэкъым.
1JN.5.13	Фэ, Тхьэм и Къуэм и цӀэкӀэ фӀэщхъуныгъэ зиӀэхэм, мыкӀуэдыжын гъащӀэ зэрывиӀэр фщӀэн щхьэкӀэ, мы Ӏуэхугъуэхэр ныфхузотх. 
1JN.5.14	Тхьэр зэрыхуейм тету Ӏуэхугъуэ гуэркӀэ делъэӀумэ, дызэрызэхихынур дощӀэри, езым гушхуэныгъэкӀэ гъунэгъу дыхуохъу. 
1JN.5.15	СыткӀэ делъэӀуми, дызэрызэхихынур дощӀэри, дызэрелъэӀуар диӀэ зэрыхъуар дощӀэ.
1JN.5.16	И къэушым ажал къызыхэмыкӀ гуэныхь ищӀэу зылъагъур Тхьэм ирелъэӀу, Тхьэм а къуэшым гъащӀэ къритынущ – ажал къызыхэмыкӀ гуэныхь зыщӀар аращ жыхуэсӀэр. Ажал къызыхэкӀ гуэныхьри щыӀэщ. Апхуэдэ гуэныхьыр къыхуигъэгъун щхьэкӀэ, Тхьэм ирелъэӀу жысӀэркъым. 
1JN.5.17	Къуаншагъэ псори гуэныхьщ, ауэ ажал къызыхэмыкӀ гуэныхьи щыӀэщ.
1JN.5.18	Тхьэм и бын хъуам гуэныхь щӀэным пэӀэщӀэ зэрызищӀар дощӀэ; Тхьэм и быныр зыхуосакъыж,
1JN.5.19	Дэ Тхьэм дызэрибыныр дощӀэ, дуней псори шейтӀаным и ӀэмыщӀэ зэрилъри дощӀэ. 
1JN.5.20	Тхьэм и Къуэр къакӀуэу, Тхьэ пэжыр тщӀэну зэхэщӀыкӀ къызэрыдитари дощӀэ. Щыпкъагъэр Зигу Илъыр ди псэм щыщщ – Тхьэм и Къуэу Хьисэ Мэссихьыр арщ. Ар Тхьэ щыпкъэу щытщ икӀи цӀыхухэм мыкӀуэдыжын гъащӀэ езытыр аращ.
1JN.5.21	Фэ, си бын хуэдэхэ, тхьэ нэпцӀхэм защыфхъумэ. Ӏэмин.
2JN.1.1	Сэ члисэ зэхуэсым и нэхъыжьхэм сащыщщ,
2JN.1.2	Щыпкъагъэр ди гум зэрилъым, игъащӀэкӀи зэрилъынум къыхэкӀкӀэ фэ фӀыуэ фыдолъагъу.
2JN.1.3	Тхьэуэ Адэ лъапӀэмрэ Адэ лъапӀэм и Къуэу Зиусхьэн Хьисэ Мэссихьрэ къабгъэдэкӀыу нэфӀ щыхуэныгъэ, гущӀэгъуныгъэшхуэ, гузэгъэгъуэ дэ, щыпкъагъэр зыщӀэхэм икӀи фӀыуэ зэрылъагъухэм, къытлърес.
2JN.1.4	Адэ лъапӀэм унафэ къызэрытхуищӀам хуэдэу, уи бынхэм ящыщ зыкъом щыпкъагъэм тету псэууэ щыслъагъум, куэду сыгуфӀащ. 
2JN.1.5	Иджы, гуащэ лъапӀэ, сынолъэӀу: ФӀыуэ дызэрывгъэлъагъу. Ар унафэщӀэм хуэдэу ныпхуэстхыркъым, ар япэм къыщыщӀэдзауэ диӀа унафэу щытщ. 
2JN.1.6	Тхьэм и унафэхэм тету дыпсэунырщ фӀылъагъуныгъэкӀэ сызэджэр. Ипэ дыдэм къыщыщӀэдзауэ зэхэфха унафэр фӀылъагъуныгъэм фытету фызэрыпсэур арщ.
2JN.1.7	Хьисэ Мэссихь дунейм цӀыхуу къызэрыкӀуар зымыдэ цӀыху куэд – адрей цӀыхухэр къэзыгъапцӀэхэр дунейм къытехьащ. Апхуэдэ цӀыхухэр гъэпцӀакӀуэщ икӀи Антихристхэщ. 
2JN.1.8	Фэ фщӀа Ӏуэхур фымыгъэкӀуэд икӀи фи ӀыхьэфӀыр ирикъуауэ вгъуэтын щхьэкӀэ, фызыхуэсакъыж. 
2JN.1.9	Мэссихь дигъэщӀа Ӏуэхугъуэхэм епцӀыжьауэ, абыхэм текӀ дэтхэнэми и псэм Тхьэр хэлъкъым, ауэ Мэссихь дигъэщӀа Ӏуэхугъуэхэм сыт щыгъуи тет цӀыхум и псэм Адэ лъапӀэри Къуэ лъапӀэри хэлъщ. 
2JN.1.10	Фи деж зыгуэр къакӀуэу, Мэссихь дигъэщӀа Ӏуэхугъуэхэм яхуэмыдэ фигъэлэжьмэ, ар фи унэм щӀэвмыгъэхьэ, фӀэхъуси евмых. 
2JN.1.11	Абы фӀэхъус езыхым а цӀыхум илэжь Ӏуэху щӀэпхъаджэхэмкӀэ и Ӏыхьэгъу хуохъу.
2JN.1.12	Ныфхуэстхыну сиӀэр куэдщ иджыри, ауэ тхылъымпӀэрэ шакъэкӀэ нэстхыну сыхуейкъым. Ди гуфӀэгъуэр нэгъэса хъун щхьэкӀэ, фи деж сэ сынакӀуэу дызэбгъэдэтӀысхьэу дызэпсэлъэным сыщогугъ.
2JN.1.13	Тхьэм къыхиха уи шыпхъум и бынхэм
3JN.1.1	Сэ члисэ зэхуэсым и нэхъыжьхэм сащыщщ,
3JN.1.2	Си тӀасэ, уи псэуныгъэ фӀыуэ, утхъэжу упсэуну Тхьэм солъэӀу, уигурэ уи псэрэ зэрыпсэхум хуэдэу. 
3JN.1.3	Къуэш гуэрхэр къакӀуэу, уи щыпкъагъэм тепсэлъыхьу, щыпкъагъэм утету узэрыпсэум щыхьэт зэрытехъуам куэду сригуфӀащ. 
3JN.1.4	Си бынхэр щыпкъагъэм тету зэрыпсэур щызэхэсхкӀэ, абы нэхърэ нэхъ гуфӀэгъуэшхуэ сиӀэкъым.
3JN.1.5	Си тӀасэ, къуэшхэми хамэхэми фӀыуэ яхуэблэжымкӀэ щыпкъагъэ уи гум илъу уощӀ. 
3JN.1.6	Ахэр члисэ зэхуэсым и пащхьэм уи фӀылъагъуныгъэм щыхьэт щытехъуащ. Тхьэм зэрыфӀэзахуэм хуэдэу, я гъуэгумкӀэ абыхэм дэӀэпыкъуэгъу уахуэхъумэ, фӀы пщӀауэ арщ. 
3JN.1.7	Сыт щхьэкӀэ жыпӀэмэ а къуэшхэм фӀэщхъуныгъэ зимыӀэхэм дэӀэпыкъуныгъэ щымыгугъыу, Мэссихь и цӀэм щхьэкӀэ гъуэгум техьащ. 
3JN.1.8	Аращи, апхуэдэ цӀыхухэм дэӀэпыкъуэгъу дахуэхъун хуейщ, пэжыгъэм хуащӀэ ӀуэхумкӀэ гъусэ дахуэхъун щхьэкӀэ.
3JN.1.9	Члисэ зэхуэсым тхылъ хуэстхащ, ауэ Диотрефу абыхэм пашэ яхуэхъуну хуейм дидэркъым. 
3JN.1.10	Аращи, сынакӀуэмэ, абы ищӀэ Ӏуэхухэр къэзгъэнэхуэнущ, ар псалъэ дыджкӀэ къызэрыттепсэлъыхьым щхьэкӀэ. Абы къыщымынэу, къуэшхэр иригъэблэгъэн идэркъым, езыгъэблэгъэну хуейхэми яхуимыдэу япоув икӀи члисэ зэхуэсым яхехуж.
3JN.1.11	Си тӀасэ, мыхъумыщӀэ зылэжьхэм я лъэужьым уримыкӀуэу, фӀыгъуэ зылэжьхэм я лъэужьым ирикӀуэ. ФӀыгъуэ зылэжьыр Тхьэм и бынщ. МыхъумыщӀэ зылэжьым Тхьэм фӀэщхъуныгъэ хуиӀэкъым. 
3JN.1.12	ЦӀыху псори Димитрий фӀыкӀэ щыхьэт хуохъу, езы щыпкъагъэри фӀыкӀэ абы щыхьэт къыхуохъу. Дэри фӀыкӀэ щыхьэт дыхуохъу, ди щыхьэтыгъэри зэрыпэжыр уэ уощӀэ.
3JN.1.13	Ныпхуэстхыныр куэд мэхъу, ауэ къалэмрэ шакъэкӀэ нэстхыну сыхуейкъым. 
3JN.1.14	ЩӀэхыу услъагъуу, итӀанэ дызэбгъэдэтӀысхьэу дызэпсэлъэну сыщогугъ.
3JN.1.15	Уигу ирезагъэ. МыбыкӀэ щыӀэ ныбжьэгъухэм фӀэхъус къыуахыж. АбыкӀэ щыӀэ ныбжьэгъухэм зырызу фӀэхъус схуехыжи, я Ӏэхэри схуэубыдыж. Ӏэмин.
JUD.1.1	Сэ сы-Иудэщ, Хьисэ Мэссихь сыхуолажьэ, Екъуб
JUD.1.1	Тхьэуэ Адэ лъапӀэм и бынхэм ящыщ хъуну хуриджауэ, зигу игъэкъабзэу, Хьисэ Мэссихь къихъумэхэм мы тхылъыр ныфхузотх.
JUD.1.2	Тхьэм къыбгъэдэкӀыу гущӀэгъушхуэ, гузэгъэгъуэшхуэ, фӀылъагъуныгъэшхуэ къыфлърес.
JUD.1.3	ФӀыуэ слъагъухэ, фэри дэри дымыкӀуэду Тхьэм дыкъызэрыригъэлам теухуауэ куэд ныфхуэстхыну сыхуеящ. Ауэ Тхьэм езым и цӀыху лъапӀэхэм я ӀэмыщӀэм кърилъхьа фӀэщхъуныгъэм быдэу фытетыну сынывэлъэӀун щхьэкӀэ, итӀанэ нэхъ иужькӀэ ныфхуэстхын хуейуэ къэслъытащ. 
JUD.1.4	Сыт щхьэкӀэ жыпӀэмэ цӀыху гуэрхэм фымыщӀэххэу зыкъыфхагъэзэрыхьащ. Тхьэм ахэр зэригъэкъуэншэнур и псалъэ тхахэм куэд щӀауэ хэтщ. Тхьэм и фӀэлӀыкӀ абыхэм я гум илъкъым. Ди Тхьэм и нэфӀ цӀыхухэм къазэрыщыхуэм и хъыбарыр къагъэсэбэп абыхэм, мыхъумыщӀэ псэукӀэм зратын щхьэкӀэ. Ди пашэ икӀи ди Зиусхьэн закъуэ Хьисэ Мэссихьыр ягукӀэ ящтэркъым.
JUD.1.5	Мыр фщӀэми, фи гум къэзгъэкӀыжыну сыхуейщ: Зиусхьэным езым и лъэпкъыр Мысыр къэралым къришыжу, мыкӀуэду къригъэлауэ щытми,
JUD.1.6	Тепщэныгъэ зыщаӀэ щӀыпӀэр къэзыгъэна мелыӀычу, Тхьэм къарита щӀыпӀэм икӀахэр Тхьэм цӀыхухэм хьэкум щатрищӀыхьыну махуэшхуэм нэсыху игъащӀэкӀэ мыкӀуэдыжын Ӏэхъулъэхъухэр ярылъу кӀыфӀыгъэм хегъэт. 
JUD.1.7	Апхуэдэу Содом, Ӏаморэ къалэхэм
JUD.1.8	Апхуэдэу, я нэкъыфӀэщӀхэм щхьэкӀэ мы цӀыхухэм япкъхэр ягъэуфӀей; тепщэныгъэ зиӀэхэр ядэркъым, уафэм щӀыхьышхуэ щызиӀэхэми хуошхыдэ. 
JUD.1.9	Япэ мелыӀычу Михаилрэ шейтӀанымрэ Мусэ бегъымбарым и хьэдэр щызэпаубыдам щыгъуэ Михаил шейтӀаныр псалъэ ткӀыбжькӀэ игъэкъуэншэну тегушхуакъым, «Зиусхьэным къыпхуремыдэ!» жриӀа къудейщ. 
JUD.1.10	А цӀыхухэр зыри зыхамыщӀыкӀ Ӏуэхугъуэхэми хущӀоджэ; ауэ акъыл зимыӀэ хьэкӀэкхъуэкӀэхэм езыхэм къыдалъхуауэ я хьэлкӀэ Ӏуэхугъуэхэр зэрызыхащӀыкӀым хуэдэу, а цӀыхухэм зыхащӀыкӀ Ӏуэхугъуэхэр арщ ахэр зытеунахъуэр.
JUD.1.11	Ахэр гъуэгу мыгъуэ теуващ, сыт щхьэкӀэ жыпӀэмэ Каин
JUD.1.12	ФыщызэдэшхэкӀэ, апхуэдэ цӀыхухэр фэркӀэ укӀытэгъуэ мэхъу: КъыщывдэшхэкӀэ нэмыс яхэлъкъым, загъэнщӀыркъым. Ахэр уэшх къызыхэмыкӀыу, жьым зэрихуэ пшэхэм хуэдэщ. Бжьыхьэм зыри къызыпымыкӀэу, зи лъабжьэр къыхатхъауэ, тӀэу лӀа жыгхэрщ зыхуэдэр ахэр. 
JUD.1.13	Зи фӀейр дэзыдзей толъкъунхэм яхуэдэщ, вагъуэ гъуэщахэу кӀыфӀыгъэм и кууупӀэр Тхьэм игъащӀэкӀэ къызыхуигъэнахэм яхуэдэщ.
JUD.1.14	Еныху бегъымбару Ӏэдэм зи цӀэм къытехъукӀа цӀыхухэм ящыщу еханэм и гум Тхьэм кърилъхьэ псалъэхэр жиӀэурэ, а цӀыхухэм теухуауэ мыпхуэдэу жиӀащ: «ФыкъэдаӀуэ, бжыгъэ зимыӀэ мелыӀыч лъапӀэхэр и гъусэу Зиусхьэныр къэкӀуэнущ. 
JUD.1.15	КъыщӀэкӀуэнур цӀыху псоми хьэкум ятрищӀыхьыну аращ икӀи абыхэм ящыщу Тхьэм и фӀэлӀыкӀ зигу имылъ псоми я къуаншагъэ псори яригъэлъагъуну арщ. Тхьэм и фӀэлӀыкӀ я гум имылъу, бзаджагъэ Ӏуэхугъуэу ялэжьа псом щхьэкӀи, псалъэ Ӏейуэ Зиусхьэным теухуауэ жаӀа псом щхьэкӀи къуаншэ зэрыхъуар а гуэныхьыщӀэ цӀыхуу Тхьэм и фӀэлӀыкӀ зигу имылъхэм яригъэлъагъунущ». 
JUD.1.16	Ахэр зыкӀи мыарэзыуэ, тхьэусыхэ зэпытщ. Я хъуэпсэныгъэ Ӏейхэм кърашэкӀыу мэпсэухэр. Я жьэм псалъэ дыгъэлхэм нэмыщӀ, къажьэдэкӀыркъым. ЦӀыхухэм я фӀагъ зрагъэкӀын щхьэкӀэ, абыхэм ящотхъу.
JUD.1.17	Ауэ фэ, фӀыуэ слъагъухэ, ди Зиусхьэну Хьисэ Мэссихь и апостолхэм
JUD.1.18	КъывжаӀар мыращ: Мы дунейм и иужьрей зэманым щӀэнэкӀакӀуэу зи мурад Ӏейхэм хуэпсэухэр къэхутэнущ. 
JUD.1.19	Мыпхуэдэ цӀыхухэращ фызэгурызымыгъаӀуэр. Абыхэм къыдалъхуауэ я хьэлым къызэрыришэкӀым тету псэухэм, Тхьэм и Псэ ЛъапӀэр я гум илъкъым.
JUD.1.20	Ауэ фэ, фӀыуэ слъагъухэ, гурэ псэкӀэ нэхъ къару зыхуэвгъуэтыжу, фи фӀэщхъуныгъэ лъапӀэ дыдэм и щыпкъагъэм фызэрытетыным фыхущӀэкъу. Тхьэм и Псэ ЛъапӀэм и лъэкӀыныгъэкӀэ Тхьэм фелъэӀу. 
JUD.1.21	Ди Зиусхьэну Хьисэ Мэссихь гущӀэгъу къыфхуищӀу, мыкӀуэдыжын гъащӀэ къызэрывитынум фыпэплъэ, Тхьэм и фӀылъагъуныгъэм зыхэвмыгъэн. 
JUD.1.22	ЗэхэщӀыкӀ зивгъэӀи, ди фӀэщхъуныгъэмкӀэ шэч зиӀэ цӀыхухэм гущӀэгъу яхуэфщӀ. 
JUD.1.23	НэгъуэщӀхэри мафӀэм къыхэфшыжи,
JUD.1.24	И гъуэгум фытекӀыным Тхьэм фыщихъумэн лъэкӀынущ, лажьи фимыӀэу, гуфӀэгъуэшхуи фиӀэу, езы щӀыхьышхуэ ЗиӀэм и пащхьэм фригъэувэн лъэкӀынущ. 
JUD.1.25	Хьисэ Мэссихь къыпкъырыкӀыу дэ дымыкӀуэду дыкъезыгъэла Тхьэ закъуэм щӀыхьышхуэр, лъэщыгъуэр, лъэкӀыныгъэшхуэр, тепщэныгъэшхуэр ейщ лъэхъэнэ псоми япэми, иджыри, игъащӀэкӀи. Ӏэмин.
ROM.1.1	Сэ сы-Паулщ, Хьисэ Мэссихь сыхуолажьэ. Мэссихь и апостол
ROM.1.2	А хъыбарыфӀымкӀэ Тхьэм и бегъымбархэм я жьэкӀэ цӀыхухэр игъэгугъащ, и псалъэ тха лъапӀэхэм
ROM.1.3	А хъыбарыфӀыр зытеухуар и Къуэращ. Ар цӀыхуу къэхъуауэ, Даут пащтыхьым къытехъукӀа цӀыхухэм ящыщащ. 
ROM.1.4	Хьисэ лӀахэм къазэрыхэтэджыкӀыжамкӀэ Тхьэм и Псэ ЛъапӀэм ар Тхьэм зэри-Къуэр лъэщыгъэкӀэ къигъэнэхуащ. Аращ Хьисэ Мэссихьу дэ ди Зиусхьэныр. 
ROM.1.5	Мэссихь къыпкъырыкӀыу Тхьэм и нэфӀ къысщихуэри, Мэссихь и цӀэкӀэ лъэпкъ псоми фӀэщхъуныгъэ яӀэ згъэхъуу, езым езгъэдэӀуэн щхьэкӀэ, апостолу сигъэуващ. 
ROM.1.6	Фэри абыхэм фащыщщ, Хьисэ Мэссихь и бынхэм ящыщ фыхъуну фэри фыкъыхуриджащ.
ROM.1.7	Фэ, Рим къалэм дэсу, Тхьэм фӀыуэ илъагъуу, и цӀыху лъапӀэхэм ящыщ хъуну къыхуриджахэм, мы тхылъыр ныфхузотх.
ROM.1.7	Тхьэуэ ди Адэ лъапӀэмрэ Зиусхьэн Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
ROM.1.8	Псом япэрауэ, фи фӀэщхъуныгъэм и хъыбарыр дунейм дэнэкӀи цӀыхухэм зэрыщаӀуатэм щхьэкӀэ, Хьисэ Мэссихь и цӀэкӀэ фэ псоми папщӀэ Тхьэм фӀыщӀэ хузощӀ, 
ROM.1.9	сыт щхьэкӀэ жыпӀэмэ Тхьэм и Къуэм теухуа хъыбарыфӀыр цӀыхухэм яхуэсӀуатэурэ, си гур етауэ сызыхуэлажьэр си щыхьэтщ. Абы селъэӀу щыхъукӀэ, фи гугъу зэпымыууэ зэрысщӀымкӀэ ар си щыхьэтщ. 
ROM.1.10	Тхьэм жиӀэмэ, фи деж икӀэм-икӀэжым сынэкӀуэну къызэхъулӀэнкӀэ солъэӀу.
ROM.1.11	Тхьэм и Псэ ЛъапӀэм къыбгъэдэкӀыу, фигухэр зыгъэбыдэн фӀыгъуэ гуэр фэзгъэгъуэтын щхьэкӀэ, фыслъагъуну куэду сыхуейщ. 
ROM.1.12	А зы фӀэщхъуныгъэу диӀэмкӀэ дызэрыгъэгушхуэныращ жыхуэсӀэр. 
ROM.1.13	Фи деж сынэкӀуэну куэдрэ си гум илъу зэрыщытар фщӀэн хуейщ, си къуэшхэ, ауэ иджыри къэс Ӏуэху гуэр къыслъыкъуэкӀыурэ къекӀуэкӀащ. НэгъуэщӀ лъэпкъхэм я деж фӀыгъуэ къызыхэкӀ Ӏуэху зэрыщысщӀам хуэдэу, фи дежи Ӏуэху щызлэжыну сыхуейщ.
ROM.1.14	Алыджхэми, нэгъуэщӀ лъэпкъхэми, зэхэщӀыкӀ зиӀэхэми зимыӀэхэми си фӀагъ езгъэкӀыну си пщэм дэлъщ. 
ROM.1.15	Аращ фэ, Рим къалэм дэсхэми, хъыбарыфӀыр ныфхуэсӀуэтэну куэду сыщӀыхуеяр.
ROM.1.16	Мэссихь теухуа хъыбарыфӀым сытеукӀытыхьыркъым, сыт щхьэкӀэ жыпӀэмэ хъыбарыфӀыр аращ Тхьэм и лъэкӀыныгъэу фӀэщхъуныгъэ зиӀэ дэтхэнэри мыкӀуэду къезыгъэлыр – япэщӀыкӀэ журтыр, итӀанэ мыжуртыр. 
ROM.1.17	Тхьэм цӀыхум щыпкъагъэ иӀэу зэрилъытэ гъуэгур хъыбарыфӀым къегъэнахуэ. Япэм къыщыщӀэдзауэ и кӀэм нэсыху а Ӏуэхугъуэр зэщӀа зэрыхъур фӀэщхъуныгъэм и гъуэгукӀэщ, Тхьэм и псалъэ тхахэм зэрыхэтым хуэдэу,
ROM.1.18	Тхьэм и фӀэлӀыкӀ цӀыхухэм я гум зэримылъым икӀи я бзаджагъэ псоми щхьэкӀэ, уафэм къех и губжьыр Тхьэм къегъэнахуэ, я бзаджагъэкӀэ цӀыхухэм щыпкъагъэр ягъэпщкӀуну и ужь итщи. 
ROM.1.19	Тхьэм теухуауэ цӀыхухэм ящӀэфынур абыхэмкӀэ нахуэщ, Тхьэм ар къахуигъэнэхуащ. 
ROM.1.20	Тхьэм дунейр къыщигъэщӀам къыщыщӀэдзауэ езым и хьэл-щэну ямылъагъуфым Тхьэм къигъэщӀахэмкӀэ цӀыхухэм нахуэу гу лъатэн ялъокӀ. Езым и хьэл-щэн ямылъагъуфу жыхуэсӀэр и лъэкӀыныгъэшхуэу мыкӀуэдыжынур аращ, езыр Тхьэуэ зэрыщытри аращ. Аращи, цӀыхухэм зызэрагъэхеин зыри щыӀэкъым.
ROM.1.21	Тхьэр ящӀэу щыт пэтми, Тхьэм хуэфащэ лъытэныгъэри щӀыхьышхуэри хуащӀакъым. Ауэ я гупсысэхэр пщӀэншэ хъуащ, зэхэщӀыкӀ зимыӀэ ягухэри кӀыфӀу къэнащ. 
ROM.1.22	АкъылыфӀагъэ яӀэ къафӀэщӀыжурэ, зэхэщӀыкӀ ямыӀэу къыщӀэкӀащ. 
ROM.1.23	ЦӀыхухэм щӀыхьышхуэ зиӀэ Тхьэуэ мыкӀуэдыжынур ямыгъэлъапӀэу щытащ. Тхьэм хуагъадэу, езыхэм я ӀэкӀэ ящӀа тхьэ нэпцӀхэр Тхьэм и пӀэкӀэ ягъэлъэпӀащ цӀыхухэм. А тхьэ нэпцӀхэр къуалэбзухэм, лъакъуиплӀкӀэ зекӀуэхэм, ныбэгукӀэ къэзыпщхьхэм яхуэдэу щытащ.
ROM.1.24	Аращи, абыхэм ягухэр Ӏуэху мыхъунхэм ящӀэхъуэпсу, япкъхэмкӀэ мыхъун зращӀэжыну, фӀеигъэм хэту Тхьэм ахэр къигъэнащ. 
ROM.1.25	Тхьэм и щыпкъагъэм и пӀэ пцӀыр ирагъэуващ. ЩыӀэ псори къэзыгъэщӀа Тхьэр ямыгъэлъапӀэу икӀи абы хуэмылажьэу, Тхьэм къигъэщӀахэр ягъэлъэпӀащ икӀи абыхэм яхуэлэжьащ. Езы Тхьэм мыкӀуэдыжын щӀыхьышхуэр ейщ. Ӏэмин.
ROM.1.26	Аращи, ягухэр зыщӀэхъуэпс мыхъун Ӏуэхухэм яхэтыну Тхьэм ахэр къигъэнащ. Я цӀыхубзхэри хабзэм текӀри, зым адрейм мыхъун ирищӀащ. 
ROM.1.27	ЦӀыхухъухэри хабзэм текӀри, я фызхэм екӀуэлӀэныр щагъэтри, зы лӀыр адрей лӀым щӀэхъуэпс хъуащ. Апхуэдэу цӀыхухъухэми мыхъун зэращӀэжри, япкъхэмкӀэ Ӏуэху фейм хуэфащэр ягъуэтыжащ.
ROM.1.28	Абы нэмыщӀу, Тхьэр ящӀэну зэрамыдам щхьэкӀэ, емыкӀу Ӏуэхухэр ящӀэну акъыл пхэнж яӀэу Тхьэм ахэр къигъэнащ. 
ROM.1.29	Мыщыпкъагъэ псори, зинэ псори, гъэпцӀагъэ псори, нэпсеягъэ псори, бзаджагъэ псори ягухэм ярыз хъуащ. Фыгъуэныр, цӀыху укӀыныр, зэщыхьэныр, пцӀы упсыныр, лъагъу мыхъуныр я гум илъ зэпытщ. 
ROM.1.30	Ахэр бзэгузехьэщ, цӀыхухэм ӀейкӀэ ятопсэлъыхь, Тхьэр жагъуэу ялъагъу, цӀыхухэм ягу зрагъабгъэ, зыщотхъуж, загъэпагэ, бзаджагъэхэр къагупсыс икӀи я адэ-анэхэм яхуэӀурыщӀэркъым. 
ROM.1.31	ЗэхэщӀыкӀ яӀэкъым, я псалъэхэр ягъэзащӀэркъым, гухуабагъи яӀэкъым, зэкӀужыныгъэри гущӀэгъуныгъэри зищӀысри ящӀэркъым. 
ROM.1.32	А цӀыхухэр Тхьэм и хьэкум захуэм – апхуэдэ Ӏуэхухэр зыщӀэхэм укӀ зэрахуэфащэм – щыгъуазэщ. Апхуэдэу щыт пэтми, езыхэм апхуэдэ Ӏуэхухэр зэращӀэм и мызакъуэу, а Ӏуэхухэр зылэжьхэр ягъэзахуэ.
ROM.2.1	Уэ хэт ущыщми, нэгъуэщӀ зыгуэр бгъэкъуаншэмэ, зызэрыбгъэхеижын зыри щыӀэкъым. Адрейр зэрыбгъэкъуаншэмкӀэ уэ зыбогъэкъуэншэж, адрейр зэрыбгъэкъуаншэ Ӏуэхухэр уэри уолэжьри. 
ROM.2.2	Апхуэдэ Ӏуэху зылэжьхэм Тхьэм щыпкъагъэм тету хьэкум зэратрищӀыхьынур дощӀэ. 
ROM.2.3	Ауэ а Ӏуэхухэр зылэжьхэр уэ бгъэкъуаншэу щыт пэтми, итӀани абыхэм ящӀам хуэдэ уэри пщӀэмэ, Тхьэм хьэкум къыптримыщӀыхьыну уи гугъэрэ? 
ROM.2.4	Е Тхьэм и фӀыгъуэшхуэри, и гущабагъэшхуэри, и шыӀэныгъэшхуэри гулъытэншэу къэбгъанэу ара? Уэ гуэныхьу пщӀахэм уахущӀегъуэжыну Тхьэм и фӀыгъуэшхуэкӀэ Ӏэмал къызэрыуитыр къыбгурыӀуэркъэ?
ROM.2.5	Уэ уи ерыщыгъэкӀи уигукӀэ уи гуэныхьхэм узэрахущӀемыгъуэжым щхьэкӀи Тхьэм и губжьымрэ и хьэкум захуэмрэ къыщылъэгъуэну махуэм деж Тхьэм губжьу къыптрилъхьэнум хыбогъахъуэ. 
ROM.2.6	Тхьэм хэти и Ӏуэхухэм яхуэфащэр иритынущ. 
ROM.2.7	ФӀы щӀэным хэт зэпыту щӀыхьышхуэм, лъытэныгъэшхуэм, мылӀэныгъэм я ужь итхэм мыкӀуэдыжын гъащӀэ яритынущ. 
ROM.2.8	Ауэ цӀыху ерыщу, щыпкъагъэм хуэмыӀурыщӀэу, бзаджагъэм хуэӀурыщӀэхэм Тхьэм и губжьышхуэр къалъигъэӀэсынущ. 
ROM.2.9	Тхьэм бзаджагъэ зыщӀэ дэтхэнэми гузэвэгъуэрэ гухэщӀрэ къылъигъэӀэсынущ, япэщӀыкӀэ журтым, итӀанэ мыжуртым. 
ROM.2.10	Ауэ Тхьэм фӀы зыщӀэ дэтхэнэми щӀыхьи, лъытэныгъи, гузэгъэгъуи къылъигъэӀэсынущ, япэщӀыкӀэ журтым, итӀанэ мыжуртым. 
ROM.2.11	Сыт щхьэкӀэ жыпӀэмэ Тхьэр цӀыхухэм я фэм емыплъу, цӀыху псори и зэхуэдэу щытщ.
ROM.2.12	Мусэ бегъымбарым и Торэт хабзэ зимыӀэу, гуэныхь зыщӀа цӀыху псоми, Торэт хабзэр ямыӀауэ щыт пэтми, кӀуэдыжынущ ахэр. Торэт хабзэм и тепщэныгъэм щӀэту, гуэныхь зыщӀа цӀыху псори Торэт хабзэм тету Тхьэм игъэкъуэншэнущ. 
ROM.2.13	Сыт щхьэкӀэ жыпӀэмэ Торэт хабзэм итхэр зэхэзыххэр аракъым Тхьэм дежкӀэ щыпкъагъэ зиӀэр, Торэт хабзэр зыгъэзащӀэхэращ. 
ROM.2.14	Хамэ лъэпкъхэм
ROM.2.15	Торэт хабзэм и унафэхэр я гум итхауэ зэрилъыр а цӀыхухэм наӀуэ ящӀри. Апхуэдэу зэрыщытым ягухэр щыхьэт хуохъу, а цӀыхухэм я гупсысэхэмкӀи зэ загъэкъуаншэ, зэ загъэхей. 
ROM.2.16	А Ӏуэхур апхуэдэу зэрыщытыр нахуэ хъунущ сэ цӀыхухэм яхуэсӀуатэ хъыбарыфӀым теухуауэ. Ар нахуэ щыхъунур Хьисэ Мэссихь къыпкъырыкӀыу Тхьэм цӀыхухэм я гум илъ щэхухэм хьэкум щатрищӀыхьыну махуэрщ.
ROM.2.17	«Сэ сыжуртщ», жыбоӀэ. Торэт хабзэм ущогугъ, икӀи «Тхьэр сощӀэ», жыпӀэурэ узыщотхъуж. 
ROM.2.18	Торэт хабзэм итхэр зэрыуагъэщӀам щхьэкӀэ Тхьэр зыхуейр уощӀэ, фӀыр зыхуэдэри зэхэпщӀыкӀын плъэкӀынущ. 
ROM.2.19	ЩӀэныгъэ псори щыпкъагъэ псори зэрыт Торэт хабзэр уи Ӏэм ӀэщӀэлъу, нэфхэм урагъуазэу, кӀыфӀыгъэм хэтхэми уранэхуу зыболъытэж. 
ROM.2.20	ЩӀэныгъэ зимыӀэхэр зыгъэӀущынур уэрауэ, ныбжьыщӀэми Ӏуэхухэр езыгъэщӀэнур уэрауэ уигугъэжщ. 
ROM.2.21	НэгъуэщӀ цӀыхухэм Ӏуэхухэр ябогъащӀэ, ауэ уэ уи щхьэм ебгъэщӀэжрэ? 
ROM.2.22	ЦӀыхухэм мыдыгъуэну яжыбоӀэ, уэ уи щхьэкӀэ удыгъуэрэ? «Зинэ умыщӀэ», цӀыхухэм яжыбоӀэ, уэ уи щхьэкӀэ зинэ пщӀэрэ? Тхьэ нэпцӀхэм я сурэтхэр зупэсыркъым, ауэ тхьэ нэпцӀхэм я сурэтхэр зыщӀэт унэхэр уэ уи щхьэкӀэ пхъунщӀэркъэ? 
ROM.2.23	Торэт хабзэр зэрыуиӀэм щхьэкӀэ узыщотхъуж, ауэ Торэт хабзэм итхэм узэрытекӀымкӀэ Тхьэр бгъэпудрэ? 
ROM.2.24	Тхьэм и псалъэ тхахэм зэрыхэтым хуэдэу,
ROM.2.25	Сунэт
ROM.2.26	Сунэт ямыщӀа цӀыхум Торэт хабзэм и унафэхэр игъэзащӀэмэ, сунэт ямыщӀа пэтми, Тхьэм ар сунэт ящӀа цӀыхум хуэдэу ибжынукъэ? 
ROM.2.27	Абы щыгъуэ сунэт ямыщӀа цӀыхуу Торэт хабзэм итхэр зыгъэзащӀэм уэ, сунэт ящӀар, уигъэкъуэншэнущ. Сыт щхьэкӀэ жыпӀэмэ Торэт хабзэу тхар уэ уи Ӏэм ӀэщӀэлъ икӀи сунэт уащӀа пэтми, Торэт хабзэм итхэм уатокӀри. 
ROM.2.28	И теплъэкӀэ журтым хуэдэракъым журт пэжу щытыр, сунэту пкъым къыхэщу ящӀри аракъым сунэт пэжу щытыр. 
ROM.2.29	Журт пэжу щытыр зигукӀэ журту щытыр арщ. Сунэт пэжу щытыр сунэту гум илъыр арщ. Ар къызыхэкӀыр тхар аракъым, атӀэ Тхьэм и Псэ ЛъапӀэр арщ. Апхуэдэ цӀыхум и щӀыхьыр цӀыхум деж къикӀыркъым, атӀэ Тхьэм дежщ къыздикӀыр.
ROM.3.1	Журту ущытыныр сыткӀэ зэрынэхъыфӀыр? Е сунэт уащӀыным сыт фӀагъыу къыхэкӀыр? 
ROM.3.2	Лъэныкъуэ псомкӀи фӀагъыу къыхэкӀыр куэду инщ. Япэрауэ, Тхьэм и псалъэхэр зыӀэщӀилъхьар журтхэр арщ.
ROM.3.3	Абыхэм ящыщ зыкъом мыщыпкъэу къыщӀэкӀамэ, абыхэм я мыщыпкъагъэм Тхьэм и щыпкъагъэр игъэкӀуэдыжыфыну? 
ROM.3.4	Хьэуэ, игъэкӀуэдыжыфынукъым. Тхьэр сыт щыгъуи щыпкъэщ, ауэ дэтхэнэ цӀыхури пцӀыупсщ. Тхьэм и псалъэ тхахэм зэрыхэтым хуэдэу:
ROM.3.4	«Уэ, Тхьэ, псалъэу къыжыпӀэхэмкӀэ узахуэщ,
ROM.3.4	уагъэкъуаншэми, уи щыпкъагъэр нахуэ хъунущ».
ROM.3.5	Ди бзаджагъэм Тхьэр зэрыщыпкъэр нэхъ къигъэнахуэмэ, сыт жытӀэнур? И губжьыр къыщытлъыскӀэ, Тхьэр мызахуэу жытӀэну? Ахэр цӀыхубзэкӀэ къыжызоӀэ. 
ROM.3.6	Хьэуэ, ар хъуххэнукъым. Тхьэр захуэщ. Тхьэр мызахуэмэ, дунейм и цӀыхухэм дауэ хьэкум ятрищӀыхьыфыну? 
ROM.3.7	Зыгуэрым мыпхуэдэу жиӀэнкӀэ хъунущ: «Сэ си мыщыпкъагъэм Тхьэр зэрыщыпкъэр нэхъ къыхигъэщу, Тхьэм и щӀыхьышхуэр цӀыхухэм нэхъыфӀу къаригъэлъагъумэ, гуэныхь зыщӀэм хуэдэу Тхьэм сыт сыщӀигъэкъуэншэнур?» 
ROM.3.8	ИкӀи фӀы къыхэкӀын щхьэкӀэ, бзаджэ тщӀэн хуей? А псалъэ дыдэхэр ди жьэм къыжьэдэкӀауэ жаӀэурэ, цӀыху гуэрхэр ӀейкӀэ къыттопсэлъыхь. Тхьэм апхуэдэ цӀыхухэм яхуэфащэр яригъэпшыныжынущ.
ROM.3.9	ИтӀанэ, дэ, журтхэр, нэгъуэщӀ цӀыхухэм нэхърэ дынэхъыфӀ? Хьэуэ, дэ зыкӀи дынэхъыфӀкъым. Журт псори нэгъуэщӀ лъэпкъ псори гуэныхьым и ӀэмыщӀэ зэрилъыр къэдгъэнэхуащ, 
ROM.3.10	Тхьэм и псалъэ тхахэм зэрыхэтым хуэдэу:
ROM.3.10	«Щыпкъагъэ зигу илъ цӀыху зыри щыӀэкъым.
ROM.3.11	ЗэхэщӀыкӀ зиӀэ цӀыхуи щыӀэкъым,
ROM.3.11	Тхьэм и гъуэгу лъыхъуэ цӀыхуи щыӀэкъым.
ROM.3.12	Псори Тхьэм и гъуэгу текӀащ;
ROM.3.12	псоми пщӀэ ямыӀэж хъуащ.
ROM.3.12	ФӀы ищӀэуи зыри щыӀэкъым.
ROM.3.13	Я джийхэр щхьэ зытемылъ кхъэлэгъунэ
ROM.3.13	фӀейхэм яхуэдэщ.
ROM.3.13	Я бзэхэмкӀэ цӀыхухэр къагъапцӀэ.
ROM.3.13	Блэм и щхъухьыр я бзэгупэм телъщ.
ROM.3.14	Я жьэхэми хъуэнэным и дыджыр яжьэдэзщ.
ROM.3.15	ЦӀыхум и лъыр ягъэжэн щхьэкӀэ,
ROM.3.15	а цӀыхухэр зэхэзожэ.
ROM.3.16	Дэнэ кӀуэми, цӀыхухэр щагъэкӀуэд
ROM.3.16	икӀи гугъуехь щрагъэшэч.
ROM.3.17	ЗэкӀужыныгъэм и гъуэгур ящӀэркъым.
ROM.3.18	Тхьэм и фӀэлӀыкӀ я гум илъкъым».
ROM.3.19	Торэт хабзэм къыжиӀэр Торэт хабзэм тет цӀыхухэм зэражриӀэр дощӀэ. Апхуэдэу цӀыху псоми я жьэр яригъэубыда хъуащ икӀи дунейм тет цӀыху псори Тхьэм дежкӀэ къуаншэу къыщӀэкӀащ, 
ROM.3.20	сыт щхьэкӀэ жыпӀэмэ Торэт хабзэм итхэр зэригъэзащӀэм папщӀэ Тхьэм дежкӀэ щыпкъагъэ иӀэ хъунукъым цӀыхум. Торэт хабзэращ гуэныхь зэрыдлэжьар къыдэзыгъэщӀэжыр.
ROM.3.21	Торэт хабзэм и Ӏуэху хэмылъу, Тхьэм цӀыхухэм щыпкъагъэ яӀэу зэрилъытэ гъуэгур къигъэнэхуащ иджы. Торэт хабзэмрэ бегъымбархэм къыжаӀахэмрэ
ROM.3.22	Хьисэ МэссихькӀэ фӀэщхъуныгъэу яӀэм и гъуэгуращ Тхьэм цӀыхухэм щыпкъагъэ яӀэу зэрилъытэ гъуэгур. МэссихькӀэ фӀэщхъуныгъэ зиӀэ псоми щыпкъагъэ яӀэу елъытэ Тхьэм. ЦӀыхур зэхэгъэж ищӀынукъым абы, 
ROM.3.23	сыт щхьэкӀэ жыпӀэмэ цӀыху псоми гуэныхь ящӀащ, Тхьэм деж къикӀ щӀыхьышхуэмкӀи Ӏыхьэ яӀэкъым. 
ROM.3.24	Мэссихь Хьисэ абыхэм я щхьэхэр зэрищэхужам щхьэкӀэ Тхьэм и нэфӀ щыхуэныгъэкӀэ пщӀэ ямыту щыпкъагъэ яӀэу елъытэ. 
ROM.3.25	ХьисэкӀэ фӀэщхъуныгъэ зиӀэхэр абы и лъыуэ жорым щыщӀэкӀынумкӀэ Тхьэм езым зригъэкӀужын щхьэкӀэ, Хьисэ къурмэныпхъэу игъэуващ. Тхьэр зэрызахуэр къигъэлъэгъуэну аращ Хьисэ къурмэныпхъэу щӀигъэувар. Сыт щхьэкӀэ жыпӀэмэ Тхьэр гущабэщи, пасэм цӀыхухэм гуэныхьу ящӀахэр яригъэпшыныжыгъакъым. 
ROM.3.26	Абы нэмыщӀу, Тхьэм Хьисэ къурмэныпхъэу щӀигъэувар иджырей зэманым езыр зэрызахуэр къигъэлъэгъуэн щхьэкӀэщ: Езым щыпкъагъэ зэриӀэри, ХьисэкӀэ фӀэщхъуныгъэ зиӀэхэм щыпкъагъэ яӀэу зэрилъытэри Тхьэм апхуэдэу къегъэлъагъуэ.
ROM.3.27	Абы щыгъуэ дызэрызыщытхъужыр къэна? Хьэуэ, къэнакъым. Дэтхэнэ хабзэра ар жызыӀэр? Дэ тщӀэн хуей Ӏуэхухэр жызыӀэ хабзэра? Хьэуэ, фӀэщхъуныгъэм и хабзэрщ. 
ROM.3.28	Сыт щхьэкӀэ жыпӀэмэ цӀыхум фӀэщхъуныгъэ зэриӀэм къыхэкӀыу, Тхьэм а цӀыхум щыпкъагъэ иӀэу зэрилъытэр ди фӀэщ мэхъу. Торэт хабзэм и Ӏуэху абы хэлъкъым. 
ROM.3.29	Тхьэр журтхэм я закъуэ зи Тхьэр, е нэгъуэщӀ лъэпкъхэми я Тхьэуи щыт? НэгъуэщӀ лъэпкъхэм я Тхьэуи щытщ. 
ROM.3.30	Сыт щхьэкӀэ жыпӀэмэ зы Тхьэ закъуэм нэмыщӀ, щыӀэкъым. Сунэт ящӀахэм фӀэщхъуныгъэ зэраӀэм щхьэкӀэ, Тхьэм абыхэм щыпкъагъэ яӀэу илъытынущ, сунэт ямыщӀахэми я фӀэщхъуныгъэмкӀэ Тхьэм дежкӀэ щыпкъагъэ яӀэнущ. 
ROM.3.31	Апхуэдэу жытӀэмэ Торэт хабзэр фӀэщхъуныгъэмкӀэ дгъэкӀуэдрэ? Хьэуэ, дгъэкӀуэдыркъым, атӀэ Торэт хабзэр догъэщыпкъэ.
ROM.4.1	Ди адэшхуэ Ибрэхьим теухуауэ сыт жытӀэнур? Езыр-езыру сыт илэжьар? 
ROM.4.2	Ибрэхьим илэжьа Ӏуэхухэм щхьэкӀэ абы щыпкъагъэ иӀэу Тхьэм илъытатэмэ, Ибрэхьим зэрызыщытхъужын гуэр иӀэнт, ауэ Тхьэм дежкӀэ апхуэдэу щыткъым. 
ROM.4.3	Сыт щхьэкӀэ жыпӀэмэ Тхьэм и псалъэ тхахэм сыт хэтыр? Мыпхуэдэу хэтщ:
ROM.4.4	ЦӀыху гуэрым Ӏуэху щищӀэкӀэ, лэжьапщӀэр тыгъэу къратыркъым, атӀэ къилэжьащи, кърат. 
ROM.4.5	ФӀыщӀагъэхэм ящымыгугъ цӀыхуу ТхьэмкӀэ фӀэщхъуныгъэ зиӀэм и Ӏуэхур зытетыр мыращ: Гуэныхь зыщӀа цӀыхухэм щыпкъагъэ яӀэу илъытэн зылъэкӀ ТхьэмкӀэ а цӀыхум фӀэщхъуныгъэ зэриӀэм щхьэкӀэ, Тхьэм абы щыпкъагъэ иӀэу илъытэнущ. 
ROM.4.6	Аращ фӀыщӀагъэхэм я Ӏуэху хэмылъу, Тхьэм щыпкъагъэ зиӀэу илъытэ цӀыхур гъуэгу махуэ теувауэ Даут пащтыхьым щӀыжиӀар:
ROM.4.7	«Зи щӀэпхъаджагъэхэр Тхьэм зыхуигъэгъуауэ,
ROM.4.7	зи гуэныхьхэр зыхуигъэкӀуэда цӀыхухэр
ROM.4.7	гъуэгу махуэ теуващ.
ROM.4.8	Зиусхьэным зи гуэныхьхэр зыхуимылъытэ
ROM.4.8	цӀыхур гъуэгу махуэ теуващ».
ROM.4.9	Гъуэгу махуэ теувахэр сунэт ящӀахэм я закъуэ, е сунэт ямыщӀахэри яхэт абыхэм? Сунэт ямыщӀахэри яхэтщ, Ибрэхьим фӀэщхъуныгъэ иӀэ зэрыхъуам щхьэкӀэ Тхьэм абы щыпкъагъэ иӀэу илъытащи. 
ROM.4.10	Тхьэм Ибрэхьим щыпкъагъэ иӀэу щилъытар Ибрэхьим сунэт ящӀыным и пэ е и ужь? И ужькъым, и пэщ. 
ROM.4.11	Ибрэхьим сунэт ящӀыным и пэ фӀэщхъуныгъэ зэриӀам щхьэкӀэ Тхьэм абы щыпкъагъэ иӀэу зэрилъытар къэзыгъэлъагъуэ мыхъуру икӀи дамыгъэу сунэт щӀыныр абы къыхуигъэнащ. А Ӏуэхур апхуэдэу щыщыткӀэ, Ибрэхьим сунэт ямыщӀа цӀыхуу фӀэщхъуныгъэ зиӀэхэм адэ хуэдэу яхуохъу, Тхьэм абыхэми щыпкъагъэ яӀэу илъытэн щхьэкӀэ. 
ROM.4.12	Ибрэхьим сунэт ящӀа цӀыхухэми адэ хуэдэу яхуохъу. Абыхэми адэ хуэдэу щӀахуэхъур ахэр сунэт зэращӀа къудейм щхьэкӀэкъым, ахэр Ибрэхьим и лъэужьым техьауэ, ар сунэт ящӀыным и пэ фӀэщхъуныгъэм и гъуэгуу зрикӀуам ахэри зэрырикӀуэм щхьэкӀэщ.
ROM.4.13	Тхьэм Ибрэхьимрэ абы къытехъукӀыну цӀыхухэмрэ къигъэгугъащ щӀылъэр я ӀыхьэфӀу къызэралъысынумкӀэ. Ибрэхьим Торэт хабзэм итхэр игъэзэщӀауэ аракъым Тхьэм а ӀыхьэфӀымкӀэ щӀигъэгугъар, атӀэ Ибрэхьим фӀэщхъуныгъэ зэриӀэм къыхэкӀыу, Тхьэм абы щыпкъагъэ иӀэу зэрилъытар арщ. 
ROM.4.14	Тхьэм цӀыхухэр къызэригъэгугъа ӀыхьэфӀыр къызылъысынухэр Торэт хабзэм итхэр зыгъэзащӀэр аратэмэ, абы щыгъуэ фӀэщхъуныгъэр пщӀэншэ хъунут, Тхьэм къызэригъэгугъами уасэ иӀэнутэкъым. 
ROM.4.15	Сыт щхьэкӀэ жыпӀэмэ Торэт хабзэм Тхьэм и губжьыр къехь, ауэ хабзэ унафэ здэщымыӀэм хабзэм текӀынри щыӀэкъым.
ROM.4.16	Аращи, Тхьэм къигъэгугъахэр фӀэщхъуныгъэ зиӀэхэращ. Апхуэдэу щӀэхъуар Тхьэм дыкъызэригъэгугъахэр абы и нэфӀ щыхуэныгъэкӀэ къызэрыдитыр нахуэ хъун, фӀэщхъуныгъэ зиӀэу Ибрэхьим къытехъукӀа цӀыху псоми Тхьэм къызэригъэгугъахэр ягъуэтын щхьэкӀэщ. Ибрэхьим къытехъукӀа цӀыхуу жыхуэсӀэхэр Торэт хабзэм тетхэм я мызакъуэу, Торэт хабзэм темыту Ибрэхьим фӀэщхъуныгъэу иӀам хуэдэ фӀэщхъуныгъэ зиӀэхэри арщ. Пэжщ, Ибрэхьим дэ псоми ди адэ хуэдэу щытщ, 
ROM.4.17	Тхьэм Ибрэхьим къыжриӀауэ, Тхьэм и псалъэ тхахэм зэрыхэтым хуэдэу:
ROM.4.18	ГугъапӀэ щыщымыӀэжым, Ибрэхьим Тхьэм щыгугъыу, фӀэщхъуныгъэ иӀащ. Апхуэдэу зэрыщытым щхьэкӀэ «Уэ къыптехъукӀыну цӀыхухэр уафэм и вагъуэхэм хуэдизу бэгъуэнущ», жиӀэу Тхьэм абы къызэрыжриӀэгъам хуэдабзэу,
ROM.4.19	И фӀэщхъуныгъэм зыри хэмыщӀауэ, езыр лӀэн гъунэгъу зэрыхъуами еплъакъым, илъэсищэм нэблэгъат, Сарэ бын зэримыӀэфынуми еплъакъым. 
ROM.4.20	ФӀэщхъуныгъэ иӀэти, Тхьэм къызэригъэгугъамкӀэ шэч ищӀакъым. И фӀэщхъуныгъэр нэхъ быдэ хъури, Тхьэм щӀыхь хуищӀащ. 
ROM.4.21	Тхьэм къызэригъэгугъар игъэзэщӀэн зэрылъэкӀынум зэи шэч къытрихьакъым. 
ROM.4.22	ТхьэмкӀэ апхуэдизу фӀэщхъуныгъэ зэриӀам щхьэкӀэ Тхьэм абы щыпкъагъэ иӀэу илъытащ. 
ROM.4.23	«Тхьэм абы щыпкъагъэ иӀэу илъытащ» жыхуаӀэ псалъэхэр зытеухуар Ибрэхьим и закъуэкъым, 
ROM.4.24	дэри къыттеухуащ. Тхьэм дэри щыпкъагъэ диӀэу дилъытэнущ – дэри, Хьисэ Мэссихьу ди Зиусхьэныр лӀахэм къахэзыгъэтэджыкӀыжа ТхьэмкӀэ фӀэщхъуныгъэ зиӀэхэм щыпкъагъэ диӀэу дилъытэнущ. 
ROM.4.25	Дэ гуэныхь зэрытщӀам щхьэкӀэ Тхьэм Хьисэ ажалым ӀэщӀилъхьащ, дэ щыпкъагъэ диӀэу дилъытэн щхьэкӀэ, Тхьэм ар лӀахэм къахигъэтэджыкӀыжащ.
ROM.5.1	Аращи, фӀэщхъуныгъэ зэрыдиӀэм щхьэкӀэ Тхьэм щыпкъагъэ диӀэу делъытэ. Апхуэдэу зэрыщытым щхьэкӀэ ди Зиусхьэн Хьисэ Мэссихь къыпкъырыкӀэу Тхьэм декӀужауэ щытщ. 
ROM.5.2	Мэссихьщ фӀэщхъуныгъэ зэрыдиӀэм щхьэкӀэ Тхьэм и нэфӀ къытщыхуэну гъуэгу къытхузэӀузыхар. Тхьэм и нэфӀыр къытлъигъэс зэпытщ, езым и щӀыхьышхуэмкӀи къытлъысыну Ӏыхьэм дыщыгугъыурэ дызэрыпэплъэм щхьэкӀэ догуфӀэ. 
ROM.5.3	Абы и закъуэкъым: дэ тшэч гузэвэгъуэхэми дащогуфӀыкӀ, гузэвэгъуэ шэчыным теубагъэ къызэрыхэкӀыр дощӀэри. 
ROM.5.4	Теубыдагъэм Тхьэм и гум ирихь Ӏэдэбыгъэр къыхокӀ. Ӏэдэбыгъэм Тхьэм ӀыхьэфӀыр къызэрытлъигъэсынум дызэрыщыгугъыр къыхокӀ. 
ROM.5.5	Дызэрыщыгугъым дыхущӀригъэгъуэжыркъым, Тхьэм езым и Псэ ЛъапӀэу къыдитамкӀэ абы и фӀылъагъуныгъэр ди гум ину кърилъхьащи.
ROM.5.6	Тхьэм игъэува зэманым, дэ дэӀэпыкъуэгъу дыщызэхуэмыхъужыфым, дэ, Тхьэм и фӀэлӀыкӀ зи гум имылъ цӀыхухэм, щхьэкӀэ Мэссихь лӀащ. 
ROM.5.7	Щыпкъагъэ зигу илъ цӀыхум и пӀэкӀэ зыгуэр лӀэну фӀэщщӀыгъуейщ. ЦӀыхуфӀым и пӀэкӀэ зыгуэр лӀэнкӀи хъунщ. 
ROM.5.8	Ауэ фӀылъагъуныгъэу къытхуиӀэр Тхьэм мыпхуэдэу къигъэлъэгъуащ: Дэ иджыри дыгуэныхьыщӀэми, Мэссихь дэр щхьэкӀэ лӀащ.
ROM.5.9	Мэссихь жорым лъыуэ щыщӀэкӀам щхьэкӀэ Тхьэм щыпкъагъэ диӀэу делъытэ. Апхуэдэу зэрыхъуам щхьэкӀэ абы нэхърэ ӀэджэкӀэ нэхъыбэу Мэссихь Тхьэм и губжьым дыкъыӀэщӀихыжынущ. 
ROM.5.10	Сыт щхьэкӀэ жыпӀэмэ дэ Тхьэм дрибийуэ дыщыта пэтми, и Къуэм и лӀэныгъэмкӀэ Тхьэм езым дызригъэкӀужащ. Иджы дызэрызригъэкӀужам папщӀэ, абы нэхъри нэхъыбэжу и Къуэм и гъащӀэмкӀэ дымыкӀуэду дыкъригъэлынущ Тхьэм. 
ROM.5.11	ДымыкӀуэду Тхьэм дыкъызэрыригъэлыну къудейркъым – ди Зиусхьэну Хьисэ Мэссихь Тхьэм дыщегъэгуфӀыкӀ. Мэссихьщ Тхьэм дезыгъэкӀужар.
ROM.5.12	Гуэныхь лэжьыныр дунейм къытехьэну къызыпкърыкӀар зы цӀыхущ.
ROM.5.13	Торэт хабзэр къэкӀуэн и пэкӀэ гуэныхьыр дунейм тетт. Ауэ хабзэ унафэхэр щыщымыӀэм, Тхьэм цӀыхухэм гуэныхьхэр яхуилъытэркъым. 
ROM.5.14	АрщхьэкӀэ Ӏэдэм зи цӀэм и махуэхэм къыщыщӀэдзауэ Мусэ бегъымбарым и махуэхэм нэсыху лӀэныгъэм цӀыхухэм тепщэныгъэ яхуиӀэу щытащ. Абыхэм ящӀа гуэныхьхэр Ӏэдэм зи цӀэр Тхьэм и унафэм щытекӀым абы ищӀа гуэныхьым хуэмыдэу щыта пэтми, итӀани ахэри лӀэныгъэм и тепщэныгъэм щӀэтащ. Ӏэдэмрэ Мэссихьу дунейм къэкӀуэн хуеямрэ зэдвгъэгъапщэ иджы.
ROM.5.15	Ӏэдэм ищӀа гуэныхьхэр Тхьэм и нэфӀ щыхуэныгъэкӀэ къыдит тыгъэшхуэм хуэдэкъым. Сыт щхьэкӀэ жыпӀэмэ зы цӀыху закъуэм ищӀа гуэныхьым къыхэкӀкӀэ цӀыху куэд лӀащ. Ауэ а гуэныхьу ищӀам нэхърэ Тхьэм и нэфӀ щыхуэныгъэр куэдкӀэ нэхъ инщ икӀи зы цӀыхуу Хьисэ Мэссихьым и нэфӀ щыхуэныгъэкӀэ цӀыхубэм ярит тыгъэшхуэр куэдкӀэ нэхъ инщ. 
ROM.5.16	Апхуэдэуи Тхьэм и тыгъэшхуэм къыхэкӀыр а цӀыху закъуэм ищӀа гуэныхьым къыхэкӀам хуэдэкъым. А цӀыху закъуэм ищӀа гуэныхьым къыхэкӀар Тхьэм ар къуаншэу зэрилъытар арщ. ЦӀыхухэм гуэныхь куэд ящӀауэ щыт пэтми, Тхьэм абыхэм щыпкъагъэ яӀэу зэрилъытэр арщ Тхьэм и нэфӀ щыхуэныгъэкӀэ ярит тыгъэшхуэр. 
ROM.5.17	Сыт щхьэкӀэ жыпӀэмэ зы цӀыху закъуэм ищӀа гуэныхьым къыхэкӀкӀэ лӀэныгъэм дунейм и цӀыхухэм тепщэныгъэ яхуиӀэ хъуащ. Ауэ абы нэхърэ куэдкӀэ нэхъыбэ цӀыху закъуэм, Хьисэ Мэссихь Ӏуэхуу ищӀам щхьэкӀэ цӀыхухэм тепщэныгъэ яӀэнущ. Сыту жыпӀэмэ, Тхьэм и нэфӀыр абыхэм ину ящыхуэурэ, пщӀэ ямыту щыпкъагъэ яӀэу зэрилъытэм папщӀэ гъащӀэ щыпкъэр ягъуэтынурэ, тепщэныгъэ яӀэнущ.
ROM.5.18	Аращи, зы гуэныхь закъуэм къыхэкӀар Тхьэм цӀыху псори къуаншэу зэрилъытар арщ. Апхуэдэу, зы цӀыху закъуэм ищӀа щыпкъагъэ зыхэлъ Ӏуэхум къыхэкӀыр Тхьэм цӀыху псоми гъащӀэ яритурэ, щыпкъагъэ яӀэу зэрилъытэр арщ. 
ROM.5.19	Зы цӀыху закъуэр Тхьэм зэремыдэӀуам къыхэкӀкӀэ, цӀыху куэд гуэныхьыщӀэ хъуащ. Апхуэдэу, зы цӀыху закъуэр Тхьэм зэредэӀуам щхьэкӀи, Тхьэм цӀыху куэдми щыпкъагъэ яӀэу илъытэнущ.
ROM.5.20	Торэт хабзэр къыщыкӀуэм, гуэныхьхэр нэхъ куэд хъуащ. Гуэныхьхэр нэхъ куэд щыхъум, Тхьэм и нэфӀ щыхуэныгъэри нэхъ ин хъуащ. 
ROM.5.21	Аращи, цӀыхухэр гуэныхь лэжьыным и ӀэмыщӀэ илъти, лӀэныгъэр Ӏыхьэу абыхэм къалъигъэсащ Тхьэм. Апхуэдабзу Тхьэм и нэфӀ щыхуэныгъэм и ӀэмыщӀэ цӀыхухэр зэрилъым щхьэкӀэ, абыхэм щыпкъагъэ яӀэу илъытэнущ Тхьэм. Аращи, Хьисэ Мэссихьу ди Зиусхьэным кыпкъырыкӀыу мыкӀуэдыжын гъащӀэ яӀэ хъунущ абыхэм.
ROM.6.1	Сыт-тӀэ жытӀэнур? Тхьэм и нэфӀ щыхуэныгъэр нэхъ къытлъигъэсын щхьэкӀэ, гуэныхь тщӀэ зэпыту дыщытыну? 
ROM.6.2	Хьэуэ, апхуэдэу хъункӀэ Ӏэмал иӀэкъым. Гуэныхь щӀэным и Ӏуэху къытхэмылъыжу, гуэныхь щӀэным дежкӀэ цӀыху лӀахэм дахуэдэщ. Абы щыгъуэ гуэныхь тщӀэ зэпыту дыпсэуфыну? 
ROM.6.3	Мэссихь Хьисэ ди псэм щыщ хъуну дэ псори дыщаумэхъым, абы и лӀэныгъэм ди Ӏыхьэ хэлъыну дызэраумэхъар фщӀэркъэ? 
ROM.6.4	Дыщаумэхъым, Мэссихь дригъусэу дылӀэри, езым дригъусэу дыщӀалъхьэжащ. Апхуэдэу щӀэхъуар дэри гъащӀэщӀэ диӀэу дыпсэун щхьэкӀэщ, Адэ лъапӀэм и лъэкӀыныгъэу щӀыхьышхуэ зиӀэмкӀэ Мэссихь лӀахэм къазэрыхэтэджыкӀыжам хуэдэу.
ROM.6.5	Мэссихь гъусэ дыхуэхъури, ар зэрылӀам хуэдэу, дэри дызэрылӀам щхьэкӀэ, ар лӀахэм къазэрыхэтэджыкӀыжам хуэдэу, дэри абы дыщӀыгъуу лӀахэм дакъыхэтэджыкӀыжынущ. 
ROM.6.6	Ди щэныжьыр бзаджэр Мэссихь щӀыгъуу жорым зэрыраӀулӀар дощӀэ, ди гум илъ гуэныхьым и лъэкӀыныгъэр кӀуэдын щхьэкӀэ. Гуэныхь лэжьыным дрипщылӀыжынукъым дэ афӀэкӀа. 
ROM.6.7	Сыт щхьэкӀэ жыпӀэмэ цӀыхур лӀамэ, гуэныхь щӀэным и ӀэмыщӀэ икӀыжащ.
ROM.6.8	Мэссихь дыщӀыгъуу дызэрылӀам щхьэкӀэ, дыщӀыгъуу дызэрыпсэунури ди фӀэщ мэхъу. 
ROM.6.9	Тхьэм лӀахэм къахигъэтэджыкӀыжауэ, Мэссихь зэрымылӀэжынур дощӀэ. ЛӀэныгъэм тепщэныгъэ къыхуиӀэжкъым абы. 
ROM.6.10	Мэссихь лӀащ, гуэныхь Ӏуэхум кӀэ ириту. Иджы гъащӀэ иӀэу, Тхьэм хуопсэу.
ROM.6.11	Мэссихь Хьисэу ди Зиусхьэныр фи псэм зэрыщыщым щхьэкӀэ, фэри гуэныхь щӀэным и Ӏуэху къыфхэмылъыжу, гуэныхь щӀэным дежкӀэ фылӀауэ икӀи Тхьэм фыхуэпсэууэ зыфлъытэж. 
ROM.6.12	Аращи, гуэныхь щӀэным уахътэ зиӀэ фипкъхэм тепщэныгъэ яхуиӀэу, фи хъуэпсэныгъэ Ӏейхэм фахуэӀурыщӀэну иремыхъу. 
ROM.6.13	Фи Ӏэпкълъэпкъым и пкъыгъуэхэм гуэныхь ящӀэну бзаджагъэм и Ӏэщэхэм яхуэдэ фымыгъэхъу, лӀахэм къахэтэджыкӀыжа цӀыхухэм фахуэдэу Тхьэм и ӀэмыщӀэ зифлъхьэ. Фэ фи Ӏэпкълъэпкъым щыщ пкъыгъуэхэри щыпкъагъэм и Ӏэщэхэм яхуэдэу Тхьэм хуэвунэтӀ. 
ROM.6.14	Гуэныхь щӀэным тепщэныгъэ къыфхуиӀэнукъым, сыт щхьэкӀэ жыпӀэмэ хабзэм и унафэхэм я тепщэныгъаракъым фызыщӀэтыр, атӀэ Тхьэм и нэфӀ щыхуэныгъэм и тепщэныгъэр арщ.
ROM.6.15	Сыт-тӀэ? Хабзэм и унафэхэм я тепщэныгъэм дыщӀэмыту, Тхьэм и нэфӀ щыхуэныгъэм и тепщэныгъэм дызэрыщӀэтым щхьэкӀэ гуэныхь тщӀэну дыхуит? Хьэуэ, апхуэдэу хъункӀэ Ӏэмал иӀэкъым. 
ROM.6.16	Фэ фщӀэркъэ зыгуэрым и пщылӀхэм хуэдэу федэӀуэну и ӀэмыщӀэ зифлъхьэмэ, а цӀыхум пэжу фрипщылӀ зэрыхъур? Гуэныхь щӀэным фрипщылӀмэ, лӀэныгъэм и гъуэгу фрокӀуэ, ауэ Тхьэм федаӀуэмэ, щыпкъагъэ фиӀэу филъытэнущ. 
ROM.6.17	Тхьэм фӀыщӀэ худощӀ. Гуэныхь щӀэным фрипщылӀу фыщытащ, ауэ иджы фызыщагъэгъуэза фӀэщхъуныгъэ Ӏуэхухэм фигукӀэ зефтауэ фыхуэпэжщ. 
ROM.6.18	Тхьэм гуэныхь щӀэным фыкъыӀэщӀихыжри, щхьэхуит фищӀыжащ, щыпкъагъэм и пщылӀи фыхъуащ иджы.
ROM.6.19	Фэ фи зэхэщӀыкӀыр зэрыримыкъуам щхьэкӀэ, нэхъ гурыӀуэгъуафӀэ хъун папщӀэ цӀыхур зэрыпсалъэ бзэкӀэ мыр нывжызоӀэ. Фи Ӏэпкълъэпкъым щыщ пкъыгъуэхэм бзаджагъэ евгъэщӀэн щхьэкӀэ фӀеймрэ бзаджагъэмрэ я ӀэмыщӀэ пщылӀу зифлъхьэу зэрыщытам хуэдэу, иджы гукъабзагъэм и гъуэгу фрикӀуэн щхьэкӀэ фи Ӏэпкълъэпкъым щыщ пкъыгъуэхэм щыпкъагъэм пщылӀ хуэхъуну хуэвунэтӀ. 
ROM.6.20	Гуэныхь щӀэным фрипщылӀу фыщыщытам, щыпкъагъэр фэзыгъэгъэзэщӀэн Ӏуэху зыри щыӀакъым. 
ROM.6.21	Абы щыгъуэ сыт фэ фи фӀагъыу къэкӀуар? Фи фӀагъыу зыри къэкӀуакъым. Иджы фызытеукӀытыхьыж апхуэдэ Ӏуэхухэм къахэкӀыр лӀэныгъэр арщ. 
ROM.6.22	Ауэ иджы Тхьэм гуэныхь щӀэным фыкъыӀэщӀихыжри, щхьэхуит фищӀыжащ, Тхьэм и пщылӀи фыхъуащ. Абы фӀыуэ къыхэкӀыр гукъабзагъэм и гъуэгум фызэрырикӀуэр арщ, къыфлъысыну ӀыхьэфӀри мыкӀуэдыжын гъащӀэр арщ. 
ROM.6.23	Сыт щхьэкӀэ жыпӀэмэ гуэныхь щӀэным къыхэкӀыр лӀэныгъэщ, ауэ Хьисэ Мэссихьу ди Зиусхьэныр ди псэм зэрыщыщым щхьэкӀэ Тхьэм къыдит тыгъэшхуэр мыкӀуэдыжын гъащӀэщ.
ROM.7.1	Си къуэшхэ, хабзэм иритхахэр зыщӀэ цӀыхуу фыслъытэу сынывопсалъэ: ЦӀыхур псэуху, хабзэм тепщэныгъэ зэрыхуиӀэр фщӀэркъэ? 
ROM.7.2	Псалъэм щхьэкӀэ, фызым и лӀыр псэуху, хабзэмкӀэ а фызыр и лӀым епхауэ щытщ. Ауэ и лӀыр лӀэмэ, хабзэм фызыр щхьэхуит ещӀ. 
ROM.7.3	Аращи, и лӀыр псэууэ, фызыр нэгъуэщӀ лӀы гуэрым дэпсэумэ, зинэ ищӀауэ арщ. Ауэ и лӀыр лӀэмэ, а унафэм фызым тепщэныгъэ хуиӀэжкъым. НэгъуэщӀ лӀы гуэрым дэкӀуэжмэ, зинэ ищӀауэ къикӀыркъым.
ROM.7.4	Апхуэдэу, си къуэшхэ, Мэссихь и пкъыр зэрылӀам къыхэкӀкӀэ, Торэт хабзэм и Ӏуэху къыфхэмылъыжу, а хабзэм дежкӀэ фэри цӀыху лӀахэм фахуэдэщ. Мэссихьу Тхьэм лӀахэм къахигъэтэджыкӀыжам ей иджы фыхъуащи, Тхьэм фӀыгъуэ хуэдлэжьыпхъэщ. 
ROM.7.5	Сыт щхьэкӀэ жыпӀэмэ дэ ди гуэныхьышӀэ щэныжьым и гъуэгу дрикӀуэу щыщытам, Торэт хабзэм зэщӀигъэплъа гуэныхьыщӀэ хъуэпсэныгъэхэр ди пкъым щыщ пкъыгъуэхэм хэлът, ажалыр абыхэм къытхухэкӀыу. 
ROM.7.6	Ауэ иджы Торэт хабзэу дызыӀыгъам и Ӏуэху къытхэмылъыжу, а хабзэм дежкӀэ цӀыху лӀахэм яхуэдэ дыхъущ, Тхьэм Торэт хабзэм и тепщэныгъэм дыкъыщӀихыжри, щхьэхуит дищӀыжащ. Аращи, Тхьэм дызэрыхуэлажьэ щӀыкӀэр нэхъапэм ятха хабзэм тетукъым, атӀэ Тхьэм и Псэ ЛъапӀэм и хабзэщӀэм тетущ.
ROM.7.7	Сыт-тӀэ жытӀэнур? Торэт хабзэм гуэныхь хэлъ? Хьэуэ, апхуэдэу хъункӀэ Ӏэмал иӀэкъым. Торэт хабзэм и унафэхэр щымыӀэгъатэмэ, гуэныхьыр зыхуэдэр сщӀэнутэкъым, сыт щхьэкӀэ жыпӀэмэ Торэт унафэм «Хъуэпсэныгъэ мыхъумыщӀэ уи гум йомыгъэлъ»,
ROM.7.8	Ауэ гуэныхьым Ӏэмал игъуэтри, а унафэмкӀэ сыт хуэдэ хъуэпсэныгъэ мыхъумыщӀэри си гум кърилъхьащ; сыт щхьэкӀэ жыпӀэмэ Торэт хабзэр щымыӀэмэ, гуэныхьри лӀам хуэдэщ. 
ROM.7.9	Зэгуэрым Торэт хабзэр сымыщӀэу сыпсэуащ. Ауэ Тхьэм и унафэр къыщыкӀуэм, гуэныхьым къару иӀэ хъури, 
ROM.7.10	сэри лӀам хуэдэ сыхъуащ. Апхуэдэу, цӀыхухэм гъащӀэ ягъуэтын щхьэкӀэ, Тхьэм къытхуищӀа унафэм сигъэлӀащ. 
ROM.7.11	Тхьэм и унафэкӀэ гуэныхьым Ӏэмал игъуэтри, сыкъигъэпцӀащ, а унафэ дыдэмкӀи сигъэлӀащ. 
ROM.7.12	Апхуэдэу, Торэт хабзэр лъапӀэщ, унафэри лъапӀэщ, икӀи захуэщ, икӀи фӀыщ.
ROM.7.13	Абы щыгъуэ ӀуэхуфӀ гуэрым сигъэлӀауэ ара? Хьэуэ, ар апхуэдэу хъункӀэ Ӏэмал иӀэкъым. Ауэ гуэныхьыр зыхуэдэр нахуэ хъун щхьэкӀэ, Торэтым и хабзэфӀымкӀэ гуэныхьым сигъэлӀащ. Апхуэдэу унафэм гуэныхьыр зэрыӀей дыдэр наӀуэ ещӀ.
ROM.7.14	Торэт хабзэр Тхьэм деж къызэрикӀар дощӀэ. Ауэ сэ сыцӀыху тхьэмыщкӀэщ, гуэныхьым срипщылӀщ. 
ROM.7.15	Сэ сщӀэ Ӏуэхур къызгурыӀуэркъым; сыт щхьэкӀэ жыпӀэмэ сэ сщӀэну сызыхуей Ӏуэхур злэжьыркъым, ауэ слъагъу мыхъу Ӏуэхур солэжь. 
ROM.7.16	Злэжыну сызыхуэмей Ӏуэхур згъэзащӀэмэ, Торэт хабзэр фӀыуэ зэрыщытыр зэрыздэращ абы къикӀыр. 
ROM.7.17	Аращи, гуэныхь зыщӀэр сэракъым, си гум илъ гуэныхьыращ. 
ROM.7.18	Си гуэныхьыщӀэ щэныжьым сеплъмэ, си гум фӀыгъуэ зэримылъыр сощӀэ; сыт щхьэкӀэ жыпӀэмэ фӀы сщӀэну сыхуейми, згъэзэщӀэну схузэфӀэкӀыркъым. 
ROM.7.19	ФӀыуэ сщӀэну сызыхуейр згъэзащӀэркъым, ауэ бзаджагъэу сщӀэну сызыхуэмейр согъэзащӀэ. 
ROM.7.20	СщӀэну сызыхуэмей Ӏуэхур згъэзащӀэмэ, ар зыгъэзащӀэр сэракъым, си гум илъ гуэныхьыр арщ.
ROM.7.21	Апхуэдэу щыхъукӀэ, мыпхуэдэ хабзэ мы Ӏуэхум хэлъу солъагъу: ФӀы сщӀэну сыхуейми, бзаджагъэр сяпэм къохутэ. 
ROM.7.22	Сыт щхьэкӀэ жыпӀэмэ сигукӀэ Тхьэм и хабзэм сыщогуфӀыкӀ, 
ROM.7.23	ауэ си Ӏэпкълъэпкъым щыщ пкъыгъуэхэм нэгъуэщӀ хабзэжь яхэлъу солъагъу. А хабзэжьыр си акъылым идэ хабзэфӀым пэщӀоувэ. А хабзэжьым си Ӏэпкълъэпкъым щыщ пкъыгъуэхэм яхэлъ гуэныхь хабзэжьым сыхуегъэпщылӀ. 
ROM.7.24	Сыту сыцӀыху тхьэмыщкӀэ! Си пкъыу сызытекӀуадэм сыкъыхихыжу, хэт сэ сымыкӀуэду сыкъезыгъэлынур? 
ROM.7.25	Тхьэм щӀыхьышхуэр ейщ. Езыр арщ Хьисэ Мэссихьу ди Зиусхьэным си пкъыу сызытекӀуадэм сыкъыхригъэхыжу, сымыкӀуэду сыкъезыгъэлынур.
ROM.7.25	Тхьэм и хабзэм срипщылӀщ си акъылкӀэ, ауэ си гуэныхьыщӀэ щэныжьымкӀэ гуэныхьым и хабзэм срипщылӀщ.
ROM.8.1	Аращи, зи гуэныхьыщӀэ щэныжьым и гъуэгу иримыкӀуэу Тхьэм и Псэ ЛъапӀэм и гъуэгу ирикӀуэ цӀыхуу, Мэссихь Хьисэ зи гум илъхэр Тхьэм зэикӀ игъэкъуэншэнукъым. 
ROM.8.2	Сыт щхьэкӀэ жыпӀэмэ Хьисэ Мэссихь ди псэм щыщу Тхьэм и Псэ ЛъапӀэу гъащӀэ щыпкъэр къыдэзытым и хабзэм гуэныхьымрэ лӀэныгъэмрэ я хабзэм и тепщэныгъэм сыкъыщӀихыжри, щхьэхуит сищӀыжащ. 
ROM.8.3	Дэ ди гуэныхьыщӀэ щэныжьым и бзаджагъэм щхьэкӀэ Торэт хабзэм хузэфӀэмыкӀар Тхьэм ищӀащ. Езым и Къуэм гуэныхьыщӀэ цӀыхухэм я пкъым хуэдэ пкъы иӀэу, гуэныхьхэм щхьэкӀэ къурмэныпхъэ хъуну Тхьэм къигъэкӀуащ, апхуэдэуи а пкъымкӀэ гуэныхьыр игъэкъуэншащ. 
ROM.8.4	Тхьэм апхуэдэу щӀищӀар дэ ди гуэныхьыщӀэ щэныжьым и гъуэгу дримыкӀуэу, Тхьэм и Псэ ЛъапӀэм и гъуэгу ирикӀуэ цӀыхухэм щыпкъагъэр дгъэзэщӀэну арщ, щыпкъагъэр дгъэзэщӀэн хуейуэ Торэт хабзэм зэритым хуэдэу.
ROM.8.5	Зи гуэныхьыщӀэ щэныжьым и гъуэгу ирикӀуэ цӀыхухэр я щэныжьыр зыщӀэхъуэпс Ӏуэхухэм зэпымыууэ йогупсыс, ауэ Тхьэм и Псэ ЛъапӀэм и гъуэгу ирикӀуэхэр Тхьэм и Псэ ЛъапӀэм и Ӏуэхухэращ зэгупсысыр. 
ROM.8.6	Фэ фи гуэныхьыщӀэ щэныжьыр зыщӀэхъуэпс Ӏуэхухэм фегупсысыным Ӏейуэ къыхэкӀыр ажалыращ, ауэ Тхьэм и Псэ ЛъапӀэм и Ӏуэхухэм фегупсысыным фӀыуэ къыхэкӀыр гъащӀэрэ гузэгъэгъуэрэщ, 
ROM.8.7	сыт щхьэкӀэ жыпӀэмэ зи гуэныхьыщӀэ щэныжьыр зыщӀэхъуэпс Ӏуэхухэм егупсыс цӀыхур Тхьэм и бий мэхъу. А цӀыхур Тхьэм и хабзэм и унафэм едаӀуэркъым, едэӀуэни хузэфӀэкӀыркъым. 
ROM.8.8	Пэжщ, зи гуэныхьыщӀэ щэныжьым и гъуэгу ирикӀуэ цӀыхухэр Тхьэм и гум ирихьыркъым.
ROM.8.9	АрщхьэкӀэ фэ фи гуэныхьыщӀэ щэныжьым и гъуэгу фрикӀуэркъым икӀи Тхьэм и Псэ ЛъапӀэр пэжыгъэкӀэ фигу щилъкӀэ, Тхьэм и Псэ ЛъапӀэм и гъуэгу фрокӀуэ. Мэссихь и Псэ ЛъапӀэр зи гум имылъыр Мэссихь и цӀыхухэм ящыщкъым. 
ROM.8.10	Мэссихь фи псэм щыщмэ, фи гуэныхьхэм къыхэкӀкӀэ фипкъхэр лӀэжынуми, Тхьэм щыпкъагъэ фиӀэу фызэрилъытэм щхьэкӀэ фигурэ фи псэкӀэ псэууэ фыщытщ. 
ROM.8.11	Тхьэуэ Хьисэ лӀахэм къахэзыгъэтэджыкӀыжам и Псэ ЛъапӀэр фи гум илъмэ, абы щыгъуэ Мэссихь лӀахэм къахэзыгъэтэджыкӀыжа Тхьэм и Псэ ЛъапӀэу фи гум илъым и лъэкӀыныгъэкӀэ фи пкъыу лӀэнухэми гъащӀэ къаритынущ.
ROM.8.12	Аращи, ди къуэшхэ, ди гуэныхьыщӀэ щэныжьым и гъуэгу дрикӀуэну ди пщэ дэлъкъым. 
ROM.8.13	Сыт щхьэкӀэ жыпӀэмэ фи гуэныхьыщӀэ щэныжьым и гъуэгу фрикӀуэмэ, фыкӀуэдынущ, ауэ бзэджагъэ фщӀахэр Тхьэм и Псэ ЛъапӀэм и лъэкӀыныгъэкӀэ вгъэкӀуэдмэ, гъащӀэ щыпкъэр вгъуэтынущ.
ROM.8.14	Тхьэм и Псэ ЛъапӀэм игъэӀурыщӀэ цӀыху псори Тхьэм и бынщ. 
ROM.8.15	Тхьэм езым и Псэ ЛъапӀэу фи гум кърилъхьам фигъэпщылӀу икӀи фигъэшынэу щыткъым. Ауэ Тхьэм езым и Псэ ЛъапӀэу фи гум кърилъхьам Тхьэм и бын хуэдэу фелъытэ. Езым и Псэ ЛъапӀэм, «Аббэ
ROM.8.16	Тхьэм и Псэ ЛъапӀэм Тхьэм дызэрибынхэр жиӀэурэ, дигухэм ящӀыгъуу абы щыхьэту тоувэ. 
ROM.8.17	Тхьэм дызэрибыным щхьэкӀэ Тхьэм и бынхэм ӀыхьэфӀу къалъысыр дэри къытлъигъэсынущ. А ӀыхьэфӀу Тхьэм Мэссихь къылъигъэсар Мэссихь щӀыгъуу дэри къытлъигъэсынущ. Мэссихь дыщӀыгъуу дэри гугъуехь тшэчмэ, Мэссихь дыщӀыгъуу дэри Тхьэм щӀыхьышхуэ диӀэ ищӀынущи.
ROM.8.18	Мы зэманым тшэч гугъуехьхэр щӀыхьышхуэу
ROM.8.19	Тхьэм къигъэщӀа псори гузавэу поплъэ абы. Зыпэплъэр Тхьэм езым и бынхэм а щӀыхьышхуэр яӀэ зэригъэхъур езым къигъэщӀа псоми къащригъэлъагъуну махуэр арщ. 
ROM.8.20	Сыт щхьэкӀэ жыпӀэмэ езым къигъэщӀа псоми я мурадыр къаримыгъэхъулӀэну Тхьэм иухащ. Апхуэдэу щӀэхъуар езыхэр хуейуэ аракъым, абыхэм я мурадыр къемыхъулӀэну зыуха Тхьэр апхуэдэу хуеяти, арщ. 
ROM.8.21	Тхьэм къигъэщӀа псори Ӏуэхуу зыщыгугъыу зыпэплъэр мыращ: Тхьэм ахэр кӀуэдыныгъэм и пщылӀыпӀэм къришыжу, щхьэхуит ищӀыжу, Тхьэм и бынхэм я щхьэхуитыныгъэрэ я щӀыхьышхуэрэ абыхэми яӀэ хъунырщ.
ROM.8.22	Тхьэм къигъэщӀа псори иджыри къэс щэӀуу, сабий къызыхуэхъуну цӀыхубзым гугъуехь зэришэчым хуэдэу, гугъуехь зэрашэчыр дощӀэ. 
ROM.8.23	Ауэ гугъуехь зышэчыр Тхьэм къигъэщӀахэм я закъуэкъым. Тхьэм и тыгъэхэм ящыщу япэрейуэ езым и Псэ ЛъапӀэр дэ, ар зи гум кърилъхьа цӀыхухэри, дигукӀэ дощэӀу, Тхьэм и быну дидэу, дипкъхэр щхьэхуит щищӀыжыну махуэм ди фӀэщу дыпэплъэу. 
ROM.8.24	Сыт щхьэкӀэ жыпӀэмэ мы Ӏуэхугъуэхэм дыщыгугъыу дызэрыпэплъэм щхьэкӀэ дымыкӀуэду Тхьэм дыкъригъэлащ. Ауэ Ӏуэхуу дызыщыгугъыу дызыпэплъэхэр къэлъагъуэмэ, абы щыгъуэ абыхэм дапэплъэу дыщыткъым. И нэкӀэ илъагъум хэт щыгугъыр? 
ROM.8.25	Ауэ дэ ди нэкӀэ дымылъагъум дыщогугъри, шыӀэныгъэ диӀэу дыпоплъэ.
ROM.8.26	Апхуэдэу дэ, лъэкӀыныгъэ зимыӀэхэм, Тхьэм и Псэ ЛъапӀэр къыддоӀэпыкъу; Тхьэм дызэрелъэӀун хуей щӀыкӀэр тщӀэркъыми. Ауэ псалъэхэм къамыубыд щэӀумкӀэ Тхьэм и Псэ ЛъапӀэр Тхьэм тхуолъэӀу. 
ROM.8.27	ЦӀыхухэм я гум илъыр зыгъэунэху Тхьэм езым и Псэ ЛъапӀэм и гум илъри ещӀэ, Тхьэр зэрыхуейм хуэдэу, езым и Псэ ЛъапӀэр Тхьэм и цӀыху лъапӀэхэм яхуолъэӀуэри.
ROM.8.28	Тхьэр фӀыуэ зылъагъу цӀыхухэу, езым и мурадым тету и бын хъуну къыхуриджахэм Ӏуэху псом я фӀагъ Тхьэм къазэрыригъэкӀыр дощӀэ. 
ROM.8.29	Тхьэм къыхиха цӀыхухэр езым и Къуэм хуэдэ хъуну игъэуващ, и Къуэр къуэш куэдым я пэ итын щхьэкӀэ. 
ROM.8.30	Тхьэм игъэува цӀыхухэр и бын хъунуи къыхуриджащ. Къриджахэми щыпкъагъэ яӀэу илъытащ. Езым щыпкъагъэ зиӀэу илъытахэми щӀыхьышхуэ яӀэ ищӀащ.
ROM.8.31	А псом яужкӀэ, иджыри сыт жытӀэнур? Тхьэр ди гъусэмэ, хэт къытпэувын зылъэкӀынур? 
ROM.8.32	Тхьэуэ зи Къуэм щымысхьу дэр щхьэкӀэ къурмэныпхъэ зыщӀам фӀыгъуэ псори къыдитынукъэ и Къуэм дригъусэмэ? 
ROM.8.33	Хэт зыгъэкъуэншэн зылъэкӀынур Тхьэм къыхиха цӀыхухэр? Тхьэращ абыхэм щыпкъагъэ яӀэу зылъытэр. 
ROM.8.34	Хэт дызыгъэкъуэншэн зылъэкӀынур? Мэссихь Хьисэ лӀэри, лӀахэм къахэтэджыкӀыжащ. Иджы Тхьэм и ижьырабгъумкӀэ бгъэдэсщ икӀи Тхьэм дэ тхуолъэӀу. 
ROM.8.35	Тхьэм къытхуиӀэ фӀылъагъуныгъэм хэт дыбгъэдэзыгъэкӀын зылъэкӀынур? Гузэвэгъуэ дыхэтми, гухэщӀыгъуэ диӀэми, гугъуехь дагъэшэчми, дымэжэщӀалӀэми, щыттӀэгъэн димыӀэми, шынагъуэ дыхэтми, джатэкӀэ дагъэшынэми – мы къыжытӀа псоми Тхьэм къытхуиӀэ фӀылъагъуныгъэм дыбгъэдагъэкӀын ялъэкӀынукъым. 
ROM.8.36	Тхьэм и псалъэ тхахэм зэрыхэтым хуэдэу:
ROM.8.36	«Уэ, (ди Тхьэ), уэр щхьэкӀэ даукӀынкӀэ
ROM.8.36	махуэ къэс шынагъуэщ.
ROM.8.36	Мэл фӀэгъэжыныпхъэхэм хуэдэу далъытэ».
ROM.8.37	Ауэ мы Ӏуэху псомкӀи фӀыуэ дызылъэгъуам и къарукӀэ текӀуэныгъэшхуэр дыдейщ. 
ROM.8.38	Тхьэм къытхуиӀэ фӀылъагъуныгъэм зыми дыбгъэдишын зэрылъэмыкӀынум шэч къытесхьэркъым; ажалми, гъащӀэми, мелыӀычхэми, жин пашэхэми, лъэкӀыныгъэ зиӀэ жинхэми, иджы щыӀэ Ӏуэхугъуэхэми, къэкӀуэну зэманым щыӀэну Ӏуэхугъуэхэми, 
ROM.8.39	уафэм сыт ищӀыс щыӀэми, щӀы щӀагъым сыт ищӀыс щыӀэми
ROM.9.1	Мэссихь си псэм зэрыщыщым щхьэкӀэ, мы къыжысӀэнур пэжщ, пцӀы хэлъкъым. Ар зэрыпэжымкӀэ Тхьэм и Псэ ЛъапӀэм шӀыгъуу сигури щыхьэт къысхуохъу. 
ROM.9.2	Сэ жыхуэсӀэр мыращ: ГухэщӀышхуэрэ зэпымыужын гукъеуэрэ сиӀэщ. 
ROM.9.3	Си къуэшу си лъэпкъым щыщхэм си фӀагъ езгъэкӀын слъэкӀатэмэ, Тхьэм и ней къысщыхуэу, Мэссихь сызыбгъэдигъэкӀыну сыхуеинт. 
ROM.9.4	А си къуэшхэр израил лъэпкъырщ. Ахэрщ Тхьэм езым и бын ищӀар. Ахэращ Тхьэм и щӀыхьышхуэр зригъэлъэгъуар. Тхьэм езымрэ абыхэмрэ яку зэгурыӀуэныгъэр
ROM.9.5	Ахэращ ди адэшхуэхэм къатехъукӀа цӀыхухэр. ЦӀыхум хуэдэу, езы Мэссихьи абыхэм я лъэпкъым щыщщ. Езыр арщ псоми нэхърэ нэхъ ину, мыкӀуэдыж щӀыхьышхуэр зиӀэ Тхьэр. Ӏэмин.
ROM.9.6	Тхьэм и псалъэхэр имыгъэпэжауэ аркъым абы къикӀыр. Израил лъэпкъым щыщ псори аракъым израил цӀыху пэжу щытхэр. 
ROM.9.7	Апхуэдэу, Ибрэхьим къытехъукӀа цӀыху псори аракъым Ибрэхьим и бын пэжу щытхэр. (Ауэ Тхьэм Ибрэхьим къыжриӀащ:)
ROM.9.8	Абы къикӀыр Ибрэхьим къытехъукӀа бын псори Тхьэм и бын пэжу щыткъым. Ауэ Тхьэм Ибрэхьим къызэригъэгугъам тету, абы къытехъукӀа бынхэр
ROM.9.9	Сыт щхьэкӀэ жыпӀэмэ Тхьэм Ибрэхьим къызэригъэгугъар
ROM.9.10	Абы нэмыщӀу, Ревеккэ Исхьэкъ къуитӀ къыхуилъхуну лъэщыджэ щыхъум, Ӏуэхур зытетар апхуэдэт. 
ROM.9.11+ROM.9.12	ЩӀалэхэр къамылъхуауэ, ери фӀыри ямыщӀауэ, Тхьэм Ревеккэ къыжриӀащ:
ROM.9.13	и псалъэ тхахэм Тхьэм зэрыщыжиӀэм хуэдэу:
ROM.9.14	Сыт-тӀэ жытӀэнур? Тхьэр мызахуэу пӀэрэ? Хьэуэ, апхуэдэу хъункӀэ Ӏэмал иӀэкъым. 
ROM.9.15	Сыт щхьэкӀэ жыпӀэмэ Тхьэм Мусэ бегъымбарым къыжриӀащ:
ROM.9.15	«ЦӀыху гуэрым си гур щӀэзгъэгъуну сыхуеймэ,
ROM.9.15	сигу щӀэзгъэгъунущ.
ROM.9.15	Зыгуэрым гущӀэгъу хуэсщӀыну сыхуейми,
ROM.9.15	гущӀэгъу хуэсщӀынущ».
ROM.9.16	Аращи, Тхьэм цӀыху гуэр къызэрыхихыр зэпхар цӀыхур зыхуейр е абы ищӀэ Ӏуэхухэр аркъым, атӀэ езы Тхьэм и гущӀэгъуныгъэшхуэр арщ. 
ROM.9.17	Сыт щхьэкӀэ жыпӀэмэ Тхьэм и псалъэ тхахэм хэтщ Тхьэм Мысырым и пащтыхь Фирхьэуным къызэрыжриӀар:
ROM.9.18	Апхуэдэу Тхьэм цӀыху гуэрым гущӀэгъу къыхуищӀыну хуеймэ, гущӀэгъу къыхуещӀ, цӀыху гуэр ерыщ ищӀыну хуеймэ, ерыщ ещӀ.
ROM.9.19	Уэ къызжепӀэнкӀэ хъунущ абы щыгъуэ: «Апхуэдэу щытмэ, Тхьэм цӀыхухэр сыт щӀигъэкъуаншэр? Тхьэм жиӀам пэувын хэт зылъэкӀынур?» 
ROM.9.20	Уэ ухэт, цӀыху, Тхьэм уеныкъуэкъуну? Хьэкъущыкъум ар зыщӀа цӀыхум жриӀэн: «Мыпхуэдэу сыт сыщӀэпщӀар?» 
ROM.9.21	Я нэхъ хьэкъущыкъуфӀри хьэкъущыкъу къызэрыгуэкӀри кхъуэщыныщӀэм а зы ятӀагъуэм къыхищӀыкӀыну хуиткъэ?
ROM.9.22	Аращ-тӀэ, Тхьэм и губжьыр къигъэнэхуэну икӀи и лъэкӀыныгъэшхуэр цӀыхухэм яригъэщӀэну хуеяти, зыхуэгубжь цӀыхухэу игъэкӀуэдыну щытахэм шыӀэныгъэшхуэ хэлъу ящысхьащ. 
ROM.9.23	Тхьэр абыхэм щӀащысхьар гущӀэгъу зыхуищӀ цӀыхухэу щӀыхьышхуэ зиӀэ хъуну игъэпсахэм езым и щӀыхьышхуэм и инагъыр яригъэщӀэну арщ. 
ROM.9.24	И бын хъуну Тхьэм къыхуриджар дэращ – дэ, журтхэм ди мызакъуэу, нэгъуэщӀ лъэпкъхэми ящыщхэр. 
ROM.9.25	Хьошеа бегъымбарым и тхылъым иту Тхьэм къызэрыжиӀэм хуэдэу:
ROM.9.25	«Си лъэпкъым щымыща цӀыхухэм
ROM.9.25	„си лъэпкъкӀэ“ седжэнущ;
ROM.9.25	фӀыуэ сымылъэгъуа лъэпкъым
ROM.9.25	„фӀыуэ слъагъу лъэпкъкӀэ“ седжэнущ.
ROM.9.26	ИкӀи „Фэ си лъэпкъыу фыщыткъым“,
ROM.9.26	жиӀэу Тхьэм щыжиӀа щӀыпӀэм
ROM.9.26	„ГъащӀэ къэзыт Тхьэм и бынкӀэ“
ROM.9.26	щеджэнущ».
ROM.9.27	Ешайа бегъымбарым израил лъэпкъым теухуауэ мыпхуэдэу къыжиӀащ:
ROM.9.28	Сыт щхьэкӀэ жыпӀэмэ Зиусхьэным мы дунейм и цӀыху псоми, эыри къэмынэу, хьэкум епӀэщӀэкӀыу ятрищӀыхьынущ». 
ROM.9.29	Ешайа бегъымбарым къызэрыжиӀам хуэдэу:
ROM.9.29	«ЛъэкӀыныгъэшхуэ псори ЗиӀэ Зиусхьэным
ROM.9.29	бынхэр къытхуимыгъэнауэ щытамэ,
ROM.9.29	дэ Содом, Ӏаморэ къалэхэм
ROM.9.29	дахуэдэу дыщытынт».
ROM.9.30	Сыт-тӀэ жытӀэнур? Хамэ лъэпкъхэм щыпкъагъэ яӀэу Тхьэм зэрилъытэнум и ужь иту щымытами, фӀэщхъуныгъэ яӀэу зэрыщытам щхьэкӀэ Тхьэм абыхэм щыпкъагъэ яӀэу илъытащ. 
ROM.9.31	Ауэ израил лъэпкъыу Тхьэм дежкӀэ щыпкъагъэ яӀэ зыщӀын хабзэм и ужь итахэм а хабзэр ягъуэтакъым. 
ROM.9.32	Сыт щӀамыгъуэтар? ФӀэщхъуныгъэм и гъуэгур ямыдэу, ялэжьа Ӏуэхухэм я гъуэгукӀэ Тхьэм щыпкъагъэ яӀэу зэрилъытэнум и ужь иту щытащи, аращ. ЦӀыхухэр зыгъэлъэпэрэпэну мывэм елъэпэуащ. 
ROM.9.33	И псалъэ тхахэм хэту Тхьэм къызэрыжиӀэм хуэдэу:
ROM.9.33	«ЦӀыхухэр зыгъэлъэпэрэпэн мывэу,
ROM.9.33	цӀыхухэр щӀым тезыгъэджалэ мывэшхуэр
ROM.9.33	Сион къалэм щызогъэтӀылъ.
ROM.9.33	ЩӀегъуэжынукъым а мывэмкӀэ
ROM.9.33	фӀэщхъуныгъэ зиӀэр».
ROM.10.1	Си къуэшхэ, си гур зыщӀэхъуэпсри Тхьэм сызэрелъэӀу зэпытри си лъэпкъ израил мыкӀуэду къригъэлыну арщ. 
ROM.10.2	Ягу етауэ Тхьэм зэрыхуэлажьэмкӀэ сращыхьэтщ, ауэ зэхэщӀыкӀ яӀэу хуэлажьэркъым. 
ROM.10.3	Тхьэм цӀыхухэм щыпкъагъэ яӀэу зэрилъытэ гъуэгур къагурымыӀэу, езыхэм я гъуэгукӀэ Тхьэм щыпкъагъэ яӀэу зэрилъытэнум и ужь иту зэрыщытам щхьэкӀэ, Тхьэм щыпкъагъэ яӀэу зэрилъытэ гъуэгур ядакъым. 
ROM.10.4	Сыт щхьэкӀэ жыпӀэмэ Торэт хабзэм и гугъапӀэр Мэссихьщ икӀи Тхьэм МэссихькӀэ фӀэщхъуныгъэ зиӀэ дэтхэнэми щыпкъагъэ иӀэу елъытэ.
ROM.10.5	ЦӀыхум Торэт хабзэм итхэр зэригъэзащӀэм щхьэкӀэ Тхьэм абы щыпкъагъэ иӀэу зэрилъытэм теухуауэ Мусэ бегъымбарым мыпхуэдэу итхащ:
ROM.10.6	Ауэ цӀыхум фӀэщхъуныгъэ зэриӀэм щхьэкӀэ, Тхьэм абы щыпкъагъэ иӀэу зэрилъытэм теухуауэ Тхьэм и псалъэ тхахэм мыпхуэдэу хэтщ:
ROM.10.7	Е «Хэт щӀыкъатиблкӀэ
ROM.10.8	Тхьэм и псалъэ тхахэм сыт яхэтыр?
ROM.10.8	«Тхьэм и псалъэхэр уи благъэщ,
ROM.10.8	уэ уи жьэми жьэдэлъщ, уигуми илъщ».
ROM.10.8	А псалъэу фӀэщхъуныгъэм теухуаращ фэдгъащӀэр. 
ROM.10.9	Уи жьэкӀэ цӀыхухэм я пащхьэм Хьисэ Зиусхьэну зэрыщытыр щыжыпӀэмэ, Тхьэм ар лӀахэм къазэрыхигъэтэджыкӀыжамкӀэ фӀэщхъуныгъэ гурэ псэкӀэ уиӀэмэ, умыкӀуэду Тхьэм укъригъэлынущ. 
ROM.10.10	Сыт щхьэкӀэ жыпӀэмэ зигурэ зи псэкӀэ фӀэщхъуныгъэ зиӀэ цӀыхум Тхьэм щыпкъагъэ иӀэу илъытэнущ икӀи цӀыхухэм я пащхьэм Хьисэ Зиусхьэну зэрыщытыр щыжызыӀэр мыкӀуэду Тхьэм къригъэлынущ. 
ROM.10.11	Тхьэм и псалъэ тхахэм Мэссихь теухуауэ зэрыхэтым хуэдэу:
ROM.10.12	Журтымрэ алыджымра
ROM.10.13	Сыт щхьэкӀэ жыпӀэмэ «Хэт къыдэӀэпыкъуну елъэӀуми, мыкӀуэду Зиусхьэным къригъэлынущ».
ROM.10.14	Ауэ ЗиусхьэнымкӀэ фӀэщхъуныгъэ ямыӀэмэ, дауэ зэрелъэӀунур? Абы и хъыбари зэхамыхамэ, дауэ фӀэщхъуныгъэ яӀэ зэрыхъунур? Абы и хъыбари зыми яхуимыӀуатэмэ, дауэ зэрызэхахынур? 
ROM.10.15	Тхьэм цӀыхухэм къалэн ящимыщӀмэ, абыхэм Мэссихь теухуа хъыбарыфӀыр дауэ зэрыхуаӀуэтэнур? Тхьэм и псалъэ тхахэм зэрыхэтым хуэдэу:
ROM.10.16	Апхуэдэу щыт пэтми, хъыбарыфӀым едэӀуэн цӀыху куэдым ядакъым. Ешайа бегъымбарым мыпхуэдэу жиӀащ:
ROM.10.17	Аращи, хъыбарыфӀыр щызэхахкӀэ цӀыхухэм фӀэщхъуныгъэ яӀэ мэхъу, Тхьэм и псалъэхэр зыгуэрым щахуиӀуатэкӀи а хъыбарыфӀыр зэхах. 
ROM.10.18	Ауэ сэ сыщӀоупщӀэ: ХъыбарыфӀыр зэхамыхауэ ара? Хьэуэ, фӀыуэ зэхахащ, сыт щхьэкӀэ жыпӀэмэ Тхьэм и псалъэ тхахэм зэрыхэтым хуэдэу,
ROM.10.18	«ХъыбарыфӀыр цӀыхухэм яхуэзыӀуатэхэм
ROM.10.18	я макъыр щӀылъэм дэнэкӀи щызэхахащ,
ROM.10.18	я псалъэхэри щӀылъэм и гъунэхэм нэсащ».
ROM.10.19	Сэ сыщӀоупщӀэ аргуэру: израил цӀыхухэм хъыбарыфӀыр къагурымыӀуауэ ара? Хьэуэ, фӀыуэ къагурыӀуащ, сыт щхьэкӀэ жыпӀэмэ Тхьэм и цӀэкӀэ Мусэ бегъымбарым псом япэ мыпхуэдэу жиӀащ:
ROM.10.19	«Зы лъэпкъ гуэрым щымыщхэм фезгъэфыгъуэнущ,
ROM.10.19	зэхэщӀыкӀ зимыӀэ лъэпкъми
ROM.10.19	фыхуэзгъэгубжьынущ».
ROM.10.20	Ешайа бегъымбарми Тхьэм и цӀэкӀэ, гушхуауэ, къыжиӀащ
ROM.10.20	«Сыкъэзымылъыхъуа цӀыхухэм сыкъагъуэтащ,
ROM.10.20	къысщӀэмыупщӀахэми зезгъэлъэгъуащ».
ROM.10.21	Ауэ израил лъэпкъым теухуауэ мыпхуэдэу жеӀэ:
ROM.11.1	Аращи, сыщӀоупщӀэ: Тхьэр езым и лъэпкъым хуэмеиж хъуа? Хьэуэ, апхуэдэу хъункӀэ Ӏэмал иӀэкъым. Сыт щхьэкӀэ жыпӀэмэ сэри израил лъэпкъым сыщыщщ, Ибрэхьим къытехъукӀа цӀыхухэм сащыщщ, Биниамин и унагъуэ лъэпкъым сыщыщщ. 
ROM.11.2	Тхьэр езым къыхиха лъэпкъым хуэмеиж хъуакъым. Тхьэм и псалъэ тхахэм,
ROM.11.3	«Зиусхьэн, уи бегъымбархэр яукӀащ, уи къурмэнщӀыпӀэхэри зэхакъутащ. Сэ си закъуэу сыкъэнащ, си псэми къощэ». 
ROM.11.4	Тхьэм Иляс сыт къыжриӀэжар?
ROM.11.5	Иджыпстуи апхуэдэщ. Тхьэм и нэфӀ щыхуэныгъэкӀэ езым къыхихауэ, цӀыху мащӀэ тӀэкӀу къэнауэ щыӀэщ. 
ROM.11.6	Тхьэм ахэр къыщӀыхихар и нэфӀ абыхэм къызэращыхуар арщ. Абыхэм ялэжьа ӀуэхуфӀхэм я дэлъ абы хэлъкъым. Апхуэдэу щымытмэ, Тхьэм и нэфӀ щыхуэныгъэр нэфӀ щыхуэныгъэ хъунтэкъым.
ROM.11.7	Сыт-тӀэ? Израил лъэпкъым къалъыхъуар ягъуэтакъым, ауэ Тхьэм къыхиха цӀыху гупым ягъуэтащ. Къэнахэри ерыщ екӀуащ. 
ROM.11.8	Тхьэм и псалъэ тхахэм зэрыхэтым хуэдэу:
ROM.11.8	«Тхьэм ахэр гулъытэншэ ищӀащ.
ROM.11.8	Я нэхэми ямылъагъуу,
ROM.11.8	я тхьэкӀумэхэми зэхамыхыу ищӀащ,
ROM.11.8	нобэрей махуэм къэсыху».
ROM.11.9	Даут пащтыхьым жиӀащ:
ROM.11.9	«Абыхэм я ефэ-ешхэшхуэр лъахъи, хъыи,
ROM.11.9	ахэр зыгъэлъэпэрэпэн мыви яхурехъу.
ROM.11.9	Яхуэфащэр Тхьэм ярырегъэпшыныж.
ROM.11.10	Абыхэм ямылъагъуфыну
ROM.11.10	я нэхэр Тхьэм ирегъэункӀыфӀ,
ROM.11.10	тхышэ ирещӀ игъащӀэкӀэ».
ROM.11.11	Аращи, сыщӀоупщӀэ: журтхэр щылъэпэрапэм джэлэпа? Хьэуэ, апхуэдэу хъункӀэ Ӏэмал иӀэкъым. Ауэ журтхэр гъуэгу захуэм зэрытекӀам щхьэкӀэ нэгъуэщӀ лъэпкъхэр мыкӀуэду къелыну Тхьэм гъуэгу яритащ, журтхэр абыхэм яригъэфыгъуэн щхьэкӀэ. 
ROM.11.12	Журтхэр гъуэгу захуэм зэрытекӀам щхьэкӀэ дунейм тет нэгъуэщӀ цӀыхухэм фӀыгъуэ куэд къаӀэрыхьэщ икӀи журтхэм я Ӏуэхур къазэремыхъулӀам щхьэкӀэ нэгъуэщӀ лъэпкъхэм фӀыгъуэ куэд яӀэ хъуащ. Аращи, мыкӀуэду Тхьэм къригъэлыну журтхэм я бжыгъэр щрикъукӀэ, сыту фӀыгъуэшхуэ къыхэкӀыну абы!
ROM.11.13	Иджы фэ, хамэ лъэпкъхэм, вжызоӀэ: Фэ, хамэ лъэпкъхэм, фи апостол сызэрыхъуам щхьэкӀэ си Ӏуэхур согъэлъапӀэ. 
ROM.11.14	Си Ӏуэхур щӀэзгъэлъапӀэр си лъэпкъым щыщхэр фэ хамэ лъэпкъхэм къывэзгъэфыгъуэну икӀи абыхэм ящыщ зы гуп мыкӀуэду Тхьэм къригъэлыну арщ. 
ROM.11.15	Сыт щхьэкӀэ жыпӀэмэ Тхьэм журтхэр имыдэ щыхъум, дунейм тет нэгъуэщӀ цӀыхухэр езым зригъэкӀужащ. Тхьэм журтхэр аргуэру щызришэлӀэжкӀэ, дауэ зэрыхъунур? Ар лӀахэр къызэрытэджыжынум хуэдэнущ. 
ROM.11.16	ХупцӀынэм и япэ Ӏыхьэр Тхьэм иратмэ, хупцӀынэ псори Тхьэм ейщ. Жыгым и лъабжьэр Тхьэм еймэ, жыг къудамэхэри Тхьэм ейщ.
ROM.11.17	Хадэм ит зейтун жыгым
ROM.11.18	Аращи, Тхьэм а жыгым къыпищӀыкӀа къудамэхэм я пащхьэм деж ущызыщымытхъуж. Узыщытхъужмэ, мыр зыщыумыгъэгъупщэ: Уэ уи фӀагъ лъабжьэм ебгъэкӀыркъым, атӀэ лъабжьэм и фӀагъ уэ къыуегъэкӀ. 
ROM.11.19	Уэ къызжепӀэнкӀи хъунщ: «Жыгым сэ сыдигъэкӀэну а къудамэхэр Тхьэм жыгым къыпищӀыкӀащ». 
ROM.11.20	Пэжщ, абыхэм фӀэщхъуныгъэ зэрамыӀэм щхьэкӀэ, Тхьэм ахэр жыгым къыпищӀыкӀащ, ауэ уэ фӀэщхъуныгъэ узэриӀэм щхьэкӀэ уи пӀэм укъонэ. Аращи, зумыгъэпагэ, шынагъи зигъэӀэ. 
ROM.11.21	Сыт щхьэкӀэ жыпӀэмэ хадэм ит жыгым и къудамэхэм Тхьэр щащымысхькӀэ, уэ къыпщысхьыну?
ROM.11.22	Мыращ Тхьэм и фӀыгъуэмрэ и пхъашагъэмрэ: и гъуэгу текӀахэм яхуэпхъашэщ, ауэ уэ Тхьэм и фӀыгъуэм зыхыумыгъэнмэ, и фӀыгъуэр къыплъигъэсынущ. Апхуэдэу мыхъумэ, уэри а жыгым укъыпищӀыкӀынущ. 
ROM.11.23	Журтхэми я фӀэщмыхъуныгъэр зыханэжмэ, Тхьэм ахэри жыгым дигъэкӀэжынущ, Тхьэм ахэр жыгым дигъэкӀэжын лъэкӀынущи. 
ROM.11.24	Фэ (хамэ лъэпкъхэр) губгъуэм ит зейтун жыгым Тхьэм фыкъыпищӀыкӀри, хадэм ит зейтун жыгым фыдигъэкӀащ. Абы щыгъуэ хадэм ит зейтун жыгым и къудамэхэр (журтхэр аращ), езыхэм я жыгым дигъэкӀэжыныр Тхьэм дежкӀэ нэхъ гугъу?
ROM.11.25	Си къуэшхэ, Ӏущыщэу зыкъыфщымыхъужын щхьэкӀэ, мы щэхур фымыщӀэну сыхуейкъым: Хамэ лъэпкъхэм ящыщу Тхьэм и гъуэгу техьэнухэм я бжыгъэр ирикъуху, израил лъэпкъым щыщ гупыр ерыщ ищӀащ Тхьэм. 
ROM.11.26	Апхуэдэ щӀыкӀэкӀэ израил лъэпкъ псори мыкӀуэду Тхьэм къригъэлынущ, Тхьэм и псалъэ тхахэм зэрыхэтым хуэдэу:
ROM.11.26	«ЦӀыхухэр мыкӀуэду къезыгъэлынур
ROM.11.26	Сион къалэм
ROM.11.26	Ар къыщыкӀуэжкӀэ,
ROM.11.26	Бзаджагъэр Екъуб и лъэпкъым
ROM.11.26	хигъэкӀуэдыкӀыжынущ».
ROM.11.27	(ИтӀанэ Тхьэм жиӀащ:)
ROM.11.27	«Мы зэгурыӀуэныгъэращ сэрэ
ROM.11.27	абыхэмрэ дяку дэслъхьэнур,
ROM.11.27	я гуэныхьхэр щащхьэхысхыжкӀэ».
ROM.11.28	Журтхэм хъыбарыфӀыр* зэрамыдам щхьэкӀэ фэ фи фӀагъ а Ӏуэхум къыхэкӀыу, Тхьэм и бий хъуащ ахэр. Ауэ Тхьэм журтхэр къызэрыхихам щхьэкӀэ фӀыуэ елъагъу, я адэшхуэхэм я хьэтыркӀэ. 
ROM.11.29	Сыт щхьэкӀэ жыпӀэмэ Тхьэм цӀыхухэм тыгъэхэр щариткӀэ, и бын хъунуи къыщыхуриджэкӀэ, апхуэдэу зэрищӀам хущӀегъуэжыркъым. 
ROM.11.30	Фэ (хамэ лъэпкъхэр) Тхьэм федаӀуэу щытакъым, ауэ израил лъэпкъыр Тхьэм зэремыдэӀуам щхьэкӀэ Тхьэм гущӀэгъу къыфхуищӀащ иджы. 
ROM.11.31	Журтхэр иджыри Тхьэм едаӀуэркъым, фэ къыфхуищӀа гущӀэгъум хуэдэ Тхьэм абыхэми къахуищӀын щхьэкӀэ. 
ROM.11.32	Сыт щхьэкӀэ жыпӀэмэ Тхьэм цӀыху псори емыдаӀуэу къигъэнащ, абыхэм псоми гущӀэгъу къахуищӀын щхьэкӀэ.
ROM.11.33	Сыту ин Тхьэм и фӀыгъуэшхуэр,
ROM.11.33	и акъылъыфӀагъэшхуэр,
ROM.11.33	и щӀэныгъэшхуэр!
ROM.11.33	И гухэлъышхуэхэр зэхихун зыми
ROM.11.33	лъэкӀынукъым.
ROM.11.33	И Ӏуэхухэми я ужь ихьэн
ROM.11.33	зыми лъэкӀынукъым.
ROM.11.34	«Хэт Зиусхьэным и гум илъыр зыщӀэр?
ROM.11.34	Хэт абы чэнджэщэгъу хуэхъуар?
ROM.11.35	Хэт Тхьэм зыгуэркӀэ етар,
ROM.11.35	Тхьэм абы тыгъэ къритыжыну?»
ROM.11.36	Ӏуэху псори Тхьэм и Ӏэм къикӀащ.
ROM.11.36	И лъэкӀыныгъэкӀэ икӀи и щӀыхьышхуэм
ROM.11.36	щхьэкӀэ Ӏуэху псори къэхъуащ.
ROM.11.36	МыкӀуэдыжын щӀыхьышхуэр Тхьэм ейщ. Ӏэмин.
ROM.12.1	Аращи, Тхьэм гущӀэгъу къызэрытхуищӀам щхьэкӀэ, хуабжьу сыныволъэӀу: Тхьэм и гум ирихьу, къурмэныпхъэ псэууэ, къурмэныпхъэ лъапӀэм хуэдэу, Тхьэм и ӀэмыщӀэ зифлъхьэ. Аращ гурэ псэкӀэ Тхьэр зэрывгъэлъэпӀэн хуейр. 
ROM.12.2	Мы лъэхъэнэм ихабзэхэм Ӏэрылъхьэ зыхуэвмыгъэхъу. Тхьэм фи гум илъхэр зэрырехъуэкӀ, хьэл-щэныфӀ фхэлъ хъун щхьэкӀэ. Апхуэдэу фщӀымэ, Тхьэр зыхуейр къывгурыӀуэнущ – фӀыгъуэр зыхуэдэри, Тхьэм и гум ирихьри, фӀыгъуэ нэгъэсар зыхуэдэри къывгурыӀуэнущ.
ROM.12.3	Тхьэм и нэфӀыр сэ къызэрысщыхуам щхьэкӀэ, фэ фщыщ дэтхэнэми жызоӀэ: зыкъыфӀэмыщӀыж икӀи зумыгъэин, ауэ Тхьэм уэ къыпхуигъэфэща фӀэщхъуныгъэм и щапхъэм тету зэхэщӀыкӀ уиӀэу зэплъыж. 
ROM.12.4	Сыт щхьэкӀэ жыпӀэмэ ди Ӏэпкълъэпкъым щыщ пкъыгъуэхэр куэдщ, ауэ а псоми ялэжь Ӏуэхухэр зыкъым. 
ROM.12.5	Апхуэдэу, дэри куэд дыхъуми, Мэссихь ди псэм зэрыщыщым щхьэкӀэ, зыпкъ закъуэ дохъу, дэтхэнэ зыри адрейхэм ящыщщ. 
ROM.12.6	Тхьэм и нэфӀыр хэти къызэрыщыхуам тещӀыхьауэ лъэкӀыныгъэ зэхуэмыдэхэр диӀэщ. Тхьэм и псалъэхэр зыгуэрым и гум кърилъхьэурэ, ахэр къыжиӀэну лъэкӀыныгъэ къритамэ, а цӀыхум фӀэщхъуныгъэу иӀэм тещӀыхьауэ Тхьэм и псалъэхэр къыжреӀэ. 
ROM.12.7	И фӀагъ цӀыхухэм яригъэкӀыну Тхьэм зыгуэрым лъэкӀыныгъэ къритамэ, а цӀыхум и фӀагъ абыхэм ярырегъэкӀ. ЦӀыхухэм Ӏуэхухэр яригъэщӀэну Тхьэм зыгуэрым лъэкӀыныгъэ къритамэ, а цӀыхум абыхэм ярырегъащӀэ. 
ROM.12.8	ЦӀыхухэр игъэгушхуэну Тхьэм зыгуэрым лъэкӀыныгъэ къритамэ, ирегъэгушхуэ. ИӀэр цӀыхухэм ядигуэшыну Тхьэм зыгуэрым лъэкӀыныгъэ къритамэ, и гуапэу ядрегуэш. УнафэщӀу лэжьэну Тхьэм зыгуэрым лъэкӀыныгъэ къритамэ, унафэщӀу ирелажьэ жану. ЦӀыхухэм гущӀэгъу яхуищӀыну Тхьэм зыгуэрым лъэкӀыныгъэ къритамэ, псэ хьэлэлкӀэ гущӀэгъу яхурещӀ.
ROM.12.9	Фи фӀылъагъуныгъэр пэж ирехъу. Бзаджагъэм пэӀэщӀэ зыфщӀ, фӀыгъуэм и ужь фит. 
ROM.12.10	Зэшхэм хуэдэу, фӀыуэ фызэрылъагъу; фи щхьэр зэрыфлъытэм нэхърэ, адрейхэр нэхъыфӀэу флъытэ. 
ROM.12.11	Жыджэрагъышхуэ зыхэвгъэлъ зэпыт, Зиусхьэным фыхуэлэжьэным гурэ псэкӀэ зефт. 
ROM.12.12	Фызыщыгугъыу фызыпэплъэ Ӏуэхугъуэхэм фащыгуфӀыкӀ. Гугъуехь фрихьэлӀэмэ, зыхуэвгъэщэч. Тхьэм фелъэӀу зэпыт. 
ROM.12.13	Тхьэм и цӀыху лъапӀэхэр зыгуэр хуэныкъуэмэ, фадэӀэпыкъу. ХьэщӀэр зэрывгъэлъэпӀэным фыхущӀэкъу.
ROM.12.14	Гугъуехь фэзыгъэшэчхэм Тхьэм и нэфӀыр къащыхуэну фахуелъэӀу. Тхьэм и нэфӀыр къащыхуэну фахуелъэӀу, ахъумэ фемыбг. 
ROM.12.15	ГуфӀэхэм фадэгуфӀэ, гъыхэми фадэгъ. 
ROM.12.16	Фи акъыл зэтрехуэ. Фымыпагэ, цӀыху цӀыкӀухэми ныбжьэгъу захуэфщӀ. ЗыкъыффӀэмыщӀыж.
ROM.12.17	Зыгуэрым и бзаджагъэм бзаджагъэкӀэ фыпэмыувыж. ЦӀыху псоми фӀыуэ ялъытэр зэрыфщӀэным и ужь фит. 
ROM.12.18	Ӏэмал иӀэмэ, фи Ӏэм къикӀым хуэдизкӀэ цӀыху псоми фазэрыгурыӀуэным фыхущӀэкъу. 
ROM.12.19	ФӀыуэ слъагъухэ, зыгуэрым бзаджагъэ къывищӀэмэ, бзаджагъэ евмыщӀэж, ауэ Тхьэм и губжьым гъуэгу ефт, сыт щхьэкӀэ жыпӀэмэ Зиусхьэным жиӀар и псалъэ тхахэм яхэтщ:
ROM.12.20	Аращи, «Уи бийр мэжалӀэмэ, гъашхэ, псы хуэлӀэмэ, псы егъафэ; апхуэдэу пщӀымэ, фӀамыщӀ плъахэр бийм и щхьэм теплъхьэнущ».
ROM.12.21	Бзаджагъэр зытумыгъакӀуэу, фӀы щӀэнымкӀэ бзаджагъэм текӀуэ.
ROM.13.1	Тепщэныгъэ зиӀэхэм яхуэӀурыщӀэу щрет хэти. Сыт щхьэкӀэ жыпӀэмэ Тхьэм имыухамэ, зыми тепщэныгъэ иӀэ хъунукъым. Тепщэныгъэ зиӀэу щыӀэхэр зыгъэувар Тхьэрщ. 
ROM.13.2	Аращи, тепщэныгъэ зиӀэхэм япэув цӀыхур Тхьэм игъэува цӀыхухэращ зыпэувыр. Апхуэдэу зыщӀэхэм къуаншагъэ зылъагъэсыж. 
ROM.13.3	Сыт щхьэкӀэ жыпӀэмэ фӀыгъуэ зыщӀэхэр тепщэныгъэ зиӀэхэм ящышынэнкъым, бзаджагъэ зыщӀэхэрщ абыхэм ящышынэн хуейр. Тепщэныгъэ зиӀэхэм уащымышынэну ухуей? ФӀыгъуэ лэжь, ахэр къыпщытхъужынущ. 
ROM.13.4	И фӀагъ къыуигъэкӀыну, тепщэныгъэ зиӀэр Тхьэм и лӀыщӀэщ. Ауэ бзаджагъэ пщӀэмэ, абы ущышынэн хуейщ, сыт щхьэкӀэ жыпӀэмэ тепщэныгъэ зиӀэм джатэр пщӀэншэу иӀыгъкъым. БзаджащӀэхэм яхуэфащэ гугъуехьыр ятрилъхьэну, ар Тхьэм хуолажьэ. 
ROM.13.5	Аращи, тепщэныгъэ зиӀэхэм уахуэӀурыщӀэн щӀыхуейр къыпхуэфащэ гугъуехьыр Тхьэм къыптрилъхьэнкӀэ узэрыщышынэ къудейр аракъым, атӀэ уахуэӀурыщӀэну зэрытэрэзыр уигукӀэ зэрыпщӀэри абы хэтщ.
ROM.13.6	Аращ хьэкътын ахъшэр
ROM.13.7	Аращи, цӀыху псоми яхуэфащэр ефтыж. ЦӀыхухэм тралъхьэ хьэкътынырамэ, ар ефтыж; хьэпшыпхэм тралъхьэ хьэкътынырамэ, ари ефтыж; гъэлъэпӀэныгъэрамэ, вгъэлъапӀэ; лъытэныгъэрамэ, лъытэныгъэ яхуэфщӀ.
ROM.13.8	ФӀыуэ фызэрылъагъуным и щӀыхуэм нэмыщӀ, зым и щӀыхуи зытевмыгъэлъ; сыт щхьэкӀэ жыпӀэмэ зи гъунэгъур фӀыуэ зылъагъум Торэт хабзэр егъэзащӀэ. 
ROM.13.9	«Зинэ умыщӀэ», «ЦӀыху умыукӀ», «Умыдыгъуэ», «НэгъуэщӀ цӀыхухэм пцӀы тумылъхьэ», «Хъуэпсэныгъэ мыхъумыщӀэ уи гум йомыгъэлъ» унафэхэмрэ
ROM.13.10	Зи гъунэгъур фӀыуэ зылъагъум и ягъэ иригъэкӀыркъым. Аращи, фӀылъагъуныгъэ уиӀэмэ, Торэт хабзэр бгъэзащӀэу арщ.
ROM.13.11	Аращи, апхуэдэу фыпсэу. Зэманыр здынэсар фощӀэ, фыкъыщыушын хуей сыхьэтыр къэблэгъащ. ФӀэщхъуныгъэ диӀэ щыхъуа махуэм нэхърэ дымыкӀуэду Тхьэм дыкъыщригъэлыну махуэр иджы нэхъ ди гъунэгъу хъуащ. 
ROM.13.12	Жэщыр хэкӀуэтащ, махуэр къэблэгъащ. КӀыфӀыгъэм и Ӏуэху бзаджэхэр лъэныкъуэ едвгъэгъэз, нэхум и Ӏэщэхэр къэдвгъащтэ. 
ROM.13.13	Махуэм и нэхум хэт цӀыхухэм яхуэдэу, хабзэм тету дывгъэпсэу; щхьэрутӀыпщу фэ ешхэн-ефэным зыдедвмыгъэхьэх, зинэ щӀэным, мыхъумыщӀэ псэукӀэм, зэщыхьэным, фыгъуэным дыхэвмыгъэт. 
ROM.13.14	Ауэ Зиусхьэн Хьисэ Мэссихь фи фащэ ирехъу, фи гуэныхьыщӀэ щэныжьым и хъуэпсэныгъэ мыхъумыщӀэхэми фахуэмыӀурыщӀэ.
ROM.14.1	ФӀэщхъуныгъэ мащӀэ зиӀэр гъусэ фщӀы, и Ӏуэху еплъыкӀэкӀэ фемыныкъуэкъуу. 
ROM.14.2	Зы цӀыхум сыт ищӀысри ишхыну зэрыхуитымкӀэ фӀэщхъуныгъэ иӀэщ, ауэ фӀэщхъуныгъэ мащӀэ зиӀэм хадэхэкӀхэм фӀэкӀа ишхыркъым. 
ROM.14.3	Шхэм мышхэр зэримыпэсу хъунукъым. Мышхэми шхэр игъэкъуаншэ хъунукъым, Тхьэм а цӀыхури идащи. 
ROM.14.4	Уэ хэт ухъуну, нэгъуэщӀ цӀыхум хуэлажьэр бгъэкъуэншэну? Ар гъуэгу пэжым тетми темытми, езым и Зиусхьэным и Ӏуэхукъэ? Ари гъуэгу пэжым тетынущ, Зиусхьэным тригъэтын лъэкӀынущи.
ROM.14.5	Зы цӀыхум махуэ гуэр нэхъ егъэлъапӀэ, адрей цӀыхум махуэ псори и зэхуэдэщ. Хэти и гум зэрыжиӀэм тету псэун хуейщ. 
ROM.14.6	Махуэ гуэр зыгъэлъапӀэм Зиусхьэным лъытэныгъэ хуищӀыну а махуэр егъэлъапӀэ. ЗымыгъэлъапӀэми Зиусхьэным лъытэныгъэ хуищӀыну апхуэдэу ещӀ. Сыт ищӀысри зышхми Зиусхьэным лъытэныгъэ хуищӀыну ешх, сыт щхьэкӀэ жыпӀэмэ ишхым щхьэкӀэ Тхьэм фӀыщӀэ хуещӀ. Мышхэр Зиусхьэным лъытэныгъэ хуищӀын щхьэкӀэщ щӀэмышхэр, абыи Тхьэм фӀыщӀэ хуещӀ. 
ROM.14.7	Зы цӀыхуи езым и щхьэ закъуэм щхьэкӀэ псэуркъым. Абы ещхьуи, зы цӀыхуи езым и щхьэ закъуэм щхьэкӀэ лӀэркъым. 
ROM.14.8	Дыпсэуми, Зиусхьэным дыхуопсэу, дылӀэми, Зиусхьэным дыхуолӀэ. Аращи, дыпсэуми дылӀэми, Зиусхьэным дрейщ.
ROM.14.9	Мэссихьи лӀэщ, лӀахэм къахэтэджыкӀыжри къэпсэужащ. КъыщӀэпсэужар псэухэмрэ лӀахэмрэ я Зиусхьэн хъуну аращ. 
ROM.14.10	Уи къуэшыр сыт щӀэбгъэкъуаншэр? Уэ уи къуэшыр сыт щӀызумыпэсыр? Дэ псори Тхьэм и пащхьэм диувэн хуейщ, хьэкум къыттрищӀыхьыну. 
ROM.14.11	Тхьэм и псалъэ тхахэм хэтщ:
ROM.14.11	«Сэ сыпсэущ, жеӀэ Зиусхьэным,
ROM.14.11	си пащхьэм цӀыху псори
ROM.14.11	лъэгуажьэмыщхьэу къиувэнущ.
ROM.14.11	Дэтхэнэ зы бзэми
ROM.14.11	сэ сызэры-Тхьэр къыжиӀэнущ».
ROM.14.12	Апхуэдэу, дэ псори Тхьэм и пащхьэм диувэнущ, щхьэж езым щхьэкӀэ жэуап иритыну.
ROM.14.13	Аращи, дэ зыр зым дгъэкъуэншэн хуейкъым. Зыгъэлъэпэрэпэну мывэ е гуэныхь ищӀэну дезыгъэхьэх Ӏуэху гуэр фи къуэшым и гъуэгум тевмылъхьэну фи гум теубыдагъэ илъын хуейщ. 
ROM.14.14	Зиусхьэну Хьисэ си псэм зэрыщыщым щхьэкӀэ шхын гуэр зэрымыхьэрэмыр сощӀэ, фӀэкӀыпӀэ имыӀэуи си фӀэщ мэхъу. Ауэ зыгуэрым хьэрэму илъытэмэ, езымкӀэ хьэрэм мэхъу. 
ROM.14.15	Уэ шхыну пшхым щхьэкӀэ уи къуэшым и жагъуэ пщӀымэ, фӀылъагъуныгъэм тету упсэуркъым. Уэ шхыну пшхымкӀэ уи къуэшу Мэссихь зыхуэлӀар зыфӀумыгъэкӀуэд. 
ROM.14.16	Фэ фӀыуэ флъытэр цӀыхухэм Ӏейуэ ялъытэну иремыхъу. 
ROM.14.17	Тхьэм и Тепщэныгъэшхуэм и Ӏуэхухэр зытеухуар шхэнымрэ ефэнымрэкъым, атӀэ щыпкъагъэ, гузэгъэгъуэ, Тхьэм и Псэ ЛъапӀэм деж къикӀ гуфӀэгъуэр аращ. 
ROM.14.18	Ахэр игу илъмэ, Мэссихь хуэлажьэ цӀыхур Тхьэм и гум ирохь, цӀыхухэми я гуапэщ ар.
ROM.14.19	Аращи, зэгурыӀуэныгъэ къэзыхь Ӏуэхухэми гурэ псэкӀэ нэхъ лъэкӀыныгъэ зэрыдгъуэт Ӏуэхухэми я ужь дивгъэт. 
ROM.14.20	Шхыным щхьэкӀэ Тхьэм и Ӏуэхур умыгъэкӀуэд. Шхын псори хьэлэлщ, ауэ уэ пшхы шхынымкӀэ зыгуэрым и гъуэгум зыгъэлъэпэрэпэн мывэ теплъхьэмэ, гуэныхь мэхъу. 
ROM.14.21	Лы умышхыныр, фадэ уемыфэныр, уи къуэшым и гъуэгум зыгъэлъэпэрэпэн мывэ теплъхьэну ухэмытыныр, е абы гуэныхь ищӀэну дезыгъэхьэх Ӏуэхум ухэмытыныр фӀыщ. Апхуэдэу, уи къуэшым зыри лъэмыкӀыж зыщӀ Ӏуэхуми ухэмытыныр фӀыщ.
ROM.14.22	Мы Ӏуэхухэм теухуауэ уиӀэ фӀэщхъуныгъэр Тхьэмрэ уэрэ фяку дэлъ ирехъу. Шхын ишхым щхьэкӀэ зызымыгъэкъуэншэжыр гъуэгу махуэ теуващ. 
ROM.14.23	Ауэ шхын ишхыр зэрыхьэлэлымкӀэ гурыщхъуэ ищӀу шхэм фӀэщхъуныгъэ имыӀэу зэрышхэм щхьэкӀэ Тхьэм а цӀыхур егъэкъуаншэ, фӀэщхъуныгъэ димыӀэу сыт ищӀыс тщӀэми, гуэныхь мэхъури.
ROM.14.24	Си хъыбарыфӀу, Хьисэ Мэссихь теухуа хъыбарыфӀу, цӀыхур зэзгъэдаӀуэм теухуауэ, хъыбару мыухыжын лъэхъэнэхэм щыщӀэдзауэ Тхьэм щэхуу къигъэнауэ, ауэ иджы къигъэнэхуам тету Тхьэм фигухэр игъэбыдэн лъэкӀынущ. 
ROM.14.25	Тхьэуэ мыкӀуэдыжынум и унафэкӀэ бегъымбархэм ятха тхылъхэм а хъыбарыр къагъэнэхуэурэ, ирагъэщӀащ иджы, лъэпкъ псоми ТхьэмкӀэ фӀэщхъуныгъэ яӀэ хъууэ езым едэӀуэн щхьэкӀэ. 
ROM.14.26	АкъылыфӀагъэ зиӀэ Тхьэ закъуэм Хьисэ Мэссихь илэжьам щхьэкӀэ мыкӀуэдыжын щӀыхьышхуэр ейщ. Ӏэмин.
ROM.15.1	Дэ, фӀэщхъуныгъэшхуэ зиӀэхэр, ди фӀагъым и ужь димыту, фӀэщхъуныгъэ мащӀэ зиӀэхэм я хьэлъэхэмкӀэ дэӀэпыкъуэгъу дахуэхъун хуейщ. 
ROM.15.2	Дэ тщыщу хэти и гъунэгъум фӀы хуищӀэурэ, арэзы ищӀын хуейщ, гурэ псэкӀи нэхъ лъэкӀыныгъэ иригъэгъуэтын хуейщ. 
ROM.15.3	Мэссихьи езым и фӀагъ зригъэкӀыжакъым, ауэ Тхьэм и псалъэ тхахэм зэрыхэтым хуэдэу:
ROM.15.4	Тхьэм и псалъэ тхахэм хэт псори щӀатхар щыпкъагъэр дагъэщӀэн щхьэкӀэщ. Тхьэм и псалъэ тхахэм шыӀэныгъэрэ гушхуэныгъэрэ диӀэ ягъэхъуурэ, Тхьэм ӀыхьэфӀыр къызэрытлъигъэсынум дыщагъэгугъ.
ROM.15.5	Теубыдагъэрэ гушхуэныгъэрэ къыдэзыт Тхьэм, зы гупсысэкӀэ фиӀэу, Мэссихь Хьисэ и гъуэгу фрикӀуэу фрегъэпсэу. 
ROM.15.6	Тхьэуэ ди Зиусхьэн Хьисэ Мэссихь и Адэм зыгурэ зы псэкӀэ фи жьэм къыжьэдэкӀыурэ щӀыхьышхуэ хуэфщӀынущ.
ROM.15.7	Аращи, фэ Мэссихь фызэридам хуэдэу, фэри зым зыр вдэн хуейщ, цӀыхухэм Тхьэм щӀыхь хуащӀын щхьэкӀэ. 
ROM.15.8	Сэ жызоӀэ, и фӀагъ журтхэм яригъэкӀын щхьэкӀэ, Хьисэ Мэссихь къэкӀуащ. И фӀагъ абыхэм яригъэкӀыну къыщӀэкӀуар ди адэшхуэхэр Тхьэм къызэригъэгугъэгъа Ӏуэхухэр Хьисэ, пэжу къыщӀигъэкӀыжэурэ Тхьэм и щыпкъагъэр ригъэлъагъун щхьэкӀэщ. 
ROM.15.9	Абы нэмыщӀуи, Хьисэ и фӀагъ абыхэм яригъэкӀыну къыщӀэкӀуар хамэ лъэпкъхэм
ROM.15.9	«Абы щхьэкӀэ, уэ, си Зиусхьэн,
ROM.15.9	хамэ лъэпкъхэм сахэту уи щӀыхьыр сӀэтынущ,
ROM.15.9	щӀыхь уэрэдхэри уи цӀэкӀэ къыжысӀэнущ».
ROM.15.10	Тхьэм и псалъэ тхахэм мыпхуэдэуи хэтщ:
ROM.15.10	«Фэ, хамэ лъэпкъхэр, Тхьэм и лъэпкъым
ROM.15.10	фригъусэу фыгуфӀэ».
ROM.15.11	Мыпхуэдэуи Тхьэм и псалъэхэм яхэтщ:
ROM.15.11	«Фэ, хамэ лъэпкъ псоми,
ROM.15.11	Зиусхьэным и щӀыхьыр фӀэт,
ROM.15.11	фэ, лъэпкъ псоми,
ROM.15.11	и щӀыхьыр фӀэт».
ROM.15.12	Ешайа бегъымбарым мыпхуэдэу жиӀащ:
ROM.15.12	«Иессе
ROM.15.12	хамэ лъэпкъхэм Ӏэтащхьэ яхуэхъунущ.
ROM.15.12	Хамэ лъэпкъхэр абы щыгугъыурэ пэплъэнущ».
ROM.15.13	ЕзымкӀэ фӀэщхъуныгъэ зэрывиӀэм щхьэкӀэ, ӀыхьэфӀыр къытлъигъэсыну дыщызыгъэгугъ Тхьэм гуфӀэгъуэшхуэрэ гузэгъэгъуэшхуэрэ фигухэм кърырелъхьэ, езым и Псэ ЛъапӀэм и лъэкӀыныгъэкӀэ фигухэм гугъэшхуэр из хъун щхьэкӀэ.
ROM.15.14	Си къуэшхэ, фи гум фӀыгъуэшхуэ зэрилъымкӀи, щӀэныгъэшхуэ зэрывиӀэмкӀи, зым адрейм Ӏуэхухэр иригъэщӀэн зэрыфлъэкӀымкӀи дзыхь фхузощӀ. 
ROM.15.15	Апхуэдэу щытми, мы Ӏуэхухэр фи гум къэзгъэкӀыжыну щӀыпӀэ-щӀыпӀэкӀэрэ сытегушхуауэ ныфхузотх, хэчыхьауэ. Сытегушхуауэ щӀэстхыр хамэ лъэпкъхэм я деж Хьисэ Мэссихь сыщыхуэлэжьэну Тхьэм и нэфӀ щыхуэныгъэкӀэ сыкъызэригъэувар арщ. 
ROM.15.16	Тхьэм деж къикӀ хъыбарыфӀыр цӀыхухэм езгъащӀэурэ, дин пашэ Ӏуэху солэжь. Тхьэм деж къикӀ хъыбарыфӀыр цӀыхухэм щӀезгъащӀэр Тхьэм и Псэ ЛъапӀэм хамэ лъэпкъхэм я гур зэригъэкъэбзэжам щхьэкӀэ ахэр Тхьэм и гум ирихь къурмэныпхъэм хуэдэу хъуну папщӀэкӀэщ.
ROM.15.17	Хьисэ Мэссихь си псэм щыщу, Тхьэм хуэсщӀа Ӏуэхум сыщогуфӀыкӀ. 
ROM.15.18+ROM.15.19	Си псалъэхэмкӀи, злэжьа ӀуэхухэмкӀи, нэщэнэ гъэщӀэгъуэныщэхэмрэ Ӏуэху телъыджэхэмрэ я лъэкӀыныгъэкӀи, Тхьэм и Псэ ЛъапӀэм и лъэкӀыныгъэкӀи хамэ лъэпкъхэр Тхьэм езгъэдэӀуэну Мэссихь сигъэщӀа Ӏуэхухэм фӀэкӀа сытепсэлъыхьыну сытегушхуэркъым. Ерусалим къыщыщӀэдзауэ Иллирик хэкум
ROM.15.20	НэгъуэщӀ цӀыху гуэрым игъэтӀылъа лъабжьэм си Ӏуэхур тезмыщӀыхьу, Мэссихь и цӀэр щызэхамыха щӀыпӀэхэм хъыбарыфӀыр цӀыхухэм щалъэзгъэӀэсыну сыт щыгъуи и ужь ситщ. 
ROM.15.21	Тхьэм и псалъэ тхахэм зэрыхэтым хуэдэу:
ROM.15.21	«Езым и хъыбар зи деж нэмысахэм езыр ялъагъунущ,
ROM.15.21	и хъыбар зэхэзымыхахэми зэхащӀыкӀынущ».
ROM.15.22	Аращ, фи деж сынэкӀуэну и ужь куэдрэ сита пэтми, къыщӀызэмыхъулӀар. 
ROM.15.23	Ауэ иджы мы лъэныкъуэм сэркӀэ Ӏуэху щымыӀэжу,
ROM.15.24	Испание къэралым сыщыкӀуэкӀэ, фи деж сыныдыхьэнущ. Гъуэгу сынытехьэмэ, сыныфхыхьэу фыслъагъуну икӀи фи ныбжьэгъугъэм си гур игъэзагъэу гъуэгупщӀэкӀэ дэӀэпыкъуэгъу фыкъысхуэхъуну сыфщогугъ. 
ROM.15.25	Тхьэм и цӀыху лъапӀэхэм дэӀэпыкъуэгъу зэрахуэхъун ахъшэр яхуэсхьу Ерусалим сыкӀуэну сигу илъщ. 
ROM.15.26	Македоние, Ахаие хэкухэм
ROM.15.27	ДэӀэпыкъуэгъу яхуэхъуну я гуапэу мурад ящӀащ, ядэӀэпыкъунуи я пщэм дэлъщ. Тхьэм журтхэр зэригъэгугъа ӀыхьэфӀым щыщ хамэ лъэпкъхэми яӀэ хъуащ. Аращи, хамэ лъэпкъхэми мы дунейм и мылъку ӀыхьэфӀу яӀэмкӀэ я фӀагъ журтхэм ирагъэкӀын хуейщ. 
ROM.15.28	А Ӏуэхур згъэзащӀэу, ахъшэ зэхадзар Ерусалим дэсхэм яӀэщӀэслъхьа нэужь, фи деж сыныдыхьэнурэ, итӀанэ Испанием сыкӀуэнущ. 
ROM.15.29	Фи деж сыныщыкӀуэкӀэ, Мэссихь и нэфӀ щыхуэныгъэшхуэм сыщӀыгъуу сынызэрыкӀуэнур сощӀэ.
ROM.15.30	Си къуэшхэ, мыбыкӀэ сыныволъэӀу: ди Зиусхьэну Хьисэ Мэссихь и цӀэкӀи, Тхьэм и Псэ ЛъапӀэм деж къикӀ фӀылъагъуныгъэм щхьэкӀи, гъусэ фыкъысхуэхъуи, Тхьэм фи фӀэщу фысхуелъэӀу. 
ROM.15.31	Иудей хэкум ису фӀэщхъуныгъэ зимыӀэхэм Тхьэм сащихъумэнуи, Тхьэм и цӀыху лъапӀэу Ерусалим дэсхэм дэӀэпыкъуэгъу зэрахуэхъун ахъшэу яхуэсхьынур гуапэ ящыхъунуи Тхьэм фелъэӀу. 
ROM.15.32	Абы щыгъуэ, Тхьэм жиӀэмэ, фи деж гуфӀэгъуэкӀэ сынэкӀуэнщи, сывигъусэу зызгъэпсэхужынщ. 
ROM.15.33	Гузэгъэгъуэр къыдэзыт Тхьэр фрегъусэ. Ӏэмин.
ROM.16.1	Ди шыпхъуу Фэбэ зи цӀэу, Кенхрей къалэм
ROM.16.2	Зиусхьэныр абы и псэм зэрыщыщым щхьэкӀэ, Тхьэм и цӀыху лъапӀэхэм зэрырагъэблэгъэн хуейм хуэдэу евгъэблагъи, зыхуэныкъуэмкӀэ дэӀэпыкъуэгъу фыхуэхъу, сыт щхьэкӀэ жыпӀэмэ цӀыху куэдым, сэри сахэту, дэӀэпыкъуэгъу къытхуэхъуащ ар.
ROM.16.3	Прискиллэрэ Акилэрэ, Хьисэ Мэссихь си гъусэу хуэлажьэхэм, фӀэхъус схуефхыж. 
ROM.16.4	Абыхэм си псэр мыкӀуэду кърагъэлын щхьэкӀэ, езыхэм я псэхэм щысхьыжакъым. Абыхэм фӀыщӀэ яхуэзыщӀыр си закъуэкъым, хамэ лъэпкъхэм я члисэ зэхуэс псоми фӀыщӀэ щыхуащӀ. Я унэм щызэӀущӀэ фӀэщхъуныгъэ зиӀэхэм фӀэхъус схуефхыж. 
ROM.16.5	ФӀыуэ слъагъу Епенет фӀэхъус схуефхыж. Ахаие хэкум МэссихькӀэ псом япэ фӀэщхъуныгъэ зиӀэ хъуар аращ.
ROM.16.6	Мэриему куэд тхуэзылэжьам фӀэхъус схуефхыж. 
ROM.16.7	Си унэкъуэщу Андроникрэ Юнийрэ, лъэхъуэщым къыздыщӀэсу щытахэм, фӀэхъус схуефхыж. Ахэр апостол
ROM.16.8	Мэссихь зи псэм щыщу, фӀыуэ слъагъу Амплий фӀэхъус схуефхыж. 
ROM.16.9	Ди гъусэу Мэссихь хуэлэжьа Урбанрэ фӀыуэ слъагъу Стахийрэ фӀэхъус схуефхыж. 
ROM.16.10	Мэссихь зи псэм щыщу, зи щыпкъагъэр Тхьэм игъэунэхуа Апеллэс фӀэхъус схуефхыж. Аристобул и унагъуэм исхэм фӀэхъус схуефхыж. 
ROM.16.11	Си унэкъуэщ Иродион фӀэхъус схуефхыж. Зиусхьэныр зи псэм щыщу, Наркисс и унагъуэм исхэм фӀэхъус схуефхыж. 
ROM.16.12	Зиусхьэным фӀыуэ хуэлажьэ цӀыхубзу Трифенэрэ Трифосэрэ фӀэхъус схуефхыж. Зиусхьэным фӀыуэ хуэлэжьа, фӀыуэ тлъагъу цӀыхубзу Персидэ фӀэхъус схуефхыж. 
ROM.16.13	Зиусхьэным къыхиха Руфэрэ абы и анэу си анэм хуэдэу хъуамрэ фӀэхъус схуефхыж. 
ROM.16.14	Асинкрит, Флегон, Ерм, Патров, Ермий, сыми абыхэм я гъусэу адрей къуэшхэми фӀэхъус схуефхыж. 
ROM.16.15	Филолог, цӀыхубзу Юлие, Нирей, абы и шыпхъу Олимпан сыми, абыхэм я гъусэу Тхьэм и цӀыху лъапӀэ псоми фӀэхъус схуефхыж. 
ROM.16.16	ГукъабзагъэкӀэ ӀэплӀэ зэфшэкӀыурэ, фӀэхъус зэфххэ. Мэссихь и члисэ зэхуэс псоми фӀэхъус къывахыж.
ROM.16.17	Си къуэшхэ, ди фӀэщхъуныгъэм дигъащӀэ Ӏуэхухэм къыпэувурэ, фызэгурызымыгъаӀуэу, адрей цӀыхухэр гъуэгу захуэм тезыгъэкӀхэм защыфхъумэну сыныволъэӀу. Абыхэм пэӀэщӀэ зыфщӀ. 
ROM.16.18	Апхуэдэ цӀыхухэр зыхуэлажьэр ди Зиусхьэну Хьисэ Мэссихькъым, зыхуэлажьэр я ныбэхэр аращ. ГъафӀэбзэрэ псалъэ дыгъэлкӀэ цӀыху къызэрыгуэкӀхэр дахьэх. 
ROM.16.19	ХъыбарыфӀым фызэредаӀуэм и гугъу цӀыху псоми зэхахащ. Сэ сыфщогуфӀыкӀ, ауэ фӀыр зыхуэдэр зэхэфщӀыкӀынуи, бзаджагъэ лъэпкъ фи щхьэм къимыхьэнуи сыхуейщ. 
ROM.16.20	Гузэгъэгъуэ къыдэзыт Тхьэм куэд дэмыкӀыу шейтӀаныр фи лъэгум щӀывигъэпытӀыхьынущ. Ди Зиусхьэну Хьисэ и нэфӀыр къыфщрехуэ. Ӏэмин.
ROM.16.21	Си лэжьэгъу Тимофей, си унэкъуэщу Луций, Иасон, Сосипатер сымэ фӀэхъус къывахыж. 
ROM.16.22	Тертийуэ Паул мы тхылъыр зригъэтхыр сэращ. Зиусхьэныр си псэм щыщу фӀэхъус фызох. 
ROM.16.23	Гайуэ, сэ, Паул, си бысымми, члисэ зэхуэсым зэкӀэ ди бысымми фӀэхъус къывехыж. Къалэм и ахъшэр зи ӀэмыщӀэ илъ Ерастрэ ди къуэш Квартрэ фӀэхъус къывахыж. 
ROM.16.24	Ди Зиусхьэну Хьисэ Мэссихь и нэфӀыр фэ псоми къыфщрехуэ. Ӏэмин.
1CO.1.1	Сэ сы-Паулщ. Тхьэм фӀэигъуэти, Мэссихь Хьисэ и апостол
1CO.1.2	Зыхуэстхыр Коринф къалэм щыӀэ члисэ зэхуэсым щыщ цӀыхухэращ. Тхьэм Мэссихь Хьисэ фи псэм щыщыну фигъэуващ, дэнэкӀи ди Зиусхьэну Хьисэ Мэссихь елъэӀу цӀыху псоми фащӀыгъуу, абы и цӀыху лъапӀэхэм ящыщ фыхъуну фыкъыхуриджащ. Мэссихь абыхэми дэри ди Зиусхьэнщ.
1CO.1.3	Тхьэуэ ди Адэ лъапӀэмрэ Зиусхьэну Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
1CO.1.4	Мэссихь фи псэм щыщу Тхьэм и нэфӀыр къызэрыфщыхуам щхьэкӀэ Тхьэм зэпымыууэ фӀыщӀэ хузощӀ. 
1CO.1.5	Мэссихь фи псэм зэрыщыщым щхьэкӀэ сыт и лъэныкъуэкӀи Тхьэм и нэфӀ къыфщыхуащ. Сыт и лъэныкъуэкӀи зэхэфщӀыкӀынуи фыпсэлъэнуи лъэкӀыныгъэ къывитащ, 
1CO.1.6	Мэссихь хуэтщӀа щыхьэтыгъэр фи гум лъабжьэ хуищӀащи. 
1CO.1.7	Апхуэдэу зэрыщытым щхьэкӀэ, ди Зиусхьэну Хьисэ Мэссихь къыщылъэгъуэжыну махуэм фыщыпэплъэкӀэ, Тхьэм и бынхэм ярит тыгъэхэм ящыщу фимыӀэ зыри щыӀэкъым. 
1CO.1.8	Ди Зиусхьэну Хьисэ Мэссихь къыщылъэгъуэжыну махуэм зыми фызэригъэкъуэншэн лъэпкъ щымыӀэу, и кӀэм нэсыху гъуэгу захуэм быдэу фытригъэтынущ. 
1CO.1.9	Тхьэр щыпкъэщ. Езыращ и Къуэу Хьисэ Мэссихьу ди Зиусхьэным гъусэ фыхуэхъуну фыкъыхуезыджар.
1CO.1.10	Си къуэшхэ, фызэгурыӀуэну, гуп-гуп фызэрымыгъэхъуу, зэнэ-зэпсэу фыщытыну ди Зиусхьэн Хьисэ Мэссихь и цӀэкӀэ сыныволъэӀу. 
1CO.1.11	Си къуэшхэ, фызэрызэгурымыӀуэр цӀыхубз Хлой и унагъуэм щыщхэм сагъэщӀащ. 
1CO.1.12	Сэ жыхуэсӀэр мыращ: Фщыщ гуэрым жеӀэ: «Сэ Паул и гупым сыщыщщ»; нэгъуэщӀ гуэрми жеӀэ: «Сэ Аполлос
1CO.1.13	Мэссихь гуэша хъуа? Паул фэр щхьэкӀэ жорым ираӀулӀа? Е сэ, Паул, си цӀэкӀэ фаумэхъа? 
1CO.1.14	Криспрэ
1CO.1.15	Сэ си цӀэкӀэ яумэхъауэ зыми жиӀэн лъэкӀынукъым. 
1CO.1.16	Пэжщ, Стефан
1CO.1.17	Мэссихь сыкъыщӀигъэкӀуар цӀыхухэр сыумэхъыну аракъым, атӀэ хъыбарыфӀыр яхуэсӀуэтэну арщ, цӀыхухэм акъылыфӀагъэ жыхуаӀэр зыхэлъ псалъэхэмкӀэ хъыбарыфӀыр ахуэсӀуэтэну аракъым. Апхуэдэу щымытмэ, Мэссихь жорым зэрыкӀэрылӀыхьам и хъыбарым къарууэ хэлъыр кӀуэдыжынт.
1CO.1.18	Сыт щхьэкӀэ жыпӀэмэ кӀуэдыпӀэм и гъуэгу тетхэм я дежкӀэ жорым и хъыбарыр делагъэу щытщ, ауэ дэркӀэ, дымыкӀуэду Тхьэм къригъэлхэмкӀэ, Тхьэм и къарур жорым хэлъщ. 
1CO.1.19	Тхьэм къызэрыжиӀэр и псалъэ тхахэм яхэтщ:
1CO.1.19	«АкъылыфӀагъэ зиӀэхэм я акъылыфӀагъэу
1CO.1.19	жыхуаӀэр згъэкӀуэдынущ,
1CO.1.19	губзыгъагъэ зиӀэхэми я губзыгъагъэу жыхуаӀэр
1CO.1.19	сымыдэу лъэныкъуэ езгъэзынущ».
1CO.1.20	Апхуэдэу зэрыщытым щхьэкӀэ акъыл зиӀэ цӀыхур дэнэ щыӀэ? Торэт егъэджакӀуэ пашэр дэнэ щыӀэ? Мы зэманым щыщ цӀыхуу псалъэхэмкӀэ дэуэным хуэӀэзэр дэнэ щыӀэ? Тхьэм мы дунейм и акъылыфӀагъэр делагъэу къыщӀигъэщащ. 
1CO.1.21	Сыт щхьэкӀэ жыпӀэмэ Тхьэм и акъылыфӀагъэкӀэ зэриухам тету, мы дунейм и цӀыхухэм я акъылыфӀагъэу жыхуаӀэмкӀэ Тхьэр зыхуэдэр ящӀакъым, ауэ дэ цӀыхухэм яхуэтӀуатэ хъыбарыфӀу абыхэм делагъэу къафӀэщӀымкӀэ МэссихькӀэ фӀэщхъуныгъэ зиӀэхэр мыкӀуэду къригъэлыну Тхьэм игъуэу илъытащ. 
1CO.1.22	Журтхэр нэщэнэ гъэщӀэгъуэныщэхэм хуейщ. Алыджхэри
1CO.1.23	Ауэ Мэссихьу жорым ираӀулӀам и хъыбару цӀыхухэм едгъащӀэр журтхэмкӀэ гурымыхьу щытщ, нэгъуэщӀ лъэпкъхэм делагъэу ялъытэ. 
1CO.1.24	Ауэ дэркӀэ, Тхьэм и бынхэм ящыщ хъуну къыхуриджахэмкӀэ, журтми алыджми, Мэссихьщ Тхьэм и къарури и акъылыфӀагъэри. 
1CO.1.25	Тхьэм и делагъэу жыхуаӀэр цӀыхухэм я акъылыфӀагъэу жыхуаӀэм нэхърэ нэхъ акъылыфӀагъэщ, Тхьэм и къарууншагъэу жыхуаӀэр цӀыхухэм я къарум нэхърэ нэхъ лъэщщ.
1CO.1.26	Си къуэшхэ, фэ, Тхьэм езым и бынхэм ящыщ хъуну къыхуриджахэр, фызэплъыж. Мы дунейм и цӀыхухэм акъылыфӀагъэ зиӀэу ялъытэхэри, тепщэныгъэ зиӀэхэри, унагъуэ бейхэм ящыщхэри куэду къыфхэткъым. 
1CO.1.27	Ауэ акъылыфӀагъэ зиӀэ цӀыхухэр игъэукӀытэжын щхьэкӀэ, мы дунейм и цӀыхухэм акъылыншэу жыхуаӀэ цӀыхухэр Тхьэм къыхихащ. Къару зиӀэхэри игъэукӀытэжын щхьэкӀэ, мы дунейм къару щызимыӀэхэри Тхьэм къыхихащ. 
1CO.1.28	Мы дунейм и цӀыхухэм тхьэмыщкӀэу жыхуаӀэ цӀыхухэри, зэрамыпэс цӀыхухэри Тхьэм къыхихащ. Апхуэдэу пщӀэ зимыӀэу жыхуаӀэ цӀыхухэрщ Тхьэм къыхихар, пщӀэ зиӀэу жыхуаӀэ цӀыхухэр игъэцӀыкӀун щхьэкӀэ. 
1CO.1.29	Тхьэм апхуэдэу щӀищӀар езым и пащхьэм зыри зыщыщымытхъужын щхьэкӀэщ. 
1CO.1.30	Мэссихь Хьисэ фи псэм щыщ зыщӀар Тхьэращ. Мэссихь Хьисэ дэркӀэ Тхьэм деж къикӀа акъылыфӀагъэ хъуащ. Аращ Тхьэм щыпкъагъэ диӀэу дезыгъэлъытэри, дигухэр зыгъэкъэбзэжри, ди щхьэхэр къэзыщэхужари. 
1CO.1.31	Аращи, Тхьэм и псалъэ тхахэм зэрыхэтым хуэдэу:
1CO.2.1	Тхьэм теухуа щыхьэтыгъэр къыфхуэсӀуэтэну фи деж сыныщыкӀуэм, си къуэшхэ, псалъэ дахэхэр жысӀэурэ, акъылыфӀагъэкӀи сынывэпсалъэурэкъым а хъыбарыр зэрыфхуэсӀуэтар. 
1CO.2.2	Фи деж сыщыщыӀэм, Хьисэ Мэссихь и хъыбарым фӀэкӀа зыри сымыщӀэным тезубыдащ, псом япэу сщӀэр езыр жорым зэрыраӀулӀарщ. 
1CO.2.3	Къару симыӀэу, сышынэу, сигури ину къикӀэзызыкӀыу фи деж сыщыӀащ. 
1CO.2.4	КъыжысӀахэмрэ хъыбару къыфхуэсӀуэтахэмрэ яхэтакъым цӀыхум и акъылыфӀагъэр яӀэу, фи фӀэщ зыгъэхъун псалъэхэр, ауэ си псалъэхэр къигъэпэжу, Тхьэм и Псэ ЛъапӀэм и къарур яӀэт. 
1CO.2.5	Апхуэдэу щӀэхъуар фи фӀэщхъуныгъэр цӀыхум и акъылыфӀагъэм темыщӀыхьауэ, Тхьэм и лъэкӀыныгъэм тещӀыхьауэ щытын щхьэкӀэщ.
1CO.2.6	Апхуэдэу щытми, акъылыфӀагъэ зыхэлъ хъыбару Тхьэм и ӀуэхухэмкӀэ гурыӀуэныгъэ нэгъэса зиӀэ цӀыхухэм яхуэтэӀуатэ. Ау а акъылыфӀагъэр мы зэманым тепщэныгъэ зиӀэу
1CO.2.7	Зи хъыбарыр къэтӀуатэр Тхьэм и акъылыфӀагъэу щэхуу щытыр арщ. Тхьэм а акъылыфӀагъэр цӀыхухэм яримыгъэщӀауэ щытащ, ауэ лъэхъэнэ псоми япэу Тхьэм зэриухам тету, а акъылыфӀагъэм и гъуэгукӀэ щӀыхьышхуэ диӀэ хъунущ. 
1CO.2.8	Мы зэманым тепщэныгъэ зиӀэхэм ящыщ зыми а акъылыфӀагъэр къищӀакъым. Абыхэм къащӀатэмэ, щӀыхьышхуэ зиӀэ Зиусхьэныр
1CO.2.9	Ауэ Тхьэм и псалъэ тхахэм зэрыхэтым хуэдэу:
1CO.2.9	«Зы ни илъэгъуакъым,
1CO.2.9	зы тхьэкӀуми зэхихакъым,
1CO.2.9	зы цӀыхуи игу къэкӀакъым
1CO.2.9	Тхьэм езыр фӀыуэ зылъагъу
1CO.2.9	цӀыхухэм яхуигъэхьэзырар».
1CO.2.10	А Ӏуэхухэр Тхьэм езым и Псэ ЛъапӀэмкӀэ дэ къытхуигъэнэхуащ; сыт щхьэкӀэ жыпӀэмэ Тхьэм и Псэ ЛъапӀэм Ӏуэху псори егъэунэху, ар Ӏуэхухэм я кууупӀэхэми ялъоӀэс. 
1CO.2.11	ЦӀыхум игу илъыр езым фӀэкӀа нэгъуэщӀ цӀыхухэм ящыщу хэт зыщӀэр? Апхуэдабзэу, Тхьэм и гум илъыр Тхьэм и Псэ ЛъапӀэм фӀэкӀа зыми зэхищӀыкӀыркъым. 
1CO.2.12	Ауэ Тхьэм ди гум кърилъхьа псэр мы дунейм и псэракъым, атӀэ езым и Псэ ЛъапӀэр арщ, Тхьэм къыдита тыгъэхэр зэхэтщӀыкӀын щхьэкӀэ. 
1CO.2.13	Тхьэм и Псэ ЛъапӀэр зигу илъ цӀыхухэм Тхьэм и Псэ ЛъапӀэм и Ӏуэхур зэхедгъэщӀыкӀыурэ, Тхьэм къыдита тыгъэхэм ятеухуауэ допсалъэ, ауэ жытӀэр цӀыхум и акъылыфӀагъэм дигъэщӀа псалъэхэр аркъым, атӀэ Тхьэм и Псэ ЛъапӀэм дигъэщӀа псалъэхэр арщ. 
1CO.2.14	Тхьэм и Псэ ЛъапӀэр зи гум имылъ цӀыхум Тхьэм и Псэ ЛъапӀэм деж къикӀ Ӏуэхухэр идэркъым. Ахэр абы фӀэделагъэщ, зэхищӀыкӀыни лъэкӀынукъым, сыт щхьэкӀэ жыпӀэмэ Тхьэм и Псэ ЛъапӀэ закъуэрщ цӀыхухэм ахэр зэхезыгъэщӀыкӀыфынур. 
1CO.2.15	Тхьэм и Псэ ЛъапӀэр зи гум илъ цӀыхум Ӏуэху псори зэхещӀыкӀ, ауэ а цӀыхур зыми зэхищӀыкӀын лъэкӀынукъым.
1CO.2.16	«Зиусхьэным и гум илъыр хэт
1CO.2.16	къэзыщӀар, ар зыгуэр хуигъэӀущыну?»
1CO.2.16	Мэссихь и гум илъыр дэ дигуми илъщ.
1CO.3.1	Си къуэшхэ, Тхьэм и Псэ ЛъапӀэр зи гум илъ цӀыхухэм сазэрепсалъэм хуэдэу, сынывэпсэлъэн слъэкӀыртэкъым, ауэ мы дунейм и цӀыхухэм сазэрепсалъэм хуэдэу сынывэпсалъэрт. Сыт щхьэкӀэ жыпӀэмэ Мэссихь и ӀуэхугъуэхэмкӀэ сабий цӀыкӀухэм фахуэдэт. 
1CO.3.2	Сэ шхын фэзгъэшхтэкъым, ауэ шэ фезгъафэрт. Шхын фшхын флъэкӀыртэкъым, иджыри флъэкӀыркъым. 
1CO.3.3	Сыт щхьэкӀэ жыпӀэмэ мы дунейм и цӀыхухэм фахуэдэщ иджыри. Фыгъуэнымрэ зэщыхьэнымрэ фяку щыдэлъкӀэ, мы дунейм и цӀыхухэм фахуэдэкъэ? Адрей цӀыхухэр зэрыщыт хабзэм хуэдэу, фэри фыщыткъэ? 
1CO.3.4	Фщыщ гуэрым «Сэ Паул и гупым сыщыщщ», нэгъуэщӀ гуэрми «Сэ Аполлос и гупым сыщыщщ», щыжиӀэкӀэ, мы дунейм и цӀыхухэм фахуэдэкъэ?
1CO.3.5	Паул хэт щыщ? Аполлос хэт щыщ? ФӀэщхъуныгъэ фиӀэ зыщӀа, Тхьэм хуэлажьэ цӀыхуу дыщыта къудейщ, Зиусхьэным дэ тщыщ дэтхэнэми и пщэм къызэрыдилъхьа Ӏуэхум хуэдэу. 
1CO.3.6	Сэ жылэхэр хэссащ, Аполлос псы щӀигъэлъэдащ, ауэ Тхьэращ къэзыгъэкӀар. 
1CO.3.7	Аращи, жылэхэр хэзысэми псыр щӀэзыгъэлъадэми пщӀэ яӀэкъым, щӀыхьышхуэ зиӀэр къэзыгъэкӀа Тхьэ закъуэрщ. 
1CO.3.8	Жылэхэр хэзысэри псыр щӀэзыгъэлъадэри зэхуэдэщ. Хэти и Ӏуэхум пэкӀуэ и Ӏыхьэр игъуэтынущ. 
1CO.3.9	Сыт щхьэкӀэ жыпӀэмэ дэ дызэгъусэу Тхьэм дыхуолажьэ. Фэ Тхьэм и хьэсэм фыхуэдэщ, Тхьэм иухуэ унэм фыхуэдэщ.
1CO.3.10	Тхьэм и нэфӀ къызэрысщыхуам тету, акъылыфӀагъэ зиӀэ ухуакӀуэм хуэдэу, а унэм лъабжьэ хуэзгъэуващ. НэгъуэщӀ гуэрым а лъабжьэм унэ трещӀыхь. Ауэ дэтхэнэ зыри а лъабжьэм унэ зэрытрищӀыхь щӀыкӀэм фӀыуэ иреплъ. 
1CO.3.11	Сыт щхьэкӀэ жыпӀэмэ Тхьэм игъэува лъабжьэр Хьисэ Мэссихьщ. Абы фӀэкӀа нэгъуэщӀ лъабжьэ зыми игъэувын лъэкӀынукъым. 
1CO.3.12	А лъабжьэм унэ тезыщӀыхьым къигъэсэбэпыр дыщэрами, дыжьынырами, мывэ лъапӀэхэрами, пхъэрами, удзыр е хьауазэрами, 
1CO.3.13	хэти и Ӏуэхур зыхуэдэр нахуэ хъунущ, Зиусхьэныр къыщылъэгъуэжыну махуэм ар къигъэнэхуэнущи. А махуэр мафӀэм и щӀыгъуу къэкӀуэнущ, мафӀэм хэт и лэжьыгъэри зыхуэдэр къигъэнэхуэнущ. 
1CO.3.14	А лъабжьэм зыгуэрым трищӀыхьар къелымэ, абы хуэфащэ ӀыхьэфӀыр игъуэтыжынущ. 
1CO.3.15	Ауэ а лъабжьэм зыгуэрым трищӀыхьар мафӀэм исмэ, абы и Ӏыхьэри дэкӀуэдынущ. Езыр мыкӀуэду къелынущ, ауэ къызэрелынур мафӀэм къыхэкӀыж цӀыхур къызэрелынум хуэдэущ.
1CO.3.16	Тхьэм и унэшхуэм фызэрыхуэдэри Тхьэм и Псэ ЛъапӀэр фи гум зэрилъри фщӀэркъэ? 
1CO.3.17	Тхьэм и унэшхуэр зыгуэрым зэхикъутэмэ, Тхьэм а цӀыхур игъэкӀуэдынущ, сыт щхьэкӀэ жыпӀэмэ Тхьэм и унэшхуэр лъапӀэщи. А унэшхуэр фэращ.
1CO.3.18	Зыми и щхьэ къремыгъэпцӀэж. Фэ фщыщ гуэрым мы лъэхъэнэм акъылыфӀагъэ иӀэу зилъытэжмэ, акъылыфӀагъэ имыӀэу ирехъу, акъылыфӀагъэ пэж иӀэн щхьэкӀэ. 
1CO.3.19	Сыт щхьэкӀэ жыпӀэмэ мы зэманым и цӀыхухэм акъылыфӀагъэу жыхуаӀэр Тхьэм дежкӀэ делагъэщ, Тхьэм и псалъэ тхахэм зэрыхэтым хуэдэу:
1CO.3.20	Тхьэм и псалъэ тхахэм мыпхуэдэуи яхэтщ:
1CO.3.21	Аращи, хэти цӀыху гуэрым щремытхъу, сыт щхьэкӀэ жыпӀэмэ псори фыфейщи. 
1CO.3.22	Паули, Аполлоси, Кифэ,
1CO.3.23	Ауэ фэ Мэссихь фрейщ, Мэссихьи Тхьэм ейщ.
1CO.4.1	Аращи, Мэссихь хуэлажьэу, Тхьэм и щэхухэр зи пщэм къыдилъхьа цӀыхуу далъытэн хуейщ. 
1CO.4.2	Ӏуэху гуэр зи пщэм дэплъхьэр узыщыгугъ хъуну цӀыхуу щытын хуейщ. 
1CO.4.3	Фэри, нэгъуэщӀ цӀыхухэми сыкъызэрыфщыхъум сэркӀэ мыхьэнэ иӀэкъым. Сэри хьэкум зытесщӀыхьыжыркъым. 
1CO.4.4	МыхъумыщӀэ лъэпкъ сигукӀэ зыдэсщӀэжыркъым сэ, ауэ абы къикӀыркъым сэ лажьэ гуэри симыӀэу; си Ӏуэхум хьэкум тезыщӀыхьыр Зиусхьэныращ. 
1CO.4.5	Аращи, игъуэ нэмысауэ, Зиусхьэнри къэмыкӀуэжауэ, Ӏуэху гуэрым хьэкум тевмыщӀыхь. КӀыфӀыгъэм щӀиуфар Зиусхьаным къигъэнэхуэнущ, цӀыхухэм я гум илъри нахуэ къищӀынущ. Тхьэм хэти хуэфащэ щӀыхьыр къритыжынущ абы щыгъуэ.
1CO.4.6	Си къуэшхэ, фэркӀэ фӀагъ къыхэкӀын щхьэкӀэ, вжесӀар Аполлосрэ
1CO.4.7	Адрей цӀыхухэм нэхърэ унэхъ ину хэт узылъытэр? Тхьэм къыуимытауэ сыт уиӀэр? Уэ уиӀэр къозытар Тхьэращи, сыт узыщӀыщытхъужыр, Тхьэм ар къыуимыта хуэдэ?
1CO.4.8	Фэ зывгъэнщӀащ, бей фыхъуащ. Дэ дывимыгъусэу пащтыхь фыхъуащ. Пащтыхь фыхъугъащэрэт ипэжыпӀэкӀэ, дэри дывигъусэу пащтыхь дыхъунт итӀанэ! 
1CO.4.9	Дэ апостолхэм ди Ӏуэхум сызэреплъыр мыращ: укӀ зытралъхьа цӀыхухэм дахуэдэу, Тхьэм щӀыпӀэ икӀэ дыдэм дэ, апостолхэр, дызэрыригъэувам хуэдэщ. Дуней псори, мелыӀычхэри, цӀыхухэри ӀейкӀэ къыдэплъыну псоми я пащхьэм дызэрырагъэувам хуэдэщ. 
1CO.4.10	Мэссихь и гъуэгум дызэрырикӀуэм щхьэкӀэ акъыл зимыӀэ цӀыхухэм дахуэдэщ, ауэ фэ Мэссихь зи псэм щыщ цӀыху Ӏущхэу зыволъытэж. Дэ лъэкӀыныгъэ диӀэкъым, ауэ фэ фиӀэщ. ЦӀыхухэм фэ щӀыхь къыфхуащӀ, дэ нэмыплъ къыдат. 
1CO.4.11	Нобэр къыздэсым дымэжэщӀалӀэщ, псыи дыхуэныкъуэщ. ЗыщыттӀэгъэн щыгъыни диӀэкъым, цӀыхухэм дызэрахуэ, уни диӀэкъым. 
1CO.4.12	Ди ӀэкӀэ дылажьэурэ, гугъу зыдогъэхь дэ. ЦӀыхухэр къыщытхуэшхыдэкӀэ, «Тхьэм и нэфӀ къыфщрехуэ» яжыдоӀэж. ЦӀыхухэм гугъу дыщрагъэхькӀэ, зыхудогъэщэч. 
1CO.4.13	ЦӀыхухэр ӀейкӀэ къыщыттепсэлъыхькӀи, абыхэм дахуэу дахущытщ. Дунейм и пхъэнкӀийуэ, щӀым и фӀейм хуэдэу дыкъэнащ.
1CO.4.14	ФызгъэукӀытэн щхьэкӀэкъым мыр ныщӀэстхыр, си бын лъапӀэхэм фахуэдэу къывгурызгъэӀуэн щхьэкӀэщ. 
1CO.4.15	Мэссихь и гъуэгум теухуа Ӏуэхугъуэхэр фэзыгъэщӀэн цӀыху мин фиӀэми, адэ куэд фиӀэкъым. ХъыбарыфӀыр щыфхуэсӀуатэм, Мэссихь Хьисэ фи псэм щыщ зэрыхъуам щхьэкӀэ адэм хуэдэ сыфхуэхъуащ. 
1CO.4.16	Аращи, сыныволъэӀу, си лъэужьым фрикӀуэ. 
1CO.4.17	Абы щхьэкӀэ Зиусхьэныр зи псэм щыщу, узыщыгугъ хъун Тимофейуэ
1CO.4.18	Фи деж сынэмыкӀуэн я гугъэу, фэ фщыщ цӀыху гуэрхэм закъыфӀощӀыж. 
1CO.4.19	Ауэ, Зиусхьэным жиӀэмэ, куэд мыщӀэу фи деж сынэкӀуэнущ. А зыкъызыфӀэщӀыжхэм я псалъэхэм я мызакъуэу, я лъэкӀыныгъэри згъэунэхунущ абы щыгъуэ, 
1CO.4.20	сыт щхьэкӀэ жыпӀэмэ Тхьэм и Тепщэныгъэшхуэм и Ӏуэхур зэпхар псэлъэныр аркъым, атӀэ Тхьэм и лъэкӀыныгъэр арщ. 
1CO.4.21	Сыт нэхъ фызыхуейр? Баш сӀыгъыу фи деж сынэкӀуэну ара, е фӀылъагъуныгъэрэ гущабагъэкӀэ сынэкӀуэн?
1CO.5.1	Фэ фщыщ гуэр зинэ щӀэным зэрыхэтыр цӀыхухэм яӀуэтэж; и анэ нэпӀэсыр зезышэж фхэтщ. Апхуэдэ хабзэ хамэ лъэпкъхэми яхэлъкъым. 
1CO.5.2	Абы фытет пэтрэ, фэ зыкъыффӀощӀыж! ЗыкъыффӀэщӀыжын и пӀэкӀэ ар фи гу щӀыхьэу, апхуэдэ зылэжьа лӀыр зыхэфхун хуейт. 
1CO.5.3	Си щхьэрэ сипкъкӀэ фи деж сыщымыӀэми, сигурэ си псэкӀэ фи деж сыщыӀэщ сэ, фи дежи сызэрыщыӀэм хуэдэу, ар зыщӀар згъэкъуэншакӀэщ. 
1CO.5.4	Ди Зиусхьэну Хьисэ и цӀэкӀэ фызэӀущӀэу, сэри сигурэ си псэкӀэ фи деж сыщыӀэу щыхъукӀэ, ди Зиусхьэну Хьисэ Мэссихь и лъэкӀыныгъэкӀэ 
1CO.5.5	а лӀыр шейтӀаным ефт, и пкъыр кӀуэдми, Зиусхьэныр дунейм къыщыкӀуэжыну махуэм абы и псэр мыкӀуэду къелын щхьэкӀэ.
1CO.5.6	Фызэрызыщытхъужыр фӀыкъым. Пщагъэ тӀэкӀум тхьэвыр зэрыщыту зэригъэфӀэӀур фщӀэркъэ? 
1CO.5.7	Аращи, гуэныхьым и пщагъэжьыр
1CO.5.8	Аращи, махуэшхуэр дывгъэгъэлъапӀэ, ауэ зэрыдгъэлъэпӀэнур бзаджагъэмрэ икӀагъэмрэ я пщагъэжьымкӀэкъым, атӀэ гукъабзагъэмрэ щыпкъагъэмрэ я щӀакхъуэ мыфӀэӀу къабзэмкӀэщ.
1CO.5.9	Зинэ зыщӀэхэм гъусэ фахуэмыхъуну ныфхуэстхащ. 
1CO.5.10	Сэ зи гугъу сщӀыр мы дунейм и цӀыхухэм ящыщу зинэ зыщӀэхэр, нэпсейхэр, хъунщӀакӀуэхэр, тхьэ нэпцӀхэр зыгъэлъапӀэхэр аракъым. Апхуэдэу щытамэ, дунейм фытекӀыжын хуейт. 
1CO.5.11	Ныфхуэстхар мыращ: Фи къуэшу зыгуэрым зилъытэжми, абы зинэ ищӀэмэ, е нэпсеймэ, е тхьэ нэпцӀхэр игъэлъапӀэмэ, е нэгъуэщӀ цӀыхухэм ӀейкӀэ тепсэлъыхьмэ, е ефакӀуэу щытмэ, е хъунщӀакӀуэу щытмэ, апхуэдэ цӀыхум гъусэ фыхуэмыхъу. Апхуэдэ цӀыхум икӀи фыдэмышхэ.
1CO.5.12	Члисэ зэхуэсым щымыщхэм хьэкум ятесщӀыхьыну си Ӏуэху хэлъ? Члисэ зэхуэсым щыщхэр аракъэ хьэкум фэ зытефщӀыхьын хуейр? 
1CO.5.13	Члисэ зэхуэсым щымыщхэм Тхьэм хьэкум ятрищӀыхьынущ. Аращи, «ЦӀыху бзаджэр зыхэвгъэкӀ».
1CO.6.1	Фэ фщыщ гуэрым, нэгъуэщӀ гуэрым щӀедэуэн Ӏуэху хуиӀэмэ, Тхьэм и цӀыху лъапӀэхэм я пащхьэм иримышэу, ТхьэмкӀэ фӀэщхъуныгъэ зимыӀэ хеящӀэхэм
1CO.6.2	Тхьэм и цӀыху лъапӀэхэм дунейм и цӀыхухэм хьэкум зэрытращӀыхьынур фщӀэркъэ? Дунейм и цӀыхухэм хьэкум ятефщӀыхьын хъумэ, дауэ Ӏуэху цӀыкӀухэмкӀэ хьэкум фщӀэну къыфтехуэркъэ? 
1CO.6.3	МелыӀычхэми дэ хьэкум зэратетщӀыхьынур фщӀэркъэ? Ауэ щыхъукӀэ мы дунейм и ӀуэхугъуэхэмкӀи хьэкум тщӀыфынкъэ? 
1CO.6.4	Апхуэдэ дауэ Ӏуэху фиӀэ щыхъукӀэ, члисэ зэхуэсым щыщхэм зэрамыпэс цӀыхухэм хьэкум тревмыгъэщӀыхь а Ӏуэхум. 
1CO.6.5	ФызгъэукӀытэн щхьэкӀэ, ар вжызоӀэ. Къуэшхэм я зэдауэ ӀуэхумкӀэ хьэкум зыщӀэн зылъэкӀын, акъылыфӀагъэ зиӀэ гуэр къыфхэткъэ? 
1CO.6.6	Ауэ иджы зэрыхъумкӀэ, зы къуэшым адрей къуэшыр хеящӀэм и пащхьэм ирешэ – фӀэщхъуныгъэ зимыӀэхэм я пащхьэрщ апхуэдэу щищӀри.
1CO.6.7	Пэжым фыхуеймэ, фэ фщыщ гуэрым адрей къуэшыр хеящӀэм и пащхьэм зэрыришэр фэркӀэ емыкӀущ. Апхуэдэу фщӀэ нэхърэ, адрейхэм я ягъэ къывэкӀыну икӀи фыкъагъэпцӀэну хуит фщӀымэ, нэхъыфӀщ. 
1CO.6.8	Ауэ фэ фи щхьэкӀэ фи къуэш дыдэхэми фи ягъэ явогъэкӀ икӀи къывогъапцӀэ.
1CO.6.9	Шыпкъагъэ зимыӀэ цӀыхухэм Тхьэм и ТепщэныгъэшхуэмкӀэ
1CO.6.10	дыгъуакӀуэхэми, нэпсейхэми, ефакӀуэхэми, нэгъуэщӀ цӀыхухэм ӀейкӀэ ятепсэлъыхьхэми, хъунщӀакӀуэхэми Тхьэм и ТепщэныгъэшхуэмкӀэ Ӏыхьэ къалъысынукъым. 
1CO.6.11	Фэ фщыщ гуэрхэри абыхэм хуэдэ цӀыхуу фыщытащ. Ауэ дэ ди Зиусхьэн Хьисэ Мэссихь и цӀэкӀи езым и Псэ ЛъапӀэм и лъэкӀыныгъэкӀи Тхьэм фи гуэныхьхэр фи гум иригъэкъэбзыкӀыжащ, езым и бын хъунуи фигъэуващ икӀи езым дежкӀэ щыпкъагъэ фиӀэу илъытащ.
1CO.6.12	«Сэ сыт ищӀысри сщӀэну сыхуитщ», жаӀэ языныкъуэ цӀыхухэм. Ар пэжщ, ауэ Ӏуэхугъуэ псоми я фӀагъ къыдэкӀынукъым. Сыт ищӀысри сщӀэну сыхуитщ, ауэ Ӏуэху гуэрым тепщэныгъэ къысхуиӀэ хъунукъым. 
1CO.6.13	«Шхыныр ныбэм щхьэкӀэ щыӀэщ, ныбэри шхыным щхьэкӀэщ щӀыщыӀэр», жаӀэ цӀыхухэм. Ари пэжщ, ауэ Тхьэм тӀури игъэкӀуэдынущ. Пкъыр зинэ щӀэным щхьэкӀэ щыӀэкъым, атӀэ Зиусхьэным щхьэкӀэщ. Зиусхьэнри пкъым щхьэкӀэщ щӀыщыӀэр. 
1CO.6.14	Тхьэм Зиусхьэныр лӀахэм къахигъэтэджыкӀыжащ. Дэри лӀахэм дакъыхигъэтэджыкӀыжынущ и лъэкӀыныгъэкӀэ. 
1CO.6.15	Фэ фипкъхэр Мэссихь и Ӏэпкълъэпкъым и пкъыгъуэхэм зэрахуэдэр фщӀэркъэ? Абы щыгъуэ Мэссихь и Ӏэпкълъэпкъым щыщ пкъыгъуэхэр псэжьым и пкъым щыщ пкъыгъуэ сщӀын? Хьэуэ, апхуэдэу хъункӀэ Ӏэмал иӀэкъым. 
1CO.6.16	Псэжьым зыгуэр гъусэ хуэхъумэ, а тӀур зыпкъ зэрыхъур фщӀэркъэ? Сыт щхьэкӀэ жыпӀэмэ Тхьэм и псалъэ тхахэм хэтщ:
1CO.6.17	Ауэ Зиусхьэным зыгуэр гъусэ хуэхъумэ, зыгурэ зы псэрэ абы дэхъунущ.
1CO.6.18	Зинэ щӀэным пэӀэщэ зыфщӀ! НэгъуэщӀ сыт хуэдэ гуэныхьуи цӀыхум ищӀэр и пкъым епхакъым, ауэ зинэ зыщӀэм езым и пкъым гуэныхь ирещӀэж. 
1CO.6.19	Фэ фи пкъыр Тхьэм и Псэ ЛъапӀэу фи гум илъым зэриунэ лъапӀэр, фипкъхэри фыфейуэ зэрыщымытыр фщӀэркъэ? 
1CO.6.20	Тхьэм лъы уасэкӀэ фищэхужащ. Аращи, фипкъкӀи фи псэкӀи Тхьэр вгъэлъапӀэ.
1CO.7.1	Фэ сэ къысхуэфтха Ӏуэхугъуэхэм ятеухуауэ мыр вжызоӀэ: ЛӀым фыз къимышэныр фӀыщ.
1CO.7.2	Ауэ зинэ щӀэным зыщихъумэн щхьэкӀэ, хэти езым и фыз иреӀэ, дэтхэнэ фызми езым илӀ иреӀэ. 
1CO.7.3	ЛӀым фызым хуищӀэн хуейр хурещӀэ, фызми лӀым хуищӀэн хуейр хурещӀэ. 
1CO.7.4	Фызыр езым и пкъыми тепщэкъым, абы и тепщэр лӀыращ. Апхуэдабзэуи, лӀыри и пкъым и тепщэкъым, абы и тепщэр фызыращ. 
1CO.7.5	ТӀури фызэгурыӀуэу икӀи зэману вгъэувамкӀэ нэщӀымрэ Тхьэм елъэӀунымрэ я ужь фыщитынум деж фӀэкӀа пэӀэщӀэ зызэхуэвмыщӀ. ИтӀанэ, зывмышыӀэфмэ, фызэкӀуалӀэ, шейтӀаным фыдимыхьэхын щхьэкӀэ. 
1CO.7.6	Мыр унафэу ныфхуэсщӀыркъым, атӀэ апхуэдэу влэжьыну хуит фысщӀу арщ. 
1CO.7.7	Сэ схуэдэу цӀыху псори щытыну сыхуейт. Ауэ Тхьэм хэти езым и лъэкӀыныгъэ къритащ – зым зы лъэкӀыныгъэ, адрейми нэгъуэщӀ лъэкӀыныгъэ.
1CO.7.8	Къэзымыша-дэмыкӀуахэми, фызабэхэми мыр яжызоӀэ: Сэ схуэдэу фызкъэмышэу фыкъанэмэ, фӀыщ. 
1CO.7.9	Ауэ зашыӀэн ялъэмыкӀмэ, нэчыхькӀэ зэрырегъуэт. Хъуэпсэныгъэм мафӀэм хуэдэу гур исыным нэхърэ нэчыхьыр нэхъыфӀщ.
1CO.7.10	Нэчыхь зиӀэхэм мыпхуэдэу унафэ яхузощӀ. Унафэ яхуэзыщӀыр сэракъым, Зиусхьэныр арщ:
1CO.7.11	Фызыр и лӀым бгъэдэкӀыжмэ, дэкӀуэжын хуейкъым е и лӀым екӀужын хуейщ. Апхуэдабзэщи, лӀыми и фызыр иригъэкӀыж хъунукъым.
1CO.7.12	Адрей цӀыхухэм сэ яжызоӀэ, Зиусхьэныракъым яжезыӀэр: Къуэш гуэрым фӀэщхъуныгъэ зимыӀэ фыз иӀэмэ, фызри абы дэпсэуну хуеймэ, ар лӀым иригъэкӀыж хъунукъым. 
1CO.7.13	Апхуэдабзэщи, фыз гуэрым фӀэщхъуныгъэ зимыӀэ лӀы иӀэмэ, лӀыри абы дэпсэуну хуеймэ, фызым и лӀыр зыбгъэдигъэкӀыж хъунукъым. 
1CO.7.14	Сыт щхьэкӀэ жыпӀэмэ фӀэщхъуныгъэ зимыӀэ лӀыр фызым и хьэтыркӀэ Тхьэм ейщ. Апхуэдэуи, фӀэщхъуныгъэ зимыӀэ фызри лӀым и хьэтыркӀэ Тхьэм ейщ. Армыхъумэ фэ фи бынхэр мыкъабзэу хъунт, ауэ иджы ахэри Тхьэм ейщ.
1CO.7.15	ФӀэщхъуныгъэ зимыӀэр и щхьэгъусэм бгъэдэкӀыжыну хуеймэ, бгъэдрекӀыж. Апхуэдэу щыхъукӀэ, фӀэщхъуныгъэ зиӀэ къуэшыр е шыпхъур и щхьэгъусэм епхауэ щыткъым. Сыт щхьэкӀэ жыпӀэмэ дызэзэгъыу дызэдэпсэуну дыкъыхуриджащ Тхьэм. 
1CO.7.16	Уэ, фыз, дэнэ щыпщӀэн, уи лӀыр мыкӀуэду къебгъэлынкӀэ хъунщ. Уэ, лӀыми, дэнэ щыпщӀэн, уи фызыр мыкӀуэду къебгъэлынкӀэ хъунщ.
1CO.7.17	Хэти, Зиусхьэным къыхуигъэува псэукӀэм тету, и бынхэм ящыщ хъуну Тхьэм къыщыхуриджэм зэрыщытам хуэдэу псэун хуейщ. Члисэ зэхуэс псом аращ сэ яхуэсщӀ унафэр. 
1CO.7.18	Тхьэм цӀыху гуэр и бын хъуну къыщыхуриджэм, сунэт ящӀамэ
1CO.7.19	Сунэт дащӀами дамыщӀами, аракъым Ӏуэхур здэщыӀэр. Ӏуэхур здэщыӀэр Тхьэм и унафэхэр дгъэзэщӀэныр арщ. 
1CO.7.20	Тхьэм къыщриджэм зэрыщытам хуэдэу щрет хэти. 
1CO.7.21	Тхьэм и бынхэм ящыщ ухъуну уэ укъыщыхуриджэм пщылӀу ущытамэ, абы уримыгумэщӀ. Ауэ щхьэхуит ухъуну Ӏэмал уиӀэмэ, и пӀалъэр блумыгъэкӀ. 
1CO.7.22	Сыт щхьэкӀэ жыпӀэмэ Зиусхьэным къыщриджэм пщылӀу щытар щхьэхуит хъуащ, Зиусхьэныр абы и псэм щыщ зэрыхъуам щхьэкӀэ. Апхуэдабзэуи Зиусхьэным къыщриджэм щхьэхуиту щытар Мэссихь хуэлажьэхэм ящыщ хъуащ. 
1CO.7.23	Тхьэм лъы уасэкӀэ фищэхужащ. Аращи, нэгъуэщӀ цӀыхухэм пщылӀ фахуэмыхъу. 
1CO.7.24	Аращи, си къуэшхэ, Тхьэм къыщриджэм зэрыщытам хуэдэу, Тхьэм и пащхьэм ирет хэти.
1CO.7.25	Хъыджэбзхэм ятеухуауэ Зиусхьэным ищӀа унафэ сиӀэкъым. Ауэ Зиусхьэным и нэфӀ щыхуэныгъэкӀэ узыщыгугъ хъун цӀыхуу сызэрыщытым къыхэкӀкӀэ мы Ӏуэхугъуэм сызэреплъыр нывжызоӀэ. 
1CO.7.26	Иджырей гузэвэгъуэ дызыхэтым къыхэкӀкӀэ фызэрыщытым хуэдэу фыщытыныр нэхъыфӀу солъытэ. 
1CO.7.27	Фыз гуэрым нэчыхькӀэ уепхамэ, ибгъэкӀыжыным и ужь уимыт. Фыз уимыӀэмэ, фыз умылъыхъуэ. 
1CO.7.28	Ауэ къапшэмэ, абыкӀэ гуэныхь пщӀауэ хъуркъым; хъыджэбз гуэри дэкӀуэмэ, абыкӀэ гуэныхь ищӀауэ хъуркъым. Къэзышэ-дэкӀуэхэри мы дуней хьэзабым хэтынущ, ар фэ къыфщыщӀынуи сыхуейкъым.
1CO.7.29	Си къуэшхэ, зи гугъу фхуэсщӀыр мыращ: Къэнэжа зэманыр мащӀэщ. Зэманыр мащӀэщи, иджы щыщӀэдзауэ, фыз зиӀэхэр фыз зимыӀэхэм хуэдэ ирехъу; 
1CO.7.30	гъыхэри мыгъым хуэдэ ирехъу; гуфӀэхэри мыгуфӀэм хуэдэ ирехъу; зыгуэр къэзыщэхур зыри къызыӀэщӀэмыхьэм хуэдэ ирехъу; 
1CO.7.31	мы дунейм и хуэӀуэхущӀэхэр а Ӏуэхухэм хэмытыщэм хуэдэ ирехъу; сыт щхьэкӀэ жыпӀэмэ мы дунейм и щытыкӀэм зызэблихъуурэ и кӀэм нос.
1CO.7.32	Гузэвэгъуэ фимыӀэну сыхуейщ. Къэзымышам и нэӀэ Зиусхьэным и Ӏуэхугъуэхэм ятрегъэт – Зиусхьэным игу зэрырихьыным хущӀокъу. 
1CO.7.33	Къэзышам дунейм и Ӏуэхугъуэщ зэрихуэр – фызым игу зэрырихьыным и ужь итщ. Фызымрэ хъыджэбзымрэ я Ӏуэхур зытетыр апхуэдэкъым. 
1CO.7.34	Хъыджэбздэсым Зиусхьэным и Ӏуэхущ зэрихуэр, и пкъымрэ и гумкӀэ зэрыкъэбзэным хущӀокъу. ДэкӀуам зэрихуэр дуней Ӏуэхугъуэщ – и лӀым игу зэрырихьыным и ужь итщ. 
1CO.7.35	Мы Ӏуэхухэр щӀыжысӀэр Ӏэпхлъэпх фысщӀыну аркъым, атӀэ си фӀагъ фэзгъэкӀыурэ, зэпымыууэ икӀи зыми фызэтримыгъэувыӀэфу хабзэм тету Зиусхьэным фыхуэлэжьэну арщ.
1CO.7.36	ЛӀы гуэрым къишэну къыхиха хъыджэбз зи ныбжь ирикъуар къимышэныр емыкӀуу илъытэмэ, кърешэ, ар гуэныхь хъунукъым. Апхуэдэхэм нэчыхь ирагъуэт. 
1CO.7.37	Ауэ лӀы гуэрым къимышэну игукӀэ мурад быдэ ищӀамэ, зыми химыгъэзыхьауэ щытынкӀэ мэхъу. Зыхуейр и ӀэмыщӀэ илъщ, къыхиха хъыджэбзри къимышэну триубыдакӀэщ. А лӀым хъыджэбзыр къимышэмэ, тэмэму ещӀэ. 
1CO.7.38	Аращи, къыхиха хъыджэбзыр къэзышэм тэмэму ещӀэ, ауэ къэзымышэм нэхъ тэмэмыж ещӀэ.
1CO.7.39	И лӀыр псэуху, фызыр абы епхащ. ЛӀыр лӀэмэ, фызыр хэт хуейми дэкӀуэжыну хуитщ, ауэ зыдэкӀуэж лӀым и псэм Зиусхьэныр хэлъын хуейщ. 
1CO.7.40	Сэ сызэреплъымкӀэ, дэмыкӀуэжмэ, нэхъ сыхьэт махуэ ежьащ – Тхьэм и Псэ ЛъапӀэр сэ си гум илъущ апхуэдэу сызэреплъыр.
1CO.8.1	Тхьэ нэпцӀхэм къурмэныпхъэ хуащӀам и лым
1CO.8.2	ЦӀыху гуэрым щӀэныгъэ иӀэу къыфӀэщӀми, зэрищӀэн хуейм хуэдизу, иджыри ищӀэркъым. 
1CO.8.3	Ауэ Тхьэр фӀыуэ зылъагъум Тхьэм къыбгъэдэкӀ щӀэныгъэ егъуэт.
1CO.8.4	Аращи, тхьэ нэпцӀхэм къурмэныпхъэ хуащӀам и лым теухуауэ мыр къыжызоӀэ: А тхьэ нэпцӀхэр дунейм зэрытемытри, зы Тхьэ закъуэм нэмыщӀ, нэгъуэщӀ тхьэ зэрыщымыӀэри дощӀэ. 
1CO.8.5	ЦӀыхухэм тхьэуэ ялъытэхэр уафэми щӀылъэми щыӀэми, (цӀыхухэм тхьэуэ ялъытэхэмрэ зиусхьэну ялъытэхэмрэ куэду зэрыщыӀэм хуэдэу), 
1CO.8.6	дэ зы Тхьэ закъуэщ диӀэр, ар Адэ лъапӀэр арщ. Псори къэзыгъэщӀар езыр арщ, езым щхьэкӀэ дэри дыпсэущ. Зы Зиусхьэн закъуэщ диӀэр, ар Хьисэ Мэссихьщ. Тхьэм абы щыӀэ псори къригъэгъэщӀащ, абы гъащӀэ къыдет.
1CO.8.7	Ауэ псоми апхуэдэ щӀэныгъэр яӀэкъым. ЦӀыху гуэрхэр тхьэ нэпцӀхэм есащи, апхуэдэ лыр щашхкӀэ, а лыр тхьэ нэпцӀ гуэрым къурмэныпхъэ пэжу хуэхъуа хуэдэу, а лыр яшх. Аращи, а лыр хьэлэлрэ хьэрэмрэ ямыщӀэу, ягукӀэ шэч ящӀурэ, а лыр щашхкӀэ, ягухэр ягъэуфӀей. 
1CO.8.8	Ерыскъым Тхьэм нэхъ гъунэгъу дыхуищӀыркъым. Тшхыми, и фӀагъ къыдэкӀыркъым, дымышхми, и ягъэ къыдэкӀыркъым.
1CO.8.9	Ауэ фӀэщхъуныгъэ мащӀэ зиӀэхэм я гъуэгум фи щхьэхуитыныгъэр ахэр зыгъэлъэпэрэпэн мывэ щахуэмыхъуным фыхуэсакъ. 
1CO.8.10	Сыт щхьэкӀэ жыпӀэмэ а лыр хьэлэлрэ хьэрэмрэ имыщӀэу игукӀэ шэч зыщӀым уэ щӀэныгъэ зиӀэм тхьэ нэпцӀым и унэшхуэм апхуэдэ лы щыпшхыу илъагъумэ, а лыр абыи ебгъэшхынкъэ? 
1CO.8.11	Апхуэдэу фӀэщхъуныгъэ мащӀэ зиӀэ къуэшу Мэссихь и псэр зыщӀитар уэ уи щӀэныгъэмкӀэ уогъэкӀуэд. 
1CO.8.12	А лыр хьэлэлрэ хьэрэмрэ ямыщӀэу шэч зыщӀ къуэшхэм гуэныхь ефщӀэу, абыхэм ягукӀэ зевгъэгъэкъуаншэмэ, Мэссихьщ гуэныхь зэфщӀа хъур. 
1CO.8.13	Аращи, шхыну сшхымкӀэ си къуэшым гуэныхь езгъащӀэмэ, игъащӀэкӀэ лы сшхынукъым, си къуэшым гуэныхь къезмыгъэхьын щхьэкӀэ.
1CO.9.1	Сэ сыапостолкъэ? Сэ сыщхьэхуиткъэ? Ди Зиусхьэн Хьисэ Мэссихь слъэгъуакъэ? Зиусхьэным хуэсщӀа Ӏуэхум фӀыуэ къыпэкӀуар фэракъэ? 
1CO.9.2	НэгъуэщӀ цӀыхухэм я дежкӀэ апостолу сыщымытми, фэркӀэ сыапостолщ. Зиусхьэныр фи псэм щыщ зэрыхъуам къыхэкӀкӀэ, сызэрыапостолыр зыгъэпэж мыхъурыр фэращ.
1CO.9.3	Сызыгъэкъуаншэхэм яжесӀэр мыращ: 
1CO.9.4	Дэри дышхэну икӀи дефэну дыхуимыту ара? 
1CO.9.5	Кифэ,
1CO.9.6	Я щхьэ япӀыжын папщӀэ, езыхэм я ӀэкӀэ лэжьэн хуей закъуэр сэрэ Варнавэрэ
1CO.9.7	ЗауэлӀыр езым и ахъшэкӀэ зауэрэ? Хэт жызум хадэ зыщӀэу, жызум зымышхыр? Шэ емыфэу Ӏэхъушэр хэт зыгъэхъур? 
1CO.9.8	ЦӀыху акъылкӀэ къыжысӀэрэ мы Ӏуэхугъуэхэр? Апхуэдэукъэ Торэт хабзэм зэрыжиӀэр? 
1CO.9.9	Мусэ бегъымбарым и Торэт хабзэм мыпхуэдэу итщ:
1CO.9.10	Тхьэм жыхуиӀэр дэркъэ шэчыншэу? Аращ, дэр щхьэкӀэщ ар щӀатхар; сыт щхьэкӀэ жыпӀэмэ вакӀуэлӀри гъавэ зыӀуэ лӀыри я Ӏыхьэ а гъавэм къыхэкӀыну гугъэ ямыӀэу лажьэ хъунукъым. 
1CO.9.11	Тхьэм и Псэ ЛъапӀэм и жылэфӀыр фи гум итлъхьащи, фэ, ди Ӏуэхум фӀыуэ къыпэкӀуэр зыгъуэтхэм, мы дунеймкӀэ дызыхуэныкъуэр къыдэфтмэ, егъэлея хъурэ? 
1CO.9.12	НэгъуэщӀ цӀыхухэм зыхуэныкъуэхэр зэрефтынум щыгугъыну хуитыныгъэ яӀэмэ, абыхэм нэхърэ дэ куэдкӀэ нэхъ хуитыныгъэ диӀэкъэ?
1CO.9.12	Ауэ а хуитыныгъэм и фӀагъ къэдгъэсэбэпакъым. Абы и пӀэкӀэ, Мэссихь теухуа хъыбарыфӀым зэран дыхуэмыхъун щхьэкӀэ, псори дигу тыдогъахуэ. 
1CO.9.13	ЦӀыхухэм Тхьэм и унэшхуэм щхьэкӀэ псапэу ятым щыщ абы щылажьэхэм я шхын Ӏыхьэ къызэрыхэкӀыр фщӀэркъэ? Къурмэн щӀыпӀэм щылажьэхэми я Ӏыхьэ абы телъ къурмэныпхъэм къызэрыхэкӀыр фщӀэркъэ? 
1CO.9.14	Апхуэдэу, хъыбарыфӀыр
1CO.9.15	Апхуэдэ хуитыныгъэр сэ къэзгъэсэбэпакъым, а хуитыныгъэри згъуэтын щхьэкӀэкъым мыр щӀэстхыр. Сызэрыпагэ Ӏуэхур зыгуэрым игъэкӀуэдыным нэхърэ, лӀэныгъэр нэхъ къызощтэ. 
1CO.9.16	Ауэ хъыбарыфӀыр цӀыхухэм зэрахуэсӀуатэм щхьэкӀэ сызыщытхъужын слъэкӀынукъым, Тхьэм и хъыбарыфӀыр цӀыхухэм яхуэзмыӀуатэу хъунукъыми. ХъыбарыфӀыр цӀыхухэм яхуэзмыӀуатэмэ, гъуэгу мыгъуэ сытеуващ. 
1CO.9.17	Ар сыхуейуэ сщӀэмэ, ӀыхьэфӀыр згъуэтынущ. Ауэ сфӀэмыфӀу сщӀэмэ, Тхьэм си пщэм къыдилъхьа Ӏуэхур згъэзащӀэ къудейуэ арщ. 
1CO.9.18	Абы щыгъуэ сыт си ӀыхьэфӀыр? Си ӀыхьэфӀыр мыращ: ХъыбарыфӀым сыхуэлажьэурэ, уаси къыпэмыкӀуэу цӀыхухэм ар зэрахуэсӀуатэр арщ, си хуитыныгъэр къэзмыгъэсэбэпу.
1CO.9.19	Зыми тепщэныгъэ къысхуимыӀэу, сыщхьэхуиту щытми, цӀыху куэд Мэссихь и гъуэгум тезгъэхьэн щхьэкӀэ, псоми ӀуэхутхьэбзащӀэ сахуэхъуащ. 
1CO.9.20	Журтхэр Мэссихь и гъуэгу тезгъэхьэн щхьэкӀэ, абыхэм хуэдэу зысщӀащ. Торэт хабзэм и тепщэныгъэм сыщӀэмыту щытми, Торэт хабзэм и тепщэныгъэм щӀэт цӀыхухэр Мэссихь и гъуэгу тезгъэхьэн щхьэкӀэ, Торэт хабзэм и тепщэныгъэм щӀэт цӀыхухэм хуэдэу зысщӀащ. 
1CO.9.21	Торэт хабзэм и тепщэныгъэм щӀэмыт цӀыхухэри Мэссихь и гъуэгу тезгъэхьэн щхьэкӀэ, Торэт хабзэм и тепщэныгъэм щӀэмыт цӀыхухэм хуэдэу зысщӀащ. Тхьэм и хабзэм и тепщэныгъэм сыщӀэмыту аракъым абы къикӀыр, Мэссихь и хабзэм и тепщэныгъэм сыщӀэтщ. 
1CO.9.22	ФӀэщхъуныгъэ мащӀэ зиӀэхэм си фӀагъ езгъэкӀын щхьэкӀэ, фӀэщхъуныгъэ мащӀэ зиӀэхэм хуэдэу зысщӀащ. Лъэныкъуэ псомкӀи цӀыху псоми хуэдэу зысщӀащ, нэгъуэщӀ мыхъуми, цӀыху гуэрхэр мыкӀуэду къелын щхьэкӀэ. 
1CO.9.23	ХъыбарыфӀым си фӀагъ езгъэкӀын щхьэкӀэ, мы Ӏуэху псори сощӀэ, хъыбарыфӀым фӀыгъуэу къыпэкӀуэм щыщ си Ӏыхьэр згъуэтын щхьэкӀэ.
1CO.9.24	Псори къызэдэжэурэ зэпоуэ, ауэ абыхэм ящыщу зы закъуэщ текӀуэныгъэм и саугъэтыр къэзыхьыр, ар фщӀэркъэ? Ар къэфхьын щхьэкӀэ, фызэдэжэ. 
1CO.9.25	Жэр, сыт ищӀыскӀи зыхуосакъыж. КӀуэдыжыну саугъэтыр къахьын щхьэкӀэ, мажэ ахэр, дэ мыкӀуэдыжын саугъэтым и ужь дитщ. 
1CO.9.26	Аращи, сыщыжэкӀэ, сыздэжэ щӀыпӀэр сымыщӀэу аракъым. Жьым ӀэштӀымкӀэ хэуэм сыхуэдэкъым. 
1CO.9.27	Си пкъым гугъуехь изогъэшэч икӀи согъэдаӀуэ, адрей цӀыхухэм хъыбарыфӀыр яхуэсӀуэта нэужь, Тхьэм лъэныкъуэ сримыгъэзын папщӀэ.
1CO.10.1	Си къуэшхэ, ди адэжьхэр Мусэ бегъымбарым и гъусэу, уафэпшэр
1CO.10.2	Уафэпшэр пашэ яхуэхъуурэ, хым къызэпрыкӀыжа цӀыху псори Мусэ и гъуэгу ирикӀуэн щхьэкӀэ яумэхъахэм хуэдэу щытт. 
1CO.10.3	А псоми Тхьэм деж къикӀа шхыныр
1CO.10.4	А псори Тхьэм къарит псыми
1CO.10.5	Ауэ абыхэм я нэхъыбэр Тхьэм игу ирихьыртэкъым. Абы къыхэкӀкӀэ, губгъуэ нэщӀым икӀуэдащ.
1CO.10.6	Ахэр Ӏуэху бзаджэхэм щӀэхъуэпсу зэрыщытам хуэдэу дыщӀэмыхъуэпсын щхьэкӀэ, абыхэм къащыщӀар дэркӀэ дерсщ. 
1CO.10.7	Абыхэм ящыщ гуэрхэм хуэдэу, тхьэ нэпцӀхэр фымыгъэлъапӀэ, Тхьэм и псалъэ тхахэм зэрыхэтым хуэдэу,
1CO.10.8	Абыхэм ящыщ зыкъомым зэращӀэу щытам хуэдэу, зинэ
1CO.10.9	Зиусхьэнри дывмыгъэгъэунэху, абыхэм ящыщ зыкъомым зэращӀу щытам хуэдэу. Ахэр блэхэм яукӀащ.
1CO.10.10	Фымытхьэусыхэ, абыхэм ящыщ зыкъомым зэращӀу щытам хуэдэу. Ахэр ажал къэзыхь мелыӀычым игъэкӀуэдащ.
1CO.10.11	Мы Ӏуэхухэр абыхэм къащыщӀащ, цӀыхухэм дерс яхуэхъун щхьэкӀэ. Дэ, лӀэщӀыгъуэхэм я кӀэухым нэблэгъа цӀыхухэм, къыдгурагъэӀуэн щхьэкӀэ, мы Ӏуэхухэр ятхащ. 
1CO.10.12	Апхуэдэу щытми, лъэ быдэкӀэ щыт зи гугъэ цӀыхур зэрымыджэлэным хуресакъ. 
1CO.10.13	ЦӀыхухэм гуэныхь ящӀэну дезыгъэхьэх Ӏуэхуу адрей цӀыхухэр зыхуэзэхэм фӀэкӀа фэ фыхуэзакъым. Тхьэр пэжщ, флъэкӀынум нэхърэ нэхъыбэ, гуныхьщӀэным фыдезыгъэхьэхын Ӏуэху фыхуэзэну хуит ищӀынукъым. Ауэ гуныхьщӀэным фыдезыгъэхьэхын Ӏуэху гуэр фыщыхуэзэкӀэ, абы фыпэувыфыну Тхьэм гъуэгу къывитынущ.
1CO.10.14	Аращи, фӀыуэ слъагъухэ, тхьэ нэпцӀ гъэлъэпӀэным пэӀэщӀэ зыфщӀ. 
1CO.10.15	Фэ, зэхэщӀыӀкӀ зиӀэхэм, ар нывжызоӀэ. Сэ къыжысӀэм фи щхьэкӀэ фегупсыс. 
1CO.10.16	Ди Зиусхьэну Хьисэ и лӀэныгъэр ди гум къэдгъэкӀыжу, дызэгъусэу дыщышхэкӀэ, санэ фалъэм щхьэкӀэ Тхьэм фӀыщӀэ худощӀ. Санэм дыщефэкӀэ, Мэссихь и лъыуэ жорым щыщӀэкӀамкӀэ езым гъусэ дыхуэхъуркъэ? ЩӀакхъуэр щызэгуэтщӀыкӀкӀэ, Мэссихь и пкъым гъусэ дыхуэхъуркъэ? 
1CO.10.17	ЩӀакхъуэр зы закъуэу зэрыщытым щхьэкӀэ, дэ дыкуэду щытми, дызщ; а щӀакхъуэ закъуэм дэ ди Ӏыхьи хэлъщи.
1CO.10.18	Израил лъэпкъым феплъ. Къурмэныпхъэм и лыр зышххэр Тхьэуэ къурмэн зыхуащӀым гъусэ хуэхъуркъэ? 
1CO.10.19	Сэ жыхуэсӀэр сыт? Къурмэныпхъэм и лыр зыгуэру щыту, е тхьэ нэпцӀыр зыгуэру щыту жысӀэрэ? 
1CO.10.20	Хьэуэ, ар жысӀэркъым. Ауэ хамэ лъэпкъхэм къурмэн щащӀкӀэ, жин бзаджэхэрщ къурмэн зыхуащӀыр, Тхьэр аркъым. Фэ жин бзаджэхэм гъусэ фахуэхъуну сыхуейкъым. 
1CO.10.21	Зиусхьэным и фалъэмкӀи жин бзаджэхэм я фалъэмкӀи фызэдефэ хъунукъым. Зиусхьэным и Ӏэнэми жин бзаджэхэм я Ӏэнэми фыпэрыс хъунукъым. 
1CO.10.22	Хьэмэрэ Зиусхьэныр дгъэгубжьыну ара дызыхэтыр? Езым нэхърэ дынэхъ лъэщ?
1CO.10.23	«Сыт ищӀысри тщӀэну дыхуитщ», жаӀэ цӀыхухэм. Ар пэжщ, ауэ Ӏуэху псори дэӀэпыкъуэгъу къытхуэхъуркъым. Сыт ищӀысри тщӀэну дыхуитщ, ауэ псоми я фӀагъ къыдэкӀыркъым. 
1CO.10.24	Езым и фӀагъ зыхэлъым и ужь иремыт хэти, атӀэ нэгъуэщӀ цӀыхухэм я фӀагъ зыхэлъым и ужь ирырет.
1CO.10.25	Гурыщхъуэ фымыщӀэу бэзэрым щащэ псори фшхы. 
1CO.10.26	Сыт щхьэкӀэ жыпӀэмэ, «ЩӀылъэри щӀылъэм тет псори Зиусхьэным ейщ».
1CO.10.27	ФӀэщхъуныгъэ зимыӀэ гуэрым фигъэшхэну фригъэблэгъамэ икӀи фыкӀуэну фыхуеймэ, гурыщхъуэ фымыщӀу Ӏэнэм къытралъхьэр фшхы. 
1CO.10.28	Ауэ цӀыху гуэрым, «Мыр тхьэ нэпцӀхэм хуащӀа къурмэныпхъэм илщ», къывжиӀэмэ, къывжезыӀам щхьэкӀи гум илъым щхьэкӀи ар фымышх; сыт щхьэкӀэ жыпӀэмэ, «ЩӀылъэмрэ щӀылъэм тет псомрэ Зиусхьэным ейщ». 
1CO.10.29	Гум илъу жыхуэсӀэр фи гум илъыр аркъым, къывжезыӀам и гум илъыр арщ; сыт щхьэкӀэ жыпӀэмэ нэгъуэщӀ цӀыху гуэрым и гурыщхъуэм си хуитыныгъэр сыт щӀигъэкъуэншэнур? 
1CO.10.30	Тхьэм фӀыщӀэ хуэсщӀу зыгуэр сшхымэ, зэрысшхымкӀэ цӀыхухэм сыт сыщӀагъэкъуэншэн хуейр?
1CO.10.31	Аращи, фышхэми, фефэми е нэгъуэщӀ гуэр фщӀэми, цӀыхухэм Тхьэм фӀыщӀэ хуевгъэщӀын щхьэкӀэщ щӀэфщӀэнур. 
1CO.10.32	Журтхэми, алыджхэми,
1CO.10.33	Сэри сщӀэ Ӏуэху псомкӀи цӀыху псоми я гум сызэрырихьыным сыхэтщ, сыт щхьэкӀэ жыпӀэмэ сэ си фӀагъкъым зи ужь ситыр, атӀэ цӀыху куэдым я фӀагъщ, ахэр мыкӀуэду Тхьэм къригъэлын щхьэкӀэ.
1CO.11.1	Мэссихь и лъэужьым сызэрырикӀуэм хуэдэу, фэри си лъэужьым фрикӀуэ.
1CO.11.2	ЖысӀа псори фи гум къызэрывгъэкӀыжым щхьэкӀи, фэзгъэщӀа Ӏуэхухэм фызэратетым щхьэкӀи фӀыщӀэ фхузощӀ.
1CO.11.3	Мыр фщӀэну сыхуейщ: Дэтхэнэ лӀыми и щхьэр Мэссихьщ, дэтхэнэ фызми и щхьэр и лӀырщ, Мэссихь и щхьэри Тхьэр арщ. 
1CO.11.4	Дэтхэнэ цӀыхухъуу зи щхьэм ӀэлъэщӀ тезыпхъуауэ Тхьэм елъэӀуми, е Тхьэм езым и псалъэхэр зи гум кърилъхьауэ ахэр къыжызыӀэми и щхьэр егъэпудыж.
1CO.11.5	Апхуэдэу, дэтхэнэ цӀыхубзу Тхьэм щхьэпцӀэу елъэӀуми, е Тхьэм езым и псалъэхэр зи гум кърилъхьауэ ахэр къыжызыӀэми и щхьэр егъэпудыж, сыт щхьэкӀэ жыпӀэмэ а цӀыхубзым и щхьэр упсам хуэдэщи.
1CO.11.6	ЦӀыхубз гуэрым и щхьэм ӀэлъэщӀ трипхъуэну хуэмеймэ, и щхьэцыр преупщӀыж. Ауэ и щхьэц пиупщӀыныр е и щхьэр иупсыныр цӀыхубзымкӀэ емыкӀуу зэрыщытым къыхэкӀкӀэ и щхьэм ӀэлъэщӀ трырепхъуэ. 
1CO.11.7	ЦӀыхухъум щхьэм ӀэлъэщӀ трипхъуэн хуейкъым, сыт щхьэкӀэ жыпӀэмэ цӀыхухъур Тхьэм и теплъэм хуэдэщ икӀи Тхьэм и щӀыхьышхуэр къегъэлъагъуэ. Фызым и лӀым и щӀыхьышхуэр къегъэлъагъуэ. 
1CO.11.8	ЦӀыхухъур цӀыхубзым къыхэкӀакъым, атӀэ цӀыхубзыр цӀыхухъум къыхэкӀащ. 
1CO.11.9	Тхьэм цӀыхухъур цӀыхубзым къыхуигъэщӀакъым, атӀэ цӀыхубзырщ лӀым къыхуигъэщӀар. 
1CO.11.10	Аращи, лӀым и тепщэныгъэм фызыр зэрыщӀэтым и нэщэнэу икӀи мелыӀычхэм щхьэкӀэ
1CO.11.11	Апхуэдэу щыт пэтми, дэркӀэ, Зиусхьэныр зи гум илъ цӀыхухэмкӀэ, цӀыхубзыр цӀыхухъум епхауэ щытщ, цӀыхухъури цӀыхубзым епхауэ щытщ. 
1CO.11.12	ЦӀыхубзыр цӀыхухъум къызэрыхэкӀам хуэдэу, цӀыхухъури цӀыхубзым къыхокӀ, ауэ Ӏуэху псори къызыбгъэдэкӀыр Тхьэращ. 
1CO.11.13	Фэри фегупсыс: ЦӀыхубзым и щхьэм ӀэлъэщӀ тримыпхъуауэ Тхьэм елъэӀуныр емыкӀукъэ? 
1CO.11.14	ЦӀыхум игукӀэ ищӀэркъэ цӀыхухъум и щхьэц кӀыхьмэ, зэремыкӀур, 
1CO.11.15	ауэ цӀыхубзым и щхьэцыр кӀыхьмэ, къызэрекӀур? Сыт щхьэкӀэ жыпӀэмэ Тхьэм цӀыхубзым щхьэц кӀыхь къритащ, щхьэтепхъуэ папщӀэу 
1CO.11.16	Мы ӀуэхумкӀэ зыгуэр къыдэныкъуэкъуну хуеймэ, дэри Тхьэм и члисэ зэхуэсхэми нэгъуэщӀ хабзэ зэрыдимыӀэр ирырещӀэ.
1CO.11.17	Мы унафэхэр щыфхуэсщӀкӀэ, сыфщытхъун слъэкӀынукъым. Сыт щхьэкӀэ жыпӀэмэ фызэрызэхуэсым фӀы къыхэкӀыркъым, атӀэ къыхэкӀыр Ӏейщ. 
1CO.11.18	Япэрауэ, члисэм фыщызэхуэсмэ, гуп-гупрэ фызэрызэхэкӀыр зэхызох. Зы лъэныкъуэкӀи ар си фӀэщ мэхъу. 
1CO.11.19	Гуп-гупурэ фызэхэкӀын хуейщ, фэ фщыщу щыпкъагъэр зигу илъхэр нахуэ хъун щхьэкӀэ. 
1CO.11.20	Абы нэмыщӀ, фышхэну фыщызэхуэскӀэ, Зиусхьэным и пщыхьэщхьэшхэракъым фшхыр. 
1CO.11.21	Сыт щхьэкӀэ жыпӀэмэ фышхэ щыхъукӀэ, зыр адрейм пэмыплъэу, шхэн щӀыводзэ. Апхуэдэу, зыр ныбэнэщӀу къонэ, адрейр чэф мэхъури мэудафэ. 
1CO.11.22	Фыщышхэн икӀи фыщефэн унэхэр фиӀэкъэ? Е Тхьэм и члисэ зэхуэсыр зэвмыпэсу, зыри зимыӀэр вгъэукӀытэну ара? Сыт нывжесӀэнур? Сыфщытхъун? Хьэуэ, сыфщытхъунукъым.
1CO.11.23	Мы къыфхуэзгъэнэхуа Ӏуэхухэр езы Зиусхьэным къысхуигъэнэхуащ. Зиусхьэныр тепщэныгъэ зиӀэхэм щаӀэщӀыхьа жэщым щӀакхъуэр къищтэщ, 
1CO.11.24	Тхьэм фӀыщӀэ хуищӀу, зэгуищӀыкӀри къыжиӀащ: «Мы щӀакхъуэр, фӀагъ къыфхудэкӀуэн щхьэкӀэ, сипкъ зэгуэщӀыкӀынуращ. Фигу сыкъэвгъэкӀыжын щхьэкӀэ, мы щӀакхъуэр фшхы». 
1CO.11.25	Пщыхьэщхьэшхэ нэужьым, Зиусхьэным фалъэр къищтэри, жиӀащ: «Мы фалъэм ит санэр Тхьэм езымрэ фэрэ фяку къыдилъхьэ зэгурыӀуэныгъэщӀэращ. А зэгурыӀуэныгъэщӀэр зыгъэщыпкъэр сэ жорым щысщӀэкӀыну лъыращ. Мы санэм фефэн хъумэ, фигу сыкъэвгъэкӀыжын щхьэкӀэ, фефэ». 
1CO.11.26	Зиусхьэныр къэкӀуэжыху, мы щӀакхъуэр фшхын хъуми, мы фалъэм итым фефэн хъуми, Зиусхьэныр зэрылӀам и хъыбарыр абыкӀэ фӀуатэу арщ.
1CO.11.27	Аращи, хэт хуэмыфащэу Зиусхьэным и щӀакхъуэр ишхми, е абы и фалъэм итым ефэми, Зиусхьэным и пкъымрэ и лъымрэ дежкӀэ гуэныхь ищӀауэ къуаншэ мэхъу. 
1CO.11.28	Хэти езым игу илъыр ирегъэунэхуж, итӀанэ щӀакхъуэр ирешхи, фалъэм итми ирефэ. 
1CO.11.29	ЩӀакхъуэр Зиусхьэным зэрипкъыр зэхимыщӀыкӀыу, хуэмыфащэу ар зышхыу икӀи санэм ефэм зэришхымкӀи зэрефэмкӀи къуаншэ мэхъу. 
1CO.11.30	Абы щхьэкӀэ къару зимыӀэу икӀи сымаджэу цӀыху куэд къыфхэтщ, лӀахэри мащӀэкъым. 
1CO.11.31	Дэ зыдгъэунэхужауэ щытамэ, Тхьэм апхуэдэу дигъэпшынэнутэкъым. 
1CO.11.32	Ауэ мы зэманым Зиусхьэным хьэкум къыщыттрищӀыхькӀэ, дызрегъэдаӀуэ, дунейм и цӀыхухэм дащӀыгъуу дэри къуаншэ дымыхъун щхьэкӀэ.
1CO.11.33	Аращи, си къуэшхэ, фышхэн щхьэкӀэ фызэхуэсмэ, зыр зым преплъэ. 
1CO.11.34	Зыгуэр мэжалӀэ хъумэ, и унэм щрешхэ, фыщызэхуэсам деж къуаншэ фымыхъун папщӀэ.
1CO.11.34	СынакӀуэмэ, адрей Ӏуэхухэм я унафэр сщӀынущ.
1CO.12.1	Си къуэшхэ, Тхьэм и Псэ ЛъапӀэм цӀыхухэм къарит лъэкӀыныгъэхэр зыхуэдэр фымыщӀэу фыкъэзгъэнэну сыхуейкъым. 
1CO.12.2	Мэссихь щывмыщӀэм щыгъуэ, тхьэ нэпцӀ бзагуэхэм фыкъызэрырашэкӀам хуэдэу, а тхьэ нэпцӀхэм я деж фыкӀуэу зэрыщытар фощӀэ. 
1CO.12.3	Аращи, мыр къывгурызгъэӀуэну сыхуейщ: Тхьэм и Псэ ЛъапӀэм и лъэкӀыныгъэкӀэ къэпсалъэу, Хьисэ ебгын зыми лъэкӀынукъым, Тхьэм и Псэ ЛъапӀэм и лъэкӀыныгъэкӀэ мыхъумэ, зыми «Хьисэщ Зиусхьэныр» жиӀэфынукъым.
1CO.12.4	Тхьэм и Псэ ЛъапӀэм цӀыхухэм къарит лъэкӀыныгъэхэр зэхуэмыдэщ, ауэ Тхьэм и Псэ ЛъапӀэр зыщ. 
1CO.12.5	ЦӀыхухэм Зиусхьэным хуащӀэ Ӏуэхухэр зэхуэмыдэщ, ауэ а цӀыху псори а зы Зиусхьэным хуолажьэ. 
1CO.12.6	Тхьэм цӀыхухэм Ӏуэху ящӀэну лъэкӀыныгъэ зэраритыр зэхуэмыдэщ, ауэ а Ӏуэху псори цӀыху псоми ящӀэну лъэкӀыныгъэ езыт Тхьэр зыщ.
1CO.12.7	Тхьэм и Псэ ЛъапӀэм дэтхэнэ зыми зэхуэмыдэу закърегъэлъагъу, и фӀагъ фӀэщхъуныгъэ зиӀэ псоми яригъэкӀын щхьэкӀэ. 
1CO.12.8	Тхьэм и Псэ ЛъапӀэм къыбгъэдэкӀыу, акъылыфӀагъэ зыхэлъ псалъэхэр жиӀэну зы цӀыхум лъэкӀыныгъэ кърет; нэгъуэщӀ цӀыхуми, Тхьэм и Псэ ЛъапӀэм тету, щӀэныгъэ зиӀэ псалъэхэр жиӀэну лъэкӀыныгъэ кърет; 
1CO.12.9	нэгъуэщӀ цӀыхуми, а зы Псэ ЛъапӀэм къыбгъэдэкӀыу, фӀэщхъуныгъэ иӀэну лъэкӀыныгъэ кърет; нэгъуэщӀ цӀыхуми, а зы Псэ ЛъапӀэ дыдэм къыбгъэдэкӀыу, сымаджэхэр игъэхъужыну лъэкӀыныгъэхэр кърет; 
1CO.12.10	нэгъуэщӀ цӀыхуми Ӏуэху телъыджэхэр илэжьыну лъэкӀыныгъэ кърет; нэгъуэщӀ цӀыхум и гум Тхьэм езым и псалъэхэр кърилъхьэурэ, ахэр жиӀэну лъэкӀыныгъэ кърет; нэгъуэщӀ цӀыхуми Тхьэм и Псэ ЛъапӀэм Ӏуэху гуэр къыбгъэдэкӀрэ къыбгъэдэмыкӀрэ зэхищӀыкӀыну лъэкӀыныгъэ кърет; нэгъуэщӀ цӀыхуми имыщӀэ бзэхэмкӀэ псэлъэну лъэкӀыныгъэ кърет; нэгъуэщӀ цӀыхуми а бзэхэр зэридзэкӀыну лъэкӀыныгъэ кърет. 
1CO.12.11	А Псэ ЛъапӀэращ цӀыхухэм ахэр ящӀэну лъэкӀыныгъэ къезытыр. Щхьэхуэ-щхьэхуэу, зэрыхуейм тету Тхьэм и Псэ ЛъапӀэр лъэкӀыныгъэ псоми къарет.
1CO.12.12	Пкъым и пкъыгъуэхэр куэд хъуми, пкъыр зыщ. А пкъыгъуэхэр куэд хъуми, псори а зы пкъым щыщщ. Мэссихь и Ӏуэхури апхуэдэщ. 
1CO.12.13	Дэ псори дыжуртми, дыалыджми, дыпщылӀми, дыщхьэхуитми, а зы Псэ ЛъапӀэр ди гум илъын щхьэкӀэ дыщаумэхъым, Мэссихь и пкъым щыщ дыхъуащ псори. Мэссихьи а зы Псэ ЛъапӀэм ди Ӏыхьэ хэлъ ищӀащ.
1CO.12.14	Сыт щхьэкӀэ жыпӀэмэ пкъым и пкъыгъуэхэр зыкъым, атӀэ куэд мэхъу. 
1CO.12.15	Лъакъуэм, «Ӏэуэ сызэрыщымытым щхьэкӀэ, пкъым сыщыщкъым», жиӀэмэ, абы щхьэкӀэ пкъым щымыщ хъурэ? 
1CO.12.16	ТхьэкӀумэми, «Нэуэ сызэрыщымытым щхьэкӀэ, пкъым сыщыщкъым», жиӀэмэ, абы щхьэкӀэ пкъым щымыщ хъурэ? 
1CO.12.17	Пкъыр зэрыщыту нэуэ щытатэмэ, дэӀуэным и Ӏуэху дауэ хъунт? Апхуэдэуи, пкъыр зэрыщыту тхьэкӀумэу щытатэмэ, мэ къыпщӀихьэным и Ӏуэху дауэ хъунт?
1CO.12.18	Тхьэм пкъым и пкъыгъуэ псори зэхилъхьащ, дэтхэнэ зыри езыр зэрыхуейм тету. 
1CO.12.19	Пкъым зы пкъыгъуэ закъуэ фӀэкӀ хэмылъатэмэ, ар дауэ хъунт? 
1CO.12.20	ДыкъызэригъэщӀащи, пкъым и пкъыгъуэхэр куэд мэхъу, итӀани пкъыр зыуэ щытщ.
1CO.12.21	Нэм, «Уэ сыпхуэныкъуэкъым», жиӀэу, Ӏэм жриӀэфынукъым. Щхьэми, «Сэ сыфхуэныкъуэкъым», жиӀэу, лъакъуэхэм яжриӀэфынукъым. 
1CO.12.22	Пкъым щыщ пкъыгъуэу нэхъ мыхьэнэншэу тлъытэхэм нэхъ дахуэныкъуэщ. 
1CO.12.23	Пкъым щыщ пкъыгъуэу пщӀэ зыхуэмыфащэу тлъытэхэм нэхъ дахуосакъ. 
1CO.12.24	Пкъым щыщ пкъыгъуэу ди укӀытапӀэхэр нэхъ дыхуэсакъыу догъэпщкӀу. Пкъым щыщ пкъыгъуэу ди мыукӀытапӀэхэр дгъэпщкӀун хуейкъым. Пкъым щыщ пкъыгъуэу пщӀэ зимыӀэхэм адрейхэм нэхърэ нэхъ пщӀэ яхуищӀу, Тхьэм пкъыр зэхилъхьащ. 
1CO.12.25	Тхьэм апхуэдэу щӀищӀар дэ, езым и пкъым щыщхэр, дызэпэмыуву, зэхуэдэу дызыхуэсакъыжыну арщ. 
1CO.12.26	Аращи, пкъым щыщ пкъыгъуэ гуэр гугъу ехьмэ, ар пкъым щыщ пкъыгъуэ псоми дашэч. Апхуэдэу, пкъым щыщ пкъыгъуэ гуэрым пщӀэ игъуэтмэ, абы а пкъым щыщ пкъыгъуэ псори догуфӀэ.
1CO.12.27	Фэ Мэссихь фрипкъщ, фэ фщыщ дэтхэнэ зыри а пкъым щыщщ. 
1CO.12.28	Япэрауэ члисэ зэхуэсым хуэлэжьэну Тхьэм цӀыху гуэрхэр апостолу игъэуващ. ЕтӀуанэрауэ, цӀыху гуэрхэри бегъымбару игъэуващ. Ещанэрауэ, цӀыху гуэрхэми адрей цӀыхухэм Ӏуэхухэр ирагъэщӀэну игъэуващ. Ӏуэху телъыджэхэр ящӀэну цӀыху гуэрхэри игъэуващ. Сымаджэхэр ягъэхъужын щхьэкӀэ, лъэкӀыныгъэхэр яӀэну цӀыху гуэрхэр игъэуващ итӀанэ. НэгъуэщӀхэри адрей цӀыхухэм дэӀэпыкъуэгъу яхуэхъуну, нэгъуэщӀхэри унафэщӀу лэжьэну, нэгъуэщӀхэри езыхэм ямыщӀэ бзэхэмкӀэ псэлъэну игъэуващ. 
1CO.12.29	ЦӀыху псори апостолу щыткъым, пэжкъэ? ЦӀыху псори бегъымбару щыткъым, пэжкъэ? ЦӀыху псоми адрей цӀыхухэм Ӏуэхухэр ирагъащӀэркъым, пэжкъэ? ЦӀыху псоми Ӏуэху телъыджэхэр ялэжыркъым, пэжкъэ? 
1CO.12.30	ЦӀыху псоми сымаджэхэр ягъэхъужыну лъэкӀыныгъэхэр яӀэкъым, пэжкъэ? Езыхэм ямыщӀэ бзэхэмкӀэ цӀыху псори псалъэркъым, пэжкъэ? ЦӀыху псоми апхуэдэ бзэхэр зэрадзэкӀыркъым, пэжкъэ?
1CO.12.31	ЛъэкӀыныгъэу я нэхъ инхэм я ужь фит. Иджы гъуэгу нэхъыфӀыр сэ фэзгъэлъагъунщ.
1CO.13.1	ЦӀыхухэмрэ мелыӀычхэмрэ я бзэхэмкӀэ сыпсалъэрэ, фӀылъагъуныгъэ сигу имылъмэ, жьгъыру макъ зыпыӀукӀ гъуаплъэм е макъ гуемыӀу зыгъэӀукӀ уэзджынэм сыхуэдэщ. 
1CO.13.2	Тхьэм езым и псалъэхэр си гум кърилъхьэурэ, ахэр жысӀэну лъэкӀыныгъэ къызитауэ сиӀэми, щэху псори сщӀэми, щӀэныгъэ псори сиӀэми, бгыхэр нэгъуэщӀ щӀыпӀэм згъэӀэпхъуэфыну фӀэщхъуныгъэ сиӀэми, фӀылъагъуныгъэ симыӀэмэ, сэ сызырикӀщ. 
1CO.13.3	СиӀэ хъуа псори зимыӀэхэм естми, си пкъыр мафӀэкӀэ ягъэсыну цӀыхухэм естми, фӀылъагъуныгъэ симыӀэмэ, абы фӀагъ къысхухэкӀынукъым.
1CO.13.4	ФӀылъагъуныгъэм шыӀэрэ гущӀэгъурэ иӀэщ. ФӀылъагъуныгъэр фыгъуэркъым, зыщытхъужыркъым икӀи зыкъыфӀэщӀыжыркъым. 
1CO.13.5	ФӀылъагъуныгъэм хабзэншагъэ зэрихьэркъым, езым и щхьэм и фӀагъ къилъыхъуркъым, зигъэгусэркъым, бзаджагъэми егупсысыркъым. 
1CO.13.6	ФӀылъагъуныгъэр бзаджагъэм щыгуфӀыкӀыркъым, щыпкъагъэрщ зыхуэгуфӀэр. 
1CO.13.7	ФӀылъагъуныгъэм мыхъумыщӀэ псори егъэгъу, ТхьэмкӀэ фӀэщхъуныгъэ иӀэщ сыт щыгъуи, Тхьэм щогугъ сыт щыгъуи, шыӀэ иӀэщ сыт щыгъуи.
1CO.13.8	ФӀылъагъуныгъэр зэи кӀуэдыжынукъым. Тхьэм езым и псалъэхэр цӀыхухэм я гум кърилъхьэурэ, цӀыхухэм ахэр яӀуэтэн пачынущ. ЦӀыхухэм ямыщӀэ бзэхэмкӀи псэлъэн щагъэтыжынущ. ЩӀэныгъэри кӀуэдыжынущ. 
1CO.13.9	Апхуэдэу щӀэхъунур ди щӀэныгъэр нэгъэсауэ зэрыщымытыр арщ, Тхьэм езым и псалъэхэр цӀыхухэм я гум кърилъхьэурэ, цӀыхухэм ахэр зэраӀуэтэжри нэгъэсауэ зэрыщымытыр арщ. 
1CO.13.10	Нэгъэса Ӏуэхур къыщыкӀуэкӀэ, нэмыгъэса Ӏуэхур кӀуэдыжынущ. 
1CO.13.11	Сабийуэ сыщыщытам, сабийм хуэдэу сыпсалъэрт, сабийм хуэдэуи сыгупсысэрт икӀи сабийм и зэхэщӀыкӀэм хуэдэт си зэхэщӀыкӀыр. Ауэ балигъ сыщыхъум, а сабиигъэр къызэзнэкӀащ. 
1CO.13.12	Ӏуэху псори ӀупщӀу уэзымыгъэлъагъу гъуджэм
1CO.13.13	Аращи, мы Ӏуэхуищыр мыкӀуэдыжынщ: фӀэщхъуныгъэр, Тхьэм ӀыхьэфӀыр къызэрытлъигъэсынум дызэрыщыгугъыр, фӀылъагъуныгъэр. Абыхэм ящыщу нэхъ иныр фӀылъагъуныгъэр арщ.
1CO.14.1	Фигухэм фӀылъагъуныгъэ зэрилъыным фи фӀэщу фыхущӀэкъу. Тхьэм лъэкӀыныгъэхэр къызэрывитыным фыхущӀэкъу, Тхьэм езым и псалъэхэр фигухэм кърилъхьэурэ, псом хуэмыдэжу ахэр къыжыфӀэну лъэкӀыныгъэ къызэрывитыным и ужь фит. 
1CO.14.2	Сыт щхьэкӀэ жыпӀэмэ Тхьэм и Псэ ЛъапӀэм и лъэкӀыныгъэкӀэ имыщӀэ бзэмкӀэ псалъэр цӀыхухэм епсалъэркъым, атӀэ Тхьэм йопсалъэ, къыжиӀэ псалъэхэр зыми къыгурыӀуэркъыми. Тхьэм и Псэ ЛъапӀэм и лъэкӀыныгъэкӀэ щэхухэр къыжеӀэ. 
1CO.14.3	Ауэ Тхьэм езым и псалъэхэр зи гум кърилъхьэурэ, ахэр жызыӀэр цӀыхухэм йопсалъэ, гурэ псэкӀэ нэхъ лъэкӀыныгъэ ярегъэгъуэт, ягурегъаӀуэ икӀи егъэгушхуэ. 
1CO.14.4	Езым имыщӀэ бзэкӀэ къэпсалъэм гурэ псэкӀэ нэхъ лъэкӀыныгъэ зрегъэгъуэтыж, ауэ Тхьэм езым и псалъэхэр зи гум кърилъхьэурэ, ахэр жызыӀэм члисэ зэхуэсым щыщхэм гурэ псэкӀэ нэхъ лъэкӀыныгъэ ярегъэгъуэт. 
1CO.14.5	Фэ псори фымыщӀэ бзэхэмкӀэ фыпсэлъэну сыхуейщ, ауэ абы нэхърэ Тхьэм езым и псалъэхэр фи гум кърилъхьэурэ, ахэр къызэрыжыфӀэным и лъэкӀыныгъэ фиӀэну нэхъ сыхуейщ. Тхьэм езым и псалъэхэр зи гум кърилъхьэурэ, ахэр жызыӀэр имыщӀэ бзэкӀэ къэпсалъэм нэхърэ нэхъ инщ, а бзэр зыгуэрым зэримыдзэкӀмэ, члисэ зэхуэсым щыщхэм гурэ псэкӀэ нэхъ лъэкӀыныгъэ яригъэгъуэтын щхьэкӀэ.
1CO.14.6	Иджы, си къуэшхэ, фи деж сынакӀуэу, сымыщӀэ бзэкӀэ сыкъэпсалъэмэ, сыт си фӀагъыу къывэкӀынур? Тхьэм къысхуигъэнэхуа Ӏуэхухэр вжезмыӀэу, е щӀэныгъэ фэзмыту, е Тхьэм езым и псалъэу си гум кърилъхьэхэр жызмыӀэмэ, е Ӏуэху гуэрхэр фэзмыгъащӀэмэ, си фӀагъыу зыри къывэкӀынукъым, пэжкъэ? 
1CO.14.7	Абы ещхьу, шыкӀэ пшынэм, къамылым, е нэгъуэщӀ гуэрхэу макъ къызыпыӀукӀхэм макъ зэхуэмыдэхэр ямыӀэмэ, я макъамэр дауэ зэхэпщӀыкӀыну? 
1CO.14.8	Бжьамиишхуэм и макъыр мыӀупщӀмэ, хэт зауэм зыхуэзыгъэхьэзырынур? 
1CO.14.9	Фи Ӏуэхури зытетыр апхуэдэщ. ЗэхамыщӀыкӀын псалъэхэр фи бзэкӀэ къыжыфӀэмэ, жыфӀэр дауэ зэхащӀыкӀыну? Жьыбгъэм фыхэпсалъэ къудейщ. 
1CO.14.10	Дунейм бзэ зэхуэмыдэ куэд тетщ, псоми зыгуэр къокӀ. 
1CO.14.11	Ауэ бзэм къикӀыр сэ зэхэзмыщӀыкӀмэ, къэпсалъэм дежкӀэ сыхамэ цӀыхущ, езыри сэркӀэ хамэ цӀыхущ. 
1CO.14.12	Фэри Тхьэм езым и Псэ ЛъапӀэм къыбгъэдэкӀыу лъэкӀыныгъэхэр къызэрывитынум фыхущӀокъури, члисэ зэхуэсым щыщхэм гурэ псэкӀэ нэхъ лъэкӀыныгъэ евгъэгъуэтын щхьэкӀэ, апхуэдэ лъэкӀыныгъэхэр нэгъэсауэ фиӀэ зэрыхъуным фыхущӀэкъу.
1CO.14.13	Аращи, имыщӀэ бзэкӀэ къэпсалъэм а бзэри зэридзэкӀыну лъэкӀыныгъэ къритынкӀэ Тхьэм ирелъэӀу. 
1CO.14.14	Сыт щхьэкӀэ жыпӀэмэ сымыщӀэ бзэкӀэ Тхьэм селъэӀумэ, си псэкӀэ солъэӀу, ауэ си акъылыр лажьэркъым. 
1CO.14.15	Абы щыгъуэ сыт сщӀэнур? Си псэкӀи си акъылкӀи Тхьэм селъэӀунущ. Си псэкӀи си акъылкӀи тхьэщӀыхь уэрэдхэр жысӀэнущ. 
1CO.14.16	Сыт щхьэкӀэ жыпӀэмэ умыщӀэ бзэкӀэ Тхьэм и Псэ ЛъапӀэм и лъэкӀыныгъэкӀэ Тхьэм щӀыхь хуэпщӀмэ, мы Ӏуэхухэр зэхэзымыщӀыкӀ цӀыхухэм ящыщ гуэрым уи тхьэщӀыхьым «Ӏэмин»
1CO.14.17	Уэ Тхьэм фӀыщӀэ хубощӀ, ауэ абы и фӀагъ адрейм екӀыркъым.
1CO.14.18	Тхьэм и Псэ ЛъапӀэм и лъэкӀыныгъэкӀэ сымыщӀэ бзэкӀэ фэ псоми нэхърэ нэхъыбэу сызэрыпсалъэм щхьэкӀэ Тхьэм фӀыщӀэ хузощӀ. 
1CO.14.19	Ауэ члисэ зэхуэсым сыщыӀэу, сымыщӀэ бзэкӀэ псалъэ мин къыжысӀэным нэхърэ, цӀыхухэм Ӏуэху гуэрхэр езгъэщӀэн щхьэкӀэ, си акъылкӀэ псалъитху къыжысӀэныр нэхъ къызощтэ.
1CO.14.20	Си къуэшхэ, фи гупсысэкӀэкӀэ сабийхэм яхуэдэ фымыхъу. Бзаджагъэ зыхэмылъ сабийхэм лажьэ зэрамыӀэм хуэдэу, фэри фремыӀэ, фи гупсысэкӀэкӀи зи ныбжь нэса цӀыхухэм хуэдэ фыхъу. 
1CO.14.21	Зиусхьэным мыпхуэдэу къызэрыжиӀэр Торэт хабзэм итщ:
1CO.14.21	«ХамэбзэхэмкӀи хамэхэм я жьэкӀи
1CO.14.21	мы лъэпкъым сепсэлъэнущ.
1CO.14.21	Сепсалъэ пэтми,
1CO.14.21	къызэдэӀуэнукъым».
1CO.14.22	Аращи, Тхьэм и Псэ ЛъапӀэм и лъэкӀыныгъэкӀэ цӀыху гуэр имыщӀэ бзэхэмкӀэ псалъэмэ, ар нэщэнэ зыхуэхъур фӀэщхъуныгъэ зиӀэхэр аркъым, атӀэ фӀэщхъуныгъэ зимыӀэхэрщ. Ауэ Тхьэм езым и псалъэхэр зи гум кърилъхьа цӀыхум ахэр къыщыжиӀэкӀэ, ар нэщэнэ зыхуэхъур фӀэщхъуныгъэ зимыӀэхэр аркъым, атӀэ фӀэщхъуныгъэ зиӀэхэрщ. 
1CO.14.23	Члисэ зэхуэсым щыщ псори фызэӀущӀауэ, фымыщӀэ бзэхэмкӀэ псори фыпсалъэу, а Ӏуэхухэр зэхэзымыщӀыкӀ е фӀэщхъуныгъэ зимыӀэ цӀыху гуэрхэр а зэхуэсым къыхыхьэмэ, «Фэ фыделэщ», жаӀэнкъэ? 
1CO.14.24	Тхьэм езым и псалъэу фигухэм кърилъхьэр фэ псоми къыжыфӀэ щыхъукӀэ, фӀэщхъуныгъэ зимыӀэ цӀыху гуэр е а Ӏуэхухэр зэхэзымыщӀыкӀ цӀыху гуэр фи зэхуэсым къыхыхьэмэ, фэ псоми къыжыфӀэ псалъэхэм зэхрагъэщӀыкӀынущ гуэныхьыщӀэ цӀыхуу зэрыщытыр, и гум илъри ягъэунэхунущ. 
1CO.14.25	А цӀыхум и гум илъ щэхухэр нахуэ къохъу апхуэдэу. И бгъэгукӀэ щӀым зытридзэурэ, абы Тхьэр игъэлъэпӀэнущ икӀи «ИпэжыпӀэкӀэ Тхьэр фи гъусэщ», жиӀэнущ.
1CO.14.26	Сыт итӀанэ, си къуэшхэ? ФыщызэхуэскӀэ, зым тхьэщӀыхь уэрэд жреӀэ, адрейм Ӏуэху гуэр фрегъащӀэ, нэгъуэщӀми Тхьэм къыхуигъэнэхуа Ӏуэху гуэр къреӀуатэ, зыр имыщӀэ бзэкӀэ ирепсалъэ, адрейм ар зэрыредзэкӀ. Мы Ӏуэху псоми гурэ псэкӀэ нэхъ лъэкӀыныгъэ фагъэгъуэтыну ирехъу. 
1CO.14.27	Езыхэм ямыщӀэ бзэкӀэ цӀыху гуэрхэр псэлъэн хъумэ, цӀыхуитӀ е цӀыхуищ, нэхъыбэ иремыхъу, зыр зым кӀэлъыкӀуэу ирепсалъэ. Абыхэм къыжаӀэр нэгъуэщӀым зэрыредзэкӀ. 
1CO.14.28	Ауэ зэзыдзэкӀыфын цӀыху щымыӀэмэ, имыщӀэ бзэкӀэ псалъэм члисэ зэхуэсым щремыпсалъэ. И щхьэмрэ Тхьэмрэ ирепсалъэ.
1CO.14.29	Тхьэм езым и псалъэхэр зи гум кърилъхьэурэ, ахэр жызыӀэну лъэкӀыныгъэ зрит цӀыхухэм ящыщ цӀыхуитӀ е цӀыхуищ фи зэхуэсым къыщрепсалъэ, къыжаӀэри адрейхэм ирагъэунэху. 
1CO.14.30	Тхьэм зэхуэсым хэтхэм ящыщ гуэрым Ӏуэху гуэр къыхуигъэнахуэмэ, япэу къэпсэлъар иреувыӀэж. 
1CO.14.31	Сыт щхьэкӀэ жыпӀэмэ фэ псоми Тхьэм езым и псалъэу фи гум кърилъхьэр зыр зым и ужь иту жыфӀэн флъэкӀынущ, адрей цӀыху псоми зыгуэр зрагъэщӀэн, псори гушхуэн щхьэкӀэ. 
1CO.14.32	Тхьэм езым и псалъэхэр зи гум кърилъхьэурэ, ахэр жызыӀэну лъэкӀыныгъэр зрит цӀыхухэм я ӀэмыщӀэ а лъэкӀыныгъэр илъщ, 
1CO.14.33	сыт щхьэкӀэ жыпӀэмэ Тхьэр гузэгъэгъуэм и Тхьэуэ щытщ, Ӏуэху зэхэмыбзым и Тхьэуэ щыткъым. Тхьэм и цӀыху лъапӀэхэм я члисэ зэхуэс псоми я Ӏуэху зытетыр апхуэдэщ.
1CO.14.34	ЦӀыхубзхэр члисэ зэхуэсым щрещым. Ахэр псэлъэну хуиткъым, атӀэ Торэт хабзэм зэритым хуэдэу, я щхьэгъусэхэм яхуэӀурыщӀэн хуейщ. 
1CO.14.35	Ӏуэху гуэр зрагъэщӀэну хуеймэ, я щхьэгъусэхэм унэм щреупщӀ; члисэ зэхуэсым цӀыхубзыр щыпсэлъэныр екӀуркъым. 
1CO.14.36	Тхьэм и псалъэхэр фэра къызыбгъэдэкӀар, жызоӀэ? Е а псалъэхэр зылъэӀэсар фи закъуэ?
1CO.14.37	ЦӀыху гуэрым и гум Тхьэм езым и псалъэхэр кърилъхьэурэ, ахэр жиӀэну лъэкӀыныгъэ иӀэу къыфӀэщӀмэ, е Тхьэм и Псэ ЛъапӀэр и гум илъу и гугъэмэ, мы ныфхуэстхыр Зиусхьэным зэриунафэр къыгурыреӀуэ. 
1CO.14.38	Ар къызыгурымыӀуэ цӀыхум къыгурыремыӀуэ.
1CO.14.39	Аращи, си къуэшхэ, Тхьэм езым и псалъэхэр фи гум кърилъхьэурэ, ахэр жыфӀэну лъэкӀыныгъэ къызэрывитынум фыхущӀэкъу, ямыщӀэ бзэхэмкӀэ псэлъэнумэ, цӀыхухэм ар япэвымыубыд. 
1CO.14.40	Ӏуэху псори екӀурэ зэтеухуауэ щытын хуейщ.
1CO.15.1	ФэзгъэщӀа хъыбарыфӀыр фи гум къэзгъэкӀыжыну сыхуейщ. А хъыбарыфӀыр вдауэ, фи фӀэщу абы фытетщ. 
1CO.15.2	ФымыкӀуэду а хъыбарыфӀымкӀэ Тхьэм фыкърегъэл, фэзгъэщӀа Ӏуэхухэм быдэу фытетмэ. Апхуэдэу щымытмэ, фи фӀэщхъуныгъэр пщӀэнщ хъуащ.
1CO.15.3	Ӏуэху псоми япэу хъыбарыфӀу Хьисэ Мэссихь къысӀэщӀилъхьар къыфхуэзгъэнащ: Тхьэм и псалъэ тхахэм тету, ди гуэныхьхэр ипшыныжын щхьэкӀэ, лӀащ Мэссихь. 
1CO.15.4	Кхъэлэгъунэм щӀалъхьэжащ, ауэ ещанэ махуэм ар Тхьэм лӀахэм къахигъэтэджыкӀыжащ, Тхьэм и псалъэ тхахэм тету. 
1CO.15.5	Мэссихь Кифэ
1CO.15.6	Къуэш щитху нэхърэ нэхъыбэм закъригъэлъэгъуащ итӀанэ. Абыхэм ящыщу нэхъыбэр псэущ, ящыщ гуэрхэри дунейм ехыжащ. 
1CO.15.7	Хьисэ Екъуби
1CO.15.8	Псом я ужькӀэ сэ, сабий мылъхуэсым хуэдэм,
1CO.15.9	Сыт щхьэкӀэ жыпӀэмэ апостолхэм ящыщу нэхъ цӀыкӀур сэращ, апостол къызжаӀэнуи схуэфащэкъым: Тхьэм и члисэ зэхуэсым щыщхэр исхуэкӀыу щытащ. 
1CO.15.10	Ауэ Тхьэм и нэфӀ къызэрысщыхуам къыхэкӀкӀэ иджы сызэрыщытым хуэдэ сыхъуащ. И нэфӀ къызэрысщыхуар пщӀэншэ хъуакъым. Адрей псоми нэхърэ нэхъ куэдрэ сылэжьащ, ауэ сэракъым лэжьар, Тхьэм и нэфӀ къысщыхуэри сигъэлэжьащ. 
1CO.15.11	ХъыбарыфӀыр цӀыхухэм ялъэзыгъэӀэсыр сэрауэ щытми, адрей апостолхэрауэ щытми, а хъыбарыфӀырщ ялъэдгъэӀэсыр. Фэри фӀэщхъуныгъэ фиӀэ хъуащ а хъыбарыфӀымкӀэ.
1CO.15.12	Тхьэм Мэссихь лӀахэм къазэрыхигъэтэджыкӀыжам и хъыбарыр цӀыхухэм яхуэтӀуатэ пэтми, фэ фщыщу цӀыху гуэрхэм, «ЛӀахэр къызэрытэджыжынур пэжкъым», жаӀэу, дауэ жаӀэн ялъэкӀрэ? 
1CO.15.13	ЛӀахэр къэмытэджыжынумэ, абы щыгъуэ Тхьэм Мэссихьи лӀахэм къахимыгъэтэджыкӀыжынтэкъым. 
1CO.15.14	Тхьэм Мэссихь лӀахэм къахимыгъэтэджыкӀыжамэ, фэ фэдгъащӀэ хъыбарыфӀым пщӀэ иӀэнутэкъым, ди фӀэщхъуныгъэми пщӀэ иӀэнутэкъым. 
1CO.15.15	Абы нэмыщӀу, Тхьэм щыхьэт нэпцӀ дыхуэхъуауэ къыщӀидзынт, Тхьэм Мэссихь лӀахэм къазэрыхигъэтэджыкӀыжам щыхьэт дыхуэхъуащ, ауэ «Тхьэм лӀахэр къигъэтэджыжынукъым», жаӀэу, а цӀыхухэм зэрыжаӀэм тету щытамэ, Тхьэм Мэссихьи къигъэтэджыжынтэкъым. 
1CO.15.16	Тхьэм лӀахэр къимыгъэтэджыжынумэ, Мэссихьи къигъэтэджыжынтэкъым. 
1CO.15.17	Тхьэм Мэссихь лӀахэм къахимыгъэтэджыкӀыжамэ, фи фӀэщхъуныгъэр пщӀэншэ хъунт, фи гуэныхьхэри иджыри фтелъынут. 
1CO.15.18	МэссихькӀэ фӀэщхъуныгъэ зиӀэу лӀахэр кӀуэдауэ хъунт абы щыгъуэм. 
1CO.15.19	Мэссихь дызэрыщыгугъыр дуней гъащӀэ закъуэр арамэ, цӀыху псоми нэхърэ нэхъ гъуэгу мыгъуэ теувахэр дэращ.
1CO.15.20	Ауэ зэрыщыӀэщи, Тхьэм Мэссихь лӀахэм къахигъэтэджыкӀыжащ, Тхьэм адрей лӀахэр къызэригъэтэджыжынумкӀэ Мэссихь сакъылэт
1CO.15.21	Сыт щхьэкӀэ жыпӀэмэ лӀэныгъэр къызыпкърыкӀар зы цӀыху закъуэщ, апхуэдэуи лӀахэм я къэтэджыжыныр къызыпкъырыкӀынур зы цӀыхущ. 
1CO.15.22	ЦӀыху псори Ӏэдэм къызэрытехъукӀахэм щхьэкӀэ, зэрылӀэжынум хуэдэу, Мэссихь зи псэм щыщ цӀыху псори Тхьэм къигъэпсэужынущ. 
1CO.15.23	Ауэ а Ӏуэхур къызэрыхъунур хэти щичэзум дежщ: лӀахэм япэ къахэтэджыкӀыжар Мэссихьщ. Абы дунейм къыщигъэзэжкӀэ, и цӀыхухэр къэтэджыжынущ. 
1CO.15.24	Дунейм и кӀэухыр къэсынущ абы и ужькӀэ. Ар къыщыскӀэ, Мэссихь Ӏэтащхьэ псори, тепщэныгъэ зиӀэ псори, лъэкӀыныгъэ зиӀэ псори игъэкӀуэда нэужь, Тхьэуэ Адэ лъапӀэм тепщэныгъэшхуэр абы къритынущ. 
1CO.15.25	Сыт щхьэкӀэ жыпӀэмэ Мэссихь тепщэныгъэр иӀэн хуейщ, Тхьэм Мэссихь и бийхэр Мэссихь и лъэгу щӀигъэувэху. 
1CO.15.26	Иужьрей бийуэ Тхьэм игъэкӀуэдынур лӀэныгъэр арщ; 
1CO.15.27	сыт щхьэкӀэ жыпӀэмэ Тхьэм и псалъэ тхахэм зэрыхэтым хуэдэу:
1CO.15.28	Тхьэм псори езым и Къуэ Мэссихь и тепщэныгъэм щӀигъэува нэужь, и Къуэри Тхьэуэ псори зи щӀагъ щӀэзыгъэувам и тепщэныгъэм щӀэувэнущ. Апхуэдэу, Тхьэр цӀыху псом я дежкӀи сыти мэхъу.
1CO.15.29	Тхьэм лӀахэр къимыгъэтэджыжынумэ, лӀахэм я пӀэкӀэ зезыгъэумэхъ цӀыхухэм
1CO.15.30	Дэри сыхьэт къэс шынагъуэм сыт зыщӀыхэдгъахуэр? 
1CO.15.31	Си къуэшхэ, Мэссихь Хьисэ ди Зиусхьэныр фэ фи псэм зэрыщыщымкӀэ сызэрыпагэр зэрыщыпкъэм хуэдэу, лӀэныгъэм махуэ къэси сызэрыпэгъунэгъури пэжщ. 
1CO.15.32	ЦӀыхухэм я гупсысэкӀэм тету сегупсысу щытатэмэ, Ефес къалэм сыщыӀэу, хьэкӀэкхъуэкӀэ хуэдэ цӀыхухэм сащебэным, сыт абы и фӀагъыу къыхэкӀыну щытар? Тхьэм лӀахэр къимыгъэтэджыжыну щытмэ,
1CO.15.32	«Дывгъашхэ, девгъафэ,
1CO.15.32	сыту жыпӀэмэ пщэдей дылӀэнущ».
1CO.15.33	Аращи, цӀыхухэм зыкъевмыгъэгъапцӀэ: Ныбжьэгъу Ӏейхэм цӀыху щэныфӀэр ягъэкӀуэд. 
1CO.15.34	ЕкӀугъэм фытету зыкъэфщӀэж. Гуэныхь лэжьыным и ужь фикӀ; сыт щхьэкӀэ жыпӀэмэ Тхьэр зымыщӀэ цӀыху гуэрхэр къыфхэтщ. ФызгъэукӀытэн щхьэкӀэ, жызоӀэ ар.
1CO.15.35	Зыгуэрым жиӀэнкӀэ мэхъу: «ЛӀахэр дауэ къызэрытэджыжынур? Я пкъыр сытым хуэдэну?» 
1CO.15.36	Уэ, цӀыху зэхэщӀыкӀыншэ! ЩӀым хэпсэр мылӀэмэ, къэпсэужыфынукъым. 
1CO.15.37	ЩӀым жылэ щыхэпсэкӀэ, къэкӀынум и пкъыракъым хэпсэр, атӀэ жылэ къудейщ, гуэдзым и жылэщ е нэгъуэщӀым и жылэщ. 
1CO.15.38	Тхьэр зэрыхуейм тету пкъы кърет, дэтхэнэ зы жылэ лъэпкъми езым и пкъыр кърет. 
1CO.15.39	Пкъы псори зэхуэдэкъым. ЦӀыхум и пкъыр зыщ, хьэкӀэкхъуэкӀэхэм я пкъыр щхьэхуэщ, къуалэбзухэм я пкъыр нэгъуэщӀщ, бдзэжьейхэри аращ. 
1CO.15.40	Уафэм и пкъыхэри щыӀэщ. ЩӀылъэм тет пкъыхэри щыӀэщ. Уафэм щыӀэ пкъыхэм я дахагъэр щхьэхуэщ, щӀылъэм тет пкъыхэми я дахагъэр нэгъуэщӀщ. 
1CO.15.41	Дыгъэм езым и дахагъэр иӀэжщ, мазэми нэгъуэщӀ дахагъэ иӀэщ, вагъуэхэри аращ. Вагъуэхэм я дахагъэкӀэ зэщхьэщокӀ.
1CO.15.42	ЛӀахэр къызэрытэджыжынум и Ӏуэхури апхуэдэщ зэрыщытынур. ЩӀым хасэ жылэм хуэдэу, щӀым щӀалъхьэ пкъыр кӀуэдынущ, ауэ къэтэджыжыну пкъыр мыкӀуэду къелынущ. 
1CO.15.43	Зэрамыпэсу щӀым щӀалъхьэ, ауэ щӀыхьышхуэ иӀэу къэтэджыжынущ. Къару имыӀэжу щӀалъхьэ, ауэ къару иӀэу къэтэджыжынущ. 
1CO.15.44	ЩӀалъхьэр лымрэ къупщхьэмрэ къахэщӀыкӀа пкъыращ, къэтэджыжынур Тхьэм и Псэ ЛъапӀэм цӀыхум къритыну пкъыр арщ.
1CO.15.44	Лымрэ къупщхьэмрэ къахэщӀыкӀа пкъыр щыӀэмэ, Тхьэм и Псэ ЛъапӀэм цӀыхум къритыну пкъыри щыӀэщ. 
1CO.15.45	Тхьэм и псалъэ тхахэм хэтщ:
1CO.15.46	Япэу къакӀуэр Тхьэм и Псэ ЛъапӀэм цӀыхум кърит пкъыр аркъым, атӀэ лымрэ къупщхьэмрэ къахэщӀыкӀа пкъыр арщ. Тхьэм и Псэ ЛъапӀэм цӀыхум къритыну пкъыр къыщыкӀуэнур иужькӀэщ. 
1CO.15.47	Япэрей цӀыхур мы дунейм щыщу щытащ, Тхьэм ар ятӀэм къыхигъэхъукӀащ. ЕтӀуанэрей цӀыхур уафэм щыщщ – Зиусхьэныр арщ. 
1CO.15.48	Мы дунейм тет цӀыхухэр Тхьэм ятӀэм къыхигъэхъукӀа цӀыхум хуэдэщ. Уафэм щыпсэу цӀыхухэр уафэм щыщым хуэдэнущ. 
1CO.15.49	Тхьэм ятӀэм къыхигъэхъукӀа цӀыхум дызэрыхуэдэм ещхьу, уафэм щыщми дыхуэдэнущ.
1CO.15.50	Ауэ, си къуэшхэ, мыр нывжызоӀэ: Лымрэ лъымрэ къахэхъукӀа цӀыхум Тхьэм и ТепщэныгъэшхуэмкӀэ
1CO.15.51	ФыкъэдаӀуэ, щэху гуэр нывжесӀэнущ: Дэ псори дылӀэнукъым,
1CO.15.52	ауэ занщӀэу, напӀэзыпӀэм, дунейм и кӀэухым деж бжьамиишхуэм и макъыр къыщыӀукӀэ, Тхьэм дэ псори дызэрихъуэкӀынущ. Сыт щхьэкӀэ жыпӀэмэ бжьамиишхуэм и макъыр къэӀунущ, лӀахэри мыкӀуэдыжыну къэтэджыжынущ, Тхьэми дызэрихъуэкӀынущ. 
1CO.15.53	Пкъы кӀуэдыжынум мыкӀуэдыжыныгъэм и фащэр зыщитӀэгъэн хуейщ, лӀэжыну пкъыми мыкӀуэдыжын гъащӀэм и фащэр зыщитӀэгъэн хуейщ. 
1CO.15.54	Пкъы кӀуэдыжынум мыкӀуэдыжыныгъэм и фащэр зыщитӀэгъа нэужь, лӀэжыну пкъыми мыкӀуэдыжын гъащӀэм и фащэр зыщитӀэгъа нэужь, Тхьэм и псалъэ тхахэм хэт мы псалъэхэр
1CO.15.55	«Уэ, лӀэныгъэ, уи шэрэзым
1CO.15.55	и къарур дэнэ щыӀэ?
1CO.15.55	Уэ, жыхьэнмэ, уи текӀуэныгъэр
1CO.15.55	дэнэ щыӀэ?»
1CO.15.56	ЛӀэныгъэм и шэрэзыр гуэныхьыращ. УнафэкӀи гуэныхьым тепщэныгъэ къытхуиӀэщ.
1CO.15.57	Ауэ Тхьэм щӀыхьышхуэр ейщ. Абы ди Зиусхьэн Хьисэ Мэссихь текӀуэныгъэр къыдитэнэу ищӀащ.
1CO.15.58	Аращи, си къуэш лъапӀэхэ, Тхьэм и гъуэгу зыми зытревмыгъэгъэкӀыу щыпкъагъэм фытет. Фи псэм фемыблэжу Зиусхьэным и Ӏуэхум зэпымыууэ и ужь фит, сыт щхьэкӀэ жыпӀэмэ Зиусхьэным хуэфщӀэ Ӏуэхур пщӀэншэ зэрымыхъунур фощӀэ.
1CO.16.1	Тхьэм и цӀыху лъапӀэхэм папщӀэ зэхуэфхьэс ахъшэм теухуауэ мыр нывжызоӀэ. Галатие хэкум
1CO.16.2	Къилэжьам къыхэкӀауэ Ӏыхьэ гуэр тхьэмахуэм и япэрей махуэ къэс зэхурехьэси, хэти ирегъэтӀылъ. Сэ сынэкӀуа нэужь, зэхуэвмыхьэсын щхьэкӀэ, апхуэдэу фщӀэ. 
1CO.16.3	Сэ сынакӀуэмэ, фэ къыхэфха къуэшхэм тхылъ естынущ, фи тыгъэр здезгъэхьынурэ, Ерусалим згъэкӀуэнущ. 
1CO.16.4	Сэри сыкӀуэну къезэгъыу къэтлъытэмэ, ахэр си гъусэу нэкӀуэнущ.
1CO.16.5	Македоние хэкум
1CO.16.6	Фи деж тэлайкӀэ зыщысӀэжьэнкӀэ, е щӀымахуэр щизхынкӀэ хъунущ. Дэнэ сыкӀуэу щытми, си гъуэгумкӀэ дэӀэпыкъуэгъу фыкъысхуэхъунущ. 
1CO.16.7	ИджыпстукӀэ кӀуэрыкӀуэм тету фыслъагъуу, фи къалэм сыблэкӀыну сыхуейкъым, ауэ Зиусхьэным жиӀэмэ, фи деж зыкъомрэ сыкъэнэн си гугъэщ. 
1CO.16.8	Пэнтэкост махуэшхуэм
1CO.16.9	сыт щхьэкӀэ жыпӀэмэ куэбжэшхуэ икӀи куэбжэ бгъуфӀэ Тхьэм къысхузэӀуихащ, къыспэувхэри куэдщ.
1CO.16.10	Тимофей
1CO.16.11	Зыми нэмыплъ кърыремыт. Арэзыуэ си деж къэкӀуэжыну и гъуэгукӀэ дэӀэпыкъуэгъу фыхуэхъу. Къуэшхэр си гъусэу сыпоплъэ.
1CO.16.12	Ди къуэш Аполлос
1CO.16.13	Фымыжейуэ фысакъ, фӀэщхъуныгъэм и гъуэгум фытемыкӀ, лӀыгъи быдагъи зыхэвгъэлъ. 
1CO.16.14	ФщӀэ псори фӀылъагъуныгъэкӀэ фщӀэ.
1CO.16.15	Си къуэшхэ, зыгуэркӀэ сыныволъэӀу. ЗэрыфщӀэщи, Ахаие хэкум
1CO.16.16	СыныволъэӀу, апхуэдэ цӀыхухэми, абыхэм ядэлажьэхэми, я гъусэ гугъуехьакӀуэхэми фахуэӀурыщӀэ. 
1CO.16.17	Стефан, Фортунат, Ахаик сымэ си деж къыщыкӀуам сыгуфӀащ. Мыбы фэ фызэрыщымыӀэм къыхэкӀкӀэ фи пӀэ иуващ ахэр. 
1CO.16.18	Абыхэм сэ сигури фэ фигури ягъэпсэхужащ. Апхуэдэ цӀыхухэм щӀыхь яхуэфщӀ.
1CO.16.19	Асие хэкум
1CO.16.20	Къуэш псоми фӀэхъус къывахыж. ГукъабзагъэкӀэ ӀэплӀэ зэфшэкӀыурэ, фӀэхъус зэфх.
1CO.16.21	Сэ, Паул, си ӀэкӀэ си фӀэхъусыр фызох.
1CO.16.22	Зиусхьэныр фӀыуэ зымылъагъум Тхьэм и нейр къыщрехуэ. Маранафэ.
1CO.16.23	Ди Зиусхьэну Хьисэ и нэфӀ къыфщрехуэ.
1CO.16.24	Мэссихь Хьисэ фи псэм зэрыщыщым щхьэкӀэ сэ фэ псори фӀыуэ фызолъагъу. Ӏэмин.
2CO.1.1	Сэ сы-Паулщ. Тхьэм фӀэигъуэти, Мэссихь Хьисэ и апостол
2CO.1.2	Тхьэуэ ди Адэ лъапӀэмрэ Зиусхьэн Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
2CO.1.3	Тхьэуэ ди Зиусхьэн Хьисэ Мэссихь и Адэ лъапӀэм щӀыхьышхуэр ейщ. ГущӀэгъуныгъэшхуэ зиӀэ Адэ лъапӀэу, гу зыгъэзагъэ псори къызыбгъэдэкӀ Тхьэр арщ. 
2CO.1.4	Сыт хуэдэ гузэвэгъуэ дыхэтми, абы дигу егъэзагъэ. Тхьэм ди гу зэрегъэзагъэм хуэдабзэу, сыт хуэдэ гузэвэгъуэм хэт цӀыхухэм ягу дгъэзэгъэн тлъэкӀынущ дэри. 
2CO.1.5	Мэссихь ишэча гугъуехьхэм ди Ӏыхьи куэду зэрыхэлъым хуэдэу, Мэссихь ди псэм щыщщи, Тхьэм дигу икъукӀэ егъэзагъэ. 
2CO.1.6	Дэ гузэвэгъуэ дыщӀыхэтыр Тхьэм фэ фигу игъэзэгъэн икӀи фымыкӀуэду фыкъригъэлын щхьэкӀэщ. Тхьэм дигу къыщӀигъэзагъэр дэ тшэч гугъуехьхэм хуэдэхэр теубыдагъэкӀэ фшэчын флъигъэкӀыурэ, фигу игъэзэгъэн щхьэкӀэщ. 
2CO.1.7	Куэду дыфщогугъ, сыт щхьэкӀэ жыпӀэмэ дэ тшэч гугъуехьхэм фэ фи Ӏыхьи зэрыхэлъым хуэдэу, Тхьэм дигу зэригъэзагъэм хуэдэу, фэри фигу зэригъэзэгъэнур дощӀэри.
2CO.1.8	Асие хэкум
2CO.1.9	Пэжу, укӀкӀэ хьэкум дигукӀэ зытетщӀыхьыжат. Ар щӀэхъуар ди щхьэм дыщымыгугъыжу, лӀахэр къэзыгъэтэджыж Тхьэм дыщыгугъын щхьэкӀэщ. 
2CO.1.10	Гъунэгъу дыдэ къытхуэхъуа лӀэныгъэм дыкъыӀэщӀихыжащ абы икӀи дяпэкӀэ дыкъыӀэщӀихышыжынущ. Фэ Тхьэм фызэрелъэӀумкӀэ фыкъыддэӀэпыкъуурэ, Тхьэм аргуэруи лӀэныгъэм дыкъыӀэщӀихыжыну дыщогугъ. 
2CO.1.11	Апхуэдэу, цӀыху куэдыр Тхьэм тхуелъэӀунурэ, Тхьэм и нэфӀ къытщыхуэнущ, абы и нэфӀ къызэрытщыхуам щхьэкӀи цӀыху куэдым ди цӀэкӀэ Тхьэм фӀыщӀэ хуащӀынущ.
2CO.1.12	Мыращ дызэрыпагэр: Хьилагъэ лъэпкъ ди гум имылъу, Тхьэм и гум ирихь мурад къабзагъэ диӀэу мы дунейм, псоми япэу фи деж, дызэрыщыпсэуамкӀэ ди гур щыхьэт мэхъу. Тхьэм и нэфӀ къызэрытщыхуам папщӀэ апхуэдэу дыпсэуащ, ахъумэ мы дунейм тет цӀыхухэм я акъылыфӀагъэу жыхуаӀэм и хьэтыркӀэкъым. 
2CO.1.13+2CO.1.14	Фызэджэфынум икӀи къывгурыӀуэфынум фӀэкӀа нэгъуэщӀ ныфхуэттхакъым. Нэгъэсауэ къывгурымыӀуари нэгъэсауэ къызэрывгурыӀуэным сыщогугъ. Ди Зиусхьэн Хьисэ къыщыкӀуэжыну махуэм дэ фэркӀэ дызэрыпэгэнум хуэдэу, фэри дэркӀэ фыпэгэнущ абы щыгъуэ.
2CO.1.15	Абы сыщыгугъти, фи деж япэ сынэкӀуэну сыхуеящ, си фӀагъ тӀэунейкӀэ къывэкӀын щхьэкӀэ. 
2CO.1.16	Македоние хэкум
2CO.1.17	Апхуэдэ мурад сиӀэ щыхъум, си гурылъыр сымыщӀэжу сыщытауэ ара? Е мы дунейм и цӀыхухэм мурад зэращӀым хуэдэу, сэри сщӀырэ? Зэм «Аращ», зэм «Хьэуэ, аракъым», жысӀэу си хабзэ?
2CO.1.18	Псалъэу нывжетӀар зэм арауэ, зэм армырауэ зэрыщымытыр Тхьэм и щыпкъагъэмкӀэ къыжызоӀэ. 
2CO.1.19	Силуани,
2CO.1.20	Тхьэм дыкъызэригъэгугъа Ӏуэху псоми «Аращ», икӀи «Ӏэмин»
2CO.1.21	Тхьэращ фэри дэри Мэссихь и гъуэгу быдэу дытезыгъэтри, ди Ӏуэхур тщӀэну дызыгъэувари.
2CO.1.22	Езыр арщ и бынхэм дазэрыщыщыр дэзыгъащӀэ мыхъуру икӀи фӀыгъуэ къызэрыдитынум и сакъылэту
2CO.1.23	Пэжыр жызмыӀэмэ, срекӀуэд. Сыфщысхьын щхьэкӀэщ Коринф къалэм иджыри къэс сыныщӀэмыкӀуар. АбыкӀэ щыхьэт къысхуэхъуну Тхьэм зыхузогъазэ. 
2CO.1.24	Фи фӀэщхъуныгъэм тепщэ дыхуэхъуну дыхуейкъым, ауэ фыдгъэгуфӀэну дывдолажьэ, фэ фӀэщхъуныгъэм и гъуэгу быдэу фытетщи.
2CO.2.1	Аращи, фи гур хэзгъэщӀыурэ фи деж аргуэру сынэмыкӀуэжыным тезубыдащ. 
2CO.2.2	Сыт щхьэкӀэ жыпӀэмэ сэ фи гур хэзгъэщӀмэ, фэ зи гур хэзгъэщӀа фэр фӀэкӀа сызыгъэгуфӀэну хэт къэнэжыр? 
2CO.2.3	Фэ сызыгъэгуфӀэн хуейхэм сыныщыкӀуэкӀэ си гур хэвмыгъэщӀын щхьэкӀэщ мыр нызэрыстхам хуэдэу ныщӀыфхуэстхар. Сэ сызыгъэгуфӀэ Ӏуэхум фэ псори фызэригъэгуфӀэр си фӀэщ мэхъу. 
2CO.2.4	Сыт щхьэкӀэ жыпӀэмэ гузэвэгъуэшхуэрэ гухэщӀыгъэшхуэрэ сиӀэу, сыгъыурэ ныфхуэстхащ. Фи гур хэзгъэщӀын щхьэкӀэкъым аракъым ныщӀэстхар, атӀэ фэ фхузиӀэ фӀылъагъуныгъэр зэрыиныр фэзгъэщӀэн щхьэкӀэщ.
2CO.2.5	Зыгуэрым нэгъуэщӀым игу хигъэщӀамэ, зигу хигъэщӀар си закъуэкъым, езмыгъэлейуэ жысӀэмэ, фэ псоми гухэщӀыныгъэр Ӏыхьэ фхуэхъуащ. 
2CO.2.6	Фэ фщыщу нэхъыбэм апхуэдэ цӀыхум тефлъхьа гугъуехьыр ирикъунущ. 
2CO.2.7	Аращи, гухэщӀыныгъэм а цӀыхур имыкӀуэдыкӀын щхьэкӀэ, абы хуэвгъэгъун икӀи вгъэгушхуэн хуейщ. 
2CO.2.8	Абы къыхэкӀкӀэ апхуэдэ цӀыхум фӀылъагъуныгъэ хувиӀэну сыныволъэӀу. 
2CO.2.9	НыщӀыфхуэстхар фи щыпкъагъэр здынэсыр згъэунэхуну, сыт ищӀысымкӀи фыкъысхуэӀурыщӀэмэ зэзгъэщӀэну аращ. 
2CO.2.10	Фэ зыхуэвгъэгъу цӀыхум сэри хузогъэгъу. Сэ згъэгъуа Ӏуэхур, згъэгъун Ӏуэху щыӀауэ щытмэ, си фӀагъ фэзгъэкӀын щхьэкӀэ, Мэссихь и пащхьэм щызгъэгъуащ, 
2CO.2.11	шейтӀаным дыкъимыгъэпцӀэн щхьэкӀэ. Сыт щхьэкӀэ жыпӀэмэ ар зэщэр дымыщӀэу дыщыткъым.
2CO.2.12	Мэссихь теухуа хъыбарыфӀыр цӀыхухэм ялъэзгъэӀэсыну Троадэ къалэм
2CO.2.13	гузэгъэгъуэ згъуэтакъым, си къуэш Тит
2CO.2.14	ЩӀыхьышхуэр зейр Тхьэращ. Мэссихь ди псэм щыщщи, Тхьэм текӀуэныгъэр къыдигъэхь зэпытщ, Мэссихь теухуа хъыбару мэ гуакӀум хуэдэр цӀыхухэм дэнэкӀи яхурегъэхь дэ тщӀэ ӀуэхумкӀэ. 
2CO.2.15	МыкӀуэду Тхьэм къригъэл цӀыхухэми, кӀуэдыпӀэм и гъуэгу тет цӀыхухэми дежкӀэ, дэ дызыхуэдэр Мэссихь и мэ гуакӀуэ къызыпих пэрымэу Тхьэм къыщӀихьэр арщ. 
2CO.2.16	Ажал къызыхэкӀ мэ Ӏейм дыхуэдэщ цӀыху гуэрхэм ядежкӀэ, гъащӀэ къызыхэкӀ мэ гуакӀуэм дыхуэдэщ нэгъуэщӀ гуэрхэми ядежкӀэ. Апхуэдэ Ӏуэху илэжьыну хэт зылъэкӀынур? 
2CO.2.17	Тхьэм и псалъэхэр зэӀызыгъыхьэ цӀыху куэдым дахуэдэкъым. Мэссихь ди псэм щыщу, щыпкъагъэ ди гум илъу, Тхьэм дрилӀыкӀуэщи, езым и пащхьэм абы и псалъэхэр цӀыхухэм щахудоӀуатэ.
2CO.3.1	Дызыщытхъужыну къэдублэрэ аргуэру? Е зыгуэрым къыфхуитхауэ е фэ фтхауэ къытщытхъу тхылъ гуэр дыхуэныкъуэ, цӀыху гуэрхэр зэрыхуэныкъуэм хуэдэу? 
2CO.3.2	Фэ дэ къытщытхъу тхылъым фыхуэдэщ. Ар дигухэм итхауэ илъщ. ЦӀыху псоми а тхылъыр ящӀэн икӀи абы еджэн ялъэкӀынущ. 
2CO.3.3	Ди Ӏуэхум фӀыуэ къыпэкӀуауэ, Мэссихь итха тхылъым хуэдэу фызэрыщытыр къывогъэлъагъуэ. А тхылъыр шакъэкӀэ тхакъым, атӀэ гъащӀэ къыдэзыт Тхьэм и Псэ ЛъапӀэмкӀэ тхащ. Мывэ пхъэбгъухэм ятетхакъым, атӀэ цӀыхухэм ягухэм итхауэ илъщ.
2CO.3.4	Мэссихь Тхьэм дызэрыщигъэгугъым щхьэкӀэ апхуэдэу жыдоӀэ. 
2CO.3.5	Дэр-дэру ди лъэкӀыныгъэкӀэ зыгуэр къэдгупсысыфу жытӀэркъым, лъэкӀыныгъэ къыдэзытыр Тхьэращ. 
2CO.3.6	Абы зэгурыӀуэныгъэщӀэм
2CO.3.7	ХьэрфхэмкӀэ мывэхэм тетха Торэт хабзэм къыдэкӀуа Ӏуэхум ажалыр цӀыхухэм къахуихьын хуейуэ щытми, щӀыхьышхуэ иӀэу ар къэкӀуащ. Апхуэдэу, Мусэ бегъымбарым и нэгум щӀэт нэхушхуэр
2CO.3.8	Апхуэдэу щыщыткӀэ, Тхьэм езым и Псэ ЛъапӀэм илэжьа Ӏуэхум абы нэхърэ нэхъ щӀыхьышхуэ иӀэн хуейкъэ? 
2CO.3.9	ЦӀыхухэр зыгъэкъуаншэ Торэт хабзэм къыдэкӀуа Ӏуэхум щӀыхьышхуэ иӀамэ, цӀыхухэм Тхьэм дежкӀэ щыпкъагъэ яӀэу зыщӀ и Псэ ЛъапӀэм илэжьа Ӏуэхум абы нэхърэ куэдкӀэ нэхъ щӀыхьышхуэ иӀэн хуейщ. 
2CO.3.10	Сыт щхьэкӀэ жыпӀэмэ щӀыхьышхуэ зиӀэу щыта Торэт хабзэм щӀыхь лъэпкъ иӀэжкъым, иужькӀэ къэкӀуа, нэхъ щӀыхьышхуэ зиӀэ хъыбарыфӀым хуэбгъадэмэ. 
2CO.3.11	ИкӀи кӀуэдыжын хуея Торэт хабзэм щӀыхьышхуэ иӀамэ, зэи мыкӀуэдыжыну хъыбарыфӀым абы нэхърэ куэдкӀэ нэхъ щӀыхьышхуэ иӀэн хуейщ.
2CO.3.12	Аращи, апхуэдэ гугъэ зэрыдиӀэм щхьэкӀэ гушхуэныгъэ тхэлъу допсалъэ. 
2CO.3.13	Мусэ бегъымбарым зэрищӀам хуэдэу тщӀыркъым. Израил цӀыхухэм абы и нэгум щӀэт нэхушхуэр зэрыкӀуэдыр ямылъагъун щхьэкӀэ, и нэгур ӀэлъэщӀкӀэ щӀиуфащ.
2CO.3.14	Я акъылхэр ункӀыфӀащ абыхэм. Нобэр къыздэсым пасэрей зэгурыӀуэныгъэм и тхылъхэм
2CO.3.15	Израил цӀыхухэр Мусэ и Торэт хабзэм ноби щеджэкӀэ, я гум тепхъуэ тепхъуащ. 
2CO.3.16	Ауэ зыгуэрым Зиусхьэным зэрызыхуигъазэу, а тепхъуэр теха мэхъу. 
2CO.3.17	Зиусхьэныр Тхьэм и Псэ ЛъапӀэр арщ, ар здэщыӀэми щхьэхуитыныгъэри щыӀэщ. 
2CO.3.18	Дэ псоми, зи нэгу щӀэмыӀуфауэ, Зиусхьэным и щӀыхьышхуэм, гъуджэм иплъэ хуэдэ еплъхэм, нэхъ щӀыхьышхуэ диӀэ хъу зэпыту, езым хуэдэ дыхъуурэ, зэпымыууэ зыдохъуэж. А псори къызыбгъэдэкӀыр Зиусхьэным и Псэ ЛъапӀэр арщ.
2CO.4.1	Аращи, Тхьэм и нэфӀ къытщыхуэри, Тхьэм мы Ӏуэхур ди пщэм къыдилъхьащи, ди гур дгъэкӀуэдыркъым. 
2CO.4.2	ЕмыкӀу зыхэлъ Ӏуэху щэхухэм захуэдгъазэркъым. Хьилагъэ дыхэткъым. Тхьэм и псалъэхэри зэӀыдгъэхьэркъым. Щыпкъагъэр ягурыдгъаӀуэурэ цӀыху псоми ягу дызэрырихьыным Тхьэм и пащхьэм дыщыхэтщ. 
2CO.4.3	ЦӀыхухэм яхуэтӀуатэ хъыбарыфӀыр мыӀупщӀмэ, кӀуэдыпӀэм и гъуэгу тетхэрщ зыхуэмыӀупщӀыр. 
2CO.4.4	ШейтӀану мы дунейм и тхьэм фӀэщхъуныгъэ зимыӀэхэм я гур нэф ищӀащ. Апхуэдэу щӀищӀар Тхьэм хуэдабзэу щыт Мэссихь и щӀыхьышхуэм теухуа хъыбарыфӀым и нэхуу абыхэм къатепсэр ямылъагъун щхьэкӀэщ. 
2CO.4.5	ЦӀыхухэм дэ яхуэтӀуатэ хъыбарыр зытеухуар дэракъым, атӀэ Хьисэ Мэссихь Зиусхьэну зэрыщытыр аращ. Дэри Хьисэ и гъуэгу дызэрырикӀуэм щхьэкӀэ дыфхуолажьэ. 
2CO.4.6	Сыт щхьэкӀэ жыпӀэмэ «КӀыфӀыгъэм нэху къыхрекӀ»,
2CO.4.7	Ауэ мы мылъкушхуэр дэ, ятӀагъуэм къыхэщӀыкӀа хьэкъущыкъухэм хуэдэхэм, ди гум илъ зэпытщ. Апхуэдэу щӀэхъуар лъэкӀыныгъэшхуэ зиӀэр дэрмырауэ, атӀэ Тхьэрауэ зэрэщытыр нахуэ хъун щхьэкӀэщ. 
2CO.4.8	Лъэныкъуэ псомкӀи щӀыпӀэ зэв ираубыдам дыхуэдэщ, ауэ дыдэкъузауэ щыткъым. ТщӀэнур тщӀэркъым, ауэ ди гур дгъэкӀуэдыркъым. 
2CO.4.9	ЦӀыхухэм гугъуехь дагъэшэч, ауэ Тхьэм ди закъуэ дыкъигъанэркъым. ЩӀыми дытрадзэ, ауэ дыкӀуэдыркъым. 
2CO.4.10	Ди пкъым хэлъу, Зиусхьэн Хьисэ и лӀэныгъэр къетхьэкӀ зэпытщ,
2CO.4.11	Сыт щхьэкӀэ жыпӀэмэ Хьисэ дызэрыхуэлажьэм щхьэкӀэ, ажалыр къытщхьэщыт зэпыту допсэу, Хьисэ и гъащӀэр дипкъ лӀэжынумкӀэ нахуэ къэхъун папщӀэ. 
2CO.4.12	Апхуэдэу, дэ къытхэлъу ажалым Ӏуэху ещӀэ, ауэ фэ къыфхэлъу гъащӀэм Ӏуэху ещӀэ.
2CO.4.13	«ФӀэщхъуныгъэ сиӀэщ, абы щхьэкӀэ сыкъэпсэлъащ», жиӀэу Тхьэм и псалъэ тхахэм яхэтщ.
2CO.4.14	сыт щхьэкӀэ жыпӀэмэ Зиусхьэн Хьисэр лӀахэм къахэзыгъэтэджыкӀыжа Тхьэм дэри Хьисэ ди псэм щыщу дыкъигъэтэджыжу, фэ дывигъусэу езым и пащхьэм дызэрыригъэувэнур дощӀэ. 
2CO.4.15	Мы псори къыщӀэхъуар фи фӀагъ къыхэкӀын щхьэкӀэщ. Апхуэдэу цӀыху нэхъыбэм Тхьэм и нэфӀ щыхуэныгъэр къалъэӀэсыху, цӀыху нэхъыбэм абы фӀыщӀэ хуащӀынущ, и щӀыхьышхуэр нэхъ къагъэлъагъуэурэ.
2CO.4.16	Аращи, ди гур дгъэкӀуэдыркъым. Ди пкъыр кӀуэд зэпытми, Тхьэм махуэ къэси ди гум илъыр къызэрехъуэкӀ зэпытщ. 
2CO.4.17	Сыт щхьэкӀэ жыпӀэмэ иджы гузэвэгъуэ мащӀэу икӀи кӀэщӀу дызыхэтым фӀыуэ къыпэкӀуэр гузэвэгъуэу дызыхэтым хуумыгъэдэфыну мыкӀуэдыжын щӀыхьышхуэр арщ. 
2CO.4.18	Апхуэдэу цӀыхухэм нэкӀэ ялъагъу Ӏуэхухэм деплъыркъым, атӀэ нэкӀэ ямылъагъу Ӏуэхухэрщ дызэплъыр. Сыт щхьэкӀэ жыпӀэмэ нэкӀэ ялъагъу Ӏуэхухэр кӀуэдыжынущ, ауэ нэкӀэ ямылъагъу Ӏуэхухэр кӀуэдыжынукъым.
2CO.5.1	Мы дунейм дыщытеткӀэ тэхъуанэ пэлъытэу диӀэ ди пкъыр кӀуэдмэ, Тхьэм тхуиуха псэупӀэ ӀэрымыщӀ – мыкӀуэдыжын унэ
2CO.5.2	Абы нэсыху, уафэм щыӀэ унэм дыщыпсэуну дыщӀэхъуэпсу догумэщӀ. 
2CO.5.3	Апхуэдэу дыхуэпамэ пцӀанэ дыхъужынукъым. 
2CO.5.4	Мы ди пкъыу тэхъуанэм хуэдэм дыщыпсэуху, догумэщӀ икӀи гузэвэгъуэм дыхэтщ, сыт щхьэкӀэ жыпӀэмэ лӀэн хуей пкъыр къызэднэкӀыну дыхуейкъым, итӀанэ уафэм щыщ пкъыр къызэрытхалъхьэным дыщӀокъу. Апхуэдэу, лӀэн хуейм и пӀэр гъащӀэм иубыдынущ. 
2CO.5.5	Тхьэращ мы Ӏуэхум щхьэкӀэ дыкъэзыгъэщӀар, и Псэ ЛъапӀэри сакъылэтым
2CO.5.6	Аращи, сыт щыгъуи догушхуэ икӀи пкъым дыщыпсэуху, Зиусхьэным дызэрыпэжыжьэр дощӀэ. 
2CO.5.7	Сыт щхьэкӀэ жыпӀэмэ фӀэщхъуныгъэм тету допсэу, ди нэкӀэ тлъагъум тету дыпсэуркъым. 
2CO.5.8	Догушхуэ жызоӀэ, икӀи дипкъхэм дахэкӀыу, Зиусхьэным и гъусэ дыхъумэ, нэхъ тфӀэфӀщ. 
2CO.5.9	Аращи, пкъым дыхэлъми дыхэмылъми, Зиусхьэным и гум дызэрырихьыным и ужь дитщ. 
2CO.5.10	Сыт щхьэкӀэ жыпӀэмэ дэ псоми Мэссихь хьэкум къыттрищӀыхьын щхьэкӀэ абы и тахътэм и пащхьэ диувэн хуейщ, мы дунейм хэти щилэжьам хуэфащэр, фӀыми Ӏейми, игъуэтыжын папщӀэ.
2CO.5.11	Зиусхьэным и фӀэлӀыкӀ ди гум илъыныр зыхуэдэр дощӀэри, цӀыхухэр абы и гъуэгум тедгъэхьэну дыхэтщ. Ди гум илъыр ТхьэмкӀэ нахуэщ, фэри фигукӀэ ди гум илъыр фщӀэуэ сыфщогугъ. 
2CO.5.12	Фи пащхьэм аргуэру дыщызыщытхъужыркъым, ауэ цӀыхуу зи гум илъым емыплъу, зи фэм ирипагэу зыщытхъужхэм зыгуэр яжывэдгъэӀэн щхьэкӀэ, дэр щхьэкӀэ фыпэгэну Ӏэмал къыфхудогъуэт. 
2CO.5.13	Сыт щхьэкӀэ жыпӀэмэ ди щхьэр зэкӀуэкӀамэ, ар Тхьэм и щӀыхь къэкӀуэн папщӀэкӀэщ. Ди щхьэр зэмыкӀуэкӀамэ, абы и фӀагъ фэ къывокӀ. 
2CO.5.14	Сыт щхьэкӀэ жыпӀэмэ Мэссихь фӀылъагъуныгъэу къытхуиӀэм дызэщӀиубыдащ. Зы цӀыху закъуэр
2CO.5.15	Псэухэр езыхэм я щхьэ хуэмыпсэужу, абыхэм щхьэкӀэ лӀэуэ, лӀахэм къахэтэджыкӀыжам хуэпсэун папщӀэ, цӀыху псоми я пӀэкӀэ Мэссихь лӀащ.
2CO.5.16	Аращи, иджы къыщыщӀэдзауэ мы дунейм и цӀыхухэр адрей цӀыхухэм зэреплъым хуэдэу, дэ зыми деплъыжыркъым. Апхуэдэу зэгуэрым Мэссихь деплъу щытами, иджы деплъыжыркъым. 
2CO.5.17	Аращи, Мэссихь цӀыху гуэрым и псэм щыщ хъумэ, а цӀыхур Тхьэм щӀэрыщӀэу къигъэхъужащ. А цӀыхум и дуней тетыкӀэу щытар блэкӀащ, дуней тетыкӀэщӀэм щӀидзащ. 
2CO.5.18	А псори Тхьэм деж къокӀ. Мэссихь къыпкъырыкӀыу Тхьэм дэ езым дызригъэкӀужащ, цӀыхухэр езым едгъэкӀужын Ӏуэхури дэ ди пщэм къыдилъхьащ. 
2CO.5.19	Сэ жыхуэсӀэр мыращ: ЦӀыхухэм гуэныхь ящӀауэ щыт пэтми, Тхьэм ахэр къуаншэу имылъытауэ, Мэссихь къыпкъырыкӀыу дунейм и цӀыхухэр езым зригъэкӀужащ Тхьэм, цӀыхухэр езым зэрызригъэкӀужам и хъыбарыр абыхэм едгъэщӀэну ди пщэм къыдилъхьащ. 
2CO.5.20	Аращи, Мэссихь дрилӀыкӀуэщ. Ди жьэкӀэ Тхьэр ныволъэӀу. Мэссихь и цӀэкӀэ дыныволъэӀу: Тхьэм фекӀуж. 
2CO.5.21	Сыт щхьэкӀэ жыпӀэмэ гуэныхь лъэпкъ зымылэжьа Мэссихь Тхьэм гуэныхьым и къурмэныпхъэ ищӀащ, Мэссихь ди псэм щыщу Тхьэм щыпкъагъэ диӀэу дилъытэн щхьэкӀэ.
2CO.6.1	Дэ, Тхьэм дэлажьэхэр, Тхьэм и нэфӀ пщӀэншэу къыфщыхуауэ къызэрыщӀэмыкӀыным фыхуэсакъыну дыныволъэӀу. 
2CO.6.2	Сыт щхьэкӀэ жыпӀэмэ Тхьэм къызэрыжиӀэр и псалъэ тхахэм яхэтщ:
2CO.6.2	«Игъуэу щыслъыта махуэм узэхэсхащ,
2CO.6.2	цӀыхухэр мыкӀуэду къыщезгъэл махуэми
2CO.6.2	дэӀэпыкъуэгъу сыпхуэхъуащ».
2CO.6.2	Мис иджыщ Тхьэм игъуэу илъытэ зэманри цӀыхухэр мыкӀуэду абы къыщригъэлыну махуэри. 
2CO.6.3	ЦӀыхухэм дэ длэжь ӀуэхумкӀэ дамыгъэкъуэншэн щхьэкӀэ, цӀыху гуэрым и гъуэгум ар зыгъэлъэпэрэпэн мывэ тетлъхьэну дыхуейкъым. 
2CO.6.4	Апхуэдэу зэрыщытым щхьэкӀэ Тхьэм дызэрыхуэлажьэр лъэныкъуэ псомкӀи догъэлъагъуэ: шыӀэныгъэшхуэ зэрыдиӀэмкӀи, гузэвэгъуэм дыхэтми, гугъуехь тшэчми, гухэщӀ диӀэми, 
2CO.6.5	даубэрэжьми, лъэхъуэщым дыщӀадзауэ дыщӀэсми, хьэлэбэлыкъышхуэ дыхэхуэми, дешми, жей дыхуэныкъуэми, дымэжалӀэми; 
2CO.6.6	гукъабзагъэкӀи, щӀэныгъэкӀи, шыӀэныгъэкӀи, фӀыгъуэкӀи; Тхьэм и Псэ ЛъапӀэр ди псэм зэрыщыщымкӀи, пцӀы зыхэмылъ фӀылъагъуныгъэкӀи Тхьэм дызэрыхуэлажьэр догъэлъагъуэ; 
2CO.6.7	щыпкъагъэр зэрыжытӀэмкӀи, Тхьэм и лъэкӀыныгъэшхуэмкӀи, Ӏэ ижьми Ӏэ сэмэгуми ярылъ пэжыгъэм и ӀэщэхэмкӀи; 
2CO.6.8	цӀыхухэм щӀыхь къытхуащӀми, къытхуамыщӀми, ӀейкӀэ къыттепсэлъыхьми, къытщытхъуми, Тхьэм дызэрэхуэлажьэр догъэлъагъуэ; цӀыхухэр дгъэгъуащэу далъытэ, ауэ щыпкъагъэ зигу илъ цӀыхуу дыщытщ; 
2CO.6.9	цӀыхухэм дацӀыхун тхуэмыфащэу далъытэ, ауэ цӀыху псоми дыкъацӀыхуж; лӀахэм яхуэдэу далъытэ, ауэ дыпсэущ; гугъуехь дагъэшэч, ауэ даукӀыркъым; 
2CO.6.10	дигу хагъэщӀ, ауэ сыт щыгъуи догуфӀэ; дэ дытхьэмыщкӀэщ, ауэ цӀыху куэд бей дощӀ; зыри димыӀэу къащохъу, ауэ псори ди Ӏэ илъщ.
2CO.6.11	Фэ, Коринф цӀыхухэ, ӀупщӀу дынывэпсэлъащ, дигури къыфхузэӀутхащ. 
2CO.6.12	Дигухэр фхуэдгъэбыдакъым, ауэ фэ фигухэр къытхуэвгъэбыдащ. 
2CO.6.13	Абы папщӀэ фэри фигухэр къытхузэӀуфх, сабийхэм сызэрепсалъэм хуэдэу, сынывопсалъэ.
2CO.6.14	ФӀэщхъуныгъэ зимыӀэхэм гъусэ фахуэхъуу зы бжьым фадэщӀэмыувэ. Щыпкъагъэмрэ бзаджагъэмрэ гъусэ дауэ зэхуэхъун? Нэхугъэмрэ кӀыфӀыгъэмрэ сыткӀэ зэпха? 
2CO.6.15	Мэссихьрэ Велиаррэ
2CO.6.16	Тхьэм и унэшхуэмрэ тхьэ нэпцӀхэмрэ я кум сыт хуэдэ зэгурыӀуэныгъэ дэлъын? ГъащӀэ зиӀэ Тхьэм и унэр дэращ, Тхьэм къызэрыжиӀам хуэдэу:
2CO.6.16	«Сэ абыхэм сахэсынущ икӀи сахэтынущ.
2CO.6.16	Сэ абыхэм я Тхьэуэ сыщытынущ,
2CO.6.16	ахэри си лъэпкъыу щытынущ.
2CO.6.17	Аращи, къыжеӀэ Зиусхьэным,
2CO.6.17	абыхэм фахэкӀи, лъэныкъуэкӀэ фыув.
2CO.6.17	Мыкъабзэм фемыӀусэ,
2CO.6.17	сэ фэ фыздэнущ абы щыгъуэ.
2CO.6.18	Сэ фэ Адэ сыфхуэхъунущ,
2CO.6.18	фэри къуэрэ пхъурэ фыкъысхуэхъунущ,
2CO.6.18	жеӀэ лъэкӀыныгъэ псори зиӀэ Зиусхьэным».
2CO.7.1	ФӀыуэ слъагъухэ, Тхьэм а ӀуэхуфӀхэмкӀэ дыкъызэригъэгугъам щхьэкӀэ дипкърэ дигурэ зыгъэуфӀей псори зыхэдвгъэгъэкъэбзыкӀи, Тхьэм и фӀэлӀыкӀ ди гум илъу, дигу нэхь къабзэ зэрыхъуным и ужь дивгъэт.
2CO.7.2	Фи гур къытхузэӀуфх: Зыми ди ягъэ едгъэкӀакъым, зыри дгъэунэхъуакъым, зыми фейдэ къыпытхыну дыхэтакъым. 
2CO.7.3	Фэ фызгъэкъуэншэну аракъым ар сэ щӀыжысӀэр; нэхъапэми къызэрыжысӀам хуэдэу, дызэгъусэуи дыпсэуну, дызэгъусэуи дылӀэну ди гум фыхэлъщ. 
2CO.7.4	КуэдкӀэ сыфщогугъ. Ину сызэрыпагэр фэращ. Гузэвэгъуэ Ӏэджэм дыхэтми, гушхуэныгъэшхуэрэ гуфӀэгъуэшхуэрэ диӀэщ.
2CO.7.5	Сыт щхьэкӀэ жыпӀэмэ Македонием дыщыкӀуа щыгъуэ, дипкъкӀэ гузэгъэгъуэ дгъуэтакъым, сыд хуэдэ лъэныкъуи гузэвэгъуэм дыхэтащ – зэныкъуэкъуныгъэхэми дыхэхуэрт, шынагъуэри ди гум илът. 
2CO.7.6	Ауэ зигу кӀуэдахэм ягу зыгъэзагъэ Тхьэм Тит къызэрыкӀуамкӀэ дигу къигъэзэгъащ. 
2CO.7.7	ИкӀи ар къызэрыкӀуам и закъуэкъым дигу къыщӀигъэзэгъар – Тит игу къызэрывгъэзэгъам и хъыбарми и фӀыгъэщ ар. Сыфлъагъуну куэду зэрыффӀэфӀари, фызэрыгъари, фыкъызэрысхуэгузэвари къытхуиӀуэтэжащ абы. Япэм нэхърэ нэхъ гуфӀэгъуэшхуэж сиӀэ хъуащ апхуэдэ щӀыкӀэкӀэ.
2CO.7.8	Ныфхуэстха тхылъымкӀэ фи гур хэзгъэщӀами, абы сыхущӀегъуэжыркъым. СыщӀегъуэж пэтащ; сыт щхьэкӀэ жыпӀэмэ а тхылъым фи гур зэрыхигъэщӀар солъагъу, ауэ фи гур хигъэщӀауэ зэрыщытар зы зэман кӀэщӀ къудейкӀэщ. 
2CO.7.9	Ауэ иджы согуфӀэ. СызыгъэгуфӀэр фи гур зэрыхэщӀар аркъым, атӀэ фи гухэщӀыныгъэм фи гуэныхьхэм фахущӀегъуэжыну зэрищӀар арщ; сыт щхьэкӀэ жыпӀэмэ Тхьэр зэрыхуейм тету фи гур хэдгъэщӀащ. Аращи, ди ягъэ зыри фэдгъэкӀакъым. 
2CO.7.10	ГухэщӀыныгъэу Тхьэр зэрыхуейм тетым фӀыуэ къыпэкӀуэр ди гуэныхьхэм дахущӀегъуэжыныр арщ. Ди гуэныхьхэм дахущӀегъуэжыным фӀыуэ къыхэкӀыр дымыкӀуэду Тхьэм дыкъызэрыригъэлырщ. Апхуэдэ гухэщӀыныгъэм ухущӀегъуэжынукъым, ауэ мы дунейм и гухэщӀыныгъэм Ӏейуэ къыпэкӀуэр лӀэныгъэрщ. 
2CO.7.11	Мы гухэщӀыныгъэу Тхьэр зэрыхуейм тетым фэркӀэ фӀыуэ къыпэкӀуам феплъ: Мы ӀуэхумкӀэ сыт гузэвэгъуэшхуэ фиӀэ хъуа, зывгъэхеину сыт хуэдизкӀэ фыхэта, къуаншэми сыт хуэдизкӀэ фыхуэгубжьа, сыт хуэдэ шынагъэшхуэ фи гум илъ хъуа, сыт хуэдизкӀэ фыкъысхуея, сыт хуэдэ егугъуныгъэшхуэ фиӀэ хъуа, мыхъумыщӀагъэ зыщӀам хуэфащэр евгъэпшыныжыным сыт хуэдизкӀэ фыхэта! Мы ӀуэхумкӀэ фызэрыхейр сыт и лъэныкъуэкӀи ӀупщӀу къэвгъэлъэгъуащ. 
2CO.7.12	Аращи, сыныфхуэтхами, мыхъумыщӀагъэр зыщӀар
2CO.7.13	А Ӏуэху псоми гузэгъэгъуэ къыдатащ.
2CO.7.13	Ди гупсэхугъуэм къыхэхъуэурэ, фэ псоми Тит и гур зэрывгъэзэгъам щхьэкӀэ, ар зэрыгуфӀар щытлъагъум, дэри нэхъ гуфӀэгъуэшхуэ диӀэ хъуащ. 
2CO.7.14	Тит и пащхьэм сыкъыфщыщытхъуащ, фэри сывгъэукӀытакъым. Щыпкъэ псори нызэрывжетӀам хуэдэу, Тит и пащхьэм дыкъызэрыфщыщытхъуа Ӏуэхухэри пэжу къыщӀэкӀыжащ. 
2CO.7.15	Фэ псори езым фызэредэӀуар икӀи фышынэу, фигухэр кӀэзызу фызэрыхуэзар Тит игу къыщыкӀыжкӀэ, икъукӀэ къыфхуэарэзыщ. 
2CO.7.16	Сыт ищӀыс лъэныкъуэкӀи сыфщыгугъ зэрыхъунур си гуапэщ.
2CO.8.1	Иджы, си къуэшхэ, Македоние хэкум щыщ члисэ зэхуэсхэм Тхьэм и нэфӀ къазэрыщыхуар фэдгъэщӀэну дыхуейщ. 
2CO.8.2	Гузэвэгъуэ хэтурэ, я щыпкъагъэр икъукӀэ гъэунэхуа щыхъум, тхьэмыщкӀэ дыдэу щытахэри, гуфӀэгъуэшхуэр яӀэу, я мылъкуми щымысхьу, къуэшхэм ядэӀэпыкъуащ. 
2CO.8.3	ЯлъэкӀынум хуэдиз, уеблэмэ нэхъыбэ, езыхэр арэзыуэ зэратамкӀэ сращыхьэтщ. 
2CO.8.4	Тхьэм и цӀыху лъапӀэхэм ди гъусэу ядэӀэпыкъункӀэ хуит тщӀыну я фӀэщу къыдэлъэӀуащ. 
2CO.8.5	Дазэрыщыгугъа къудейкъым къатар, атӀэ япэщӀыкӀэ Зиусхьэным и ӀэмыщӀэ зралъхьэри, итӀанэ Тхьэр зэрыхуейм тету ди ӀэмыщӀэ зыкъралъхьэжащ. 
2CO.8.6	Аращи, Тит ахъшэ зэхуэфхьэсын Ӏуэхур иублэгъащи, мы ӀуэхуфӀыр и кӀэм нигъэсыну делъэӀуащ. 
2CO.8.7	ФӀэщхъуныгъэмкӀи, псэлъэнымкӀи, щӀэныгъэмкӀи, егугъуныгъэшхуэ псомкӀи, фӀылъагъуныгъэу къытхувиӀэмкӀи – а псоми фызэрыхуэкъулейм хуэдэу, ахъшэ зэхуэхьэсынымкӀи, фи мылъкум фыщымысхьу, а ӀуэхуфӀыр ипэкӀэ вгъэкӀуатэ.
2CO.8.8	Мыр унафэу ныфхуэсщӀыркъым, ауэ нэгъуэщӀхэм яӀэ егугъуныгъэшхуэм хуэзгъадэурэ, фэ фиӀэ фӀылъагъуныгъэм и щыпкъагъэр згъэунэхуну сыхуейщ. 
2CO.8.9	Сыт щхьэкӀэ жыпӀэмэ ди Зиусхьэн Хьисэ Мэссихь и нэфӀ къызэрытщыхуар фощӀэ. Ар хуэкъулейуэ щыта пэтми,
2CO.8.10	Ахъшэ зэхуэхьэсын Ӏуэхум сызэреплъыр нывжызоӀэ; сыт щхьэкӀэ жыпӀэмэ абы и фӀагъ къывэкӀынущ. Нэгъабэ къыщыщӀэдзауэ мы Ӏуэхур зэревгъэжьам и мызакъуэу, мы Ӏуэхур ищӀэну япэ дыдэ зи гум къэкӀар фэращ. 
2CO.8.11	Иджы мы Ӏуэхури фыух, фщӀэну фи фӀэщу фызыщӀэкъуар, фи мылъкум теухуауэ гъэзэщӀа хъун щхьэкӀэ. 
2CO.8.12	ЦӀыхур тэным хуэхьэзырмэ, итынур иӀэм елъытащ, имыӀэм елъытакъым Тхьэм а тыгъэр къабыл зэрищӀыр.
2CO.8.13	НэгъуэщӀ цӀыхухэм псынщӀагъуэ яхуэхъуу, фэ гузэвэгъуэм фыхэхуэн хуейуэ аракъым жыхуэсӀэр, атӀэ фэ тӀури фызэхуэдэу фызэдэӀэпыкъун хуейщ. 
2CO.8.14	Иджырей зэманым фэ къывдэхуэ мылъкум щыщу ахэр зыхуэныкъуэр ефтын хуейщ. ИтӀанэ фэ хуэныкъуэ фыхъумэ, абыхэм къадэхуэ мылъкум щыщу фэ фызыхуэныкъуэр къыватынущ. Фэ тӀури фызэхуэдэнущ абыкӀэ, 
2CO.8.15	Тхьэм и псалъэ тхахэм зэрыхэтым хуэдэу:
2CO.8.15	«Куэд зэхуэзыхьэсам къыдэхуакъым,
2CO.8.15	мащӀэ зэхуэзыхьэсари хуэныкъуакъым».
2CO.8.16	Тит апхуэдизу къыфхуэгумащӀэ зыщӀа Тхьэм фӀыщӀэ хузощӀ. 
2CO.8.17	Тит дызэрелъэӀуамкӀэ арэзы хъуа къудейкъым, атӀэ езым и гуапэ дыдэу фи деж нокӀуэ. 
2CO.8.18	ХъыбарыфӀыр цӀыхухэм зэралъигъэӀэсымкӀэ члисэ зэхуэс псори зыщытхъу къуэшыр абы и гъусэу ныдогъакӀуэ. 
2CO.8.19	Абы нэмыщӀу, Зиусхьэным щӀыхь хуэтщӀын икӀи дызэрыфтегузэвыхьыр зэхывэдгъэщӀыкӀын щхьэкӀэ, фӀы къыздэкӀуэ мы Ӏуэхур длэжь щыхъум, члисэ зэхуэсхэм а къуэшыр къыхахащ ныддэкӀуэну. 
2CO.8.20	Мы тыгъэшхуэр зэрызетхьэ щӀыкӀэм щхьэкӀэ, цӀыхухэм дызэрамыгъэкъуэншэным дыщӀэкъун хуейщ. 
2CO.8.21	Сыт щхьэкӀэ жыпӀэмэ Зиусхьэным дежкӀи цӀыхухэм дежкӀи фӀыгъуэ длэжьыным дыхущӀокъу.
2CO.8.22	Абы нэмыщӀу, ди къуэшу зи егугъуныгъэшхуэр куэдрэ икӀи лъэныкъуэ ӀэджэкӀи зыгъэщыпкъар адрейхэм я гъусэу ныфхудогъакӀуэ. Иджы куэду къызэрыфщыгугъым щхьэкӀэ нэхъри нэхъ егугъу хъуащ. 
2CO.8.23	ТиткӀэ фыкъызэупщӀмэ, ар си гъусэу фхуолажьэ. Мы къуэшхэмкӀэ фыкъызэупщӀмэ, ахэр члисэ зэхуэсхэм я лӀыкӀуэу Мэссихь щӀыхь хуэзыщӀхэрщ. 
2CO.8.24	Аращи, члисэ зэхуэсхэм я пащхьэм фи фӀылъагъуныгъэри фхуэфащэу дызэрыфщытхъури мы къуэшхэм евгъэлъагъу.
2CO.9.1	Тхьэм и цӀыху лъапӀэхэм яхуедгъэхь дэӀэпыкъуэныгъэм теухуауэ нэзмытхми, хъунут, 
2CO.9.2	сыт щхьэкӀэ жыпӀэмэ фи фӀэщу фызэрегугъур сощӀэ. Фэ, Ахаие хэкум исхэр, Тхьэм и цӀыху лъапӀэхэм дэӀэпыкъуэгъу фахуэхъуну нэгъабэ лъандэрэ фызэрыхьэзырыр Македоние хэкум щыщхэм яжесӀэри, сыфщытхъуащ. Фэ фызэрегугъум къыхэкӀкӀэ абыхэм я нэхъыбэри дэӀэпыкъуэгъу хъуну тегушхуащ. 
2CO.9.3	Ауэ мы ӀуэхумкӀэ сызэрыфщытхъуар пщӀэншэ мыхъун, зэрыжысӀам хуэдэуи абы фыхуэхьэзырын щхьэкӀэ, къуэшхэр
2CO.9.4	Сыт щхьэкӀэ жыпӀэмэ Македоние хэкум щыщхэр си гъусэу накӀуэу, фыхуэмыхьэзыру къыщӀэкӀмэ, дызэрыфщыгугъам щхьэкӀэ дыукӀытэжынущ – фэ фызэрукӀытэжынур къыжытӀэнури хьэкъщ. 
2CO.9.5	Аращи, къуэшхэр сэ сяпэ фи деж накӀуэу, дыкъызэрывгъэгугъа тыгъэр и пӀалъэм къызэрывгъэхьэзырыным кӀэлъыплъыну селъэӀун хуейуэ къэслъытащ. Хэгъэзыхь тыгъэу щымыту, фи гум къыбгъэдэкӀ тыгъэ хъунщ ар итӀанэ.
2CO.9.6	Сэ жыхуэсӀэр мыращ: МащӀэ тезысэм мащӀэщ къихыжынур. Куэд тезысэм куэд къихыжынущ. 
2CO.9.7	Хэти и гум пыкӀым хуэдизкӀэ иретэ, и гум къыщӀимытхъыу, зыми химыгъэзыхьауэ иретэ; сыт щхьэкӀэ жыпӀэмэ и гуапэу тэрщ Тхьэм фӀыуэ илъагъур. 
2CO.9.8	Тхьэм гъунэ имыӀэу и нэфӀ ину къыфщыхуэн лъэкӀынущ. Апхуэдэу сыт хуэдэ лъэныкъуэкӀи сыт ищӀыскӀи фэ фызыхуэныкъуэр дапщэщи фиӀэнущ, сыт хуэдэ Ӏуэху дэгъуэм щхьэкӀи вгуэшынум нэхърэ нэхъыбэ фиӀэнущ. 
2CO.9.9	Тхьэм и псалъэ тхахэм зэрыхэтым хуэдэу:
2CO.9.9	«Куэд яхуигуэшащ тхьэмыщкӀэхэм.
2CO.9.9	И щыпкъагъэр игъащӀэкӀэ щыӀэнущ».
2CO.9.10	Жыласэм жылэ езыту, ишхын щӀакхъуи езыт Тхьэм фэри жылэ къывитынурэ фхуигъэбэгъуэнущ. Фи щыпкъагъэм фӀыуэ къыпэкӀуэри игъэбэгъуэнущ. 
2CO.9.11	Фи мылъкум хэфтыкӀым дапщэщи фемыблэжын щхьэкӀэ Тхьэм сыт и лъэныкъуэкӀи бей фищӀынущ. Фи мылъкум хэфтыкӀынӀауэ фызэрыщымысхьым щхьэкӀэ, а тыгъэр къуэшхэм щаӀэщӀэдгъэхьэкӀэ, цӀыху куэдым Тхьэм фӀыщӀэ хуевгъэщӀынущ.
2CO.9.12	Тхьэм и цӀыху лъапӀэхэм зыхуэныкъуэмкӀэ дэӀэпыкъуэгъу фазэрыхуэхъум и мызакъуэу, цӀыху куэдми Тхьэм фӀыщӀэшхуэ ину яхувогъэщӀ. 
2CO.9.13	Къуэшхэм дэӀэпыкъуэгъу фахуэхъуурэ, фи щыпкъагъэр къэвгъэнэхуащ. Аращи, Мэссихь теухуа хъыбарыфӀым щыхьэт фызэрыхуэхъум икӀи фызэредаӀуэм щхьэкӀэ, абыхэм Тхьэм щӀыхьышхуэ хуащӀынущ. Абы нэмыщӀ, фи мылъкум фыщымысхьу фи мылъкум абыхэми нэгъуэщӀ цӀыхухэми зэрахуэвгуэшым щхьэкӀэ а къуэшхэм Тхьэм щӀыхь хуащӀынущ. 
2CO.9.14	Тхьэм и нэфӀ ину къызэрыфщыхуам щхьэкӀэ гухуабагъэ къыфхуаӀэу Тхьэм фхуелъэӀунущ ахэр. 
2CO.9.15	Тхьэм и тыгъэшхуэу пхуэмыӀуэтэжыну иным
2CO.10.1	ЗэрыжыфӀэмкӀэ сэ, Паул, фи пащхьэм сит щыхъукӀэ, сошынэ, ауэ сыфпэжыжьэ щыхъукӀэ, согушхуэ – сэ Мэссихь и гущабагъэрэ и ӀэсагъэкӀэ сыныволъэӀу. 
2CO.10.2	Мы дунейм и цӀыхухэм яхуэдэу фыщыт, жаӀэурэ дызыгъэкъуаншэ цӀыхухэм фи деж сыныщыкӀуэкӀэ гушхуэныгъэ схэлъу садэгъуэгурыкӀуэну си гум зэрилъым хуэдэу, фэри гушхуэныгъэ хэлъу сыщӀывдэгъуэгурыкӀуэн щыщӀагъэ щывмыгъэӀэну сыныволъэӀу. 
2CO.10.3	Сыт щхьэкӀэ жыпӀэмэ мы дунейм дытет пэтми, мы дунейм и цӀыхухэм я гум илъыр ди гум илъу дызауэркъым. 
2CO.10.4	Ӏэщэу дызэрызауэр мы дунейм и Ӏэщэкъым, бзаджагъэм и быдапӀэхэр зэхакъутэну Тхьэм къыбгъэдэкӀ къару яхэлъщ а Ӏэщэхэм. Гупсысэ пхэнжхэри, 
2CO.10.5	цӀыхухэм Тхьэр зэращӀэным пэувыну зыкъэзыӀэт пагэныгъэ псори догъэкӀуэд, сыт хуэдэ гуращэри Мэссихь хуэӀурыщӀэну доубыд. 
2CO.10.6	Фэ фи дэӀуэныгъэр нэсауэ зэрыхъуу, хэт мыдаӀуэми, хуэфащэр едгъэпшыныжыну дыхьэзырщ.
2CO.10.7	Фи нэм иубыдыращ флъагъу къудейр. Фэ фщыщ гуэрым и псэм Мэссихь щыщу и фӀэщ хъумэ, апхуэдабзэу дэри ди псэм Мэссихь зэрыщыщым ирегупсыс. 
2CO.10.8	ФызмыгъэкӀуэдыну, ауэ гурэ псэкӀэ нэхъ лъэкӀыныгъэ фэзгъэгъуэтыну Зиусхьэным къызита тепщэныгъэм теухуауэ куэдыщэкӀэ сызыщытхъужу щӀэздзами, сукӀытэжыркъым. 
2CO.10.9	Си тхылъхэмкӀэ фызэрызгъэшынэным сыхэт хуэдэу къыфщыхъуну сыхуейкъым. 
2CO.10.10	Сыт щхьэкӀэ жыпӀэмэ зыгуэрым мыпхуэдэу къыжеӀэ: «И тхылъхэмкӀэ пхъашэщ икӀи лъэщщ, ауэ езыр лъэкӀыныгъэ зимыӀэщ, къыжиӀэхэми пщӀэ хуащӀыркъым». 
2CO.10.11	Апхуэдэу къыжызыӀэм мыр ирещӀэ: Фи деж дыщымыӀэу ди тхылъхэмкӀэ къыжытӀэр фи деж дыщыщыӀэкӀэ дгъэзэщӀэнущ.
2CO.10.12	Зи щхьэм щытхъужхэм запытщӀыжыну е захуэдгъэдэну дытегушхуэркъым. Зым адрейм зригъэпщэнри, зыхуигъэдэнри губзыгъагъэкъым. 
2CO.10.13	Гъунэ имыӀэу дызыщытхъужыну дыхуейкъым, Тхьэм къытхуигъэува Ӏуэхум и гъунапкъэхэми дыфӀэкӀынукъым. А Ӏуэхум и гъунапкъэхэм фэ фитщ. 
2CO.10.14	Дэ диӀэ гъунапкъэхэм дыфӀэкӀыркъым, фи деж дынэмыкӀуэгъами ярейуэ. Мэссихь теухуа хъыбарыфӀыр къыфлъэзыгъэӀэсыну фи деж япэу нэкӀуар дэращ. 
2CO.10.15	Тхьэм къытхуигъэува Ӏуэхум и гъунапкъэхэм я щӀыбкӀэ адрей цӀыхухэм ялэжьа ӀуэхумкӀэ дызыщытхъужыркъым, ауэ фи фӀэщхъуныгъэр нэхъ быдэ хъууэ, фи деж щыдлэжьа Ӏуэхум зызэриубгъуным дыщогугъ, Тхьэм къытхуигъэува гъунапкъэхэм елъытауэ. 
2CO.10.16	Аращи, нэгъуэщӀ цӀыхум иӀэ гъунапкъэхэм щилэжьа ӀуэхумкӀэ дызыщымытхъужу, фи щӀыбкӀэ щыӀэ хэкухэми хъыбарыфӀыр цӀыхухэм щалъэдгъэӀэсынущ. 
2CO.10.17	Ауэ зым зыр щытхъужмэ, Зиусхьэнымрэ абы илэжьамрэ щретхъу. 
2CO.10.18	Сыт щхьэкӀэ жыпӀэмэ зи щхьэм щытхъужыракъым Зиусхьэным ищтэр, атӀэ езы Зиусхьэныр зыщытхъуращ.
2CO.11.1	Сэ си делагъэр фигу тевгъэхуэну сыхуейт, тевгъэхуэнкӀи сыфщогугъ. 
2CO.11.2	Тхьэм къыбгъэдэкӀ ефыгъулӀэныгъэкӀэ сэ сынывофыгъулӀэ, сыт щхьэкӀэ жыпӀэмэ фэ хъыджэбз къабзэм хуэдэу лӀы закъуэу Мэссихь и пащхьэм физгъэхьэу, абы фыдэкӀуэну фыкъыхезгъэшащ. 
2CO.11.3	Ауэ блэжьым Хьэуа зи цӀэр
2CO.11.4	Зыгуэр фи деж къакӀуэу, Хьисэ теухуауэ хъыбару дэ фэдгъэщӀам нэмыщӀ, нэгъуэщӀ хъыбар фигъащӀэмэ, фи гуапэу ар фигу тывогъахуэ. Е Тхьэм и Псэ ЛъапӀэу фи гум илъ дгъэхъуам нэмыщӀ псэ гуэр фи гум илъ игъэхъумэ, ари фи гуапэу фигу тывогъахуэ. Е фи фӀэщ хъуа хъыбарыфӀым фӀэкӀа, нэгъуэщӀ хъыбарыфӀу жыхуиӀэр зыгуэрым фигъащӀэмэ, ари фи гуапэу фигу тывогъахуэ. 
2CO.11.5	Ауэ а апостол ину жыхуэфӀэхэм нэхърэ зыкӀи нэхъ цӀыкӀуу зыслъытэжыркъым. 
2CO.11.6	ПсэлъэнкӀэ сымыӀэзэми, щӀэныгъэкӀэ сыӀэзэщ. ЩӀэныгъэкӀэ сызэрыӀэзэр сыт и лъэныкъуэкӀи сыт щыгъуи къыфхуэзгъэнэхуащ.
2CO.11.7	И пщӀэр къыфӀызмыхыу, Тхьэм деж къикӀ хъыбарыфӀыр фхуэсӀуатэурэ, фызгъэинын щхьэкӀэ, зызэрызгъэлъахъшэмкӀэ емыкӀу сщӀа? 
2CO.11.8	Фэ сыфхуэлэжьэн щхьэкӀэ, нэгъуэщӀ члисэ зэхуэсхэм пщӀэ къеӀысхыурэ, абыхэм ахъшэ езгъэгъэкӀуэдащ. Фи деж сыщыщыӀам, сыхуэныкъуами, хьэлъэ зыми сытехъуакъым. 
2CO.11.9	Македонием къикӀыу къэкӀуа къуэшхэм сызыхуэныкъуэр къысхуащӀащ. Хьэлъэ сызэрыфтемыхъуэным сыт и лъэныкъуэкӀи сыхэтащ икӀи сыхэтынущ. 
2CO.11.10	Мэссихь и щыпкъагъэу си гум илъымкӀэ жызоӀэ, Ахаие хэку псом исхэм ящыщу зыми си щытхъур сӀихын лъэкӀынукъым. 
2CO.11.11	Сыт апхуэдэу щӀэсщӀыр? ФӀыуэ фызмылъагъуу ара? Хьэуэ, фӀыуэ фызэрыслъагъур Тхьэм ещӀэ. 
2CO.11.12	Ауэ зэрысщӀам хуэдэу сыт щыгъуи сщӀынущ. «Паул зэрылажьэм хуэдабзэу, дэри долажьэ», жызыӀэу зыщытхъужхэр зыщытхъужыну Ӏэмал естыну сыхуейкъым.
2CO.11.13	Апхуэдэ цӀыхухэр апостол нэпцӀхэщ, лэжьакӀуэ гъэпцӀакӀуэхэщ. Мэссихь и апостол хуэдэу, загъэӀу къудейщ. 
2CO.11.14	Ар гъэщӀэгъуэнкъым. Езы шейтӀаным нэхум и мелыӀыч хуэдэу зегъэӀу. 
2CO.11.15	Аращи, шейтӀаным хуэлажьэхэм, щыпкъагъэм хуэлажьэ хуэдэу, загъэӀумэ, ар шынагъуэкъым. Ялэжьа Ӏуэхухэм хуэфащэ кӀэух ягъуэтынущ абыхэм.
2CO.11.16	Аргуэру жызоӀэ, зэхэщӀыкӀ зимыӀэм сыхуэдэу зыми иремылъытэ. Ауэ апхуэдэу сыфлъытэмэ, зэхэщӀыкӀ зимыӀэм фызэрыхущытым хуэдэу, фыкъысхущыт, тӀэкӀу сызыщытхъужын слъэкӀын щхьэкӀэ. 
2CO.11.17	Иджы жысӀэр Зиусхьэныракъым жызэзыгъыӀэр. Сытегушхуэрэ сызыщытхъужмэ, зэхэщӀыкӀ зимыӀэм хуэдэу сопсалъэ. 
2CO.11.18	Мы дунейм и цӀыхухэм я хабзэм хуэдэу, цӀыху куэдыр зэрызыщытхъужым щхьэкӀэ сэри сызыщытхъужынущ. 
2CO.11.19	Фэ фызэрыӀущым щхьэкӀэ зэхэщӀыкӀ зимыӀэхэр фи гуапэу фигу тывогъахуэ. 
2CO.11.20	Зыгуэрым фигъэпщылӀми, е вгъэшхэну фыхигъэзыхьми, е фихъунщӀэми, е фи пащхьэм зыщигъэпагэми, е фи нэкӀум къеуэми, ари фигу тывогъахуэ. 
2CO.11.21	Си напэр сыуэ къыжысӀэн хуейщ: апхуэдэ Ӏуэхухэр тщӀэну лъэкӀыныгъэ диӀакъым.
2CO.11.21	ЦӀыху гуэр Ӏуэху гуэркӀэ зыщытхъужыну тегушхуэмэ, сэри а ӀуэхумкӀэ сызыщытхъужыну сытогушхуэ – зэхэщӀыкӀ зимыӀэм хуэдэу сопсалъэ. 
2CO.11.22	Ахэр журтхэ? Сэри сыжуртщ. Ахэр израил цӀыхухэ? Сэри сыизраил цӀыхущ. Ахэр Ибрэхьим къытехъукӀа цӀыхухэм ящыщ? Сэри сащыщщ. 
2CO.11.23	Ахэр Мэссихь хуэлажьэрэ? Абыхэм нэхърэ нэхъыбэу сыхуолажьэ – акъыл зимыӀэм хуэдэу сопсалъэ. Абыхэм нэхърэ нэхъыбэрэ сылэжьащ, нэхъыбэри лъэхъуэщым сисащ, цӀыхухэр нэхъыбэри щӀопщкӀэ къызэуащ, ажалым и гъунэгъу нэхъыбэри сыхъуащ. 
2CO.11.24	ЩӀопщ уэгъуэ плӀыщӀым зы щыщӀэу журтхэр пӀалъэ-пӀалъэкӀэ тхуэ къызэуащ. 
2CO.11.25	Тепщэныгъэ зиӀэ римхэр башкӀэ щэ къызэуащ. ЦӀыхухэм саукӀын щхьэкӀэ, мывэкӀэ зэ къызэуащ, сызэрытӀысхьа кхъухьхэм ящыщу щыр псым щӀилъэфащ, толъкъуным зы жэщрэ зы махуэрэ сыхэлъащ. 
2CO.11.26	Гъуэгум куэдрэ сытетащ. Псыхэм сащызэпрыкӀым, шынагъуэм сыхэтащ, хъунщӀакӀуэхэми сахуэзэу, си лъэпкъ щыщхэми сащӀыгъуу, хамэ лъэпкъ щыщхэми сащӀыгъуу, шынагъуэм сыхэтащ; къалэхэми сыдэсу, губгъуэ нэщӀхэми ситу, хыми сытету шынагъуэм сыхэхуащ; къуэш нэпцӀхэми сахэту, шынагъуэм сыхуэхуащ. 
2CO.11.27	Куэду сызэрылэжьам сригъэшащ, сымыжейуэ жэщ куэд згъэкӀуащ; сымэжэлӀащ, псыи сыхуэлӀащ, шхын щызмыгъуэт куэдрэ къысхуихуащ; дунейр щыщӀыӀэми, ирикъуну зыщыстӀэгъэн симыӀэу сыщытащ. 
2CO.11.28	Ӏуэху псоми нэмыщӀу, члисэ зэхуэс псоми сахуэгузэващ, махуэ къэси согузавэ. 
2CO.11.29	Хэт гурэ псэкӀэ лъэкӀыныгъэ имыӀэми, сэ абы сригъусэщ. Хэт гуэныхьым зыӀэпишэми, сэ си гур мафӀэм ис къысщохъу абы щхьэкӀэ.
2CO.11.30	Сызыщытхъужын хъумэ, лъэкӀыныгъэ и лъэныкъуэкӀэ сызэрыгуащӀэмащӀэрщ сызэрызыщытхъужынур. 
2CO.11.31	Тхьэуэ ди Зиусхьэн Хьисэ Мэссихь и Адэу мыкӀуэдыжын щӀыхьышхуэр зейм пцӀы зэрызмыупсыр ещӀэ. 
2CO.11.32	Арет пащтыхьым хуэлажьэ Ӏэтащхьэм и цӀыхухэм саубыдын щхьэкӀэ, Дамаск къалэм и куэбжэхэр яригъэхъумащ. 
2CO.11.33	Ауэ къалэ блыным хэт щхьэгъубжэкӀэ матэм сису си ныбжьэгъухэм сыкърагъэлэлэхри, Ӏэтащхьэм сыкъыӀэщӀэкӀыжащ.
2CO.12.1	Сызыщытхъужыным фӀагъ къыхэкӀыркъым. Зиусхьэным сигъэлъэгъуа икӀи къысхуигъэнэхуа Ӏуэху гъэщӀэгъуэныщэхэм сатепсэлъыхьынущ. 
2CO.12.2	Мэссихь зи псэм щыщ лӀы гуэр
2CO.12.3+2CO.12.4	Тхьэм а лӀыр уафэм дрихьейуэ, жэнэтым зэрыригъэхьар сощӀэ. Пкъым хэлъарэ хэмылъарэ сэ сщӀэркъым, ар Тхьэм ещӀэ. Абы пхуэмыӀуэтэжын псалъэу цӀыхум къиӀуэтэжыну зыхуимытхэр зэхихащ. 
2CO.12.5	А лӀым сыщытхъуну сыхуейщ; си щхьэкӀэ лъэкӀыныгъэ сэ зэрызимыӀэм фӀэкӀа, нэгъуэщӀкӀэ сызыщытхъужыну сыхуейкъым. 
2CO.12.6	Сызыщытхъужыну сыхуеятэми, зэхэщӀкӀ зимыӀэм хуэдэу сыщытынтэкъым, пэжыгъэр жысӀэнути. Ауэ зызошыӀэ, цӀыху гуэрым сэ сщӀэ Ӏуэхухэр щилъагъукӀэ, е сэ къыжысӀэ псалъэхэр щызэхихкӀэ, сызэрыщытым нэхърэ нэгъуэщӀ гуэру сыкъащымыхъун щхьэкӀэ.
2CO.12.7	Тхьэм къысхуигъэнэхуа Ӏуэхушхуэхэм папщӀэ зыхэзмыӀэтыкӀыщэн шъхьэкӀэ, уз гуэр, банэм хуэдэу къысхэуэу, си пкъым хэлъ хъуащ. Ар шейтӀаным и ӀуэхутхьэбзащӀэм хуэдэщ. ЗыхэзмыӀэтыкӀыщэн щхьэкӀэ, а банэм къыстохьэлъэ. 
2CO.12.8	А банэр схихыжыну Зиусхьэным щэнейрэ селъэӀуащ. 
2CO.12.9	Ауэ Зиусхьэным къызжиӀащ: «Сэ си нэфӀ нызэрыпщыхуэр уэркӀэ ирикъунущ, сыт щхьэкӀэ жыпӀэмэ уэ лъэкӀыныгъэ уимыӀэ щыхъукӀэ, си лъэкӀыныгъэшхуэр нэхъ къолъагъуэ». Мэссихь и лъэкӀыныгъэ схэлъ хъун щхьэкӀэ, лъэкӀыныгъэ зэрызимыӀэмкӀэ нэхъ си гуапэу сызыщытхъужынущ. 
2CO.12.10	Аращи, Мэссихь сызэрыхуэлажьэм щхьэкӀэ, лъэкӀыныгъэ симыӀэми, къысхущӀэджэми, гугъуехь сшэчми, гугъуехь сагъэшэчми, гукъеуэ сиӀэми, согуфӀэ; сыт щхьэкӀэ жыпӀэмэ лъэкӀыныгъэ симыӀэ щыхъукӀэ, лъэкӀыныгъэ нэхъ согъуэт.
2CO.12.11	ЗэхэщӀыкӀ зимыӀэм хуэдэу сывэпсэлъащ, апхуэдэу сыпсэлъэну фэращ сезыхулӀар. Фэрат къысщытхъун хуеяр, сыт щхьэкӀэ жыпӀэмэ сэ пщӀэ симыӀэми, а апостол ину жыхуэфӀэхэм нэхърэ зыкӀи сынэхъ цӀыкӀукъым. 
2CO.12.12	Апостолу сызэрыщытыр къэзыгъэпэж Ӏуэхуу нэщэнэ гъэщӀэгъуэныщэхэри, Ӏуэху телъыджэхэри, лъэкӀыныгъэ зыхэлъ Ӏуэхушхуэхэри фи деж шыӀэныгъэшхуэкӀэ сэ щызлэжьащ. 
2CO.12.13	Сэ хьэлъэ сызэрыфтемыхъуам нэмыщӀу, адрей члисэ зэхуэсхэм сазэрыдэгъуэгурыкӀуам нэхърэ нэхъ Ӏейуэ сывдэгъуэгурыкӀуа? Хьэлъэ сызэрыфтемыхъуар къысхуэвгъэгъу.
2CO.12.14	Иджы фи деж ещанэу сынэкӀуэну сыхьэзырщ, ауэ хьэлъэ сыфтехъуэнукъым, сыт щхьэкӀэ жыпӀэмэ сызыхуейр фи мылъкуракъым, фэращ. Бынхэм я адэ-анэхэм папщӀэ мылъку зэхуахьэсыну я пщэм дэлъкъым, адэ-анэхэращ я бынхэм папщӀэ мылъку зэхуэзыхьэсын хуейр. 
2CO.12.15	Фэ фӀы дыдэу фыслъагъуу, фэ нэхъ мащӀэу фӀыуэ сыкъэфлъагъужу щыт пэтми, фи псэхэм щхьэкӀэ сиӀэу хъуар згъэкӀуэдыну икӀи си щхьэкӀэ зызгъэкӀуэдыжыну си гуапэщ. 
2CO.12.16	Апхуэдэу ирехъу, хьэлъэ сыфтехъуакъым. ИтӀани хьилагъэ хэлъу сывдэгъуэгурыкӀуэу, фызыӀэщӀэзубыдауэ жывоӀэ. 
2CO.12.17	Фи деж нэзгъэкӀуа лӀыхэм ящыщ гуэркӀэ сэ фи фӀагъ зэзгъэкӀа? 
2CO.12.18	Тит фи деж нэкӀуэну селъэӀуащ, къуэшхэм ящыщуи зы гъусэ хуэсщӀащ. Тити фи фӀагъ зригъэкӀакъым, аракъэ? Дызэнэзэпсэу а зы гъуэгум дытетакъэ?
2CO.12.19	Мыпхуэдизу мыбы дыщӀыхэтыр фи пащхьэм зыщыдгъэхеиныр арауэ фи гугъэрэ? Ауэ Мэссихь ди псэм щыщу Тхьэм и пащхьэм дыщыпсэлъащ, икӀи, фӀыуэ слъагъухэ, мы Ӏуэху псори щӀэтщӀэр гурэ псэкӀэ нэхъ лъэкӀыныгъэ фэдгъэгъуэтын щхьэкӀэщ. 
2CO.12.20	Сыт щхьэкӀэ жыпӀэмэ фи деж сыныщыкӀуэкӀэ, сызэрыхуейуэ фэ фыщымыту фыкъэзгъуэту, фэри фызэрыхуейуэ сэ сыщымыту сыкъэвгъуэтынкӀэ сошынэ. Зэщыхьэныр, фыгъуэныр, губжьыныр, зэгурымыӀуэныр, нэгъуэщӀ цӀыхухэм ӀейкӀэ ятепсэлъыхьыныр, бзэгу зехьэныр, зыкъыфӀэщӀыжыныр къыфхэхъыжьэу, Ӏуэхухэр зэхэвынэ хъункӀэ сошынэ. 
2CO.12.21	Фи деж сыныщыкӀуэкӀэ, фи пащхьэм Тхьэм сыщигъэлъэхъшэну икӀи нэхъапэм гуэныхь зыщӀа цӀыху куэду зигу фӀеягъэм, зинэ щӀэным, мыхъумыщӀэ псэукӀэу зыхэтхэм хущӀемыгъуэжахэм си гур хагъэщӀынкӀэ сошынэ.
2CO.13.1	Фи деж мыр ещанэу сынокӀуэ. Абы щыгъуэ щыхьэтитӀым е щыхьэтищым къыжаӀэмкӀэ фэ фщыщ гуэр зэрывгъэкъуаншэ дэтхэнэ Ӏуэхур ягъэпэжа хъун хуейщ. 
2CO.13.2	ЕтӀуанэрейуэ фи деж сыщыщыӀам, мыр фэзухылӀащ. Иджы фи деж сыщымыӀэми, аргуэру фызоухылӀэ: нэхъапэ гуэныхь зыщӀахэмрэ адрей цӀыхухэмрэ сыщыкӀуэкӀэ сащысхьынукъым, 
2CO.13.3	къыжысӀэр къыжызэзыгъыӀэр зэры-Мэссихьыр згъэпэжыну фыхуейщи. ЛъэкӀыныгъэ имыӀэу аракъым Мэссихь къызэрывдэгъуэгурыкӀуэр. Абы и лъэкӀыныгъэшхуэр фи деж къыщегъэлъагъуэ. 
2CO.13.4	ЛъэкӀыныгъэ имыӀэу жорым ираӀулӀауэ щыт пэтми, Тхьэм и лъэкӀыныгъэкӀэ иджы псэущ. Мэссихь ди псэм щыщу дэри лъэкӀыныгъэ димыӀэ пэтми, Тхьэм и лъэкӀыныгъэкӀэ дэри Мэссихь ди гъусэу дыпсэунущ, дыфхуэлэжьэн щхьэкӀэ.
2CO.13.5	Фи фӀэщхъуныгъэр пэжрэ мыпэжрэ зэвгъэщӀэн щхьэкӀэ, зывгъэунэхуж. Хьисэ Мэссихь фи псэм зэрыщыщыр фи щхьэкӀэ фщӀэркъэ? Апхуэдэу мыхъумэ, фызэрыщытын хуейм хуэдэу фыщымыту арщ. 
2CO.13.6	Дэ дызэрыщытын хуейм хуэдэу дызэрыщытыр фщӀэуэ си гугъэщ. 
2CO.13.7	МыхъумыщӀагъэ гуэр фымыщӀэну Тхьэм долъэӀу. ДыщӀелъэӀур дызэрыщытын хуейм хуэдэу дыщыту къыщӀэкӀын щхьэкӀэкъым, атӀэ дэ дызэрыщытын хуейм хуэдэу дыщымыту къыщӀэкӀми, фэ фӀыр влэжыну арщ. 
2CO.13.8	Сыт щхьэкӀэ жыпӀэмэ щыпкъагъэм дыпэувмэ, зыри тщӀэн тлъэкӀынукъым, ауэ щыпкъагъэм щхьэкӀэ зыгуэр тщӀэн тлъэкӀынущ. 
2CO.13.9	ЛъэкӀыныгъэ димыӀэми, фэ лъэкӀыныгъэ фиӀэ щыхъукӀэ, догуфӀэ. Фи щыпкъагъэм щыщӀагъэ лъэпкъ хэмылъу, цӀыху нэгъэса фищӀыну, Тхьэм долъэӀу. 
2CO.13.10	Фи деж сыщымыӀэу мы Ӏуэхухэр ныщӀыфхуэстхыр, фи деж сыныщыкӀуэкӀэ, Зиусхьэным къызита лъэкӀыныгъэкӀэ пхъашэу сыфхущытын хуей мыхъун щхьэкӀэщ. Фызгъэунэхъуну аракъым, гурэ псэкӀэ лъэкӀыныгъэ фэзгъэгъуэтыну арщ Зиусхьэным а къарур къыщӀызитар.
2CO.13.11	ИкӀэм-икӀэжым, си къуэшхэ, фыгуфӀэ, фи щыпкъагъэм щыщӀагъэ лъэпкъ хэмылъу, цӀыху нэгъэса фызэрыхъуным фыхущӀэкъу, фыгушхуэ, фи гупсысэкӀэр зы ирехъу, гузэгъэгъуэ фиӀэу фыпсэу. ФӀылъагъуныгъэрэ гузэгъэгъуэрэ зи деж къикӀ Тхьэр фи гъусэнущ итӀанэ.
2CO.13.12	ГукъабзагъэкӀэ ӀэплӀэ зэфшэкӀыурэ, фӀэхъус зэфх. Тхьэм и цӀыху лъапӀэ псоми фӀэхъус къывахыж.
2CO.13.13	Ди Зиусхьэн Хьисэ Мэссихь и нэфӀ щыхуэныгъэр, Тхьэм и фӀылъагъуныгъэр, Тхьэм и Псэ ЛъапӀэр фи гъусэ ирехъу псоми. Ӏэмин.
GAL.1.1	Сэ сыапостол Паулщ. Апостол сыхъуну сыкъыхэзыхар цӀыхухэракъым, цӀыху гуэрми сыкъигъэкӀуакъым, сыкъыхэзыхар Хьисэ Мэссихьрэ ар лӀахэм къахэзыгъэтэджыкӀыжа Тхьэуэ Адэ лъапӀэмрэщ. 
GAL.1.2	Сэри сэ си гъусэ къуэш псоми Галатие хэкум
GAL.1.3	Тхьэуэ ди Адэ лъапӀэмрэ Зиусхьэн Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес. 
GAL.1.4	Хьисэ Мэссихьщ иджырей дунейм и тепщэныгъэм дыкъыӀэщӀихыжын, ди Тхьэуэ икӀи ди Адэ лъапӀэм зэрыфӀэигъуам тету, ди гуэныхьхэр ипшыныжын щхьэкӀэ, зи псэр зытар. 
GAL.1.5	МыкӀуэдыжын щӀыхьышхуэр абы ейщ. Ӏэмин.
GAL.1.6	Мэссихь и нэфӀ щыхуэныгъэкӀэ Тхьэуэ зи бынхэм ящыщ фыхъуну фыкъыхуезыджам и гъуэгу фытекӀыу, апхуэдэу псынщӀэу нэгъуэщӀ хъыбарыфӀу жыхуаӀэм и гъуэгу фызэрытехьар ину согъэщӀагъуэ. 
GAL.1.7	НэгъуэщӀ хъыбарыфӀ* щыӀэкъым. ЦӀыху гуэрхэм фи щхьэхэр зэӀагъэхьэ, Мэссихь теухуа хъыбарыфӀри зэрахъуэкӀыну хуейщ. 
GAL.1.8	ХъыбарыфӀу дэ фхуэтӀуэтам фӀэкӀа нэгъуэщӀ хъыбарыфӀу жыхуаӀэр къыфхуэзыӀуатэм, дэрами уафэм щыщ мелыӀычырами, Тхьэм и ней къыщрехуэ. 
GAL.1.9	ИпэкӀэ къыжытӀэгъар аргуэру къыжызоӀэж: фэ къабыл фщӀа хъыбарыфӀым фӀэкӀа нэгъуэщӀ хъыбарыфӀу жыхуаӀэр къыфхуэзыӀуатэм Тхьэм и ней къыщрехуэ.
GAL.1.10	Иджы цӀыхухэм сыкъызэрадэным сыхэт, е Тхьэм сыкъызэридэныр ара сызыхэтыр? Е цӀыхухэм я гум сызэрырихьыныра сызыхэтыр? ЦӀыхухэм я гум сызэрырихьыным иджыри къэс сыхэтатэмэ, Мэссихь сыхуэлажьэу сыщытынтэкъым.
GAL.1.11	Си къуэшхэ, сэ фхуэсӀуэта хъыбарыфӀыр цӀыхум къызэрыбгъэдэмыкӀар фщӀэну сыхуейщ. 
GAL.1.12	Зы цӀыху гуэрым а хъыбарыфӀыр къеӀысхакъым, зыми ар сигъэщӀакъым, езы Хьисэ Мэссихь къысхуигъэнэхуащ а хъыбарыфӀыр.
GAL.1.13	Журт диным сыхэту згъэкӀуа гъащӀэр зыхуэдэм и хъыбарыр зэхэфхащ. Тхьэм и члисэ зэхуэсхэм щыщхэм гугъуехьышхуэ езгъэшэчу, згъэкӀуэдыну и ужь ситащ. 
GAL.1.14	Сэ си лъэпкъым щыщу, си ныбжьэгъу куэдым я пэ ситащ журт диным сызэрыхэтамкӀэ. Ди адэжьхэм къытхуагъэна хабзэхэм си фӀэщу сахэтт. 
GAL.1.15+GAL.1.16	Ауэ си анэм и пкъым силъу Тхьэм сыкъыхихащ. И нэфӀ щыхуэныгъэкӀи и бынхэм ящыщ сыхъуну сыкъыхуриджащ. ИтӀанэ и Къуэм теухуа хъыбарыфӀыр хамэ лъэпкъхэм
GAL.1.17	Сэ сяпэ апостол хъуа цӀыхуу Ерусалим дэсахэм я деж сыкӀуакъым, ауэ Аравие къэралым
GAL.1.18	Илъэсищ щыдэкӀым, дызэрыщӀэн щхьэкӀэ Петр деж Ерусалим сыкӀуащ, абы деж махуэ пщыкӀутху сыщыӀащ. 
GAL.1.19	Зиусхьэным и къуэш Екъуб
GAL.1.20	Ныфхуэстхар зэрымыпцӀымкӀэ Тхьэ соӀуэ. 
GAL.1.21	Абы и ужькӀэ Сирие, Киликие хэкухэм
GAL.1.22	Мэссихь и члисэ зэхуэсу Иудей хэкум щыӀэхэм си нэкӀу ялъэгъуатэкъыми, сацӀыхуртэкъым. 
GAL.1.23	Абыхэм цӀыхухэм мыпхуэдэу къызэрыжаӀэр зэхахыу щыта къудейщ: «Нэхъапэм гугъуехь дэзыгъэшэча лӀыуэ ди фӀэщхъуныгъэр зыгъэкӀуэдыну и ужь иту щытам а фӀэщхъуныгъэм и хъыбарыфӀыр иджы цӀыхухэм яхуеӀуатэ». 
GAL.1.24	Арати, сэр щхьэкӀэ Тхьэм щӀыхьышхуэ хуащӀырт.
GAL.2.1	ИтӀанэ, илъэс пщыкӀуплӀ дэкӀа нэужь,
GAL.2.2	Ерусалим сыкӀуэн хуейуэ Тхьэм къызгуригъэӀуати, сыкӀуащ. Хамэ лъэпкъхэм яхуэсӀуатэ хъыбарыфӀыр унафэщӀ къуэшхэм я закъуэу я пащхьэм щысӀуэтащ, сэ злэжь икӀи злэжьа Ӏуэхур пщӀэншэ мыхъун щхьэкӀэ. 
GAL.2.3	Титу си гъусар алыдж лъэпкъым щыщ пэтми, сунэт заригъэщӀын хуейуэ абыхэм хагъэзыхьакъым. 
GAL.2.4	Сыт щхьэкӀэ жыпӀэмэ къуэш нэпцӀ гуэрхэу ди къуэшхэм захэзыгъэзэрыхьахэр арат зыхуеяр. Мэссихь Хьисэ ди псэм зэрыщыщым щхьэкӀэ, диӀэ щхьэхуитыныгъэм еплъакӀуэу, Торэт хабзэм и бжьым дыщӀагъэувэжыну и ужь итт ахэр. 
GAL.2.5	Ауэ хъыбарыфӀым и щыпкъагъэр мыкӀуэду къыфхуэдгъэнэн щхьэкӀэ, а цӀыхухэм дахуикӀуэтакъым икӀи дахуэӀурыщӀакъым.
GAL.2.6	Къуэшхэм пашэу ялъытэу щытахэр, пашэу щытахэми щымытахэми, си зэхуэдэщ; Тхьэр цӀыхухэм я фэм емыплъу, цӀыху псори и зэхуэдэу щытщ – а пашэхэм сэ цӀыхухэм езгъащӀэ хъыбарыфӀым зыри хагъэхъуакъым. 
GAL.2.7	Ауэ сунэт ящӀахэм
GAL.2.8	Сыт щхьэкӀэ жыпӀэмэ Петр сунэт ящӀахэм апостолу Ӏуэху яхуищӀащ, сэри сунэт ямыщӀахэм сыапостолу Ӏуэху яхуэсщӀащ, а зы Тхьэр Петри сэри къыддэлэжьащ. 
GAL.2.9	Къуэшхэм пашэ пкъоууэ ялъытэу, Екъуб,
GAL.2.10	«Ди тхьэмыщкӀэхэм фадэӀэпыкъуну зыщывмыгъэгъупщэ», жаӀэу, а зы закъуэрщ къызэрыдэлъэӀуар. А Ӏуэхум си фӀэщу сыхэтащ.
GAL.2.11	Кифэ Антиохие къалэм
GAL.2.12	Сыт щхьэкӀэ жыпӀэмэ Екъуб деж лӀы гуэрхэр къикӀын и пэкӀэ, Петр мыжуртхэм ядэшхэу щытащ. Ауэ а лӀыхэр къыщыкӀуэм, Петр къикӀуэтыжри, и щӀыбагъыр мыжуртхэм яхуигъэзащ, сунэт ящӀахэм ящышынати. 
GAL.2.13	Адрей журтхэми Петр и фитӀнагъэ Ӏуэхум зыдрагъэшэхащ. Уеблэмэ Варнави абыхэм я фитӀнагъэм зыӀэпишащ.
GAL.2.14	ХъыбарыфӀым и щыпкъагъэм зэрытемытыр щыслъагъум, псоми я пащхьэм Петр щыжесӀащ: «Уэ ужурт пэтми, журт хабзэхэм утемыту, хамэ лъэпкъхэм я хабзэхэм утету уопсэу. АтӀэ сыт журт хабзэкӀэ мыжуртхэр бгъэпсэуну ущӀыхэтыр?»
GAL.2.15	Дэ журту дыкъалъхуащ. Гуэныхь зыщӀэ хамэхэм дащыщкъым. 
GAL.2.16	Ауэ дэ дыжуртми, мыр дощӀэ: ЦӀыху гуэрым Торэт хабзэм итхэр зэригъэзащӀэм щхьэкӀэ Тхьэм абы щыпкъагъэ иӀэу илъытэнукъым, атӀэ Хьисэ МэссихькӀэ фӀэщхъуныгъэ зэриӀэм щхьэкӀэщ щыпкъагъэ иӀэу щӀилъытэр. Аращи, дэри МэссихькӀэ фӀэщхъуныгъэ диӀэ хъуащ, МэссихькӀэ фӀэщхъуныгъэ диӀэ зэрыхъуам щхьэкӀэ Тхьэм щыпкъагъэ диӀэу дилъытэн папщӀэ. Торэт хабзэм итхэр дгъэзэщӀэным и Ӏуэху абы хэлъкъым, сыт щхьэкӀэ жыпӀэмэ, цӀыху гуэрым Торэт хабзэм итхэр зэригъэзащӀэм щхьэкӀэ Тхьэм а цӀыхум щыпкъагъэ иӀэу илъытэнукъыми.
GAL.2.17	Ауэ Мэссихь ди псэм зэрыщыщым щхьэкӀэ, Тхьэм щыпкъагъэ диӀэу дызэрилъытэнум дыщыгугъыурэ, гуэныхь зытелъ цӀыхуу дыкъыщӀэкӀамэ, Мэссихь гуэныхь дигъэщӀауэ хъунутэкъэ? Хьэуэ, апхуэдэу хъункӀэ Ӏэмал иӀэкъым. 
GAL.2.18	Сыт щхьэкӀэ жыпӀэмэ сэ зэхэскъутар зэхэзгъэувэжмэ,
GAL.2.19	Торэт хабзэм и Ӏуэху къысхэмылъыжу, Торэт хабзэм дежкӀэ цӀыху лӀа сыхъуащ – ар къызыпкърыкӀар Торэт хабзэр арщ – Тхьэм сыхуэпсэун щхьэкӀэ. Мэссихь сригъусэу жорым сраӀулӀащ. 
GAL.2.20	Аращи, иджы псэур сэракъым, атӀэ си псэм щыщ Мэссихьыр арщ. Мы дунейм щызиӀэ гъащӀэр Тхьэм и КъуэмкӀэ фӀэщхъуныгъэ си гум илъу сиӀэщ. Абы фӀыуэ силъагъури, и псэр сэр щхьэкӀэ итащ. 
GAL.2.21	Тхьэм и нэфӀ щыхуэныгъэм сыхуэмейуэ щыткъым, сыт щхьэкӀэ жыпӀэмэ Тхьэм Торэт хабзэм итхэр зыгъэзащӀэ цӀыхум щыпкъагъэ иӀэу илъытатэмэ, абы щыгъуэ Мэссихь пщӀэншэу лӀауэ хъунт.
GAL.3.1	Акъылыншэ Галатие цӀыхухэ! Хэт фыдэзыхьэхар! Зэпкърыхауэ фхуэтӀуэтэжакъэ Хьисэ Мэссихь жорым зэрыраӀулӀар? 
GAL.3.2	Мы зы закъуэр сывгъэщӀэну сыхуейщ: Тхьэм и Псэ ЛъапӀэр фи гум илъ зэрыхъуар Торэт хабзэм итхэр вгъэзэщӀэным и гъуэгукӀэ, е зэхэфха хъыбарыфӀымкӀэ фӀэщхъуныгъэ фиӀэным и гъуэгукӀэ? 
GAL.3.3	Апхуэдизу фыакъылыншэхэ? Къыщывублам щыгъуэ Тхьэм и Псэ ЛъапӀэм фыщыгугъащ, иджы цӀыху нэгъэса фызэрыхъуным фи лъэкӀыныгъэкӀэ фыхунэсыну фыхуей? 
GAL.3.4	Апхуэдиз гугъуехь куэд пщӀэншэу фшэча? Хьэуэ, ар пщӀэншэу щытакъым, пэжкъэ? 
GAL.3.5	Тхьэм езым и Псэ ЛъапӀэр фигухэм кърелъхьэ, Ӏуэху телъыджэхэри фи деж щелэжь. Апхуэдэу щӀищӀэр Торэт хабзэм итхэр вгъэзэщӀауэ ара, е зэхэфха хъыбарыфӀымкӀэ фӀэщхъуныгъэ фиӀэ зэрыхъуар ара?
GAL.3.6	Тхьэм и псалъэ тхахэм зэрыхэтым хуэдэу,
GAL.3.7	Аращи, фӀэщхъуныгъэ зиӀэхэр Ибрэхьим и бын пэжу зэрыщытыр зэвгъащӀэ. 
GAL.3.8	Тхьэм и псалъэ тхахэм хэтщ
GAL.3.9	Аращи, ТхьэмкӀэ фӀэщхъуныгъэ зиӀэ Ибрэхьим Тхьэм и нэфӀ къызэрыщыхуам хуэдэу, ТхьэмкӀэ фӀэщхъуныгъэ зиӀэ псоми абы и нэфӀ къащыхуэнущ.
GAL.3.10	Торэт хабзэм итхэр ягъэзащӀэмэ, Тхьэм щыпкъагъэ яӀэу зэрилъытэнум щыгугъ цӀыху псоми Тхьэм и ней къащыхуащ, сыт щхьэкӀэ жыпӀэмэ Тхьэм и псалъэ тхахэм хэтщ:
GAL.3.11	Торэт хабзэм итхэр зэрагъэзащӀэ гъуэгукӀэ Тхьэм дежкӀэ зыми щыпкъагъэ зэримыгъуэтыр нахуэщ, сыт щхьэкӀэ жыпӀэмэ Тхьэм и псалъэ тхахэм зэрыхэтым хуэдэу,
GAL.3.12	Торэт хабзэм итхэр бгъэзэщӀэным и Ӏуэхур фӀэщхъуныгъэ уиӀэным и Ӏуэхум епхауэ щыткъым, ауэ Тхьэм и псалъэ тхахэм зэрыхэтым хуэдэу,
GAL.3.13	Ди къуаншагъэм хуэфащэ гугъуехьыр езым зэрызытрилъхьамкӀэ, Торэт хабзэм дызэригъэкъуэнша Ӏуэхур дэ тщхьэщихыжри, ди щхьэхэр къищэхужащ Мэссихь, сыт щхьэкӀэ жыпӀэмэ Тхьэм и псалъэ тхахэм зэрыхэтым хуэдэу,
GAL.3.14	Мэссихь ди щхьэхэр къыщӀищэхужар Тхьэм Ибрэхьим къызэригъэгугъа нэфӀ щыхуэныгъэр езы Мэссихь Хьисэ хамэ лъэпкъхэми ялъигъэсын папщӀэщ. Апхуэдэ щыхъукӀэ дэ фӀэщхъуныгъэ зэрыдиӀэм щхьэкӀэ, Тхьэм дызэригъэгугъа и Псэ ЛъапӀэр дигухэм къарилъхьэнущ.
GAL.3.15	Си къуэшхэ, мы дунейм и Ӏуэхухэр щапхъэ ирехъу: ЦӀыхухэм зэдащта зэгурыӀуэныгъэр ягъэпэжа нэужь, ар игъэкӀуэдын зыми лъэкӀынукъым, абы хигъэхъуэни зыми лъэкӀынукъым. 
GAL.3.16	Апхуэдэу, Тхьэм Ибрэхьимрэ абы къытехъукӀыну бынымрэ ӀыхьэфӀхэмкӀэ игъэгугъащ. «Уэ къыптехъукӀыну быныр» щыжиӀэкӀэ, зы цӀыху закъуэ къригъэкӀыу Тхьэм и псалъэ тхахэм хэтщ.
GAL.3.17	Сэ жыхуэсӀэр мыращ: Тхьэм езымрэ Ибрэхьимрэ яку зэгурыӀуэныгъэ дилъхьэу илъэс щиплӀрэ щэщӀрэ дэкӀауэ къежьа Торэт хабзэм а зэгурыӀуэныгъэр игъэкӀуэдын лъэкӀынукъым. Тхьэм Ибрэхьимрэ абы къытехъукӀыну бынымрэ къызэригъэгугъа ӀыхьэфӀри къимыгъэхъун лъэкӀынукъым Торэт хабзэм. 
GAL.3.18	Тхьэм цӀыхухэм ӀыхьэфӀыр къалъигъэсыныр Торэт хабзэм итхэм я гъэзэщӀэным епхауэ щытмэ, абы щыгъуэ Тхьэм ахэр къызэригъэгугъам ӀыхьэфӀыр епхакъым. Ауэ, ипэжыпӀэкӀэ, Тхьэм къызэригъэгугъам щхьэкӀэщи, аращ и нэфӀ щыхуэныгъэкӀэ а ӀыхьэфӀыр Ибрахьим щӀылъигъэсар.
GAL.3.19	Торэт хабзэр щӀыщыӀэр сыт абы щыгъуэ? Хабзэм текӀыныр зыхуэдэр цӀыхухэм ягуригъэӀуэн щхьэкӀэ, Тхьэм Торэт хабзэр къаритащ. Ибрэхьим къытехъукӀыну быну
GAL.3.20	Зы фӀэкӀа нэгъуэщӀ щымыӀэмэ, лӀыкӀуэ хуэныкъуэкъым, атӀэ Тхьэр закъуэщ.
GAL.3.21	Торэт хабзэр Тхьэм Ибрэхьим къызэригъэгугъа ӀыхьэфӀхэм япэуврэ? Хьэуэ, апхуэдэу хъункӀэ Ӏэмал иӀэкъым. Ауэ цӀыхухэм гъащӀэ яӀэ зыщӀыфын хабзэ щыӀатэмэ, а хабзэмкӀэ Тхьэм дежкӀэ цӀыхухэм щыпкъагъэ яӀэ хъунт. 
GAL.3.22	Дунейм и цӀыху псори гуэныхьым и ӀэмыщӀэм зэрилъыр Тхьэм и псалъэ тхахэм хэтщ.
GAL.3.23	ФӀэщхъуныгъэм и гъуэгур къэмылъэгъуауэ, Торэт хабзэм дызэкӀуэцӀипхауэ, Ӏэпхлъэпх дищӀауэ гъэру диӀыгъащ, фӀэщхъуныгъэм и гъуэгур къэлъэгъуэху. 
GAL.3.24	Апхуэдэу фӀэщхъуныгъэ зэрыдиӀэм папщӀэ, Тхьэм щыпкъагъэ диӀэу дилъытэн щхьэкӀэ, Торэт хабзэм Хьисэ Мэссихь деж дишэну, пашэ къытхуэхъуащ. 
GAL.3.25	Ауэ иджы, фӀэщхъуныгъэм и гъуэгур къэлъэгъуа нэужь, Торэт хабзэм тепщэныгъэ къытхуиӀэжкъым. 
GAL.3.26	Сыт щхьэкӀэ жыпӀэмэ Мэссихь ХьисэкӀэ фӀэщхъуныгъэ зэрывиӀэм папщӀэ, фэ псори Тхьэм фрибынщ. 
GAL.3.27	Фэ псоми, Мэссихь зи псэм хэлъыну яумэхъахэм, Мэссихь и щэныр фащэ фшӀащ. 
GAL.3.28	Журтрэ алыджу, пщылӀрэ щхьэхуиту, цӀыхухъурэ цӀыхубзу цӀыхур зэхэгъэж щӀын хуейкъым, сыт щхьэкӀэ жыпӀэмэ Мэссихь Хьисэ фи псэм зэрыхэлъым папщӀэ псори зы фыхъуащ. 
GAL.3.29	Мэссихь фызэрейм щхьэкӀэ Ибрэхьим къытехъукӀа цӀыхухэм фащыщщ. Тхьэм Ибрэхьимрэ абы къытехъукӀа цӀыхухэмрэ къызэригъэгугъа ӀыхьэфӀхэр фэри къыфлъысынущ абы щыгъуэ.
GAL.4.1	Сэ жыхуэсӀэр мыращ: Адэм и мылъкур къызыхуэнэну къуэр цӀыкӀуху, мылъку псори абы лъысынуми, ар унэӀутым хуэдабзэщ. 
GAL.4.2	Абы зи нэӀэ тет цӀыхухэмрэ и мылъкур зезыхьэхэмрэ яхуэӀурыщӀэн хуейщ, и адэм игъэува махуэм нэсыху. 
GAL.4.3	Апхуэдэу, Тхьэм и ӀуэхухэмкӀэ дэри цӀыкӀуу дыщыщытам, мы дунейм теухуауэ цӀыхухэм яӀэ къызэрыгуэкӀ еплъыкӀхэм драпщылӀащ. 
GAL.4.4	Ауэ пӀалъэр нэса нэужь, Тхьэм езым и Къуэр къигъэкӀуащ. Ар цӀыхубзым къыщӀэхъуащ, Торэт хабзэм и тепщэныгъэм щӀэтащ. 
GAL.4.5	Тхьэм ар къыщӀигъэкӀуар абы Торэт хабзэм и тепщэныгъэм щӀэтхэр къыщӀишыжу, я щхьэхэр ищэхужын папщӀэщ, Тхьэм дэ псори и бын хуэдэу дилъытэн щхьэкӀэ. 
GAL.4.6	Тхьэм фызэрибыным щхьэкӀэ абы и Къуэм и Псэ ЛъапӀэу «Аббэ,
GAL.4.7	Аращи, уэ уунэӀутыжкъым, атӀэ къуэ ухъуащ. Къуэ узэрыхъуам щхьэкӀэ Тхьэм и бынхэм ӀыхьэфӀу къалъигъэсыр уэри къыплъигъэсынущ.
GAL.4.8	БлэкӀа зэманым Тхьэр фымыщӀэу фыщыщытам, тхьэкӀэ зэджэ тхьэ нэпцхэм фахуэлэжьащ. 
GAL.4.9	Ауэ иджы Тхьэр фщӀэ хъуауэ, е Тхьэм фыкъищӀауэ жысӀэмэ, нэхъыфӀкъэ, лъэкӀыныгъэ зимыӀэ а еплъыкӀэ мыхьэнэншэхэм захуэвгъэзэжыну фыщӀыхуейр сыт? Абыхэм аргуэру пщылӀ фахуэхъужыну фыхуей? 
GAL.4.10	Хэха махуэри, мазэри, зэманри, илъэсри вгъэлъапӀэ. 
GAL.4.11	Фэр щхьэкӀэ согузавэ, сэ гугъу пщӀэнщэу зывдезмыгъэхьауэ пӀэрэ фэ?
GAL.4.12	СыныволъэӀу, си къуэшхэ, сэ схуэдэ фыхъу, сыт щхьэкӀэ жыпӀэмэ сэри фэ хуэдэ сыхъуащ. Фэ мыхъумыщӀагъэ къызэфщӀакъым. 
GAL.4.13	ЗэрыфщӀэщи, Тхьэм и хъыбарыфӀыр япэ дыдэ къыщӀыфхуэсӀуэтар сызэрысымэджар арщ. 
GAL.4.14	Си сыщысымаджэм гугъу фыкъыздехьами, нэмыплъ къызэфтакъым икӀи Ӏумпэми сыфщӀакъым, Тхьэм сримелыӀыч хуэдэ, е сы-Мэссихь Хьисэ хуэдэ фыкъысхущытащ. 
GAL.4.15	Куэду фыкъысщыгуфӀыкӀащ. ФлъэкӀыну щытатэмэ, фи нэхэр къифтхъыу къызэфтыным хуэдэт – абы щыхьэт сытохъуэ. 
GAL.4.16	НтӀэ, щыпкъагъэр зэрывжесӀам щхьэкӀэ, сэ фи бий сыхъуа сэ?
GAL.4.17	А цӀыхухэр
GAL.4.18	Мурадыр фӀымэ, зыр зым егугъуныр сыт щыгъуи фӀыщ, сэ фи деж сыщыщыӀэ къудейм и мызакъуэу. 
GAL.4.19	Си бынхэ, лъхугъэм гугъу иригъэхь цӀыхубз сыхуэдэщ фэр щхьэкӀэ, Мэссихь фи псэм щыщ хъуху. 
GAL.4.20	Фи деж иджы сыщыӀатэмэ, си макъыр макъ щабэкӀэ сщӀыну сыхуейт. Сыт щхьэкӀэ жыпӀэмэ фэр щхьэкӀэ жысӀэнур сщӀэркъым.
GAL.4.21	КъызжефӀэ, фэ, Торэт хабзэм и тепщэныгъэм щӀэтыну хуейхэм, Торэт хабзэм итхэр зэхэфщӀыкӀыркъэ? 
GAL.4.22	Тхьэм и псалъэ тхахэм хэтщ Ибрэхьим къуитӀ зэриӀар, зыр и унэӀут цӀыхубзым,
GAL.4.23	УнэӀут цӀыхубзым и къуэр сабий къызэралъху щӀыкӀэм хуэдэу къалъхуащ, ауэ и щхьэгъусэм и къуэр Тхьэм Ибрэхьим къызэригъэгугъам щхьэкӀэ къалъхуащ.
GAL.4.24	А Ӏуэхум мыхьэнэ щэху хэлъщ, сыт щхьэкӀэ жыпӀэмэ а цӀыхубзитӀыр зэгурыӀуэныгъитӀым хуэбгъэдэн плъэкӀынущи. УнэӀут цӀыхубзу Хьэджэр зи цӀэр Тхьэм езымрэ Мусэ бегъымбарымрэ яку Синай бгым щыдилъхьа зэгурыӀуэныгъэм хуэдэщ. А цӀыхубзым къыщӀэхъуахэр пщылӀт. 
GAL.4.25	Хьэджэр Аравие хэкум щыӀэ Синай бгым хуэбгъэдэн плъэкӀынущ. А цӀыхубзыр иджырей Ерусалими хуэдэщ. Сыт щхьэкӀэ жыпӀэмэ Ерусалимрэ абы дэс цӀыхухэмрэ пщылӀыпӀэм итщ. 
GAL.4.26	Ауэ уафэм щыӀэ Ерусалим щхьэхуитщ. Ар дэ псоми анэ къытхуохъу. 
GAL.4.27	Тхьэм и псалъэ тхахэм мыпхуэдэу хэтщ:
GAL.4.27	«ГуфӀэ, уэ, сабий къызыхэмыкӀ,
GAL.4.27	сабий къызыщӀэмыхъуа цӀыхубз.
GAL.4.27	Уэ, лъхуэным гугъу иримыгъэхьар,
GAL.4.27	Уи макъ зебгъэӀэтауэ гуфӀэ.
GAL.4.27	Сыт щхьэкӀэ жыпӀэмэ лӀы зиӀэм нэхърэ,
GAL.4.27	лӀым иригъэкӀыжа цӀыхубзым
GAL.4.27	иӀэ сабийхэр нэхъ куэдщ».
GAL.4.28	Ди къуэшхэ, Тхьэм Ибрэхьим къызэригъэгугъам щхьэкӀэ, Исхьэкъ Ибрэхьим и бын зэрыхъуам хуэдабзэу, дэри Тхьэм и бын дыхъуащ. 
GAL.4.29	Хьэджэр зи цӀэ унэӀут цӀыхубзымкӀэ Ибрэхьим къыщӀэхъуа къуэм, Тхьэм и Псэ ЛъапӀэм Ибрэхьим къызэригъэгугъам тету абы къыхуалъхуа
GAL.4.30	Тхьэм и псалъэ тхахэм хэтыр
GAL.4.31	Аращи, си къуэшхэ, унэӀут цӀыхубзым дрибынкъым, атӀэ щхьэгъусэ щхьэхуитым дрибынщ.
GAL.5.1	Аращи, Мэссихь къывита щхьэхуитыныгъэм быдэу фытет, пщылӀыгъэм и бжьыр цӀыхухэм аргуэру зытревмыгъэлъхьэж.
GAL.5.2	Сэ, Паул, нывжесӀэм федаӀуэ, цӀыхухэм сунэт зевгъэщӀмэ, Мэссихь и фӀагъ къывэкӀынукъым. 
GAL.5.3	Иджыри щыхьэт сохъу, сунэт зезыгъэщӀ дэтхэнэми Торэт хабзэм ит псори игъэзэщӀэн хуейщ. 
GAL.5.4	Фэ Торэт хабзэм итхэр вгъэзащӀэмэ, Тхьэм щыпкъагъэ фиӀэу филъытэн фи гугъэжурэ, Мэссихь фыбгъэдэкӀащ. Тхьэм и нэфӀи къыфлъэӀэсыжыркъым. 
GAL.5.5	Дэ фӀэщхъуныгъэ зэрыдиӀэм щхьэкӀэ Тхьэм щыпкъагъэ диӀэу дызэрилъытэнум дыщогугъэ. Апхуэдэу зэрыхъунум Тхьэм и Псэ ЛъапӀэми дыщегъэгугъ. 
GAL.5.6	Сыт щхьэкӀэ жыпӀэмэ Мэссихь Хьисэ ди псэм щыщмэ, сунэт дащӀауэ щытми щымытми, аракъым Ӏуэхур зытетыр. Ӏуэхур зытетыр ди фӀэщхъуныгъэм фӀылъагъуныгъэ къызэрыхэкӀыр арщ.
GAL.5.7	Гъуэгу захуэм хъарзынэу фрикӀуэрт. Щыпкъагъэм фримыгъэдаӀуэу, хэт фэ къыфпэрыуар? 
GAL.5.8	Апхуэдэу фэзыгъэщӀар зи бынхэм ящыщ фыхъуну фыкъыхуезыджа Тхьэр аркъым. 
GAL.5.9	«Пщагъэ мащӀэми тхьэв псор егъэтэдж». 
GAL.5.10	Зиусхьэныр ди псэм зэрыщыщым щхьэкӀэ, Ӏуэхухэр сэ зэрызэхэсщӀыкӀым хуэдэу, фэри зэхэфщӀыкӀынкӀэ сыфщогугъ. Хэтуи щрет, фызыгъэгулэзым и къуаншагъэм пэкӀур игъуэтыжынущ. 
GAL.5.11	Си къуэшхэ, цӀыхухэр сунэт ящӀауэ щытын хуейуэ иджы яжесӀамэ (сэ жысӀауэ жаӀэу, цӀыхухэм пцӀы къызэрыстралъхьэм хуэдэу), сыт цӀыхухэм гугъу иджыри сыщӀрагъэхьыр? ЦӀыхухэр сунэт ящӀауэ щытын хуейуэ яжесӀатэмэ, абы щыгъуэ Хьисэ жорым зэрыкӀэрылӀыхьам и хъыбарым цӀыхухэм я гу иримыхьын гуэри къыхэнэнтэкъым. 
GAL.5.12	Фызыгъэгулэзхэр лъэныкъуэ ирагъэзакӀэщэрэт!
GAL.5.13	Си къуэшхэ, щхьэхуитыныгъэ фиӀэну Тхьэм фыкъыхуриджащ. Ауэ щхьэхуитыныгъэр фи гуэныхьыщӀэ щэныжьыр зыщӀэхъуэпс Ӏейр фщӀэнымкӀэ лъабжьэ иремыхъу. Зыр зым фӀылъагъуныгъэкӀэ ӀуэхутхьэбзащӀэ хурехъу. 
GAL.5.14	Сыт щхьэкӀэ жыпӀэмэ Торэт хабзэм ит псори мы зы унафэ закъуэм
GAL.5.15	Ауэ зэпымыууэ фызэдзэгъуу икӀи фызэрышхыу щытмэ, зыр зым зэримыгъэкӀуэдыным фыхуэсакъ.
GAL.5.16	Аращи, нывжызоӀэ: Тхьэм и Псэ ЛъапӀэм къызэриущийм тету фыпсэу. Фи гуэныхьыщӀэ щэныжьыр зыщӀэхъуэпсым фыдишэхынукъым абы щыгъуэ. 
GAL.5.17	ЦӀыхум и гуэныхьыщӀэ щэныжьыр зыхуейр Тхьэм и Псэ ЛъапӀэр зыхуейм поув. Тхьэм и Псэ ЛъапӀэр зыхуейри цӀыхум и гуэныхьыщӀэ щэныжьыр зыхуейм поув. Фызыхуейр фымыщӀэфыну ахэр зэпоув. 
GAL.5.18	Ауэ Тхьэм и Псэ ЛъапӀэм фызэриущийм тету фыпсэумэ, Торэт хабзэм и тепщэныгъэм фыщӀэтыжынукъым.
GAL.5.19	ЦӀыхум и гуэныхьыщӀэ щэныжьым къыхэкӀ Ӏейхэр нахуэщ. Мыхэращ: Зинэ щӀэныр, гуфӀеягъэр, мыхъумыщӀэ псэукӀэр; 
GAL.5.20	тхьэ нэпцӀхэр гъэлъэпӀэныр, удыгъэ зехьэныр, зэбииныр, зэщыхьэныр, фыгъуэныр, губжьыныр, цӀыхум езым фӀэкӀа зыри фӀыуэ имылъагъуныр, зэгурымыӀуэныр, гуп-гупу зэхэкӀыныр, 
GAL.5.21	зым зыр илъагъу мыхъуныр, цӀыху укӀыныр; удэфэныр, щхьэрутӀыпщу ефэ-ешхэ щӀыныр, апхуэдэ нэгъуэщӀ Ӏуэхухэри. Нэхъапэм нызэрывжесӀам хуэдэу иджыри нывжызоӀэ, апхуэдэ икӀагъэхэр зылэжьхэм Тхьэм и ТепщэныгъэшхуэмкӀэ Ӏыхьэ къалъысынукъым.
GAL.5.22	Ауэ Тхьэм и Псэ ЛъапӀэм къыбгъэдэкӀ фӀыхэр мыращ: ФӀылъагъуныгъэр, гуфӀэгъуэр, гузэгъэгъуэр, шыӀэныгъэр, фӀыгъуэр, гущӀэгъуныгъэр, фӀэщхъуныгъэр, 
GAL.5.23	гущабагъэр, зышыӀэныгъэр. Мы Ӏуэхухэм къапэув хабзэ щыӀэкъым. 
GAL.5.24	Мэссихь зи псэм щыщ цӀыхухэм я гуэныхьыщӀэ щэныжьри, фӀыуэ ялъэгъуа бзаджагъэхэри, я хъуэпсэныгъэ мыхъумыщӀэхэри, зыщӀэхъуэпса Ӏейхэри жорым ираӀулӀащ. 
GAL.5.25	Тхьэм и Псэ ЛъапӀэращ гъащӀэ къыдэзытар, абы дызэриущийм тету дыпсэун хуейщ. 
GAL.5.26	ДыкъызыфӀэщӀыжу, дызэрыгъэгубжьу икӀи зыр зым дефыгъуэу дыщывмыгъэт.
GAL.6.1	Ди къуэшхэ, цӀыху гуэрым гуэныхь ищӀэмэ, фэ, Тхьэм и Псэ ЛъапӀэр зи гум илъхэм, гущабагъэкӀэ ар гъуэгу захуэм тевгъэхьэж. Гуэныхь щӀэным зэрызыдевмыгъэхьэхыным фыхуэсакъ. 
GAL.6.2	Зым и хьэлъэр адрейм дреӀэт. Апхуэдэу хъумэ, Мэссихь и унафэр вгъэзэщӀауэ арщ. 
GAL.6.3	Зыгуэрым, цӀыкӀу пэтрэ, ину зилъытэжмэ, езым и щхьэрщ къигъэпцӀэжыр. 
GAL.6.4	Езым и Ӏуэхур зыхуэдэр хэти ирегъэунэхуж. А Ӏуэхур фӀымэ, нэгъуэщӀ цӀыхум и Ӏуэхум емыплъу, езым и Ӏуэхур зытетым ирипэгэн лъэкӀынущ, 
GAL.6.5	хэти и хьэлъэр езым и пщэм дэлъщи.
GAL.6.6	Тхьэм и псалъэхэр зэзыгъащӀэр фӀыуэ иӀэ псоми щыщкӀэ езыгъащӀэм дрегуашэ.
GAL.6.7	ЗыкъэвмыгъэпцӀэж. Тхьэм фэ зыкъывигъэгъэпцӀэнукъым. ЦӀыхум хьэсэм трисэр къытрихыжынущ. 
GAL.6.8	И гуэныхьыщӀэ щэныжьым и хьэсэм тезысэ цӀыхум кӀуэдыныгъэр игъуэтыжынущ. Ауэ Тхьэм и Псэ ЛъапӀэм и хьэсэм тезысэм мыкӀуэдыжын гъащӀэ игъуэтынущ. 
GAL.6.9	ФӀы щӀэным сыт щыгъуи дыхэвгъэт демыщу. ФӀы щӀэным демыщэу дыхущӀэкъумэ, и чэзу къыщысым деж, фӀыгъуэ дгъуэтынущ. 
GAL.6.10	Аращи, Ӏэмал дгъуэтыху къэс цӀыху псоми фӀы яхуэдвгъащӀэ, фӀэщхъуныгъэ зиӀэхэм я унагъуэм щыщхэр арщ псом япэу фӀы зыхуэтщӀэн хуейр.
GAL.6.11	Флъагъурэ сэ си ӀэкӀэ ныфхуэстха къомыр!
GAL.6.12	Дунейм и цӀыхухэм я щытхъум хуейхэращ сунэт зевгъэщӀын хуейуэ фыхэзыгъэзыхьхэр. Апхуэдэу щӀащӀ закъуэр Мэссихь и жорым щхьэкӀэ езыхэм гугъуехь зрамыгъэшэчыну арщ. 
GAL.6.13	Сунэт ящӀа дыдэхэми Торэт хабзэм итхэр ягъэзащӀэркъым, ауэ сунэт фащӀыну и ужь итщ, сунэт фызэращӀамкӀэ зыщытхъужын щхьэкӀэ. 
GAL.6.14	Сэ ди Зиусхьэн Хьисэ Мэссихь и жорым фӀэкӀа нэгъуэщӀым сыщытхъуну сыхуейкъым. Хьисэ жорым зэрыкӀэрылӀыхьам щхьэкӀэ, мы дунейм и Ӏуэхухэм пщӀэ зыри ямыӀэжу, сэ си дежкӀэ ахэр жорым ираӀулӀам хуэдэщ, сэри мы дунейм и Ӏуэхухэм я дежкӀэ цӀыхухэм жорым ираӀулӀам сыхуэдэщ. 
GAL.6.15	Сунэт дащӀауэ щытми щымытми, аракъым Ӏуэхур зытетыр. Ӏуэхур зытетыр щӀэрыщӀэу къалъхужауэ дыхъуныр арщ. 
GAL.6.16	Мы унафэм тет цӀыху псоми Тхьэм и израил цӀыхухэми Тхьэм гузэгъэгъуэ къарырет, гущӀэгъуи къахурещӀ.
GAL.6.17	ИкӀэм-икӀэжым, зыми сремыгъэгузавэ, сыт щхьэкӀэ жыпӀэмэ уӀэгъэ дыркъуэхэр сэ си пкъым щӀытелъыр Мэссихь сызэрыхуэлажьэр арщ.
GAL.6.18	Ди къуэшхэ, ди Зиусхьэн Хьисэ Мэссихь и нэфӀ фигухэм къащрехуэ. Ӏэмин.
EPH.1.1	Сэ сы-Паулщ. Тхьэм фӀэигъуэти, Мэссихь Хьисэ и апостол сыхъуащ. Фэ, Ефес къалэм
EPH.1.2	Тхьэуэ ди Адэ лъапӀэмрэ Зиусхьэн Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
EPH.1.3	Тхьэуэ ди Зиусхьэн Хьисэ Мэссихь и Адэрщ щӀыхьышхуэр зейр. Мэссихь ди псэм зэрыщыщым щхьэкӀэ, уафэм къикӀыу, гурэ псэкӀэ Тхьэм и нэфӀ лъэныкъуэ псомкӀэ къытщыхуащ. 
EPH.1.4	Сыт щхьэкӀэ жыпӀэмэ Тхьэм дунейр иухуэн и пэ, Мэссихь ди псэм зэрыхэлъым щхьэкӀэ езым и бынхэм ящыщ дыхъуну дыкъыхихащ, ди гур къабзэу, къуаншагъэ лъэпкъ дбгъэдэмылъу, фӀылъагъуныгъэ ди гум илъу, езым и пащхьэм дыщыпсэун папщӀэ. 
EPH.1.5	Хьисэ Мэссихь къыпкъырыкӀыу Тхьэм езым и бынхэм хуэдэу дищтэну куэд щӀауэ иухащ, игъуэу зэрилъытамрэ и мурадымрэ тету. 
EPH.1.6	Апхуэдэу щӀищӀар и щӀыхьышхуэм тету и нэфӀ къызэрытщыхуам щхьэкӀэ дэ езым щӀыхь хуэтщӀын папщӀэщ. Сыт щхьэкӀэ жыпӀэмэ езым и Къуэу фӀыуэ илъагъум къыпкъырыкӀыу Тхьэм и нэфӀ куэду къытщыхуащ. 
EPH.1.7	Мэссихь и лъыуэ жорым щыщӀэкӀамкӀэ ди щхьэхэр ищэхужащ, ди гуэныхьхэри къытхуигъэгъуащ, Тхьэм и нэфӀ щыхуэныгъэшхуэм тету. 
EPH.1.8	АкъылыфӀагъэ псоми гурыӀуэныгъэ псоми щӀыгъуу, Тхьэм а нэфӀ щыхуэныгъэшхуэр къытлъигъэсащ. 
EPH.1.9	Тхьэм и мурад щэхуу Мэссихь иригъэгъэзэщӀэну иухар игъуэу зэрилъытам тету дэ къыдгуригъэӀуащ. 
EPH.1.10	Тхьэм и мураду игъуэ къыщыскӀэ игъэзэщӀэнур уафэми щӀылъэми щыӀэ псори зы ищӀурэ Мэссихь и тепщэныгъэм щӀигъэувэну аращ.
EPH.1.11	Мэссихь ди псэм зэрыщыщым щхьэкӀэ Тхьэм дэри ӀыхьэфӀыр къытлъигъэсащ. Тхьэм иуха мурадым тету а ӀыхьэфӀыр къытлъысыну куэд щӀауэ игъэуващ. Езыращ и мурадымрэ зыхуеймрэ тету Ӏуэху псори зыгъэзащӀэр. 
EPH.1.12	Тхьэм апхуэдэу щӀищӀар дэ, Мэссихь щыгугъыу япэ пэплъэхэм, Тхьэм и щӀыхьышхуэм фӀыщӀэ хуэтщӀын щхьэкӀэщ. 
EPH.1.13	Фэ фи псэми Мэссихь щыщ хъуащ. Мэссихь фи псэм щыщ щыхъуар щыпкъагъэм теухуа хъыбару, фымыкӀуэду фыкъезыгъэл хъыбарыфӀыр щызэхэфхам щыгъуэщ. МэссихькӀэ фӀэщхъуныгъэ фиӀэ щыхъум, Тхьэм езым и Псэ ЛъапӀэу дыкъызэригъэгугъар мыхъурым хуэдэу фи гум кърилъхьащ. 
EPH.1.14	Дэ, Тхьэм и цӀыхухэм, ди щхьэхэр ищэхужыху, ӀыхьэфӀыр къызэрытлъигъэсымкӀэ Тхьэм и Псэ ЛъапӀэр ди сакъылэтщ,
EPH.1.15	Аращи, Зиусхьэн ХьисэкӀэ фӀэщхъуныгъэу фиӀэмрэ Тхьэм и цӀыху лъапӀэхэмкӀэ фӀылъагъуныгъэу фиӀэмрэ я хъыбар щызэхэсхам къыщыщӀэдзауэ, 
EPH.1.16	Тхьэм сыщелъэӀукӀэ, фи гугъу сощӀ икӀи фэр щхьэкӀэ зэпымыууэ абы щӀыхь хузощӀ. 
EPH.1.17	Ди Зиусхьэн Хьисэ Мэссихь и Тхьэуэ щӀыхьышхуэ зиӀэ Адэ лъапӀэм сызэрелъэӀур, фэ ар нэхъыфӀу фщӀэн щхьэкӀэ, езым и Псэ ЛъапӀэр фигу кърилъхьэныр арщ. Езым и Псэ ЛъапӀэр арщ акъылыфӀагъэ диӀэ зыщӀри Тхьэр зыхуэдэр къытхуэзыгъэнахуэри. 
EPH.1.18	Фэ фи гур къигъэплъэжынуи Тхьэм солъэӀу. Апхуэдэу сыщӀелъэӀур Тхьэм фыкъызыхуриджа гугъэр фщӀэн щхьэкӀэщ. ИтӀани езым и цӀыху лъапӀэхэм драгъусэу щӀыхьышхуэ зиӀэ Ӏыхьэшхуэу Тхьэм къытлъигъэсри фщӀэн щхьэкӀэщ сыщӀелъэӀур. 
EPH.1.19	Абы нэмыщӀу сыщӀелъэӀур, дэ, фӀэщхъуныгъэ зиӀэхэм, ди псэм хэлъу, Тхьэм и лъэкӀыныгъэшхуэу гъунэ зимыӀэри фщӀэн щхьэкӀэщ. 
EPH.1.20	А лъэкӀыныгъэшхуэр зыхуэдэр Тхьэм Мэссихь лӀахэм къазэрыхигъэтэджыкӀыжу, уафэм дришеижауэ ижьырабгъумкӀэ зэрызыбгъэдигъэтӀысхьа лъэкӀыныгъэшхуэр арщ. 
EPH.1.21	Ӏэтащхьэхэми, тепщэныгъэ зиӀэ псоми, лъэкӀыныгъэшхуэ зиӀэ псоми, пашэ псоми, мы дунейм и мызакъуэу, къэкӀуэну дунейми зи цӀэ къыщыраӀуэ псоми Тхьэм Мэссихь япщ ищӀащ. 
EPH.1.22	ЩыӀэ псори Мэссихь и лъэгу щӀигъэувэри, псоми я щхьэу икӀи члисэ зэхуэсым и щхьэу щытыну Тхьэм ар игъэуващ. 
EPH.1.23	Члисэ зэхуэсыр Мэссихь и пкъым хуэдэщ. ДэнэкӀи щыӀэ псори нэгъэса зыщӀ Мэссихь члисэ зэхуэсым нэгъэсауэ хэлъщ.
EPH.2.1	Фи бзаджагъэмрэ фи гуэныхьхэмрэ къахэкӀкӀэ, лӀахэм хуэдэу фыщытащ. 
EPH.2.2	А Ӏуэхухэм я гъуэгум фрикӀуэрт. Мы дунейм и хабзэжь Ӏейм фытету, жьым тепщэныгъэ щызиӀэ Ӏэтащхьэу, жин бзаджэу
EPH.2.3	Дэ псори а цӀыхухэм дахэту, ди гуэныхьыщӀэ щэныжьыр зыщӀэхъуэпсу щыта Ӏуэху мыхъумыщӀэхэм тету дыпсэуащ. Ди гуэныхьыщӀэ щэныжьымрэ ди гупсысэхэмрэ зыщӀэхъуэпсу щытар дгъэзащӀэу щытащ. Ди щэныжьым уеплъмэ, нэгъуэщӀ цӀыхухэми хуэдэу, дэри Тхьэм и губжьым и тепщэныгъэм дыщӀэтащ. 
EPH.2.4+EPH.2.5	Дэ тщӀа гуэныхьхэм къахэкӀкӀэ, лӀахэм хуэдэу дыщыта пэтми, гущӀэгъушхуэ зиӀэ Тхьэм къытхуиӀэ фӀылъагъуныгъэшхуэм щхьэкӀэ Мэссихь дригъусэу дыкъигъэпсэужащ. Тхьэм и нэфӀ щыхуэныгъэкӀэ дыкъригъэлащ дымыкӀуэду. 
EPH.2.6	Мэссихь ди псэм зэрыщыщым щхьэкӀэ абы дригъусэу Тхьэм дыкъигъэтэджыжащ, абы дригъусэуи уафэм хэщӀапӀэ къыщыдитащ. 
EPH.2.7	Тхьэм апхуэдэу щӀищӀар Мэссихь Хьисэ къытхуригъэщӀа фӀыгъуэмкӀэ езым и нэфӀ щыхуэныгъэшхуэу гъунэ зимыӀэр къэкӀуэну лъэхъэнэхэм я цӀыхухэми яригъэлъагъун щхьэкӀэщ. 
EPH.2.8	Тхьэм и нэфӀ щыхуэныгъэкӀэ фыкъригъэлащ фымыкӀуэду, фӀэщхъуныгъэ фиӀэ зэрыхъуам щхьэкӀэ. Ар къызпкърыкӀар фэракъым, ар Тхьэм и тыгъэщ. 
EPH.2.9	Дэ фӀы зэрытщӀаракъым дымыкӀуэду Тхьэм дыкъыщӀригъэлыр. Ар зы цӀыхум и напщӀэ тримылъхьэн щхьэкӀэ, Тхьэм а Ӏуэхур апхуэдэу игъэпсащ. 
EPH.2.10	Сыт щхьэкӀэ жыпӀэмэ иджы дызэрыщытым хуэдэу дызыщӀар Тхьэращ. Мэссихь ди псэм щыщыну Тхьэм дыкъигъэщӀащ, Тхьэм къытхуигъэхьэзыра ӀуэхуфӀхэр длэжьын щхьэкӀэ.
EPH.2.11	Аращи, фэ, хамэ лъэпкъыу къалъхуахэр, фыкъэдаӀуэ. Сунэт ящӀахэр (сунэт ӀэкӀэ ящӀахэращ жыхуэсӀэхэр) фэ, «сунэт ямыщӀакӀэ» зэджэхэм, мыр фи гум къэвгъэкӀыжын хуейщ: 
EPH.2.12	Пасэ зэманым Мэссихь фи псэм щымыщу фыпсэуащ. Израил лъэпкъым фыщымыщу, Тхьэм а лъэпкъыр къызэригъэгугъа Ӏуэхухэм тещӀыхьа зэгурыӀуэныгъэхэмкӀэ
EPH.2.13	Ауэ иджы, Мэссихь фи псэм щыщ зэрыхъуам щхьэкӀэ, фэ, зэгуэрым Тхьэм пэжыжьэу щыта цӀыхухэр, Мэссихь и лъыуэ жорым щыщӀэкӀамкӀэ Тхьэм гъунэгъу фыхуэхъуащ.
EPH.2.14	Сыт щхьэкӀэ жыпӀэмэ езы Мэссихьщ дызэзыгъэкӀужар. Езыращ а тӀур
EPH.2.15	Унафэхэмрэ хабзэхэмрэ зэрыт Торэт хабзэр лъэныкъуэ иригъэзащ абы. Мэссихь апхуэдэу щӀищӀар, цӀыхухэр зэригъэкӀужкӀэрэ, а лъэпкъитӀыр зы лъэпкъыщӀэ игъэхъун папщӀэщ. 
EPH.2.16	Зэбииныри жорым щигъэкӀуэду, а тӀур зыпкъ хъуауэ, жорым зэрыкӀэрылӀыхьам щхьэкӀэ, ахэр Тхьэм иригъэкӀужын папщӀэщ Мэссихь апхуэдэу щӀищӀар. 
EPH.2.17	Мэссихь къакӀуэри, фэ, Тхьэм пэжыжьэу щыта цӀыхухэми, абы и гъунэгъуу щыта цӀыхухэми, зэкӀужыныгъэм и хъыбарыр къывигъэщӀащ. 
EPH.2.18	Мэссихь илэжьа Ӏуэхум щхьэкӀэ, а зы Псэ ЛъапӀэр ди псэм хэлъурэ, тӀури Адэ лъапӀэм и гъунэгъу дыхъун тлъэкӀынущ дэ.
EPH.2.19	Аращи, хамэу икӀи хэхэсу фыщытыжкъым, Тхьэм и цӀыху лъапӀэхэм фыхилъытащ, Тхьэм и унагъуэм щыщи фыхъуащ. 
EPH.2.20	Апостолхэмрэ бегъымбархэмрэ
EPH.2.21	Зиусхьэн Хьисэщ унэ псори зэтезыгъэувэр, езыр а унэм зэрисым щхьэкӀэ, Тхьэм и унэшхуэ лъапӀэ хъуну зеӀэт. 
EPH.2.22	Фэ Мэссихь фи псэм щыщщи, мывэхэм фахуэдэу, Тхьэм и Псэ ЛъапӀэр зэрыс унэм Мэссихь фэри фыхегъэувэ.
EPH.3.1	Абы щхьэкӀэ сэ, Паул, Мэссихь Хьисэ сыхуэлажьэурэ, фэ хамэ лъэпкъхэм
EPH.3.2	Тхьэм и нэфӀ къысщыхуэри, Ӏуэху фхуэсщӀэну си пщэм къызэрыдилъхьам и хъыбарыр зэхэфхауэ щытын хуейщ. 
EPH.3.3	Тхьэм и мурад щэхур къысхуигъэнахуэри сигъэщӀащ, кӀэщӀу нызэрыфхуэстхам хуэдэу. 
EPH.3.4	Мы тхылъым фыщеджэкӀэ, Мэссихь теухуа щэхур зэрэзэхэсщӀыкӀым гу лъыфтэнущ. 
EPH.3.5	А щэхур Тхьэм и Псэ ЛъапӀэм апостол лъапӀэхэмрэ бегъымбар лъапӀэхэмрэ
EPH.3.6	А щэхур мыращ: Мэссихь Хьисэ хамэ лъэпкъхэм я псэм щыщ хъууэ хъыбарыфӀыр зэращтам щхьэкӀэ, Тхьэм израил лъэпкъым къалъигъэс ӀыхьэфӀыр абыхэми къалъегъэс; а лъэпкъхэри израилхэм ящӀыгъуу зы пкъым щыщщ, Тхьэм израил лъэпкъыр къызэригъэгугъа ӀуэхуфӀхэм абыхэми я Ӏыхьэ хэлъщ.
EPH.3.7	Тхьэм къысхилъхьа лъэкӀыныгъэм тету, мы Ӏуэхур згъэзэщӀэну абы и нэфӀ щыхуэныгъэкӀэ саугъэту къызэрызитри, мы хъыбарыфӀым сыхуэлэжьэну сигъэуващ. 
EPH.3.8	Тхьэм и цӀыху лъапӀэхэм нэхърэ сынэхъ цӀыкӀуми, Тхьэм и нэфӀ къысщыхури, мы Ӏуэхур си пщэм къыдилъхьащ: Мэссихь хэлъ къулеигъэшхуэу зыми имыгъэунэхуфынум и хъыбарыр хамэ лъэпкъхэм езгъэщӀэнуи, 
EPH.3.9	Тхьэм и мурад щэхур цӀыху псоми наӀуэ яхуэсщӀынуи арщ. БлэкӀа лъэхъэнэхэм къыщыщӀэдзауэ, а мурад щэхур Тхьэуэ псори къэзыгъэщӀам цӀыхухэм яригъэщӀауэ щытакъым. 
EPH.3.10	Тхьэм апхуэдэу щӀищӀар члисэ зэхуэсым и хьэтыркӀэ и акъылыфӀагъэ зэмылӀэужьыгъуэм и хъыбарыр уафэм щыӀэ Ӏэтащхьэхэми, тепщэныгъэ зиӀэхэми иджырей зэманым яригъэщӀэн щхьэкӀэщ. 
EPH.3.11	Тхьэм а Ӏуэхур игъэзэщӀащ, Мэссихь Хьисэу ди Зиусхьэным иригъэгъэзэщӀа зэи мыкӀуэдыжын мурадым тету. 
EPH.3.12	Мэссихь ди псэм щыщу, езымкӀэ фӀэщхъуныгъэ зэрыдиӀэм щхьэкӀэ, дыгушхуэурэ икӀи езым дыщыгугъыурэ, Тхьэм и гъунэгъу дыхъун тлъэкӀынущ. 
EPH.3.13	Аращи, си фӀагъ фэзгъэкӀыурэ, гугъуехь зэрысшэчым щхьэкӀэ фи гур фымыгъэныкъуэну сыныволъэӀу. Сэ сшэч а гугъуехьым фэркӀэ фӀы хэлъщ.
EPH.3.14	Аращи, ди Зиусхьэн Хьисэ Мэссихь и Адэм и пащхьэм лъэгуажьэмыщхьэу соувэ. 
EPH.3.15	Езыращ Адэ лъапӀэу уафэми щӀылъэми щыӀэ унагъуэ псоми я цӀэр къызытекӀыр. 
EPH.3.16	Тхьэм и щӀыхьышхуэм тету, езым и Псэ ЛъапӀэмкӀэ фигухэр лъэкӀыныгъэкӀэ игъэбыдэну солъэӀу, 
EPH.3.17	ар фи фӀэщ зэрыхъуамкӀэ Мэссихь фи псэм щыщын щхьэкӀэ. 
EPH.3.18	Фи лъабжьэхэр фӀылъагъуныгъэм тещӀыхьауэ икӀи фэ абы фытету, Тхьэм и цӀыху лъапӀэ псоми фрагъусэу, Мэссихь и фӀылъагъуныгъэм и бгъуагъри, и кӀыхьагъри, и кууагъри, и лъагагъри къывгурыӀуэн флъэкӀыну Тхьэм солъэӀу. 
EPH.3.19	А фӀылъагъуныгъэу щӀэныгъэ псоми къамыубыдыфынур фщӀэн ирехъу, Тхьэм и хьэл-щэн псори фхэлъын щхьэкӀэ.
EPH.3.20	ЩӀыхьышхуэр зейр Тхьэращ. Тхьэм къытхилъхьа лъэкӀыныгъэмкӀэ Ӏуэхуу дызэрелъэӀуфынухэмрэ дызэгупсысыфынухэмрэ нэхърэ егъэлеяуэ нэхъыбэж ищӀыфынущ абы. 
EPH.3.21	Дэ, Мэссихь Хьисэ зи псэм хэлъу, члисэ зэхуэсым щыщхэм, мыкӀуэдыжын лъэхъэнэу къэкӀуэнухэмкӀи щӀэблэ къэхъунухэмкӀи Тхьэм щӀыхьышхуэр хуэдвгъэщӀ. Ӏэмин.
EPH.4.1	Сэ, Зиусхьэным сызэрыхуэлажьэм щхьэкӀэ, лъэхъуэщым сыщӀадзауэ сыщӀэсу сыныволъэӀу: Тхьэм фыкъызыхуриджа псэукӀэм хуэфащэу фыпсэу. 
EPH.4.2	Фымыпагэ, гущабагъэри шыӀэныгъэри фи гум ивгъэлъ, фӀылъагъуныгъэкӀэ зым зыр ирешыӀэ. 
EPH.4.3	Тхьэм и Псэ ЛъапӀэм зэакъылыгъу фищӀащи, ар зэрыфхъумэным фызэзыпх зэгурыӀуэныгъэмкӀэ фыхущӀэкъу. 
EPH.4.4	Зы пкъым дыщыщыщщ, Тхьэм и Псэ ЛъапӀэри зыщ, дызыщыгугъыу дызыпэплъэ Ӏуэхуу Тхьэм дыкъызыхуриджари зыщ. 
EPH.4.5	Зиусхьэныр зыщ, фӀэщхъуныгъэри зыщ, дыщӀаумэхъри зыщ. 
EPH.4.6	Тхьэуэ цӀыху псоми я Адэ лъапӀэри зыщ. Абы цӀыху псоми тепщэныгъэ яхуиӀэщ, къэхъугъэ псоми Ӏуэху зыхурегъэлэжь, ар псоми ди псэм щыщщ.
EPH.4.7	Дэ тщыщ дэтхэнэми Мэссихь и нэфӀ къыщыхуащ, хэти тыгъэ къритыну зэрыхуигъэфэщам теухуауэ. 
EPH.4.8	Аращ Тхьэм и псалъэ тхахэм щӀахэтыр:
EPH.4.8	«ИщхьэмкӀэ щыдэкӀуеижым,
EPH.4.8	Ӏэхъулъэхъу зэрылъхэр здыдришеящ,
EPH.4.8	цӀыхухэми тыгъэхэр яритащ».
EPH.4.9	(«ИщхьэкӀэ дэкӀуеижащ» жыхуиӀэ псалъэхэм къикӀыр езыр нэхъапэм щӀылъэм и лъахъшапӀэ дыдэм нэс къызэрехаращ. 
EPH.4.10	А лъахъшапӀэ дыдэм къехар езы дыдэращ уафэ псоми нэхърэ нэхъ лъагэу дэкӀуеижар, къэхъугъэ псори щыщӀагъэ лъэпкъ хэмылъу нэгъэса ищӀын щхьэкӀэ.) 
EPH.4.11	Мэссихь цӀыхухэм тыгъэхэр зэраритар мыращ: цӀыху гуэрхэр апостолу
EPH.4.12	Ахэр щӀигъэувар и цӀыху лъапӀэхэм езым хуэлэжьэну лъэкӀыныгъэ яритын, Мэссихь и пкъым щыщхэм гурэ псэкӀэ нэхъ лъэкӀыныгъэ яригъэгъуэтын папщӀэщ. 
EPH.4.13	Апхуэдэу, дэ псоми Тхьэм и КъуэмкӀэ фӀэщхъуныгъэ диӀэу, ар зыхуэдэри тщӀэуэ, зы дыхъунущ икӀи Мэссихь и щыпкъагъэм щыщӀагъэ лъэпкъ хэмылъу, цӀыху нэгъэсауэ зэрыщытым хуэдэу, дэри, ди щыпкъагъэм щыщӀагъэ лъэпкъ хэмылъу, цӀыху нэгъэса дыхъунущ.
EPH.4.14	Толъкъунхэм адэ-мыдэкӀэ дызэрадзэу, сабийм дыхуэдэжынкъым итӀанэ, цӀыху гуэрхэм адрей цӀыхухэм ирагъащӀэ хъыбархэм я жьыбгъэ псоми дызэрахуэжыфынукъым. Адрей цӀыхухэр дэшэхыным хуэӀэзэ цӀыхухэм я пцӀыр къытхэзэгъэжынукъым итӀанэ. 
EPH.4.15	ФӀылъагъуныгъэр ди гум илъу, щыпкъагъэр къыжытӀэурэ, сыт хуэдэ лъэныкъуэкӀи Мэссихь хуэдэ дыхъуурэ зыдужьынущ. Езыращ щхьэр. 
EPH.4.16	Езы Мэссихьыращ пкъым къару езыгъэгъуэтри, пкъыр зэзыпхыурэ пкъы псори зэхэзыгъэувэри, зэщӀэзыубыдэри. Апхуэдэу пкъым щыщ дэтхэнэ пкъыгъуэри зэрылэжьэн хуейм хуэдэу щылажьэкӀэ, пкъым хохъуэ, фӀылъагъуныгъэкӀи къару нэхъ егъуэт.
EPH.4.17	Зиусхьэным и цӀэкӀэ куэду фхузогъэбыдэ: Хамэ лъэпкъхэм я щхьэхэр нэщӀу зэрыпсэум хуэдэу фымыпсэу. 
EPH.4.18	Я зэхэщӀыкӀ кӀыфӀщ, я ерыщыгъэм къыхэкӀкӀи зыри къагурымыӀэу, Тхьэм цӀыхухэм къарит гъащӀэм пэжыжьэщ ахэр. 
EPH.4.19	Гулъытэ ямыӀэу, мыхъумыщӀэ псэукӀэм зратащ абыхэм, загъэнщӀыни ялъэмыкӀыу, сыт хуэдэ мыкъабзэныгъэми хэтщ.
EPH.4.20	Ауэ Мэссихь и хъыбарыр фэзыгъэщӀа цӀыхухэм а хъыбарыр щӀывагъэщӀар аракъым. 
EPH.4.21	Мэссихь и хъыбарыр фэ зэхэфхащ, езыри фи псэм щыщу, абы хэлъ щыпкъагъэр зэхэфщӀыкӀащ. 
EPH.4.22	Фи псэукӀэжьым щыщу фи щэныжь бзаджэр зыхэвнын зэрыхуейр фагъэщӀащ. Сыт щхьэкӀэ жыпӀэмэ фи щэныжь бзаджэм и хъуэпсэныгъэ мыхъумыщӀэу фыкъэзыгъапцӀэхэмкӀэ фигъэунэхъуну хэтащ. 
EPH.4.23	Фи гум илъри фи гупсысэкӀэри Тхьэм зэревгъэхъуэкӀын зэрыхуейр фагъэщӀащ. 
EPH.4.24	Щыпкъагъэрэ гукъабзагъэрэ тэмэму фиӀэнуи, езым фыхуэдэнуи, Тхьэм фыкъигъэхъужауэ, щэныщӀэфӀыр фащэу зэфшэкӀын зэрыхуейри фагъэщӀащ.
EPH.4.25	Аращи, пцӀы упсыныр зыхэвни, хэти езым и гъунэгъум щыпкъагъэр щытрырет, сыт щхьэкӀэ жыпӀэмэ дэ псори зыпкъ закъуэм дыщыщщ. 
EPH.4.26	Фыгубжьми, гуэныхь зыхэлъ фымыщӀэ. Фыгубжьауэ, жэщ зытевмыгъахъуэ. 
EPH.4.27	ШейтӀаным гъуэгу евмыт. 
EPH.4.28	ДыгъуакӀуэр иремыдыгъуэж, ар ирелажьи, и ӀэхэмкӀэ фӀы ирырелэжь, щыщӀагъэ зиӀэхэм ядигуэшын иӀэн щхьэкӀэ.
EPH.4.29	ЕмыкӀу псалъэ фи жьэм къыжьэдэвмыгъэкӀ, адрей цӀыхухэм гурэ псэкӀэ нэхъ лъэкӀыныгъэ евгъэгъуэтурэ, псалъэфӀхэр фи жьэм къыжьэдэвгъэкӀ, а псалъэхэр зэхэзых цӀыхухэм фи фӀагъ евгъэкӀын щхьэкӀэ. 
EPH.4.30	Тхьэм и Псэ ЛъапӀэм и гур хэвмыгъэщӀ. Тхьэм фи щхьэхэр щищэхужыну махуэм
EPH.4.31	Сыт хуэдэ гужьгъэжьри, къызэщӀэплъэнри, губжьынри, кӀий-гуоунри, цӀыхухэм ӀейкӀэ ятепсэлъыхьынри, сыт хуэдэ бзаджагъэри зыхэвныж. 
EPH.4.32	Зыр зым фӀыуэ хущрет, гущӀэгъу зэхуэфщӀ икӀи зым адрейм хуэвгъэгъу, Мэссихь и хьэтыркӀэ Тхьэм фэ къызэрыфхуигъэгъуам хуэдэу.
EPH.5.1	Тхьэм фӀыуэ илъагъу быну фызэрыщытым щхьэкӀэ абы и лъэужьым фрикӀуэ. 
EPH.5.2	Мэссихь фӀыуэ дилъагъуу, мэ ӀэфӀ зыпих саугъэту икӀи Тхьэм и гум ирихь къурмэныпхъэу дэр щхьэкӀэ и псэр зэритам хуэдэу, фи гум фӀылъагъуныгъэ илъу фыпсэу.
EPH.5.3	Тхьэм и цӀыху лъапӀэхэм зэрахуэфащэращи, зинэ щӀэным, сыт хуэдэ гуфӀеягъэми е нэпсеягъэми я гугъу фи зэхуакум щыфщӀ хъунукъым. 
EPH.5.4	ХъуанэцӀанэр, зыри къызэрымыкӀ гушыӀэ мышыур фэ фхуэфащэкъым, фхуэфащэр Тхьэм щӀыхь хуэфщӀынырщ. 
EPH.5.5	Мы Ӏуэхур зэвгъащӀэ: Зинэ зыщӀэ цӀыхум, е зи гур мыкъабзэм, е нэпсейм – апхуэдэ цӀыхум тхьэ нэпцӀ егъэлъапӀэ, – апхуэдэм Мэссихьрэ Тхьэмрэ я тепщэныгъэшхуэмкӀэ Ӏыхьэ къылъысынукъым. 
EPH.5.6	Псалъэ мышыухэмкӀэ зыми зыкъевмыгъэгъапцӀэ, апхуэдэ Ӏуэхухэм щхьэкӀэ Тхьэм и губжьыр езым емыдаӀуэ цӀыхухэм къалъигъэсынущи. 
EPH.5.7	Аращи, апхуэдэ цӀыхухэм гъусэ фахуэмыхъу.
EPH.5.8	Зэгуэрым фэ кӀыфӀыгъэм фыхуэдащ, ауэ иджы Зиусхьэныр фи псэм зэрыщыщым щхьэкӀэ нэху фыхъуащ. Нэхум и бынхэр псэун зэрыхуейм хуэдэу фыпсэу, 
EPH.5.9	сыт щхьэкӀэ жыпӀэмэ фӀыгъуэ псори, захуагъэ псори, щыпкъагъэ псори нэхум къыпокӀуэ. 
EPH.5.10	Зиусхьэным игъуэу илъытэ Ӏуэхухэр вгъэунэху икӀи зэвгъащӀэ. 
EPH.5.11	ПщӀэ зимыӀэ кӀыфӀым и Ӏуэхухэм фи Ӏуэхур хэвмылъхьэ, атӀэ а Ӏуэхухэр зыхуэдэр къыщӀэвгъэщ. 
EPH.5.12	Апхуэдэ цӀыхухэм ялэжь Ӏуэху щэхухэм я гугъу пщӀын къудейри емыкӀущ. 
EPH.5.13	Ауэ нэхум Ӏуэху псори ӀупщӀ щищӀкӀэ, ахэр къолъагъуэ, къэлъагъуэ псори нэху мэхъури. 
EPH.5.14	Аращ мыпхуэдэу щӀыжаӀэр:
EPH.5.14	«Уэ, жейр, къэушыж,
EPH.5.14	лӀахэм къахэтэджыкӀыжи,
EPH.5.14	Мэссихь нэхур къыптригъэпсэнущ».
EPH.5.15	Аращи, фи псэукӀэмкӀэ лъэщу фызыхуэсакъыж, акъылыфӀагъэ зимыӀэхэм фахуэмыдэу, акъылыфӀагъэ зиӀэхэм фахуэдэу фыпсэу. 
EPH.5.16	Игъуэр блэвмыгъэкӀ, мы махуэхэр махуаещи. 
EPH.5.17	Аращи, фымыгупсысэу фымыпсэу, Зиусхьэныр зыхуейр зыгурывгъаӀуэ. 
EPH.5.18	Фадэм зевмыгъэгъэудафэ. Абы къыхэкӀыр мыхъумыщӀэ псэукӀэщ. Тхьэм и Псэ ЛъапӀэр нэгъэсауэ фи гум ивгъэлъ. 
EPH.5.19	УэрэдхэмкӀи, тхьэщӀыхь уэрэдхэмкӀи, Тхьэм и Псэ ЛъапӀэм фи гум кърилъхьэ уэрэдхэмкӀи фызэдежьу. Фигу псомкӀи Зиусхьэным щӀыхь хуэфщӀурэ, абы уэрэд хужыфӀэ. 
EPH.5.20	Ди Зиусхьэн Хьисэ Мэссихь и цӀэкӀэ Ӏуэху псом щхьэкӀи Тхьэуэ Адэ лъапӀэм зэпымыууэ щӀыхь хуэфщӀ.
EPH.5.21	Мэссихь и фӀэлӀыкӀ фи гум илъурэ, фызэхуэӀурыщӀэ.
EPH.5.22	Фэ, фызхэ, Зиусхьэным фызэрыхуэӀурыщӀэм хуэдэу, филӀхэми фахуэӀурыщӀэ. 
EPH.5.23	Мэссихь члисэ зэхуэсым и щхьэу зэрыщытым хуэдэу, лӀыри и фызым и щхьэу щытщ. Члисэ зэхуэсыр Мэссихь и пкъыу щытщ, езыращ а пкъыр мыкӀуэду къезыгъэлыр. 
EPH.5.24	Члисэ зэхуэсыр Мэссихь зэрыхуэӀурыщӀэм хуэдэу, фызри и лӀым сыт ищӀысымкӀи хуэӀурыщӀэн хуейщ.
EPH.5.25	Мэссихь члисэ зэхуэсыр фӀыуэ илъагъуу, и псэр абы зэрыщӀитам хуэдэу, дэтхэнэ лӀыми и фызыр фӀыуэ ирелъагъу. 
EPH.5.26	Мэссихь и псэр щӀитар псымкӀи
EPH.5.27	Абы нэмыщӀу, Мэссихь и псэр щӀитар члисэ зэхуэсым дахагъэ иӀэу, е бжьыгъэ, е зэлъагъэ, е апхуэдэ щыщӀагъэ лъэпкъ имыӀэу, атӀэ гукъабзэу, къуаншагъэ зыри бгъэдэмылъу, езым и пащхьэм иригъэувэн папщӀэщ. 
EPH.5.28	Апхуэдэу, лӀым езым и пкъым хуэдэу и фызыр фӀыуэ илъагъун хуейщ. Зи фызыр фӀыуэ зылъагъум и щхьэри фӀыуэ елъагъуж. 
EPH.5.29	Зыми езым и пкъыр илъагъу мыхъуу зэи щытакъым, атӀэ пкъыр зыхуэныкъуэр ирегъэгъуэт икӀи йогугъу, Зиусхьэныр члисэ зэхуэсым зэрегугъум хуэдэу; 
EPH.5.30	Мэссихь и пкъым дыщыщщ, и лым дыщыщщ, и къупщхьэми дыщыщщ. 
EPH.5.31	Тхьэм и псалъэ тхахэм зэрыхэтым хуэдэу,
EPH.5.32	А псалъэхэм яхэлъ щэхур щэхушхуэщ: Сэ къызэрызгурыӀуэмкӀэ, а псалъэхэр зытеухуар Мэссихьрэ члисэ зэхуэсымрэщ. 
EPH.5.33	Аращи, фэ фщыщ дэтхэнэми, езым и щхьэр фӀыуэ зэрилъагъум хуэдэу, и фызри фӀыуэ ирелъагъу. Фызми и лӀым щӀыхь хурещӀ.
EPH.6.1	Фэ, бынхэ, Зиусхьэныр фи псэм зэрыщыщым щхьэкӀэ, фи адэмрэ фи анэмрэ федаӀуэ. Абы фытетмэ, фӀыщ, фызахуэщ. 
EPH.6.2	«Уи адэмрэ уи анэмрэ щӀыхь яхуэщӀ», жиӀэри аращ япэ унафэу
EPH.6.3	«ФӀыгъуэ къохъулӀэн икӀи куэдрэ мы дунейм ущыпсэун щхьэкӀэ», жиӀэурэ.
EPH.6.4	Фэ, адэхэ, фи бынхэр фымыгъэгубжь, атӀэ Зиусхьэным зэрыфӀэигъуэм тету фпӀы икӀи вгъасэ.
EPH.6.5	Фэ, унэӀутхэ, мы дунейм фытетыху, фи тепщэхэм фащышынэу, фигури къикӀэзызыкӀыу федаӀуэ, Мэссихь пэжыгъэкӀэ фызэредаӀуэм хуэдэу, абыхэми федаӀуэ. 
EPH.6.6	Абыхэм федаӀуэ жызоӀэ, ауэ «дэ абыхэм гурыхь дащыхъунщ» жыфӀэу, я нэхэмкӀэ къыщывэплъ къудейракъым фащедэӀуэнур, атӀэ Мэссихь фызэрыхуэлажьэм щхьэкӀэ, фигурэ фи псэкӀэ сыт щыгъуи федаӀуэурэ, Тхьэр зыхуейр влэжь. 
EPH.6.7	ЦӀыхухэм фазэрыхуэлажьэм хуэмыдэу, Зиусхьэным фызэрыхуэлажьэм хуэдэу, фи тепщэхэм фи гуапэу фахуэлажьэ, 
EPH.6.8	сыт хуэдэ цӀыхуми, ар унэӀутми щхьэхуитми, фӀыгъуэ илэжьмэ, и ӀыхьэфӀыр Зиусхьэным абы къызэрылъигъэсынур фэ фощӀэ.
EPH.6.9	Фэ, тепщэхэ, фэри фи унэӀутхэм апхуэдэу фадэгъуэгурыкӀуэ, пхъашагъэкӀэ фадэмыгъуэгурыкӀуэ, сыт щхьэкӀэ жыпӀэмэ лъэныкъуитӀми а зы Зиусхьэныр уафэм зэрыщывиӀэр фощӀэ. Ар цӀыхухэм я фэм еплъыркъым, атӀэ цӀыху псори абыкӀэ зэхуэдэщ.
EPH.6.10	ИкӀэм-икӀэжым, Зиусхьэным и лъэкӀыныгъэшхуэкӀэ къару зивгъэӀэ. 
EPH.6.11	Тхьэм и Ӏэщэ-фащэ псомкӀи зыфгъэпс, шейтӀаным и гъэпцӀагъэ мурадхэм фапэувыжын щхьэкӀэ. 
EPH.6.12	Сыт щхьэкӀэ жыпӀэмэ дызэбэныр лымрэ лъымрэ къахэхъукӀа цӀыхухэр аркъым, атӀэ жин бзаджэ Ӏэтащхьэхэрщ, тепщэныгъэ зиӀэхэрщ, мы дуней кӀыфым и пашэшхуэ жин бзаджэхэрщ, уафэми щыӀэ жин бзаджэхэрщ. 
EPH.6.13	Аращи, Тхьэм и Ӏэщэ-фащэхэр къафщтэ, махуаер къыщыскӀэ, гъуэгум фыкъыщимыкӀуэтыжын икӀи псоми фатекӀуэу фи лъэ быдэкӀэ абы фытетын щхьэкӀэ. 
EPH.6.14	Аращи, быдэу фыщыт; щыпкъагъэр фи бгырыпхым хуэдэ зивгъэӀэ; Тхьэм дежкӀэ диӀэ щыпкъагъэри афэ джанэм хуэдэ зыщыфтӀагъэ. 
EPH.6.15	Тхьэм езым дызэрызригъэкӀужам и хъыбарыфӀыр цӀыхухэм яхуэфӀуэтэным хуэхьэзырыныр вакъэхэм хуэдэ зылъыфтӀагъэ. 
EPH.6.16	Абыхэм нэмыщӀу, фӀэщхъуныгъэр мэӀуху хуэдэ къафщтэ. ШейтӀаным и шабзэ плъахэр абыкӀэ вгъэункӀыфӀын флъэкӀынущ. 
EPH.6.17	ФымыкӀуэду Тхьэм фыкъызэрыригъэлыр тажым хуэдэ къафщтэ. Тхьэм и Псэ ЛъапӀэм къывит джатэр къафщтэ. А джатэр Тхьэм и псалъэхэр арщ. 
EPH.6.18	Тхьэм и Псэ ЛъапӀэм и лъэкӀыныгъэкӀэ Тхьэр къывдэӀэпыкъуну сыт щыгъуи фелъэӀу, фызыхуэныкъуэхэмкӀи Тхьэм фелъэӀу. Фысакъыу икӀи фемышу, Тхьэм и цӀыху лъапӀэ псоми зэпымыууэ фахуелъэӀу.
EPH.6.19	Си жьэр щызэтесхкӀэ, хъыбарыфӀым и щэхур гушхуэныгъэкӀэ къызэрыжысӀэн псалъэхэр си гум кърилъхьэн щхьэкӀэ Тхьэм фысхуелъэӀу. 
EPH.6.20	Ӏэпхлъэпх сащӀауэ, мы хъыбарыфӀым срилӀыкӀуэщ. ХъыбарыфӀыр гушхуэныгъэкӀэ къызэрыжысӀэн хуейм хуэдэу къыжысӀэну, Тхьэм фысхуелъэӀу.
EPH.6.21	Фэ си хъыбархэри злэжь Ӏуэхухэри фщӀэн щхьэкӀэ, фӀыуэ тлъагъу къуэш Тихик
EPH.6.22	Ди Ӏуэхухэр зытетыр фигъэщӀэн, фигъэгушхуэн щхьэкӀэщ ар фи деж ныщӀэзгъакӀуэр.
EPH.6.23	Тхьэуэ Адэ лъапӀэмрэ Зиусхьэн Хьисэ Мэссихьрэ къабгъэдэкӀыу, къуэшхэм гузэгъэгъуэрэ фӀэщхъуныгъэр зыхэлъ фӀылъагъуныгъэмрэ къалърес. 
EPH.6.24	МыкӀуэдыжын фӀылъагъуныгъэ зиӀэу, ди Зиусхьэн Хьисэ фӀыуэ зылъагъу цӀыхухэм Тхьэм и нэфӀ къащрехуэ. Ӏэмин.
PHP.1.1	Сэ сы-Паулщ. Тимофейрэ
PHP.1.2	Тхьэуэ ди Адэ лъапӀэмрэ Зиусхьэн Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
PHP.1.3	Си гум фыкъэкӀыжыху къэс, си Тхьэм щӀыхь хузощӀ. 
PHP.1.4	Сыт щыгъуи, фэ псоми щхьэкӀэ Тхьэм сыщелъэӀукӀэ, си гуапэу солъэӀу, 
PHP.1.5	япэрей махуэм къыщыщӀэдзауэ нобэм къэсыху хъыбарыфӀым хуэзлэжьа Ӏуэхум фи Ӏыхьи хэлъщи. 
PHP.1.6	Тхьэм фи гум щиубла Ӏуэхур Хьисэ Мэссихь дунейм къыщыкӀуэжыну махуэм нэсыху зэрыригъэкъужынум сыщогугъ.
PHP.1.7	Апхуэдэу фэ псоми щхьэкӀэ сызэрыгупсысэр тэмэмщ, сыт щхьэкӀэ жыпӀэмэ Ӏэпхлъэпх сащӀауэ щытми, хъыбарыфӀым пэувхэм жэуап щесткӀи, хъыбарыфӀым и щыпкъагъэр къыщызгъэлъагъуэкӀи, си псэм сыт щыгъуи фыщыщщ фэ псори – си гъусэу Тхьэм и нэфӀ зыщыхуа цӀыхухэр. 
PHP.1.8	Хьисэ Мэссихь и фӀылъагъуныгъэр си гум илъу сэ фӀыуэ фызэрыслъагъумкӀэ Тхьэр си щыхьэтщ.
PHP.1.9	Тхьэм сызэрелъэӀур щӀэныгъэрэ зэхэщӀыкӀ псомрэ ящӀыгъуу, фӀылъагъуныгъэ нэхъ куэд зэпымыууэ фиӀэну арщ. 
PHP.1.10	Абы щыгъуэ нэхъыфӀыр зыхуэдэр зэхэфщӀыкӀын флъэкӀынущ, фигури къабзэу, зыми фызэригъэкъуэншэн лъэпкъ щымыӀэу, Мэссихь дунейм къыщыкӀуэжыну махуэм фрихьэлӀэнущ. 
PHP.1.11	Апхуэдэу щыпкъагъэм фӀыгъуэу къыпэкӀуэр Хьисэ Мэссихь фи гум быдэу кърилъхьэнущ, цӀыхухэм Тхьэм щӀыхьышхуэ хуащӀын икӀи ар ягъэлъэпӀэн щхьэкӀэ.
PHP.1.12	Фэ фщӀэну сыхуейщ, си къуэшхэ, сэ къызэхъулӀэ Ӏуэхухэм я фӀагъ хъыбарыфӀ Ӏуэтэным и Ӏуэхум къызэрекӀар. 
PHP.1.13	Аращи, кесарым и унэшхуэу преторие зи цӀэм и хъумакӀуэхэмрэ адрей цӀыху псомрэ Ӏупщ ящыхъуащ Мэссихь сызэрыхуэлажьэм щхьэкӀэ цӀыхухэм Ӏэпхлъэпх сызэращӀар. 
PHP.1.14	ЦӀыхухэм Ӏэпхлъэпх сызэращӀам щхьэкӀэ, Зиусхьэныр зи псэм щыщ къуэшхэм я нэхъыбэм ягухэр утӀыпщауэ, мышынэу, Тхьэм и псалъэхэр нэхъ тегушхуауэ цӀыхухэм хуаӀуатэу щӀадзащ.
PHP.1.15	Пэжщ, фыгъуэнырэ зэщыхьэнырэ я гум илъу, Мэссихь теухуа хъыбарыр цӀыхухэм яхуэзыӀуатэхэри щыӀэщ, ауэ нэгъуэщӀ цӀыхухэм, я гум фӀы зэрилъым къыхэкӀкӀэ, Мэссихь и хъыбарыр цӀыхухэм хуаӀуатэ. 
PHP.1.16	Япэрейхэм я гум зэщыхьэныр илъу, Мэссихь и хъыбарыр цӀыхухэм гуфӀеягъэкӀэ хуаӀуатэ. Си Ӏэпхлъэпхыр нэхъри нэхъ шэчыгъуей ящӀыну я гум илъщ. 
PHP.1.17	Адрейхэм, я гум фӀылъагъуныгъэ зэрилъым къыхэкӀкӀэ, Мэссихь теухуа хъыбарыфӀыр цӀыхухэм хуаӀуатэ. Мэссихь и хъыбарыфӀым пэувхэм жэуап естыжыну Тхьэм сызэригъэувар ящӀэ. 
PHP.1.18	Ар Ӏуэхукъым. Мыпхуэдэуи, апхуэдэуи, мурад бзаджэмкӀи, мурадыфӀымкӀи Мэссихь и хъыбарыр цӀыхухэм хуаӀуатэ хъумэ, согуфӀэ.
PHP.1.18	ИкӀи зэпымыууэ сыгуфӀэнущ, 
PHP.1.19	Тхьэм фызэрелъэӀум щхьэкӀи, Хьисэ Мэссихь и Псэ ЛъапӀэр дэӀэпыкъуэгъу къызэрысхуэхъум щхьэкӀи мы гугъуехьым сыкъызэрыхэкӀыжынур сощӀэри. 
PHP.1.20	СыщӀэукӀытэжын лъэпкъ щымыӀэу, иджыри, сыт щыгъуи, сыпсэуми, сылӀэми, сипкъкӀэ сыгушхуэу Мэссихь зэпымыууэ зэрызгъэлъэпӀэным сыщӀохъуэпс икӀи сыщогугъ. 
PHP.1.21	ГъащӀэ пэж жыхуэсӀэр Мэссихь сыхуэлэжьэнырщ, сылӀэми, и фӀагъ къызэкӀынущ. 
PHP.1.22	Ауэ си пкъым сыщыпсэуну щытмэ, фӀыгъуэ къызыпэкӀуэн Ӏуэху сщӀэн слъэкӀынущ. А ӀуэхуитӀым къыхэсхынур сщӀэркъым. 
PHP.1.23	А ӀуэхуитӀым сыхагъэзыхь. Мы дунейм сехыжу, Мэссихь сригъусэну сыхуейщ. Ар куэдкӀэ нэхъыфӀщ. 
PHP.1.24	Ауэ си пкъым сыкъыхэнэныр фэркӀэ нэхъ сэбэпщ. 
PHP.1.25	Абы сыщыгугъыу, мыбы сыкъызэрынэжынури, гуфӀэгъуэри щӀыгъуу фи фӀэщхъуныгъэр зэпымыууэ нэхъ быдэ хъун щхьэкӀэ, фи деж сызэрыщыӀэнури сощӀэ. 
PHP.1.26	Абы щыгъуэ фи деж сыныщыкӀуэжкӀэ, Мэссихь Хьисэ къысхуищӀам ину фыщыгуфӀыкӀын флъэкӀынущ.
PHP.1.27	Псом япэрауэ, Мэссихь теухуа хъыбарыфӀым хуэфащэу фыпсэу. Абы щыгъуэ сынакӀуэу фыслъагъумэ, е сынэмыкӀуэми, фи хъыбарыр зэхэсхмэ, зэнэзэпсэу захуагъэм пэжкӀэ фытету, фи фӀэщ хъуа хъыбарыфӀым щхьэкӀэ фызэгурыӀуэу фызэрызэдэлажьэри, 
PHP.1.28	къыфпэувхэм зыкӀи фазэрыщымышынэри сщӀэнущ. Ахэр зэрыкӀуэдынури, фэ фымыкӀуэду фыкъызэрелынури фи псэукӀэм нахуэу яригъэлъагъунущ. ФымыкӀуэду фыкъезыгъэлынур Тхьэращ. 
PHP.1.29	МэссихькӀэ фӀэщхъуныгъэ фиӀэным и мызакъуэу, Мэссихь щхьэкӀэ гугъуехь фшэчынуи Тхьэм и нэфӀ щыхуэныгъэкӀэ хуит фищӀащ. 
PHP.1.30	ХъыбырыфӀым сызэрыхущӀэкъур зэрыфлъэгъуам хуэдэу, фэри иджы фыхущӀокъу. А щӀэкъуныгъэм иджыри сызэрыхэтыр зэхэфхащ.
PHP.2.1	Фи псэм щыщ Мэссихь фигъэгушхуэркъэ? Абы и фӀылъагъуныгъэм фи гукъеуэр фщхьэщихыркъэ? Тхьэм и Псэ ЛъапӀэр фи псэм хэлъкъэ? Гухуабагъэрэ гущӀэгъуныгъэрэ зэхувиӀэкъэ? 
PHP.2.2	Абы щыгъуэ си гуфӀэгъуэр иривгъэкъу: Фи гупсысэкӀэр зы ирехъу, а зы фӀылъагъуныгъэр фрыреӀэ, зэнэзэпсэу фыщыт. 
PHP.2.3	Зэщыхьэными зыкъыфӀэщӀыжыными къахэкӀауэ зыри фымыщӀэ, нэгъуэщӀ цӀыхухэр фи щхьэр зэрыфлъытэжым нэхърэ нэхъ ину флъытэ фымыпагэу. 
PHP.2.4	Езым и щхьэм и Ӏуэху закъуэм иремыплъ хэти, нэгъуэщӀ цӀыхухэм я Ӏуэхуми ирыреплъ.
PHP.2.5	Фи гупсысэкӀэр Мэссихь Хьисэ и гупсысэкӀэм хуэдэ ирехъу:
PHP.2.6	Тхьэм и хьэл-щэныр Мэссихь Хьисэ
PHP.2.6	хэлъа пэтми,
PHP.2.6	Тхьэм зэрыхуэдэм и фӀагъ
PHP.2.6	езым и щхьэм къригъэкӀыжыну и ужь итакъым.
PHP.2.7	Ауэ езым зигъэцӀыкӀури,
PHP.2.7	ӀуэхутхьэбзащӀэм и щытыкӀэ иӀэ хъуащ.
PHP.2.7	ЦӀыхум хуэдэ хъуащ,
PHP.2.7	и теплъэри цӀыхухэм я теплъэм
PHP.2.7	хуэдэу щытащ.
PHP.2.8	Езым зигъэлъахъшэри, щылӀэнум нэсыху,
PHP.2.8	Тхьэм хуэӀурыщӀащ,
PHP.2.8	жорым щыкӀэрылӀыхьам нэсыху.
PHP.2.9	Аращи, Тхьэм ар игъэинри,
PHP.2.9	цӀэ псоми нэхърэ нэхъ цӀэшхуэр
PHP.2.10	Апхуэдэу щӀэхъуар Хьисэ и цӀэм
PHP.2.10	щӀыхь хуащӀурэ къэхъугъэ псори
PHP.2.10	лъэгуажьэмыщхьэу тӀысын щхьэкӀэщ,
PHP.2.10	уафэми, щӀылъэми, щӀы щӀагъми
PHP.2.10	щыӀэхэр аращ,
PHP.2.11	бзэ псоми Хьисэ Мэссихь зэры-Зиусхьэныр
PHP.2.11	псоми я пащхьэм къыщыжаӀэн щхьэкӀэщ.
PHP.2.11	Апхуэдэуи Тхьэуэ Адэ лъапӀэм
PHP.2.11	щӀыхьышхуэ хуащӀынущ.
PHP.2.12	Аращи, фӀыуэ слъагъухэ, фи деж сыщыщыӀам, фыкъысхуэӀурыщӀэу фызэрыщытам хуэдэу, иджы, фи деж сыщыщымыӀэми, абы нэхърэ нэхъ куэдкӀэ фыкъысхуэӀурыщӀэн хуейщ: Тхьэм и фӀэлӀыкӀ фи гум илъу, фи гур къикӀэзызыкӀыу, фымыкӀуэду фыкъызэрелыным куэду и ужь фит, 
PHP.2.13	езым игъуэу илъытэ Ӏуэхухэм фахуеинуи влэжьынэуи лъэкӀыныгъэ къывэзытыр Тхьэращи.
PHP.2.14	Сыт фщӀэми, фымытхьэусыхэу икӀи фи гум шэч къивмыгъэхьэу, фщӀэ, 
PHP.2.15	къуаншагъэ лъэпкъ фэ вбгъэдэмылъын икӀи гукъабзагъэ фиӀэн щхьэкӀэ. Апхуэдэу щыхъукӀэ, зыми фызэригъэкъуэншэн лъэпкъ щымыӀэу, цӀыху ерыщу икӀи къуаншэхэм фахэтми, Тхьэм фрибынынущ. 
PHP.2.16	ГъащӀэ диӀэ зыщӀ псалъэхэр фи Ӏэм илъу, дуней кӀыфӀым къыхэцӀуукӀ вагъуэхэм хуэдэу а цӀыхухэм факъыхэлыдыкӀынущ. Апхуэдэу щыхъукӀэ, сызэрыфхуэлэжьар икӀи сызэрыфхуешар пщӀэншэ зэрымыхъуам Мэссихь дунейм къыщыкӀуэжыну махуэм сригуфӀэнущ. 
PHP.2.17	Фэ Тхьэм хуэфщӀ къурмэныпхъэр фи фӀэщхъуныгъэр арщ. А къурмэныпхъэм сэ си гъащӀэм илъ хэлъэда хъуми, сыгуфӀэнущ икӀи фэ псоми сывигъусэу сыгуфӀэнущ. 
PHP.2.18	Аращи, фэри фызигъусэу фыгуфӀэн хуейщ фи гуапэу.
PHP.2.19	Тимофей
PHP.2.20	Тимофейм фӀэкӀа, и фӀэщу къыфхуэгузавэ нэгъуэщӀ зыри сиӀэкъым. 
PHP.2.21	ЦӀыху псори езыхэм я Ӏуэхухэм я ужь итщ, Хьисэ Мэссихь игъуэу илъытэ Ӏуэхухэм я ужь иткъым. 
PHP.2.22	Тимофей зэрыцӀыху пэжыр фэ фощӀэ. Къуэр и адэм зэрыдэлажьэм хуэдэу, хъыбарыфӀ Ӏуэтэным и ӀуэхукӀэ къыздэӀэпыкъуащ. 
PHP.2.23	Си Ӏуэхухэр зэрыхъунур къызэрысщӀэу, ар ныфхуэзгъэкӀуэнкӀэ согугъэ. 
PHP.2.24	Сэри куэд мышӀэу фи деж нытезгъэзэнкӀэ Зиусхьэным сыщогугъ.
PHP.2.25	Абы нэмыщӀу, Епафродит
PHP.2.26	Фэ псори филъагъужыну ину щӀохъуэпс, зэрысымаджэр зэрызэхэфхам щхьэкӀи езыр мэгузавэ. 
PHP.2.27	Пэжщ, лӀэныгъэм и гъунэгъу хъуауэ сымэджащ. Ауэ Тхьэм гущӀэгъу къыхуищӀащ, абы и мызакъуэу, сэри гущӀэгъу къысхуищӀащ, си гум къемыуэн даӀимауэ щхьэкӀэ. 
PHP.2.28	НыфхуэзгъэкӀуэжыну сыщӀыхуэпӀащӀэр ар фэ къыфхыхьэжмэ, фызэрыгуфӀэнур, сэ си гузэвэгъуэри нэхъ мащӀэ зэрыхъунур сощӀэри аращ. 
PHP.2.29	Зиусхьэныр фэ фи псэм зэрыщыщым хуэдэу, абы и псэми зэрыщыщым щхьэкӀэ, фыхуэгуфӀэу фыкъыпежьэ. Абы хуэдэ цӀыхухэм щӀыхь яхуэфщӀ, 
PHP.2.30	Мэссихь и Ӏуэхум щхьэкӀэ ар лӀэныгъэм и гъунэгъу хъуауэ щытащ. Фэ къысхуэфщӀэн флъэмыкӀа Ӏуэхур къысхуищӀэн щхьэкӀэ, и псэм щымысхьу, лӀэныгъэм и гъунэгъу хъуащ ар.
PHP.3.1	ИкӀэм-икӀэжым, си къуэшхэ, Зиусхьэныр фи псэм зэрыщыщым щхьэкӀэ фыгуфӀэ. А Ӏуэху дыдэхэр аргуэру ныфхуэстхыжыну сэркӀэ гугъукъым, ахэр зэрыстхми и фӀагъ къывэкӀынущ.
PHP.3.2	Хьэхэм хуэдэ цӀыхуу
PHP.3.3	Сунэт ипэжыпӀэкӀэ ящӀар дэращ, – дэ, Тхьэм и Псэ ЛъапӀэм и лъэкӀыныгъэкӀэ Тхьэм хуэлажьэу, Мэссихь Хьисэ ирипагэу, пкъым епха Ӏуэхухэм ящымыгугъхэр. 
PHP.3.4	Апхуэдэу щытми, сэри апхуэдэ Ӏуэхухэм сащыгугъын слъэкӀынт.
PHP.3.4	ЦӀыху гуэр пкъым епха Ӏуэхухэм ящыгугъ хъуну къыфӀэщӀмэ, сэ а цӀыхум нэхърэ а Ӏуэхухэм нэхъ сащыгугъ хъунущ. 
PHP.3.5	Махуий си ныбжьу сунэт сащӀащ сэ, израил лъэпкъым сыщыщщ, Биниамин и унагъуэ лъэпкъым сыщыщщ, журтхэм сакъыхэкӀащ, Торэт хабзэм сытету фарисей гупым
PHP.3.6	Тхьэ гъэлъэпӀэным си фӀэщу сыхэту, члисэ зэхуэсым щыщхэм гугъуехь езгъэшэчащ. Торэт хабзэм итхэр бгъэзащӀэурэ, абы и гъуэгукӀэ щыпкъагъэ уиӀэ хъуну щытмэ, зыми сызэригъэкъуэншэн лъэпкъ збгъэдэлъакъым.
PHP.3.7	Ауэ сэ си фӀагъ къызыхэкӀыу щыта Ӏуэхухэм, Мэссихь зыхуэдэр зэзгъэщӀэн щхьэкӀэ, пщӀэ ямыӀэжу солъытэ иджы. 
PHP.3.8	Пэжщ, Ӏуэху псоми пщӀэ ямыӀэжу солъытэ. Сыт щхьэкӀэ жыпӀэмэ си Зиусхьэн Мэссихь Хьисэ зыхуэдэр зэзгъэщӀэныр Ӏуэхуу щыӀэ псом нэхъри нэхъыфӀщ. Абы сыхуэлэжьэн щхьэкӀэ, псори хэзнащ, Ӏуэху псоми пщӀэ ямыӀэжу солъытэ, Мэссихь си ӀыхьэфӀ хъун 
PHP.3.9	икӀи ар си псэм щыщын щхьэкӀэ. Тхьэм щыпкъагъэ сиӀэу сызэрилъытэм сэ злэжьа ӀуэхуфӀхэм я Ӏуэху хэлъкъым. Сэ жыхуэсӀэр – Тхьэм щыпкъагъэ сиӀэу сыщӀилъытэр МэссихькӀэ фӀэщхъуныгъэ зэрызиӀэм щхьэкӀэщ. Торэт хабзэм итхэр згъэзащӀэурэ, абы и Ӏуэху абы хэлъкъым. А щыпкъагъэу сиӀэр Тхьэм деж къокӀ, фӀэщхъуныгъэми тетщ. 
PHP.3.10	Мэссихь зыхуэдэр зэзгъэщӀэну сыхуейщ, ар лӀахэм къазэрыхэтэджыкӀыжам къыхэкӀ лъэкӀыныгъэр зыхуэдэри зэзгъэщӀэну сыхуейщ. Мэссихь ишэча гугъуехьхэм си Ӏыхьэр яхэлъыну, ар щылӀэм зэрыщытам хуэдэу, сэри сыхъуну сыхуейщ. 
PHP.3.11	Апхуэдэу, Тхьэм лӀахэм сакъыхигъэтэджыкӀыжыным сыщогугъ.
PHP.3.12	А сызыщыгугъ Ӏуэхухэм салъэӀэсауэ, е си щыпкъагъэм щыщӀагъэ лъэпкъ хэмылъу, цӀыху нэгъэса сыхъуауэ жысӀэркъым. Ауэ а Ӏуэхухэм сазэрылъэӀэсыным сыхущӀокъу, Мэссихь Хьисэ и цӀыхухэм ящыщ сыхъуну къызэрыслъэӀэсам хуэдэу. 
PHP.3.13	Си къуэшхэ, сызыщыгугъ Ӏуэхухэм салъэӀэсауэ слъытэркъым, ауэ зы Ӏуэху закъуэ сощӀэ: блэкӀа Ӏуэхухэр сщыгъупщэжурэ, сяпэкӀэ ит Ӏуэхухэм сазэрылъэӀэсынум и ужь ситщ. 
PHP.3.14	Зэдэжэным хыхьэм хуэдэу, саугъэтыр къэсхьын щхьэкӀэ, и кӀэм нэс сызэрыкӀуэным сыхущӀокъу. Саугъэт жыхуэсӀэр уафэм сыщыпсэунырщ, икӀи ар къэсхьын щхьэкӀэ Хьисэ Мэссихь къыпкъырыкӀыу и цӀыхухэм ящыщ сыхъуну Тхьэм сыкъыхуриджащ.
PHP.3.15	Мэссихь и Ӏуэхухэм теухуауэ щыщӀагъэ зимыӀэ цӀыху нэгъэса хъуауэ дэ тщыщу дэтхэнэри апхуэдэу гупсысэн хуейщ. Ӏуэху гуэрым теухуауэ нэгъуэщӀ гупсысэкӀэ фиӀэмэ, Тхьэм ари нахуэ къыфхуищӀынущ. 
PHP.3.16	Ауэ дыздынэсам теухуауэ дыгупсысэн икӀи абы тету дыпсэун хуейщ.
PHP.3.17	Си къуэшхэ, си лъэужьым фыкърикӀуэ. Фызэрыпсэун хуейм и щапхъэу фэдгъэлъэгъуам тету псэухэм фадэплъей. 
PHP.3.18	Куэдрэ зэрывжесӀам хуэдэу, иджыри си нэпсхэр къехуэхыурэ, нывжызоӀэ: ЦӀыху куэд Мэссихь и жорым бий хуэхъуащ. 
PHP.3.19	А цӀыхухэм къалъысыну кӀэухыр кӀуэдыныгъэр арщ. Я тхьэр я ныбэр арщ, зэрыпагэ Ӏуэхухэр укӀытапӀэрщ. Мы дунейм и Ӏуэхухэм фӀэкӀа, нэгъуэщӀхэм егупсысхэркъым. 
PHP.3.20	Дэ ди хэкур уафэрщ. Зиусхьэн Хьисэ Мэссихь, уафэм къехыу, дымыкӀуэду дыкъызэрыригъэлынум дыпоплъэ. 
PHP.3.21	Езым и лъэкӀыныгъэшхуэ зэрылажьэмкӀэ, Ӏуэху псори и тепщэныгъэм зэрыщӀигъэувэмкӀэ дипкъ тхьэмыщкӀэхэр зэрихъуэкӀынурэ, щӀыхьышхуэ зиӀэ езым и пкъым хуэдэ ищӀынущ.
PHP.4.1	Аращи, фэ, фӀыуэ слъагъуу, си нэкӀэ слъагъуну сызыщӀэхъуэпс си къуэшхэ, си гуфӀэгъуэри, си тажри
PHP.4.2	Зиусхьэныр я псэм зэрыщыщым щхьэкӀэ, Еводие Синтихие цӀыхубзхэм зы гупсысэкӀэ яӀэ хъуну солъэӀу. 
PHP.4.3	Уэ, къыздэлажьэ ныбжьэгъу пэжым, абыхэм уадэӀэпыкъуну сынолъэӀу. ХъыбарыфӀыр ӀуэтэнымкӀэ къыздэлэжьащ ахэр, Климентрэ адрей къыздэлажьэхэмрэ я гъусэу. Абыхэм я цӀэхэр мыкӀуэдыжын гъащӀэ зыгъуэтыну цӀыхухэм я цӀэхэр зэрыт тхылъым иратхащ.
PHP.4.4	Фэ, Зиусхьэныр зи псэм щыщхэр, сыт щыгъуи фыгуфӀэ. Иджыри зэ нывжызоӀэ, фыгуфӀэ. 
PHP.4.5	Фи гущабагъэр цӀыху псоми нахуэ яхурехъу. Зиусхьэныр дунейм къыщыкӀуэжыну махуэр къэблэгъащ. 
PHP.4.6	Зыми фремыгъэгузавэ, ауэ сыт ищӀыс Ӏуэхуми щхьэкӀэ Тхьэм фелъэӀуурэ, щӀыхь хуэфщӀурэ, фи дэӀэпыкъуэгъу хъуну фелъэӀуурэ, фызыхуэныкъуэр евгъащӀэ. 
PHP.4.7	Тхьэм къыбгъэдэкӀ гузэгъэгъуэу цӀыхухэм къагурыӀуэфынум нэхърэ куэдкӀэ нэхъ иным, фигури фи гупсысэхэри, Мэссихь Хьисэ фи псэм зэрыщыщым щхьэкӀэ, къихъумэнущ итӀанэ.
PHP.4.8	ИкӀэм-икӀэжым, си къуэшхэ, сытыр щыпкъэми, сытым щӀыхь хуэфащэми, сытыр захуагъэми, сытыр къабзагъэми, сытыр гурыхьми, сытыр гуапагъэми, сытыр хабзэфӀми, сытым щӀыхь хуэфащэми – абы фегупсыс. 
PHP.4.9	Ӏуэхуу сэ фэзгъэщӀахэри, къыфхуэзгъэнахэри, сэ къыжысӀэу зэхэфхахэри, сэ сщӀэуэ флъэгъуахэри вгъэзащӀэ. Гузэгъэгъуэ къыдэзыт Тхьэр сыт щыгъуи фи гъусэнущ итӀанэ.
PHP.4.10	Сэ аргуэру фыкъызэрызэгугъуар Зиусхьэныр си псэм щыщу, куэду си гуапэ хъуащ. Нэхъапэми фыкъызэгугъурт, ауэ фыкъыздэӀэпыкъуну Ӏэмал вгъуэтакъым. 
PHP.4.11	Сызыхуэныкъуэ гуэр щыӀэу аракъым ар щӀыжысӀэр, сыт щхьэкӀэ жыпӀэмэ сэ сыт къысщыщӀми, сигу сыарызыуэ зезгъэсащ. 
PHP.4.12	ТхьэмыщкӀагъэм сыхэтынри, беягъэм сыхэтынри зыхуэдэр сощӀэ. ЗызгъэнщӀами, сымэжалӀэми, сыбейми, сытхьэмыщкӀэми, сыт къысщыщӀми, дапщэщи сыарэзыуэ зезгъэсащ. 
PHP.4.13	ЛъэкӀыныгъэ къызэзыт Хьисэ Мэссихь и къарукӀэ псори сщӀэн слъэкӀынущ.
PHP.4.14	Апхуэдэу щыт пэтми, сызыхэт гузэвэгъуэмкӀэ гъусэ фыкъызэрысхуэхъуар фӀыуэ фщӀащ. 
PHP.4.15	Фэ, Филиппи къалэм дэсхэм, зэрыфщӀэщи, хъыбарыфӀыр цӀыхухэм яхуэсӀуэтэн щӀэздзауэ Македоние хэкум
PHP.4.16	Фессалоникэ къалэм
PHP.4.17	Ар щӀыжысӀэр фи тыгъэм сыщӀэхъуэпсу аракъым, фи тыгъэм къыпэкӀуэу фӀы зэрывгъуэтынур арщ. 
PHP.4.18	Фи тыгъэ псори къысӀэщӀыхьащ, схурикъури къызэлыжащ. Епафродит
PHP.4.19	Мэссихь Хьисэ фи гум хэлъщи, щӀыхьышхуэ зиӀэ и къулеигъэшхуэм хуэфащэу си Тхьэм фызыхуэныкъуэ псори къывитынущ.
PHP.4.20	МыкӀуэдыжын щӀыхьышхуэр зейр Тхьэуэ ди Адэ лъапӀэрщ. Ӏэмин.
PHP.4.21	Тхьэм и цӀыху лъапӀэу Мэссихь Хьисэ зи псэм щыщхэм фӀэхъус схуефхыж. Си гъусэ къуэшхэм фӀэхъус къывахыж. 
PHP.4.22	Тхьэм и цӀыху лъапӀэ псоми фӀэхъус къывахыж, псом хуэмыдэу кесарым и унэшхуэм щыщхэм.
PHP.4.23	Зиусхьэн Хьисэ Мэссихь и нэфӀ фи гум къыфщрехуэ. Ӏэмин.
COL.1.1	Сэ сы-Паулщ. Тхьэм фӀэигъуэти, Хьисэ Мэссихь и апостол сыхъуащ. Ди къуэш Тимофей
COL.1.2	фэ, Колоссэ къалэм
COL.1.3	Тхьэуэ ди Адэ лъапӀэмрэ Зиусхьэн Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
COL.1.3	Тхьэм дыфхуелъэӀуху къэс, Тхьэуэ ди Зиусхьэн Хьисэ Мэссихь и Адэм фӀыщӀэ худощӀ, 
COL.1.4	Мэссихь ХьисэкӀэ фиӀэ фӀэщхъуныгъэмрэ Тхьэм и цӀыху лъапӀэхэмкӀэ фиӀэ фӀылъагъуныгъэмрэ я хъыбарыр зэхэтхащи. 
COL.1.5	Апхуэдэ фӀэщхъуныгъэмрэ фӀылъагъуныгъэмрэ щӀывиӀэр Тхьэм уафэм къыщыфхуигъэхьэзыра ӀыхьэфӀыр къызэрывитынум фыщыгугъыурэ фызэрыпэплъэр арщ. Фи деж нэса хъыбарыфӀым и псалъэ пэжхэмкӀэ Тхьэм къыфхуигъэхьэзыра фӀыгъуэм и хъыбарыр зэхэфхащ. 
COL.1.6	Дуней псоми хъыбарыфӀым фӀыгъуэ къыхудокӀуэ, цӀыху нахъыбэм я дежи нэс зэпытщ. Апхуэдэу фи дежи щыхъуащ, хъыбарыфӀыр зэхэфхыу, Тхьэм и нэфӀ щыхуэныгъэр пэжу къыщывгурыӀуа махуэм къыщыщӀэдзауэ. 
COL.1.7	ФӀыуэ тлъагъу, къыддэлажьэ Епафрас
COL.1.8	Тхьэм и Псэ ЛъапӀэм къыбгъэдэкӀ фи фӀылъагъуныгъэм и хъыбари къытхуиӀуэтащ.
COL.1.9	Аращи, фи хъыбарыр щызэхэтха махуэм щыщӀэдзауэ, Тхьэм дыфхуелъэӀуныр зэпыдгъэуакъым. Тхьэр зыхуейр нэсауэ къывгуригъэӀуэнуи, и Псэ ЛъапӀэм деж къикӀ акъылыфӀагъэ псори гурыӀуэныгъэ псори фиӀэнуи долъэӀу. 
COL.1.10	Абы щыгъуэ Зиусхьэным и гум сыт и лъэныкъуэкӀи фрихьурэ, езым фыхуэфащэу фыпсэунущ. Фэ влэжь ӀуэхуфӀ псоми фӀыгъуэ къыдэкӀуэнущ, Тхьэри кӀуэ пэтми нэхъ фщӀэнущ. 
COL.1.11	Сыт ищӀысымкӀи теубыдагъэрэ шыӀэныгъэрэ фиӀэн щхьэкӀэ, щӀыхьышхуэ зиӀэ и лъэкӀыныгъэ псомкӀэ фи гур Тхьэм ирегъэбыдэ. 
COL.1.12	Тхьэуэ Адэ лъапӀэм фыхуэгуфӀэурэ фӀыщӀэ хуэфщӀ. Нэхур здэщыӀэ щӀыпӀэм
COL.1.13	КӀыфӀыгъэм и тепщэныгъэм дыкъыщӀихыжри, фӀыуэ илъагъу и Къуэм и тепщэныгъэм дыщӀигъэуващ. 
COL.1.14	Езым и Къуэращ лъыуэ жорым щыщӀэкӀамкӀэ ди щхьэхэр къэзыщэхужар, ди гуэныхьхэри къытхуэзыгъэгъуар.
COL.1.15	Мэссихь цӀыхухэм ямылъагъу Тхьэм и теплъэр иӀэщ. Аращ Тхьэм къигъэщӀа псоми я щыгум итэу, и КъуэкӀэ зэджэр. 
COL.1.16	Тхьэм Мэссихь псори къригъэгъэщӀащ – уафэми щӀылъэми щыӀэ псори, цӀыхухэм ялъагъу Ӏуэхухэри ямылъагъу Ӏуэхухэри, пащтыхь тахътэхэм исхэри, пашэхэри, Ӏэтащхьэхэри, тепщэныгъэ зиӀэхэри. Тхьэм езым и Къуэм псори къригъэгъэщӀащ, абы и Къуэм и щӀыхьышхуэм щхьэкӀэ щыӀэщ ахэр. 
COL.1.17	А псори щыщымыӀам, Къуэ лъапӀэр щыӀащ. Аращ псори зэщӀэзубыдэр. 
COL.1.18	Аращ пкъыуэ члисэ зэхуэсым и щхьэр. Аращ члисэ зэхуэсыр зэфӀэзыгъэувари, лӀахэм япэ къахэтэджыкӀыжари. Апхуэдэу, сыт и лъэныкъуэкӀи япэр аращ. 
COL.1.19	Сыт щхьэкӀэ жыпӀэмэ Тхьэм игъуэу илъытати, и щытыкӀэ псори и Къуэм хэлъ хъуащ. 
COL.1.20	И Къуэм жорым лъыуэ щыщӀэкӀамкӀэ, Тхьэм езым дызригъэкӀужурэ, и Къуэм къыпкъырыкӀыу щӀылъэми уафэми щыӀэ псори езым зригъэкӀужащ.
COL.1.21	Тхьэм икъукӀэ фыпэмыжыжьэу фыщытащ пасэм, фигукӀэ фрибийуэ бзаджагъэхэр фщӀэуэ. 
COL.1.22	Ау иджы лымрэ лъымрэ къахэхъукӀа пкъы иӀауэ, Мэссихь зэрылӀамкӀэ Тхьэм езым фызригъэкӀужащ. Ар щӀищӀар фигухэр къабзэу, къуаншагъэ зыри фимыӀэу, зыми фызэригъэкъуэншэн лъэпкъ вбгъэдэмылъу, Тхьэм езым и пащхьэм фригъэувэн щхьэкӀэщ. 
COL.1.23	Зэхэфха хъыбарыфӀым ӀыхьэфӀ фыщигъэгугъащ. А ӀыхьэфӀыр зыми зыхевмыгъэгъэнын щхьэкӀэ, фӀэщхъуныгъэм и гъуэгу фытемыкӀыу пэжу фрикӀуэн хуейщ. Тхьэм хуэлажьэхэм а хъыбарыфӀыр уафэм и щӀагъым щыпсэу цӀыху псоми хуаӀуэтащ. Сэ, Паул, а хъыбарыфӀым сыхуолажьэ.
COL.1.24	Иджы, сэ си фӀагъ фэ фэзгъэкӀын щхьэкӀэ, гугъуехь сыхэтми, согуфӀэ, сыт щхьэкӀэ жыпӀэмэ Мэссихь и пкъ, члисэ зэхуэсым, си фӀагъ езгъэкӀын папщӀэ, сэ сшэчын хуейуэ Мэссихь схухиха гузэвэгъуэхэр иджы сипкъкӀэ сшэчурэ и кӀэм нызогъэс. 
COL.1.25	Тхьэм си пщэм къыдилъхьа Ӏуэхум тету, Тхьэм и хъыбарыфӀыр нэсауэ фэзгъэщӀэн щхьэкӀэ, члисэ зэхуэсхэм сахуолажьэ. 
COL.1.26	А хъыбарыфӀыр блэкӀа лъэхъэнэхэмрэ щӀэблэхэмрэ къащыщӀэдзауэ Тхьэм цӀыхухэм яримыгъэщӀауэ щыта щэхущ. Тхьэм а щэхур и цӀыху лъапӀэхэм яхуигъэнэхуащ иджы. 
COL.1.27	Хамэ лъэпкъхэмкӀэ щӀыхьышхуэ гъэщӀэгъуэну а щэхум хэлъыр Тхьэм и цӀыху лъапӀэхэм яригъэщӀэну игъуэу илъытащ. А щэхур мыращ: Мэссихь фи псэм щыщщ, ари фи псэм зэрыщыщым щхьэкӀэ щӀыхьышхуэ фиӀэ зэрыхъуным фыпоплъэ, абы фыщыгугъыу.
COL.1.28	Аращи, Мэссихь теухуа хъыбарыр доӀуатэ. Дэтхэнэ зы цӀыхум МэссихькӀэ фӀэщхъуныгъэ зэриӀэм щхьэкӀэ, Тхьэм и пащхьэм цӀыху нэгъэсауэ идгъэувэн щхьэкӀэ, акъылыфӀагъэ псомкӀи гурыдогъаӀуэ икӀи идогъащӀэ. 
COL.1.29	Ар згъэзэщӀэн щхьэкӀэ, Мэссихь къысхилъхьа лъэкӀыныгъэ инымкӀэ хуабжьу солажьэ икӀи сыщӀокъу.
COL.2.1	Фэр щхьэкӀи, Лаодикие къалэм
COL.2.2	Хуабжьу сыщӀэлажьэр а цӀыхухэр згъэгушхуэн, фӀылъагъуныгъэкӀэ зэнэзэпсэ сщӀын щхьэкӀэщ. Апхуэдэу Тхьэм и щэхуу Мэссихьыр къащӀэн щхьэкӀэ, уасэшхуэ зиӀэ зэхэщӀыкӀ нэсауэ яӀэ хъунущ. 
COL.2.3	Уасэшхуэ зиӀэ акъылыфӀагъэ псори щӀэныгъэшхуэ псори Мэссихь хэлъщ. 
COL.2.4	Ар щӀыжысӀэр гъэпцӀагъэ зыхэлъ псалъэхэмкӀэ зыми фыдимыхьэхын щхьэкӀэщ. 
COL.2.5	Сэ сипкъкӀэ фи деж сыщымыӀэми, сигурэ си псэкӀэ фи деж сыщыӀэщ. ГъэпсыкӀэфӀу фиӀэри МэссихькӀэ фӀэщхъуныгъэу фиӀэм и быдагъэри щыслъагъукӀэ согуфӀэ.
COL.2.6	Мэссихь Хьисэ Зиусхьэну фщтащи, ар фи псэм щыщурэ фыпсэу. 
COL.2.7	Фэ фи лъабжьэхэр Мэссихь тефщӀыхь, фи гъащӀэри абы тевгъэт. ЗэрывэдгъэщӀам хуэдэу, абыкӀэ фӀэщхъуныгъэ быдэ фиӀэурэ, щӀыхь хуэфщӀ зэпымыууэ.
COL.2.8	Фысакъ, мы дунейм и философие нэпцӀымкӀэ, цӀыхухэр щызыгъауэмкӀэ зыми зыдевмыгъэшэх. Апхуэдэ философие къызыхэкӀыр Мэссихькъым, атӀэ ди адэжьхэм къащӀэна хабзэмрэ мы дунейм теухуауэ цӀыхухэм яхэлъ гурыӀуэныгъэу нэпцӀымрэщ.
COL.2.9	Тхьэм и щытыкӀэ псори Мэссихь и пкъым хэлъщ. 
COL.2.10	Мэссихь фи псэм зэрыщыщымкӀэ абы и гъащӀэ нэгъэсауэ фхэлъщ. Ар Ӏэтащхьэ псоми тепщэныгъэ зиӀэ псоми я щхьэщ. 
COL.2.11	Ар фи псэм зэрыщыщым щхьэкӀэ сунэт фащӀам фыхуэдэщ. ЦӀыхухэм ӀэкӀэ ящӀа сунэткъым ар, атӀэ къызыпкърыкӀар Мэссихьщ. Ар къыщыхъуар Мэссихь фи гуэныхьыщӀэ щэныжьыр щызыхывигъэна махуэрщ. 
COL.2.12	Фыщаумэхъым, Мэссихь фригъусэу фыщӀалъхьэжащ. Фыщаумэхъым деж Хьисэ лӀахэм къахэзыгъэтэджыкӀыжа Тхьэм и лъэкӀыныгъэкӀэ фӀэщхъуныгъэ фиӀэ зэрыхъуам щхьэкӀэ Тхьэм Мэссихь фригъусэу лӀахэм факъыхигъэтэджыкӀыжащ.
COL.2.13	Гуэныхь зэрыфщӀам икӀи фигукӀэ сунэт фызэрамыщӀам щхьэкӀэ лӀахэм фахуэдэу фыщытащ, ауэ Тхьэм Мэссихь фригъусэу фыкъигъэпсэужащ. Ди гуэныхь псори къытхуигъэгъуащ абы. 
COL.2.14	Унафэхэри дэщӀыгъуу, ди щӀыхуэхэр зэрыт тхылъым и лъэкӀыныгъэр Тхьэм игъэкӀуэдащ. А тхылъыр къытпэуващ, ауэ Тхьэм ар Мэссихь и жорым ириӀулӀри, лъэныкъуэ иригъэзащ. 
COL.2.15	Мэссихь жорым щыкӀэрылӀыхьам, жин бзаджэ Ӏэтащхьэхэмрэ тепщэныгъэ зиӀэ жин бзаджэхэмрэ я лъэкӀыныгъэхэр яӀихыжащ. Абыхэм зэратекӀуар ӀупщӀу къигъэлъагъуэурэ, я напэхэр трихащ.
COL.2.16	Аращи, фшхымрэ фызэфэмрэ теухуауэ, махуэшхуэ махуэр, мазэщӀэ махуэшхуэр, зыщыдгъэпсэху махуэр ягъэлъэпӀэнымкӀэ хьэкум
COL.2.17	Мы Ӏуэху псори къэкӀуэну щыта Ӏуэхухэм я ныбжь къудейщ, ауэ а ныбжьыр зейр Мэссихьщ. 
COL.2.18	Егъэлеяуэ зывгъэцӀыкӀун хуейуэ, мелыӀычхэри вгъэлъэпӀэн хуейуэ нывжезыӀэм зыдевмыгъэшэх. Апхуэдэ цӀыхум, Тхьэм абы къригъэлъэгъуауэ жыхуиӀэ Ӏуэхухэм зэпымыууэ тепсэлъыхьурэ, мы дунейм тет цӀыхухэм я гупсысэкӀэ зэриӀэм щхьэкӀэ пщӀэншэу зыкъыфӀощӀыж. 
COL.2.19	Апхуэдэ цӀыхур щхьэуэ щыт Мэссихьым гъусэ хуэхъуркъым. Щхьэр арщ пкъыр зэзыпхыу, къупщхьэ зэрытыпӀэхэмкӀи хуэхэмкӀи пкъы псоми къару езыгъэгъуэту, ар зэщӀэзубыдэр. Апхуэдэу, Тхьэр зэрыхуейм тету пкъым зеужь.
COL.2.20	Мэссихь и гъусэу лӀам фыхуэдэщ, фэ цӀыхухэм мы дунейм теухуауэ яӀэ гурыӀуэныгъэхэм тепщэныгъэ къыфхуаӀэжкъым. АтӀэ Ӏуэхур абы тетмэ, мы дунейм и цӀыхухэм фазэрыщыщым хуэдэу фыпсэуурэ, мыпхуэдэ унафэхэм сыт фыщӀедаӀуэр: 
COL.2.21	«Мы шхыныр къыумыщтэ!» «Мыр умышх!» «Мыбы уемыӀусэ!»? 
COL.2.22	Апхуэдэ унафэхэр зытеухуар цӀыхухэм къазэрыӀэщӀыхьэу кӀуэдыж шхынырщ. ЦӀыхухэм къагупсысауэ, а унафэхэр нэгъуэщӀ цӀыхухэм ирагъащӀэ. 
COL.2.23	Гугъуехь яшэчурэ, Тхьэр ягъэлъэпӀэну, егъэлеяуэ загъэцӀыкӀуну, япкъхэми гугъуехь ирагъэшэчыну а унафэхэм цӀыхухэр зэрыхагъэзыхьым щхьэкӀэ, губзыгъагъэу къыпщыхъуми, пщӀэ яӀэкъым. Сыт щхьэкӀэ жыпӀэмэ цӀыхухэм я гур зыщӀэхъуэпс Ӏуэху мыхъумыщӀэхэм япэувынымкӀэ дэӀэпыкъуэгъу яхуэхъун ялъэкӀыркъым.
COL.3.1	Мэссихь фригъусэу Тхьэм лӀахэм факъыхигъэтэджыкӀыжащ. Аращи, Тхьэм и ижьырабгъумкӀэ бгъэдэсу Мэссихь здэщыӀэ уафэм и Ӏуэхухэм я ужь фит. 
COL.3.2	Мы дунейм и Ӏуэхухэм фемыгупсысу, уафэм и Ӏуэхухэм фегупсыс. 
COL.3.3	Фэ фылӀащ, фи гъащӀэ пэжри мыкӀуэду, Тхьэр здэщыӀэ уафэм Мэссихь къыщыфхуегъэнэж. 
COL.3.4	Ди гъащӀэ пэжу щыт Мэссихь къыщылъагъуэкӀэ, фэри абы фригъусэу щӀыхьышхуэ фиӀэу фыкъэлъэгъуэнущ.
COL.3.5	Аращи, фи щэныжь бзаджэм и Ӏуэхухэр вгъэкӀуэд: Зинэ щӀэнри, гуфӀеягъи, хъуэпсэныгъэ мыхъумыщӀэхэри, хъуэпсэныгъэ Ӏейхэри, нэпсеягъэри – нэпсеягъэр тхьэ нэпцӀыр бгъэлъэпӀэным хуэдэщ. 
COL.3.6	Тхьэм емыдаӀуэхэм абы и губжьыр къатехуэнущ апхуэдэ Ӏуэхухэм щхьэкӀэ. 
COL.3.7	А цӀыхухэм фыщрагъусэм, апхуэдэ Ӏуэхухэм фэри фахэтащ. 
COL.3.8	Ауэ иджы мыпхуэдэ Ӏуэху псори зыхэвныжын хуейщ: Губжьыныр, къызэщӀэплъэныр, бзаджагъэр, нэгъуэщӀ цӀыхухэм ӀейкӀэ ятепсэлъыхьыныр, емыкӀу псэлъэкӀэр. 
COL.3.9	ФызэрымыгъэпцӀэж, сыт щхьэкӀэ жыпӀэмэ фи щэныжь бзаджэр, абы и Ӏуэхухэри щӀыгъуу, зыхэвныжри, 
COL.3.10	щэныщӀэфӀыр фащэ хуэдэу зэфшэкӀащ. Тхьэуэ а щэныщӀэфӀыр къэзыгъэхъуам, езым и щэн хуэдэу хъуурэ, а щэныфӀыр зэпымыууэ егъэщӀэращӀэ, езыр зыхуэдэр пэжу зэвгъэщӀэн щхьэкӀэ. 
COL.3.11	Аращи, яку зэхэгъэж дэмылъу, алыджри,
COL.3.12	Фэ, гукъабзагъэ зиӀэ Тхьэм къыхиха цӀыхухэм, абы фӀыуэ илъагъухэм, гущӀэгъунри, фӀыгъуэри, мыпэгэнри, гущабагъэри, шыӀэныгъэри фи гум ивгъэлъ. 
COL.3.13	Зым зыр ирешыӀэ икӀи зым зым гукъанэ гуэр хуиӀэмэ, зэхуэвгъэгъу. Мэссихь къызэрыфхуигъэгъуам хуэдэу, фэри зэхуэвгъэгъу. 
COL.3.14	Псом япэрауэ, фӀылъагъуныгъэр фи гум ивгъэлъ. ФӀылъагъуныгъэращ зыуэ фыщытыну икӀи фи щыпкъагъэм щыщӀагъэ лъэпкъ хэмылъу, цӀыху нэгъэса фыхъуну фэ псори фызэзыпхыр.
COL.3.15	Мэссихь къывит гузэгъэгъуэм фи гум тепщэныгъэ щрыреӀэ. Зы пкъым фыхуэдэу а гузэгъэгъуэр фиӀэну Тхьэм фыкъыхуриджащ. Абы фӀыщӀэ хуэфщӀ. 
COL.3.16	Мэссихь и псалъэхэр фи гум сыт щыгъуи быдэу ивгъэлъ. АкъылыфӀагъэ псомкӀи зым адрейм ирырегъащӀэ икӀи гурырегъаӀуэ. Зиусхьэным фигухэмкӀэ фӀыщӀэ хуэфщӀу, уэрэдхэри, тхьэщӀыхь уэрэдхэри, Тхьэм и Псэ ЛъапӀэм фи гум кърилъхьэ уэрэдхэри абы щхьэкӀэ жыфӀэ. 
COL.3.17	Зиусхьэн Хьисэ и цӀэкӀэ Тхьэуэ Адэ лъапӀэм фӀыщӀэ хуэфщӀурэ, сыт фщӀэми, сыт къыжыфӀэми, Хьисэ и цӀэкӀэ ар фщӀэ.
COL.3.18	Фызхэ, филӀхэм фахуэӀурыщӀэ, Зиусхьэныр зи псэм щыщ цӀыхухэм зэрахуэфащэм хуэдэу.
COL.3.19	ЛӀыхэ, фэ фщыщ дэтхэнэми и фызыр фӀыуэ илъагъун хуейщ, абыхэм фахуэпхъэшэн хуейкъым.
COL.3.20	Бынхэ, фи адэ-анэхэм сыт и лъэныкъэукӀи федаӀуэ, Зиусхьэным ар игъуэу елъытэри.
COL.3.21	Адэхэ, фи бынхэр фымыгъэгубжь, я гур мыкӀуэдын щхьэкӀэ.
COL.3.22	УнэӀутхэ, мы дунейм фытетыху, фи тепщэхэм унафэ псомкӀи федаӀуэ. Абыхэм федаӀуэ, жызоӀэ, ауэ «дэ абыхэм гурыхь дащыхъунщ» жыфӀэу, я нэхэмкӀэ къыщывэплъым и мызакъуэу, атӀэ Тхьэм и фӀэлӀыкӀ фи гум зэрилъым щхьэкӀэ сыт щыгъуи фигурэ фи псэкӀэ фахуэлажьэ. 
COL.3.23	Сыт фщӀэми, цӀыхухэм зэрахуэфщӀэм хуэдэ иремыхъу, ауэ Зиусхьэным зэрыхуэфщӀэм хуэдэу, фигурэ фи псэкӀэ фщӀэ, 
COL.3.24	сыт щхьэкӀэ жыпӀэмэ Зиусхьэным и цӀыхухэм яхуигъэхьэзыра ӀыхьэфӀыр фэри влэжьа Ӏуэхум щхьэкӀэ къызэрыфлъысынур фощӀэри. Зиусхьэн Мэссихьщ фызыхуэлажьэр. 
COL.3.25	Тхьэм бзаджагъэ зыщӀэм и бзаджагъэм хуэфащэр иригъэпшыныжынущ; Зиусхьэныр цӀыхухэм я фэм емыплъу, абы цӀыху псори и зэхуэдэщи.
COL.4.1	Тепщэхэ, фэри Зиусхьэн уафэм зэрыщывиӀэр фщӀэуэ, фи унэӀутхэм фазэрыхущытын хуейм тету икӀи захуэу фахущыт.
COL.4.2	Тхьэм зэпымыуэ фелъэӀу. Тхьэм фелъэӀу щыхъукӀэ, фымыжейуэ фысакъ, Тхьэм и фӀыщӀи фщӀы. 
COL.4.3	Тхьэм дэри фытхуелъэӀу. Мэссихь теухуа Ӏуэху щэхухэр
COL.4.4	А хъыбарыфӀыр цӀыхухэм зэрахуэсӀуэтэн хуейм тету, нахуэу яхуэсӀуэтэну Тхьэм фысхуелъэӀу. 
COL.4.5	Игъуэр блэвмыгъэкӀыу, фэ къыфщымыщ цӀыхухэм акъылыфӀагъэкӀэ фахущыт. 
COL.4.6	Псалъэ мышыухэр хэмыту, фи псалъэхэр ирегуапэ. Хэти жэуап зэрефтын хуейр зэвгъащӀэ.
COL.4.7	ФӀыуэ тлъагъу ди къуэш Тихик
COL.4.8	Мы Ӏуэху дыдэр арщ, ди Ӏуэхухэр зытетыр фигъэщӀэну, фигъэгушхуэну, Тихик фи деж ныщӀэзгъакӀуэр.
COL.4.9	Абы и гъусэу узыщыгугъ хъуну икӀи фӀыуэ тлъагъу ди къуэш Онисим
COL.4.10	Лъэхъуэщым къыздыщӀэс Аристарх
COL.4.11	ИусткӀэ зэджэ Исус фӀэхъус къывехыж. Тхьэм и Тепщэныгъэшхуэм щхьэкӀэ къыздэлажьэ цӀыхухэм яхэт журтхэр аркъудейщ. Абыхэм ину сагъэгушхуащ. 
COL.4.12	Епафрасу
COL.4.13	Епафрас куэду фэ къызэрыфхуэлажьэмкӀи, ди къуэшу Лаодикие,
COL.4.14	Дэ фӀыуэ тлъагъу ди дохутыр Лукарэ
COL.4.15	Лаодикие къалэм дэс къуэшхэми, Нимфани, абы и унэ щызэхыхьэ члисэ зэхуэсми фӀэхъус схуефхыж.
COL.4.16	Мы тхылъым феджа нэужь, Лаодикие щыӀэ члисэ зэхуэсым щыщхэри мы тхылъым иреджэ. Фэри Лаодикие щыӀэ члисэ зэхуэсым щыщхэм ныфхурагъэхьыну си тхылъым феджэ.
COL.4.17	«Зиусхьэным уи пщэм къыдилъхьа Ӏуэхур гъэзащӀэ», жыфӀи, Архипп
COL.4.18	Сэ, Паул, мы фӀэхъус псалъэхэр си ӀэкӀэ сотх. Мы Ӏэхъулъэхъу сызыӀыгъхэр зыщывмыгъэгъупщэ. Мэссихь и нэфӀ къыфщрехуэ. Ӏэмин.
1TH.1.1	Сэ сы-Паулщ. Силуанрэ
1TH.1.1	Тхьэуэ Адэ лъапӀэмрэ Зиусхьэн Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
1TH.1.2	Фэ псоми щхьэкӀэ Тхьэм зэпымыууэ фӀыщӀэ худощӀ, Тхьэм дыщелъэӀукӀи, фи гугъу дощӀ. 
1TH.1.3	Ди Тхьэуэ ди Адэ лъапӀэм и пащхьэм фи фӀэщхъуныгъэм ӀуэхуфӀхэр зэрывигъэщӀам и гугъу зэпымычу щыдощӀ. Фэ фи фӀылъагъуныгъэм куэд зэрывигъэлэжьами, ди Зиусхьэн Хьисэ Мэссихь фыщыгугъыурэ, фызэрыпэплъэм щхьэкӀэ теубыдагъэ фиӀэ зэрыхъуами я гугъу Тхьэм и пащхьэм сыт щыгъуи щыдощӀ.
1TH.1.4	Фэ, Тхьэм фӀыуэ илъагъу ди къуэшхэ, абы и бынхэм ящыщ фыхъуну фыкъызэрыхихар дощӀэ, 
1TH.1.5	сыт щхьэкӀэ жыпӀэмэ хъыбарыфӀыр къызэрыфлъэдгъэӀэсар псалъэ къудейкъым, атӀэ къарукӀи Тхьэм и Псэ ЛъапӀэм и лъэкӀыныгъэкӀи хъыбарыфӀыр къыфлъэдгъэӀэсащ, нэгъэсауэ ар фи фӀэщ дгъэхъуащ. Дыщыфхэтым, ди фӀагъ фэдгъэкӀыу дызэрыфхущытар фощӀэ. 
1TH.1.6	Ди лъэужьми Зиусхьэным и лъэужьми фрикӀуэу щытащ. Сыт щхьэкӀэ жыпӀэмэ гузэвэгъуэшхуэм фыхэту щыта пэтми, Тхьэм и Псэ ЛъапӀэм фи гум кърилъхьа гуфӀэгъуэмкӀэ Тхьэм и псалъэхэр фщтащ. 
1TH.1.7	Македоние,
1TH.1.8	Зиусхьэным теухуа хъыбарыфӀыр фи деж икӀыурэ здынэсар Македоние, Ахаие хэкухэм я закъуэкъым, атӀэ ТхьэмкӀэ фӀэщхъуныгъэ фиӀэ зэрыхъуам и хъыбарыр цӀыхухэм дэнэкӀи щащӀэ хъуащ. Аращи, а Ӏуэхум теухуауэ абы нэхърэ нэхъыбэ цӀыхухэм щӀажетӀэн щыӀэкъым, 
1TH.1.9	екӀуу дызэревгъэблэгъари, гъащӀэ зиӀэ Тхьэ щыпкъэм фыхуэлэжьэн щхьэкӀэ, тхьэ нэпцӀхэм фи щӀыбагъыр зэрыхуэвгъэзари абыхэми яӀуэтэж. 
1TH.1.10	Тхьэм и Къуэуэ лӀахэм къахигъэтэджыкӀыжар уафэм къызэрехыжынум фыпоплъэ – Тхьэм и губжь къэкӀуэнум дыкъыӀэщӀэзышыжынур Хьисэщ.
1TH.2.1	Фи деж дынызэрыкӀуар пщӀэншэ зэрымыхъуар фощӀэ. 
1TH.2.2	Фэ зэрыфщӀэщи, Филиппи къалэм
1TH.2.3	ХъыбарыфӀыр фи фӀэщ хъуну дыныщӀывэлъэӀур Тхьэм ар цӀыхухэм яхуэтӀуэтэну дэ ди пщэм къызэрыдилъхьар арщ. Дыгъуэщауэ дыщыткъым, дигури мыкъабзэу щыткъым, фыдгъэпцӀэнуи дыхэткъым. 
1TH.2.4	Ауэ Тхьэм а Ӏуэхур дгъэзэщӀэну къытхуигъэфащэу, хъыбарыфӀыр цӀыхухэм едгъэщӀэну ди пщэм къызэрыдилъхьам щхьэкӀэ а хъыбарыфӀыр доӀуэтэж. ЦӀыхухэм ягу зредгъэхьыну дыхэткъым, Тхьэуэ ди гум и щыпкъагъэр зыгъэунэхум игу зредгъэхьыну арщ дызыхэтыр. 
1TH.2.5	ГъафӀэбзэ нэпцӀкӀэ дызэрыфхущымытар фощӀэ, фи фӀагъ зэдгъэкӀыну гъэпщкӀуауэ муради диӀакъым. АбыкӀэ Тхьэр ди щыхьэтщ. 
1TH.2.6	Фэрами нэгъуэщӀхэрами, цӀыхухэм щӀыхь зыхуедгъэщӀыну дыхэтакъым.
1TH.2.7	Мэссихь дриапостолщ, тепщэныгъэу фхудиӀэмкӀэ дывдэгъуэгурыкӀуэн тлъэкӀыну щытами, итӀани анэр и сабийхэм фӀыкӀэ зэрадэгъуэгурыкӀуэм хуэдэу, дэри фӀыкӀэ дывдэгъуэгурыкӀуащ. 
1TH.2.8	АпхуэдизкӀэ фӀыуэ фытлъэгъуати, Тхьэм деж къикӀ хъыбарыфӀыр фхуэтӀуэтэн къудейр аркъым дызыхуеяр, атӀэ ди псэр фхуэттынуи дыхуеящ. АпхуэдизкӀэ фӀыуэ фытлъэгъуащ. 
1TH.2.9	Ди къуэшхэ, куэду дызэрылажьэу щытари, гугъуехь ттелъу дылажьэу зэрыщытари фи гум къэвгъэкӀыж. Фэ фщыщ зыми хьэлъэ дытемыхъуэн щхьэкӀэ, Тхьэм деж къикӀ хъыбарыфӀыр щыфхуэтӀуатэм, жэщи махуи дылэжьащ.
1TH.2.10	Зыми дызэригъэкъуэншэн лъэпкъ щымыӀэу, гукъабзагъэкӀи щыпкъагъэкӀи фэ, фӀэщхъуныгъэ зиӀэхэм, дыфхэту зэрыщытамкӀэ фыдищыхьэтщ, Тхьэри ди щыхьэтщ. 
1TH.2.11	Адэр и бынхэм зэрадэгъуэгурыкӀуэм хуэдэу, фэ фщыщ дэтхэнэми дывдэгъуэгурыкӀуэу зэрыщытар фощӀэ. 
1TH.2.12	Тхьэуэ зи Тепщэныгъэшхуэм фыщӀыхьэну, зи щӀыхьышхуэмкӀэ Ӏыхьэ фиӀэну фыкъыхуезыджам фыхуэфащэу фыпсэуну къывгурыдгъэӀуащ, фыдгъэгушхуащ икӀи дывэлъэӀуащ.
1TH.2.13	Тхьэм фӀыщӀэ зэпымыууэ худощӀ. Тхьэм и псалъэхэр щыфлъэдгъэӀэсам, цӀыхухэм я псалъэхэм хуэмыдэу, атӀэ Тхьэм и псалъэхэм хуэдэу фщтащ, ипэжыпӀэкӀи Тхьэм и псалъэщ ахэр. А псалъэхэр фэ, фӀэщхъуныгъэ зиӀэхэм, фи гум илъщи, ӀуэхуфӀ фи гум щалэжь. 
1TH.2.14	Мэссихь Хьисэ зи псэм щыщу, Иудей хэкум щыӀэ члисэ зэхуэсхэм ящыщ цӀыхухэм я лъэужьым фытехьащ. Журтхэм абыхэм гугъуехь ирагъэшэчу зэрыщытам хуэдэу, фи лъэпкъым щыщхэм фэри гугъуехь фагъэшэчащ. 
1TH.2.15	Зиусхьэну Хьисэрэ бегъымбархэмрэ журтхэм яукӀащ, дэри гугъуехь дагъэшэчащ. Ахэр Тхьэм и гум дэмыхьэ цӀыхущ, цӀыху псоми я бийщ. 
1TH.2.16	Хамэ лъэпкъхэр мыкӀуэду Тхьэм къригъэлын щхьэкӀэ, хъыбарыфӀыр щахуэтӀуатэм, къытпэувыну хэтащ. Апхуэдэу я гуэныхьхэм я бжыгъэр и кӀэм нэс ягъэбагъуэурэ, зэтралъхьэ зэпытщ. Ауэ Тхьэм и губжьыр икӀэм-икӀэжым къатехуащ.
1TH.2.17	Дигурэ ди псэкӀэ фи деж дыщыӀэми, дипкъкӀэ зыкъомрэ дыкъыщывбгъэдэкӀыжым, ди къуэшхэ, дыфщӀэхъуэпсу, фызэдгъэлъагъуным куэду дыхэтащ. 
1TH.2.18	Фи деж дынэкӀуэну дыхуеящ. Сэ, Паулыр, зыбжанэрэ сынэкӀуэну сыхэтащ, ауэ шейтӀаным ар къыдигъэхъулӀакъым. 
1TH.2.19	ДызыгъэгуфӀэри дызыпэплъэ ди ӀыхьэфӀыр диӀэ зэрыхъуным дыщызыгъэгугъри фэракъэ? ТекӀуэныгъэр къызэрытхьар къэзыгъэлъагъуэ тажу, Зиусхьэн Хьисэ къыщыкӀуэжыну махуэм абы и пащхьэм дыщызэрыпэгэнур фэракъэ? 
1TH.2.20	Пэжщ ар, ди щӀыхьышхуэри ди гуфӀэгъуэри къызыбгъэдэкӀыр фэращ.
1TH.3.1	АфӀэкӀа тхуэмыхьыжу, Афинэ къалэм
1TH.3.2+1TH.3.3	Тимофей
1TH.3.4	Фи деж дыщыщыӀам, гузэвэгъуэ дызэрыхэхуэнур нывжетӀэгъащ. Фэ зэрыфщӀэщи, апхуэдэуи хъуащ. 
1TH.3.5	Аращи, нэхъыбэ схуэмыхьыжу, фи фӀэщхъуныгъэр зыхуэдэр зэзгъэщӀэн щхьэкӀэ Тимофейр фи деж нэзгъэкӀуащ. ЦӀыхухэм гуэныхь езыгъэщӀэну и ужь ит шейтӀаным зыгуэркӀэ фыдихьэхыу, ди Ӏуэхур пщӀэншэ хъуакӀэ сышынат.
1TH.3.6	Тимофейр фи деж къикӀыжри, ди деж къэкӀуэжащ
1TH.3.7	Ди къуэшхэ, гугъуехь псоми гузэвэгъуэ псоми дахэт пэтми, фи фӀэщхъуныгъэм и хъыбаркӀэ ди гур вгъэзэгъащ. 
1TH.3.8	Зиусхьэным и гъуэгум быдэу фызэрытетым щхьэкӀэ пэжыгъэкӀэ допсэу иджы. 
1TH.3.9	Фэр щхьэкӀэ Тхьэм и пащхьэм щыдиӀэ гуфӀэгъуэ псоми хуэфащэу, фэр щхьэкӀэ сыт хуэдэ фӀыщӀэ Тхьэм хуэтщӀын ирикъуну? 
1TH.3.10	Фытлъагъужынуи фи фӀэщхъуныгъэм и щыщӀагъэхэр иридгъэкъужынуи жэщи махуи дигурэ ди псэкӀэ Тхьэм долъэӀу.
1TH.3.11	Езы ди Тхьэуэ ди Адэ лъапӀэмрэ ди Зиусхьэну Хьисэ Мэссихьрэ фи деж дынэкӀуэжыну гъуэгу къытхузэӀурах. 
1TH.3.12	Дэ фэ фӀыуэ фызэрытлъагъум хуэдэу, Зиусхьэным нэхъыфӀыжу зэпымыууэ фызэригъэлъагъужын, цӀыху псори зэпымыууэ фӀыуэ фигъэлъагъун ирехъу. 
1TH.3.13	Ди Зиусхьэн Хьисэ Мэссихь и цӀыху лъапӀэ псори и гъусэу мы дунейм къыщыкӀуэжкӀэ, зыми фызэригъэкъуэншэн лъэпкъ щымыӀэу, гукъабзагъэкӀэ Тхьэуэ ди Адэ лъапӀэм и пащхьэм фиувэн щхьэкӀэ, фи гур ирегъэбыдэ.
1TH.4.1	ИкӀэм-икӀэжым, ди къуэшхэ, мыр нывжызоӀэ. Тхьэм игу фрихьын щхьэкӀэ, фызэрыпсэун хуейр фэдгъэщӀащ. Апхуэдэуи фопсэу. Апхуэдэу сыт щыгъуи фыпсэуну Мэссихь Хьисэ и цӀэкӀэ дыныволъэӀу икӀи фхудогъэбыдэ. 
1TH.4.2	Зиусхьэн Хьисэ и цӀэкӀэ унафэу ныфхуэтщӀахэм фыщыгъуазэщ.
1TH.4.3	Тхьэр зыхуейр фигу нэхъ къабзэ хъу зэпытыну, зинэ щӀэным пэӀэщӀэ зыфщӀыну арщ. 
1TH.4.4+1TH.4.5	Абы нэмыщӀуи, Тхьэр зыхуейр езыр зымыщӀэ хамэ лъэпкъхэм ящыщ цӀыхуу, зи гур зинэ мыхъумыщӀэ Ӏуэхухэм щӀэхъуэпсхэм фахуэмыдэу, гукъабзагъэкӀэ, щӀыхь хэлъу, фэ фщыщ дэтхэнэми езым и пкъым тепщэныгъэ хуиӀэну арщ. 
1TH.4.6	Мы ӀуэхумкӀэ зыми и къуэшым мыхъумыщӀэ иримыщӀэну е къимыгъэпцӀэну хуейщ Тхьэр. ЗэрывжетӀам икӀи зэрывгурыдгъэӀуам тету, апхуэдэ бзаджагъэ зыщӀэ цӀыху псоми яхуэфащэр Зиусхьэным яригъэпшыныжынущ. 
1TH.4.7	Ди гур мыкъабзэу дыпсэуну аракъым Тхьэм дыкъызыхуриджар, атӀэ ди гур къабзэу дыпсэуну арщ. 
1TH.4.8	Аращи, мы унафэр зымыдэм цӀыхуракъым имыдэр, атӀэ Тхьэуэ езым и Псэ ЛъапӀэр ди гум къизылъхьарщ.
1TH.4.9	Зэшхэм хуэдэу фӀыуэ фызэрылъагъун зэрыхуейр ныфхуэстхыну лейщ. ФӀыуэ фызэрылъагъун зэрыхуейр Тхьэм фигъэщӀащ. 
1TH.4.10	Македоние хэкум
1TH.4.11	Ӏэсэу фыщыт, нэгъуэщӀ цӀыхухэм я Ӏуэхум фи Ӏуэху хэвмылъхьэу, фи ӀэхэмкӀэ фылажьэу фызэрыпсэуным фыщӀэкъу, унафэ зэрыфхуэтщӀам хуэдэу. 
1TH.4.12	Апхуэдэу щыхъукӀэ, фэ къыфщымыщ цӀыхухэм я пащхьэм хабзэм тету фыщыпсэунущ, щыщӀагъэ гуэри фиӀэнукъым.
1TH.4.13	Ди къуэшхэ, лӀахэм я Ӏуэхур зытетыр фымыщӀэу фыкъэдгъэнэну дыхуейкъым, гугъэ зимыӀэ нэгъуэщӀ цӀыхухэм я гум къызэреуэм хуэдэу, фи гум къемыуэн щхьэкӀэ. 
1TH.4.14	Хьисэ лӀэуэ, лӀахэм къазэрыхэтэджыкӀыжамкӀэ фӀэщхъуныгъэ диӀэщ. Аращи, ХьисэкӀэ фӀэщхъуныгъэ зиӀэу лӀахэр абы щӀыгъуу Тхьэм езым и деж зэришэнур ди фӀэщ мэхъу. 
1TH.4.15	Зиусхьэным и псалъэхэм ятету мыр нывжыдоӀэ: Зиусхьэныр дунейм къыщыкӀуэжкӀэ, дэ, псэууэ къэнахэр, лӀахэм япэ дищынукъым. 
1TH.4.16	Тхьэм и унафэр хъууэ, япэрей мелыӀычым и макърэ Тхьэм и бжьамиишхуэм и макърэ къэӀумэ, езы Зиусхьэныр уафэм къехыжынущ. МэссихькӀэ фӀэщхъуныгъэ зиӀэу лӀахэр япэ къэтэджыжынущ абы щыгъуэ. 
1TH.4.17	ИтӀанэ дэ, псэууэ къэнахэр, абыхэм дащӀыгъуу Тхьэм уафэм дыдрихьеинущ, пшэхэм дахэту, хьэуам хэту Зиусхьэным дыщыӀущӀэн щхьэкӀэ. Зиусхьэным сыт щыгъуи дригъусэнущ итӀанэ. 
1TH.4.18	Аращи, мы псалъэхэмкӀэ зым адрейр ирегъэгушхуэ.
1TH.5.1	Ди къуэшхэ, а Ӏуэхухэр къыщыхъун зэманми сыхьэтхэми ятеухуауэ ныфхуэттхыну лейщ, 
1TH.5.2	сыт щхьэкӀэ жыпӀэмэ дыгъуакӀуэр цӀыхухэр пэмыплъэххауэ жэщым къызэрыкӀуэм хуэдэу, Зиусхьэныр дунейм къыщыкӀуэжыну махуэм деж фымыщӀэххэу къызэрыкӀуэжынум фыщыгъуазэщ. 
1TH.5.3	«Иджы гузэгъэгъуэ диӀэщ, шынагъуэ зыри щыӀэкъым», цӀыхухэм щыжаӀэкӀэ, гугъуехьышхуэ ямыщӀэххэу къатехъуэнущ, фыз лъэщыджэм лъхугъэр къызэрытелъадэм хуэдэу. Абы фӀэкӀыпӀэ иӀэнукъым.
1TH.5.4	Ауэ фэ, ди къуэшхэ, кӀыфӀыгъэм фыхэткъым. Аращи, а махуэр дыгъуакӀуэм хуэдэу фымыщӀэххэу къыфхуэкӀуэнукъым. 
1TH.5.5	Фэ псори нэхум фрибынщ, махуэми фрибынщ. Дэ жэщым икӀи кӀыфӀыгъэм я бынхэм дащыщкъым. 
1TH.5.6	Аращи, нэгъуэщӀ цӀыхухэм яхуэдэу дыжей хъунукъым, атӀэ дымыжейуэ дысакъын, зышыӀэныгъи тхэлъын хуейщ. 
1TH.5.7	Сыт щхьэкӀэ жыпӀэмэ жэщырщ цӀыхур щыжейр, икӀи жэщырщ ефэхэр щефэр. 
1TH.5.8	Ауэ дэ махуэм и быну дыщытщи, зышыӀэныгъэ зидвгъэгъэӀэ. ФӀэщхъуныгъэмрэ фӀылъагъуныгъэмрэ афэ джанэм хуэдэу зыщыфтӀагъэ, икӀи Тхьэм дымыкӀуэду дыкъызэрыригъэлыным дыщыгугъыурэ дызэрыпэплъэр тажым хуэдэу дывгъэӀэт. 
1TH.5.9	Сыт щхьэкӀэ жыпӀэмэ Тхьэм и губжь къыттригъэхуэн щхьэкӀэкъым абы и бын дыхъуну дыщӀигъэувар, атӀэ ди Зиусхьэн Хьисэ Мэссихь дымыкӀуэду дыкъригъэгъэлын щхьэкӀэщ. 
1TH.5.10	Хьисэ, и фӀагъ къыдигъэкӀын щхьэкӀэ, лӀащ, къыщыкӀуэжкӀэ, дыпсэуми дылӀами, абы дригъусэу дыпсэун папщӀэ. 
1TH.5.11	Аращи, зым адрейр ирырегъэгушхуэ икӀи зым адрейм гурэ псэкӀэ нэхъ лъэкӀыныгъэ ирырегъэгъуэт, иджы зэрыфщӀым хуэдэу.
1TH.5.12	Ди къуэшхэ, фэ къыфхуэлажьэу, Зиусхьэным и ӀуэхухэмкӀэ тепщэныгъэ къыфхузиӀэ цӀыхуу къывгурызыгъаӀуэхэм щӀыхь яхуэфщӀыну дыныволъэӀу. 
1TH.5.13	Абыхэм ялэжь Ӏуэхум щхьэкӀэ щӀыхьышхуэ яхуэфщӀ икӀи фӀыуэ флъагъу. ФызэгурыӀуэ. 
1TH.5.14	Ди къуэшхэ, дыныволъэӀу, лэжьэну зымыдэхэм зэрыщыуэр ягурывгъаӀуэ, зи гур кӀуэдахэр вгъэгушхуэ, дэӀэпыкъуэгъу хуэныкъуэхэм фадэӀэпыкъу, цӀыху псоми шыӀэныгъэкӀэ фадэгъуэгурыкӀуэ. 
1TH.5.15	Зыгуэрым и бзаджагъэм бзаджагъэкӀэ премыувыж хэти. Ауэ фэ фӀы зэрызэхуэфщӀэным фыхущӀэкъу, цӀыху псоми фӀы зэрахуэфщӀэнми сыт щыгъуи и ужь фит. 
1TH.5.16	Сыт щыгъуи фыгуфӀэ. 
1TH.5.17	Тхьэм зэпымыууэ фелъэӀу. 
1TH.5.18	Сыт ищӀыс къыфщыщӀми, Тхьэм фӀыщӀэ хуэфщӀ, фэ, Мэссихь Хьисэ зи псэм щыщхэм, апхуэдэу фщӀэну аращ Тхьэр зыхуейри. 
1TH.5.19	Тхьэм и Псэ ЛъапӀэм и мафӀэр фымыгъэункӀыфӀ. 
1TH.5.20	Тхьэм цӀыхухэм ягу кърилъхьэ псалъэхэр зэрыжаӀэм нэмыплъ евмыт. 
1TH.5.21	Ӏуэху псоми я щыпкъагъэр вгъэунэху, фӀым фытет. 
1TH.5.22	Сыт хуэдэ бзаджагъэми пэӀэщӀэ зыфщӀ.
1TH.5.23	Гузэгъэгъуэ къыдэзыт Тхьэм фи гур нэсауэ ирегъэкъэбзэж, зэрани къывэмыкӀыу фигури, фи псэри, фипкъри кърехъумэ, Зиусхьэну Хьисэ Мэссихь дунейм къыщыкӀуэжкӀэ, зыми фызэригъэкъуэншэн лъэпкъ щымыӀэн щхьэкӀэ. 
1TH.5.24	И бынхэм ящыщ фыхъуну фыкъыхуезыджа Тхьэр щыпкъэщ, абы а Ӏуэхур игъэзэщӀэнущ.
1TH.5.25	Ди къуэшхэ, Тхьэм фытхуелъэӀу. 
1TH.5.26	ГукъабзагъэкӀэ къуэш псоми ӀэплӀэ ефшэкӀыурэ, фӀэхъус схуефхыж. 
1TH.5.27	Къуэш псоми мы тхылъым факъыхуеджэну Зиусхьэным и цӀэкӀэ унафэ ныфхузощӀ.
1TH.5.28	Ди Зиусхьэну Хьисэ Мэссихь и нэфӀ къыфщрехуэ. Ӏэмин.
2TH.1.1	Сэ сы-Паулщ. Фэ, Тхьэуэ ди Адэ лъапӀэмрэ Зиусхьэн Хьисэ Мэссихьрэ зейуэ, Фессалоникэ къалэм
2TH.1.2	Тхьэуэ ди Адэ лъапӀэмрэ Зиусхьэну Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
2TH.1.3	Ди къуэшхэ, фэр щхьэкӀэ Тхьэм сыт щыгъуи фӀыщӀэ хуэтщӀын хуейщ. Ари тэмэмщ, сыт щхьэкӀэ жыпӀэмэ фи фӀэщхъуныгъэм зэпымыууэ хохъуэ, фэ фщыщ дэтхэнэми адрейм фӀылъагъуныгъэу хуиӀэми зэпымычу хохъуэ. 
2TH.1.4	Аращи, цӀыхухэм сыт хуэдиз гугъуехь фагъэшэчми, сыт хуэдиз гузэвэгъуэ фыхэтми, теубыдагъэрэ фӀэщхъуныгъэрэ зэрывиӀэм щхьэкӀэ Тхьэм и члисэ зэущӀэхэм и пащхьэм дыщыфщотхъу.
2TH.1.5	Тхьэм хьэкум захуэ зэрищӀыр а Ӏуэху псоми къагъэнахуэ, теубыдагъэ зэрывиӀэм щхьэкӀэ гугъуехь зыхуэфщэч Тхьэм и Тепщэныгъэшхуэм фыщӀыхьэну къыфхуигъэфэщэнущи. 
2TH.1.6	Фэ гузэвэгъуэ фыхэзыдзэ цӀыхухэр гузэвэгъуэм хидзэжыну Тхьэм захуагъэу елъытэ. 
2TH.1.7	Фэ, гузэвэгъуэм хэтхэр, фыдигъусэу гузэгъэгъуэ къывитыжынуи Тхьэм захуагъэу елъытэ. Ар къыщыхъунур Зиусхьэн Хьисэ уафэм къехыу, лъэкӀыныгъэ зиӀэ и мелыӀычхэр щӀыгъуу къыщылъэгъуэжыну махуэрщ. 
2TH.1.8	Тхьэр зымыщӀэ цӀыхуу, ди Зиусхьэну Хьисэ теухуа хъыбарыфӀым емыдаӀуэхэм я бзаджагъэр яригъэпшыныжын щхьэкӀэ, мафӀэшхуэу зэщӀэплъар къыздихьынурэ, Зиусхьэн Хьисэ дунейм къэкӀуэжынущ. 
2TH.1.9	А цӀыхухэр Зиусхьэным и напэмрэ щӀыхьышхуэ зиӀэ и лъэкӀыныгъэшхуэмрэ япэжыжьэу, мыухыж кӀуэдыныгъэр Тхьэм Ӏыхьэ яхуищӀынущ. 
2TH.1.10	Ар къыщыхъунур Зиусхьэныр дунейм къыщыкӀуэжыну махуэрщ. А махуэм Зиусхьэным и цӀыху лъапӀэхэм абы щӀыхьышхуэ хуащӀынущ, абыкӀи фӀэщхъуныгъэ зиӀэ хъуа псоми ар яфӀэтелъыджэнущ. Фэри а цӀыхухэм фахэтынущ, ди щыхьэтыгъэр фи фӀэщ хъуащи.
2TH.1.11	Аращ фэр щхьэкӀэ Тхьэм зэпымыууэ дыщӀелъэӀур. Тхьэм фыкъызэрыхуриджам тету, и быну фыщытыну къыфхуигъэфэщэну долъэӀу. Фи гухэлъыфӀ псори, фи фӀэщхъуныгъэм къыхэкӀ ӀуэхуфӀ псори и лъэкӀыныгъэшхуэкӀэ и кӀэм зэрынигъэсыным Тхьэм долъэӀу. 
2TH.1.12	Ди Зиусхьэн Хьисэ и цӀэм цӀыхухэм щӀыхьышхуэ хуевгъэщӀынущ абыкӀэ, Зиусхьэныр фи псэм зэрыщыщым щхьэкӀи фэри щӀыхь фиӀэ хъунущ. Ди Тхьэмрэ ди Зиусхьэн Хьисэ Мэссихьрэ я нэфӀ къызэрыфщыхуэм тету апхуэдэу хъунущ.
2TH.2.1	Ди Зиусхьэн Хьисэ Мэссихь дунейм къызэрыкӀуэжынумрэ абы деж дызэрыщызэхуэсынумрэ ятеухуауэ, ди къуэшхэ, мыбыкӀэ дыныволъэӀу: 
2TH.2.2	Мэссихь дунейм къыщыкӀуэжыну махуэр къэсауэ жиӀэу, цӀыху гуэрым Тхьэм и Псэ ЛъапӀэм езым и гум кърилъхьа хуэдэу пцӀыкӀэ жиӀэми, е цӀыхухэм а махуэр къэсауэ жаӀэми, е дэ тхылъкӀэ апхуэдэу ттхауэ цӀыхухэм жаӀэми, а Ӏуэхум щӀэхыу фытемыгузэвыхь икӀи фытемышыныхь. 
2TH.2.3	Хэту щытми, зыкӀи зыкъевмыгъэгъапцӀэ. ЦӀыхухэм я щӀыб Тхьэм хуагъэзэн, бзаджагъэм и цӀыхуу Тхьэм игъэкӀуэдыжынур къэлъэгъуэн и пэкӀэ, а махуэр къэсынукъым. 
2TH.2.4	А цӀыхур тхьэуэ жыхуаӀэхэми цӀыхухэм ягъэлъапӀэ Ӏуэху псоми япэувынущ, а псоми нэхърэ нэхъ ину зилъытэжынущ. Тхьэм и унэшхуэми щӀэтӀысхьэнурэ, «Сэ сы-Тхьэщ», жиӀэнущ.
2TH.2.5	Фи деж сыщыщыӀэм, а Ӏуэхухэр зэрывжесӀар фигу къэкӀыжыркъэ? 
2TH.2.6	Бзаджагъэм и цӀыхум иджы гъуэгу езымытыр фэ фощӀэ. Ауэ игъуэр къыщыскӀэ, бзаджагъэм и цӀыхур къэлъэгъуэнущ. 
2TH.2.7	Сыт щхьэкӀэ жыпӀэмэ бзаджагъэм и лъэкӀыныгъэ щэхум Ӏуэху ещӀэ иджы. Ауэ бзаджагъэм и цӀыхум иджыри къэс гъуэгу езымытар япэщӀыкӀэ Ӏуахыжьын хуейщ. 
2TH.2.8	Бзаджагъэм и цӀыхур къэлъэгъуэнущ итӀанэ. Зиусхьэн Хьисэ щӀыхьышхуэ иӀэу къыщыкӀуэжкӀэ, зэрыбауэ ишэ жьымкӀэ ар иукӀынущ икӀи игъэкӀуэдыжыпэнущ. 
2TH.2.9	Бзаджагъэм и цӀыхур къыщыкӀуэкӀэ, шейтӀаным и лъэкӀыныгъэ иӀэу къэкӀуэнущ. ЛъэкӀыныгъэ Ӏуэхушхуэ нэпцӀ псори, нэщэнэ гъэщӀэгъуэныщэ нэпцӀхэри, Ӏуэху телъыджэ нэпцӀхэри цӀыхухэм яригъэлъагъунущ. 
2TH.2.10	КӀуэдыпӀэм и гъуэгу тет цӀыхухэр сыт хуэдэ бзаджагъэкӀи игъэпцӀэнущ. Ахэр щӀэкӀуэдыр, мыкӀуэду зыкърагъэлын щхьэкӀэ, щыпкъагъэр фӀыуэ ялъагъун зэрамыдар арщ. 
2TH.2.11	Аращи, пцӀыр я фӀэщ хъун щхьэкӀэ, Тхьэм абыхэм я гупсысэкӀэр зэрегъэкӀуэкӀ. 
2TH.2.12	Апхуэдэу щыпкъагъэр зи фӀэщ мыхъу цӀыхуу бзаджагъэр зигу ирихь псори Тхьэм игъэкъуэншэнущ.
2TH.2.13	Ауэ Зиусхьэным фӀыуэ илъагъу фи къуэшхэ, фэр щхьэкӀэ Тхьэм зэпымычу фӀыщӀэ хуэтщӀын хуейщ, япэ дыдэм къыщыщӀэдзауэ фымыкӀуэду фыкъригъэлын щхьэкӀэ, Тхьэм фыкъыхихащ. Тхьэм езым и Псэ ЛъапӀэу фи гур зыгъэкъабзэм и лъэкӀыныгъэкӀи, щыпкъагъэр фи фӀэщ зэрыхъуамкӀи фымыкӀуэду фыкърегъэл. 
2TH.2.14	Тхьэм и бынхэм ящыщ фыхъуну фыкъызэрыхуриджар дэ фэдгъэщӀа хъыбарыфӀыр арщ. Апхуэдэу, ди Зиусхьэн Хьисэ Мэссихь и щӀыхьышхуэмкӀэ Ӏыхьэ къыфлъысынущ. 
2TH.2.15	Аращи, ди къуэшхэ, фыкъимыкӀуэту, жьэкӀи тхылъкӀи фэдгъэщӀа Ӏуэхухэм быдэу фытету гъуэгу захуэм фрикӀуэн хуейщ.
2TH.2.16+2TH.2.17	Тхьэуэ ди Адэ лъапӀэу фӀыуэ дызылъэгъуауэ, зи нэфӀ щыхуэныгъэмкӀэ сыт щыгъуи дызыгъэгушхуэм фӀыгъуэм дыщегъэгугъ. Абырэ ди Зиусхьэн Хьисэ Мэссихьрэ, сыт хуэдэ фӀыгъуэри вгъэзэщӀэн икӀи къыжыфӀэн щхьэкӀэ, фрырагъэгушхуэ, фигури ирырагъэбыдэ.
2TH.3.1	ИкӀэм-икӀэжым, ди къуэшхэ, фи деж зэрыщыхъуам хуэдэу, Зиусхьэным и хъыбарыфӀыр дэнэкӀи цӀыхухэм ялъэӀэсыну икӀи цӀыхухэм а хъыбарыфӀым щӀыхь хуащӀыну Тхьэм фелъэӀу. 
2TH.3.2	Дэ цӀыху бзаджэ Ӏейхэм дащихъумэну Тхьэм фелъэӀу, сыт щхьэкӀэ жыпӀэмэ цӀыху псоми фӀэщхъуныгъэ яӀэу щыткъым. 
2TH.3.3	Ауэ Зиусхьэныр щыпкъэщ. Абы фи гур игъэбыдэнущ, шейтӀанми фыщихъумэнущ. 
2TH.3.4	Ди унафэхэр зэрывгъэзащӀэмкӀэ икӀи зэрывгъэзэщӀэнумкӀэ Зиусхьэным дыфщегъэгугъ. 
2TH.3.5	Тхьэм и фӀылъагъуныгъэми Мэссихь и теубыдагъэми фи гур Зиусхьэным хуреунэтӀ.
2TH.3.6	Ди къуэшхэ, лэжьэн зымыдэ икӀи къыфхуэдгъэна унафэхэм темыт дэтхэнэ къуэшми пэӀэщӀэ зыфщӀыну ди Зиусхьэн Хьисэ Мэссихь и цӀэкӀэ унафэ фхудощӀ. 
2TH.3.7	Фэр-фэру фощӀэ ди лъэужьым фызэрырикӀуэн хуейр. Фи деж дыщыщыӀам, дымылажьэу дыщысакъым. 
2TH.3.8	ЗыдгъэхьэщӀэурэ, зыми и щӀакхъуэ бзыгъэ фӀэтшхакъым. АтӀэ гугъу зедгъэхьурэ, хуабжьу дылажьэурэ, фэ фщыщ зыми хьэлъэ дытемыхъуэн щхьэкӀэ, жэщи махуи лэжьыгъэм дыпэрытащ. 
2TH.3.9	ЗывэдгъэгъэхьэщӀэну хуитыныгъэ димыӀауэ аракъым дыщӀэлэжьар, атӀэ ди лъэужьым фрикӀуэну щапхъэ дыфхуэхъун щхьэкӀэщ. 
2TH.3.10	Фи деж дыщыщыӀам, мы унафэр фхуэтщӀащ: Лэжьэну хуэмейр иремышхэ.
2TH.3.11	Фэ фщыщ цӀыху гуэрхэм лэжьэн ямыдэу зэхэтхащ. Абыхэм Ӏуэху ящӀэркъым, ауэ я Ӏуэху зыхэмылъым хэтщ. 
2TH.3.12	Апхуэдэ цӀыхухэр Ӏэсэу лажьэурэ, езыхэм я щӀакхъуэ бзыгъэ яшхыжын щхьэкӀэ, ди Зиусхьэн Хьисэ Мэссихь и цӀэкӀэ унафэ яхудощӀ икӀи долъэӀу. 
2TH.3.13	Фэ, ди къуэшхэ, мыр вжыдоӀэ: фӀы щӀэным зевт, фемыщу.
2TH.3.14	Мы тхылъымкӀэ нывжетӀэм цӀыху гуэр емыдаӀуэмэ, а цӀыхум гу лъыфтэ, вгъэукӀытэн щхьэкӀи гъусэ фыхуэмыхъу абы. 
2TH.3.15	Фи бийм хуэдэ фемыплъ, атӀэ фи къуэшым хуэдэ гурывгъаӀуэ абы.
2TH.3.16	Гузэгъэгъуэ псори къыдэзыт Зиусхьэным сыт и лъэныкъуэкӀи гузэгъэгъуэ къыврет сыт щыгъуи. Зиусхьэныр фэ псоми гъусэ фхурехъу. 
2TH.3.17	Сэ, Паул, си ӀэкӀэ мы фӀэхъус псалъэр ныфхузотх. Мыращ ныфхуэстхыр:
2TH.3.18	Ди Зиусхьэн Хьисэ Мэссихь и нэфӀ фэ псоми къыфщрехуэ. Ӏэмин.
1TI.1.1	Сэ сы-Паулщ. ДымыкӀуэду дыкъезыгъэл Тхьэмрэ Зиусхьэну Хьисэ Мэссихьу дызыщыгугъымрэ я унафэкӀэ Мэссихь и апостол
1TI.1.2	Уэ, Тимофей,
1TI.1.2	Тхьэуэ Адэ лъапӀэмрэ Мэссихь Хьисэу ди Зиусхьэнымрэ къабгъэдэкӀыу нэфӀ щыхуэныгъэ, гущӀэгъуныгъэ, гузэгъэгъуэ къыплърес.
1TI.1.3+1TI.1.4	Сэ Македоние хэкум
1TI.1.5	Мы унафэр щӀэтщӀыр мыращ: Гу къабзэу мыхъумыщӀагъэу зыри зыдэзымыщӀэжымрэ фӀэщхъуныгъэ щыпкъэмрэ къарыкӀ фӀылъагъуныгъэр диӀэ хъун щхьэкӀэщ. 
1TI.1.6	ЦӀыху гуэрхэр абыхэм текӀри, пщӀэ зимыӀэ зэныкъуэкъуныгъэхэм хыхьащ. 
1TI.1.7	Торэт егъэджакӀуэ пашэу залъытэ пэтми, жаӀэри гушхуауэ зытепсэлъыхь Ӏуэхухэри къагурыӀуэжыркъым.
1TI.1.8	Хабзэр
1TI.1.9	Щыпкъагъэ зигу илъ цӀыхухэм щхьэкӀэ хабзэр зэрамыгъэувар дощӀэ, хабзэр зыхуагъэувахэр мыхэращ: Хабзэм текӀхэмрэ хабзэм пэувхэмрэ, Тхьэм и фӀэлӀыкӀ зи гум имылъхэр, гуэныхь зыщӀэхэр, зи гур мыкъабзэхэр, Тхьэр зымыгъэлъапӀэхэр, адэ-анэхэр зыукӀыжхэр, лӀыукӀхэр, 
1TI.1.10+1TI.1.11	зинэ зыщӀэхэр, цӀыхухъухэм фыз папщӀэу екӀуалӀэхэр, цӀыху зыщэхэр, пцӀы зыупсхэр, щыхьэт нэпцӀхэр икӀи, хэту щытми, ди фӀэщхъуныгъэм дигъащӀэ Ӏуэхуу узыщыгугъ хъунухэм темытыр. ЩӀыхьышхуэ зиӀэ а хъыбарыфӀыр цӀыхухэм езгъэщӀэну зи щӀыхьыр ин Тхьэм си пщэм къыдилъхьащ.
1TI.1.12	Ди Зиусхьэн Хьисэ Мэссихьу си Ӏуэхур злэжыну лъэкӀыныгъэ къызэзытам фӀыщӀэ хузощӀ. Абы дзыхь къысхуищӀу, мы Ӏуэхур си пщэм къызэрыдилъхьам щхьэкӀэ фӀыщӀэ хузощӀ. 
1TI.1.13	Сэ ар згъэпцӀу, абы и цӀыхухэм гугъуехь езгъэшэчу икӀи абы сыхущӀэджэу щыта пэтми, гущӀэгъу къысхуищӀащ, сыт щхьэкӀэ жыпӀэмэ фӀэщхъуныгъэ симыӀэу, злэжьу щыта Ӏуэхухэр зыхуэдэр къызгурымыӀуэу сыпсэуэ щытати. 
1TI.1.14	Ауэ ди Зиусхьэн Хьисэ Мэссихь и нэфӀ ину къысщыхуащ икӀи Мэссихь Хьисэ си псэм щыщ зэрыхъуам щхьэкӀэ, фӀэщхъуныгъэрэ фӀылъагъуныгъэрэ си гум илъ хъуащ.
1TI.1.15	Мы псалъэхэр пэжщ, ахэр ящтэну цӀыху псоми яхуэфащэщ: Гуэныхь зыщӀэхэр мыкӀуэду къригъэлын щхьэкӀэ, Мэссихь Хьисэ мы дунейм къэкӀуащ. Абыхэм ящыщу япэ итыр сэращ. 
1TI.1.16	Ауэ Хьисэ Мэссихь псоми япэ сэ гущӀэгъу къыщӀысхуищӀар ар къызэрысхущытымкӀэ и шыӀэныгъэшхуэр здынэсыр къигъэлъэгъуэн икӀи езымкӀэ фӀэщхъуныгъэ зиӀэ хъун цӀыхуу, мыкӀуэдыжын гъащӀэ зыгъуэтынухэм щапхъэ сахуэхъун щхьэкӀэщ. 
1TI.1.17	ИгъащӀэкӀэ мылӀэжын пащтыхьу, цӀыхухэм ямылъагъуу Тхьэ закъуэм мыкӀуэдыжын щӀыхьышхуэмрэ лъытэныгъэшхуэмрэ ейщ. Ӏэмин.
1TI.1.18	Си къуэ Тимофей, Тхьэм езым и псалъэу уэ къыптеухуауэ цӀыху гуэрхэм я гум кърилъхьэу къажригъэӀахэм
1TI.1.19	фӀэщхъуныгъэ уиӀэу, уигукӀэ мыхъумыщӀагъэ лъэпкъ зыдумыщӀэжу, гурэ псэкӀэ уи Ӏуэхур лэжь. ЦӀыху гуэрхэм я гумкӀэ мыхъумыщӀагъэ лъэпкъ зыдамыщӀэжыныр зэрамыдам щхьэкӀэ, фӀэщхъуныгъэм и гъуэгу текӀыжащ. 
1TI.1.20	Именейрэ Александррэ апхуэдэ цӀыхухэм ящыщщ. Ахэр шейтӀаным хуэзгъэзащ
1TI.2.1	Псом япэу сыныволъэӀу, цӀыху псоми щхьэкӀэ Тхьэм фелъэӀу, дэӀэпыкъуэгъу яхуэхъуну, фӀыгъуэ яригъэгъуэтыну фелъэӀу. Тхьэм фӀыщӀэ хуэфщӀ. 
1TI.2.2	Тхьэм и фӀэлӀыкӀ ди гум илъу, гукъабзагъэкӀэ, мамыру икӀи дигу зэгъауэ дыпсэуфын щхьэкӀэ, пащтыхьхэмрэ тепщэныгъэ зиӀэхэмрэ Тхьэм фахуелъэӀу. 
1TI.2.3	Ар фӀыщ икӀи дымыкӀуэду дыкъезыгъэл Тхьэм игъуэу елъытэ. 
1TI.2.4	ЦӀыху псори мыкӀуэду къригъэлыну икӀи щыпкъагъэр ящӀэну хуейщ ар. 
1TI.2.5	Сыт щхьэкӀэ жыпӀэмэ Тхьэр закъуэщ, Тхьэмрэ цӀыхухэмрэ зэзыгъэкӀужыр закъуэщ, ар цӀыхуу Мэссихь Хьисэщ. 
1TI.2.6	Абы и псэр цӀыху псоми щхьэщэхужу яхуитащ. Хьисэ апхуэдэ щӀыкӀэкӀэ и чэзууэ Тхьэм и мурадыр игъэпэжащ. 
1TI.2.7	Аращ Мэссихь теухуа хъыбарыфӀыр цӀыхухэм ялъэзгъэӀэсыну икӀи апостол сыхъуну Тхьэм сыщӀигъэувар: фӀэщхъуныгъэмрэ щыпкъагъэмрэ я хъыбарыр хамэ лъэпкъхэм ялъэзгъэӀэсыну арщ – пэжыр къыжызоӀэ, пцӀы лъэпкъ хэмылъу.
1TI.2.8	ЦӀыхухъухэр дэнэ щӀыпӀэ щыӀэми, Тхьэм елъэӀуну сыхуейщ, гукъабзагъэкӀэ я Ӏэхэр яӀэтурэ, мыгубжьу, ягуми ТхьэмкӀэ шэч ямыщӀу.
1TI.2.9	Абы нэмыщӀу, цӀыхубзхэми укӀытэ яхэлъу, хабзэфӀым тету, екӀуу захуэпэну сыхуейщ. Щхьэц ухуэнакӀи, дыщэкӀи, налкъутналмэсхэмкӀи, щыгъын лъапӀэхэмкӀи замыгъэщӀэращӀэу, 
1TI.2.10	атӀэ фӀы щӀэнымкӀэ зрагъэщӀэращӀэ, «Тхьэм и фӀэлӀыкӀ ди гум илъщ», жызыӀэ цӀыхубзхэм зэрахуэфащэм хуэдэу.
1TI.2.11	Зыри жимыӀэу икӀи куэду ӀурыщӀэу Тхьэм и Ӏуэхухэр зригъэщӀэн хуейщ цӀыхубзым. 
1TI.2.12	ЦӀыхубзым Тхьэм и Ӏуэхухэр цӀыхухэм яригъэщӀэну икӀи лӀы гуэрым тепщэныгъэ хуиӀэну здэркъым. Зыри жиӀэн хуейкъым. 
1TI.2.13	Тхьэм япэ дыдэ къигъэщӀар Ӏэдэм зи цӀэр арщ, итӀанэ Хьэуащ. 
1TI.2.14	Блэм зыкъезыгъэгъэпцӀар Ӏэдэмкъым, атӀэ цӀыхубзырщ. ЦӀыхубзыр Тхьэм и гъуэгу текӀащ апхуэдэу. 
1TI.2.15	Ауэ фӀэщхъуныгъэ, фӀылъагъуныгъэ, къабзагъэ и гум зэпымыууэ илъу, хабзэфӀым тету щытмэ, сабий къызэрыхуэхъумкӀэ мыкӀуэду къелынущ цӀыхубзыр.
1TI.3.1	Мы псалъэхэр пэжщ: Члисэ зэхуэсым и Ӏэтащхьэ
1TI.3.2	Зыми зэригъэкъуэншэн лъэпкъ зыбгъэдэмылъу, зы фыз фӀэкӀ зимыӀэу,
1TI.3.3	Фадафэу е цӀыху Ӏэлу щыт хъунукъым, атӀэ Ӏэсэу, мышхыдэрейуэ икӀи мылъкум щӀэмыхъуэпсу щытын хуейщ. 
1TI.3.4	И унагъуэр фӀыуэ зэрихьэу, и бынхэм щӀыхь зыхуригъэщӀу, игъэӀурыщӀэфу щытын хуейщ. 
1TI.3.5	Зи унагъуэр зезымыхьэфыр Тхьэм и члисэ зэхуэсым дауэ зэрыкӀэлъыплъыфынур? 
1TI.3.6	Ӏэтащхьэр фӀэщхъуныгъэ зиӀэ хъуагъащӀэхэм ящыщу щыт хъунукъым. Апхуэдэу щымытмэ, зыкъыфӀэщӀыжынурэ, шейтӀаныр къуаншэ зэрыхъуам хуэдэу, ари къуаншэ хъунущ. 
1TI.3.7	ЦӀыхухэр ӀейкӀэ къытемыпсэлъыхьын икӀи шейтӀаным и хъым имыхуэн щхьэкӀэ, члисэ зэхуэсым щымыщхэри фӀыуэ щыхьэт зыхуэхъу цӀыхуу щытын хуейщ ар.
1TI.3.8	Члисэ зэхуэсым и дэӀэпыкъуэгъухэри
1TI.3.9	Я гумкӀэ мыхъумыщӀагъэ лъэпкъ зыдамыщӀэжу, фӀэщхъуныгъэм и щэхур яӀыгъын хуейщ. 
1TI.3.10	Ауэ я щыпкъагъэр вгъэунэхун хуейщ япэщӀыкӀэ. Зыми зэригъэкъуэншэн лъэпкъ ябгъэдэмылъмэ, дэӀэпыкъуэгъухэм ящыщ ирехъу.
1TI.3.11	А дэӀэпыкъуэгъухэм я фызхэри щӀыхь зыхуэфащэу, нэгъуэщӀ цӀыхухэм ӀейкӀэ ятемыпсэлъыхьу, шыӀэныгъэ зиӀэу, лъэныкъуэ псомкӀи узыщыгугъ хъун цӀыхуу щытын хуйщ.
1TI.3.12	ДэӀэпыкъуэгъур зы фыз фӀэкӀ зимыӀэ,* и бынхэмрэ и унагъуэмрэ фӀыуэ зезыхьэ лӀыуэ щытын хуейщ. 
1TI.3.13	Зи Ӏуэху фӀыуэ зыгъэзэщӀа дэӀэпыкъуэгъухэм щӀыхь ягъуэт икӀи Мэссихь ХьисэкӀэ яӀэ фӀэщхъуныгъэм гушхуауэ тепсэлъыхьын ялъэкӀынущ.
1TI.3.14	Куэд мыщӀэу уи деж сыкъэкӀуэн си гугъэу, мы тхылъыр пхузотх. 
1TI.3.15	Сынэгувэмэ, Тхьэм и унагъуэм щыщхэр зэрыпсэун хуейр мы тхылъым уигъэщӀэнущ. Тхьэм и унагъуэм щыщхэр гъащӀэ зиӀэ Тхьэм и члисэ зэхуэсыр арщ. А члисэ зэхуэсыращ щыпкъагъэр зытет пкъори лъабжьэри. 
1TI.3.16	Зэрышэчыншэщи, ди фӀэщхъуныгъэм хэлъ щэхур
1TI.3.16	Тхьэр цӀыхуу къэлъэгъуащ.
1TI.3.16	Тхьэм и Псэ ЛъапӀэм абы
1TI.3.16	и щыпкъагъэр къигъэнэхуащ,
1TI.3.16	мелыӀычхэм заригъэлъэгъуащ.
1TI.3.16	И ӀурыщӀэхэм абы и хъыбарыр
1TI.3.16	хамэ лъэпкъхэм ирагъэщӀащ.
1TI.3.16	Дунейм тет цӀыхухэм абыкӀэ
1TI.3.16	фӀэщхъуныгъэ яӀэ хъуащ.
1TI.3.16	ЩӀыхьышхуэ иӀэу, Тхьэм ар
1TI.3.16	уафэм дрихьеижащ.
1TI.4.1	Тхьэм и Псэ ЛъапӀэм ӀупщӀу къыжеӀэ дунейм и иужьрей лъэхъэнэхэм цӀыху куэд фӀэщхъуныгъэм и гъуэгум зэрытекӀыжыпэнур. ЦӀыхухэр дезыгъэхьэх жинхэми, жин бзаджэхэм цӀыхухэм ирагъащӀэ Ӏуэхухэми едэӀуэнущ. 
1TI.4.2	Жин бзаджэхэм цӀыхухэм ирагъащӀэ Ӏуэхухэр къызыпкърыкӀыр напитӀ зиӀэ пцӀыупсхэр арщ. ФӀыри ери зэхадзын ялъэмыкӀыжыну, гъущӀ дамыгъэтедзэ плъамкӀэ хагъэсыкӀам хуэдэу, апхуэдэ цӀыхухэм ягухэр щытынущ. 
1TI.4.3	Къэшэныгъэ-дэкӀуэныгъэмрэ шхыныгъуэ гуэрхэр пшхынымрэ мыхъумыщӀэ Ӏуэхуу щытхэу а пцӀыупсхэм цӀыхухэм жраӀэ. Ауэ Тхьэм а шхыныгъуэхэр къигъэщӀащ, фӀэщхъуныгъэ зиӀэу, щыпкъагъэр зыщӀэхэм, Тхьэм фӀыщӀэ хуащӀурэ, ахэр яшхын щхьэкӀэ, 
1TI.4.4	сыт щхьэкӀэ жыпӀэмэ Тхьэм къигъэщӀа псори фӀыщ. Тхьэм фӀыщӀэ хуэпщӀурэ къабыл пщӀымэ, зыри хэбдзыж хъунукъым. 
1TI.4.5	Тхьэм и псалъэхэмкӀи Тхьэм узэрелъэӀумкӀи ар къабзэ мэхъу.
1TI.4.6	Мы Ӏуэхухэр ди къуэшхэм ягурыбгъаӀуэмэ, фӀэщхъуныгъэм и псалъэхэмкӀи ди фӀэщхъуныгъэм дигъащӀэ, узытет ӀуэхуфӀхэмкӀи лъэкӀыныгъэ зэбгъэгъуэтурэ, Хьисэ Мэссихь фӀыуэ хуэлажьэхэм уащыщщ итӀанэ. 
1TI.4.7	Тхьэм и фӀэлӀыкӀ зыхэмылъ фыз хъыбархэм пэӀэщӀэ зыщӀ. Тхьэм и фӀэлӀыкӀ уи гум зэрилъыным хущӀэкъу. 
1TI.4.8	Пкъыр бгъэсэнми фӀагъ гуэр хэлъщ, ауэ Тхьэм и фӀэлӀыкӀ уи гум зэрилъыным сыт и лъэныкъуэкӀи и фӀагъ къокӀ, Тхьэм и фӀэлӀыкӀ уи гум илъыным мы дунеймрэ къэкӀуэну дунеймрэ фӀыкӀэ ущегъэгугъри.
1TI.4.9	А псалъэхэр пэжщ, ахэр къабыл ящӀыну цӀыху псоми яхуэфащэщ. 
1TI.4.10	Гугъу зедгъэхьурэ куэду дыщӀэлажьэр цӀыху псори, псом япэу фӀэщхъуныгъэ зиӀэхэр, мыкӀуэду къезыгъэл Тхьэуэ гъащӀэ зиӀэм дызэрыщыгугъыр арщ.
1TI.4.11	ЦӀыхухэм унафэ яхуэщӀ мы ӀуэхугъуэхэмкӀи икӀи ахэр егъащӀэ. 
1TI.4.12	Уи ныбжьыщӀагъэм щхьэкӀэ, зыми нэмыплъ зрумыгъэт, ауэ псалъэхэмкӀэ, псэукӀэмкӀэ, фӀылъагъуныгъэмкӀэ, фӀэщхъуныгъэмкӀэ, гукъабзагъэмкӀэ фӀэщхъуныгъэ зиӀэхэм щапхъэ яхуэхъу. 
1TI.4.13	Сэ сынэкӀуэху, Тхьэм и псалъэ тхахэм
1TI.4.14	Тхьэм и нэфӀ къыпщыхуэну члисэ зэхуэсым и нэхъыжьхэм
1TI.4.15	Мы Ӏуэхухэм я ужь ит, ар япэ зэрибгъэщыр цӀыху псоми нахуэ ящыхъун щхьэкӀэ, плъэкӀ къыумыгъанэ. 
1TI.4.16	Зыхуэсакъыж, цӀыхухэм ебгъащӀэ Ӏуэхухэми яхуэсакъ. А Ӏуэхухэм уи нэӀэ сыт щыгъуи ятегъэт. Апхуэдэу пщӀэмэ, къодаӀуэ цӀыхухэр мыкӀуэду къебгъэлынущ, уэ уи щхьэри мыкӀуэду къебгъэлынущ.
1TI.5.1	ЛӀыжьым ухуэмыгубжь, атӀэ уи адэм еплъытэу гурыгъаӀуэ; щӀалэхэми къуэшхэм уазэрыдэгъуэгурыкӀуэм хуэдэу ядэгъуэгурыкӀуэ, 
1TI.5.2	цӀыхубз нэхъыжьхэми анэхэм уазэрыдэгъуэгурыкӀуэм хуэдэу ядэгъуэгурыкӀуэ, цӀыхубз ныбжьыщӀэхэми шыпхъухэм уазэрыдэгъуэгурыкӀуэм хуэдэу гукъабзагъэ псомкӀи ядэгъуэгурыкӀуэ.
1TI.5.3	Зи закъуэ дыдэу къэна фызабэхэм щӀыхь яхуэщӀ. 
1TI.5.4	Фызабэ гуэрым и бынрэ и бынхэм къащӀэхъуарэ иӀэмэ, езыхэм я унагъуэм щӀыхь хуащӀыну япэщӀыкӀэ зрагъэсэн хуейщ, я адэ анэхэм къыхуащӀари хуащӀэжын хуейщ, ар Тхьэм игъуэу елъытэри. 
1TI.5.5	Зи закъуэ дыдэу къэна фызабэр Тхьэм щогугъ, Тхьэр къыдэӀэпыкъуну жэщи махуи зэпымыууэ йолъэӀу. 
1TI.5.6	Ауэ зызэригъэтхъэжыным фӀэкӀа зыми емыгупсыс фызабэр, псэуми, лӀам хуэдэщ. 
1TI.5.7	ФӀэщхъуныгъэ зиӀэхэр зыми зэригъэкъуэншэн лъэпкъ щымыӀэн щхьэкӀэ, мы Ӏуэху псомкӀи унафэ яхуэщӀ. 
1TI.5.8	И унэкъуэщхэм, псом хуэмыдэжу и унэ щӀэсхэм, якӀэлъымыплъ цӀыхур и фӀэщхъуныгъэм епцӀыжащ. Ар фӀэщхъуныгъэ зимыӀэм нэхърэ нэхъ Ӏеижщ.
1TI.5.9	Фызабэхэм я цӀэхэр зэрыт тхылъым зи цӀэр иратхэн хуейр зи ныбжь илъэс хыщӀым нэсауэ, зэ фӀэкӀ дэмыкӀуауэ, 
1TI.5.10	зи фӀыщӀагъэхэмкӀэ цӀыхухэр щыхьэт зыхуэхъу фызабэрщ: псалъэм щхьэкӀэ, бын зыпӀауэ, хьэщӀэхэр зыгъэлъэпӀауэ, Тхьэм и цӀыху лъапӀэхэм
1TI.5.11	Фызабэ ныбжьыщӀэхэм я цӀэхэр а тхылъым иумытхэ. Сыт щхьэкӀэ жыпӀэмэ я гум хъуэпсэныгъэ къихьэмэ, я щӀыб Мэссихь къыхуагъазэу, дэкӀуэжыну яхуеинущ. 
1TI.5.12	Мэссихь ирата псалъэ быдэр
1TI.5.13	Абы нэмыщӀуи, Ӏуэху ямыщӀэу, унэрыхьэ-унэрыкӀыу къакӀухь я хабзэщ. Ӏуэху зэрамыщӀэм и закъуэкъым, атӀэ Ӏуэрвэрхэу, я Ӏуэху зыхэмылъым я Ӏуэху халъхьэу, жамыӀэпхъэр яӀуатэ. 
1TI.5.14	Аращи, фызабэ ныбжьыщӀэхэр дэкӀуэжыну, быни къащӀэхъуэну, я унагъуэри зэрахьэну, я жагъуэгъу шейтӀаныр абыхэм ӀейкӀэ ятепсэлъыхьыну Ӏэмал ирамыгъэгъуэтыну сыхуейщ. 
1TI.5.15	Сыт щхьэкӀэ жыпӀэмэ абыхэм ящыщ гуэрхэр гъуэгу захуэм текӀри, шейтӀаным и гъуэгу техьащ.
1TI.5.16	ФӀэщхъуныгъэ зиӀэ цӀыхубз гуэрым и унэм фызабэхэр щӀэсмэ, ар абыхэм якӀэлъыплъын хуейщ. Члисэ зэхуэсым ахэр хьэлъэ тремыхъуэ, зи закъуэ дыдэ фызабэхэм члисэ зэхуэсыр якӀэлъыплъыфын щхьэкӀэ.
1TI.5.17	Члисэ зэхуэсыр фӀыуэ зезыхьэ нэхъыжьхэм щӀыхь нэхъыбэ яхуэфащэщ, псом хуэмыдэжу Тхьэм и псалъэхэр цӀыхухэм хуаӀуатэурэ езыгъащӀэхэм. 
1TI.5.18	Тхьэм и псалъэ тхахэм хэтщ: «Гуэдз щыпӀуэкӀэ, вым и жьэр зэтумыпхэ», икӀи «ЛэжьакӀуэм и лэжьапщӀэр игъуэтыпхъэщ». 
1TI.5.19	ЦӀыхуитӀ е цӀыхуищ щыхьэт темыхъумэ, члисэ зэхуэсым и нэхъыжьхэм ящыщ зыгуэрым зэригъэкъуаншэр умыдэ. 
1TI.5.20	Псоми я пащхьэм гуэныхь зыщӀэхэм щагурыгъаӀуэ, адрейхэри шынэн щхьэкӀэ.
1TI.5.21	Тхьэм, Зиусхьэн Хьисэ Мэссихь, Тхьэм къыхиха мелыӀычхэм я пащхьэм быдэу унафэ щыпхузощӀ, нэкъыфӀэщӀхэм зыкъевмыгъэгъапцӀэу, зыми уримытелъхьэу мы Ӏуэху псори гъэзащӀэ.
1TI.5.22	Зиусхьэным хуэлэжьэну цӀыху гуэр бгъэувын папщӀэ, уи Ӏэхэр и щхьэм теплъхьэным ухуемыпӀэщӀэкӀ. НэгъуэщӀхэм я гуэныхьхэм уи Ӏыхьэ яхэлъ умыщӀ. Гукъабзагъэ сыт щыгъуи зигъэӀэ.
1TI.5.23	Уи шхалъэ узым, куэдрэ къыпхуэкӀуэ узыгъуэхэм сэбэп хуэхъун щхьэкӀэ, псы къудей уемыфэу санэ тӀэкӀуи ефэ дяпэкӀэ. 
1TI.5.24	Языныкъуэ цӀыхухэм я гуэныхьхэр нэрылъагъущ, Тхьэм хьэкум
1TI.5.25	Апхуэдэу, фӀыщӀагъэхэри нэрылъагъущ. Нэрылъагъуу щымыт фӀыщӀагъэхэри щӀэуфэ хъунукъым.
1TI.6.1	УнэӀутыгъэм и бжьыр зытелъ псоми я тепщэхэм щӀыхь псори яхуэфащэу ялъытэн хуейщ, цӀыхухэм Тхьэм и цӀэмрэ ди фӀэщхъуныгъэм дигъащӀэ Ӏуэхухэмрэ ямыгъэулъиин щхьэкӀэ. 
1TI.6.2	ФӀэщхъуныгъэ зиӀэ тепщэхэр зиӀэ унэӀутхэм, зэкъуэшу зэрыщытым щхьэкӀэ, абыхэм нэмыплъ иратын хуейкъым, атӀэ нэхъри нэхъыфӀыжу яхуэлэжьэн хуейщ. Сыт щхьэкӀэ жыпӀэмэ ялэжь Ӏуэхум зи фӀагъ къекӀыр фӀэщхъуныгъэ зиӀэу фӀыуэ ялъагъур арщ. Мы Ӏуэхухэр унэӀутхэм егъащӀэ икӀи яхуэгъэбыдэ.
1TI.6.3	Зыгуэрым Ӏуэху пхэнжхэр фигъащӀэу, ди Зиусхьэн Хьисэ Мэссихь и псалъэу дызыщыгугъын хуейхэм темытмэ, Тхьэм и фӀэлӀыкӀ ди гум зэрилъыным теухуауэ ди фӀэщхъуныгъэм дигъащӀэ Ӏуэхухэми темытмэ, 
1TI.6.4	а цӀыхум и щхьэм куэд трелъхьэ икӀи зыри зэхищӀыкӀыжыркъым. Ар зэныкъуэкъунымрэ зэдэуэнымрэщ зыщӀэхъуэпсыр. А Ӏуэхухэм кърикӀуэр фыгъуэщ, зэгурымыӀуэнырщ, нэгъуэщӀ цӀыхухэм ӀейкӀэ тепсэлъыхьынырщ, зым адрейм гурыщхъуэ хуищӀынырщ, 
1TI.6.5	зи акъыл ныкъуэу, щыпкъагъэм пэжыжьэ цӀыхухэм я зэщыхьэныру пщӀэ зимыӀэрщ. Тхьэр гъэлъэпӀэныр абыхэм фейдэ хэкӀыпӀэу къафӀощӀ. Абыхэм пэӀэщӀэ зыщӀ.
1TI.6.6	Пэжыр жызоӀэ, цӀыху гуэр иӀэмкӀэ арэзымэ икӀи Тхьэм и фӀэлӀыкӀ и гум илъмэ, абы фӀагъыу хэлъыр инщ. 
1TI.6.7	Дунейм дыкъыщытехьэм, зыри къыздэтхьакъым, дунейм дыщытекӀыжкӀи зыгуэр тетхын тлъэкӀынукъым. 
1TI.6.8	Тшхынрэ щыгъынрэ диӀэмэ, абыкӀэ арэзы дыхъун хуейщ. 
1TI.6.9	Ауэ бей хъуну хуейхэр гуэныхь щӀэным дезыгъэхьэх Ӏуэхум хохуэри, шейтӀаным Ӏэрохуэ. ПщӀэ зимыӀэ, зи ягъэ къэкӀуэ хъуэпсэныгъэу, цӀыхухэр зыгъэунэхъуу, кӀуэдыпӀэм хуэзышэхэм яубыд ахэр. 
1TI.6.10	Сыт щхьэкӀэ жыпӀэмэ бзаджагъэ псори къызыбгъэдэкӀыр ахъшэм щӀэбэгынырщ. ЦӀыху гуэрхэр, ахъшэм щӀэхъуэпсурэ, фӀэщхъуныгъэм и гъуэгум текӀри, гухэщӀ Ӏэджэ я щхьэм къыхуахьыжащ.
1TI.6.11	Ауэ уэ, Тхьэм и цӀыху, а Ӏуэхухэм пэӀэщӀэ зыщӀ. Щыпкъагъэр, Тхьэм и фӀэлӀыкӀ, фӀэщхъуныгъэр, фӀылъагъуныгъэр, теубыдагъэр, гущабагъэр уи гум зэрилъыным хущӀэкъу. 
1TI.6.12	ФӀэщхъуныгъэм фӀыуэ хущӀэкъу. МыкӀуэдыжын гъащӀэ зэгъэгъуэт; сыт щхьэкӀэ жыпӀэмэ щыхьэт куэдым я пащхьэм
1TI.6.13	Тхьэуэ псоми гъащӀэ къезытым и пащхьэмрэ Мэссихь Хьисэу, Понтий Пилат
1TI.6.14	Зыри уи мылажьэу, зыми узэригъэкъуэншэн лъэпкъ щымыӀэу, ди унафэр гъэзащӀэ, ди Зиусхьэн Хьисэ Мэссихь дунейм къыщыкӀуэжыну махуэм нэсыху. 
1TI.6.15	Игъуэр къыщыскӀэ, Тхьэм а махуэр къигъэлъэгъуэнущ, – щӀыхьышхуэрэ лъэкӀыныгъэшхуэрэ зиӀэ Тхьэ закъуэр пащтыхьхэм я Пащтыхьыжщ, зиусхьэнхэм я Зиусхьэныжщ. 
1TI.6.16	Езы Тхьэ закъуэр арщ мылӀэжынур икӀи узэмыкӀуэлӀэфыну нэхум хэтыр. ЦӀыхухэм ящыщ гуэрми ар и нэкӀэ зыми илъэгъуакъым икӀи илъагъун лъэкӀынукъым. ЩӀыхьышхуэри мыкӀуэдыжын лъэкӀыныгъэшхуэри зейр Тхьэращ. Ӏэмин.
1TI.6.17	Мы дунейм бей щыхъуахэм закъыфӀэмыщӀыжыну, мылъку нэпцӀым щымыгугъыну, атӀэ Тхьэм нэхъ щыгугъыну унафэ яхуэщӀ. Дызыгъэтхъэжыну псори куэду къыдэзытыр Тхьэращ. 
1TI.6.18	ФӀы щӀэным хэтыну, фӀы щӀэнымкӀэ бей хъуну, я мылъкум щымысхьу, яӀэм щыщкӀэ нэгъуэщӀ цӀыхухэм ягуапэу етэну унафэ яхуэщӀ. 
1TI.6.19	Апхуэдэу ящӀэмэ, мылъкушхуэ зэхуахьэса мэхъу. МыкӀуэдыжын гъащӀэ зрагъэгъуэтын щхьэкӀэ, а мылъкушхуэр къэкӀуэну дунейм лъабжьэ щахуэхъунущ.
1TI.6.20	Уэ, Тимофей, Тхьэм уи пщэм къыдилъхьа Ӏуэхум хуэсакъ. Тхьэм и фӀэлӀыкӀ зыхэмылъ псалъэ мышыухэмрэ щӀэныгъэ нэпцӀ зыхэлъ пэпсэлъэнымрэ пэӀэщӀэ зыщӀ. 
1TI.6.21	Сыт щхьэкӀэ жыпӀэмэ, «щӀэныгъэ диӀэщ», зыхужаӀэжурэ цӀыху гуэрхэр фӀэщхъуныгъэм и гъуэгум текӀащ.
1TI.6.21	Тхьэм и нэфӀ къыпщрехуэ. Ӏэмин.
2TI.1.1	Сэ сы-Паулщ. Тхьэм фӀэигъуэти, Хьисэ Мэссихь ди псэм зэрыщыщым щхьэкӀэ, мыкӀуэдыжын гъащӀэ дгъуэтыну Тхьэм дыкъызэригъэгугъам и хъыбарыр цӀыхухэм яхуэсӀуэтэну Мэссихь Хьисэ и апостол сыхъуащ. 
2TI.1.2	Уэ, фӀыуэ слъагъу си къуэ Тимофейм,
2TI.1.2	Тхьэуэ Адэ лъапӀэмрэ ди Зиусхьэн Мэссихь Хьисэрэ къабгъэдэкӀыу нэфӀ щыхуэныгъэ, гущӀэгъуныгъэ, гузэгъэгъуэ къыплърес.
2TI.1.3	Си адэжьхэм хуэдэу, сигукӀэ мыхъумыщӀагъэ лъэпкъ зыдэзмыщӀэжу, сызыхуэлажьэ Тхьэм фӀыщӀэ хузощӀ. Тхьэм селъэӀуу, жэщи махуи зэпымыууэ уи гугъу сщӀыуэ, Тхьэм фӀыщӀэ хузощӀ. 
2TI.1.4	Уи нэпсхэр си гум къэкӀыжу, си гум гуфӀэгъуэ из хъун щхьэкӀэ, услъагъуну сыхуейщ. 
2TI.1.5	Уи фӀэщхъуныгъэ щыпкъэр си гум къокӀыж. Апхуэдэ фӀэщхъуныгъэр уи анэшхуэу Лоидэрэ уи анэ Евникэрэ я гум илъу щытащ нэхъапэм; иджы ар уи гум зэрилъым сыщогугъ. 
2TI.1.6	Аращи, си Ӏэхэр нызэрыптеслъхьамкӀэ
2TI.1.7	Тхьэм езым и Псэ ЛъапӀэу ди гум кърилъхьам ди гум шынагъуэ кърилъхьэркъым, атӀэ лъэкӀыныгъэр, фӀылъагъуныгъэр, зышыӀэныгъэр ди гум илъ ещӀ.
2TI.1.8	Ди Зиусхьэным умыдзыхэу щыхьэт хуэхъу. Сэри абы сызэрыхуэлажьэм къыхэкӀкӀэ, лъэхъуэщым сызэрыщӀадзам папщӀэ емыкӀу сыкъыумыщӀ, хъыбырыфӀым щхьэкӀэ Тхьэм и лъэкӀыныгъэкӀэ гугъуехь къыздэшэч. 
2TI.1.9	Тхьэр арщ дымыкӀуэду дыкъезыгъэлыр икӀи гукъабзагъэкӀэ дыпсэуну дыкъыхуезыджар. Апхуэдэу щӀищӀар езым ар и мурадти, и нэфӀ къызэрытщыхуарщ. Ди фӀыщӀагъэхэм я Ӏуэху абы хэлъкъым. Мэссихь Хьисэ къыпкъырыкӀыу Тхьэм и нэфӀ къыщытщыхуар лъэхъэнэ псоми япэкӀэщ, 
2TI.1.10	ауэ иджы дымыкӀуэду дыкъезыгъэл Хьисэ Мэссихь къызэрылъэгъуамкӀэ Тхьэм и нэфӀ щыхуэныгъэр нахуэ къэхъуащ. Хьисэ Мэссихь лӀэныгъэр игъэкӀуэдащ, хъыбарыфӀымкӀи мыкӀуэдыжын гъащӀэ къытхуигъэнэхуащ. 
2TI.1.11	А хъыбарыфӀыр цӀыхухэм яхуэсӀуэтэну, абы и апостол сыхъуну, хамэ лъэпкъхэм ар езгъэщӀэну Тхьэм сыкъигъэуващ. 
2TI.1.12	Аращ мы гугъуехьыр щӀэсшэчыр, ауэ сыдзыхэркъым, фӀэщхъуныгъэ зыхузиӀэ Хьисэ Мэссихь сощӀэ, езыми си пщэм къыдилъхьа Ӏуэхум а махуэм
2TI.1.13	Мэссихь Хьисэ уи псэм зэрыщыщым щхьэкӀэ, фӀэщхъуныгъэмрэ фӀылъагъуныгъэмрэ уиӀэу, сэ къыжысӀэу зэхэпха, узыщыгугъ хъуну псалъэхэр иригъуазэ абыхэм уатемыкӀ. 
2TI.1.14	Тхьэм уи пщэм къыдилъхьа Ӏуэхур Тхьэм и Псэ ЛъапӀэу ди гум илъымкӀэ хъумэ.
2TI.1.15	Асие хэкум
2TI.1.16	Онесифор и унагъуэм гущӀэгъу къыхурещӀ Зиусхьэным, сыт щхьэкӀэ жыпӀэмэ абы си гур куэдрэ игъэзэгъащ, Ӏэпхлъэпх сыщащӀами и щӀыб кэысхуигъэзэжакъым. 
2TI.1.17	Ар Рим къалэшхуэм къыщыкӀуам, сыкъигъуэтыху, емышу сыкъилъыхъуащ. 
2TI.1.18	Къемэтмахуэм Зиусхьэным гущӀэгъу къыхурещӀ. Ефес къалэм куэдрэ къыщыздэӀэпыкъуу зэрыщытар уэ фӀыуэ уощӀэ.
2TI.2.1	Аращи, си къуэ, ди псэм щыщ Мэссихь Хьисэ и нэфӀ къызэрыпщыхуэмкӀэ уи гур гъэбыдэ. 
2TI.2.2	Щыхьэт Ӏэджэм я пащхьэм сэ щыжысӀэу зэхэпха Ӏуэхухэр узыщыгугъ хъун цӀыхуу нэгъуэщӀхэм ахэр езыгъэщӀэн зылъэкӀынухэм, я пщэм дэлъхьэ. 
2TI.2.3	Хьисэ Мэссихь и зауэлӀыфӀым хуэдэу гугъуехь къыздэшэч. 
2TI.2.4	Дзэм емыпха Ӏуэхугъуэхэм зауэлӀым зыдригъэхьэхыркъым – дзэ пашэм и гум зригъэхьыну хуейщ. 
2TI.2.5	Апхуэдэу зэрызэдэжэ хабзэм тету къэмыжэм текӀуэныгъэм и таж къратыркъым. 
2TI.2.6	Ӏуэху гугъу зыщӀэ мэкъумэшыщӀэм гъавэу кърахьэлӀэжам щыщ и Ӏыхьэр япэ къратын хуейщ. 
2TI.2.7	Сэ жысӀэм егупсыс. Зиусхьэным Ӏуэху псомкӀи зэхэщӀыкӀ къуитынущ.
2TI.2.8	Хьисэ Мэссихь уигу къэгъэкӀыж; ар Даут пащтыхьым къытехъукӀа цӀыхухэм ящыщщ, Тхьэм ар лӀахэм къахигъэтэджыкӀыжащ. Аращ цӀыхухэм езгъащӀэ хъыбарыфӀу, 
2TI.2.9	гугъуехь зыхуэсшэчу, бзаджащӀэм хуэдэу Ӏэпхлъэпх къысщӀралъхьар. Ауэ Тхьэм и псалъэхэм Ӏэпхлъэпх иралъхьэн ялъэкӀынукъым. 
2TI.2.10	Абы къыхэкӀкӀэ, Тхьэм къыхиха цӀыхухэм си фӀагъ езгъэкӀын щхьэкӀэ, шыӀэныгъэкӀэ гугъуехь псори сошэч. Апхуэдэу, Мэссихь Хьисэ я псэм зэрыщыщым папщӀэ ахэри мыкӀуэду къелынущ, мыкӀуэдыжын щӀыхьышхуэ яӀэ хъунущ.
2TI.2.11	Мы псалъэхэр пэжщ:
2TI.2.11	Мэссихь дригъусэу дылӀамэ,
2TI.2.11	дригъусэуи дыщыӀэнущ.
2TI.2.12	ТеубыдагъэкӀэ гугъуехь тшэчмэ,
2TI.2.12	абы дригъусэу тепщэныгъэ диӀэнущ.
2TI.2.12	«Абы и гъуэгу ирикӀуэхэм дащыщкъым»,
2TI.2.12	жытӀэмэ, езыми «Ахэр си гъуэгу
2TI.2.12	ирикӀуэхэм ящыщкъым», къытхужиӀэнущ.
2TI.2.13	Дэ дигум щыпкъагъэ имылъми,
2TI.2.13	абы и гум щыпкъагъэ сыт щыгъуи илъынущ,
2TI.2.13	сыт щхьэкӀэ жыпӀэмэ езым зыкъигъэпцӀэжын
2TI.2.13	лъэкӀынукъыми.
2TI.2.14	А Ӏуэхухэр ягу къэгъэкӀыж. Псалъэ зэпаубыдурэ зэмыдэуэну Зиусхьэным и пащхьэм лъэщу щагурыгъаӀуэ. Зэдэуэныгъэм фӀы къыдэкӀуэркъым, абы едаӀуэхэм я зэранщ къахухэкӀыр. 
2TI.2.15	Зи щыпкъагъэр Тхьэм игъэунэхуа цӀыхуу, илэжьа Ӏуэхум щӀытеукӀытыхьыжын лъэпкъ щымыӀэу, щыпкъагъэм и псалъэхэр цӀыхухэм пэжу езыгъащӀэ цӀыхуу Тхьэм дежкӀэ узэрыщытыным и ужь ит. 
2TI.2.16	Тхьэм и фӀэлӀыкӀ зыхэмылъ псалъэ мышыухэм пэӀэщӀэ зыщӀ, апхуэдэхэм яхэтхэр Тхьэм нэхъ пэжыжьэ хъу зэпытщи. 
2TI.2.17	Лышх узым
2TI.2.18	А тӀур щыпкъагъэм и гъуэгум текӀауэ, дэ, фӀэщхъуныгъэ зиӀэхэр, лӀахэм дакъыхэтэджыкӀыжауэ зэрыжаӀэмкӀэ цӀыху гуэрхэм я фӀэщхъуныгъэр ягъэкӀуэд. 
2TI.2.19	Ауэ Тхьэм игъэува лъабжьэ быдэр сыт щыгъуи щыӀэнущ. Мыхъурым хуэдэу абы тедзащ: «Зиусхьэным езым и цӀыхухэр ещӀэ», икӀи «Зиусхьэным и цӀэр зыщтэ дэтхэнэми и щӀыбыр бзаджагъэм и гъуэгум хурегъазэ».
2TI.2.20	Унэшхуэ гуэрым дыщэмрэ дыжьынымрэ къахэщӀыкӀа хьэкъущыкъухэм я мызакъуэу, пхъэмрэ ятӀэмрэ къахэщӀыкӀа хьэкъущыкъухэри щӀэлъщ. ХьэкъущыкъуфӀ дыдэхэри, къызэрыгуэкӀ хьэкъущыкъухэри яхэтщ. 
2TI.2.21	Зыгуэрым и гур игъэкъэбзэжу, мы Ӏуэху бзаджэхэм пэӀэщӀэ зищӀмэ, хьэкъущыкъуфӀ дыдэм хуэдэ хъунущ. А цӀыхур, Зиусхьэным и ӀэмыщӀэ зрилъхьауэ, и фӀагъ Зиусхьэным иригъэкӀыурэ, фӀыщӀагъэ псоми хуэхьэзыр хъунущ.
2TI.2.22	Ауэ щӀалагъэм и хъуэпсэныгъэ Ӏейхэм пэӀэщӀэ зыщӀ. Зиусхьэным гукъабзагъэкӀэ елъэӀухэм урагъусэу, щыпкъагъэм, фӀэщхъуныгъэм, фӀылъагъуныгъэм, гузэгъэгъуэм я ужь ит. 
2TI.2.23	ПщӀэ зимыӀэ икӀи щӀэныгъэ зыхэмылъ зэдэуэныгъэхэм пэӀэщӀэ зыщӀ. Абыхэм цӀыхухэр зэрызэщагъыхьэр уощӀэ. 
2TI.2.24	Зиусхьэным хуэлажьэ цӀыхур зэщыхьэным хэт хъунукъым. АтӀэ цӀыху псоми яхуэфӀу, абыхэм щыпкъагъэр езыгъэщӀэн зылъэкӀыу, зызымыгъэгусэ цӀыхуу щытын хуейщ. 
2TI.2.25	Езым къыпэувхэм гущабагъэкӀэ ягуригъэӀуэн хуейщ. Щыпкъагъэр ящӀэн щхьэкӀэ, Тхьэм ахэри щӀригъэгъуэжынкӀи хъунущ. 
2TI.2.26	Апхуэдэу хъумэ, зыхуейр яригъэщӀэну шейтаным иубыда нэужь, абы и хъым къикӀыфыжынущ ахэр.
2TI.3.1	Мы дунейм и иужьрей махуэхэм зэман гугъухэр къызэрыкӀуэнур пщӀэн хуейщ. 
2TI.3.2	Сыт щхьэкӀэ жыпӀэмэ цӀыхухэм езыхэм фӀыуэ залъагъужынущ, ахъшэри фӀыуэ ялъагъунущ, закъыфӀэщӀыжынущ, пэгэнущ, шхыдэрейуэ щытынущ, адэ-анэхэм едэӀуэнукъым, арэзыныгъэ яӀэжынукъым, Тхьэр ягъэлъэпӀэнукъым, фӀылъагъуныгъэ яӀэжынукъым; 
2TI.3.3	зэкӀужыныгъэр зыхуэдэр ящӀэнукъым, нэгъуэщӀ цӀыхухэм ӀейкӀэ тепсэлъыхьынущ, захуэшыӀэжынукъым, гущӀэгъуншэ хъунущ, фӀыгъуэр фӀыуэ ялъагъужынукъым; 
2TI.3.4	уащыгугъ хъужынукъым абыхэм, щхьэпсынщӀагъэкӀэ псэунущ, я пэр драгъэзеинущ; Тхьэр фӀыуэ ялъагъуным нэхърэ, загъэтхъэжыныр нэхъ къащтэнущ; 
2TI.3.5	Тхьэм и фӀэлӀыкӀ ягу илъ хуэдэу зыкъагъэлъагъуэнущ, ауэ Тхьэм и лъэкӀыныгъэр ядэнукъым. Апхуэдэ цӀыхухэм пэӀэщӀэ зыщӀ.
2TI.3.6	А цӀыхухэм ящыщхэр унэхэм яфӀыщӀопщхьэ, зи гуэныхьхэм текӀуадэ цӀыхубзу хъуэпсэныгъэ мыхъумыщӀэ зэмылӀэужьыгъуэхэм зыкърезыгъэшэкӀхэр дахьэх. 
2TI.3.7	А цӀыхубзхэм Ӏуэхухэр сыт щыгъуи зрагъащӀэми, щыпкъагъэр къащӀэн ялъэкӀыркъым. 
2TI.3.8	Ианнийрэ Иамврийрэ
2TI.3.9	Ауэ абыхэм я Ӏуэхур куэдрэ къадэхъунукъым; Ианнийрэ Иамврийрэ я делагъэр цӀыху псомкӀи нэрылъагъу зэрыхъуам хуэдэу, апхуэдэхэм я делагъэри цӀыху псомкӀи нэрылъагъу хъунущ.
2TI.3.10	Сэ цӀыхухэм езгъащӀэ Ӏуэхухэр, си псэукӀэр, си мурадыр, си фӀэщхъуныгъэр, си шыӀэныгъэр, си фӀылъагъуныгъэр, си теубыдагъэр уощӀэ. 
2TI.3.11	Антиохие, Иконие, Листрэ къалэхэм
2TI.3.12	Тхьэм и фӀэлӀыкӀ зи гум илъу, Мэссихь Хьисэ зи псэм щыщу псэуну хуей дэтхэнэми цӀыхухэм гугъуехь ирагъэшэчынущ. 
2TI.3.13	ЦӀыху бзаджэхэми гъэпцӀакӀуэхэми я бзаджагъэм хагъэхъуэнущ; абыхэм нэгъуэщӀ цӀыхухэр дахьэх, езыхэми я щхьэр къагъэпцӀэж. 
2TI.3.14	Уэ зэбгъэщӀа, узыщыгугъ Ӏуэхухэм сыт щыгъуи тет, ахэр зэхозыгъэщӀыкӀа цӀыхухэр уощӀэри. 
2TI.3.15	Абы нэмыщӀ, уи сабиигъуэм къыщыщӀэдзауэ Тхьэм и псалъэ тха лъапӀэхэм
2TI.3.16	Тхьэм и псалъэ тха лъапӀэ псори Тхьэм и Псэ ЛъапӀэм деж къикӀащ. ЦӀыхухэм щыпкъагъэр ебгъэщӀэнкӀи, уегиинкӀи, бгъэдэӀуэнкӀи, щыпкъагъэр зыхэлъ псэукӀэр ебгъэщӀэнкӀи щхьэпэщ а псалъэхэр. 
2TI.3.17	Тхьэм хуэлажьэ цӀыхур дэтхэнэ ӀуэхуфӀми хуэхьэзыру икӀи хуэгъэпсауэ щытынущ апхуэдэ щӀыкӀэкӀэ.
2TI.4.1	Тхьэм и пащхьи, псэухэмрэ лӀахэмрэ хьэкум ятезыщӀыхьыну ди Зиусхьэн Хьисэ Мэссихь и пащхьи, Мэссихь дунейм къызэрыкӀуэжынумкӀи, абы тепщэныгъэу иӀэмкӀи быдэу унафэ ныпхузощӀ: 
2TI.4.2	Тхьэм и псалъэхэр цӀыхухэм егъащӀэ, игъуэу щыщытми щыщымытми ахэр ебгъэщӀэным хэт. ЯгурыгъаӀуэ, егъэдэӀуэ, ущий, шыӀэныгъэ псомкӀи щыпкъагъэр егъащӀэ. 
2TI.4.3	Сыт щхьэкӀэ жыпӀэмэ ди фӀэщхъуныгъэм дигъащӀэ, дызыщыгугъ хъуну Ӏуэхугъуэхэр цӀыхухэм щамыдэну зэманыр къэкӀуэнущ. ЦӀыхухэм я тхьэкӀумэхэм псалъэ дыгъэлхэр ирагъаӀуэурэ, я гур зыщӀэхъуэпс Ӏуэхухэр езыгъэщӀэн егъэджакӀуэхэр къагъуэтынущ. 
2TI.4.4	Щыпкъагъэр зэхахыну ямыдэу, гъуэщауэ, шыпсэ гъэщӀэгъуэнхэм едэӀуэнущ. 
2TI.4.5	Уэ, дауэ хъуми, зышыӀэ. Гугъуехь шэчи, хъыбарыфӀыр цӀыхухэм яхуэзыӀуатэм и Ӏуэхур лэжь, Тхьэм уи пщэм къыдилъхьа Ӏуэхур нэсу гъэзащӀэ.
2TI.4.6	Сэ къурмэныпхъэ сыхъуу, дунейм сехыжыну си зэманыр къэсащ. 
2TI.4.7	ХъыбарыфӀым фӀыуэ сыхущӀэкъуащ, къэзжынур къэзжащ, фӀэщхъуныгъэр схъумащ. 
2TI.4.8	Иджы Зиусхьэным щыпкъагъэм и тажыр схуигъэхьэзыращ. А тажыр щыпкъагъэм тету хьэкум зыщӀэ Зиусхьэным къемэтмахуэм къысхуигъэфэщэнущ, ауэ сэ си закъуэкъым, ар дунейм къызэрыкӀуэжынум щыгуфӀыкӀа псори сэ сщӀыгъущ.
2TI.4.9	Си деж щӀэхыу укъызэрыкӀуэным хущӀэкъу. 
2TI.4.10	Сыт щхьэкӀэ жыпӀэмэ Димас
2TI.4.11	Марк
2TI.4.12	Тихик
2TI.4.13	Троадэ къалэм
2TI.4.14	ГъуаплъащӀэ Александр леишхуэ къызихащ. Зиусхьэным абы и Ӏуэхухэм яхуэфащэр иригъэпшыныжынщ. 
2TI.4.15	Уэри абы ухуэсакъын хуейщ, ди псалъэхэм лъэщу ар япэувыжащи.
2TI.4.16	ХеящӀэм и пащхьэм зыщызгъэхеину япэ дыдэ сыщыхэтам,
2TI.4.17	Хамэ псоми зэхахын щхьэкӀэ, езым и хъыбарыфӀ псори яхуэсӀуэтэну Зиусхьэныр къызбгъэдыхьэри къару къызитащ. Аслъэным и жьэм сыкъыжьэдихыжам хуэдэщ ар. 
2TI.4.18	Зиусхьэным бзаджагъэ псоми сыкъыхихыжынущ икӀи сыкъихъумэурэ, езым и Тепщэныгъэшхуэу уафэм щыӀэм сыщӀишэнущ. МыкӀуэдыжын щӀыхьышхуэр зеир Зиусхьэнырщ. Ӏэмин.
2TI.4.19	Прискиллэ, Акилэ,
2TI.4.20	Ераст Коринф къалэм къыдэнащ. Трофим Милит къалэм
2TI.4.21	ЩӀымахуэр
2TI.4.22	Зиусхьэныр уи псэм гъусэ хурехъу. Тхьэм и нэфӀ къыфщрехуэ. Ӏэмин.
TIT.1.1	Сэ сы-Паулщ. Тхьэм сыхуолажьэ, Хьисэ Мэссихь и апостолуи сыщытщ. Апостол сыщӀэхъуар Тхьэм къыхиха цӀыхухэм фӀэщхъуныгъэ яӀэ сщӀын, Тхьэм и гъуэгум теухуа щыпкъагъэр езгъэщӀэн щхьэкӀэщ. 
TIT.1.2	МыкӀуэдыжын гъащӀэ зэрагъуэтыным щыгугъыурэ пэплъэнущ ахэр. А мыкӀуэдыжын гъащӀэр цӀыхухэм яритыну щыпкъагъэ зиӀэ Тхьэм лъэхъэнэ псоми япэ игъэгугъащ. 
TIT.1.3	Сэ цӀыхухэм ялъэзгъэӀэс хъыбарыфӀымкӀэ Тхьэм и хъыбарыр игъуэ дыдэм нахуэ ищӀащ. ДымыкӀуэду дыкъезыгъэл Тхьэм а хъыбарыфӀыр си пщэм къыдилъхьэри, цӀыхухэм ар яхуэсӀуэтэну унафэ къысхуищӀащ.
TIT.1.4	Уэ, Тит,
TIT.1.4	Тхьэуэ Адэ лъапӀэмрэ дымыкӀуэду дыкъезыгъэл Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыплърес.
TIT.1.5	Крит хытӀыгум укъыщӀытезнар Ӏуэху ныкъуэщӀэхэр нэбгъэсын икӀи, сэ унафэ зэрыпхуэсщӀам тету, дэтхэнэ къалэми нэхъыжьхэр
TIT.1.6	Нэхъыжьыр зыми зэригъэкъуэншэн лъэпкъ зыбгъэдэмылъу, зы фыз фӀэкӀ зимыӀэ лӀыуэ
TIT.1.7	Тхьэм и Ӏуэхур члисэ зэхуэсым и Ӏэтащхьэм
TIT.1.8	ХьэщӀэхэр зыгъэлъапӀэ, фӀыр фӀыуэ зылъагъу, гулъытэ зиӀэ, захуагъэ, гу къабзагъэ, шыӀэ зыхэлъ лӀыуэ щытын хуейщ. 
TIT.1.9	Ӏуэху пэжу фэдгъэщӀахэм быдэу тетын хуейщ. Апхуэдэмэ, ди фӀэщхъуныгъэм дигъащӀэ, дызыщыгугъ хъуну ӀуэхухэмкӀэ цӀыхухэр игъэгушхуэн лъэкӀынущ абы, а Ӏуэхухэм пэув цӀыхухэми зэрымызахуэр ягуригъэӀуэн лъэкӀынущ.
TIT.1.10	ЦӀыху мыдаӀуэ куэд щыӀэщ, псом хуэмыдэу сунэт ящӀахэм ящыщу. Псалъэ пщӀэншэхэр зэпымыууэ къыжаӀэ, нэгъуэщӀ цӀыхухэри дахьэх. 
TIT.1.11	Абыхэм я жьэр ебгъэубыдын хуейщ. ЦӀыхухэм ирамыгъэджапхъэ Ӏуэхухэм ирагъаджэурэ, напэншагъэкӀэ ахъшэкӀэ нэпсейуэ, унагъуэхэр зэрыунагъуэу ягъэунэхъу. 
TIT.1.12	Абыхэм ящыщ тхакӀуэ гуэрым
TIT.1.13	А тхакӀуэм жиӀэр пэжщ. Аращи, ткӀийуэ ягурыгъаӀуэ фӀагъ къызыпыкӀ фӀэщхъуныгъэ яӀэ хъун 
TIT.1.14	икӀи журтхэм я шыпсэхэми, щыпкъагъэм зи щӀыбагъыр хуэзыгъэзахэм я унафэхэми емыдэӀуэн зэрыхуейр. 
TIT.1.15	Зигу къабзэ цӀыхухэм я дежкӀэ псори къабзэ мэхъу, ауэ зигу мыкъабзэ цӀыхухэм я дежкӀи, ТхьэмкӀэ фӀэщхъуныгъэ зимыӀэхэм я дежкӀи къабзэ зыри щыӀэкъым. Я акъылри ныкъуэщ. Ягухэми ери фӀыри зэхагъэкӀыфыркъым. 
TIT.1.16	Тхьэр ящӀэу жаӀэ, арщхьэкӀэ ялэжь ӀуэхухэмкӀэ Тхьэр зэрамыщӀэр ӀупщӀу къагъэлъагъуэ. Ахэр цӀыху гущыкӀыгъуэщ, жыӀэмыдаӀуэщ, сыт и лъэныкъуэкӀи фӀагъ лъэпкъ къапыкӀыркъым.
TIT.2.1	Ди фӀэщхъуныгъэм дигъащӀэ, дызыщыгугъ хъуну Ӏуэхухэм утету цӀыхухэр бгъэӀущын хуейщ. 
TIT.2.2	ЛӀы нэхъыжьхэр ущий зашыӀэну, щӀыхь яхэлъу псэуну, гулъытэ яӀэну икӀи фӀагъ къызыпыкӀ фӀэщхъуныгъэр, фӀылъагъуныгъэр, теубыдагъэр зыхалъхьэну.
TIT.2.3	Фызыжьхэри ущий Тхьэм и бзылъхугъэ лъапӀэхэм яхуэфащэу псэуну, нэгъуэщӀ цӀыхухэм ӀейкӀэ ятемыпсэлъыхьыну, фадэм зыдрамыгъэхьэхыну икӀи фӀыр зыхуэдэр цӀыхухэм ирагъащӀэну. 
TIT.2.4+TIT.2.5	ИтӀанэ, Тхьэм и псалъэхэм Ӏей лъэпкъ хужамыӀэн щхьэкӀэ, а фызыжьхэм цӀыхубз ныбжьыщӀэхэм гурагъэӀуэн хуейщ ялӀхэмрэ я бынхэмрэ фӀыуэ ялъагъуну, гулъытэ яӀэну, гукъабзагъэкӀэ псэуну, я унагъуэхэм фӀыуэ якӀэлъыплъыну, фӀыуэ щытыну икӀи ялӀхэм яхуэӀурыщӀэну.
TIT.2.6	ЩӀалэхэми ягурыгъаӀуэ гулъытэ яӀэн зэрыхуейр. 
TIT.2.7	ФӀы зэрыпщӀэмкӀэ нэгъуэщӀ цӀыхухэм сыт и лъэныкъэукӀи щапхъэ яхуэхъу. ГупцӀанэкӀэ, щыпкъагъэ пхэлъу, Тхьэм и псалъэхэр цӀыхухэм ягурыгъаӀуэ. 
TIT.2.8	Зыгуэрым узэригъэкъуэншэн лъэпкъ щымыӀэу, узыщыгугъ хъуну хъыбархэр цӀыхухэм егъащӀэ, къытхужаӀэн Ӏей ямыгъуэту, уэ къыппэув цӀыхухэр укӀытэжын щхьэкӀэ.
TIT.2.9	УнэӀутхэри я тепщэхэм псомкӀи яхуэӀурыщӀэну, ягу зрагъэхьыным хущӀэкъуну икӀи япэмыпсэлъэжыну ущий. 
TIT.2.10	Абы нэмыщӀу, мыдыгъуэну икӀи я щыпкъагъэр сыт щыгъуи къагъэлъэгъуэну ягурыгъаӀуэ. Апхуэдэу хъумэ, дымыкӀуэду дыкъезыгъэл Тхьэм теухуауэ ди фӀэщхъуныгъэм дигъащӀэ Ӏуэхухэм цӀыхухэм щӀыхь хурагъэщӀынущ абыхэм ялэжь ӀуэхухэмкӀэ.
TIT.2.11	ЦӀыху псори мыкӀуэду къригъэлын щхьэкӀэ, Тхьэм и нэфӀ щыхуэныгъэ къигъэлъэгъуащ. 
TIT.2.12	Тхьэм и нэфӀ щыхуэныгъэм дигъащӀэ Ӏуэхухэр мыхэращ: Тхьэм и фӀэлӀыкӀ зыхэмылъ псэукӀэми, мы дунейм и хъуэпсэныгъэ мыхъумыщӀэхэми ди щӀыб яхуэдгъэзэныр, гулъытэрэ щыпкъагъэрэ диӀэу, Тхьэм и фӀэлӀыкӀ ди гум илъу, мы зэманым дыпсэуныр. 
TIT.2.13	Апхуэдэу дыпсэун хуейщ ди Тхьэшхуэу, дымыкӀуэду дыкъезыгъэл Хьисэ Мэссихь и щӀыхьышхуэр къыщылъэгъуэну махуэм дыпэплъэурэ. А гуфӀэгъуэ махуэр къызэрыкӀуэнум дыщыгугъыу дыпоплъэ. 
TIT.2.14	Мэссихь и псэр дэр щхьэкӀэ итащ. И псэр щӀитар бзаджагъэ псоми дыхишыжу, ди щхьэхэр ищэхужын щхьэкӀэщ икӀи фӀы щӀэным дигурэ ди псэкӀи дыхэту, езым и лъэпкъ дыхъун папщӀэ, ди гур игъэкъэбзэжын щхьэкӀэщ.
TIT.2.15	А Ӏуэхухэращ цӀыхухэм ебгъэщӀэн хуейр. Тепщэныгъэу уиӀэ псомкӀи цӀыхухэр гъэгушхуэ икӀи абыхэм яущие. Зыми нэмыплъ зрумыгъэт.
TIT.3.1	Уи цӀыхухэм ягу къэгъэкӀыж Ӏэтащхьэхэмрэ тепщэныгъэ зиӀэхэмрэ яхуэӀурыщӀэн, едэӀуэн, фӀы щӀэн дэтхэнэми хуэхьэзырын зэрыхуейр. 
TIT.3.2	Абы нэмыщӀу, ягу къэгъэкӀыж ӀейкӀэ зыми темыпсэлъыхьын, шхыдэрейуэ щымытын, Ӏэсагъэрэ гущабагъэкӀэ адрей цӀыхухэм яхущытын зэрыхуейри.
TIT.3.3	ЗэхэщӀыкӀ димыӀэу, Тхьэм демыдаӀуэу дыпсэууэ щытащ дэри. Дыгъуэщауэ щытащ, ди гур зыщӀэхъуэпса Ӏуэху мыхъумыщӀэ куэдымрэ дызыгъатхъа Ӏуэху мыхъумыщӀэ зэмылӀэужьыгъуэхэмрэ драпщылӀащ. Бзаджагъэрэ фыгъуэныгъэкӀэ дыпсэууэ, гущыкӀыгъуэу, дызэрылъагъу мыхъуу щытащ. 
TIT.3.4	Ауэ дикъегъэлакӀуэ Тхьэм и фӀыгъуэмрэ абы цӀыхухэм яхуиӀэ фӀылъагъуныгъэмрэ къыщытхуигъэнахуэм, 
TIT.3.5	дымыкӀуэду дыкъригъэлащ. Щыпкъагъэ зыхэлъ Ӏуэхуу дэ длэжьахэм я Ӏуэху абы хэлъакъым, атӀэ Тхьэм дымыкӀуэду дыкъыщӀригъэлар гущӀэгъуныгъэ зэриӀэм щхьэкӀэщ. Тхьэм и Псэ ЛъапӀэм ди гур къызэригъэкъэбзэжамкӀэ щӀэрыщӀэу дыкъалъхужауэ дищӀащ, ди гурылъхэри зэблихъуащ. 
TIT.3.6	ДымыкӀуэду дыкъезыгъэл Хьисэ Мэссихь Тхьэм и унафэкӀэ Тхьэм и Псэ ЛъапӀэр уэру къытхуригъэхащ. 
TIT.3.7	Тхьэм дымыкӀуэду дыкъыщӀригъэлар и нэфӀ щыхуэныгъэкӀэ щыпкъагъэ диӀэу дилъытауэ, мыкӀуэдыжын гъащӀэу дызыщыгугъыурэ дызыпэплъэр ӀыхьэфӀу къытлъигъэсын щхьэкӀэщ. 
TIT.3.8	А псалъэхэр пэжщ. ТхьэмкӀэ фӀэщхъуныгъэ зиӀэхэр фӀы щӀэным хэтын щхьэкӀэ, а Ӏуэхухэм уи нэӀэ ину тебгъэтыну сыхуейщ. А Ӏуэхухэр фӀыщ, я фӀагъ цӀыхухэм йокӀ.
TIT.3.9	ПщӀэ зимыӀэ зэдэуэным, лъэпкъ зэтепщӀыкӀхэм, Торэт хабзэм теухуа зэгурымыӀуэными зэщыхьэными защыхъумэ, апхуэдэ Ӏуэхухэм фӀагъ лъэпкъ къадэкӀуэркъым, пщӀэи яӀэкъыми. 
TIT.3.10	ФызэгурызымыгъаӀуэ цӀыхум зэрэ тӀэурэ еущие, къомыдаӀуэмэ, пэӀэщӀэ зыщӀ. 
TIT.3.11	А цӀыхум и акъыл зэрыныкъуэр, ар зэрыгуэныхьыщӀэр уощӀэ. Езым и щхьэкӀэ зигъэкъуэншэжащ апхуэдэм.
TIT.3.12	Артемрэ Тихикрэ
TIT.3.13	Хабзэхъумэ Зинэрэ Аполлосрэ
TIT.3.14	Ди цӀыхухэм фӀы щӀэным зрагъэсэн хуейщ, щыщӀагъэшхуэ зиӀэхэм дэӀэпыкъуэгъу яхуэхъун щхьэкӀэ. ФӀагъ къызыпымыкӀ цӀыху иремыхъу.
TIT.3.15	Си гъусэ псоми фӀэхъус къуахыж. ФӀэщхъуныгъэ зиӀэу фӀыуэ дызылъагъухэм фӀэхъус схуехыж.
TIT.3.15	Тхьэм и нэфӀ фэ псоми къыфщрехуэ. Ӏэмин.
PHM.1.1	Сэ сы-Паулщ. Хьисэ Мэссихь сызэрыхуэлажьэм щхьэкӀэ, лъэхъуэщым сыщӀадзауэ сыщӀэсщ. ФӀыуэ тлъагъуу, къыддэлажьэ Филимон, члисэ зэхуэсым щыщу уи унэм щызэхыхьэхэм, 
PHM.1.2	ди шыпхъу Апфие, Мэссихь щхьэкӀэ дэ къыддэлажьэ Архипп сымэ мы тхылъыр ныфхузотх, ди къуэш Тимофей
PHM.1.3	Тхьэуэ ди Адэ лъапӀэмрэ Зиусхьэну Хьисэ Мэссихьрэ къабгъэдэкӀыу нэфӀ щыхуэныгъэрэ гузэгъэгъуэрэ къыфлърес.
PHM.1.4	Тхьэм сыщелъэӀукӀэ, уи гугъу зэпымыууэ сощӀ икӀи си Тхьэм щӀыхь хузощӀ.
PHM.1.5	Зиусхьэн ХьисэкӀэ уиӀэ фӀэщхъуныгъэмрэ Тхьэм и цӀыху лъапӀэ псоми яхууиӀэ фӀылъагъуныгъэмрэ я хъыбарыр зэхэсхащ. 
PHM.1.6	Дэ диӀэ фӀэщхъуныгъэмкӀэ гъусэ укъытхуэхъуащ. Мэссихь ди псэм зэрыщыщым щхьэкӀэ, Тхьэм фӀыуэ къытхуищӀэ псори уэрэ дэрэ зэхудиӀэ благъагъэм нэхъыфӀу къыдгуригъэӀуэну солъэӀу. 
PHM.1.7	Уи фӀылъагъуныгъэмкӀэ ину сыбгъэгуфӀащ икӀи си гур бгъэзэгъащ, си къуэш, Тхьэм и цӀыху лъапӀэхэм я гур бгъэзэгъащи.
PHM.1.8	Аращи, Мэссихь ди псэм зэрыщыщым щхьэкӀэ, блэжын хуеймкӀэ унафэ пхуэсщӀыну сытегушхуэ пэтми, 
PHM.1.9	итӀани фӀылъагъуныгъэкӀэ сынолъэӀумэ нэхъ къызощтэ. Сэ, Паул, лӀыжьыр, Хьисэ Мэссихь зэрыхуэлажьэм щхьэкӀэ, лъэхъуэщым щӀадзауэ щӀэсыр, 
PHM.1.10	си къуэ Онисим щхьэкӀэ сынолъэӀу, лъэхъуэщым сыздыщӀэсым ар си къуэм хуэдэ хъуащи. 
PHM.1.11	Япэм Онисим уэркӀэ сэбэпу щытакъым
PHM.1.12	Си псэм хуэдэу фӀыуэ слъагъу хъуа а цӀыхур иджы ныпхузогъэкӀуэж. 
PHM.1.13	ХъыбарыфӀыр цӀыхухэм зэрезгъащӀэм щхьэкӀэ, лъэхъуэщым сыщӀэсыху, ар уи пӀэкӀэ дэӀэпыкъуэгъу къысхуэхъун щхьэкӀэ, си деж щызгъэӀэну сыхуейт, 
PHM.1.14	ауэ уэ хуит сумыщӀауэ ар сщӀэну сыхуеякъым, уэ уи фӀыщӀагъэм хэгъэзыхь хэмылъу, ар уи гуапэу пщӀэн щхьэкӀэ. 
PHM.1.15	Тхьэм Онисим пӀалъэкӀэ ппэӀэщӀэ щӀищӀар 
PHM.1.16	унэӀутым хуэдэу мыхъужу, атӀэ унэӀутым нэхърэ нэхъыфӀыжу, фӀыуэ плъагъу къуэшым хуэдэу, игъащӀэкӀэ бгъуэтыжыну арагъэнкӀэ хъунщ. СэркӀэ куэду лъапӀэщ, уэркӀи нэхъ лъапӀэжщ, цӀыху хуэдэу икӀи Зиусхьэныр зи псэм щыщ къуэшым хуэдэу ар зэрыщытыр.
PHM.1.17	Сэ сыбдэлажьэу сыплъытэмэ, сэ уэ укъызэрыспегъуэкӀынум хуэдэу, абыи пегъуэкӀ. 
PHM.1.18	ЗыгуэркӀэ и ягъэ къокӀауэ щытмэ, е уи щӀыхуэ телъмэ, сэ си деж щылъагъу. 
PHM.1.19	Сэ сы-Паулщ, щӀыхуэр сэ уэстыжынщ, си ӀэкӀэ сотх, ауэ Мэссихь уи псэм зэрыщыщым щхьэкӀэ си щӀыхуэ уэ зэрыптелъыр ныбжесӀэн хуейкъым. 
PHM.1.20	Аращ, си къуэш, Зиусхьэным щхьэкӀэ уи фӀагъ къызэгъэкӀ. Зиусхьэныр уи псэм зэрыщыщым щхьэкӀэ си гур гъэзагъэ. 
PHM.1.21	УкъызэрызэдэӀуэнум шэч лъэпкъ къытезмыхьэу ныпхузотх. СынызэролъэӀум нэхърэ нэхъыбэ зэрыпщӀэнури сощӀэ.
PHM.1.22	НэгъуэщӀ гуэркӀи сынолъэӀу: ХьэщӀэщ къысхуэгъэхьэзыр; сыт щхьэкӀэ жыпӀэмэ Тхьэм фызэрысхуелъэӀуам папщӀэ Тхьэм сынывитыжыну сыщогугъ.
PHM.1.23	Мэссихь Хьисэ зэрыхуэлажьэм щхьэкӀэ лъэхъуэщым щӀадзауэ къыздыщӀэс Епафрас
PHM.1.24	Сэ къыздэлажьэ Марк
PHM.1.25	Зиусхьэн Хьисэ Мэссихь и нэфӀ къыфщрехуэ. Ӏэмин.
HEB.1.1	Пасэ зэманым Тхьэр бегъымбархэм я жьэкӀэ куэдрэ икӀи зэмылӀэужьыгъуэу ди адэжьхэм къепсалъэу щытащ. 
HEB.1.2	Ауэ мы зэманым, мы дунейм и иужьрей дыдэ махуэхэм, Тхьэр и Къуэм и жьэкӀэ дэ къыдэпсэлъащ. Тхьэм Ӏуэху псори и Къуэм и ӀыхьэфӀ хъуну игъэуващ, абыи дунейр къригъэгъэщӀащ. 
HEB.1.3	Тхьэм и щӀыхьышхуэм и нэхур и Къуэм къыбгъэдэкӀыу къыттопсэ; и Къуэм и щытыкӀэр Тхьэм и щытыкӀэм хуэдабзэщ, лъэкӀыныгъэшхуэ зиӀэ и псалъэмкӀэ щыӀэ псори щегъэӀэ; абы и Къуэм цӀыхухэм ягухэм гуэныхьхэр зэрыригъэкъэбзыкӀыжын гъуэгу къахуигъэпсащ, уафэми дэкӀуеижри, тепщэныгъэшхуэ псори зиӀэ Тхьэм и ижьырабгъумкӀэ бгъэдэтӀысхьащ. 
HEB.1.4	Тхьэм «си Къуэ» жиӀэу, абы къызэреджэ цӀэр мелыӀычхэм я цӀэм нэхърэ зэрынэхъ лъапӀэм хуэдэу, Тхьэм и Къуэр мелыӀычхэм я щхьэ ищӀащ.
HEB.1.5	Сыт щхьэкӀэ жыпӀэмэ Тхьэм мелыӀычхэм ящыщ гуэрым,
HEB.1.5	«Уэращ си Къуэр,
HEB.1.5	нобэ Адэ сыпхуэхъуащ»,
HEB.1.5	жриӀа?
HEB.1.5	«Сэ Адэ сыхуэхъунущ,
HEB.1.5	езыри си Къуэ хъунущ»,
HEB.1.5	жиӀа?
HEB.1.6	Езым къыхиха и Къуэ щӀасэр дунейм къыщытригъэхьэм, Тхьэм жиӀащ:
HEB.1.6	«Тхьэм и мелыӀыч псоми ар ирегъэлъапӀэ».
HEB.1.7	МелыӀычхэм теухуауэ Тхьэм мыпхуэдэу жиӀащ:
HEB.1.7	«Тхьэм и мелыӀычхэр жьым хуэдэ ещӀ,
HEB.1.7	а ӀуэхутхьэбзащӀэхэри мафӀэ бзийхэм
HEB.1.7	хуэдэ ещӀ».
HEB.1.8	И Къуэм теухуауэ Тхьэм мыпхуэдэу жиӀащ:
HEB.1.8	«Уэ, Тхьэ, уи тепщэныгъэшхуэ тахътэм
HEB.1.8	игъащӀэкӀэ утесынущ.
HEB.1.8	Уи тепщэныгъэшхуэм и башыр захуагъэрщ.
HEB.1.9	Щыпкъагъэр фӀыуэ уолъагъу,
HEB.1.9	бзаджагъэр плъагъу хъуркъым.
HEB.1.9	Абы щхьэкӀэ Тхьэуэ уи Тхьэм уи гъусэхэм нэхърэ
HEB.1.9	гуфӀэгъуэм и дагъэр
HEB.1.10	Тхьэм мыпхуэдэуи жиӀащ:
HEB.1.10	«Уэ, Зиусхьэн, щӀэдзапӀэм деж
HEB.1.10	щӀылъэм и лъабжьэхэр хэбгъэуващ,
HEB.1.10	уафэхэри уи ӀэщӀыгъэщ.
HEB.1.11	Ахэр кӀуэдыжынущ, ауэ уэ умыкӀуэду
HEB.1.11	укъелынущ.
HEB.1.11	Щыгъыным хуэдэу ахэр жьы хъунущ.
HEB.1.12	Щыгъыным хуэдэу, зэкӀуэцӀыпшыхьынущ,
HEB.1.12	икӀи зэхъуэкӀа хъунущ;
HEB.1.12	ауэ уэ узэрыщытым утету укъэнэжынущ,
HEB.1.12	уи илъэсхэми кӀэух яӀэнукъым».
HEB.1.13	ИкӀи Тхьэм мелыӀычхэм ящыщу гуэрым,
HEB.1.13	«Уэ уи бийхэр лъэгущӀэтын пхуэсщӀыху,
HEB.1.13	си ижьырабгъумкӀэ къызбгъэдэтӀысхьэ»,
HEB.1.13	жриӀа?
HEB.1.14	МелыӀычхэр Тхьэм хуэӀурыщӀэ псэуэ щытщ, мыкӀуэду Тхьэм къызэрыригъэлынур ӀыхьэфӀу къызылъысыну цӀыхухэм яхуэӀуэхутхьэбзэщӀэну ахэр Тхьэм къегъакӀуэ.
HEB.2.1	Апхуэдэу зэрыщытым къыхэкӀкӀэ, Тхьэм и гъуэгум дытемыкӀын щхьэкӀэ, зэхэтха псалъэхэм куэду ди нэӀэ ятедгъэтын хуейщ. 
HEB.2.2	Сыт щхьэкӀэ жыпӀэмэ мелыӀычхэм къаӀуэта псалъэхэм
HEB.2.3	Аращи, дымыкӀуэду Тхьэм дыкъызэрыригъэлым и хъыбар лъапӀэр тфӀэмыӀуэхуу дыщытмэ, дэри тхуэфащэр Тхьэм зэрыдигъэпшыныжынум дауэ дыӀэщӀэкӀыну? Езы Зиусхьэныр арщ а хъыбарыр япэ къытхуэзыӀуэтар икӀи абы къыжиӀар зэхэзыхам а хъыбарыр къытхуагъэпэжащ. 
HEB.2.4	Нэщэнэ гъэщӀэгъуэныщэхэмкӀи, Ӏуэху телъыджэхэмкӀи, лъэкӀыныгъэ зыхэлъ зэмылӀэужьыгъуэ ӀуэхушхуэхэмкӀи а хъыбарыфӀым щыхьэт техъуащ Тхьэр. Абы нэмыщӀ, Тхьэр зэрыхуеям тету, езым и Псэ ЛъапӀэм къыбгъэдэкӀыу Ӏуэху зэмылӀэужьыгъуэхэр ялэжьыну цӀыхухэм лъэкӀыныгъэхэр къаритащ.
HEB.2.5	КъэкӀуэну дунейуэ зи гугъу тщӀыр Тхьэм зи ӀэмыщӀэм кърилъхьар мелыӀычхэракъым. 
HEB.2.6	Тхьэм и псалъэ тхахэм хэту, зы щӀыпӀэ деж мыпхуэдэу щыхьэт техъуащ зыгуэр:
HEB.2.6	«Уэ, Тхьэ, цӀыхур зищӀысыр сыт,
HEB.2.6	уэ абы уегупсысыну,
HEB.2.6	цӀыху лъэпкъым и къуэр зищӀысыр сыт,
HEB.2.6	уэ абы укӀэлъыплъыну?
HEB.2.7	Ар мелыӀычхэм нэхърэ нэхъ
HEB.2.7	цӀыкӀу зытэлайкӀэ
HEB.2.7	ЩӀыхьышхуэмрэ лъытэныгъэшхуэмрэ
HEB.2.7	хуэбгъэфэщащ итӀанэ.
HEB.2.8	ЩыӀэ псори абы и лъэгу щӀэбгъэуващ».
HEB.2.8	ЩыӀэ псори Тхьэм цӀыхум и лъэгу щыщӀигъэувэм, абы и лъэгу щӀимыгъэувэу зыри къигъэнакъым. Ауэ иджы псори цӀыхум и лъэгу щӀэту тлъагъуркъым. 
HEB.2.9	Хьисэ гугъуехь ишэчурэ зэрылӀам щхьэкӀэ, Тхьэм абы щӀыхьышхуэрэ лъытэныгъэшхуэрэ зэрыхуигъэфэщар долъагъу. Сыт щхьэкӀэ жыпӀэмэ Тхьэм и нэфӀ щыхуэныгъэкӀэ Хьисэ цӀыху псоми я пӀэкӀэ лӀэныгъэр илъагъун папщӀэ, Тхьэм ар зытэлайкӀэ мелыӀычхэм нэхърэ нэхъ цӀыкӀу ищӀащ.
HEB.2.10	ЦӀыху куэд езым и бын хъун икӀи щӀыхьышхуэмкӀэ Ӏыхьэ къалъысын щхьэкӀэ, Тхьэуэ псори къэзыгъэщӀауэ, псори зыхущыӀэм Хьисэ гугъуехьу ишэчам хуэфащэ тепщэныгъэр абы иӀэ зэригъэхъуар къезэгъыу щытащ. Сыт щхьэкӀэ жыпӀэмэ цӀыхухэр мыкӀуэду къызэрыригъэл гъуэгум тезыгъыхьэу, пашэ яхуэхъур Хьисэщ. 
HEB.2.11	ЦӀыхухэм ягухэр зыгъэкъэбзэж Хьисэрэ зи гур къабзэ хъу цӀыхухэмрэ а зы Адэ лъапӀэм и бынхэщ. Аращ Хьисэ емыкӀу имылъытэу абыхэм къуэшкӀэ щӀеджэр. 
HEB.2.12	Абы Тхьэм мыпхуэдэу жриӀащ:
HEB.2.12	«Си къуэшхэм уи хъыбар езгъэщӀэнущ.
HEB.2.12	Уи цӀыхухэм я зэхуэсыми сыхэту
HEB.2.12	щӀыхьышхуэ пхуэсщӀынущ».
HEB.2.13	Мыпхуэдэуи жиӀащ:
HEB.2.13	«Тхьэм сыщыгугъынущ».
HEB.2.13	ИтӀани жиӀащ:
HEB.2.13	«Мис сэрэ Тхьэм къызита бынхэмрэ».
HEB.2.14	А бынхэр лымрэ лъымрэ къахэхъукӀа цӀыхущ. Аращи, Хьисэи лымрэ лъымрэ къахэхъукӀа цӀыху хъуащ, лӀэныгъэм тепщэныгъэ хузиӀэ шейтаныр илӀэныгъэмкӀэ игъэкӀуэдын щхьэкӀэ, 
HEB.2.15	икӀи лӀэныгъэм зэрыщышынам папщӀэ, псэухукӀэ шейтӀаным и пщылӀу щытахэр щхьэхуит ищӀын щхьэкӀэ. 
HEB.2.16	Хьисэ зыдэӀэпыкъур мелыӀычхэракъым, Ибрэхьим къытехъукӀа цӀыхухэр
HEB.2.17	Аращи, Тхьэм хуэлажьэ дин пашэшхуэ, гущӀэгъу зиӀэ, Тхьэм хуэпэж хъун щхьэкӀэ, и къуэшхэм
HEB.2.18	ШейтӀаным Хьисэ гуэныхь иригъэщӀэну щыхэтым, Хьисэ гугъуехь зэришэчам щхьэкӀэ, шейтӀаным гуэныхь зригъэщӀэну зыхэт цӀыхухэм ядэӀэпыкъун лъэкӀынущ.
HEB.3.1	Си къуэш лъапӀэхэ, Тхьэм и бын фыхъуну фэри фыкъыхуриджащ. Аращи, ди фӀэщхъуныгъэм и дин пашэшхуэ хъун щхьэкӀэ Тхьэм къытхуигъэкӀуа Хьисэ фегупсыс. 
HEB.3.2	Тхьэм и унагъуэм щыщ цӀыху псоми Мусэ бегъымбарым щыпкъагъэ зэрахуиӀам хуэдэу, Хьисэи езыр зыгъэува Тхьэм щыпкъагъэ хуиӀащ. 
HEB.3.3	Унэм нэхърэ унэ зыщӀым нэхъ щӀыхь зэриӀэм хуэдэу, Мусэ нэхърэ Хьисэ нэхъ щӀыхь хуэфащэщ. 
HEB.3.4	ЦӀыху гуэрым имыщӀа унэ щыӀэкъым, ауэ псори зыщӀар Тхьэращ. 
HEB.3.5	Мусэ Тхьэм хуэлажьэурэ, Тхьэм и унэ псоми Ӏуэху щищӀэу зэрыщытамкӀэ Мусэ и гум щыпкъагъэ илъащ икӀи Тхьэм къыжиӀэну псалъэм щыхьэт техъуащ. 
HEB.3.6	Мэссихь Тхьэм и унагъуэр зи ӀэмыщӀэ илъ Къуэщ. Дигу дымыгъэныкъуэу, дызэрыгуфӀэу икӀи дызыщыгугъыу дызыпэплъэ Ӏуэхум и кӀэм нэсыху дыхуэпэжмэ, дэри абы и унагъуэм дыщыщщ.
HEB.3.7	Аращи, Тхьэм и Псэ ЛъапӀэм зэрыжиӀэм хуэдэу:
HEB.3.7	«Нобэ Тхьэм и макъыр зэхэфхмэ,
HEB.3.8	фи гур ерыщу щывмыгъэт,
HEB.3.8	фи адэжьхэм губгъуэ нэщӀым
HEB.3.8	щащӀэу зэрыщытам хуэдэу.
HEB.3.8	Абыхэм Тхьэм едэӀуэн ядакъым,
HEB.3.8	Тхьэм и шыӀэныгъэр здынэсыр
HEB.3.8	ягъэунэхуну хэтащ».
HEB.3.9	(Тхьэм мыпхуэдэуи жеӀэ:)
HEB.3.9	«Губгъуэ нэщӀым фи адэжьхэм си шыӀэныгъэр
HEB.3.9	здынэсри си Ӏуэхухэр зыхуэдэри щагъэунэхуну хэтащ.
HEB.3.9	Си Ӏуэхухэри ялъагъуу щытащ илъэс плӀыщӀкӀэ.
HEB.3.10	Абы щхьэкӀэ а цӀыхухэм сахуэгубжьри,
HEB.3.10	мыпхуэдэу жысӀащ: „Ахэр ягукӀэ зэпымыууэ
HEB.3.10	мэгъуащэ,
HEB.3.10	си гъуэгухэр зыхуэдэри ящӀэркъым“.
HEB.3.11	Аращи, сахуэгубжьурэ, „Сэ ахэр си гупсэхужыпӀэм
HEB.3.11	къыщӀэзгъэхьэнукъым“, жысӀэри,
HEB.3.11	псалъэ быдэкӀэ ар згъэпэжащ».
HEB.3.12	Си къуэшхэ, фэ фщыщ гуэрым и щӀыб гъащӀэ зиӀэ Тхьэм и гъуэгум хуигъэзэжу, фӀэщхъуныгъэ зимыӀэ гу бзаджэ зэримыӀэным фыхуэсакъ. 
HEB.3.13	Гуэныхь щӀэным и хьилагъэкӀэ дишэхауэ фэ фщыщ гуэрым и гур ерыщ мыхъун щхьэкӀэ, махуэ къэс фызэрыгъэгушхуэ, «Нобэ» жыхуаӀэ зэманым дыхэтыху. 
HEB.3.14	Сыт щхьэкӀэ жыпӀэмэ нэхъапэм дызыщыгугъа Ӏуэхухэм и кӀэм нэсыху дыхуэпэжмэ, дэ псори Мэссихь и гъусэхэм ящыщ дохъу. 
HEB.3.15	Тхьэм и псалъэ тхахэм зэрыхэтым хуэдэу,
HEB.3.15	«Тхьэм и макъыр нобэ зэхэфхмэ,
HEB.3.15	фи гур ерыщу щывмыгъэт,
HEB.3.15	фи адэжьхэм губгъуэ нэщӀым
HEB.3.15	щащӀэу зэрыщытам хуэдэу».
HEB.3.16	Тхьэм и макъыр зэхэзыхауэ, едэӀуэн зымыдахэр хэт? Мусэ бегъымбарым Мысырым къришыжыгъа цӀыху псори аракъэ? 
HEB.3.17	Тхьэр илъэс плӀыщӀкӀэ зыхуэгубжьауэ щытар хэт? Гуэныхь зыщӀауэ, зипкъхэр губгъуэ нэщӀым къинэжахэракъэ? 
HEB.3.18	ИтӀанэ «Сэ ахэр си гупсэхужыпӀэм къыщӀэзгъэхьэнукъым», жиӀэу, Тхьэм псалъэ быдэкӀэ ар игъэпэжурэ, зыжриӀар хэт? ЕдэӀуэн зымыдахэракъэ? 
HEB.3.19	Абыхэм фӀэщхъуныгъэ зэрамыӀам щхьэкӀэ Тхьэм и гупсэхужыпӀэм щӀыхьэн зэралъэмыкӀар долъагъу.
HEB.4.1	Тхьэм и гупсэхужыпӀэм дызэрыщӀыхьэнумкӀэ дыкъызэригъэгугъа Ӏуэхур зэримыхъуэкӀауэ зэрыщытым иджыри тетщи, фэ фщыщ гуэр абы щӀэмыхьауэ къызэрымынэным фыхуэсакъ. 
HEB.4.2	А гупсэхужыпӀэм и хъыбарыр абыхэм зэралъэӀэсам хуэдэу, дэри къытлъэӀэсащ. Ауэ абыхэм зэхаха хъыбарыфӀым и фӀагъ къекӀыу щытакъым, а хъыбарыфӀыр щызэхахым, я фӀэщ хъуатэкъыми. 
HEB.4.3	Аращи, дэращ, фӀэщхъуныгъэ зиӀэ хъуахэращ, Тхьэм и гупсэхужыпӀэм щӀыхьэнухэр, Тхьэм зэрыжиӀам хуэдэу:
HEB.4.3	«Сахуэгубжьурэ, „Сэ ахэр си гупсэхужыпӀэм
HEB.4.3	къыщӀэзгъэхьэнукъым“, жысӀэри псалъэ
HEB.4.3	быдэкӀэ ар згъэпэжащ».
HEB.4.3	Дунейр къыщигъэщӀам къыщыщӀэдзауэ Тхьэм и Ӏуэхухэр иухауэ щыта пэтми, итӀани апхуэдэу жиӀащ. 
HEB.4.4	Ебланэ махуэм теухуауэ Тхьэм зэрыжиӀэр и псалъэ тхахэм хэту щӀыпӀэ гуэрым деж итщ:
HEB.4.5	А щӀыпӀэм деж Тхьэм къызэрыжиӀэр итщ:
HEB.4.6	Аращи, Тхьэм и гупсэхужыпӀэм щӀыхьэну цӀыху гуэрхэр иджыри щыӀэщ. Ауэ пасэ зэманым а гупсэхужыпӀэм и хъыбарыр зылъэӀэса цӀыхухэр, Тхьэм едэӀуэн зэрамыдам щхьэкӀэ, абы и гупсэхужыпӀэм щӀыхьакъым. 
HEB.4.7	Апхуэдэу зэрыщытым щхьэкӀэ, абы и ужькӀэ куэд дэкӀауэ, Тхьэм мы псалъэхэр Даут бегъымбарым и гум кърилъхьэу къыщыжригъэӀам, «Нобэ» жыхуиӀэ нэгъуэщӀ махуэ къигъэуващ, нэхъапэм зэрыжытӀам хуэдэу,
HEB.4.7	«Тхьэм и макъыр нобэ зэхэфхмэ,
HEB.4.7	фи гур ерыщу щывмыгъэт».
HEB.4.8	Нун и къуэ Ехьошуа
HEB.4.9	Аращи, Тхьэм ебланэ махуэм гупсэхугъуэм зэрыхэтам хуэдэу, Тхьэм и цӀыхухэри езым и гупсэхужыпӀэм иджыри щӀыхьэнущ, 
HEB.4.10	сыт щхьэкӀэ жыпӀэмэ, хэту щытми, Тхьэм и гупсэхужыпӀэм щӀыхьэм и Ӏуэхур иухауэ зегъэпсэхуж, Тхьэм и Ӏуэхухэр иухыу, гупсэхугъуэм зэрыхэтам хуэдэу. 
HEB.4.11	Аращи, а гупсэхужыпӀэм дызэрыщӀыхьэным и ужь дивгъэт. Ди адэжьхэм Тхьэм едэӀуэну зэрамыдам хуэдэу, дэ тщыщ гуэр Тхьэм емыдаӀуэу щремыт. Ар мыхъумэ, а цӀыхур Тхьэм и гупсэхужыпӀэм щӀыхьэнукъым.
HEB.4.12	Тхьэм и псалъэхэм гъащӀэшхуэмрэ лъэкӀыныгъэшхуэмрэ яхэлъщ. Ахэр Тхьэм и бгъуитӀымкӀэ джатэ жанэм нэхърэ нэхъ жаныжщ. Псэри, гури, къупщхьэри, куцӀри зэхагъэкӀыу цӀыхум и гущӀэлъапсэм нэсыху пхрокӀ. ЦӀыхум и гупсысэхэри и мурадхэри зэхаху. 
HEB.4.13	Тхьэм къигъэщӀа псоми ящыщ гуэри езым и пащхьэм гъэпщкӀуа щыхъуркъым. Тхьэм и нэхэм я дежкӀэ Ӏуэху псоми я щхьэ техауэ икӀи нахуэу щытщ. Тхьэращ жэуап зэттынур.
HEB.4.14	Аращи, уафэм дэкӀуеижауэ, Тхьэм и Къуэ Хьисэ дин пашэшхуэу диӀэщи, дэ диӀэ фӀэщхъуныгъэм дытету щыпкъагъэкӀэ дривгъакӀуэ. 
HEB.4.15	Дин пашэшхуэу диӀэр лъэкӀыныгъэ зэрыдимыӀэр къызыгурыӀуэн зылъэмыкӀ дин пашэшхуэкъым. ШейтӀаным гуэныхь дигъэщӀэну зэрыхэтым хуэдэу, ди дин пашэшхуэми сыт и лъэныкъэукӀи гуэныхь иригъэщӀэну хэтащ ар, ауэ гуэныхь иригъэщӀэн хущӀэфӀэкӀакъым. 
HEB.4.16	Аращи, дэӀэпыкъуэгъу дыхуэныкъуэ щыхъукӀэ, Тхьэм гущӀэгъу къытхуищӀын икӀи и нэфӀ къытщыхуэн щхьэкӀэ Зи гущӀэгъур иным и тахътэм дыгушхуауэ девгъэкӀуалӀэ.
HEB.5.1	ЦӀыхухэм я пӀэкӀэ езым хуэлэжьэну, тыгъэхэри езым хуихьыну, цӀыхухэм я гуэныхьхэр ипшыныжын щхьэкӀэ, тыхь хуищӀыну, Тхьэм дэтхэнэ дин пашэшхуэри цӀыхухэм къахех. 
HEB.5.2	Дин пашэшхуэр гурэ псэкӀэ лъэкӀыныгъэ зимыӀэ цӀыхуу зэрыщытым щхьэкӀэ, зэхэщӀыкӀ ямыӀэу гъуэща цӀыхухэм гущабагъэкӀэ ядэгъуэгурыкӀуэн лъокӀ. 
HEB.5.3	Апхуэдэу зэрыщытым щхьэкӀэ, дин пашэшхуэм езым и гуэныхьхэри цӀыхухэм я гуэныхьхэри ипшыныжын щхьэкӀэ, Тхьэм къурмэн хуищӀын хуейщ.
HEB.5.4	Дин пашэшхуэ хъунымкӀэ щӀыхьыр зыми зыхуигъэфэщэжьыфынукъым. ЦӀыхур дин пашэшхуэ хъуну Тхьэм къыхуриджэн хуейщ, абы Хьэрун
HEB.5.5	Дин пашэшхуэ хъунымкӀэ щӀыхьышхуэр Мэссихь езым зыхуигъэфэщакъым, ауэ Тхьэм абы къыжриӀащ:
HEB.5.5	«Уэращ си Къуэр, Адэ сыпхуэхъуащ нобэ».
HEB.5.6	Тхьэм ар къызэрыжиӀар и псалъэ тхахэм хэту, зыщӀыпӀэ деж итщ:
HEB.5.6	«Мелхиседек
HEB.5.6	дин пашэу ущытынущ игъащӀэкӀэ».
HEB.5.7	Хьисэ дунейм щытета махуэхэм макъ хэӀэтыкӀакӀэ джэурэ, и нэпсыр къежэхыурэ,
HEB.5.8	Езыр Тхьэм и Къуэми, ишэча гугъуехьхэмкӀэ Тхьэр зэрыхуейм тету едаӀуэу щытащ. 
HEB.5.9	И Ӏуэхур щригъэкъум, езым къедаӀуэ цӀыху псори игъащӀэкӀэ мыкӀуэдыну къезыгъэлыр аращ, 
HEB.5.10	Тхьэми ар дин пашэшхуэу, Мелхиседек хуэдэу, игъэуващ.
HEB.5.11	Мы Ӏуэхум теухуауэ къыжытӀэн хуеяр куэд мэхъу. Ауэ фитхьэкӀумэ жьажьэщи, а Ӏуэхухэр зэхывэзгъэщӀыкӀыныр гугъущ. 
HEB.5.12	БлэкӀа зэманым фыщеплъкӀэ, мы зэманым фэ нэгъуэщӀ цӀыхухэм Мэссихь теухуа хъыбарыфӀыр евгъэщӀэн хуеящ, ауэ Тхьэм и псалъэхэм теухуа, япэ дыдэ зэвгъэщӀа Ӏуэхухэр зыгуэрым фигъэщӀэжыну фыхуэныкъуэщ. Фызыхуэныкъуэр шхыныгъуэ гъэткӀугъуейкъым, атӀэ быдзышэщ. 
HEB.5.13	Шэ фӀэкӀа нэгъуэщӀ емыфэр ар сабий къудейщ. Абы щыпкъагъэм и Ӏуэхур зэхищӀыкӀыркъым. 
HEB.5.14	Шхыныгъуэр – зи ныбжь нэсахэм щхьэкӀэщ. Абыхэм фӀымрэ емрэ ягукӀэ зэхагъэкӀыфу еса хъуурэ, ар хьэл-щэн яхуэхъуащ.
HEB.6.1	Мэссихь теухуа, япэ дыдэ фагъэщӀа Ӏуэхухэм дыблэвгъэкӀи, зи ныбжь нэса цӀыхухэм зэрагъэщӀэн хуей Ӏуэхухэм захуэдвгъэгъазэ. Ди фӀэщхъуныгъэм и лъабжьэхэр аргуэру дывмыгъэгъэтӀылъыж. А лъабжьэ хъужыр мыращ: ЛӀэныгъэ къызыхэкӀыну Ӏуэху мыхъумыщӀэу фщӀахэм фахущӀегъуэжыныр, ТхьэмкӀэ фӀэщхъуныгъэ фиӀэныр; 
HEB.6.2	цӀыхухэр яумэхъыным
HEB.6.3	Тхьэм жиӀэмэ, а Ӏуэхухэм даблэкӀынущ.
HEB.6.4	Сыт щхьэкӀэ жыпӀэмэ зэгуэрым Тхьэм и нэхум хэтауэ, иужькӀэ зи щӀыб Тхьэм хуэзыгъэзэжа цӀыхухэм я гуэныхьхэм хущӀебгъэгъуэжыну къебгъэгъэзэжын плъэкӀынукъым. Абыхэм уафэм щыӀэ Тхьэм и тыгъэр зыхуэдэр ящӀэу щытащ; Тхьэм и Псэ ЛъапӀэри я гум илъащ; 
HEB.6.5	Тхьэм и псалъэхэм я фӀыгъуэри къэкӀуэну дунейм и къарухэри ящӀащ. 
HEB.6.6	Апхуэдэу щыт пэтми, я щӀыб Тхьэм хуагъэзэжащ. Ахэр я гуэныхьхэм хущӀебгъэгъуэжыну къебгъэгъэзэжын плъэкӀынукъым, сыт щхьэкӀэ жыпӀэмэ Тхьэм и Къуэр жорым аргуэру ираӀулӀым хуэдэщ, абы и напэр цӀыхухэм я пащхьэм щытрахым хуэдэщ.
HEB.6.7	Уэшх куэдрэ зытешхэ щӀым, абы телэжьыхь цӀыхухэмкӀэ зи фӀагъ къыхэкӀ гъавэ къызыщыкӀым, Тхьэм и нэфӀ къыщохуэ. 
HEB.6.8	Ауэ гъурцрэ пыжь банэрэ къызыщыкӀ щӀым зы пщӀи иӀэкъым. А щӀым Тхьэм и ней къыщыхуэнущ куэд мыщӀэу. ИкӀэм-икӀэжым ар мафӀэкӀэ ягъэсыжынущ.
HEB.6.9	ФӀыуэ слъагъухэ, апхуэдэу жытӀэ пэтми, фи Ӏуэхур нэхъыфӀу зэрыщытми фымыкӀуэду Тхьэм фыкъызэрыригъэлыну гъуэгум фызэрытетми дыщогугъ. 
HEB.6.10	Тхьэр захуэщ. Фэ влэжьа Ӏуэхур щыгъупщэнукъым. Тхьэм и цӀыху лъапӀэхэм дэӀэпыкъуэгъу фазэрыхуэхъуамкӀи иджыри дэӀэпыкъуэгъу фазэрыхуэхъумкӀи Тхьэм хуэвгъэлъэгъуа фӀылъагъуныгъэр щыгъупщэнукъым. 
HEB.6.11	Фызыщыгугъыу фызыпэплъэ Ӏуэхухэр вгъуэтын щхьэкӀэ, фэ фщыщ дэтхэнэри игукӀи и псэкӀи Тхьэм и Ӏуэхум и кӀэм нэсыху емышу хущӀэкъуну дыхуейщ. 
HEB.6.12	Фымыщхьэх, фӀэщхъуныгъэрэ шыӀэныгъэрэ зэраӀэм щхьэкӀэ Тхьэм къызэригъэгугъа Ӏуэхухэр ӀыхьэфӀу къызылъысыну цӀыхухэм я лъэужьым фрикӀуэ.
HEB.6.13	Тхьэм и псалъэр Ибрэхьим къыщритым, езым нэхърэ нэхъ ин зэрыщымыӀэм щхьэкӀэ, и псалъэр игъэпэжурэ, езым и цӀэкӀэ, псалъэ быдэкӀэ мыпхуэдэу къыжиӀащ:
HEB.6.14	«ИпэжыпӀэкӀэ си нэфӀ къыпщыхуэнущ, бын куэди къыптезгъэхъукӀынущ». 
HEB.6.15	Ибрэхьим шыӀэныгъэ хэлъти, Тхьэм къызэригъэгугъар иӀэ хъуащ. 
HEB.6.16	ЦӀыхухэм езыхэм нэхърэ нэхъ ин гуэркӀэ тхьэрыӀуэ ящӀ я хабзэщ. ТхьэрыӀуэм абыхэм я псалъэхэр егъэпэж, зэдэуэныгъэ Ӏуэхуми кӀэ ирет. 
HEB.6.17	Тхьэм къызэригъэгугъа Ӏуэхур ӀыхьэфӀу къызылъысыну цӀыхухэм и мурадыр зэрызэблимыхъунур яригъэлъагъуну хуеяти, къызэригъэгугъа Ӏуэхухэр зэригъэзэщӀэнур псалъэ быдэкӀэ къахуигъэпэжащ. 
HEB.6.18	Апхуэдэу зэпхъуэкӀ мыхъуну ӀуэхуитӀ
HEB.6.19	Мэссихь дызэрыщыгугъыр быдэу икӀи дзыхь хуэтщӀу хъурзэм хуэдэу ди гум илъщ. Тхьэм и унэшхуэм и кӀуэцӀым щыфӀэлъ Ӏупхъуэм дыблэкӀыурэ, я нэхъ пэш лъапӀэм
HEB.6.20	Хьисэ а я нэхъ пэш лъапӀэм дяпэ иту щӀыхьащ
HEB.7.1	Мелхиседек
HEB.7.2	Ибрэхьим зауэм къыхиха мылъкум и Ӏыхьэ пщӀанэр Мелхиседек иритащ абы щыгъуэ. Мелхиседек и цӀэм къикӀыращи, япэщӀыкӀэ «щыпкъагъэ зигу илъ пащтыхьщ», итӀанэ Салим къалэм и пащтыхьщ, абы къикӀыр «цӀыхухэр зэзыгъэкӀуж пащтыхьыщ». 
HEB.7.3	Ади ани, лъэпкъ зытепщӀыкӀ имыӀэу, и махуэхэм ублапӀэ ямыӀэу, и гъащӀэми ухыпӀэ имыӀэу, Тхьэм и Къуэм хуэдэу, Мелхиседеки игъащӀэкӀэ дин пашэщ.
HEB.7.4	Мелхиседек зэрыиным феплъ: Ди адэшхуэ Ибрэхьим зауэм къыхиха мылъкум и Ӏыхьэ пщӀанэр абы иритащ. 
HEB.7.5	Левий
HEB.7.6	Мелхиседек, Левий къытехъукӀа цӀыхухэм ящымыщами, Ибрэхьим зауэм къыхиха мылъкум и Ӏыхьэ пщӀанэр къыӀихащ. Абы нэмыщӀ, Мелхиседек Тхьэм ӀыхьэфӀкӀэ къигъэгугъэгъа Ибрахьим Тхьэм и нэфӀ къыщригъэхуащ. 
HEB.7.7	Шэч хэмылъу, нэгъуэщӀ цӀыхум Тхьэм и нэфӀ къыщызыгъахуэ цӀыхур нэфӀ зыщигъахуэм нэхърэ нэхъ инщ. 
HEB.7.8	ЦӀыхухэм Ӏыхьэ пщӀанэр къеӀызых дин пашэхэм я Ӏуэхум уеплъмэ, ахэр уахъты зиӀэ цӀыхущ. Ауэ Ибрэхьим Ӏыхьэ пщӀанэр къеӀызыха Мелхиседек и Ӏуэхум уеплъмэ, ар зэрыуахътыншэм Тхьэм и псалъэ тхахэр щыхьэт тохъу. 
HEB.7.9	Левий къытехъукӀа цӀыхухэм Ӏыхьэ пщӀанэр адрей цӀыхухэм мы зэманым къыӀах пэтми, Ибрэхьим Ӏыхьэ пщӀанэр Мелхиседек щритым, Левий Ӏыхьэ пщӀанэр Мелхиседек иритауэ жыпӀэ хъунущ, 
HEB.7.10	сыт щхьэкӀэ жыпӀэмэ Мелхиседек Ибрэхьим щыхуэзам, Левий къалъхуауэ щымытами, и адэшхуэ Ибрэхьим и пкъым хэлъу щытауэ плъытэ хъунущ. 
HEB.7.11	Аращи, Левий и унагъуэ лъэпкъым щыщ дин пашэхэм ялэжьа ӀуэхумкӀэ Тхьэм и мурадыр нэса хъууэ щытамэ, (сыт щхьэкӀэ жыпӀэмэ Мусэ и Торэт хабзэр Левий и унагъуэ лъэпкъым щыщ дин пашэхэм ялэжьа Ӏуэхум епхащи), Хьарун хуэмыдэу, Мелхиседек хуэдэ нэгъуэщӀ дин пашэ къыщӀэкӀуэн щыӀэнтэкъым. 
HEB.7.12	Сыт щхьэкӀэ жыпӀэмэ Тхьэм дин пашэ лъэпкъыр щызэблихъукӀэ, хабзэри зэблэхъуа хъун хуейщ. 
HEB.7.13	Абы нэмыщӀу, мы Ӏуэхухэр зытеуха ди Зиусхьэн Хьисэ нэгъуэщӀ унагъуэ лъэпкъым щыщащ. Езым и унагъуэ лъэпкъым щыщ зыми къурмэн щӀыпӀэм дин пашэу Ӏуэху щищӀакъым. 
HEB.7.14	Ди Зиусхьэныр Иудэ зи цӀэ унагъуэ лъэпкъым зэрыщыщыр ӀупщӀщ. Мусэ бегъымбарыр дин пашэхэм къащытепсэлъыхьым, а унагъуэ лъэпкъым и гугъу ищӀакъым. 
HEB.7.15	Мелхиседек хуэдэу, нэгъуэщӀ дин пашэ иджы къызэрылъэгъуам а жыхуэсӀэ Ӏуэхур нэхъ ӀупщӀэу ещӀ. 
HEB.7.16	Мелхиседек и унагъуэ лъэпкъ къытепщӀыкӀым теухуа хабзэхэмрэ цӀыху унафэхэмрэкъым ар дин пашэ зыщӀар, атӀэ зыми имыгъэкӀуэдыфын гъащӀэм и лъэкӀыныгъэращ дин пашэ зыщӀар. 
HEB.7.17	Тхьэм и псалъэ тхахэм мыпхуэдэу хэтщ:
HEB.7.17	«Мелхиседек хуэдэу, уэри
HEB.7.17	дин пашэу ущытынущ игъащӀэкӀэ».
HEB.7.18	Пасэрей хабзэм лъэкӀыныгъи пщӀэи зэримыӀам щхьэкӀэ Тхьэм ар лъэныкъуэ иригъэзащ. 
HEB.7.19	Торэт хабзэм Ӏуэху гуэри нэса игъэхъун лъэкӀакъым. Тхьэм иджы дызыщигъэгугъ Ӏуэхур нэхъыфӀщ, а Ӏуэхум Тхьэм нэхъ пэгъунэгъу дыхуэхъун тлъегъэкӀ.
HEB.7.20	Абы нэмыщӀ, Тхьэм псалъэ быдэкӀэ жиӀащ Хьисэ дин пашэ зэрыхъунур. 
HEB.7.21	НэгъуэщӀ цӀыхухэр Тхьэм и псалъэ быдэ хэмылъу дин пашэ хъуащ, ауэ Хьисэ дин пашэ щыхъум, Тхьэм къыжиӀар псалъэ быдэкӀэ игъэпэжащ, сыт щхьэкӀэ жыпӀэмэ Тхьэм мыпхуэдэу къыжриӀащ:
HEB.7.21	«Сэ, Зиусхьэныр, жысӀар псалъэ
HEB.7.21	быдэкӀэ згъэпэжурэ,
HEB.7.21	абы сыхущӀегъуэжынукъым:
HEB.7.21	Уэ дин пашэу ущытынущ игъащӀэкӀэ».
HEB.7.22	Тхьэм езымрэ дэрэ дяку къыдилъхьа зэгурыӀуэныгъэр зэрынэхъыфӀым дыщызыгъэгугъыр Хьисэщ.
HEB.7.23	Абы нэмыщӀу, адрей дин пашэхэр куэд хъуащ, Тхьэм дин пашэу сыт щыгъуи хуэлэжьэну лӀэныгъэм ахэр хуит ищӀакъыми. 
HEB.7.24	Ауэ игъащӀэкӀэ зэрыпсэунум щхьэкӀэ Хьисэ и дин пашэ Ӏуэхур нэгъуэщӀ гуэрым къыхуигъэнэжынукъым. 
HEB.7.25	Тхьэм пэгъунэгъу хъуну Хьисэ зылъигъэкӀ цӀыхухэр мыкӀуэду къригъэлын сыт щыгъуи хузэфӀокӀ абы щхьэкӀэ. Хьисэ а цӀыхухэм Тхьэм яхуелъэӀуну игъащӀэкӀэ псэунущи.
HEB.7.26	Мыпхуэдэ дин пашэшхуэщ дызыхуэныкъуэр: и гур къабзэу, зыми зэригъэкъуэншэн лъэпкъ бгъэдэмылъу, лажьэ зыри имыӀэу, гуэныхь зыщӀэхэм яхэкӀыжауэ, уафэхэм я щыгу дэкӀуеижауэ. 
HEB.7.27	Адрей дин пашэшхуэхэм, япэщӀыкӀэ езыхэм я гуэныхьхэр япшыныжын щхьэкӀэ, итӀанэ адрей цӀыхухэм я гуэныхьхэр япшыныжын щхьэкӀэ, махуэ къэс къурмэн ящӀын хуейуэ зэрыщытам хуэдэу, Хьисэ ищӀын хуейуэ щыткъым; езым къурмэныпхъэ зыщищӀам, цӀыхухэм я гуэныхьхэр ипшыныжын щхьэкӀэ, къурмэныпхъэ аргуэру мыхъужыну, а зэмкӀэ зэфӀигъэкӀащ. 
HEB.7.28	Зигурэ зи псэкӀэ лъэкӀыныгъэ зимыӀэ цӀыхухэр дин пашэшхуэ хъуну Торэт хабзэм и унафэм егъэув; ауэ Торэт хабзэр ува нэужь, Тхьэм жиӀар псалъэ быдэкӀэ къыщигъэпэжым, игъащӀэкӀэ цӀыху нэгъэсауэ щыт и Къуэр дин пашэшхуэ хъуну къигъэуващ.
HEB.8.1	ЖытӀэ псом я нэхъыщхьэр мыращ: Уафэхэм щыӀэу, тепщэныгъэшхуэ псори зиӀэ Тхьэм и тахътэм и ижьырабгъумкӀэ бгъэдэсу дин пашэшхуэ диӀэщ. 
HEB.8.2	Тхьэр здэщыӀэ шэтыр пэжым дин пашэшхуэу Ӏуэху щелэжь абы. А шэтырыр зыгъэувар цӀыхухэракъым, атӀэ Зиусхьэныращ.
HEB.8.3	Тхьэм дэтхэнэ дин пашэшхуэми тыгъэхэри езым хуихьыну, къурмэнхэри хуищӀыну егъэув. Ди дин пашэшхуэми Тхьэм къурмэныпхъэ гуэр хуищӀын хуейщ. 
HEB.8.4	Хьисэ дунейм тетамэ, дин пашэу щытынтэкъым, сыт щхьэкӀэ жыпӀэмэ Торэт хабзэм тету, Тхьэм тыгъэхэр хуэзыхь дин пашэхэр щыӀэщи. 
HEB.8.5	Дин пашэу абыхэм Ӏуэху зыщащӀэр Тхьэм и унэшхуэу уафэм щыӀэм и сурэтым ещхь е и ныбжь къудейщ. Мусэ шэтырыр игъэувын щыщӀидзэм, Тхьэм абы унафэ къыхуищӀащ: «Бгым утету, псори зэрыозгъэлъэгъуам хуэдэу, зэрыпщӀыным хэт». 
HEB.8.6	Хьисэ Тхьэмрэ цӀыхухэмрэ яку дэлъын хуейуэ ищӀа зэгурыӀуэныгъэр япэрей зэгурыӀуэныгъэм
HEB.8.7	Ауэ япэрей зэгурыӀуэныгъэм* щыщӀагъэ зыри имыӀатэмэ, нэгъуэщӀ зэгурыӀуэныгъэ абы и пӀэм щӀиувэн щыӀэнтэкъым. 
HEB.8.8	Бегъымбарым, цӀыхухэр игъэкъуаншэу, жиӀащ:
HEB.8.8	«Зиусхьэным мыпхуэдэу жеӀэ:
HEB.8.8	Сэрэ израил унагъуэ лъэпкъымрэ
HEB.8.8	Иудэ унагъуэ лъэпкъымрэ яку
HEB.8.8	зэгурыӀуэныгъэщӀэ щыдэслъхьэну
HEB.8.8	махуэхэр къэсынущ.
HEB.8.9	Ауэ мы зэгурыӀуэныгъэр зэрыщытынур
HEB.8.9	я адэжьхэр Мысырым къыщисшыжым,
HEB.8.9	сэрэ абыхэмрэ дяку дэслъхьа
HEB.8.9	зэгурыӀуэныгъэр зэрыщытам хуэдэукъым,
HEB.8.9	сыт щхьэкӀэ жыпӀэмэ сэ дяку
HEB.8.9	дэслъхьа зэгурыӀуэныгъэм и гъуэгу
HEB.8.9	ахэр ирикӀуакъым.
HEB.8.9	Аращи, абыхэм нэмыплъ есту щытащ,
HEB.8.9	жеӀэ Зиусхьэным.
HEB.8.10	А махуэхэм яужькӀэ сэрэ израил
HEB.8.10	лъэпкъымрэ дяку дэслъхьэну
HEB.8.10	зэгурыӀуэныгъэр мыращ:
HEB.8.10	Си унафэхэр абыхэм я щхьэм ислъхьэнущ,
HEB.8.10	ягуми истхэнущ.
HEB.8.10	Сэ абыхэм я Тхьэуэ сыщытынущ,
HEB.8.10	ахэри сэ си лъэпкъыу щытынущ,
HEB.8.10	жеӀэ Зиусхьэным.
HEB.8.11	Апхуэдэу щыхъукӀэ, „Зиусхьэныр
HEB.8.11	зыхуэдэр зэгъащӀэ“, жаӀэурэ
HEB.8.11	зэгъунэгъухэми зэшхэми зэжраӀэжынукъым,
HEB.8.11	сыт щхьэкӀэ жыпӀэмэ
HEB.8.11	цӀыкӀухэм къыщыщӀэдзауэ инхэр къыхиубыдэу,
HEB.8.11	цӀыху псоми сэ сащӀэнущ.
HEB.8.12	БзаджащӀэхэми гущӀэгъу яхуэсщӀынущ.
HEB.8.12	Я гуэныхьхэри бзаджагъэу ящӀари
HEB.8.12	си гум изгъэлъыжынукъым».
HEB.8.13	Тхьэм «зэгурыӀуэныгъэщӀэ» жиӀэу къызэрыжиӀамкӀэ япэрей зэгурыӀуэныгъэр жьы зэрыхъуар къигъэлъэгъуащ. Сыт ищӀысри жьы хъуауэ лъэкӀыныгъэ зимыӀэр куэд мыщӀэу кӀуэдыжынущ.
HEB.9.1	Япэрей зэгурыӀуэныгъэм тету цӀыхухэм Тхьэр зэрагъэлъэпӀэн хуей щӀыкӀэм теухуа унафэхэр щыӀащ. ЦӀыхухэм я ӀэкӀэ ящӀауэ, Тхьэр щагъэлъэпӀэн щӀыпӀи щыӀащ. 
HEB.9.2	ПэшитӀ зиӀэ шэтыр гуэр ягъэуващ. Япэрей пэшу Пэш ЛъапӀэкӀэ зэджэм и кӀуэцӀым уэздыгъэ тегъэувапӀэр, Ӏэнэр, Тхьэм и пащхьэм ягъэтӀылъа щӀакхъуэр щӀэлъащ. 
HEB.9.3	Ӏупхъуэ гуэрым и щӀыбкӀэ я нэхъ Пэш ЛъапӀэу жыхуаӀэр щыӀащ. 
HEB.9.4	Мэ ӀэфӀ къызыпих удзхэм я гъэсыпӀэу дыщэм къыхэщӀыкӀар а пэшым щӀэтащ. Абы нэмыщӀ, дэнэкӀи дыщэпс зытегъэлъэда пхъуантэу Тхьэм езымрэ цӀыхухэмрэ яку дилъхьа зэгурыӀуэныгъэм и пхъуантэу жыхуаӀэр а пэшым щӀэтащ. Дыщэм къыхэщӀыкӀа фалъэу мэнн зи цӀэ шхыныгъуэр
HEB.9.5	А пхъуантэм ищхьэмкӀэ Тхьэм и щӀыхьышхуэ къэзыгъэлъагъуэ Херувим жыхуаӀэ мелыӀычхэр щытащ. Абыхэм я дамэхэмкӀэ Тхьэм цӀыхухэм я гуэныхьхэр къащыхуигъэгъу щӀыпӀэр яхъумэу щытащ. Ауэ щхьэхуэу а Ӏуэхухэм иджы дащӀытепсэлъыхьын щыӀэкъым.
HEB.9.6	Апхуэдэ гъэпсыкӀэм тету я Ӏуэхур ящӀэну дин пашэхэр зэпымыууэ япэрей пэшым щӀыхьэу щытащ. 
HEB.9.7	Ауэ етӀуанэрей пэшым дин пашэшхуэм фӀэкӀа зыри щӀыхьакъым, ари илъэсым зэ нэхъыбэ щӀыхьэу щытакъым. Абы щыгъуэми къурмэныпхъэми лъыр здимыхьу щӀыхьэртэкъым, езым и гуэныхьхэри цӀыхухэм ямыщӀэххэу ялэжьа гуэныхьхэри ипшыныжын щхьэкӀэщ а къурмэныр щӀищӀар. 
HEB.9.8	Тхьэм и Псэ ЛъапӀэм а гъэпсыкӀэмкӀэ къегъэнахуэ я нэхъ Пэш ЛъапӀэу уафэм щыӀэм деж кӀуэ гъуэгур зэрыӀумыхар, а шэтырыжьыр щыӀэху. 
HEB.9.9	А Ӏуэху псоми иджырей зэманым Ӏуэхур зытетыр къагъэлъагъуэ: ЦӀыхухэм тыгъэу Тхьэм хуахьымрэ къурмэну хуащӀымрэ я гум я къабзагъэр нэгъэса ящӀын ялъэкӀыркъым. 
HEB.9.10	А тыгъэхэри а къурмэнхэри зэпха Ӏуэху къудейхэр шхэнми ефэнми я Ӏуэхумрэ диным теухуауэ зэхуэмыдэ щӀыкӀэу цӀыхухэм зызэрагъэкъэбзэжын Ӏуэхумрэщ. Ахэр цӀыхухэм япкъхэм епха унафэщ; Тхьэм Ӏуэху псори зэрихъуэкӀыжыхущ, а унафэхэр щыӀэн зэрыхуейр.
HEB.9.11	Ауэ иджы щыӀэ ӀуэхуфӀхэр къыздихьри, Мэссихь дин пашэшхуэу къэкӀуащ. Мы дунейм тет шэтырым нэхърэ нэхъ шэтырышхуэу икӀи нэхъ нэгъэсауэ щытым и кӀуэцӀым дин пашэшхуэу Ӏуэху щещӀэ абы. А шэтырыр цӀыхухэм я ӀэкӀэ ящӀа шэтыру щыткъым, нэгъуэщӀу жыпӀэмэ, а шэтырыр Тхьэм къигъэщӀа мы дунейм щыщкъым. 
HEB.9.12	Бжэнымрэ танэмрэ я къурмэныпхъэ лъыр здимыхьу, езым илъ жорым щыщӀэкӀауэ, уафэм щыӀэ я нэхъ Пэш ЛъапӀэм Мэссихь, афӀэкӀ щӀэмыхьэжыну, зэ закъуэ щӀыхьащ. Езым и лъымкӀэ мыкӀуэдыжын щхьэхуитыныгъэ дигъэгъуэтурэ, ди щхьэр къищэхужащ. 
HEB.9.13	Дин пашэхэм бжэнхэмрэ выхэмрэ я къурмэныпхъэ лъыри жэмым и сахуэри Тхьэм дежкӀэ мыкъабзэу щыт цӀыхухэм траутхэу щытащ, ахэр къабзэ хъужын щхьэкӀэ. 
HEB.9.14	Абы нэхърэ нэхъыбэу лӀэныгъэр къызыхэкӀ Ӏуэхухэм дапыкӀыжыну, гъащӀэрэ щыпкъагъэрэ зиӀэ Тхьэм дыхуэлэжьэну, Мэссихь и лъым дигухэр егъэкъэбзэж. Тхьэм и Псэ ЛъапӀэу сыт щыгъуи щыӀэм и лъэкӀыныгъэкӀэ Мэссихь къурмэныпхъэ нэсу езы Тхьэм зритащ.
HEB.9.15	Абы къыхэкӀкӀи, Мэссихьщ Тхьэмрэ цӀыхухэмрэ яку зэгурыӀуэныгъэщӀэ дэлъ зыщӀыр. Апхуэдэу щӀищӀыр и бынхэм ящыщ хъуну къыхуриджа цӀыхухэм мыкӀуэдыжыну щыт ӀыхьэфӀу Тхьэм ахэр къызэригъэгугъар къалъысын щхьэкӀэщ. Сыт щхьэкӀэ жыпӀэмэ япэрей зэгурыӀуэныгъэм и тепщэныгъэм щӀэту гуэныхь зыщӀа цӀыхухэм я щхьэр и лӀэныгъэмкӀэ Мэссихь къищэхужащ.
HEB.9.16	Уэсят щыӀэмэ, уэсят къэзыщӀар зэрылӀам щыхьэт техъуэн хуейщ. 
HEB.9.17	Сыт щхьэкӀэ жыпӀэмэ уэсятыр щыбгъэзащӀэ хъунур ар зыщӀар лӀа нэужь къудейщ. Ар зыщӀар псэумэ, уэсятыр бгъэзащӀэ хъунукъым. 
HEB.9.18	Абы щхьэкӀэ япэрей зэгурыӀуэныгъэри гъэзэщӀа хъун зэгурыӀуэныгъэ зыщӀа закъуэр лъыращ. 
HEB.9.19	Мусэ бегъымбарым Торэт хабзэм и унафэ псори цӀыху псоми яригъэщӀа нэужь, цы плъыжь-фӀыцӀафэр иссоп зи цӀэ чыцэм и къудамэхэм япищӀэщ, танэхэмрэ бжэнхэмрэ я лъыр псы щӀыгъуу къищтэри, а къудамэхэмкӀэ тхылъымрэ цӀыху псомрэ ятриутхащ. 
HEB.9.20	Мусэ къыжиӀащ
HEB.9.21	Апхуэдэуи шэтырымрэ Тхьэр зэрагъэлъапӀэ хьэкъущыкъу псомрэ лъы ятриутхащ. 
HEB.9.22	Пэжщ, Торэт хабзэм зэритым хуэдэу, сыт ищӀысри, къанэ щӀагъуэ щымыӀэу, лъыкӀэ ягъэкъэбзэж икӀи къурмэнылъ хэмыту гуэныхь гъэгъуныгъэ щыӀэкъым.
HEB.9.23	Апхуэдэу сызытепсэлъыхь Ӏуэхуу, уафэм щыӀэ Ӏуэху пэжхэм я сурэту щытхэр, мы къурмэнхэмкӀэ ягъэкъэбзэжын хуеящ. Ауэ уафэм щыӀэ Ӏуэхухэм а къурмэнхэм нэхърэ нэхъ къурмэныфӀхэр яхуэфащэщ. 
HEB.9.24	ЦӀыхухэм ящӀа шэтыру, Тхьэр здэщыӀэ щӀыпӀэ пэжым и сурэту щытыракъым Мэссихь зыщӀыхьар, атӀэ уафэу Тхьэр здэщыӀэ щӀыпӀэ дыдэрщ зыщӀыхьар, Тхьэм и пащхьэм дэр щхьэкӀэ иджы ихьэну. 
HEB.9.25	Дин пашэшхуэр я нэхъ Пэш ЛъапӀэу жыхуаӀэм илъэс къэс езым и лъыр мыхъуу, къурмэныпхъэм и лъыр здихьыурэ щӀыхьэу щытащ. Ауэ Мэссихь уафэу Тхьэр здэщыӀэ щӀыпӀэм щӀыщӀыхьар, къурмэныпхъэ куэдрэ зищӀын щхьэкӀэкъым, атӀэ аргуэру къурмэныпхъэ зимыщӀыну, зэ закъуэ къурмэныпхъэ зищӀын щхьэкӀэщ. 
HEB.9.26	Апхуэдэу щымытатэмэ, Тхьэм дунейр къыщигъэщӀам къыщыщӀэдзауэ Мэссихь куэдрэ гугъуехь ишэчын хуей хъунут. Ауэ езым къурмэныпхъэ зэрызищӀамкӀэ гуэныхьыр игъэкӀуэдын щхьэкӀэ, иджы, лъэхъэнэхэм я кӀэух дыдэм деж, аргуэру къэмылъэгъуэжыну, зэ закъуэ къэлъэгъуащ. 
HEB.9.27	ЦӀыху псори зэ лӀэжын хуейщ, итӀанэ Тхьэм хьэкум ятрищӀыхьынущ. 
HEB.9.28	Апхуэдэуи цӀыху куэдым я гуэныхьхэр ятрихыну Мэссихьи зэ къурмэныпхъэ зищӀащ. ИтӀани зэ къэлъэгъуэжынущ ар.
HEB.10.1	Торэт хабзэр къэкӀуэну ӀуэхуфӀхэм я ныбжь къудейуэ щытащ, а ӀуэхуфӀхэр зэрыщытыну дыдэр абы къигъэлъэгъуэн лъэкӀыу щытакъым. Аращи, а къурмэн дыдэу илъэс къэси зэпымыууэ ящӀу щытахэмкӀэ Тхьэм пэгъунэгъу хъуну хуея цӀыхухэр я щыпкъагъэм щыщӀагъэ лъэпкъ хэмылъу, цӀыху нэгъэса ищӀын лъэкӀыу щытакъым Торэт хабзэм. 
HEB.10.2	Ар лъэкӀыну щытатэмэ, цӀыхухэм къурмэн щӀыныр зыханыжынт. Тхьэм пэгъунэгъу хъуну хуейхэр а къурмэнхэмкӀэ къабзэ хъуну щытамэ, я гуэныхьхэр ягукӀэ зыдащӀэжынтэкъым. 
HEB.10.3	Я гуэныхьхэр я гум илъэс къэси къагъэкӀыжу щытащ а къурмэныпхъэхэм, 
HEB.10.4	выхэмрэ бжэнхэмрэ я лъым цӀыхухэм я гуэныхьхэр ятрихын лъэкӀынутэкъыми.
HEB.10.5	Аращи, Мэссихь мы дунейм къыщытехьэнум щыгъуэ Тхьэм мыпхуэдэу жриӀащ:
HEB.10.5	«Къурмэнхэми тыгъэхэми уахуеякъым,
HEB.10.5	ауэ пкъы къысхуэбгъэхьэзыращ.
HEB.10.6	ЦӀыхухэм мафӀэкӀэ ягъэс къурмэнхэри,
HEB.10.6	я гуэныхьхэр зыщхьэщахын щхьэкӀэ,
HEB.10.6	ящӀ къурмэнхэри игъуэу плъытакъым.
HEB.10.7	ИтӀанэ сэ жысӀащ: „Уэ, Тхьэ, мис,
HEB.10.7	уэ узыхуейр згъэзэщӀэну сыкъэкӀуащ,
HEB.10.7	уи тхылъым си хъыбар зэритым хуэдэу“».
HEB.10.8	Мэссихь апхуэдэу къыщыжиӀэм, япэщӀыкӀэ жиӀар мыращ: «Къурмэнхэми, тыгъэхэми, цӀыхухэм мафӀэкӀэ ягъэс къурмэнхэми, я гуэныхьхэр зыщхьэщахын щхьэкӀэ, ящӀ къурмэнхэми уахуеякъым икӀи игъуэу плъытакъым». ЦӀыхухэм а къурмэнхэр Торэт хабзэм и унафэм тету ящӀауэ щыта пэтми, апхуэдэу жиӀащ. 
HEB.10.9	ИтӀанэ мыпхуэдэу къыжиӀащ: «Уэ, Тхьэ, мис узыхуейр згъэзэщӀэну сыкъэкӀуащ». Апхуэдэу Мэссихь япэрей Ӏуэхухэр
HEB.10.10	Хьисэ Мэссихь Тхьэр зыхуеяр зэригъэзэщӀам щхьэкӀэ, езым и пкъыр аргуэру къурмэныпхъэ имыщӀыжыну, зэ закъуэ къурмэныпхъэ зэрищӀамкӀэ ди гур игъэкъэбзэжащ.
HEB.10.11	Дэтхэнэ дин пашэми и дин пашэ Ӏуэхур махуэ къэс егъэзащӀэ. А къурмэн дыдэу цӀыхухэм я гуэныхьхэр ящхьэщызыхын зылъэмыкӀхэр зэпымыууэ ещӀ. 
HEB.10.12	Мэссихь цӀыхухэм я гуэныхьхэр игъащӀэкӀэ ипшыныжыпэн щхьэкӀэ, къурмэныпхъэ зэзакъуэ зищӀа нэужь, Тхьэм и ижьырабгъумкӀэ щысыну бгъэдэтӀысхьащ. 
HEB.10.13	А зэманым къыщыщӀэдзауэ Мэссихь поплъэ и бийхэр Тхьэм абы лъэгущӀэтын
HEB.10.14	Апхуэдэу зэзакъуэ къурмэныпхъэ зэрызищӀам щхьэкӀэ, зигу къабзэ хъухэр, я щыпкъагъэм щыщӀагъэ лъэпкъ хэмылъу, игъащӀэкӀэ цӀыху нэгъэса ищӀащ Мэссихь.
HEB.10.15	Тхьэм и Псэ ЛъапӀэри мы ӀуэхумкӀэ щыхьэт къытхуохъу; сыт щхьэкӀэ жыпӀэмэ япэщӀыкӀэ мыпхуэдэу къыжеӀэ:
HEB.10.16	«Зиусхьэным къыжеӀэ:
HEB.10.16	А махуэхэм я ужькӀэ зэгурыӀуэныгъэу
HEB.10.16	сэрэ абыхэмрэ яку
HEB.10.16	дэслъхьэнур мыращ:
HEB.10.16	Си унафэхэр абыхэм я гум ислъхьэнущ,
HEB.10.16	я щхьэми истхэнущ».
HEB.10.17	ИтӀани жеӀэ:
HEB.10.17	«Я гуэныхьхэри бзаджагъэу ящӀари
HEB.10.17	си гум изгъэлъыжынукъым».
HEB.10.18	Тхьэм цӀыхухэм я гуэныхьхэр зэрахуигъэгъуам щхьэкӀэ, ахэр япшыныжын папщӀэ, къурмэн щӀащӀыни щыӀэкъым.
HEB.10.19	Аращи, ди къуэшхэ, Хьисэ и лъыуэ жорым щыщӀэкӀам щхьэкӀэ, щӀыпӀэ лъапӀэу Тхьэр здэщыӀэм гушхуэныгъэкӀэ дихьэн тлъэкӀынущ. 
HEB.10.20	Хьисэ и пкъыр къурмэныпхъэ зэрищӀам щхьэкӀэ, цӀыхухэм гъащӀэ къыдэзыт гъуэгущӀэу Ӏупхъуэм блэкӀыр къытхуӀуихащ. 
HEB.10.21	Тхьэм и унагъуэр зи ӀэмыщӀэм илъ дин пашэшхуэ диӀэщ. 
HEB.10.22	Аращи, Хьисэ и лъыр ди гум триутхэу, дигукӀэ мыхъумыщӀэ зыри зыдэдмыщӀэжыну зэригъэкъэбзэжам щхьэкӀи, дипкъхэр псы къабзэкӀэ зэрыттхьэщӀам щхьэкӀи, ди гум щыпкъагъэрэ фӀэщхъуныгъэшхуэрэ илъу, Тхьэм пэгъунэгъу дывгъэхъу. 
HEB.10.23	Аращи, дызыщыгугъыу, дызыпэплъэ ӀуэхуфӀу цӀыхухэм зи гугъу яхуэтщӀхэм дыкъимыкӀуэтыжу дытету дривгъакӀуэ, а ӀуэхуфӀхэмкӀэ дыкъэзыгъэгугъа Тхьэм и гум щыпкъагъэ илъщи. 
HEB.10.24	Ди гум фӀылъагъуныгъэ илъыну, фӀы щӀэнми дыхэтыну дызэрыгъэгушхуэурэ дызэкӀэлъывгъэплъыж. 
HEB.10.25	ЦӀыху гуэрхэм зэрахабзэм хуэдэу, дызэӀущӀэныр зыхэдывмыгъанэ, атӀэ дызэрывгъэгъэгушхуэ. Зиусхьэным и махуэр
HEB.10.26	Щыпкъагъэр зэдгъэщӀауэ, итӀани дэ тфӀэфӀу гуэныхь щӀэным дыхэтмэ, ди гуэныхьхэр тщхьэщызыхыфын къурмэныпхъэ щыӀэжкъым, 
HEB.10.27	ауэ хьэкум шынагъуэу Тхьэм къыттрищӀыхьынумрэ Тхьэм пэувхэр зыхисхьэну мафӀэшхуэмрэ къытпоплъэ. 
HEB.10.28	Мусэ бегъымбарым и Торэт хабзэм едэӀуэну зымыдэм щыхьэтитӀ е щыхьэтищ къыщытехъуэкӀэ, гущӀэгъу хуамыщӀу, укӀ тралъхьэу щытащ. 
HEB.10.29	Тхьэм езым и Къуэр зыгъэпуд цӀыхум Тхьэм абы нэхърэ куэдкӀэ нэхъ гугъуехьышхуэ иригъэшэчынущ. Сыт щхьэкӀэ жыпӀэмэ а цӀыхум Мэссихь и лъыуэ Тхьэм и зэгурыӀуэныгъэр зыгъэпэжауэ, а цӀыхум и гур зыгъэкъэбзэжам пщӀэ имыӀэу елъытэ, Тхьэм и Псэ ЛъапӀэу зи нэфӀ дэ къытщыхуэми и гум хегъэщӀ. 
HEB.10.30	Мыпхуэдэу жызыӀа Зиусхьэныр
HEB.10.31	Къуаншагъэ зэрыпщӀам щхьэкӀэ гъащӀэ зиӀэ Тхьэм и ӀэмыщӀэ уихуэныр куэду шынагъуэшхуэщ!
HEB.10.32	Тхьэм и хъыбарыр къывгурыӀуэну абы и нэхур къыщыфтепса блэкӀа махуэр фи гум къэвгъэкӀыж. ФыкъимыкӀуэтыжу и гъуэгу фрикӀуэу, а махуэхэм гугъуехьышхуэ куэд фшэчу щытащ. 
HEB.10.33	Зэм цӀыхухэм я пащхьэм псалъэ фӀейхэр къыщывапэсырт, гузэвэгъуэми фыщыхадзэрт, зэми апхуэдэу зыхущыта адрей цӀыхухэм защӀэвгъакъуэрт. 
HEB.10.34	Лъэхъуэщым щӀэсхэм гугъуехь ядэфшэчырт. ЦӀыхухэм фи мылъкур зэрыфтрахар фигуапэу къабыл фщӀащ, абы нэхърэ нэхъ мылъкуфӀу мыкӀуэдыжынур уафэм зэрыщывиӀэр фщӀэрти.
HEB.10.35	Аращи, гушхуэныгъэу фиӀэр зыхэвмыныж, гушхуэныгъэ зиӀэхэм я ӀыхьэфӀыр инынущи. 
HEB.10.36	Теубыдагъэ фиӀэн хуейщ, Тхьэр зыхуейр вгъэзэщӀэн икӀи фызэригъэгугъа ӀыхьэфӀыр вгъуэтын щхьэкӀэ. 
HEB.10.37	Сыт щхьэкӀэ жыпӀэмэ Тхьэм и псалъэ тхахэм зэрыхэтым хуэдэу:
HEB.10.37	«Куэд дыдэ дэмыкӀыу,
HEB.10.37	къэкӀуэнур мыгувэу къэсынущ.
HEB.10.38	ФӀэщхъуныгъэ зэриӀэм щхьэкӀэ,
HEB.10.38	си дежкӀэ щыпкъагъэ зиӀэр псэунущ.
HEB.10.38	Ауэ а цӀыхур къикӀуэтыжмэ,
HEB.10.38	сигу ирихьынукъым».
HEB.10.39	Дэ зызыгъэкӀуэду гъуэгум къыщикӀуэтыжхэм дащыщкъым, атӀэ фӀэщхъуныгъэм и гъуэгум дрокӀуэ, апхуэдэу зэрыщытым щхьэкӀэ дымыкӀуэду Тхьэм дыкърегъэл.
HEB.11.1	ФӀэщхъуныгъэр зищӀысыр – дызыщыгугъыу, дызыпэплъэ Ӏуэхухэр зэрыдгъуэтынур тщӀэныр арщ икӀи Ӏуэху нэрымылъагъухэм ди дзыхь едгъэзыныр арщ. 
HEB.11.2	Пасэ зэманым дунейм щыпсэууэ щыта цӀыхухэм фӀэщхъуныгъэ зэраӀам щхьэкӀэ Тхьэр щыхьэтыфӀ яхуэхъуащ.
HEB.11.3	ФӀэщхъуныгъэ зэрыдиӀэм щхьэкӀэ, Тхьэм и псалъэкӀэ дунейр къызэригъэщӀар зэхыдощӀыкӀ. Аращи, цӀыхум и нэкӀэ илъагъур и нэкӀэ имылъагъум къыхэкӀащ.
HEB.11.4	Хэбэл
HEB.11.5	Ханох
HEB.11.6	ЦӀыхум фӀэщхъуныгъэ имыӀэмэ, Тхьэм игу ирихьынукъым; Тхьэм пэгъунэгъу хъуну хуей дэтхэнэми Тхьэр зэрыщыӀэмкӀи Тхьэм и гъуэгум лъыхъуэхэм я ӀыхьэфӀыр зэралъигъэсымкӀи фӀэщхъуныгъэ иӀэн хуейщи.
HEB.11.7	ЦӀыхухэм ямылъэгъуа къэкӀуэну Ӏуэхухэм теухуауэ Тхьэм Нухь
HEB.11.8	Ибрэхьим
HEB.11.9	ФӀэщхъуныгъэ зэриӀам щхьэкӀэ, Тхьэм къритыну къызэригъэгугъа къэралым хамэм хуэдэу щыпсэууэ щытащ ар. А къэралым Ибрэхьим шэтырхэм щӀэсу щыпсэууэ щытащ. Исхьэкъри Екъубри шэтырхэм щӀэсащ. Ибрэхьим Тхьэм къызэригъэгугъа ӀыхьэфӀыр абы и гъусэу абыхэми къалъысыну щытащ. 
HEB.11.10	Ибрэхьими шэтырхэм щӀэсащ. Сыт щхьэкӀэ жыпӀэмэ къалэшхуэу Тхьэм игъэпсауэ, игъэувауэ, мыкӀуэдыжын лъабжьэхэр зиӀэм пэплъэу щытащ.
HEB.11.11	Сарэ
HEB.11.12	ЛӀэн гъунэгъу хъуа пэтми, а лӀы закъуэм быну къытехъукӀар уафэм ит вагъуэхэм я бжыгъэм хуэдизу куэд хъуащ, хы Ӏуфэм Ӏулъ умыбжыфыну пшахъуэми хуэдизу бэгъуащ.
HEB.11.13	Мы цӀыху псори фӀэщхъуныгъэ яӀэу лӀащ. Тхьэм къызэригъэгугъа Ӏуэхухэр ягъуэтакъым, ауэ жыжьэу ахэр ялъагъури щыгуфӀыкӀащ. «Мы дунейм хамэу икӀи хэхэсу дытетщ», жаӀащ абыхэм. 
HEB.11.14	Апхуэдэу жызыӀэхэм я къэрал пэжым зэрылъыхъуэр къагъэнахуэ. 
HEB.11.15	Я гум илъу щытар къэралу зэрыкӀыжар аратэмэ, ягъэзэжыну Ӏэмал яӀэнт. 
HEB.11.16	Ауэ къэрал нэхъыфӀ гуэрым щӀэхъуэпсу щытащ – ар уафэм щыӀэ къэралыр аращ. Аращи, езыхэм я ТхьэкӀэ щеджэкӀэ, Тхьэм емыкӀу ищӀыркъым, Тхьэм абыхэм къалэ яхуигъэпсащи.
HEB.11.17	Тхьэм Ибрэхьим
HEB.11.18	«Исхьэкъ къытехъукӀыну цӀыхухэр арщ уэ уи бын пэжкӀэ зэджэнухэр», жиӀэу Тхьэм Ибрэхьим къигъэгугъа пэтми,
HEB.11.19	Тхьэм Исхьэкъ лӀахэм къахигъэтэджыкӀыжын зэрылъэкӀынум Ибрэхьим щыгугъыу щытащ, Исхьэкъ лӀахэм къахэтэджыкӀыжауэ Ибрэхьим зэригъуэтыжари жыпӀэ хъунущ.
HEB.11.20	Исхьэкъ
HEB.11.21	Екъуби
HEB.11.22	Исуф
HEB.11.23	Мусэ бегъымбарым и адэ-анэм
HEB.11.24	Мусэ
HEB.11.25	Гуэныхь щӀэнымкӀэ зы зэман кӀэщӀкӀэ зигъэтхъэжыным нэхърэ, Тхьэм и цӀыхухэм гугъуехь ядишэчыныр нэхъ къищтащ. 
HEB.11.26	Мысырым и мылъку псоми нэхърэ Мэссихь щхьэкӀэ езыр ягъэпудыныр нэхъ къулеигъэу илъытащ, ӀыхьэфӀу къылъысынум пэплъу щытащи. 
HEB.11.27	ФӀэщхъуныгъэ зэриӀам щхьэкӀэ, пащтыхьым и губжьым щымышынэу, Мысырым къикӀыжащ. ЦӀыхухэм ямылъагъу Тхьэр зэрилъэгъуам хуэдэу и гум теубыдагъэ илъу щытащ. 
HEB.11.28	Мусэ фӀэщхъуныгъэ зэриӀам щхьэкӀэ, израил цӀыхухэм ӀутӀыж махуэшхуэр
HEB.11.29	Израил цӀыхухэм
HEB.11.30	Израил цӀыхухэм фӀэщхъуныгъэ зэраӀам щхьэкӀэ, Ерихон къалэр
HEB.11.31	Рахав
HEB.11.32	Иджыри сыт жысӀэнур? Гидеон, Барак, Шимшон, Ифтэх, Даут, Самуел сымэ, адрей бегъымбархэми я хъыбарыр къыжысӀэну зэманыр срикъунукъым. 
HEB.11.33	Абыхэм фӀэщхъуныгъэ зэраӀам щхьэкӀэ, нэгъуэщӀ пащтыхьыгъуэхэм ятекӀуащ, захуагъэр ягъэпсащ, Тхьэм къызэригъэгугъа Ӏуэхухэри яӀэ хъуащ. Аслъэнхэм я жьэхэр ягъэбыдащ, 
HEB.11.34	мафӀэшхуэхэри ягъэункӀыфӀащ, джатэхэм къаӀэщӀэкӀыжащ. ГуащӀэмащӀэу щытами, къару яӀэ хъуащ. ЗэуэнкӀэ лъэкӀыныгъэ яӀэ хъуащ, хамэхэм я дзэхэр ирахужащ. 
HEB.11.35	Фызхэм я лӀахэр къэхъужауэ ягъуэтыжащ. Тхьэм къыщигъэтэджыжкӀэ, нэхъ гъащӀэфӀ ягъуэтын щхьэкӀэ, нэгъуэщӀхэр (Тхьэр ягъэпцӀыну зэрамыдам щхьэкӀэ) я бийхэм щхьэхуиту къаутӀыпщыжакъым. Абыхэм гугъуехь ирагъэшэчурэ, ягъэлӀащ. 
HEB.11.36	ЦӀыхухэм абыхэм ящыщхэр ягъэикӀэурэ икӀи щӀопщкӀэ еуэурэ, гугъуехь ирагъэшэчащ, итӀанэ Ӏэхъулъэхъу иралъхьэри, лъэхъуэщым щӀадзащ. 
HEB.11.37	ЦӀыхухэм нэгъуэщӀ гуэрхэри мывэкӀэ еуэурэ яукӀащ, зыгуэрхэри пхъэм хуэдэу зэпахащ, нэгъуэщӀ гуэрхэри джатэкӀэ яукӀащ. ФӀэщхъуныгъэ зиӀэ цӀыхухэм мэлыфэрэ бжэныфэрэ ящыгъыу къакӀухьу, щыщӀагъэ яӀэу, гузэвэгъуэ хэту, цӀыхухэм хьэкӀэкхъуэкӀагъэ къращӀэу щытащ. 
HEB.11.38	Абыхэм я фӀыгъуэр дунейм хуэфащэу щытакъым. Губгъуэ нэщӀхэмрэ Ӏуащхьэхэмрэ къыщакӀухьу, бгъуэнщӀагъхэмрэ аузхэмрэ щыпсэууэ щытащ.
HEB.11.39	Ауэ абыхэм фӀэщхъуныгъэ зэраӀам щхьэкӀэ, Тхьэр щыхьэтыфӀ а псоми къахуэхъуа пэтми, Тхьэм и цӀыхухэр къызэригъэгугъауэ щыта Ӏуэхухэр иджыри ягъуэтакъым. 
HEB.11.40	Сыт щхьэкӀэ жыпӀэмэ Тхьэм и гум илъу щытар дэркӀэ нэхъыфӀщ – ахэр дэ ди мыгъусэмэ, я щыпкъагъэм щыщӀагъэ лъэпкъ хэмылъу, езым дежкӀэ цӀыху нэгъэса зэрымыхъунуращ.
HEB.12.1	Аращи, апхуэдэ щыхьэт гупышхуэ дяпэ иту зэрыдиӀэм щхьэкӀэ, дэтхэнэ хьэлъэу ттелъымрэ гуэныхьу дызэщӀэзубыдэмрэ зытедвгъэдзи, теубыдагъэ диӀэу, зэдэжэныгъэу къытпэщылъыр къэдвгъэж. 
HEB.12.2	Хьисэ ди нэхэр тедвгъэгъэт. Аращ фӀэщхъуныгъэм и гъуэгум дытезыгъэхьэу, пашэ къытхуэхъуу ди фӀэщхъуныгъэр нэгъэса зыщӀыр. И пащхьэм илъу щыта гуфӀэгъуэм щхьэкӀэ, цӀыхухэм жорым зэрыраӀулӀам и гугъуехь ишэчащ, жорым и емыкӀуми еплъакъым ар, Тхьэм и тахътэм и ижьырабгъумкӀэ бгъэдэтӀысхьащ. 
HEB.12.3	Фемышын икӀи фи гур фымыгъэныкъуэн щхьэкӀэ, Хьисэ Мэссихь фегупсыс. Езыр жагъуэу зылъагъу гуэныхьыщӀэ цӀыхухэм сыту гугъуехьышхуэ ирагъэшэча!
HEB.12.4	Гуэныхьым фебэну, лъы къыфщӀэкӀыху, иджыри къэс фыпэувакъым абы. 
HEB.12.5	И бынкӀэ къывэджэурэ, Тхьэм фигу зэригъэзагъэр
HEB.12.5	«Си бын, Зиусхьэным ӀурыщӀэ ущищӀкӀэ,
HEB.12.5	нэмыплъ епту ущымыт,
HEB.12.5	езыр къыщогийкӀи,
HEB.12.5	уи гур умыгъэныкъуэ,
HEB.12.6	сыт щхьэкӀэ жыпӀэмэ Зиусхьэным фӀыуэ
HEB.12.6	илъагъу цӀыхур ӀурыщӀэ ещӀ,
HEB.12.6	и быным хуэдэу ищтэ дэтхэнэми
HEB.12.6	гугъуехь ирегъэшэч».
HEB.12.7	Аращи, Тхьэм ӀурыщӀэ фыщищӀкӀэ, теубыдагъэ зивгъэӀэ. Тхьэр апхуэдэу къывдогъуэгурыкӀуэ, и быну фызэрыщытым щхьэкӀэ. Адэм ӀурыщӀэ имыщӀ бын щыӀэ? 
HEB.12.8	Тхьэм и бын псори ӀурыщӀэ зэрищӀым хуэдэу ӀурыщӀэ фимыщӀмэ, и бынхэм фащыщкъым, атӀэ хабзэкӀэ къамылъхуахэм фахуэдэщ. 
HEB.12.9	Абы нэмыщӀ, мы дунейм дытету ди адэхэм ӀурыщӀэ дащӀмэ, фӀэлӀыкӀ яхудиӀэщ. Дыпсэун щхьэкӀэ, уафэм тес ди Адэ лъапӀэм абы нэхърэ нэхъыбэу дыхуэӀурыщӀэн хуейщ. 
HEB.12.10	Ди адэхэм зэман кӀэщӀкӀэ игъуэу зэралъытам хуэдэу, ӀурыщӀэ дащӀырт. Ауэ Тхьэм, и лъапӀагъэмкӀэ Ӏыхьэ диӀэн щхьэкӀэ, и фӀагъ къыдигъэкӀыну ӀурыщӀэ дещӀ. 
HEB.12.11	Зыгуэрым ӀурыщӀэ дыщищӀкӀэ, ди гуапэ хъуркъым, атӀэ ди гуауэ мэхъу. Ауэ Тхьэм ӀурыщӀэ ищӀурэ игъэса цӀыхухэм иужькӀэ фӀыуэ абы къахухэкӀыр щыпкъагъэмрэ гузэгъэгъуэмрэщ.
HEB.12.12	Аращи, фэ фи Ӏэблэу гуэхуахэмрэ къару зыхэмылъыж лъэгуажьэхэмрэ къару яхэвгъэлъ. 
HEB.12.13	ЦӀыху лъашэр нэхъ Ӏей фымыгъэхъуу, ар хъужын щхьэкӀэ, гъуэгу захуэм фрикӀуэ.
HEB.12.14	ЦӀыху псоми фазэрыгурыӀуэнми гукъабзагъэри зэрывиӀэнми фыхущӀэкъу; сыт щхьэкӀэ жыпӀэмэ гукъабзагъэ имыӀэмэ, зыми Зиусхьэныр илъагъунукъым. 
HEB.12.15	Фэ фщыщ зыми Тхьэм и нэфӀ щыхуэныгъэм зэрызыхимыгъэныным фыхуэсакъ. Зи зэран къакӀуэ лъабжьэ дыджу, цӀыху куэдыр зыгъэуфӀейр къыфхремыкӀ. 
HEB.12.16	Фэ фщыщу зыри зинэ зыщӀэ цӀыхухэм ящыщ иремыхъу, е Эсау
HEB.12.17	ИтӀанэ, зэрыфщӀэщи, Тхьэм и нэфӀ зыщигъэхуэн щхьэкӀэ, Эсау и адэр Тхьэм иригъэлъэӀуну хуеящ
HEB.12.18	ФызэӀусэн флъэкӀыну мафӀэм ис бгым деж фыкъэкӀуакъым
HEB.12.19	бжьамиишхуэм и макъым, псалъэхэр къыжызыӀэ макъым я деж фыкъэкӀуакъым. Ар зэхэзыхахэр а макъыр аргуэру къемыпсэлъэжыну елъэӀуащ, 
HEB.12.20	сыт щхьэкӀэ жыпӀэмэ а макъым къыжиӀа унафэр яшэчын ялъэкӀакъым: «ХьэкӀэкхъуэкӀэр бгым еӀусэмэ, мывэхэмкӀэ е шабзэмкӀэ вгъэлӀэн хуейщ». 
HEB.12.21	Къахуэлъэгъуар шынагъуэшхуэти, Мусэ бегъымбарми, «Сошынэ икӀи сокӀэзыз» жиӀащ.
HEB.12.22	Фэ фыкъыздэкӀуар Сион Ӏуащхьэр
HEB.12.23	Тхьэм и япэрей быну уафэм щыӀэ тхылъым зи цӀэ итхэм я махуэшхуэ зэхуэсми фыкъэкӀуащ. Тхьэуэ цӀыху псоми хьэкум ятезыщӀыхьым деж фыкъэкӀуащ, зи щыпкъагъэм щыщӀагъэ лъэпкъ хэмылъу, Тхьэм цӀыху нэгъэса ищӀахэм я псэхэм я дежи фыкъэкӀуащ. 
HEB.12.24	ЗэгурыӀуэныгъэщӀэр Тхьэмрэ цӀыхухэмрэ яку дэлъ зыщӀа Хьисэрэ абы лъыуэ къыщӀэкӀамрэ я деж фыкъэкӀуащ. Хэбэл и лъым нэхърэ Хьисэ и лъым Ӏуэху нэхъыфӀым нэхъ дыщегъэгугъ.
HEB.12.25	Фысакъ, къэпсалъэм фи щӀыб хуэвмыгъазэ. Тхьэм деж къикӀ хъыбарыр щӀылъэм къыщыжызыӀэгъам зи щӀыб хуэзыгъэзахэм яхуэфащэ тезырыр ягъуэтыжащ. Аращи, уафэм къикӀыу дэ къыдэпсалъэм ди щӀыб хуэдгъазэмэ, абы нэхърэ нэхъ тхуэфащэ тезырыр дгъуэтынукъэ? 
HEB.12.26	Тхьэм и макъым щӀылъэр игъэхъеящ абы щыгъуэ, ауэ иджы Тхьэм псалъэ быдэ итащ:
HEB.12.27	«Аргуэру» жыхуиӀэ псалъэм къегъэнахуэ Тхьэм игъэхъей псори – Тхьэм къигъэщӀа псори – я пӀэм зэрырихыжынур. Тхьэм имыгъэхъея Ӏуэхухэращ къызэтенэнур.
HEB.12.28	Аращи, зыми имыгъэхъеифыну тепщэныгъэр Тхьэм къызэрыдитым щхьэкӀэ фӀыщӀэ хуэдвгъэщӀ. ДгъэлъапӀэу, фӀэлӀыкӀ худиӀэу, и гум дрихьу дыхуэвгъэлажьэ, 
HEB.12.29	сыт щхьэкӀэ жыпӀэмэ ди Тхьэр псори зыс мафӀэщ.
HEB.13.1	Зэшхэм хуэдэу, зэпымыууэ фӀыуэ фызэрылъагъуу щрет. 
HEB.13.2	ХьэщӀэр гъэлъэпӀэныр зыщывмыгъэгъупщэ; сыт щхьэкӀэ жыпӀэмэ апхуэдэу цӀыху гуэрхэм ямыщӀэу мелыӀычхэр ягъэхьэщӀащ.
HEB.13.3	Лъэхъуэщым щӀэсхэр, абы фадыщӀэсым хуэдэу, икӀи гугъуехь зышэчхэри, гугъуехь ядэфшэчым хуэдэу, зыщывмыгъэгъупщэ. Фэри мы дунейм тет цӀыхухэм фащыщщ.
HEB.13.4	Нэчыхьыр цӀыху псоми ирегъэлъапӀэ, лӀымрэ фызымрэ я пӀэр къабзэу щрет. Тхьэм зинэщӀэхэр игъэкъуэншэнущ. 
HEB.13.5	Ахъшэм фыхуэмынэпсей, фиӀэм арэзы фытехъуэ. Тхьэм къыжиӀащ:
HEB.13.5	«ИгъащӀэкӀэ ухыфӀэздзэжынукъым,
HEB.13.5	уи закъуэу укъэзгъэнэнукъым».
HEB.13.6	Аращи, гушхуэныгъэкӀэ жыдоӀэ:
HEB.13.6	«Зиусхьэныр си дэӀэпыкъуэгъущи,
HEB.13.6	зыми сыщышынэнукъым.
HEB.13.6	ЦӀыхухэм сыт къызащӀэфынур?»
HEB.13.7	Тхьэм и псалъэхэр къывжезыӀа фи унафэщӀ къушхэр зыщывмыгъэгъупщэ. Дунейм зэрехыжами феплъи, я фӀэщхъуныгъэм и лъэужьым фрикӀуэ. 
HEB.13.8	Хьисэ Мэссихь дыгъуасэ зэрыщытам хуэдэу, зызэримыхъуэкӀауэ ноби щытщ, игъащӀэкӀи щытынущ.
HEB.13.9	Ӏуэху гъэщӀэгъуэн зэхуэмыдэу цӀыхухэм адрейхэр зрагъаджэхэм зыдевмыгъэхьэх. Тхьэм и нэфӀ щыхуэныгъэкӀэ фигухэр вгъэбыдэмэ, фӀыщ, ауэ шхыныгъуэхэм теухуа унафэхэм пщӀэ яӀэкъым. А унафэхэм ятету ирикӀуэ цӀыхухэм абыхэм я фӀагъ ирагъэкӀакъым. 
HEB.13.10	Дэ ди къурмэнщӀыпӀэ диӀэщ. Шэтырым щылажьэу щытахэм а щӀыпӀэм щащӀ къурмэныпхъэм
HEB.13.11	Дин пашэшхуэм цӀыхухэм я гуэныхьхэр ипшыныжын щхьэкӀэ, былымхэм я лъыр здихьыурэ, я нэхъ Пэш ЛъапӀэу жыхуаӀэм щӀыхьэу щытащ, ауэ былымхэм япкъхэр къалэм и щӀыбым мафӀэкӀэ щагъэсу щытащ. 
HEB.13.12	И лъымкӀэ цӀыхухэм я гур игъэкъэбзэжын щхьэкӀэ, куэбжэ щӀыбым
HEB.13.13	КъращӀа емыкӀум ди Ӏыхьэ хэлъын щхьэкӀэ, Хьисэ деж къалэ щӀыбым дывгъакӀуэ. 
HEB.13.14	Сыт щхьэкӀэ жыпӀэмэ мыбдежым мыкӀуэдыжын къалэ щыдиӀэкъым, ауэ къэунэхуну къалэм дыпоплъэ.
HEB.13.15	Аращи, Хьисэ и цӀэкӀэ Тхьэм щӀыхьышхуэ зэпымыууэ хуэдвгъэщӀ – а щӀыхьышхуэр арщ дэ ди къурмэныпхъэр – езым и цӀэр зыгъэлъапӀэ жьэм къажьэдэкӀыр арщ дэ ди къурмэныпхъэр. 
HEB.13.16	ФӀы фщӀэнри зыщывмыгъэгъупщэ, фиӀэр нэгъуэщӀ цӀыхухэм ядэвгуэшынри зыщывмыгъэгъупщэ, апхуэдэ къурмэныпхъэхэр Тхьэм и гуапэщи.
HEB.13.17	Фи унафэщӀ къуэшхэм къыжаӀэм федаӀуэ икӀи абыхэм фахуэӀурыщӀэ, ахэр Тхьэм жэуап езытыжын хуей цӀыхухэм хуэдэу, фи псэхэм яхуэсакъыу къыкӀэлъоплъри. Я Ӏуэхур къехьэлъэкӀыурэ ямылэжьэу, гуфӀэу ящӀэн щхьэкӀэ, абыхэм федаӀуэ. Я Ӏуэхур къехьэлъэкӀыурэ ящӀэмэ, абы и фӀагъ къывэкӀыркъым.
HEB.13.18	Тхьэм фытхуелъэӀу. МыхъумыщӀэ дигу илъу зыдэтщӀэжыркъым, Ӏуэху псомкӀи щыпкъагъэ дигу илъу, дыпсэуну дыхуейщи. 
HEB.13.19	Псом хуэмыдэжу сыщӀывэлъэӀур фи деж Тхьэм щӀэх нызигъэгъэзэжыну фелъэӀунырщ.
HEB.13.20	Гузэгъэгъуэ къыдэзыт Тхьэм ди Зиусхьэну Хьисэ Мэссихьу мэлыхъуэ лэгъупэжьыр лӀахэм къахигъэтэджыкӀыжащ. Хьисэ и лъыр арщ мыкӀуэдыжын зэгурыӀуэныгъэу Тхьэм езымрэ дэрэ дяку къыдилъхьар мыхъурым хуэдэу зыгъэпэжар. 
HEB.13.21	Тхьэр зыхуейр вгъэзэщӀэн щхьэкӀэ, фӀыуэ фызыхуэныкъуэр фи гум кърырелъхьэ. Тхьэм игъуэу илъытэ Ӏуэхухэр Хьисэ Мэссихь и лъэкӀыныгъэкӀэ фрегъэгъэзащӀэ. МыкӀуэдыжын щӀыхьышхуэр зейр аращ. Ӏэмин.
HEB.13.22	Си къуэшхэ, къызэрывгурызгъаӀуэ псалъэхэр фщтэнкӀэ сыныволъэӀу. Куэдыщэ ныфхуэстхакъым.
HEB.13.23	Ди къуэш Тимофей
HEB.13.24	Фи унафэщӀ къуэш псоми Тхьэм и цӀыху лъапӀэ псоми фӀэхъус схуефхыж. Италием щыщ къуэшхэм фӀэхъус къывахыж.
HEB.13.25	Тхьэм и нэфӀ къыфщрехуэ фэ псоми.
REV.1.1	Мы тхылъым итыр Тхьэм Хьисэ Мэссихь къыхуигъэнэхуа Ӏуэхугъуэхэрщ. Тхьэм ахэр къыщӀигъэнэхуар Хьисэ Мэссихь Тхьэм хуэлажьэ цӀыхухэм куэд мыщӀэу къэхъуну Ӏуэхугъуэхэр яригъэщӀэн щхьэкӀэщ. Хьисэ и мелыӀычыр езым хуэлажьэ Иуан и деж игъакӀуэри, къэхъуну Ӏуэхугъуэхэр гуригъэӀуащ. 
REV.1.2	Иуан илъэгъуа псори иӀуэтэжурэ, щыхьэт ятохъуэ Тхьэм и псалъэхэми Хьисэ Мэссихь и щыхьэтыгъэми. 
REV.1.3	Къэхъуну Ӏуэхугъуэхэм ятеухуауэ Тхьэм деж къикӀа мы псалъэхэм еджэр гъуэгу махуэ теуващ. Мы псалъэхэр зэхэзыхыу, зыгъэзащӀэхэри гъуэгу махуэ теуващ, мы Ӏуэхугъуэхэр къыщыхъуну зэманыр къэблэгъащи.
REV.1.4	Сэ сы-Иуанщ. Фэ, Асие хэкум
REV.1.5	Хьисэ Мэссихьщ щыхьэт пэжыр, япэу лӀахэм къахэтэжыкӀыжар арщ, щӀылъэм тет пащтыхьхэм я пашэр аращ.
REV.1.5	Абы фӀыуэ делъагъу, и лъыр жорым зэрыщыщӀэкӀам щхьэкӀэ, ди гуэныхьхэр тщхьэщихыжащ. 
REV.1.6	Абы и гъусэу тепщэныгъэ зиӀэу, Тхьэуэ езым и Адэм хуэлажьэ дин пашэ дыхъуну дигъэуващ. МыкӀуэдыжын щӀыхьышхуэмрэ лъэкӀыныгъэшхуэмрэ зейр аращ! Ӏэмин.
REV.1.7	ФыкъэдаӀуэ, уафэпшэхэм хэту къэкӀуэжынущ ар,
REV.1.7	нэ псоми ар ялъагъунущ,
REV.1.7	и джабэр бжыкӀэ
REV.1.7	Дунейм тет лъэпкъ псори абы щхьэкӀэ гъыурэ,
REV.1.7	я бгъэгухэм еуэжынущ.
REV.1.7	Аращ зэрыхъунур. Ӏэмин.
REV.1.8	ЛъэкӀыныгъэшхуэ псори зиӀэ Зиусхьэну щыӀауэ, щыӀэу икӀи игъащӀэкӀэ щыӀэну Тхьэм къыжеӀэ: «Алфэри Омегэри, япэрейри иужьрейри сэращ».
REV.1.9	Сэ, Иуану фи къуэшыр, Хьисэ ди псэм зэрыщыщым щхьэкӀэ гузэвэгъуэу фызыхэтым сыщывигъусэщ, Тхьэм и Тепщэныгъэшхуэм сывигъусэуи сыщӀэтщ, сывигъусэуи теубыдагъэ сиӀэу сопсэу. Тхьэм и псалъэхэмрэ Хьисэ Мэссихь и щыхьэтыгъэмрэ цӀыхухэр зэрезгъэдаӀуэм щхьэкӀэ, Патмос
REV.1.10	Зиусхьэным и махуэм
REV.1.11	Плъагъур тхылъым итхи, члисэ зэхуэсиблым яхуегъэхь: Ефес, Смирнэ, Пергам, Фиатирэ, Сардис, Филаделфие, Лаодикие къалэхэм щыӀэ члисэ зэхуэсхэм».
REV.1.12	Къызэпсалъэ макъыр зи макъыр зэзгъэлъагъуну зыхуезгъэзэкӀащ. ЗыщыхуезгъэзэкӀым, дыщэм къыхэщӀыкӀауэ уэздыгъэ тегъэувапӀибл слъэгъуащ 
REV.1.13	икӀи уэздыгъэ тегъэувапӀиблым яхэту ЦӀыху Лъэпкъым и Къуэм ещхьу
REV.1.14	И щхьэцыр цы хужьым е уэсым хуэдэу хужьыбзэт. И нэхэри мафӀэ бзийм хуэдэт. 
REV.1.15	И лъакъуэхэри хьэкум щагъэплъа гъуаплъэм хуэдэу лыдырт, и макъри псыдзэ куэдым я макъышхуэм хуэдэт. 
REV.1.16	И Ӏэ ижьымкӀэ вагъуибл иӀыгът, зи дзитӀри жан джатэри и жьэм къыжьэдэкӀырт. И нэкӀури дыгъэ жьэражьэм хуэдэт.
REV.1.17	Ар щыслъагъум, лӀам хуэдэу, и пащхьэм сиджэлащ. И Ӏэ ижьыр къыстрилъхьэри къызжиӀащ абы итӀанэ: «Умышынэ, япэрейри иужьрейри сэращ. 
REV.1.18	ГъащӀэ зиӀэр сэращ. СылӀащ, ауэ иджы сыпсэущ икӀи игъащӀэкӀи сыпсэунущ. Ӏэмин. ЛӀэныгъэми хьэдрыхэми я ӀункӀыбзэхэр сӀыгъщ. 
REV.1.19	Аращи, Ӏуэхугъуэу плъэгъуахэри, иджыпсту щыӀэхэри, къэхъунухэри тхы. 
REV.1.20	Си Ӏэ ижьымкӀэ сӀыгъа вагъуиблымрэ дыщэм къыхэщӀыкӀа уэздыгъэ тегъэувапӀиблымрэ къикӀыр мыращ: Вагъуиблым къикӀыр члисэ зэхуэсиблым я мелыӀычхэр
REV.2.1	Ефес къалэм щыӀэ члисэ зэхуэсым и мелыӀычым мы хъыбарыр хуэтх:
REV.2.1	Зи Ӏэ ижьымкӀэ вагъуибл зыӀыгъыу, дыщэм къыхэщӀыкӀа уэздыгъэ тегъэувапӀиблым яхэту къэзыкӀухьым мы псалъэхэр жеӀэ: 
REV.2.2	фэ влэжь Ӏуэхухэр сощӀэ, куэду фызэрылэжьари, теубыдагъэ фиӀэу фызэрыпсэуари сощӀэ. ЦӀыху бзаджэхэр зэрывмышэчыфри сощӀэ. АпостолкӀэ зэджэж апостол нэпцӀхэр вгъэунэхуащ икӀи пцӀы зэраупсыр флъэгъуащ. 
REV.2.3	Гугъуехь куэд фшэчащ, теубыдагъэ фиӀэуи фопсэу, си цӀэм щхьэкӀэ куэду фылэжьащ икӀи фешакъым.
REV.2.4	Ауэ мыхъумыщӀэ гуэр вдызолъагъу: нэхъапэм къысхувиӀа фӀылъагъуныгъэр зыхэвнэжащ. 
REV.2.5	Фыкъызэхуэхар зыхуэдизыр зыщывмыгъэгъупщэ. Гуэныхьу фщӀахэм фахущӀегъуэжи, нэхъапэм Ӏуэхухэр фщӀэуэ зэрыщытам хуэдэу влэжь. Фи гуэныхьхэм фахущӀемыгъуэжмэ, сэ сынэкӀуэнурэ, фи уэздыгъэ тегъэувапӀэр Ӏусхыжынущ. 
REV.2.6	Ауэ ӀуэхугъуэфӀ гуэр фэ вдызолъагъу: Николай и гъуэгум ирикӀуэ цӀыху гупым
REV.2.7	Тхьэм и Псэ ЛъапӀэм члисэ зэхуэсхэм къажриӀэр зэхрех тхьэкӀумэ зиӀэм. Тхьэм и жэнэтым ит жыгыу цӀыхухэм гъащӀэ къезытым
REV.2.8	Смирнэ къалэм щыӀэ члисэ зэхуэсым и мелыӀычым мы хъыбарыр хуэтх:
REV.2.8	Япэрейуэ икӀи Иужьрейуэ, лӀэуэ къэхъужам мы псалъэхэр жеӀэ: 
REV.2.9	Гузэвэгъуэу фызыхэтымрэ фи тхьэмыщкӀагъэмрэ сощӀэ, апхуэдэу щытми фыбейщ. ЖурткӀэ зэджэж мыжуртхэр ӀейкӀэ къызэрыфтепсэлъыхьыр сощӀэ. Ахэр журткъым, атӀэ шейтӀаным и зэхуэсым щыщщ. 
REV.2.10	Гугъуехьу фшэчынухэм фащымышынэ. Мыр нывжызоӀэ, фигъэунэхун щхьэкӀэ шейтӀаным фэ фщыщ гуэрхэр лъэхъуэщым щӀидзэнущ, гузэвэгъум махуипщӀкӀи фыхэтынущ. ЛӀэныгъэм нэсыху фыкъысхуэпэж. Фыкъысхуэпэжмэ, тажу мыкӀуэдыжын гъащӀэр фэстынущ.
REV.2.11	Тхьэм и Псэ ЛъапӀэм члисэ зэхуэсхэм къажриӀэр зэхрех тхьэкӀумэ зиӀэм. ЕтӀуанэ лӀэныгъэм
REV.2.12	Пергам къалэм щыӀэ члисэ зэхуэсым и мелыӀычым мы хъыбарыр хуэтх:
REV.2.12	Зи дзитӀри жан джатэр зиӀэм мы псалъэхэр жеӀэ: 
REV.2.13	Фэ влэжь Ӏуэхухэр сощӀэ, шейтӀаным и тахътэр здэщыӀэм фызэрыщыпсэури сощӀэ. Сэ си цӀэм фыкъыхуэпэжщ. Фэ фыщыпсэу щӀыпӀэу шейтӀаныр здэщыӀэм си щыхьэт пэжу Антипэ зи цӀэр цӀыхухэм щыщаукӀа махуэхэми сэркӀэ фиӀэ фӀэщхъуныгъэм фепцӀыжын вдакъым.
REV.2.14	Ауэ Ӏуэху мыхъумыщӀэ гуэрхэр вдызолъагъу: Билеам и гъуэгум тет цӀыхухэр къыфхэтщ. Билеамщ Балак
REV.2.15	Николай и гъуэгуу сэ слъагъу мыхъум тет цӀыхухэр къыфхэтщ. 
REV.2.16	Аращи, фи гуэныхьхэм фахущӀегъуэж. ФахущӀемыгъуэжмэ, фи деж мыгувэу сынэкӀуэнурэ, си жьэм къыжьэдэкӀ джатэмкӀэ абыхэм сезэуэнущ.
REV.2.17	Тхьэм и Псэ ЛъапӀэм члисэ зэхуэсхэм къажриӀэр зэхрех тхьэкӀумэ зиӀэм. ГъэпщкӀуауэ щыт мэнн шхыныгъуэм
REV.2.18	Фиатирэ къалэм щыӀэ члисэ зэхуэсым и мелыӀычым мы хъыбарыр хуэтх:
REV.2.18	Тхьэм и Къуэу зи нэхэр мафӀэ бзийм хуэдэу, зи лъакъуэхэр гъуаплъэ плъам хуэдэу лыдым мы псалъэхэр жеӀэ: 
REV.2.19	Фэ влэжь Ӏуэхухэр сощӀэ, фи фӀылъагъуныгъэри, фи фӀэщхъуныгъэри, дэӀэпыкъуэгъу фызэрызэхуэхъужри, теубыдагъэ фиӀэу фызэрыпсэури сощӀэ. Япэм нэхърэ иджы фӀы нэхъыбэ зэрыфщӀэри сощӀэ.
REV.2.20	Ауэ мыхъумыщӀэ гуэр вдызолъагъу: БегъымбаркӀэ зэджэж цӀыхубз Езавел фыпэувыркъым. Зинэ ящӀэнуи, хамэ лъэпкъ щыщхэм тхьэ нэпцӀхэм хуащӀа къурмэныпхъэм и лыр яшхынуи сэ къысхуэлажьэ цӀыхухэр егъэӀущ икӀи дехьэх абы. 
REV.2.21	ИщӀа зинэм хущӀегъуэжыну абы Ӏэмал естащ, ауэ хущӀегъуэжакъым. 
REV.2.22	Абы щхьэкӀэ гугъуехь ишэчу пӀэм хэзгъэлъынущ. А цӀыхубзым зинэ дэзыщӀахэри ящӀам хущӀемыгъуэжмэ, гузэвэгъуэшхуэ хэзгъэхуэнущ. 
REV.2.23	Абы и бынхэри згъэлӀэнущ. ЦӀыхухэм я гум илъри я гупсысэхэри зыгъэунэхур сызэрыарар члисэ зэхуэс псоми къагурыӀуэнущ итӀанэ. Фэ фщыщ дэтхэнэми илэжьа Ӏуэхухэм яхуэфащэр естыжынущ. 
REV.2.24	Фэ фщыщу Фиатирэ къалэм къыдэна цӀыхуу, Езавел и гъуэгум темыту, шейтӀаным и щэхушхуэхэр зэзымыгъащӀэхэм нэгъуэщӀ хьэлъэ зэрыфтезмылъхьэнур нывжызоӀэ. 
REV.2.25	Сэ сыкъэкӀуэжыху, фӀэщхъуныгъэу фиӀэм фытемыкӀ.
REV.2.26	ТекӀуэныгъэр къэзыхьу, и кӀэм нэсыху си Ӏуэхухэр зыгъэзащӀэхэр лъэпкъхэм тепщэныгъэ яхуиӀэ сщӀынущ, си Адэм тепщэныгъэ сиӀэ сызэрищӀам хуэдэу.
REV.2.27	«Абы гъущӀ башкӀэ игъэӀурыщӀэнущ,
REV.2.27	ятӀагъуэм къыхэщӀыкӀа хьэкъущыкъухэм хуэдэу,
REV.2.27	зэхикъутэнущ».
REV.2.28	Нэхущ вагъуэри
REV.2.29	Тхьэм и Псэ ЛъапӀэм члисэ зэхуэсхэм къажриӀэр зэхрех тхьэкӀумэ зиӀэм.
REV.3.1	Сардис къалэм щыӀэ члисэ зэхуэсым и мелыӀычым мы хъыбарыр хуэтх:
REV.3.1	Тхьэм и псиблымрэ и вагъуиблымрэ зыӀыгъым мы псалъэхэр жеӀэ: Фэ влэжь Ӏуэхухэр сощӀэ. Фыпсэууэ жаӀэ цӀыхухэм, ауэ фылӀащ. 
REV.3.2	Фысакъ, фымыжейуэ, къыфхуэнэжа гъащӀэу и кӀэм нэсам къару евгъэгъуэт; сыт щхьэкӀэ жыпӀэмэ фэ влэжь Ӏуэхухэр Тхьэм дежкӀэ нэсауэ слъытэркъым. 
REV.3.3	Аращи, Ӏуэхуу зэвгъэщӀари зэхэфхари фи гум къэвгъэкӀыж. Ахэр вгъэзащӀи, фи гуэныхьхэм фахущӀегъуэж. Фыжейурэ фымысакъмэ, дыгъуакӀуэр цӀыхухэм ямыщӀэххэу къызэрыкӀуэм хуэдэу сынэкӀуэнущ. Фи деж сыныщыкӀуэну сыхьэтри фщӀэнукъым.
REV.3.4	Ауэ зи щыгъынхэр зымыуфӀея цӀыху гуэрхэр Сардис къалэм щыфщӀыгъущ. Щыгъын хужьхэр ящыгъыу къыздэкӀуэнущ ахэр, абыхэм апхуэдэ щӀыхь яхуэфащэщи. 
REV.3.5	Абыхэм хуэдэу щыгъын хужьхэр щыгъынущ текӀуэныгъэр къэзыхьым. МыкӀуэдыжын гъащӀэ зыгъуэтынухэм я цӀэхэр зэрыт тхылъым абы и цӀэр зэикӀ изгъэкӀуэдыкӀынукъым. Абы и цӀэр зэрысщӀэр си Адэмрэ абы и мелыӀычхэмрэ я пащхьэм щыжысӀэнущ. 
REV.3.6	Тхьэм и Псэ ЛъапӀэм члисэ зэхуэсхэм къажриӀэр зэхрех тхьэкӀумэ зиӀэм.
REV.3.7	Филаделфие къалэм щыӀэ члисэ зэхуэсым и мелыӀычым мы хъыбарыр хуэтх:
REV.3.7	ЛъапӀэу икӀи пэжу щыту, Даут и ӀункӀыбзэр
REV.3.8	Фэ влэжь Ӏуэхухэр сощӀэ. Мис, зыми имыгъэбыдэжыфыну бжэр фи пащхьэм щызэӀусхащ. ЛъэкӀыныгъэшхуэ фиӀэкъым, ауэ си псалъэхэр вгъэзэщӀащ, си гъуэгу фызэрырикӀуэри цӀыхухэм я пащхьэм щывущэхуакъым. 
REV.3.9	ФыкъэдаӀуэ, шейтӀаным и зэхуэсым щыщу, пцӀы зыупсу, журткӀэ зэджэж мыжуртхэр – ахэр сэ къэзгъэкӀуэнурэ, фи пащхьэм лъэгуажьэмыщхьэу щызгъэтӀысынущ, фӀыуэ фызэрыслъагъури ящӀэнущ. 
REV.3.10	«Теубыдагъэ зивгъэӀэ», жыхуэсӀа унафэр зэрывгъэзэщӀам щхьэкӀэ дунейм тет псоми ялъагъуну гузэвэгъуэ сыхьэтым фыщысхъумэнущ. А гузэвэгъуэ сыхьэтыр, дунейм тет цӀыхухэм я щыпкъагъэр игъэунэхун щхьэкӀэ, къэсынущ.
REV.3.11	ЩӀэх сынэкӀуэжынущ. Фи тажыр зыми къыфӀимыхын щхьэкӀэ, фи фӀэщхъуныгъэм фытемыкӀ. 
REV.3.12	ТекӀуэныгъэр къэзыхьыр си Тхьэм и унэшхуэм пкъоууэ щӀэзгъэувэнущ, а унэшхуэми зэи щӀэкӀыжынукъым. Си Тхьэм и цӀэрэ си Тхьэм и къалэшхуэу ЕрусалимыщӀэм и цӀэрэ а цӀыхум и натӀэм тестхэнущ. А къалэр си Тхьэуэ уафэм щыӀэм деж къикӀыу къехынущ. Сэ цӀэщӀэу сиӀэри а цӀыхум и натӀэм тестхэнущ. 
REV.3.13	Тхьэм и Псэ ЛъапӀэм члисэ зэхуэсхэм къажриӀэр зэхрех тхьэкӀумэ зиӀэм.
REV.3.14	Лаодикие къалэм щыӀэ члисэ зэхуэсым и мелыӀычым мы хъыбарыр хуэтх:
REV.3.14	ӀэминкӀэ
REV.3.15	Фэ влэжь Ӏуэхухэр сощӀэ. Фигухэр икӀи хуабэкъым, икӀи щӀыӀэкъым. Фигухэр хуабэу щытыгъащэрэт е щӀыӀэу щытыгъащэрэт. 
REV.3.16	Мыхуабэ-мыщӀыӀэу фызэрыщытым щхьэкӀэ си жьэм фыкъыжьэдэздзынущ. 
REV.3.17	Фэ мыпхуэдэу жывоӀэ: «Дыбейщ, куэд диӀэ хъуащ, щыщӀагъэ зыри диӀэкъым». Гъуэгу мыгъуэ фытеувауэ, фытхьэмыщкӀэу, гущӀэгъу фхуэфащэу, фынэфу икӀи фыпцӀанэу фызэрыщытыр фщӀэркъым. 
REV.3.18	Аращи, бей фыхъун щхьэкӀэ, мафӀэкӀэ гъэкъэбзэжа дыщэ си деж щыфщэхуну чэнджэщ фызот. ФызэрыпцӀанэщи, фымыукӀытэн щхьэкӀэ, щыгъын хужьхэри къэфщэху. Фи нэхэми ялъагъун щхьэкӀэ, ящыфхуэну дагъэри къэфщэху.
REV.3.19	ФӀыуэ слъагъухэм ягурызогъаӀуэ, икӀи согъэӀурыщӀэ. Аращи, фи гуэныхьхэм фахущӀегъуэжи, си гъуэгум фигурэ фи псэкӀэ фрикӀуэ. 
REV.3.20	Мис, бжэм сыӀуту сынытоуӀуэ. Зыгуэрым си макъыр зэхихрэ, бжэр къызэӀуихмэ, сыщӀыхьэнурэ, сэ абы сыдэшхэнущ, езыри сэ къыздэшхэнущ.
REV.3.21	Си тахътэм къыщызбгъэдэсыну хуит сщӀынущ текӀуэныгъэр къэзыхьыр, сэри текӀуэныгъэр къэсхьу, си Адэм и тахътэм езым сызэрыщыбгъэдэтӀысхьам хуэдэу. 
REV.3.22	Тхьэм и Псэ ЛъапӀэм члисэ зэхуэсхэм къажриӀэр зэхрех тхьэкӀумэ зиӀэм.
REV.4.1	Абы и ужькӀэ сыщыплъэм, уафэм щыӀэ бжэ гуэр зэӀухауэ слъэгъуащ. Бжьамиишхуэм и макъым хуэдэу къызэпсалъэу зэхэсхыгъа макъым жиӀащ: «Мыбы къыдэкӀуей, дяпэкӀэ къэхъун хуей Ӏуэхугъуэхэр уэзгъэлъагъунущ». 
REV.4.2	Абдеж дыдэм Тхьэм и Псэ ЛъапӀэр къысхуехащ, икӀи сыщыплъэм, уафэм тахътэ гуэр щыслъэгъуащ, абы зыгуэр тест. 
REV.4.3	Абы тесым и теплъэр мывэ лъапӀэ хужьу яспискӀэ зэджэмрэ мывэ лъапӀэ плъыжьу сардискӀэ зэджэмрэ я теплъэм хуэдэт. Тахътэм ихъуреягъкӀэ лэгъупыкъу теплъэ зиӀэ мывэ лъапӀэ удзыфэу смарагдкӀэ зэджэм хуэдэр щыӀэт. 
REV.4.4	Тахътэм ихъуреягъкӀэ къеувэкӀауэ нэгъуэщӀ тахътэ тӀощӀрэ плӀырэ щытт. Тхьэмадэ нэхъыжьу цӀыху тӀощӀрэ плӀырэ щыгъын хужьхэр ящыгъыу, дыщэм къыхэщӀыкӀа тажхэр ящхьэрыгъыу слъэгъуащ а тахътэхэм ису. 
REV.4.5	Тахътэм уафэхъуэпскӀхэри къилыдыкӀащ, уафэгъуагъуэ макъышхуэхэри къыпыӀукӀащ. Тахътэм и пащхьэм уэздыгъибл къыщыблэрт – ахэр Тхьэм и псиблыр арщ. 
REV.4.6	А тахътэм и пащхьэм, абджым къыхэщӀыкӀауэ, кристаллым хуэдэу нэхуу икӀи къабзэу, хым хуэдэу зыгуэр щыслъэгъуащ.
REV.4.6	Утыкум тахътэм ихъуреягъкӀэ къеувэкӀауэ, псэущхьиплӀ итт. Я гупэкӀи я щӀыбкӀи абыхэм нэхэр яхэзт. 
REV.4.7	Япэрей псэущхьэр аслъэным хуэдэт, етӀуанэр шкӀэм хуэдэт, ещанэм и нэгур цӀыхум и нэгум хуэдэт, еплӀанэр бгъэжь лъатэм хуэдэт. 
REV.4.8	ПсэущхьиплӀым ящыщ дэтхэнэ зыми дамих тетт, нэхэр дэнэкӀи яхэзт. Жэщи махуи зэпымыууэ, мыпхуэдэу жаӀэ:
REV.4.8	«ЛъэкӀыныгъэшхуэ псори зиӀэ Зиусхьэн Тхьэуэ,
REV.4.8	щыӀауэ, щыӀэу, икӀи игъащӀэкӀэ щыӀэнур,
REV.4.8	лъапӀэу, лъапӀэу, лъапӀэу щытщ».
REV.4.9	ЩӀыхьышхуэри, лъытэныгъэшхуэри, фӀыщӀэшхуэри тахътэм тесу, сыт щыгъуи щыӀэнум псэущхьэхэм 
REV.4.10	хуащӀыху къэс, тахътэм тесу сыт щыгъуи щыӀэнум и пащхьэм зыщрадзыхыурэ тхьэмадэ нэхъыжьу цӀыху тӀощӀрэ плӀым ар ягъэлъапӀэ. Я тажхэр тахътэм и пащхьэм щагъэтӀылъурэ, мыпхуэдэу жаӀэ:
REV.4.11	«Уэ, ди Зиусхьэн, щӀыхьышхуэри,
REV.4.11	лъытэныгъэшхуэри, лъэкӀыныгъэшхуэри
REV.4.11	зыхуэфащэр уэращ,
REV.4.11	сыт щхьэкӀэ жыпӀэмэ псори къэзыгъэщӀар
REV.4.11	уэращ,
REV.4.11	уэ уфӀэигъуэти, ахэр къэхъури,
REV.4.11	гъащӀэ яӀэ хъуащ».
REV.5.1	Тахътэм тесым и Ӏэ ижьымкӀэ тхылъ гуэр иӀыгъыу слъэгъуащ итӀанэ. И кӀуэцӀкӀи и щӀыбкӀи тхауэ, а тхылъыр зэкӀуэцӀышыхьауэ, мыхъурибли тедзауэ щытащ. 
REV.5.2	ЛъэкӀыныгъэ зиӀэ мелыӀыч гуэри слъэгъуащ, макъышхуэкӀэ жиӀэу: «Мыхъурыр тезычыну, тхылъыр зэгуэзыхыну хэт зыхуэфащэр?» 
REV.5.3	А тхылъыр зэгуихыну е абы итым еплъыну зылъэкӀ цӀыху зыри уафэми, щӀылъэми, щӀылъэм и щӀагъми щыӀакъым. 
REV.5.4	Тхылъыр зэгуихыну е абы итым еплъыну зыхуэфащэ цӀыху къызэрамыгъуэтам щхьэкӀэ, куэдрэ сыгъащ. 
REV.5.5	Тхьэмадэ нэхъыжьхэм ящыщ гуэрым къызжиӀащ: «Умыгъ, моуэ къэдаӀуэ! Иудэ унагъуэ лъэпкъым щыщу аслъэнкӀэ зэджэу, Даут пащтыхьым къытехъукӀа бын лъапӀэм
REV.5.6	Щынэ гуэр фӀагъэжам хуэдэу, тахътэм и гупсэм иту, псэущхьиплӀымрэ тхьэмадэ нэхъыжьхэмрэ а Щынэм ихъуреягъкӀэ къеувэкӀауэ слъэгъуащ итӀанэ. Бжьакъуибл тетт абы, нибли иӀэт. Ниблыр Тхьэм дунейм дэнэкӀи игъэкӀуа псиблыр аращ. 
REV.5.7	А Щынэр кӀуэри, тахътэм тесым и Ӏэ ижьым ӀэщӀэлъ тхылъыр къыӀихащ. 
REV.5.8	Ар къыщыӀихым, псэущхьиплӀымрэ цӀыху тӀощӀрэ плӀырэ хъу тхьэмадэ нэхъыжьхэмрэ Щынэм и пащхьэм зыщрадзыхащ. ШыкӀэ пшынэм хуэдэ пшынэ лӀэужьыгъуэ гуэр иӀыгът хэти икӀи дыщэм къыхэщӀыкӀауэ, мэ ӀэфӀ зыпих удзхэр зэрыт фалъэхэр яӀыгът. А удзхэм япих мэ ӀэфӀыр Тхьэм и цӀыху лъапӀэхэм я тхьэлъэӀухэр арщ. 
REV.5.9	УэрэдыщӀэ къыжаӀащ:
REV.5.9	«Тхылъыр пщтэну, и мыхъурхэри тепчыну
REV.5.9	уэ пхуэфащэщ,
REV.5.9	сыт щхьэкӀэ жыпӀэмэ цӀыхухэм уфӀагъэжащ,
REV.5.9	уилъкӀэ унагъуэ лъэпкъ псоми,
REV.5.9	бзэ псоми, къэрал псоми, лъэпкъ псоми ящыщ
REV.5.9	цӀыхухэм я щхьэхэр Тхьэм папщӀэ къэпщэхужащ.
REV.5.10	Уэ уи гъусэу тепщэныгъэ зиӀэу, ди Тхьэм
REV.5.10	хуэлажьэ дин пашэ дыхъуну уэ дыбгъэуващ;
REV.5.10	дунейми тепщэныгъэ щыдиӀэнущ».
REV.5.11	ИтӀанэ сыщыплъэм, тахътэм, псэущхьиплӀым, тхьэмадэ нэхъыжьхэм яхъуреягъкӀэ къеувэкӀауэ мелыӀыч куэд дыдэхэм я макъыр зэхэсхащ; ахэр я бжыгъэкӀэ мин Ӏэджэ хъурт. 
REV.5.12	Абыхэм макъышхуэкӀэ мыпхуэдэу жаӀащ:
REV.5.12	«ЛъэкӀыныгъэшхуэр, къулеигъэшхуэр,
REV.5.12	акъылыфӀагъэр, къаруушхуэр,
REV.5.12	лъытэныгъэшхуэр, щӀыхьышхуэр, фӀыщӀэшхуэр
REV.5.12	Щынэ фӀагъэжам хуэфащэщ».
REV.5.13	Уафэми, щӀыми, щӀы щӀагъми, хыми щыпсэууэ Тхьэм къигъэщӀа псэ зыпыт псоми къыжаӀэу зэхэсхащ итӀанэ:
REV.5.13	«ФӀыщӀэшхуэр, лъытэныгъэшхуэр, щӀыхьышхуэр,
REV.5.13	тепщэныгъэшхуэр тахътэм тесымрэ
REV.5.13	Щынэмрэ яйщ игъащӀэкӀэ».
REV.5.14	ПсэущхьиплӀми «Ӏэмин» жаӀащ. Тхьэмадэ нэхъыжьу цӀыху тӀощӀрэ плӀым зрадзыхри, сыт щыгъуи ЩыӀэнур ягъэлъэпӀащ.
REV.6.1	Щынэм мыхъуриблым ящыщу япэрейр зэрытричыр слъэгъуащ итӀанэ. ПсэущхьиплӀым ящыщу зым уафэгъуагъуэм и макъым хуэдэ макъкӀэ «КъакӀуэ!» жиӀэу зэхэсхащ абдежым. 
REV.6.2	Сыщыплъэм, шы пщӀэгъуалэ къэслъэгъуащ итӀанэ. Шым тесым шабзэ иӀыгът, мелыӀыч гуэрми абы таж иритащ. ТекӀуэныгъэр къэзыхьым хуэдэу, текӀуэныгъэр къихьыну ежьащ.
REV.6.3	ЕтӀуанэ мыхъурыр щынэм щытричым, етӀуанэ псэущхьэми «КъакӀуэ, еплъ!» жиӀэу зэхэсхащ. 
REV.6.4	НэгъуэщӀ шы гуэр, шы пцӀэгъуэплъ гуэр, къэхутащ абдежым. Абы тесым дунейм мамырыгъэр трихыну икӀи цӀыхухэр зэригъэукӀыну Тхьэм хуитыныгъэ къритащ. МелыӀыч гуэрми джатэшхуэ ӀэщӀилъхьащ абы.
REV.6.5	Ещанэ мыхъурыр Щынэм щытричым, ещанэ псэущхьэми, «КъакӀуэ, еплъ!» жиӀэу зэхэсхащ. Сыщыплъэм, шы къарэ къэслъэгъуащ. Абы тесым тэрэзэ иӀыгът. 
REV.6.6	ПсэущхьиплӀым яку макъ гуэр къыдэӀукӀри мыпхуэдэу жиӀэу зэхэсхащ: «Фалъищым илъ гуэдзыр зы махуапщӀэ мэхъу, фалъибгъум илъ хьэри зы махуапщӀэ мэхъу. Дагъэми жызумми уи ягъэ йомыгъэкӀ».
REV.6.7	Абы и ужькӀэ, еплӀанэ мыхъурыр Щынэм щытричым, еплӀанэ псэущхьэм и макъым «КъакӀуэ, еплъ!» жиӀэу зэхэсхащ. 
REV.6.8	Сыщыплъэм, шыгъуэ къэслъэгъуащ. Абы тесым и цӀэр ЛӀэныгъэт. Хьэдрыхэ абы кӀэлъыкӀуэрт. Абыхэм джатэмкӀи, гъаблэмкӀи, уз зэрыцӀалэхэмкӀи, щӀылъэм и хьэкӀэкхъуэкӀэхэм я дэӀэпыкъуныгъэкӀи цӀыхухэр ягъэлӀэну щӀылъэм и плӀанэм тепщэныгъэ хуаӀэ хъуащ.
REV.6.9	Абы и ужькӀэ, етхуанэ мыхъурыр Щынэм щытричым, цӀыхуу адрей цӀыхухэр Тхьэм и псалъэхэм зэрыригъэдэӀуамрэ а псалъэхэм щыхьэтыгъэ зэрахуэхъуахэмрэ щхьэкӀэ яукӀахэм я псэхэр къурмэнщӀыпӀэм и щӀагъым щыслъэгъуащ. 
REV.6.10	Ахэр макъышхуэкӀэ къэджащ: «Уэ Зиусхьэн лъапӀэ икӀи щыпкъагъэ зиӀэ Зиусхьэн, ди лъыр зыгъэжауэ дунейм тет цӀыхухэм я хьэкумыр щатепщӀыхьынум икӀи яхуэфащэр щебгъэпшыныжынум сыт пщӀондэ дыпэбгъэплъэну?» 
REV.6.11	МелыӀыч гуэрым абыхэм ящыщ дэтхэнэми джанэ кӀыхь къритри, зытэлай загъэпсэхуну яжриӀащ, дунейм и цӀыхухэм ахэр зэраукӀам хуэдэу, абыхэм я гъусэу яукӀыну цӀыхуу Тхьэм хуэлажьэхэмрэ адрей къуэш яукӀынухэмрэ я бжыгъэр ирикъуху.
REV.6.12	ИтӀанэ Щынэм еханэ мыхъурыр зэрытричыр слъэгъуащ. ЩӀылъэр хуабжьу хъеящ абы щыгъуэ, дыгъэри бжэныцым къыхэщӀыкӀа щэкӀ фӀыцӀэм хуэдэ кӀыфӀ хъуащ, мазэри лъым хуэдэ плъыжь хъуащ. 
REV.6.13	Уафэм ис вагъуэхэри щӀылъэм къехуэхащ, жьышхуэ къыщепщэкӀэ, ахъуо жыгым пытхэр зэрыпылъэлъым хуэдэу. 
REV.6.14	ТхылъымпӀэ шыхьам хуэдэу уафэм зишыхьри, бзэхащ; бгы псори хытӀыгу псори я пӀэм икӀащ.
REV.6.15	Дунейм и пащтыхьхэми, тепщэныгъэ зиӀэхэми, дзэпщхэми, бейхэми, къаруушхуэ зиӀэхэми, пщылӀхэми, щхьэхуитхэми бгъуэнщӀагъхэмрэ къурш ауз куухэмрэ зыщагъэпщкӀуащ. 
REV.6.16	Абыхэм бгыхэмрэ къыр дзакӀэхэмрэ жраӀащ: «ЗыкъыттефӀуби, тахътэм тесым девмыгъэлъагъу, Щынэм и губжьми дыщыфхъумэ. 
REV.6.17	Сыт щхьэкӀэ жыпӀэмэ ахэр щыгубжь махуэшхуэр къэсащ икӀи абыхэм япэувын хэт зылъэкӀынур?»
REV.7.1	Абы и ужькӀэ щӀылъэм и къуапиплӀым мелыӀычиплӀ тету слъэгъуащ. Жьыр щӀыми хыми къыщемыпщэн, жыгми къемыуэн щхьэкӀэ, щӀылъэм и къуапиплӀым къикӀ жьыбгъэхэм пэувырт ахэр. 
REV.7.2	НэгъуэщӀ мелыӀыч гуэр, гъащӀэ къыздикӀ Тхьэм и мыхъурыр иӀыгъыу, къуэкӀыпӀэмкӀэ къикӀыу слъэгъуащ итӀанэ. Я ягъэ щӀымрэ хымрэ ирагъэкӀыну хуитыныгъэ зиӀэ мелыӀычиплӀым макъышхуэкӀэ яжриӀащ: 
REV.7.3	«Ди Тхьэм хуэлажьэ цӀыхухэм я натӀэм мыхъурыр тедмыгъэуауэ, щӀыми, хыми, жыгхэми фи ягъэ евмыгъэкӀ!» 
REV.7.4	МелыӀычхэм мыхъурыр зытрагъэуа цӀыхухэм я бжыгъэр зэхэсхащ итӀанэ: израил и унагъуэ лъэпкъ псоми ящыщу мелыӀычхэм мыхъурыр зытрагъэуа цӀыху минищэрэ плӀыщӀрэ плӀырэ хъурт.
REV.7.5	Иудэ унагъуэ лъэпкъым щыщ цӀыху мин пщыкӀутӀым мыхъурыр трагъэуащ; Реувен унагъуэ лъэпкъым щыщ цӀыху мин пщыкӀутӀым мыхъурыр трагъэуащ; Гад унагъуэ лъэпкъым щыщ цӀыху мин пщыкӀутӀым мыхъурыр трагъэуащ; 
REV.7.6	Ашер унагъуэ лъэпкъым щыщ цӀыху мин пщыкӀутӀым мыхъурыр трагъэуащ; Нафталый унагъуэ лъэпкъым щыщ цӀыху мин пщыкӀутӀым мыхъурыр трагъэуащ; Менашэ унагъуэ лъэпкъым щыщ цӀыху мин пщыкӀутӀым мыхъурыр трагъэуащ; 
REV.7.7	Симеон унагъуэ лъэпкъым щыщ цӀыху мин пщыкӀутӀым мыхъурыр трагъэуащ; Левий унагъуэ лъэпкъым щыщ цӀыху мин пщыкӀутӀым мыхъурыр трагъэуащ; Иссашкар унагъуэ лъэпкъым щыщ цӀыху мин пщыкӀутӀым мыхъурыр трагъэуащ; 
REV.7.8	Зевулон унагъуэ лъэпкъым щыщ цӀыху мин пщыкӀутӀым мыхъурыр трагъэуащ; Исуф унагъуэ лъэпкъым щыщ цӀыху мин пщыкӀутӀым мыхъурыр трагъэуащ; Биниамин унагъуэ лъэпкъым щыщ цӀыху мин пщыкӀутӀым мыхъурыр трагъэуащ.
REV.7.9	Абы и ужькӀэ сыщыплъэм, лъэпкъ псоми, унагъуэ лъэпкъ псоми, къэрал псоми, бзэ псоми ящыщу пхуэмыбжыну цӀыху куэдыкӀей слъэгъуащ. Джанэ кӀыхь хужьхэр ящыгъыу, хъурмэ жыгым и къудамэхэр яӀыгъыу, тахътэмрэ Щынэмрэ я пащхьэм итт ахэр.
REV.7.10	МакъышхуэкӀэ къэджащ ахэр:
REV.7.10	«Ди Тхьэуэ тахътэм тесымрэ
REV.7.10	Щынэмрэщ дымыкӀуэду дыкъезыгъэлыр».
REV.7.11	Тахътэм, тхьэмадэ нэхъыжьхэм, псэущхьиплӀым къеувэкӀауэ щытт мелыӀыч псори. Тахътэм и пащхьэм нэкӀукӀэ зыщрадзыхри, Тхьэр ягъэлъапӀэурэ, абыхэм жаӀащ:
REV.7.12	«Ӏэмин!
REV.7.12	акъылыфӀэгъуэшхуэр, лъытэныгъэшхуэр,
REV.7.12	лъэкӀыныгъэшхуэр, къаруушхуэр игъащӀэкӀэ
REV.7.12	зейр ди Тхьэрщ. Ӏэмин!»
REV.7.13	Тхьэмадэ нэхъыжьхэм ящыщ гуэр къызэупщӀащ итӀанэ:
REV.7.13	– Мы джанэ хужь кӀыхьхэр зыщыгъхэр хэт икӀи дэнэ къикӀа?
REV.7.14	– Тхьэмадэ, ахэр уэ уощӀэ, – жысӀащ сэ.
REV.7.14	– Мыхэращ гузэвэгъуэшхуэм къыхэкӀар, – къызжиӀащ абы. – Я джанэ кӀыхьхэр Щынэм илъкӀэ ягъэкъэбзэжри, хужьыбзэу яжьыщӀыжащ.
REV.7.15	Абы щхьэкӀэ Тхьэм и тахътэм и пащхьэм
REV.7.15	итщ икӀи жэщи махуи Тхьэм и унэшхуэм щӀэту
REV.7.15	Тхьэр ягъэлъапӀэ.
REV.7.15	Тахътэм тесри ядэпсэунущ.
REV.7.16	ИгъащӀэкӀэ мэжэлӀэжынукъым,
REV.7.16	псыи хуэлӀэжынукъым.
REV.7.16	Дыгъэри хуабагъэшхуэри
REV.7.16	абыхэм къегуэуэжынукъым.
REV.7.17	Сыт щхьэкӀэ жыпӀэмэ тахътэм и кум
REV.7.17	тес Щынэр абыхэм Ӏэхъуэ яхуэхъунущ;
REV.7.17	икӀи гъащӀэ къэзыт псынащхьэхэм
REV.7.17	я деж ахэр ишэнущ.
REV.7.17	Абыхэм я нэхэм
REV.7.17	нэпс псори ящӀилъэщӀыкӀыжынущ.
REV.8.1	Ебланэ мыхъурыр Щынэм щытричым, сыхьэт ныкъуэ хуэдизкӀэ уафэм щым щыхъуащ.
REV.8.2	Тхьэм и пащхьэм ит мелыӀычиблыр слъэгъуащ итӀанэ. МелыӀыч гуэрым бжьамиишхуибл абыхэм яритащ.
REV.8.3	НэгъуэщӀ мелыӀыч гуэр мэ ӀэфӀ зыпих удзхэм щхьэкӀэ дыщэм къыхэщӀыкӀа удз гъэсылъэ иӀыгъыу къакӀуэри, къурмэнщӀыпӀэм и пащхьэм къиуващ. НэгъуэщӀ мелыӀыч гуэрым мэ ӀэфӀ зыпих удз куэд а мелыӀычым къритащ, Тхьэм и цӀыху лъапӀэхэм я тхьэлъэӀуу тахътэм и пащхьэм щыт къурмэнщӀыпӀэм телъхэм яхигъэхъуэн щхьэкӀэ. 
REV.8.4	Мэ ӀэфӀ зыпих удзхэм я Ӏугъуэ, Тхьэм и цӀыху лъапӀэхэм я тхьэлъэӀухэм щӀыгъуу, мелыӀычым и Ӏэм къикӀри, Тхьэм деж дэкӀуеящ. 
REV.8.5	Абы и ужькӀэ мелыӀычым удз гъэсылъэр къищтэщ, къурмэнщӀыпӀэм и мафӀэм щыщ из ищӀри, щӀылъэм къридзыхащ. Уафэгъуагъуэ макъышхуэхэр къэӀуащ, уафэри къэхъуэпскӀащ, щӀылъэри къэхъеящ абы щыгъуэ.
REV.8.6	Бжьамиишхуиблыр зыӀыгъ мелыӀычиблым абыхэм епщэну загъэхьэзыращ итӀанэ.
REV.8.7	Япэрей мелыӀычыр и бжьамиишхуэм епщащ. Уэи, мафӀи, лъыи зэхэту щӀылъэм къехащ асыхьэту. ЩӀылъэм и Ӏыхьэ щанэр пхрисыкӀащ, жыгхэм я Ӏыхьэ щанэр илыпщӀащ, удз щхъуантӀэ псори исащ.
REV.8.8	ЕтӀуанэ мелыӀычыр и бжьамиишхуэм епщащ. МафӀэр зыщӀэна бгышхуэм хуэдэу, зыгуэр хым хэхуащ асыхьэту. Хым и Ӏыхьэ щанэр лъы хъуащ. 
REV.8.9	Хым хэс псэущхьэхэм я Ӏыхьэ щанэр лӀащ, кхъухьхэм я Ӏыхьэ щанэри хым щӀилъэфащ.
REV.8.10	Ещанэ мелыӀычри и бжьамиишхуэм епщащ. МафӀэ пхъэдзакӀэм хуэдэу, вагъуэшхуэ гуэр мафӀэ щӀэнауэ уафэм къехуэхри, псышхуэхэмрэ псынащхьэхэмрэ я Ӏыхьэ щанэм къыхэхуащ асыхьэту. 
REV.8.11	Вагъуэшхуэм и цӀэр Удз Дыджщ. Псыхэм я Ӏыхьэ щанэр дыдж хъуащ, а псы дыджым ефа цӀыху куэди лӀащ.
REV.8.12	ЕплӀанэ мелыӀычри и бжьамиишхуэм епщащ. Дыгъэм и Ӏыхьэ щанэри, мазэм и Ӏыхьэ щанэри, вагъуэхэми я Ӏыхьэ щанэри ункӀыфӀащ асыхьэту. Абыхэм я нэхум и Ӏыхьэ щанэри кӀыфӀ хъуащ. Махуэм и Ӏыхьэ щанэмрэ жэщым и Ӏыхьэ щанэмрэ нэху хъуакъым.
REV.8.13	Сыщыплъэм, уафэгум щызелъатэ мелыӀычыр макъышхуэкӀэ къаджэу зэхэсхащ итӀанэ:
REV.8.13	– Къэна мелыӀычищыр я бжьамиишхуэхэм къыщепщэкӀэ, щӀылъэм тетхэр гъуэгу мыгъуэ теувэнущ, гъуэгу мыгъуэ теувэнущ, гъуэгу мыгъуэ теувэнущ.
REV.9.1	Етхуанэ мелыӀычыр и бжьамиишхуэм епщащ итӀанэ. Уафэм къикӀыу, щӀылъэм къехыгъа вагъуэр
REV.9.2	Вагъуэм щӀылъэм и кууупӀэу щӀэ зимыӀэм и щӀыхьэпӀэр Ӏуихащ. Ар щыӀуихым, хьэкушхуэм и Ӏугъуэм хуэдэ Ӏугъуэ кърихуащ. А щӀыхьэпӀэм къыщӀэуа Ӏугъуэм дыгъэри уафэри игъэункӀыфӀащ. 
REV.9.3	МацӀэхэр Ӏугъуэм къыхэкӀри, щӀылъэм къытехьащ итӀанэ. ЩӀылъэм и акърэбхэм
REV.9.4	ЩӀылъэм и удзхэми, и жыгхэми, и къэкӀыгъэхэми ягъэ ирамыгъэкӀыну Тхьэм яжриӀащ. Тхьэм и мыхъурыр зи натӀэ темыгъэуа цӀыхухэм я закъуэщ я ягъэ зрагъэкӀын хуеяр. 
REV.9.5	МацӀэхэм а цӀыхухэр ягъэлӀэну хуитакъым, мазитхукӀэ гугъуехь ирагъэшэчыну хуита къудейщ. А гугъуехьу ирагъэшэчар акърэбыр цӀыхум щеуэкӀэ гугъуехьу иригъэшэчым хуэдэщ. 
REV.9.6	А махуэхэм цӀыхухэр лӀэныгъэм лъыхъуэнущ, ауэ ягъуэтынукъым. ЛӀэну хуеинущ, ауэ лӀэныгъэр яӀэщӀэкӀынущ.
REV.9.7	МацӀэхэм я теплъэр зауэм хуагъэхьэзыра шыхэм я теплъэм хуэдэт. Дыщэм къыхэщӀыкӀа тажхэм хуэдэхэр ящхьэрыгът, я нэкӀухэри цӀыхухэм я нэкӀухэм хуэдэт. 
REV.9.8	Я щхьэцхэр цӀыхубз щхьэцхэм хуэдэт, я дзэхэри аслъэным и дзэхэм хуэдэт. 
REV.9.9	Я афэ джанэхэр гъущӀым къыхэщӀыкӀа афэ джанэхэм хуэдэт. Я дамэхэм япыӀукӀ макъыр зауэм ежьэ гужэ куэдымрэ шуудзэмрэ япыӀукӀ макъышхуэм хуэдэт. 
REV.9.10	Акърэбхэм кӀэ зэраӀэм хуэдэу, кӀэхэри яӀэт. КӀэхэми шэрэзхэр япытт. А мацӀэхэм лъэкӀыныгъэ яӀащ мазитхукӀэ цӀыхухэм гугъуехь ирагъэшэчыну. 
REV.9.11	Абыхэм пащтыхьу яӀар щӀылъэм и кууупӀэу щӀэ зимыӀэм и мелыӀычыр арщ. Абы и цӀэр журтыбзэкӀэ Аваддонщ, алыджыбзэкӀэ
REV.9.12	Апхуэдэу, япэрей гъуэгу мыгъуэр блэкӀащ. Гъуэгу мыгъуитӀ къэхъунущ иджыри.
REV.9.13	Еханэ мелыӀычыр и бжьамиишхуэм къепщащ итӀанэ. Тхьэм и пащхьэм ит къурмэнщӀыпӀэу дыщэм къыхэщӀыкӀам и къуапиплӀым къикӀыу макъ гуэр зэхэсхащ асыхьэту. 
REV.9.14	А макъым бжьамиишхуэр зыӀыгъ еханэ мелыӀычым жриӀащ: «Евфрат псышхуэм
REV.9.15	Игъэува сыхьэтымрэ махуэмрэ, мазэмрэ илъэсымрэ цӀыху псоми я Ӏыхьэ щанэр ягъэлӀэну Тхьэм хьэзыру щигъэта мелыӀычиплӀыр яутӀыпщыжащ. 
REV.9.16	А шуудзэм хэтахэм я бжыгъэр мелуан щитӀ хъурт. Я бжыгъэр зыхуэдизыр зэхэсхащ.
REV.9.17	Шыхэри шууейхэри мыпхуэдэу къысхуэлъэгъуащ: Афэ джанэхэр мафӀэм хуэдэу плъыжьу, щхъуантӀэу икӀи гъуэжьу ящыгът. Яшхэм я щхьэхэр аслъэныщхьэм хуэдэт. Шыхэм я жьэхэм мафӀэри, Ӏугъуэри, тхъуэбзащхъуэри къажьэдэкӀырт. 
REV.9.18	МафӀэ, Ӏугъуэ, тхъуэбзащхъуэ гугъуехьышхуищу а шыхэм я жьэхэм къажьэдэкӀыу щытам цӀыху псоми я Ӏыхьэ щанэр ягъэлӀащ. 
REV.9.19	Шыхэм я къарур я жьэм жьэдэлът, я кӀэм хэлът; сыт щхьэкӀэ жыпӀэмэ я кӀэхэр блэхэм хуэдэт; я кӀэхэм щхьэхэр япыту, абыхэмкӀэ я ягъэ цӀыхухэм ирагъэкӀырт.
REV.9.20	Ауэ а гугъуехьышхуэхэм хэмыкӀуэда цӀыхухэм я ӀэкӀэ ящӀа тхьэ нэпцӀ сурэтхэм я щӀыб хуагъэзэжыну ядакъым. Жин бзаджэхэр ягъэлъэпӀэныр къагъэнакъым икӀи дыщэм, дыжьыным, гъуаплъэм, мывэм, пхъэм къыхащӀыкӀа тхьэ нэпцӀ сурэтхэу зылъагъуни, зэхэзыхыни, зекӀуэни зылъэмыкӀхэр ягъэлъэпӀэныр щагъэтакъым. 
REV.9.21	Арати, зи ужь ит Ӏуэхуу цӀыху укӀыным, удыгъэм, зинэ щӀэным, дыгъуэным хущӀегъуэжакъым.
REV.10.1	ЛъэкӀыныгъэ зиӀэ, нэгъуэщӀ мелыӀыч гуэр уафэм къехыу слъэгъуащ итӀанэ; уафапшэр фащэу щыгът, лэгъупыкъури щхьэщытт, и нэкӀури дыгъэм хуэдэт, и лъакъуэхэри мафӀэ пкъохэм хуэдэт. 
REV.10.2	Тхылъ цӀыкӀу гуэр зэӀухауэ иӀыгът. Лъакъуэ ижьыр хым хигъэувэрт, лъакъуэ сэмэгур щӀым тригъэувэрт. 
REV.10.3	Аслъэнхэр зэрыгъуахъуэм хуэдэу, макъышхуэкӀэ къэгуоуащ. Ар къыщыгуом, уафэгъуагъуиблым я макъхэр къэӀуащ. 
REV.10.4	Уафэгъуагъуиблым я макъхэр къэӀуа нэужь, жаӀар стхыну сыхуеящ, ауэ уафэм къикӀыу макъ гуэрым жиӀэу зэхэсхащ:
REV.10.4	– Уафэгъуагъуиблым жаӀар умытхыу, ущэху.
REV.10.5	Зи лъакъуэ лъэныкъуэр хым хэзыгъэувауэ, адрей лъакъуэ лъэныкъуэри щӀым тезыгъэувауэ слъэгъуа мелыӀычым и Ӏэ ижьыр уафэм дриӀэтеящ. 
REV.10.6	Тхьэуэ сыт щыгъуи щыӀэ, уафэхэмрэ уафэхэм щыӀэ псомрэ, щӀымрэ щӀым тет псомрэ, хымрэ хым хэс псомрэ къэзыгъэщӀам и цӀэкӀэ а мелыӀычым тхьэрыӀуэ ищӀри, мыпхуэдэу жиӀащ:
REV.10.6	– Зэман куэд къэнэжакъым. 
REV.10.7	Ауэ ебланэ мелыӀычыр и бжьамиишхуэм къыщепщэну махуэхэм Тхьэм, езым хуэлажьэ бегъымбархэм къазэрыжригъэӀам хуэдэу, и мурад щэхур игъэзэщӀэнущ.
REV.10.8	Уафэм къиӀукӀыу зэхэсха макъым, аргуэру къэпсалъэурэ, къызжиӀащ:
REV.10.8	КӀуэи, зи лъакъуэ лъэныкъуэр хым хэзыгъэувауэ, адрей лъакъуэ лъэныкъуэри щӀым тезыгъэува мелыӀычым иӀыгъ тхылъ цӀыкӀу зэӀухар къеӀых.
REV.10.9	Арати, мелыӀычым деж сыкӀуэри жесӀащ:
REV.10.9	– А тхылъ цӀыкӀур къызэт.
REV.10.9	– Мэ, узот, шхы, – къызжиӀащ абы. – Уи лъатэкӀэ дыджынущ, ауэ уи жьэмкӀэ фом хуэдэу ӀэфӀ хъунущ.
REV.10.10	Тхылъ цӀыкӀур мелыӀычым къеӀысхри сшхащ. Си жьэмкӀэ фом хуэдэу ӀэфӀу щытащ, ауэ сшха нэужь, си лъатэм дыдж къыщыхъуащ. 
REV.10.11	Мыпхуэдэу къызжиӀащ итӀанэ:
REV.10.11	– Къэрал Ӏэджэми, лъэпкъ Ӏэджэми, бзэ Ӏэджэми, пащтыхь Ӏэджэми ятеухуауэ Тхьэм уи гум кърилъхьа хъыбару къэхъуну Ӏуэхугъуэхэм теухуахэр цӀыхухэм яхуэпӀуэтэн хуейщ.
REV.11.1	МелыӀыч гуэрым къамыл баш, пщалъэм хуэдэу, къызитащ итӀанэ. «КӀуэ, Тхьэм и унэшхуэмрэ къурмэнщӀыпӀэмрэ къэпщ икӀи абы Тхьэр щызыгъэлъапӀэхэр зыхуэдизыр къызэгъащӀэ», къызжиӀащ. 
REV.11.2	«Ауэ Тхьэм и унэшхуэм и щӀыбкӀэ щыӀэ пщӀантӀэр къыупщыну упымылъ, Тхьэм а пщӀантӀэр хамэ лъэпкъхэм къахуигъэнащи. Къалэ лъапӀэр мазэ плӀыщӀрэ тӀукӀэ
REV.11.3	Си щыхьэтитӀым лъэкӀыныгъэ естынущ икӀи абыхэм щыгъуэ щыгъынхэр ящыгъыу, я гум Тхьэм кърилъхьа псалъэу къэхъуну Ӏуэхугъуэхэм ятеухуахэм цӀыхухэр махуэ минрэ щитӀрэ тӀощӀкӀэ ирагъэдэӀуэнущ абыхэм».
REV.11.4	Мы щыхьэтитӀыр щӀылъэм и Зиусхьэным и пащхьэм ит зейтун жыгитӀымрэ
REV.11.5	Зыгуэрым и ягъэ а щыхьэтитӀым яригъэкӀыну хуеймэ, абыхэм я жьэм мафӀэ къыжьэдэкӀыурэ, я бийхэр егъэкӀуэд. Абыхэм зи ягъэ езыгъэкӀыну хэтыр аращ зэрылӀэн хуейр. 
REV.11.6	А щыхьэтитӀым уафэр ягъэбыдэжыну тепщэныгъэ яӀэщ, Тхьэм абыхэм я гум кърилъхьа псалъэхэм цӀыхухэр щрагъэдаӀуэ махуэхэм уэшх къемышхын щхьэкӀэ; псыр лъы ягъэхъун щхьэкӀэ псыхэми тепщэныгъэ хуаӀэщ икӀи щӀылъэм сыт хуэдэ гугъуехь ирагъэшэчыну дапщэщ хуейми яхузэфӀэкӀынущ.
REV.11.7	Абыхэм я щыхьэтыгъэр щаухкӀэ, щӀылъэм и кууупӀэу щӀэ зимыӀэм къыщӀэкӀ хьэщхьэвылъэр
REV.11.8	Абыхэм я хьэдэхэр къалэшхуэу
REV.11.9	Къэрал псоми, унагъуэ лъэпкъ псоми, бзэ псоми икӀи лъэпкъ псоми ящыщ цӀыху куэд махуищрэ ныкъуэкӀэ а хьэдэхэм еплъынущ, ауэ щӀалъхьэжын ядэнукъым. 
REV.11.10	А тӀур зэрылӀам щхьэкӀэ гуфӀэнущ икӀи тхъэжынущ дунейм тетхэр. Тыгъэхэри зэхурагъэхьынущ, а бегъымбаритӀым щӀылъэм тет цӀыхухэм гугъуехь ирагъэшэчу щытащи.
REV.11.11	Махуищрэ ныкъуэрэ дэкӀа нэужь, Тхьэм абыхэм гъащӀэм и псэр къахилъхьэжри, тӀури я лъэкӀэ къэувыжащ. Ахэр зылъэгъуа псори шынагъуэшхуэм хэхуащ. 
REV.11.12	А бегъымбаритӀым
REV.11.13	ЩӀыр ину хъеящ а сыхьэт дыдэм, къалэм и Ӏыхьэ пщӀанэри зэхэкъутащ. ЩӀыр щыхъейм, цӀыху минибл хэкӀуэдащ. МыкӀуэду къелахэри шынагъуэшхуэм хэхуащ икӀи уафэм щыӀэ Тхьэм щӀыхьышхуэ хуащӀащ.
REV.11.14	Апхуэдэу блэкӀащ етӀуанэ гъуэгу мыгъуэри. Ещанэ гъуэгу мыгъуэри къэкӀуэным куэд иӀэжкъым.
REV.11.15	Ебланэ мелыӀычыр и бжьамиишхуэм епщащ итӀанэ. Уафэм макъышхуэхэр къиӀукӀащ абы щыгъуэ:
REV.11.15	«Ди Зиусхьэнрэ езым и Мэссихьрэ
REV.11.15	мы дунейм тепщэныгъэшхуэ хуаӀэ хъуащ.
REV.11.15	Тхьэр арщ тепщэныгъэшхуэр игъащӀэкӀэ
REV.11.15	зиӀэнур».
REV.11.16	Тхьэм и пащхьэм ит тахътэхэм тес тхьэмадэ нэхъыжьу цӀыху тӀощӀрэ плӀым нэкӀукӀэ зрадзыхыурэ, Тхьэр ягъэлъапӀэурэ, мыпхуэдэу жаӀащ:
REV.11.17	«Уэ, лъэкӀыныгъэшхуэ псори зиӀэ Зиусхьэн Тхьэуэ,
REV.11.17	щыӀауэ, иджыри щыӀэм, щӀыхьышхуэр пхудощӀ,
REV.11.17	сыту жыпӀэмэ уи лъэкӀыныгъэшхуэр къэпщтауэ,
REV.11.17	тепщэныгъэшхуэр узэриӀэр къэбгъэлъэгъуащ.
REV.11.18	Хамэ лъэпкъхэр губжьащ, уэ уи губжьри
REV.11.18	къэлъэгъуащ.
REV.11.18	ЛӀахэм хьэкум щатепщӀыхьыну
REV.11.18	зэманыр къэсащ иджы.
REV.11.18	Уэ къыпхуэлажьэ бегъымбархэми,
REV.11.18	уи цӀыху лъапӀэхэми, уи фӀэлӀыкӀ зи гум илъ
REV.11.18	цӀыхухэм, – цӀыкӀуми, инми, – яхуэфащэ ӀыхьэфӀыр
REV.11.18	щебгъэгъуэтыну зэманри къэсащ.
REV.11.18	ЩӀылъэр зыгъэкӀуэд цӀыхухэр уэ щыбгъэкӀуэдыжыну
REV.11.18	зэманри къэсащ».
REV.11.19	Тхьэм и унэшхуэу уафэм щыӀэр зэӀуха хъуащ абы и ужькӀэ, икӀи Тхьэм езымрэ и цӀыхухэмрэ яку дилъхьа зэгурыӀуэныгъэр къэзыгъэлъагъуэ пхъуантэри
REV.12.1	Нэщэнэ гъэщӀэгъуэныщэ уафэм къыщылъэгъуащ итӀанэ: ЦӀыхубз гуэр, дыгъэр фащэу щыгъыу, и лъакъуэхэр мазэм тету, и щхьэрыгъ тажым вагъуэ пщыкӀутӀыр тету, къэхутащ. 
REV.12.2	ЦӀыхубзыр лъэщыджэт икӀи лъхугъэр къытелъэдауэ гугъуехьышхуэ ишэчти, кӀийрт. 
REV.12.3	НэгъуэщӀ нэщэнэ гъэщӀэгъуэныщэ гуэр уафэм къыщылъэгъуащ итӀанэ: Благъуэжь абрагъуэ плъыжьу, щхьибл фӀэту, бжьакъуипщӀ тету къэлъэгъуащ. Дэтхэнэ зы щхьэми зы таж щхьэрыгът. 
REV.12.4	Вагъуэхэм я Ӏыхьэ щанэр и кӀэмкӀэ уафэм къыщрилъэфажьэри, щӀылъэм къридзыхащ. Сабий пэплъэ цӀыхубзым и пащхьэм благъуэжьыр къиуващ, сабийр къызэрилъхуу иригъэлъэтэхын щхьэкӀэ. 
REV.12.5	ЩӀалэ цӀыкӀу къилъхуащ. Абы щӀылъэм тет лъэпкъ псори гъущӀ башкӀэ игъэӀурыщӀэнущ. А сабийр Тхьэмрэ Тхьэм и тахътэмрэ я деж драхьеящ. 
REV.12.6	ЦӀыхубзыр щӀэпхъуэжри, Тхьэм абы губгъуэ нэщӀым щыхуигъэхьэзыра увыӀэпӀэм щызэгъащ. Махуэ минрэ щитӀрэ хыщӀкӀэ щагъэшхэнущ ар абдежым.
REV.12.7	Уафэм зауэ къыщыхъеящ. Михаилрэ
REV.12.8	Благъуэжьыр Михаил къыпэлъэщакъым, благъуэжьымрэ абы и мелыӀычхэмрэ уафэм щӀыпӀэ къащыхуэнэжакъым. 
REV.12.9	Благъуэжь абрагъуэр щӀылъэм кърадзыхащ – иблису икӀи шейтӀану жыхуаӀэ блэжьу щӀылъэм тет цӀыху псори дэзыщэхыр аращ. Ари абы и мелыӀычхэри щӀылъэм кърадзыхащ.
REV.12.10	Уафэм макъ лъагэ гуэр къиӀукӀри, мыпхуэдэу жиӀэу зэхэсхащ итӀанэ:
REV.12.10	«ДымыкӀуэду ди Тхьэм дыкъригъэлащ иджы.
REV.12.10	Ди Тхьэм и лъэкӀыныгъэшхуэмрэ
REV.12.10	и Тепщэныгъэшхуэмрэ къэлъэгъуащ иджы,
REV.12.10	езы Тхьэм и Мэссихь и къаруушхуэри
REV.12.10	къэлъэгъуащ.
REV.12.10	Сыт щхьэкӀэ жыпӀэмэ ди къуэшхэр зыгъэмысэу,
REV.12.10	Тхьэм и пащхьэм жэщи махуи ахэр щызыгъэкъуаншэр
REV.12.10	щӀылъэм кърадзыхащ.
REV.12.11	Щынэм лъыуэ щӀэкӀамкӀи, Тхьэм и псалъэхэм
REV.12.11	щыхьэт зэрахуэхъуамкӀи
REV.12.11	ди къушхэр шейтӀаным текӀуащ.
REV.12.11	ЛӀэныгъэм и гъунэгъу хъуами,
REV.12.11	езыхэм я псэхэм щысхьакъым.
REV.12.12	Аращи, фэ, уафэхэри, фэ, уафэхэм щыпсэухэри, фыгуфӀэ!
REV.12.12	Ауэ фэ, щӀыри хыри, гъуэгу мыгъуэ фытеуващ,
REV.12.12	сыт щхьэкӀэ жыпӀэмэ иблисыр къыфхуехащ.
REV.12.12	Зэману езым къыхуэнэжыр зэрымащӀэр ещӀэри,
REV.12.12	и гум губжьышхуэ илъщ».
REV.12.13	Благъуэжьыр, щӀылъэм къызэрырадзыхар щилъагъум, щӀалэ цӀыкӀур къызыхуэхъуа цӀыхубзым и ужь ихьащ. 
REV.12.14	МелыӀыч гуэрым бгъэ иным и дамитӀыр цӀыхубзым къритащ, блэжьым и пащхьэм икӀыу, Тхьэм губгъуэ нэщӀым абы щыхуигъэхьэзыра увыӀэпӀэм лъэтэн щхьэкӀэ. Абдежым илъэсищрэ ныкъуэкӀэ
REV.12.15	ЦӀыхубзыр псым иригъэхьын щхьэкӀэ, псыдзэм хуэдэу, блэжьым и жьэм псыр къыжьэдиутхыкӀащ. 
REV.12.16	Ауэ щӀыр цӀыхубзым дэӀэпыкъущ, и жьэр зэӀуихри, благъуэжьым и жьэм къыжьэдиутхыкӀа псышхуэр ирифащ. 
REV.12.17	ЦӀыхубзым ину хуэгубжьри, цӀыхубзым къытехъукӀа нэгъуэщӀ и бынхэм – Тхьэм и унафэхэр зыгъэзащӀэхэмрэ Хьисэ Мэссихь щыхьэт хуэхъухэмрэ – езэуэну кӀуащ благъуэжьыр итӀанэ.
REV.13.1	Хы Ӏуфэм сыӀуту, хым хьэщхьэвылъэ гуэр къыхэкӀыу слъэгъуащ. Щхьибл пытт, бжьакъуипщӀи тетт. И бжьакъуэхэм тажипщӀ фӀэлът. И щхьэхэми Тхьэм зэрыхущӀэбжэ цӀэхэр телът. 
REV.13.2	Хьэщхьэвылъэу слъэгъуар къаплъэн фӀыцӀэм
REV.13.3	Хьэщхьэвылъэм и щхьэхэм ящыщ зым езыр зыгъэлӀэн уӀэгъэм хуэдэ телът, ауэ а уӀэгъэр хъужыгъащ. ЩӀылъэм тет цӀыху псоми а хьэщхьэвылъэр ягъэщӀагъуэу, кӀэлъыкӀуэрт. ЦӀыхухэм благъуэжьыр ягъэлъэпӀащ абы хьэщхьэвылъэм тепщэныгъэ зэрыритам щхьэкӀэ. 
REV.13.4	Хьэщхьэвылъэри ягъэлъапӀэурэ, жаӀащ: «Хьэщхьэвылъэм хэт пэхъун? Хэт абы езэуэн зылъэкӀынур?»
REV.13.5	Хьэщхьэвылъэм псалъэ пагэхэр жиӀэну, Тхьэм хущӀэджэу, мазэ плӀыщӀрэ тӀукӀэ
REV.13.6	Тхьэми, Тхьэм и цӀэми, Тхьэр здэщыӀэ щӀыпӀэми, уафэм щыӀэ псоми хущӀэбжэну и жьэр иутӀыпщащ. 
REV.13.7	Тхьэм и цӀыху лъапӀэхэри езауэнурэ хигъэщӀэн хуит хъуащ. Унагъуэ лъэпкъ псоми, къэрал псоми, бзэ псоми, лъэпкъ псоми тепщэныгъэ яхуиӀэну хуит хъуащ. 
REV.13.8	Тхьэм дунейр къыщигъэщӀам къыщыщӀэдзауэ, зи цӀэхэр Щынэ фӀагъэжам и тхылъым ит цӀыхуу гъащӀэ зыгъуэтынухэм фӀэкӀа къэмынэу, щӀылъэм тет адрей цӀыху псоми хьэщхьэвылъэр ягъэлъэпӀэнущ.
REV.13.9	ТхьэкӀумэ зиӀэм зэхрех.
REV.13.10	ЦӀыхухэр лъэхъуэщым щӀэзыдзэр
REV.13.10	езыр лъэхъуэщым щӀадзэнущ.
REV.13.10	ДжатэкӀэ зыукӀыр
REV.13.10	Езыр джатэкӀэ яукӀыжынущ.
REV.13.10	Аращи, Тхьэм и цӀыху лъапӀэхэм теубыдагъэрэ щыпкъагъэрэ ярыреӀэ.
REV.13.11	НэгъуэщӀ хьэщхьэвылъи щӀы щӀагъым къыщӀэкӀыу слъэгъуащ итӀанэ. Щынэм и бжьакъуэм хуэдэу бжьакъуитӀ тетт, ауэ благъуэжьым хуэдэу къэпсалъэрт. 
REV.13.12	Мы етӀуанэ хьэщхьэвылъэм япэрей хьэщхьэвылъэм и тепщэныгъэ псори иӀэу, абы и пащхьэм Ӏуэху щищӀащ икӀи щӀылъэми щӀылъэм тет цӀыху псоми япэрей хьэщхьэвылъэу зи уӀэгъэр хъужар яригъэгъэлъэпӀащ. 
REV.13.13	ЕтӀуанэ хьэщхьэвылъэм нэщэнэ гъэщӀэгъуэныщэхэр къигъэлъэгъуащ. ЦӀыхухэм я пащхьэм уафэм къикӀыу мафӀэ щӀылъэм къыщригъэхащ. 
REV.13.14	Япэрей хьэщхьэвылъэм и пащхьэм нэщэнэ гъэщӀэгъуэныщэхэр къыщигъэлъэгъуэну етӀуанэ хьэщхьэвылъэр хуит зэрыхъуамкӀэ щӀылъэм тет цӀыхухэр дищэхащ. ЕтӀуанэ хьэщхьэвылъэм щӀылъэм тет цӀыхухэм яжриӀащ япэрей хьэщхьэвылъэу, джатэ уӀэгъэ телъ пэтми, псэууэ щытыр ягъэлъэпӀэн щхьэкӀэ, сурэт хуащӀыну. 
REV.13.15	Япэрей хьэщхьэвылъэм и сурэтым псэ хилъхьэну етӀуанэ хьэщхьэвылъэр хуит хъуащ. Апхуэдэу а сурэтыр къэпсэлъащ икӀи ар зыгъэлъэпӀэну зымыдэхэр яукӀыну а сурэтым унафэ ищӀащ. 
REV.13.16	ЕтӀуанэ хьэщхьэвылъэм цӀыху псоми – цӀыкӀуми инми – бейми тхьэмыщкӀэми, щхьэхуитми пщылӀми – я Ӏэ ижьхэм е я натӀэхэм дамыгъэ ятрыригъэдзащ. 
REV.13.17	А дамыгъэр темыдзамэ, зыми зыри ищэну икӀи къищэхуну хуиту щытакъым. А дамыгъэм хьэщхьэвылъэм и цӀэр е и цӀэм и бжыгъэр тетт.
REV.13.18	ЦӀыхухэм акъылыфӀагъэ ярыреӀэ. ЗэхэщӀыкӀ зиӀэм хьэщхьэвылъэм и бжыгъэр иребж, сыт щхьэкӀэ жыпӀэмэ цӀыхум и бжыгъэр аращ.
REV.14.1	Сыщыплъэм, Сион Ӏуащхьэм
REV.14.2	Псыдзэ куэдым я макъышхуэмрэ уафэгъуагъуэшхуэм и макъышхуэмрэ хуэдэу макъ гуэр уафэм къиӀукӀыу зэхэсхащ итӀанэ. Макъышхуэу зэхэсхар шыкӀэ пшынэхэм я макъым хуэдэт. 
REV.14.3	ТӀысыпӀэ лъапӀэм, псэущхьиплӀым, тхьэмадэ нэхъыжьхэм я пащхьэм уэрэдыщӀэ къыщыжаӀэрт. ЦӀыху минищэрэ плӀыщӀрэ плӀым фӀэкӀа а уэрэдыр зыми зригъэщӀэн лъэкӀакъым. Мы дунейм и цӀыхухэм ящыщу ахэрщ Щынэм зи щхьэ къищэхужар. 
REV.14.4	Мыхэрщ цӀыхубзхэмкӀэ зызымыгъэуфӀеяр, ахэр къэзымыша-дэмыкӀуахэм яхуэдэщи. Щынэр дэнэ кӀуэми, абы кӀэлъокӀуэ. Мыхэращ Щынэм цӀыхухэм къахишу, зи щхьэхэр къищэхужу, Тхьэмрэ езымрэ щхьэкӀэ япэ игъэувар. 
REV.14.5	Абыхэм я жьэхэм пцӀы зыхэлъ псалъэ къажьэдэкӀакъым. Лажьэ гуэри яӀэкъым.
REV.14.6	НэгъуэщӀ мелыӀыч гуэр уафэм щызелъатэу слъэгъуащ абы и ужькӀэ. Дунейм тет цӀыху псоми, лъэпкъ псоми, унагъуэ лъэпкъ псоми, бзэ псоми, къэрал псоми яхуиӀуэтэну Тхьэм и хъыбарыфӀу мыкӀуэдыжынур а мелыӀычым къихьырт. 
REV.14.7	МакъышхуэкӀэ жиӀащ:
REV.14.7	– Тхьэм фыщышынэ, щӀыхьышхуэри хуэфщӀ, Тхьэм цӀыху псоми я хьэкумыр
REV.14.8	А мелыӀычым нэгъуэщӀ мелыӀыч кӀэлъыкӀуэри жриӀащ:
REV.14.8	– Къалэшхуэр зэхакъутащ. Бабилэн
REV.14.9	Ещанэ мелыӀыч гуэр а мелыӀычитӀым кӀэлъыкӀуэри, макъышхуэкӀэ мыпхуэдэу жиӀащ:
REV.14.9	– ЦӀыху гуэрым хьэщхьэвылъэмрэ абы и сурэтымрэ игъэлъапӀэу, хьэщхьэвылъэм и дамыгъэр и натӀэм е и Ӏэм тедзауэ щытмэ, 
REV.14.10	ари Тхьэм и губжьым и фадэ дыджым ефэнущ. А фадэу псы зыхэмытыр Тхьэм и губжьым и фалъэм хьэзыру итщ. МелыӀыч лъапӀэхэмрэ Щынэмрэ я пащхьэм мафӀэмрэ тхъуэбзащхъуэмрэ щахэту, а цӀыхум гугъуехьышхуэ ишэчынущ. 
REV.14.11	Гугъуехьышхуэ езыгъэшэч мафӀэм и Ӏугъуэр игъащӀэкӀэ къыпихыурэ, уафэм дэкӀуеинущ. Хьэщхьэвылъэри абы и сурэтри зыгъэлъапӀэ цӀыхухэм жэщи махуи зыгъэпсэхугъуэ ягъуэтынукъым. Апхуэдэу, хьэщхьэвылъэм и цӀэр зытет дамыгъэр зытедза дэтхэнэми жэщи махуи зыгъэпсэхугъуэ игъуэтынукъым.
REV.14.12	Аращи, Тхьэм и цӀыху лъапӀэу абы и унафэхэр зыгъэзащӀэу, Хьисэми щыпкъагъэ хузиӀэхэм теубыдагъэ ярыреӀэ.
REV.14.13	Макъ гуэрым мыпхуэдэу къыжиӀэу, уафэм къиӀукӀыу зэхэсхащ итӀанэ:
REV.14.13	– Тхы: Иджы къыщыщӀэдзауэ Зиусхьэныр зи псэм щыщу лӀэр гъуэгу махуэ теувэнущ.
REV.14.13	– Ар пэжщ, – жеӀэ Тхьэм и Псэ ЛъапӀэм. – Я Ӏуэхур загъэщӀауэ, загъэпсэхужынущ, я фӀыщӀагъэхэр ягъуэтыжынущи.
REV.14.14	Сыщыплъэм, пшэ хужь гуэр слъэгъуащ итӀанэ. Уафэпшэм хэту «ЦӀыху Лъэпкъым и Къуэм» и плъыфэ зиӀэ гуэри къэслъэгъуащ. Дыщэм къыхэщӀыкӀа таж щхьэрыгът, гъубжэ жан иӀыгът. 
REV.14.15	НэгъуэщӀ мелыӀыч гуэр Тхьэм и унэшхуэм къыщӀэкӀри, пшэм хэтым макъышхуэкӀэ жриӀащ: «Гъубжэр щтэи, хэ, сыт щхьэкӀэ жыпӀэмэ щӀылъэм и гъавэр хъуащ, хэгъуэр къэсащ». 
REV.14.16	Пшэм хэтыр гъубжэкӀэ щӀылъэм щыхэри, щӀылъэм и гъавэ псори къихащ.
REV.14.17	НэгъуэщӀ мелыӀыч гуэр Тхьэм и унэшхуэу уафэм щыӀэм къыщӀэкӀащ. Абыи гъубжэ жан иӀыгът. 
REV.14.18	ИтӀанэ нэгъуэщӀ мелыӀычу мафӀэм тепщэныгъэ хузиӀэр къурмэн щӀыпӀэм къыӀукӀри, гъубжэ жаныр зыӀыгъым макъышхуэкӀэ жриӀащ: «ЩӀылъэм и санэ къуэпсхэм япыт жызумхэр хъуащи, уи гъубжэр щтэи, къыпыупщӀ». 
REV.14.19	ЩӀылъэм щыӀэ жызумыр мелыӀычым и гъубжэмкӀэ къыпиупщӀри, Тхьэм и губжьым и санэ зэрапӀытӀ чеишхуэм ирикӀутащ. 
REV.14.20	Къалэшхуэм и щӀыб щыӀэу жызум зэрапӀытӀ чейм жызумхэр щапӀытӀащ. Шыхэм я шхуэхэм щӀэуэу куууэ, стадие
REV.15.1	Абы и ужькӀэ нэгъуэщӀ нэщэнэ ин икӀи гъэщӀэгъуэныщэ уафэм щыслъэгъуащ: МелыӀычиблым иужьрей гугъуехьышхуиблыр къахьырт. Тхьэм и губжьыр уха мэхъу абыхэмкӀэ. 
REV.15.2	ЗэхэткӀухьа мафӀэмрэ абджымрэ къыхэщӀыкӀауэ, хым и плъыфэ иӀэу зыгуэр слъэгъуащ итӀанэ. Хьэщхьэвылъэм, абы и сурэтым, абы и цӀэм и бжыгъэм
REV.15.3	Тхьэм хуэлажьэ Мусэмрэ Щынэмрэ я уэрэдыр
REV.15.3	«ЛъэкӀыныгъэшхуэ псори зиӀэ Зиусхьэну Тхьэ,
REV.15.3	уэ блэжь Ӏуэхухэр Ӏуэхушхуэщ икӀи Ӏуэху гъэщӀэгъуэныщэщ.
REV.15.3	Уи гъуэгухэр гъуэгу захуэщ икӀи гъуэгу пэжщ,
REV.15.3	уэ цӀыху лъапӀэхэм урапащтыхьщ.
REV.15.4	Уэ, Зиусхьэн, къыпщымышынэ цӀыхуи
REV.15.4	щӀыхьышхуэ къыпхуэзымыщӀ цӀыхуи щыӀэкъым.
REV.15.4	Сыт щхьэкӀэ жыпӀэмэ лъапӀэ закъуэу щыӀэр уэращ.
REV.15.4	ЩыпкъагъэкӀэ хьэкум зэрыпщӀэр
REV.15.4	нахуэ зэрыхъуам щхьэкӀэ, лъэпкъ псори
REV.15.4	уи пащхьэм ихьэнурэ уагъэлъэпӀэнущ».
REV.15.5	Сыщыплъэм, Тхьэм и унэшхуэу щыхьэтыгъэм и шэтырыр Ӏухауэ уафэм щыслъэгъуащ итӀанэ. 
REV.15.6	Гугъуехьышхуиблыр къэзыхь мелыӀычиблыр Тхьэм и унэшхуэм къыщӀэкӀащ. Щыгъын хужьыбзэ лыду ящыгът, дыщэм къыхэщӀыкӀа бгырыпххэри я бгым щӀэпхат. 
REV.15.7	ИгъащӀэкӀэ щыӀэну Тхьэм и губжьыр зэрыт фалъиблу дыщэм къыхэщӀыкӀар псэущхьиплӀым я зым мелыӀычиблым яритащ. 
REV.15.8	Тхьэм и щӀыхьышхуэмрэ и лъэкӀыныгъэшхуэмрэ я Ӏугъуэр Тхьэм и унэшхуэм щӀэз хъуащ. МелыӀычиблым къахь гугъуехьышхуиблыр яухыху, Тхьэм и унэшхуэм щӀыхьэн зыми лъэкӀакъым.
REV.16.1	Макъышхуэ гуэр Тхьэм и унэшхуэм къыщӀэӀукӀыурэ мелыӀычиблым къажриӀэу зэхэсхащ итӀанэ: «ФыкӀуи, Тхьэм и губжьу фалъиблым итыр щӀылъэм тефкӀэ».
REV.16.2	Япэрей мелыӀычыр кӀуэри, и фалъэм итыр щӀылъэм трикӀащ. Хьэщхьэвылъэм и дамыгъэр зи натӀэ тедза цӀыхуу, абы и сурэт зыгъэлъапӀэхэм шын гущыкӀыгъуэ зэрыт уӀэгъэхэр я фэм телъ хъуащ асыхьэтым.
REV.16.3	ЕтӀуанэ мелыӀычым и фалъэм итыр хым хикӀащ. Хыр цӀыху лӀам и лъым хуэдэ лъы хъури, псэ зыпыту хым хэс псори лӀащ асыхьэтым.
REV.16.4	Ещанэ мелыӀычым и фалъэм итыр псышхуэхэмрэ псынэхэмрэ хикӀащ. Ахэри лъы хъуащ. 
REV.16.5	Псыхэм я тепщэ мелыӀычым мыпхуэдэу жиӀэу зэхэсхащ итӀанэ:
REV.16.5	«Уэ, Зиусхьэну щыӀауэ икӀи щыӀэр,
REV.16.5	узахуэщ икӀи улъапӀэщ,
REV.16.5	апхуэдэ хьэкумхэр зэрыпщӀам щхьэкӀэ,
REV.16.6	сыту жыпӀэмэ цӀыху Ӏейхэм
REV.16.6	уэ уи цӀыху лъапӀэхэмрэ уи бегъымбархэмрэ
REV.16.6	я лъыр зэрагъэжам папщӀэ,
REV.16.6	лъы ебгъэфащ.
REV.16.6	Ар абыхэм яхуэфащэщ».
REV.16.7	КъурмэнщӀыпӀэм къиӀукӀыу макъ гуэрым жиӀэу сэ зэхэсхащ итӀанэ:
REV.16.7	«Аращ, уэ лъэкӀыныгъэшхуэ псори зиӀэ
REV.16.7	Зиусхьэну Тхьэ,
REV.16.7	цӀыхухэм хьэкум зэратепщӀыхьыр
REV.16.7	пэжщ икӀи захуэщ».
REV.16.8	ЕплӀанэ мелыӀычым и фалъэм итыр дыгъэм трикӀащ. ЦӀыхухэр мафӀэкӀэ игъэсыну дыгъэр хуит хъуащ. 
REV.16.9	Апхуэдэу щыхъум, дыгъэм цӀыхухэр хуабэ гуащӀэкӀэ игъэсащ. Мы гугъуехьышхуэхэм тепщэныгъэ яхузиӀэ Тхьэм и цӀэр ягъэулъиину и ужь итащ ахэр икӀи я гуэныхьхэм хущӀегъуэжу, Тхьэм щӀыхь хуащӀын ядакъым.
REV.16.10	Етхуанэ мелыӀычым и фалъэм итыр хьэщхьэвылъэм и тахътэм трикӀащ. Хьэщхьэвылъэм и тепщэныгъэм щӀэт цӀыхухэм кӀыфӀыгъэ къащхьэщыхьащ итӀанэ. Узышхуэ зэраӀэм щхьэкӀэ, цӀыхухэр я бзэгухэм едзэкъэжырт. 
REV.16.11	Гугъуехьу яшэчымрэ уӀэгъэу ятелъымрэ щхьэкӀэ, уафэм щыӀэ Тхьэм хуэхъущӀэрт, я щыуагъэхэми хущӀегъуэжатэкъым.
REV.16.12	Еханэ мелыӀычым и фалъэм итыр Евфрат псышхуэм
REV.16.13	Благъуэжьым и жьэми, хьэщхьэвылъэм и жьэми, бегъымбар нэпцӀым и жьэми, хьэндыркъуакъуэхэм я плъыфэр яӀэу, жин бзаджищ къажьэдэкӀыу слъэгъуащ иужькӀэ. 
REV.16.14	Нэщэнэ гъэщӀэгъуэныщэхэр къэзыгъэлъагъуэ жин бзаджэщ ахэр. ЛъэкӀыныгъэшхуэ псори зиӀэ Тхьэм и махуэшхуэм щыгъуэ зэуэну, дуней псом я пащтыхьхэм я деж кӀуэурэ, ахэр зэхуашэс.
REV.16.15	(Хьисэ жеӀэ:) – Мис, уащхъуэдэмыщхъуэу дыгъуакӀуэр къызэрыкӀуэм хуэдэу сэ сыкъэкӀуэнущ. ПцӀанэу къыщикӀухькӀэ, и укӀытапӀэр цӀыхухэм ямылъагъун щхьэкӀэ, мыжейуэ икӀи сакъыу зи щыгъынхэр зыхъумэр гъуэгу махуэ теуващ.
REV.16.16	ЖуртыбзэкӀэ Армагеддон зи цӀэ щӀыпӀэм
REV.16.17	Ебланэ мелыӀычым и фалъэм итыр жьым хикӀащ. Тхьэм и унэшхуэм щӀэт тахътэм макъышхуэ гуэр къиӀукӀри, жиӀащ итӀанэ: «Ӏуэхур уха хъуащ». 
REV.16.18	Уафэри хъуэпскӀащ, уафэгъуагъуэ макъышхуэхэри къэӀуащ, щӀыри ину хъеящ. ЦӀыхухэр дунейм къыщытехьам къыщыщӀэдзауэ щӀыр апхуэдизу хъеякъым зэи. 
REV.16.19	Арати, къалэшхуэр Ӏыхьищу зэгуэкӀащ, хамэ лъэпкъхэм я къалэхэри зэхэкъутащ. Бабилэн къалэшхуэм
REV.16.20	ХытӀыгу псори бзэхащ, бгыхэри ягъуэтыжакъым. 
REV.16.21	Уэшхуэхэр уафэм къехри, цӀыхухэм къателъэлъащ. Зы уэм путищ хуэдиз и хьэлагът. Уэхэм цӀыхухэм гугъуехь зэрырагъэшэчам щхьэкӀэ, цӀыхухэр Тхьэм хуэхъущӀэрт, а гугъуехьыр икъукӀэ гугъуехьышхуэти.
REV.17.1	Фалъиблыр зыӀыгъ мелыӀычиблым я зыр къакӀуэри, мыпхуэдэу къызжиӀащ итӀанэ:
REV.17.1	– Моуэ къакӀуэ, псы куэдым я Ӏуфэм Ӏус псэжьышхуэм
REV.17.2	Дунейм и пащтыхьхэм а псэжьым зинэ дащӀащ икӀи щӀылъэм тетхэри абы и зинэ фадэкӀэ удэфащ.
REV.17.3	Тхьэм и Псэ ЛъапӀэр къысхуехри, мелыӀычым губгъуэ нэщӀым сишащ абы и ужькӀэ. Абы щыслъэгъуащ хьэщхьэвылъэ плъыжь-фӀыцӀафэм тес цӀыхубз гуэр. А хьэщхьэвылъэм Тхьэм зэрыхущӀэбжэ цӀэхэр тезу тетт, щхьибли пытт, бжьакъуипщӀи тетт. 
REV.17.4	ЦӀыхубзыр зэрыхуэпар щыгъын плъыжьыбзэрэ плъыжь фӀыцӀафэрэт. ДыщэкӀи, мывэ лъапӀэхэмкӀи, налкъутналмэсхэмкӀи гъэщӀэрэщӀат ар. Дыщэм къыхэщӀыкӀауэ фалъи иӀыгът гущыкӀыгъуэмрэ и зинэм и фӀеймрэ ярызу. 
REV.17.5	И натӀэми цӀэ гуэр тетхат: «Мыр щэхущ. Мыр Бабилэнышхуэу псэжь псоми щӀылъэм и гущыкӀыгъуэхэми я анэщ».
REV.17.6	А цӀыхубзыр Тхьэм и цӀыху лъапӀэхэмрэ Хьисэ щыхьэт хуэхъуахэмрэ ялъкӀэ удэфауэ слъэгъуащ.
REV.17.6	А цӀыхубзыр щыслъагъум, ину згъэщӀэгъуащ. 
REV.17.7	МелыӀычым мыпхуэдэу къызжиӀащ абы щыгъуэ:
REV.17.7	– Сыт щӀэбгъэщӀагъуэр? ЦӀыхубзымрэ щхьибл зыпыт икӀи бжьакъуипщӀ зытет хьэщхьэвылъэу цӀыхубзыр зытесымрэ къикӀыр ныбжесӀэнущ. 
REV.17.8	Хьэщхьэвылъэу плъэгъуар щыӀащ, ауэ иджы щыӀэжкъым. Ар щӀылъэм и кууупӀэу щӀэ зимыӀэм къыщӀэкӀынущ,
REV.17.9	– ЦӀыхухэм акъылыфӀагъэ ярыреӀэ. А щхьиблым къикӀыр цӀыхубзыр зытес бгиблыр арщ. 
REV.17.10	Абы нэмыщӀ, а щхьиблым къикӀыр пащтыхьиблыр арщ. А пащтыхьхэм ящыщу тхур къехуэхащ, зыр щыӀэщ, зыр иджыри къэкӀуакъым. Ар къэкӀуа нэужь, тепщэныгъэ куэдрэ иӀэнукъым. 
REV.17.11	Хьэщхьэвылъэу щыӀауэ иджы щымыӀэжым къикӀыр еянэ пащтыхьыр арщ. Ар пащтыхьиблым ящыщщ икӀи и кӀуэдыпӀэм мэкӀуэж.
REV.17.12	– БжьакъуипщӀу плъэгъуам къикӀыр тепщэныгъэ зэкӀэ зымыгъуэта пащтыхьипщӀыращ. Ауэ абыхэм, хьэщхьэвылъэм и гъусэу, зы сыхьэт закъуэкӀэ пащтыхь тепщэныгъэ ягъуэтынущ. 
REV.17.13	Абыхэм я мурадыр зыщ, я лъэкӀыныгъэри я тепщэныгъэри хьэщхьэвылъэм иратынущ. 
REV.17.14	Ахэр Щынэм езэуэнущ, ауэ Щынэр абыхэм ятекӀуэнущ, сыт щхьэкӀэ жыпӀэмэ ар зиусхьэнхэм я Зиусхьэнщ, пащтыхьхэми я Пащтыхьщ. Езым и гъуэгу ирикӀуэну къыхуриджа цӀыху къыхихауэ, езым хуэпэжхэр абы и гъусэнущ.
REV.17.15	МелыӀычым мыпхуэдэу къызжиӀащ итӀанэ:
REV.17.15	– Псэжьыр здэщыӀэ псы куэду плъэгъуам къикӀыр цӀыху гупышхуэхэри, къэралхэри, лъэпкъхэри, бзэхэри арщ. 
REV.17.16	УзыӀуплъа хьэщхьэвылъэмрэ бжьакъуипщӀымрэ псэжьыр жагъуэу ялъагъунущ. Абы иӀэ псори трахынурэ, пцӀанэу къагъэнэнущ. И пкъри яшхынущ, къэнари мафӀэкӀэ ягъэсынущ. 
REV.17.17	Сыт щхьэкӀэ жыпӀэмэ Тхьэм и мурадыр ягъэзэщӀэну абыхэм я гум кърилъхьащ: Тхьэм и псалъэхэр къэхъуу пэжу къыщӀэкӀыху, я мурадыр зыуэ зэдащӀэу, я тепщэныгъэр хьэщхьэвылъэм иратыну. 
REV.17.18	ЦӀыхубзу плъэгъуам къикӀыр къалэшхуэу дунейм и пащтыхьхэм тепщэныгъэ яхузиӀэр аращ.
REV.18.1	НэгъуэщӀ мелыӀыч гуэр уафэм къехыу слъэгъуащ абы и ужькӀэ. Тепщэныгъэшхуэ иӀащ, къыпкърыкӀ нэхушхуэм дунейр къигъэнэхуащ. 
REV.18.2	Мыпхуэдэу къыжиӀащ лъэкӀыныгъэ зиӀэ макъкӀэ:
REV.18.2	«Къалэшхуэр зэхакъутащ!
REV.18.2	Бабилэн зи цӀэ къалэшхуэр зэхакъутащ!
REV.18.2	Жинхэм я унэ хъуащ,
REV.18.2	сыт ищӀыс жин бзаджэ Ӏейхэми
REV.18.2	къуалэбзу гущыкӀыгъуэ фӀейхэми
REV.18.2	я псэупӀэ хъуащ,
REV.18.3	сыт щхьэкӀэ жыпӀэмэ а къалэшхуэм
REV.18.3	и хъуэпсэныгъэ Ӏейхэмрэ и зинэмрэ
REV.18.3	я фадэмкӀэ лъэпкъ псори игъэудэфащ
REV.18.3	Дунейм и пащтыхьхэми а къалэшхуэм
REV.18.3	зинэ дащӀащ.
REV.18.3	А къалэшхуэр мы дунейм и мылъкухэмкӀэ
REV.18.3	нэпсейуэ зэрыщытам щхьэкӀэ,
REV.18.3	дунейм и сатуущӀэхэр бей хъуащ».
REV.18.4	Уафэм къиӀукӀыу, нэгъуэщӀ макъ гуэрым мыр жиӀэу зэхэсхащ итӀанэ:
REV.18.4	«Си цӀыхухэ, а къалэшхуэм и гуэныхьхэмкӀэ
REV.18.4	Ӏыхьэгъу фымыхъун,
REV.18.4	икӀи абы гугъуехьышхуэу
REV.18.4	ишэчынур фымышэчын щхьэкӀэ,
REV.18.4	а къалэм фыкъыдэкӀ,
REV.18.5	сыт щхьэкӀэ жыпӀэмэ а къалэм и гуэныхьхэр
REV.18.5	зэтелъу уафэм нэсащ,
REV.18.5	щӀэпхъаджагъэу ищӀар Тхьэм и гум
REV.18.5	икӀыжынукъым.
REV.18.6	А къалэр фэ къызэрыфкӀэлъызекӀуам хуэдэу
REV.18.6	фэ фыкӀэлъызекӀуэж.
REV.18.6	Абы Ӏуэху бзаджэу ищӀам
REV.18.6	хуэдитӀ ефщӀэж.
REV.18.6	Фи фалъэм къыфхуригъэхъуа фадэм
REV.18.6	и дыджыгъэм хуэдитӀ фадэ дыдж
REV.18.6	и фалъэм хуивгъэхъуэж.
REV.18.7	ЩӀыхьышхуэрэ беягъэшхуэрэ езым
REV.18.7	зэрызыхуигъэфэщам хуэдэу,
REV.18.7	гугъуехь шэчыныгъэрэ гукъеуэрэ евгъэгъуэтыж.
REV.18.7	Сыт щхьэкӀэ жыпӀэмэ игукӀэ мыпхуэдэу жеӀэ:
REV.18.7	„Сэ пащтыхь цӀыхубзу мыбдеж сыщысщ.
REV.18.7	Сэ сыфызабэкъым икӀи сыщыгъуэну зэи
REV.18.7	къысхуихуэнукъым“.
REV.18.8	Абы щхьэкӀэ гугъуехьышхуэхэр зы махуэкӀэ
REV.18.8	къылъысынущ:
REV.18.8	лӀэныгъэри, щыгъуэныгъэри, гъаблэри.
REV.18.8	МафӀэм исынущ,
REV.18.8	Зиусхьэн Тхьэуэ а къалэм и хьэкумыр
REV.18.8	къытезыщӀыхьым
REV.18.8	лъэкӀыныгъэшхуэ иӀэщи».
REV.18.9	Дунейм и пащтыхьу абы зинэ дэзыщӀауэ, абы и мылъкум хэпсэукӀауэ пащтыхьхэр, а къалэшхуэр зыс мафӀэм и Ӏугъуэр щалъагъукӀэ, гузэсэнущ икӀи пыхьэнущ. 
REV.18.10	А къалэшхуэм ишэч гугъуехьышхуэм щхьэкӀэ а пащтыхьхэр шынагъуэм хэхуэнущ, мыпхуэдэу жаӀэнущ жыжьэу щыту:
REV.18.10	«Уэ, лъэкӀыныгъэ зиӀэ Бабилэн къалэшхуэ,
REV.18.10	гъуэгу мыгъуэ утеуващ, гъуэгу мыгъуэ утеуващ,
REV.18.10	сыт щхьэкӀэ жыпӀэмэ пхуэфащэр зы сыхьэт закъуэкӀэ
REV.18.10	уагъэпшыныжащ».
REV.18.11	А къалэшхуэр Тхьэм зэрызэхикъутам щхьэкӀэ, дунейм и сатуущӀэхэр гъынущ икӀи щыгъуэнущ, сыт щхьэкӀэ жыпӀэмэ абыхэм ящэр зыми ищэхужыркъым. 
REV.18.12	Я дыщэр, я дыжьыныр, я мывэ лъапӀэхэр, я налкъутналмэсхэр зыми ищэхужыркъым; чэсей пӀащӀэхэр, щэкӀ плъыжьыбзэхэр, щэкӀ плъыжь-фӀыцӀафэхэр, данэхэр зыми ищэхужыркъым; мэ ӀэфӀ зыпих пхъэхэри, пыл къупщхьэм, пхъэ лъапӀэм, гъуаплъэм, гъущӀым, скъарым къахэщӀыкӀа хьэпшыпхэри зыми ищэхужыркъым; 
REV.18.13	мэ ӀэфӀ къызыпих удзу синнамон, смирнэ, ладан зи цӀэхэр, мэ ӀэфӀ къызыпих дагъэр, фадэр, зейтун дагъэр,
REV.18.14	СатуущӀэхэм а къалэшхуэм мыпхуэдэу жраӀэнущ итӀанэ: «УзыщӀэхъуэпса пхъэщхьэмыщхьэр пфӀэкӀуэдащ. Уи мылъкушхуэ псори, уи щӀыхьышхуэ псори пфӀэкӀуэдащ икӀи зэи бгъуэтыжынукъым». 
REV.18.15	Ахэр къалэшхуэм щащэурэ, бей хъуа сатуущӀэхэр, къалэшхуэм ишэч хьэзабым щхьэкӀэ шынагъуэм хэхуауэ, жыжьэу къыщытынущ. Гъыурэ, щыгъуэурэ, мыпхуэдэу жаӀэнущ:
REV.18.16	«Уэ, къалэшхуэ, цӀыхубзым хуэдэу,
REV.18.16	чэсей пӀащӀэри, щэкӀ плъыжьыбзэри,
REV.18.16	щэкӀ плъыжь-фӀыцӀафэри пщыгъыу,
REV.18.16	дыщэмкӀи, мывэ лъапӀэхэмкӀи,
REV.18.16	налкъутналмэсхэмкӀи зыбгъэщӀэрэщӀащ,
REV.18.16	гъуэгу мыгъуэ утеуващ, гъуэгу мыгъуэ утеуващ.
REV.18.17	Сыт щхьэкӀэ жыпӀэмэ а мылъкушхуэ псори
REV.18.17	а къалэм сыхьэт закъуэм фӀэкӀуэдащ».
REV.18.17	Кхъухьхэм я пашэ псори, кхъухьымкӀэ зекӀуэ псори, кхъухьхэм щылажьэ псори жыжьэу къыщытынущ. 
REV.18.18	А къалэшхуэр зыс мафӀэм и Ӏугъуэр щалъагъукӀэ, жаӀэнущ: «А къалэшхуэм хуэдэ къалэшхуэ зыри щыӀакъым». 
REV.18.19	Гъыурэ, щыгъуэурэ, я гукъеуэм щхьэкӀэ я щхьэхэм мафӀэ сахуэр тракӀутэнущ икӀи гуоунущ:
REV.18.19	«Уэ, къалэшхуэ, гъуэгу мыгъуэ утеуващ, гъуэгу
REV.18.19	мыгъуэ утеуващ!
REV.18.19	Хым кхъухь щызиӀэ псори уи мылъкумкӀэ бей хъуащ.
REV.18.19	Псори пфӀэкӀуэдащ сыхьэт закъуэм.
REV.18.20	А къалэшхуэр Тхьэм зэрызэхикъутам щхьэкӀэ
REV.18.20	уафэри, апостолхэри, бегъымбархэри, Тхьэм
REV.18.20	и цӀыху лъапӀэхэри фыгуфӀэ,
REV.18.20	бзаджагъэу къывищӀар Тхьэм а къалэм
REV.18.20	иригъэпшыныжащи».
REV.18.21	ИтӀанэ мелыӀыч лъэщ гуэрым щхьэл мывэм хуэдэ мывэшхуэ гуэр къиӀэтщ, хым хидзэри, мыпхуэдэу жиӀащ итӀанэ:
REV.18.21	«Бабилэн къалэшхуэр
REV.18.21	апхуэдэ къаруушхуэкӀэ ирадзыхынущ,
REV.18.21	ар зэи ягъуэтыжынукъым.
REV.18.22	ШыкӀэ пшынэм, къамылым, бжьамийм я макъхэри,
REV.18.22	уэрэд макъхэри
REV.18.22	а къалэшхуэм щызэхахыжынукъым.
REV.18.22	Сыт хуэдэ ӀэщӀагъэ зиӀэри
REV.18.22	а къалэшхуэм щылэжьэжынукъым.
REV.18.22	Щхьэл мывэ макъри абы
REV.18.22	щызэхахыжынукъым.
REV.18.23	Уэздыгъэ нэхуи а къалэшхуэм
REV.18.23	щыблэжынукъым.
REV.18.23	Щауэмрэ нысащӀэмрэ я макъхэри
REV.18.23	абы щызэхахыжынукъым.
REV.18.23	А къалэшхуэм и сатуущӀэхэр
REV.18.23	мы дунейм и цӀыху инхэм ящыщащ.
REV.18.23	И удыгъэмкӀэ а къалэшхуэм лъэпкъ псори
REV.18.23	щигъауэрт.
REV.18.24	Бегъымбархэм ялъри,
REV.18.24	Тхьэм и цӀыху лъапӀэхэм ялъри,
REV.18.24	щӀылъэм щаукӀа псоми ялъри
REV.18.24	а къалэшхуэм къыщагъуэтащ».
REV.19.1	Уафэм къиӀукӀ гупышхуэм я макъышхуэм хуэдэ макъышхуэм жиӀэу зэхэсхащ абы и ужькӀэ:
REV.19.1	«Аллилуя! Тхьэращ дымыкӀуэду дыкъезыгъэлыр.
REV.19.1	ЩӀыхьышхуэри лъэкӀыныгъэшхуэри абы ейщ.
REV.19.2	ЦӀыхухэм я хьэкумыр зэратрищӀыхьыр пэжщ икӀи
REV.19.2	захуэщ.
REV.19.2	Зинэ щӀэнымкӀэ дунейр зыгъэкӀуэду щыта псэжьышхуэр
REV.19.2	абы игъэкъуэншащ.
REV.19.2	Езым хуэлажьэ цӀыхухэм я лъыуэ а
REV.19.2	псэжьышхуэм игъэжар Тхьэм иригъэпшыныжащ».
REV.19.3	Аргуэру а гупышхуэр къэджащ:
REV.19.3	«Аллилуя! А къалэшхуэр зыс мафӀэм и Ӏугъуэр
REV.19.3	игъащӀэкӀэ пихуурэ уафэм дэкӀуеинущ».
REV.19.4	Тхьэмадэ нэхъыжьу тӀощӀрэ плӀымрэ псэущхьиплӀымрэ щӀым зрадзыхри, тахътэм тес Тхьэр ягъэлъапӀэурэ жаӀащ итӀанэ:
REV.19.4	«Ӏэмин,
REV.19.5	Тахътэм къиӀукӀа макъ гуэрым къыжиӀащ абдежым:
REV.19.5	«Тхьэм хуэлажьэ цӀыху псоми,
REV.19.5	Тхьэм и фӀэлӀыкӀ зи гум илъхэми,
REV.19.5	цӀыкӀуми инми, Тхьэм щӀыхьышхуэ хуэфщӀ!»
REV.19.6	ЦӀыху гупышхуэм я макъышхуэми, псыдзэ куэдым я макъышхуэми, уафэгъуагъуэм хуэдэ макъышхуэхэм мыпхуэдэу жаӀэу зэхэсхащ итӀанэ:
REV.19.6	«Аллилуя! ЛъэкӀыныгъэшхуэ псори зиӀэу,
REV.19.6	ди Зиусхьэну Тхьэм тепщэныгъэшхуэр
REV.19.6	зэриӀэр къигъэнэхуащ.
REV.19.7	ДывгъэгуфӀэ икӀи дывгъэтхъэж,
REV.19.7	щӀыхьышхуэри хуэдвгъэщӀ.
REV.19.7	Сыт щхьэкӀэ жыпӀэмэ Щынэм и къэшэгъуэр
REV.19.7	къэсащ,
REV.19.7	нысащӀэ хъунум зегъэхьэзыр.
REV.19.8	Чэсей пӀащӀэ лыд икӀи къабзэ
REV.19.8	зыщитӀэгъэну мелыӀыч гуэрым Щынэм
REV.19.8	и нысащӀэ хъунум иритащ».
REV.19.8	Чэсей пӀащӀэм къикӀыр Тхьэм и цӀыху лъапӀэхэм я щыпкъагъэр арщ.
REV.19.9	МелыӀычым къызжиӀащ итӀанэ:
REV.19.9	– Мыр тхы: «Щынэм и нысашэм къригъэблэгъахэр гъуэгу махуэ теуващ». ИтӀани къызжиӀащ:
REV.19.9	– Мыхэр Тхьэм и псалъэ пэжщ.
REV.19.10	Абы щыгъуэ згъэлъэпӀэну мелыӀычым и лъакъуэхэм я деж зездзыхащ. Ауэ абы къызжиӀащ:
REV.19.10	– Апхуэдэу умыщӀ. Уэрэ уи къуэшу Хьисэ щыхьэт хуэхъухэмрэ сывигъусэу сэри Тхьэм сыхуолажьэ. Тхьэращ бгъэлъэпӀэн хуейр. Сыт щхьэкӀэ жыпӀэмэ Тхьэм и псалъэхэр бегъымбархэм я гум кърилъхьэу къащӀыжригъэӀар абыхэм Хьисэ теухуа хъыбарыфӀыр къыжаӀэн щхьэкӀэщ.
REV.19.11	Уафэр зэӀухауэ слъэгъуащ итӀанэ. Сыщыплъэм, шы пщӀэгъуалэ гуэр къэлъэгъуащ. Шым тесым «Щыпкъагъэ зигу илъ цӀыхуу узыщыгугъ хъункӀэ» еджэу жаӀэ. Хьэкум щыпкъагъэкӀэ ещӀэ икӀи мэзауэ. 
REV.19.12	И нэхэри мафӀэ бзийм хуэдэт. Пащтыхь таж куэд щхьэрыгът. Езым фӀэкӀа зыми имыцӀыхуу и натӀэм цӀэ гуэр тетхат. 
REV.19.13	Лъым ириӀа джанэ кӀыхь щыгът. Абы и цӀэр Тхьэм и Псалъэщ. 
REV.19.14	Шы пщӀэгъуалэхэм тесу, чэсей пӀащӀэ хужь къабзэхэмкӀэ хуэпауэ, уафэм и дзэхэр абы и ужь итт. 
REV.19.15	И жьэм лъэпкъхэм зэреуэну джатэ жан къыжьэдокӀ. ГъущӀ башкӀэ игъэӀурыщӀэнущ лъэпкъхэр. ЛъэкӀыныгъэшхуэ псори зиӀэ Тхьэм и губжьышхуэм и жызум зэрапӀытӀ чеишхуэм жызумхэр щапӀытӀэнущ. 
REV.19.16	Пащтыхьхэм я Пащтыхь, зиусхьэнхэм я Зиусхьэн жыхуаӀэ цӀэр абы и джанэ кӀыхьми и куэми тетт.
REV.19.17	Дыгъэм хэту зы мелыӀыч гуэр слъэгъуащ итӀанэ. Уэфэгум щызелъатэ бзу псоми макъышхуэкӀэ мыпхуэдэу яжриӀащ абы: «Тхьэм и гухэхъуэ Ӏэнэм фыкъеблагъэ, 
REV.19.18	пащтыхьхэм ялри, дзэпщхэм ялри, лъэкӀыныгъэ зиӀэ цӀыхухэм ялри, шыхэм ялри, абыхэм тесхэм ялри, щхьэхуитми, пщылӀми, цӀыкӀуми, инми, цӀыху псоми ялри фшхын щхьэкӀэ».
REV.19.19	Хьэщхьэвылъэр,
REV.19.20	Ауэ шым тесымрэ абы и дзэмрэ хьэщхьэвылъэр яубыдащ, хьэщхьэвылъэм и пащхьэм нэщэнэ гъэщӀэгъуэныщэхэр щызыгъэлъэгъуэгъа бегъымбар нэпцӀри
REV.19.21	Шым тесым и жьэм къыжьэдэкӀ джатэмкӀэ иукӀащ къэнахэри. Абыхэм ялкӀэ загъэнщӀащ къуалэбзу псоми.
REV.20.1	МелыӀыч гуэр слъэгъуащ итӀанэ уафэм къехыу. ЩӀылъэм и кууупӀэу щӀэ зимыӀэм
REV.20.2	Благъуэжьу, иблискӀэ е шейтӀанкӀэ зэджэ блэжьыр иубыдри, илъэс минкӀэ Ӏэпхлъэпх ищӀащ мелыӀычым. 
REV.20.3	ЩӀылъэм и кууупӀэу щӀэ зимыӀэм щӀидзэщ, игъэбыдэжри, мыхъур тридзащ, илъэс миныр иухыху, лъэпкъхэр къимыгъэпцӀэн щхьэкӀэ. А илъэс миным и ужькӀэ зэман мащӀэкӀэ хуит ящӀыжын хуейщ.
REV.20.4	Тахътэхэри а тахътэхэм тес адрей цӀыхухэм хьэкум ятезыщӀыхьыну Тхьэм тепщэныгъэ зрита цӀыхухэри слъэгъуащ итӀанэ. Хьисэ щыхьэт хуэхъуу, Тхьэм и псалъэхэм цӀыхухэр ирагъэдаӀуэу зэрыщытам щхьэкӀэ зи щхьэ паупщӀахэм я псэхэри слъэгъуащ. Хьэщхьэвылъэмрэ абы и сурэтымрэ ягъэлъэпӀэгъакъым абыхэм, я натӀэми я Ӏэхэми хьэщхьэвылъэм и дамыгъэр
REV.20.5	А илъэс миныр дэкӀыху, лӀауэ къэна адрейхэр къэхъужакъым. Мыхэращ лӀахэм япэ къахэтэджыкӀыжар. 
REV.20.6	ЛӀахэм япэ къахэтэджыкӀыжхэр лъапӀэщ икӀи гъуэгу махуэ теуващ. ЕтӀуанэ лӀэныгъэм
REV.20.7	А илъэс миныр дэкӀа нэужь, шейтӀаныр лъэхъуэщым къыщӀагъэкӀыжынущ. 
REV.20.8	Ар кӀуэнурэ, щӀылъэм и лъэныкъуиплӀым щыӀэ лъэпкъыу Гогрэ Магогрэ
REV.20.9	Апхуэдэу, щӀылъэм и гъунэр здынэсыр яубыдурэ кӀуэри, Тхьэм и цӀыху лъапӀэхэм я увыпӀэу Тхьэм фӀыуэ илъагъу къалэшхуэр
REV.20.10	Ахэр зыгъэпцӀа шейтӀаныр мафӀэмрэ тхъуэбзащхъуэмкӀэ ис хым хадзащ. А хым хьэщхьэвылъэри бегъымбар нэпцӀри хадзэгъащ. А хым жэщи махуи гугъуехьышхуэ щашэчынущ абыхэм игъащӀэкӀэ.
REV.20.11	Тахътэ хужь инымрэ абы тесымрэ слъэгъуащ итӀанэ. Тахътэм тесым и пащхьэм щӀылъэри уафэри щызэдэкӀуэдащ, щӀыпӀи къахуэнэжакъым. 
REV.20.12	ЦӀыху лӀахэр, цӀыкӀуи ини, тахътэм и пащхьэм иту слъэгъуащ. МелыӀычхэм тхылъ гуэрхэр зэгуахащ. МыкӀуэдыжын гъащӀэ зыгъуэтынухэм я цӀэхэр зэрыт нэгъуэщӀ тхылъи зэгуахащ. ЦӀыху лӀахэм ялэжьа Ӏуэхуу а тхылъхэм ярытым яхуэфащэ хьэкумыр тахътэм тесым ятрищӀыхьащ. 
REV.20.13	Хым итхьэла цӀыхухэр къитыжащ. ЛӀэныгъэми лӀахэм я дунейми цӀыху лӀауэ яӀэхэр къатыжащ икӀи тахътэм тесым дэтхэнэми илэжьа Ӏуэхухэм яхуэфащэ хьэкум трищӀыхьащ. 
REV.20.14	МелыӀычхэм лӀэныгъэри лӀахэм я дунейри мафӀэм ис хым хадзащ итӀанэ. МафӀэм ис хыр етӀуанэ лӀэныгъэращ. 
REV.20.15	МыкӀуэдыжын гъащӀэ зыгъуэтынухэм я цӀэхэр зэрыт тхылъым зи цӀэхэр ирамыгъуэта цӀыхухэр мафӀэм ис хым хадзащ.
REV.21.1	УафэщӀэрэ щӀылъэщӀэрэ слъэгъуащ итӀанэ, сыт щхьэкӀэ жыпӀэмэ япэрей уафэри япэрей щӀылъэри щыӀэжкъым, хыри щыӀэжкъым. 
REV.21.2	Къалэшхуэ лъапӀэу ЕрусалимыщӀэр Тхьэм деж къикӀыу, уафэм къехыу слъэгъуащ абы и ужькӀэ. НысащӀэ хъунум щауэм зэрызыхуигъэщӀэращӀэм хуэдэу, зигъэхьэзырат абы. 
REV.21.3	Тахътэм къиӀукӀ макъышхуэ гуэрым мыпхуэдэу жиӀэу зэхэсхащ:
REV.21.3	– Мис, Тхьэм и псэупӀэр цӀыхухэм я дежщ, езыри абыхэм яхэсынущ. Ахэри абы и цӀыху хъунущ. Езы Тхьэри абыхэм я гъусэнущ икӀи я Тхьэу щытынущ. 
REV.21.4	Абыхэм я нэхэм нэпс псори ящӀилъэщӀыкӀыжынущ. ЛӀэныгъэри, щыгъуэныгъэри, гъынри, узыфэхэри щыӀэжынукъым, сыт щхьэкӀэ жыпӀэмэ блэкӀа Ӏуэхухэр щыӀэжкъыми.
REV.21.5	Тахътэм тесым жиӀащ итӀанэ:
REV.21.5	– Мис, Ӏуэху псори щӀэуэ солэжь.
REV.21.5	– Мыхэр тхы, – къыпищащ итӀанэ, – мыхэр узыщыгугъ хъун псалъэ щыпкъэщи.
REV.21.6	– Ӏуэхур зэфӀэкӀащ, – къызжиӀащ итӀанэ. – Алфэри Омегэри, ублапӀэри ухыпӀэри сэращ. Псы хуэлӀэр гъащӀэ къэзыт псынэм и псым щыщ езгъэфэнущ пщӀэ щӀимыту. 
REV.21.7	ТекӀуэныгъэр къэзыхьым мы псори ӀыхьэфӀ хуэхъунущ. Сэ абы сри-Тхьэнущ, езыри си къуэнущ. 
REV.21.8	Ауэ къэрабгъэхэми, фӀэщхъуныгъэ зимыӀэхэми, зызыгъэуфӀеяхэми, лӀыукӀхэми, зинэ зыщӀэхэми, удыгъэм хэтхэми, тхьэ нэпцӀ зыгъэлъапӀэхэми, пцӀыупсхэми я Ӏыхьэр мафӀэмрэ тхъуэбзащхъуэмрэ ис хыр арщ. Ар етӀуанэ лӀэныгъэрщ.
REV.21.9	Иужьрей гугъуехьышхуиблыр зэрыт фалъиблыр зыӀыгъа мелыӀычиблым я зыр къакӀуэри, къызжиӀащ:
REV.21.9	– Моуэ къакӀуэ, Щынэм и нысащӀэ хъунур уэзгъэлъагъунущ.
REV.21.10	Тхьэм и Псэ ЛъапӀэр къысхуехри, мелыӀычым бгы лъагэшхуэ гуэрым сыдришеящ. Тхьэм деж къикӀыу, уафэм къехыу, къалэшхуэ лъапӀэу Ерусалим сигъэлъэгъуащ абы. 
REV.21.11	А къалэшхуэ лъапӀэм Тхьэм и щӀыхьышхуэр иӀэт. Кристаллым хуэдэу къабзэт, яспис зи цӀэ мывэ лъапӀэ хужьым хуэдэу лыдырт ар. 
REV.21.12	Къалэм куэбжэ пщыкӀутӀ зыхэт блын лъагэшхуэ иӀэт. Куэбжэхэм мелыӀыч пщыкӀутӀ Ӏутт. Куэбжэхэм израил и унагъуэ лъэпкъ пщыкӀутӀым я цӀэхэр тетхат. 
REV.21.13	Дыгъэ къуэкӀыпӀэмкӀи куэбжищ, дыгъэ къухьэпӀэмкӀи куэбжищ, ипщэкӀи куэбжищ, ищхъэрэкӀи куэбжищ хэлът. 
REV.21.14	А къалэм и блыным лъабжьэ пщыкӀутӀ иӀэт. А лъабжьэхэм Щынэм и апостол пщыкӀутӀым я цӀэхэр тетхат.
REV.21.15	Сэ къызэпсэлъа мелыӀычым къалэр, къалэм и куэбжэхэр, и блыныр къипщын щхьэкӀэ, дыщэм къыхэщӀыкӀауэ къызэрапщ баш иӀыгът. 
REV.21.16	Къалэм и кӀыхьагъри и бгъуагъри зэхуэдизт. МелыӀычым и пщалъэ башымкӀэ къалэр къипщащ. Къалэм и кӀыхьагъыр стадие
REV.21.17	МелыӀычым блыныр къипщащ. ЦӀыхухэм къызэрапщым хуэдэу, мелыӀычым къыщипщым, блыным и бгъуагъыр ӀэфракӀищэрэ плӀыщӀрэ плӀырэ хъурт. 
REV.21.18	Блыныр яспис зи цӀэ мывэ хужь лъапӀэм къыхэщӀыкӀат. Къалэр абджым и къабзагъэм хуэдэ къабзагъэ зиӀэ дыщэм къыхэщӀыкӀат. 
REV.21.19	Къалэм и блын лъабжьэхэри мывэ лъапӀэ зэмылӀэужьыгъуэхэмкӀэ ягъэщӀэрэщӀат. Япэрей лъабжьэр яспис зи цӀэ мывэ жужь лъапӀэм къыхэщӀыкӀат; етӀуанэрейр сапфир мывэ щхъуантӀэм къыхэщӀыкӀат; ещанэрейр халкидон мывэ къуэлэным къыхэщӀыкӀат; еплӀанэрейр смарагд мывэ удзыфабзэм къыхэщӀыкӀат; 
REV.21.20	етхуанэрейр сардоникс мывэ къуэлэн лыдым къыхэщӀыкӀат; еханэрейр сардолик плъыжь-морафэм къыхэщӀыкӀат; ебланэрейр хризолиф мывэ гъуэжьым къыхэщӀыкӀат; еянэрейр вирил мывэ удзыфабзэм къыхэщӀыкӀат; ебгъуанэрейр топаз мывэ гъуэжьыбзэм къыхэщӀыкӀат; епщӀанэрейр хрисопрас мывэ удзыфэм къыхэщӀыкӀат; епщыкӀузанэрейр гиацинт мывэ щхъуантӀэ-фыцӀафэм къыхэщӀыкӀат; епщыкӀутӀанэрейр аметист мывэ плъыжь-фӀыцӀафэм къыхэщӀыкӀат. 
REV.21.21	Куэбжэ пщыкӀутӀыр налкъутналмэс пщыкӀутӀт: дэтхэнэ куэбжэри зы налкъутналмэсым къыхэщӀыкӀат. Къалэм и уэрамыр дыщэ къабзэм къыхэщӀыкӀат, абджыпсым хуэдэу узэпхрыплъу.
REV.21.22	Тхьэм щелъэӀу унэшхуэ гуэри щыслъэгъуакъым а къалэ лъапӀэм, сыт щхьэкӀэ жыпӀэмэ лъэкӀыныгъэшхуэ псори зиӀэ Зиусхьэну Тхьэмрэ Щынэмрэ а къалэм зэрыщыӀэм щхьэкӀэ, а къалэр Тхьэм щелъэӀу унэшхуэ лъэпкъ хуэныкъуэкъым. 
REV.21.23	А къалэр зыгъэнэхун дыгъи мази хуэныкъуэкъым, сыт щхьэкӀэ жыпӀэмэ Тхьэм и щӀыхьышхуэм а къалэр егъэнэху, Щынэр а къалэм и нэхугъэщ. 
REV.21.24	Абы и нэхум щызекӀуэнущ лъэпкъхэр. Дунейм и пащтыхьхэм я щӀыхьышхуэр а къалэм къыдахьэнущ. 
REV.21.25	Абы и куэбжэхэр ягъэбыдэнукъым махуэм, жэщым жыпӀэнущи, абы жэщ щыхъунукъым. 
REV.21.26	Лъэпкъхэм я щӀыхьышхуэрэ я лъытэныгъэшхуэрэ а къалэм къыдахьэнущ. 
REV.21.27	Къабзэныгъэ зимыӀэр а къалэм дыхьэнукъым. ЕмыкӀу зыщӀи пцӀыупси дыхьэнукъым абы. Зи цӀэр Щынэм и тхылъым иту, мыкӀуэдыжын гъащӀэ зыгъуэтынухэм фӀэкӀа, а къалэм зыри дыхьэнукъым.
REV.22.1	ЦӀыхухэм гъащӀэ къезыт псыуэ кристаллым хуэдэу къабзэр мелыӀычым сигъэлъэгъуащ итӀанэ. Тхьэмрэ Щынэмрэ я тахътэм къикӀыу, 
REV.22.2	а къалэм и уэрамым и кум ирожэ ар. А псышхуэм и бгъуитӀми гъащӀэ къэзыт жыг Ӏутщ, илъэсым пщыкӀутӀрэ, мазэ къэс зэ къыпыкӀэу. А жыгым и тхьэмпэхэм лъэпкъхэм я узыфэхэр ягъэхъуж. 
REV.22.3	А къалэм Тхьэм и ней зыщыхуа дэсынукъым. Тхьэмрэ Щынэмрэ я тахътэр а къалэм щыӀэнущ. Тхьэм хуэӀурыщӀэхэм ар ягъэлъэпӀэнущ. 
REV.22.4	Тхьэм и нэгур ялъагъунущ абыхэм, и цӀэри я натӀэхэм тетхауэ щытынущ. 
REV.22.5	Жэщ хъужыныкъым. Уэздыгъэм и нэхуи, дыгъэм и нэхуи хуэныкъуэжынукъым ахэр, сыт щхьэкӀэ жыпӀэмэ Зиусхьэну Тхьэм нэху яритынущ. Тепщэныгъэ яӀэнущ игъащӀэкӀэ.
REV.22.6	МелыӀычым мыпхуэдэу къызжиӀащ итӀанэ:
REV.22.6	– Мыхэр узыщыгугъ хъун псалъэ пэжщ. Бегъымбар лъапӀэхэм я Зиусхьэну Тхьэм, куэд мыщӀэу къэхъун хуей Ӏуэхугъуэхэр езым хуэӀурыщӀэ цӀыхухэм яригъэлъагъун щхьэкӀэ, и мелыӀычыр къигъэкӀуащ.
REV.22.7	– КъэдаӀуэ, – жеӀэ Хьисэ, – куэд мыщӀэу сыкъэкӀуэжынущ. Тхьэм деж къикӀауэ, мы тхылъым ит псалъэу къэхъуну Ӏуэхугъуэхэм ятеухуахэм едаӀуэр гъуэгу махуэ теуващ.
REV.22.8	Сэ сы-Иуанщ, мы Ӏуэхухэр зэхэзыхар икӀи зылъэгъуар сэращ. Мы Ӏуэхухэр зэхэсхыу, си нэгу щӀэкӀа нэужь, ахэр сэзыгъэлъагъуа мелыӀычыр згъэлъэпӀэну и лъакъуэхэм деж зыщездзыхащ.
REV.22.9	Апхуэдэу умыщӀэ, – къызжиӀащ абы. – Уэрэ уи къуэш бегъымбархэмрэ, мы тхылъым итхэр зыгъэзащӀэ цӀыху псори срагъусэу, сэри Тхьэм сыхуолажьэ. Тхьэращ бгъэлъэпӀэн хуейр.
REV.22.10	– Тхьэм деж къикӀауэ, мы тхылъым ит псалъэу къэхъуну Ӏуэхугъуэхэм ятеухуам мыхъур ятумыдзэ, – къыпищащ абы, – сыт щхьэкӀэ жыпӀэмэ пӀалъэр къэблэгъащ. 
REV.22.11	Бзаджагъэ зылэжьыр бзаджагъэ илэжьыным хрет дяпэкӀи. ФӀеигъэм хэтри хрет иджыри. Щыпкъагъэр зылэжьыри щыпкъагъэр илэжьыным хрет. Зи гур къабзэ цӀыхум и гур къабзэ зэпыт ирехъу.
REV.22.12	– КъэдаӀуэ, – жеӀэ Хьисэ, – куэд мыщӀэу сыкъэкӀуэжынущ. Дэтхэнэми хуэфащэ Ӏыхьэр ныздызохь, дэтхэнэми илэжьам хуэфащэри естыжынущ. 
REV.22.13	Алфэри Омегэри, япэрейри иужьрейри, ублапӀэри кӀэухри сэращ.
REV.22.14	– ЦӀыхухэм гъащӀэ къезыт жыгым
REV.22.15	Ауэ хьэхэри, удыгъэм хэтхэри, зинэ зыщӀэхэри, лӀыукӀхэри, тхьэ нэпцӀ зыгъэлъапӀэхэри, пцӀыӀуэпцӀышагъэр фӀыуэ илъагъуу зыгъэзащӀэ дэтхэнэри а къалэм зэрыдыхьэным пыкӀащ.
REV.22.16	– Сэ сы-Хьисэщ. Мы ӀуэхухэмкӀэ фи члисэ зэхуэсхэм щыхьэт къыфхуэхъуну си мелыӀычыр нэзгъэкӀуащ. Даут пащтыхьым и унагъуэ лъэпкъым къытехъукӀа бын лъапӀэр сэращ. Нэхущ вагъуэ нэхури сэращ.
REV.22.17	Тхьэм и Псэ ЛъапӀэми нысащӀэми жаӀэ: «КъакӀуэ!» Ар зэхэзыхми жреӀэ: «КъакӀуэ!» Хэтми, псы хуэлӀэр кърекӀуэ. Хэт хуейми, цӀыхухэм гъащӀэ къезыт псым пщӀэ щӀимыту ирефэ.
REV.22.18	Тхьэм деж къикӀауэ, мы тхылъым ит псалъэу къэхъуну Ӏуэхугъуэхэм теухуар зэхэзых дэтхэнэри зыхуэсакъыжыну жызоӀэ. Мы тхылъым ит псалъэхэм цӀыху гуэрым зыгуэр хилъхьэмэ, мы тхылъым зи хъыбар ит гугъуехьышхуэхэр Тхьэм абы трилъхьэнущ. 
REV.22.19	Тхьэм деж къикӀауэ, мы тхылъым ит псалъэу къэхъуну Ӏуэхугъуэхэм теухуахэм цӀыху гуэрым зыгуэр хигъэщӀмэ, а цӀыхум и ӀыхьэфӀыр Тхьэм къыӀихынущ. МыкӀуэдыжын гъащӀэ зыгъуэтынухэм я цӀэхэр зэрыт тхылъымкӀи, къалэ лъапӀэмкӀи, мы тхылъым зи хъыбар ит ӀуэхухэмкӀи Тхьэм а цӀыхум и Ӏыхьэр къыӀихынущи.
REV.22.20	Мы Ӏуэхухэм щыхьэт техъуэм жеӀэ: «Аращ, куэд мыщӀэу сыкъэкӀуэжынущ».
REV.22.20	Ӏэмин. КъэкӀуэж, Зиусхьэн Хьисэ!
REV.22.21	Ди Зиусхьэн Хьисэ Мэссихь и нэфӀ фэ псоми къыфщрехуэ. Ӏэмин.
GEN.1.1	Тхьэм япэщӀыкӀэ къигъэщӀащ уафэмрэ щӀылъэмрэ. 
GEN.1.2	ЩӀылъэр зэпцӀтэкъым икӀи нэщӀт, кӀыфӀыгъэри щхьэщытт хышхуэ лъащӀэншэм; Тхьэм и Псэр щыхуарзэрт псы гущӀыӀум.
GEN.1.3	ЖиӀащ Тхьэм:
GEN.1.3	– Ирехъу нэху.
GEN.1.3	Нэху хъуащ. 
GEN.1.4	Илъэгъуащ Тхьэм нэхугъэр зэрыфӀыр; къыхигъэкӀащ Тхьэм нэхугъэр кӀыфӀыгъэм. 
GEN.1.5	Нэхугъэм Тхьэм фӀищащ «махуэ», кӀыфӀыгъэм – «жэщ».
GEN.1.5	Хъуащ жэщ, щащ нэху: ар зы махуэт.
GEN.1.6	АдэкӀэ жиӀащ Тхьэм:
GEN.1.6	– Къыщрехъу псыкум уафэлъащӀэ икӀи къыгурырегъэкӀ абы псым псыр.
GEN.1.7	КъигъэщӀащ, арати, Тхьэм уафэлъащӀэ, абыкӀэ зэщхьэщигъэкӀащ уафэлъащӀэм и щӀагъ щӀэт псымрэ абы и щӀыӀум тет псымрэ.
GEN.1.7	Апхуэдэуи хъуащ. 
GEN.1.8	ФӀищащ Тхьэм уафэлъащӀэм уафэ.
GEN.1.8	Хъуащ жэщ, щащ нэху: ар етӀуанэ махуэт.
GEN.1.9	– Щызэхурес уафэ щӀагъым щӀэт псыр зы щӀыпӀэм деж, икӀи кърехъу гъущапӀэ, – жиӀащ Тхьэм. Апхуэдэуи хъуащ.
GEN.1.10	ФӀищащ Тхьэм абы «щӀылъэ», псым и зэхуэсыпӀэхэм яфӀищащ «хы». Илъэгъуащ Тхьэм ар зэрыфӀыр.
GEN.1.11	– КъыхрекӀ щӀылъэм щхъуантӀагъэр, жылэ зиӀэ удзыр, икӀи щӀыгум хэт жыгыр, езыхэм хуэдэ жылэ зиӀэ пхъэщхьэмыщхьэ къызыпыкӀэр, – жиӀащ Тхьэм. Апхуэдэуи хъуащ. 
GEN.1.12	КъыхэкӀащ щӀылъэм щхъуантӀагъэр, езым хуэдэ жылэ зиӀэ удзыр, езым хуэдэ жылэ зиӀэ пхъэщхьэмыщхьэ къызыпыкӀэ жыгыр. Илъэгъуащ Тхьэм ар зэрыфӀыр.
GEN.1.13	Хъуащ жэщ, щащ нэху: ар ещанэ махуэт.
GEN.1.14	– Къыщрехъу нэхунэхэр уафэлъащӀэм – жиӀащ Тхьэм, – махуэр жэщым къыгуэкӀын папщӀэ. Щрет ахэр нэщэнэу, зэманхэр, махуэхэр, гъэхэр зэхэха хъун папщӀэ. 
GEN.1.15	Щрехъу ахэр уафэлъащӀэм нэхугъэ, щӀылъэм тепсэн папщӀэ.
GEN.1.15	Апхуэдэуи хъуащ. 
GEN.1.16	КъигъэщӀащ Тхьэм нэхунэ ин дыдэу тӀу: нэхунэ нэхъ иным махуэр зэригъэкӀуэн папщӀэ, нэхунэ нэхъ цӀыкӀум жэщыр зэригъэкӀуэн папщӀэ; къигъэщӀащ вагъуэхэри; 
GEN.1.17	Тхьэм ахэр уафэлъащӀэм щӀригъэувар щӀылъэм тепсэн папщӀэщ, 
GEN.1.18	махуэри жэщри зэрагъэкӀуэн папщӀэщ, нэхугъэр кӀыфӀыгъэм къыхигъэкӀын папщӀэщ. Илъэгъуащ Тхьэм ар зэрыфӀыр.
GEN.1.19	Хъуащ жэщ, щащ нэху: ар еплӀанэ махуэт.
GEN.1.20	ЖиӀащ Тхьэм:
GEN.1.20	– Псым псэ зиӀэ псэущхьэхэр хэз ирехъу, къралъэтыхь къуалэбзухэм, уэгум итрэ щӀым къыщхьэщыту.
GEN.1.21	КъигъэщӀащ Тхьэм апхуэдэу бдзэшхуэхэри, псым хэс нэгъуэщӀ псэущхьэ зэмылӀэужьыгъуэхэри, къуалэбзу зэмылӀэужьыгъуэхэри.
GEN.1.21	Илъэгъуащ Тхьэм ар зэрыфӀыр. 
GEN.1.22	Тхьэм и нэфӀ ящыхуащ абыхэм, мыр жиӀэурэ:
GEN.1.22	– Фылъхуэ-фыпӀэ, фыбагъуэ, хыӀухэм я псыр из фщӀы, къуалэбзухэри щребагъуэ щӀылъэм.
GEN.1.23	Хъуащ жэщ, щащ нэху: ар етхуанэ махуэт.
GEN.1.24	ЖиӀащ адэкӀэ Тхьэм:
GEN.1.24	– Къытрырехъуэ щӀылъэм псэущхьэхэр псэущхьэ лъэпкъыу, Ӏэщхэри, хьэпщхупщхэри, хьэкӀэкхъуэкӀэхэри езыхэм я лъэпкъыу. Апхуэдэуи хъуащ.
GEN.1.25	Арати, къигъэщӀащ Тхьэм хьэкӀэкхъуэкӀэхэри езыхэм я лъэпкъыу, Ӏэщ лъэпкъхэри, щӀылъэм къыщызыпщыхь хьэпщхупщхэри езыхэм я лъэпкъыу. Илъэгъуащ Тхьэм ар зэрыфӀыр.
GEN.1.26	ЖиӀащ Тхьэм:
GEN.1.26	– КъэдгъэщӀынщ цӀыхур Ди теплъэу, Дэ тхуэдэу; яхурехъу ахэр тепщэ хым хэс бдзэжьейхэми, уэгум щызелъатэ псоми, Ӏэщми, щӀылъэ псоми, щӀылъэм къыщызыпщыхь хьэпщхупщ лъэпкъыгъуэ псоми.
GEN.1.27	ИкӀи Езым и теплъэ иӀэу, Езым ещхьу къигъэщӀащ Тхьэм цӀыхур; цӀыхухъурэ бзылъхугъэу къигъэщӀащ ахэр.
GEN.1.28	И нэфӀ ящыхуэщ абыхэми Тхьэм, яжриӀащ:
GEN.1.28	– Фылъхуэ-фыпӀэ, фыбагъуэ, щӀылъэм тез фыхъуи, ар къэвгъэӀурыщӀэ, тепщэ фахуэхъу хым хэс бдзэжьейхэми, уэгум щызелъатэ псоми, щӀылъэм тет псэущхьэ псоми.
GEN.1.29	ЖиӀащ итӀанэ Тхьэм:
GEN.1.29	– Аращи, Сэ фэстащ щӀылъэ псом сыт хуэдэ удз тетми, а псоми я жылэ къызыхэкӀ удз зэмылӀэужьыгъуэхэри, жылэ къэзыт пхъэщхьэмыщхьэ жыг лӀэужьыгъуэ псори; ахэр шхыныгъуэ фхуэхъунущ. 
GEN.1.30	ЩӀылъэм тет хьэкӀэкхъуэкӀэ псоми, уэгум ит къуалэбзу псоми, щӀылъэм тет псэущхьэ къыщызыпщыхь псоми, псэ зыӀуту псоми Сэ естащ удз щхъуантӀэу щыӀэу хъуар шхыныгъуэу.
GEN.1.30	Апхуэдэуи хъуащ. 
GEN.1.31	Илъэгъуащ Тхьэм Езым къигъэщӀа псори, икӀи ар икъукӀэ фӀыщ. Жэщ хъуащ, нэху щащ: ар еханэ махуэт.
GEN.2.1	Уафэмрэ щӀылъэмрэ, абыхэм щыӀэ псори ухуа хъуащ.
GEN.2.2	Ебланэ махуэм ирихьэлӀэу, Тхьэм илэжьа Ӏуэхухэр иригъэкъуащ, ебланэ махуэм гупсэхугъуэ игъуэтащ илэжьа Ӏуэху псоми я ужькӀэ. 
GEN.2.3	Тхьэм и нэфӀ ебланэ махуэм щыхуэри, махуэ лъапӀэ ар ищӀащ, сыт щхьэкӀэ жыпӀэмэ а махуэм Тхьэм гупсэхугъуэ игъуэтащ илэжьа Ӏуэху псоми я ужькӀэ.
GEN.2.4	Аращ уафэмрэ щӀылъэмрэ я къэхъукӀэ хъуар – Зиусхьэну Тхьэм щӀылъэри уафэри щиухуам щыгъуэ.
GEN.2.5	ЩӀыгум зы чыци теттэкъым, зы удзи къэкӀатэкъым иджыри, сыту жыпӀэмэ Зиусхьэну Тхьэм тригъэшхатэкъым щӀылъэм уэшх, цӀыхуи щыӀэтэкъым щӀыгум телэжьыхьыну; 
GEN.2.6	ауэ щӀылъэм бахъэр къыщхьэщихырти, абы игъэпсыӀэрт щӀым и нэгур.
GEN.2.7	ИтӀанэ къигъэщӀащ Зиусхьэну Тхьэм цӀыхур, щӀылъэ сабэм къыхищӀыкӀри, икӀи абы епщэри гъащӀэ иритащ, цӀыхум псэ къыӀуигъэкӀащ.
GEN.2.8	Щиухуащ Зиусхьэну Тхьэм къуэкӀыпӀэмкӀэ щыӀэ Ӏэдэн жыг хадэ; Езым къигъэщӀа цӀыхум ар псэупӀэ хуищӀащ. 
GEN.2.9	КъыхигъэкӀащ Зиусхьэну Тхьэм щӀыгум теплъэ гурыхь зиӀэ шхыныгъуэфӀ хъу сыт хуэдэ жыгхэри, жыг хадэм и курыкупсэм щигъэкӀащ гъащӀэ къэзыт жыгри фӀымрэ емрэ зэхэзыгъэкӀ жыгри.
GEN.2.10	Ӏэдэн къыхэжырт жыг хадэр зыгъэпсыӀэ псыр, итӀанэ ахэр псиплӀу зэхэкӀыжырт. 
GEN.2.11	Зым и цӀэщ Пишэн: абы къызэщӀеубыдэ Хауилэ щӀыналъэу дыщэ здэщыӀэр; 
GEN.2.12	А щӀыналъэм и дыщэр фӀыщ; абдежым щыӀэщ мэ Ӏэф зыпих мыстхъурэ Оникс зи цӀэ мывэ лъапӀэрэ.
GEN.2.13	ЕтӀуанэ псым и цӀэщ Гъыхъон: абы къызэщӀеубыдэ Куш щӀыналъэ псор. 
GEN.2.14	Ещанэ псым и цӀэщ Тигр: ар щожэх Ашур и къуэкӀыпӀэмкӀэ. ЕплӀанэ псыр Евфратщ.
GEN.2.15	Зиусхьэну Тхьэм цӀыхур ишэри псэупӀэ щритащ Ӏэдэн жыг хадэм, абы илэжьыхьын, ар ихъумэн папщӀэ. 
GEN.2.16	Зиусхьэну Тхьэм унафэ хуищӀащ цӀыхум, мыр жиӀэурэ:
GEN.2.16	– Жыг хадэм ит дэтхэнэ жыгми къыпыкӀэр пшхыну ухуитщ, 
GEN.2.17	ауэ фӀымрэ емрэ зэхэзыгъэкӀ жыгым къыпыкӀэр умышх; сыт щхьэкӀэ жыпӀэмэ ар щыпшх махуэм уи ажалыр абы къыхэкӀынущ.
GEN.2.18	ЖиӀащ Зиусхьэну Тхьэм:
GEN.2.18	– ФӀыкъым цӀыхум и закъуэу щытыну; къэзгъэщӀынщ абы хуэфащэ дэӀэпыкъуэгъу.
GEN.2.19	Зиусхьэну Тхьэм къыхигъэхъукӀащ ятӀэм губгъуэ псэущхьэ псори, уэгу къуалэбзу псори, икӀи къыхуишащ цӀыхум, абыхэм цӀэ зэрафӀищыр илъагъун папщӀэ, икӀи дэтхэнэ псэ зыпытми цӀыхум цӀэуэ фӀищар абы цӀэ хуэхъун щхьэкӀэ. 
GEN.2.20	ФӀищащ цӀыхум цӀэ Ӏэщ псоми, уэгум ит къуалэбзухэми, губгъуэ хьэкӀэкхъуэкӀэ псоми; ауэ цӀыхум и дэӀэпыкъуэгъу къахэкӀакъым абыхэм езым ещхьу. 
GEN.2.21	Зиусхьэну Тхьэм хригъэлъэсащ лӀыр жей Ӏувым; ар жея нэужь, абы и дзажэналъэхэм ящыщ зы къыхихри, ар къыздыхиха щӀыпӀэр щӀихъумэжащ лыпцӀэкӀэ. 
GEN.2.22	Зиусхьэну Тхьэм лӀым и дзажэналъэм бзылъхугъэ къыхищӀыкӀри, къыхуишащ ар лӀым.
GEN.2.23	ЖиӀащ цӀыхум:
GEN.2.23	– Мыр си пкъым щыщ къупщхьэщ,
GEN.2.23	си лым щыщ лыщ;
GEN.2.23	абы и цӀэу щытынущ цӀыхубз
GEN.2.23	сыту жыпӀэмэ лӀым къыхахащи.
GEN.2.24	Абы къыхэкӀкӀэ лӀыр адэ-анэм яхэкӀынурэ, и фызым щӀыгъуу, тӀури зыпкъ хъунущ.
GEN.2.25	ПцӀанэт тӀури, лӀыри фызри, абы щхьэкӀи укӀытэхэртэкъым.
GEN.3.1	Зиусхьэну Тхьэм къигъэщӀа губгъуэ хьэкӀэкхъуэкӀэхэм ящыщу блэр псоми нэхърэ нэхъ хьилэшыт. Абы жриӀащ цӀыхубзым:
GEN.3.1	– Пэж дыдэу жиӀа Тхьэм, «Жэнэтым щыкӀ жыгхэм ящыщу зым и пхъэщхьэмыщхьи фымышх», жиӀэу?
GEN.3.2	– Жыгхэм къапыкӀэ пхъэщхьэмыщхьэр дэ тшхы хъунущ, – жриӀащ цӀыхубзым блэм, – 
GEN.3.3	ауэ жэнэтым и кум ит жыгым и пхъэщхьэмыщхьэр фымышх икӀи фемыӀусэ абыхэм, фымылӀэн папщӀэ, жиӀащ Тхьэм.
GEN.3.4	– Хьэуэ, фылӀэнукъым, – жриӀащ блэм цӀыхубзым; 
GEN.3.5	– сыту жыпӀэмэ ещӀэ Тхьэм: а жыгым къыпыкӀэ пхъэщхьэмыщхьэм фыщедзэкъа махуэм фи нэхэр къэплъэнурэ, Тхьэуэ фӀымрэ емрэ зэхэзыщӀыкӀым хуэдэ фыхъунущ.
GEN.3.6	Илъэгъуащ цӀыхубзым жыг пхъэщхьэмыщхьэр шхыныгъуэкӀэ зэрыфӀыр, ар нэхэм зэрафӀэдахэр икӀи зэрыхъуэпсэгъуэр, щӀэныгъэ къызэрыуитым къыхэкӀкӀэ; къыпичщ абы и пхъэщхьэмыщхьэхэри, ишхащ, илӀми иритри, абыи ишхащ. 
GEN.3.7	Къэплъащ тӀуми я нэхэр абдеж, абыхэм къащӀащ зэрыпцӀанэхэр, зэгуадэщ ахъуо тхьэмпэхэри, ябгхэр щӀапхащ.
GEN.3.8	Къызэхахащ махуэм и щӀыӀэтыӀэгъуэм жыг хадэм къыщызыкӀухь Зиусхьэну Тхьэм и макъыр; икӀи зыщагъэпщкӀуащ Ӏэдэми абы и фызми Зиусхьэну Тхьэм и нэплъэгъуэм, жыг зэхуакухэм зыдадзэри.
GEN.3.9	Зиусхьэну Тхьэр лӀым еджэри, жриӀащ абы:
GEN.3.9	– Дэнэ ущыӀэ?
GEN.3.10	– Уи макъыр щызэхэсхат жыг хадэм, – жиӀащ абы, – сызэрыпцӀанэм щхьэкӀэ сышынэри, зызгъэпщкӀуащ.
GEN.3.11	– Хэт къыбжиӀа уэ упцӀанэу? – жиӀащ Тхьэм. – Уэ умышхауэ пӀэрэ Сэ хуит узыхуэзмыщӀа жыгым и пхъэщхьэмыщхьэхэм ящыщ?
GEN.3.12	– ЦӀыхубзу Уэ къызэптам а жыгым и пхъэщхьэмыщхьэр къызитати, сэри сшхащ, – жиӀащ лӀым.
GEN.3.13	– Сыт ар уэ щӀэпщӀар? – жриӀащ Зиусхьэну Тхьэм цӀыхубзым.
GEN.3.13	– Блэм сыдригъэхьэхри, сшхащ, – жиӀащ цӀыхубзым.
GEN.3.14	Зиусхьэну Тхьэм блэм жриӀащ:
GEN.3.14	– Ар зэрыпщӀам папщӀэ нэлат къыплъос Ӏэщ псоми нэхъри
GEN.3.14	губгъуэ хьэкӀэкхъуэкӀэ псоми нэхъри;
GEN.3.14	уэ узекӀуэнущ ныбафэкӀэ,
GEN.3.14	икӀи пшхынущ сабэр уи гъащӀэ псом и кӀыхьагъкӀэ.
GEN.3.15	Зэбииныгъэ игъащӀэкӀэ дэслъхьэнущ
GEN.3.15	уэрэ цӀыхубзымрэ фякуми,
GEN.3.15	уэ быну къыпщӀэхъуэнухэмрэ
GEN.3.15	абы быну къыщӀэхъуэнухэмрэ якуми;
GEN.3.15	абы къыщӀэхъуэнур уэ уи щхьэм къеуэнущ,
GEN.3.15	уэри абы къыщӀэхъуэнум и лъэдакъэм уи шэрэзыр
GEN.3.15	хэбукӀэнущ.
GEN.3.16	ЦӀыхубзми жриӀащ:
GEN.3.16	– ИкъукӀэ хэзгъэхъуэнущ
GEN.3.16	уи хьэзабхэр уэндэгъугъэкӀэ;
GEN.3.16	узым ухэту къэплъхунущ уи сабийхэр;
GEN.3.16	уи лӀым хьэщыкъ ухуэхъунурэ ар тепщэ пхуэхъунущ
GEN.3.17	Ӏэдэми жри-Ӏащ:
GEN.3.17	– Уи фызым жиӀам уедаӀуэу, «мы жыгым
GEN.3.17	и пхъэщхьэмыщхьэ умышх»
GEN.3.17	жыхуэсӀа жыгым и пхъэщхьэмыщхьэ
GEN.3.17	зэрыпшхам къыхэкӀыу,
GEN.3.17	уи зэранкӀэ щӀылъэм нэлат лъысащ;
GEN.3.17	уи гъащӀэм къыхиубыдэ махуэ псоми
GEN.3.17	а щӀыгум къыуитыр мыгъуэкӀэ пшхынущ.
GEN.3.18	Пыжьейрэ кхъуэбанэрэ къыпхуигъэкӀынущ абы;
GEN.3.18	ушхэнущ губгъуэ удзкӀэ.
GEN.3.19	Уи нэкӀум пщӀэнтӀэпсыр къежэхыу,
GEN.3.19	уи щӀакхъуэ Ӏыхьэр пшхынущ
GEN.3.19	укъызыхэкӀа щӀыгум ухыхьэжыхукӀэ,
GEN.3.19	сыт щхьэкӀэ жыпӀэмэ усабэщи,
GEN.3.19	сабэм ухыхьэжынущ.
GEN.3.20	ЛӀым фӀищащ и фызым цӀэ: Хьэуа
GEN.3.21	Зиусхьэну Тхьэм Ӏэдэмрэ абы и фызымрэ фэм къыхэщӀыкӀа щыгъынхэр яхуищӀри, ихуэпащ ахэр. 
GEN.3.22	ЖиӀащ Зиусхьэну Тхьэм итӀанэ:
GEN.3.22	– Аращи, цӀыхур хъуащ Дэ тщыщ зым хуэдэ, фӀымрэ емрэ зэхищӀыкӀыу; иджы абы и Ӏэр ишийуэ, гъащӀэ къэзыт жыгым и пхъэщъхьэмыщхьэ къыпичу имышхащэрэт, мыкӀуэдыжын гъащӀи иӀэ мыхъуащэрэт.
GEN.3.23	Зиусхьэну Тхьэм кърихуащ ар Ӏэдэн жыг хадэм, езыр къызыхаха щӀыгум илэжьыхьын папщӀэ. 
GEN.3.24	Кърихущ Тхьэм Ӏэдэм, гъащӀэ къэзыт жыгым хуэкӀуэ гъуэгур яхъумэн папщӀэ, Ӏэдэн жыг хадэм и къуэкӀыпӀэмкӀэ Ӏуигъэуващ херувим
GEN.4.1	Ӏэдэм екӀуэлӀащ Хьэуа, и фызым, ар лъэщыджэ хъури, Къаин къилъхуащ. ИтӀанэ жиӀащ:
GEN.4.1	– Згъуэтащ сэ лӀы, Зиусхьэным къыбгъэдэкӀыу.
GEN.4.2	ИтӀанэ къилъхуащ абы и къуэш Хьэбэл.
GEN.4.2	Хьэбэл мэлыхъуэт, Къаин мэкъумэш ищӀэрт.
GEN.4.3	Зэман дэкӀауэ, Къаин Зиусхьэным хуихьащ щӀыгу къэкӀыгъэхэм ящыщ тыгъэ. 
GEN.4.4	Хьэбэли ихьащ и хъушэм щыщу щыпэлъхухэр, абыхэм я щэдагъэм щыщи. НэфӀкӀэ къеплъащ Зиусхьэныр Хьэбэли абы и тыгъэми, 
GEN.4.5	ауэ Къаини абы и тыгъэми къеплъакъым. Къаин ар икъукӀэ и жагъуэ хъуащ, и нэгури зэхэуащ.
GEN.4.6	Зиусхьэным къыжриӀащ Къаиным:
GEN.4.6	– Сыт уи жагъуэ щӀэхъуар? Сыт уи нэгури щӀызэхэуар?
GEN.4.7	ФӀы пщӀэмэ, уи щхьэр пӀэтыркъэ?
GEN.4.7	АтӀэ фӀы умыщӀэмэ,
GEN.4.7	гуэныхьым бжэщхьэӀум зыщеущэху;
GEN.4.7	абы узыӀэпешэ,
GEN.4.7	ауэ уэ абы текӀуэ.
GEN.4.8	Къаин епсэлъащ Хьэбэл, и къуэшым.
GEN.4.8	Ахэр губгъуэм иту, Къаиныр пэуващ Хьэбэл, и къуэшым, икӀи ар иукӀащ.
GEN.4.9	– Дэнэ щыӀэ Хьэбэл, уи къуэшыр? – жриӀащ Зиусхьэным Къаин.
GEN.4.9	– СщӀэркъым, – жиӀащ абы, – сэ си къуэшым срихъумакӀуэ?
GEN.4.10	– Сыт уэ пщӀар? – жиӀащ Зиусхьэным, – уи къуэшым илъ бгъэжащ, къыщӀоӀукӀ абы и гуӀэ макъэр щӀы щӀагъым. 
GEN.4.11	Уэ нэлат къыптехуащ иджы. Уи къуэшым илъу уи ӀэкӀэ бгъэжар ищтэну зи жьэр зэтезых щӀыгум зыри къыпхухэкӀынукъым. 
GEN.4.12	ЩӀым утелэжьыхьми, абы дяпэкӀэ зэгуэри къыуитыжынукъым и гуащӀэр; уэ ухъунущ егъэзыпӀэншэ, хапӀэншэу щӀылъэм къыщызыджэдыхь.
GEN.4.13	Абдежым жриӀащ Къаин Зиусхьэным:
GEN.4.13	– Си тезырыр нэхъ инщ сэ сшэчыфынум нэхърэ.
GEN.4.14	Аращи, Уэ иджы сытыбоху щӀылъэм,
GEN.4.14	Уи нэгуми зыщӀэзмыгъэхуэну зызогъэпщкӀу,
GEN.4.14	сыхъунущ сэ егъэзыпӀэншэ икӀи щӀылъэм къыщызыджэ
GEN.4.14	дыхь;
GEN.4.14	къысхуэзэ дэтхэнэми сиукӀынущ.
GEN.4.15	– Уэ хэт уиукӀми, – къыжриӀащ абы Зиусхьэным, – абы блэнейрэ уи лъыр езгъэпшыныжынущ.
GEN.4.15	Зиусхьэным тридзащ Къаиным дамыгъэ, къыхуэзэм ар къимыукӀын щхьэкӀэ.
GEN.4.16	Къаин Зиусхьэным и пащхьэм икӀыжри Нод щӀыналъэм итӀысхьащ – Ӏэдэн уикӀмэ, къуэкӀыпӀэмкӀэ щыӀэм.
GEN.4.17	Къаин екӀуэлӀащ и фызым, ар лъэщыджэ хъури, Хъанох къилъхуащ. Къаин иухуащ къалэ; къалэм фӀищащ езым и къуэм и цӀэр: Хъанох. 
GEN.4.18	Хъанох къыхуэхъуащ къуэ – Ӏирад; Ӏирадым къыхуэхъуащ Мэхъуаел; Мэхъуаел къыхуэхъуащ Матушаел; Матушаел къыхуэхъуащ Лэмэх. 
GEN.4.19	Лэмэх къишащ фызитӀ; зым и цӀэр Ӏадэт, етӀуанэм и цӀэр Цыллэт. 
GEN.4.20	Ӏадэ къилъхуащ Ябэл: ар я адэжщ шэтырхэм щӀэсу хъушэхэр зиӀэхэм. 
GEN.4.21	Абы и къуэшым и цӀэт Иубэл; ар я адэжщ пхъэ пшынэ еуэхэмрэ бжьамий епщэхэмрэ. 
GEN.4.22	Цыллэ къилъхуащ Тубал-Къаин. Ар гъуаплъэмрэ гъущӀымрэ Ӏэмэпсымэ псори къыхэзыщӀыкӀ гъукӀэт. Тубэл-Къаин и шыпхъущ НаӀамэ.
GEN.4.23	ЯжриӀащ Лэмэх и фызхэм:
GEN.4.23	– Ӏадэрэ Цыллэрэ! ФыкъедаӀуэ си макъым;
GEN.4.23	Лэмэх и фызхэ! Си псалъэхэр зэхэфх.
GEN.4.23	Сэ лӀыр сыукӀынщ, абы уӀэгъэ сищӀмэ,
GEN.4.23	щӀалэми сыукӀынщ, уӀэгъэ сищӀмэ,
GEN.4.23	щӀали – си уӀэгъэм щхьэкӀэ.
GEN.4.24	Къаин зыукӀым блэнейрэ лъы ипшыныжынумэ,
GEN.4.24	сэ сызыукӀым блэнейурэ блыщӀкӀэ ипшыныжынущ.
GEN.4.25	Ӏэдэм аргуэру екӀуэлӀащ и фызым, абы къуэ къилъхури, фӀищащ цӀэуэ: Щэт; «сыт щхьэкӀэ жыпӀэмэ, – жиӀэрт абы – Тхьэм къызитащ нэгъуэщӀ щӀалэ, Къаин иукӀа Хьэбэл и пӀэкӀэ». 
GEN.4.26	Щэт къыхуалъхуащ къуэ, абы цӀэуэ фӀищащ Енощ;
GEN.4.26	Абы къыщегъэжьауэ цӀыхухэм щӀадзащ Зиусхьэным елъэӀуу.
GEN.5.1	Тхьэм цӀыхур къыщигъэщӀам, Тхьэм ещхьыну ар къигъэхъуащ. 
GEN.5.2	ЦӀыхухъурэ бзылъхугъэу ахэр къигъэщӀащ, и нэфӀ абыхэм ящыхуэри ахэр къыщигъэщӀа махуэм цӀэуэ цӀыху яфӀищащ абыхэм.
GEN.5.3	Ӏэдэм, илъэсищэрэ щэщӀкӀэ псэуауэ, къыхуэхъуащ къуэ, езым и теплъэ иӀэу, езым ещхьу, цӀэуэ фӀищащ абы: Щэт. 
GEN.5.4	Щэт къыхуалъхуа нэужь, Ӏэдэм илъэс щий къигъэщӀащ, къыщӀэхъуащ абы къуэхэмрэ пхъухэмрэ. 
GEN.5.5	Ӏэдэм къигъэщӀащ илъэс щибгъурэ щэщӀрэ; итӀанэ ари дунейм ехыжащ.
GEN.5.6	Щэт, илъэсищэрэ тхукӀэ псэуауэ, Енощ къыхуэхъуащ. 
GEN.5.7	Енощ къалъхуа нэужь, Щэт псэужащ илъэс щийрэ блыкӀэ, икӀи къыхуэхъуащ къуэхэри пхъухэри. 
GEN.5.8	Щэт къигъэщӀащ илъэс щибгъурэ пщыкӀутӀрэ; итӀанэ ари лӀащ. 
GEN.5.9	Енощ, илъэс бгъущӀкӀэ псэуауэ, Къэнан къыхуэхъуащ. 
GEN.5.10	Къэнан къалъхуа нэужь, Енощ псэужащ илъэс щийрэ пщыкӀутхукӀэ, икӀи къыхуэхъуащ къуэхэри пхъухэри. 
GEN.5.11	Енощ къигъэщӀащ илъэс щибгъурэ тхурэ; итӀанэ ари лӀащ.
GEN.5.12	Къэнан, илъэс блыщӀкӀэ псэуауэ, Махъалалэл къыхуэхъуащ. 
GEN.5.13	Махъалалэл къалъхуа нэужь, Къэнан псэужащ илъэс щийрэ плӀыщӀкӀэ, икӀи къыхуэхъуащ къуэхэри пхъухэри. 
GEN.5.14	Къэнан къигъэщӀащ илъэс щибгъурэ пщӀырэ; итӀанэ ари лӀащ.
GEN.5.15	Махъалалэл, илъэс хыщӀрэ тхукӀэ псэуауэ, Ерэд къыхуэхъуащ. 
GEN.5.16	Ерэд къалъхуа нэужь, Махъалалэл псэужащ илъэс щийрэ щэщӀкӀэ, икӀи къыхуэхъуащ къуэхэри пхъухэри. 
GEN.5.17	Махъалалэл къигъэщӀащ илъэс щийрэ бгъущӀрэ тхурэ; итӀанэ ари лӀащ.
GEN.5.18	Ерэд, илъэсищэрэ хыщӀрэ тӀукӀэ псэуауэ, Хъанох къыхуэхъуащ. 
GEN.5.19	Хъанох къалъхуа нэужь, Ерэд псэужащ илъэс щийкӀэ, икӀи къыхуэхъуащ къуэхэри пхъухэри. 
GEN.5.20	Ерэд къигъэщӀащ илъэс щибгъурэ хыщӀрэ тӀурэ, итӀанэ ари лӀащ.
GEN.5.21	Хъанох, илъэс хыщӀрэ тхукӀэ псэуауэ, Матущэлахъ къыхуэхъуащ. 
GEN.5.22	Матущэлахъ къалъхуа нэужь, илъэс щищкӀэ Хъанох Тхьэм щыпкъагъэкӀэ хуэпсэуащ икӀи къыхуэхъуащ къуэхэри пхъухэри. 
GEN.5.23	Хъанох къигъэщӀащ илъэс щищрэ хыщӀрэ тхурэ. 
GEN.5.24	Апхуэдизрэ хуэпсэуащ Хъанох Тхьэм; итӀанэ щымыӀэж хъуащ ар, Тхьэм иштэжати.
GEN.5.25	Матущэлахъ, илъэс щищрэ блыкӀэ псэуауэ, Лэмэх къыхуэхъуащ. 
GEN.5.26	Лэмэх къалъхуа нэужь, Матущэлахъ псэужащ илъэс щиблрэ ищӀрэ тӀукӀэ, икӀи къыхуэхъуащ къуэхэри пхъухэри. 
GEN.5.27	Матущэлахъ къигъэщӀащ илъэс щибгъурэ хыщӀрэ бгъурэ; итӀанэ ари лӀащ.
GEN.5.28	Лэмэх, илъэсищэрэ ищӀрэ тӀукӀэ псэуауэ, къуэ къыхуэхъуащ. 
GEN.5.29	Нухь
GEN.5.30	Нухь къалъхуа нэужь, илъэс щитхурэ бгъущӀрэ тхукӀэ псэужащ Лэмэх икӀи къыхуэхъуащ къуэхэри пхъухэри. 
GEN.5.31	Лэмэх къигъэщӀащ илъэс щиблрэ блыщӀрэ блырэ; итӀанэ ари лӀащ.
GEN.5.32	Нухь, илъэс щитху хъуауэ, къыхуэхъуащ Щэм, Хъам, Ефэт сымэ.
GEN.6.1	ЦӀыхум щӀылъэм щыбагъуэу щӀадзащ. Абыхэм пхъухэр къахуэхъурт. 
GEN.6.2	Тхьэм и къуэхэм
GEN.6.3	ЖиӀащ Зиусхьэным:
GEN.6.3	– ЦӀыхухэр игъащӀэкӀэ псэуну хуит сщӀынукъым, сыт
GEN.6.3	щхьэкӀэ жыпӀэмэ абыхэм лӀэныгъэ къащӀэлъщ; ирехъу
GEN.6.3	абыхэм я гъащӀэ махуэхэр илъэсищэрэ тӀощӀрэ.
GEN.6.4	А зэманми абы и ужькӀи щӀым тетт цӀыху абрагъуэхэр, Тхьэм и къуэхэр цӀыхухэм япхъухэм я деж щӀыхьэу, ахэр яхуэлъхуэу щыхуа зэманым. Ахэр цӀыху лъэщхэт, ижь-ижьыж лъандэрэ цӀыху щэджащэхэт.
GEN.6.5	Къилъэгъуащ Зиусхьэным щӀылъэм тет цӀыхухэм я бзаджагъэр зэрыин дыдэр; абыхэм я гум илъхэри я мурадхэри сыт щыгъуэ зэманми зэрыӀейр. 
GEN.6.6	Арати, хущӀегъуэжащ Зиусхьэныр щӀылъэм цӀыхур къызэрыщигъэщӀам, икӀи и гум щӀыхьэжащ ар.
GEN.6.7	ЖиӀащ Зиусхьэным:
GEN.6.7	– ТезгъэкӀуэдыкӀынщ щӀылъэм Сэ къэзгъэщӀа цӀыхухэр, хьэкӀэкхъуэкӀэхэри, Ӏэщхэри, хьэпщхупщхэри, уэгум щызелъатэхэри згъэкӀуэдынщ; сыт щхьэкӀэ жыпӀэмэ Сэ сыхущӀегъуэжащ ахэр къызэрызгъэщӀам.
GEN.6.8	Ауэ Зиусхьэныр нэфӀкӀэ къеплъащ Нухь.
GEN.6.9	Мис Нухь и хъыбарыр:
GEN.6.9	Нухь мыхъумыщӀагъэ лъэпкъ зыхэмылъ цӀыху пэжу а зэманым псэу цӀыхухэм яхэтащ; щыпкъагъэкӀэ Тхьэм хуэпсэущ Нухь. 
GEN.6.10	Къыхуэхъуащ абы къуищ: Щэт, Хъам, Ефэт сымэ.
GEN.6.11	АрщхьэкӀэ дуней цӀыхухэр зэхэуцӀэпӀа
GEN.6.11	хъуащ Тхьэм дежкӀэ, ем зэщӀищтащ дунейр.
GEN.6.12	Теплъащ Тхьэр щӀылъэм – зэхэуцӀэпӀащ ар:
GEN.6.12	щӀылъэм тет дэтхэнэ зы цӀыхуми и гъуэгур зэӀигъэхьэжати.
GEN.6.13	ЖриӀащ Тхьэм Нухь:
GEN.6.13	– ЩӀылъэм тет цӀыху псоми кӀэух яхуэсщӀыну гухэлъ сиӀэщ, абыхэм къабгъэдэкӀ ем дунейр зэщӀищтащи. ЗгъэкӀуэдынущ иджы цӀыхухэр щӀылъэм щӀыгъуу.
GEN.6.14	– Гофер жыгым къыхэщӀыкӀи, ухуэ кхъухь уи щхьэм папщӀэ; кхъухьыр зэпрыхукӀ пэш щхьэхуэ-щхьэхуэхэу, и кӀуэцӀи и щӀыфи мэзыш щыхуэ. 
GEN.6.15	Ухуэ ар мыпхуэдэу: кхъухьым и кӀыхьагъыр ӀэфракӀэ щищу; и бгъуагъыр ӀэфракӀэ тхущӀу, и лъагагъыр ӀэфракӀэ щэщӀу.
GEN.6.16	ХуэщӀ кхъухьым гъуанэ
GEN.6.17	ТезутӀыпщхьэнущ Сэ щӀылъэм псыдзэшхуэ, псэ зыӀуту уафэ щӀагъым щыщыӀэ псэущхьэ псори згъэкӀуэдын папщӀэ; щӀылъэм щыщыӀэ псоми я гъащӀэр абдеж щаухынущ.
GEN.6.18	– Ауэ зэгурыӀуэныгъэ Сэрэ уэрэ ди зэхуакум дэслъхьэнурэ уихьэнущ уэ кхъухьым, уи къуэхэри, уи фызри, уи къуэхэм я фызхэри пщӀыгъуу. 
GEN.6.19	Ишэ апхуэдэуи кхъухьым псэущхьэ псоми ящыщу тӀурытӀ, ахэр уи гъусэу псэууэ къэнэн папщӀэ; зэхъузэбзу щрет ахэр. 
GEN.6.20	Къуалэбзухэм ящыщ, Ӏэщхэм ящыщ, щӀылъэм къыщызыпщыхьхэми ящыщ, а псори езыхэм я лъэпкъыу, псоми ящыщу тӀурытӀ нихьэнущ уи деж, псэууэ къэнэн папщӀэ. 
GEN.6.21	Яшх хабзэ шхыныгъуэр къыздэщтэ, гъэтӀылъ, ар фхуэхъунщ уэри абыхэми шхын.
GEN.6.22	ИгъэзэщӀащ Нухь а псори; Тхьэм унафэ къызэрыхуищӀам хуэдэу ищӀащ.
GEN.7.1	ЖриӀащ Зиусхьэным Нухь:
GEN.7.1	– Фихьэ уэри уи унагъуэри кхъухьым; сыт щхьэкӀэ жыпӀэмэ уэращ Си дежкӀэ пэжыгъэ зезыхьэу нобэрей цӀыхухэм яхэслъэгъуар. 
GEN.7.2	Здэщтэ сыт хуэдэ псэущхьэ къабзэми щыщу блырыбл, зэхъузэбзу, псэущхьэ мыкъабзэм щыщу тӀурытӀ, зэхъузэбзу. 
GEN.7.3	Апхуэдэуи къуалэбзухэм ящыщу блырыбл, ахэри зэхъузэбзу, абыхэм я лъэпкъыр щӀылъэ псом къытенэн папщӀэ.
GEN.7.4	– Сыт щхьэкӀэ жыпӀэмэ махуибл дэкӀмэ, Сэ ескӀыхынущ щӀылъэм уэшхыр махуэ плӀыщӀрэ жэщ плӀыщӀкӀэ; икӀи тезгъэкӀуэдыкӀынущ щӀыгум Сэ къэзгъэщӀауэ щыӀэ псэущхьэ псори.
GEN.7.5	Нухь игъэзэщӀащ Зиусхьэным къыхуигъэува унафэ псори.
GEN.7.6	Нухь илъэс щих хъурт псыдзэм щӀылъэр щызэщӀищтам щыгъуэ. 
GEN.7.7	Псыдзэм хэмыхуэн папщӀэ, Нухь и къуэхэри, и фызри, и къуэхэм я фызхэри щӀыгъуу кхъухьым ихьащ. 
GEN.7.8	Псэущхьэ къабзэхэми псэущхьэ мыкъабзэхэми ящыщу, бзухэми, хьэпщхупщ псоми ящыщу 
GEN.7.9	тӀурытӀ, псори зэхъузэбзу, ихьащ кхъухьым, Тхьэм Нухь къызэрыхуигъэувам тету.
GEN.7.10	Махуибл дэкӀри, псыдзэр къиуащ щӀылъэм.
GEN.7.11	Нухь илъэс щих щыхъуа гъэм и етӀуанэ мазэм, епщыкӀубланэ махуэм къызэрыкӀащ щыхупӀэ лъащӀэншэ абрагъуэм и къиупӀэу хъуар, зэӀукӀащ уафэ щхьэгъубжэхэри.
GEN.7.12	Тешхащ щӀылъэм уэшхыр махуэ плӀыщӀрэ жэщ плӀыщӀкӀэ.
GEN.7.13	А махуэ дыдэм ихьащ кхъухьым Нухьи и къуэхэу Щэми, Хъами, Ефэти, Нухь и фызри, и къуэхэм я фызищри я гъусэу. 
GEN.7.14	Ахэр кхъухьым ихьащ хьэкӀэкхъуэкӀэ псори езыхэм я лъэпкъыу, сыт хуэдэ Ӏэщхэри езыхэм я лъэпкъыу, хьэпщхупщ псори езыхэм я лъэпкъыу, лъатэ псори езыхэм я лъэпкъыу, къуалэбзу псори, дамэ зытет псори я гъусэу. 
GEN.7.15	Ихьащ Нухь и кхъухьым псэ зыӀут псэущхьэ лӀэужьыгъуэу щыӀэу хъуам щыщу тӀурытӀ. 
GEN.7.16	Аращи, сыт хуэдэ псэущхьэми щыщу хъурэ бзырэ ихьащ кхъухьым Тхьэм Нухь къазэрыхуигъэувам тету.
GEN.7.16	ИтӀанэ Зиусхьэным кхъухьым и бжэр абыхэм якӀэлъыхуищӀыжащ.
GEN.7.17	Псыдзэр телъэдащ щӀылъэм махуэ плӀыщӀкӀэ, псым къыхэхъуэурэ кхъухьыр иӀэтри ар щӀылъэм теӀэтыкӀа хъуащ. 
GEN.7.18	Псыр нэхъ хуабжь хъу зэпытт икӀи икъукӀэ зыщиубгъурт щӀылъэм; кхъухьыр щесырт псы щӀыӀум. 
GEN.7.19	Псыдзэр апхуэдизкӀэ егъэлеяуэ щӀылъэм хуабжь щыхъуати, щӀылъэм псыри уафэ псом и щӀагъ щӀэт бгы лъагэ псори щӀихъумащ абы. 
GEN.7.20	ӀэфракӀэ пщыкӀутхукӀэ абыхэм я щхьэм псым зыщиӀэтри, бгыхэр щӀигъэнащ.
GEN.7.21	ХэкӀуэдащ щӀылъэм щызекӀуэ псэущхьэу хъуари, къуалэбзухэри, Ӏэщри, хьэкӀэкхъуэкӀэхэри, щӀылъэм къыщызыпщыхь псэущхьэу хъуари, цӀыху псори. 
GEN.7.22	ЩӀыгу гъущэм тету гъащӀэ зиӀэр хэкӀуэдащ. 
GEN.7.23	КӀуэдащ щӀыгу щхьэфэм тета сыт хуэдэ псэущхьэри; цӀыхум къыщыщӀэдзауэ хьэкӀэкхъуэкӀэхэми, Ӏэщми, хьэпщхупщхэми, къуалэбзухэми нэсу, псори текӀуэдыкӀащ щӀылъэм: къэнар Нухь закъуэрэ абы и гъусэу кхъухьым ихьахэмрэщ.
GEN.7.24	Псыдзэр щӀылъэм нэхъ хуабжь щыхъу зэпыту екӀуэкӀащ махуищэрэ щэ ныкъуэрэ хуэдизкӀэ.
GEN.8.1	Тхьэм щымыгъупщауэ игу илъащ Нухьи хьэкӀэкхъуэкӀэуи Ӏэщуи абы кхъухьым диса псори; Тхьэм щӀылъэм жьыбгъэр къриутӀыпщри, псыхэр щӀым текӀыжащ.
GEN.8.2	ЗызэхуащӀыжащ щыхупӀэ лъащӀэншэм
GEN.8.2	и къиупӀэхэми уафэ щхьэгъубжэхэми,
GEN.8.2	увыӀащ уафэм къикӀ уэшхри.
GEN.8.3	Псыми хуэм-хуэмурэ тригъэзыкӀыжащ щӀылъэм.
GEN.8.3	Арати, жэщӀыжу хуежьащ псыр, махуищэрэ щэ ныкъуэрэ дэкӀа нэужь. 
GEN.8.4	Кхъухьыр ебланэ мазэм и епщыкӀубланэ махуэм къыщыувыӀащ Арарат бгыщхьэм. 
GEN.8.5	Псыр жэщӀ зэпытурэ екӀуэкӀащ епщӀанэ мазэм нэсыху; епщӀанэ мазэм и япэрей махуэм къыхэщащ бгыщхьэхэр.
GEN.8.6	Махуэ плӀыщӀ дэкӀа нэужь, Нухь къызэӀуихащ кхъухьым хищӀыхьа щхьэгъубжэр. 
GEN.8.7	Щхьэгъубжэр къызэӀуихри, Нухь къуаргъыр къриутӀыпщыкӀащ, псыр гъужыху, кхъухьым икӀыурэ къэзылъэтыхьу щытар.
GEN.8.8	ИтӀанэ иутӀыпщащ тхьэрыкъуэр, псыр щӀылъэм текӀамэ, къищӀэн папщӀэ. 
GEN.8.9	АрщхьэкӀэ тхьэрыкъуэм къигъэзэжащ кхъухьым, зыщетӀысэхын гъущапӀэ игъуэтатэкъыми; сыт щхьэкӀэ жыпӀэмэ псым иджыри щӀигъэнат щӀы щхьэфэр зэрыщыту; Нухь и Ӏэр ишийщ, ар къищтэжри кхъухьым кърихьэжащ.
GEN.8.10	Аргуэру махуиблкӀэ зиӀэжьэри, тхьэрыкъуэр кхъухьым ириутӀыпщыкӀащ. 
GEN.8.11	Тхьэрыкъуэм къигъэзэжащ абы деж пщыхьэщхьэ хуэкӀуэу; икӀи еплъмэ, зейтун
GEN.8.12	Абы аргуэру махуиблкӀэ зиӀэжьэри, ириутӀыпщыкӀащ тхьэрыкъуэр; иджы абы къигъэзэжакъым Нухь деж.
GEN.8.13	Щихрэ езанэ илъэсым и япэрей мазэм и япэрей махуэм ирихьэлӀэу щыжэщӀыжащ щӀылъэм псыр; Нухь кхъухьым и щхьэр трихри зиплъыхьащ, илъэгъуащ псыр зэрыжэщӀыжар.
GEN.8.14	ЕтӀуанэ мазэм и тӀощӀрэ ебланэ махуэм ирихьэлӀэу щӀылъэр гъущыжыпащ. 
GEN.8.15	ЖриӀащ абдеж Тхьэм Нухь:
GEN.8.16	– КъикӀ кхъухьым, уи фызри, уи къуэхэри, уи къуэхэм я фызхэри зыщӀыгъуи. 
GEN.8.17	Къыздиш псэущхьэу уи гъусэ псори, къуалэбзухэми, хьэкӀэкхъуэкӀэхэми, Ӏэщми, щӀылъэм къыщызыпщыхь псоми ящыщхэр, щызэбгрырекӀ ахэр щӀыгум, щребагъуэ икӀи зыщраубгъу абыхэм щӀылъэм.
GEN.8.18	КъикӀащ, арати, Нухьи, и къуэхэри, и фызри, и къуэхэм я фызхэри зэгъусэу. 
GEN.8.19	ХьэкӀэкхъуэкӀэ псори, щӀылъэм къыщызыпщыхь псэущхьэ псори, къуалэбзу псори, щӀылъэм къыщызыкӀухь псори, езыхэм я лъэпкъкӀэ, къикӀащ кхъухьым.
GEN.8.20	Хуиухуащ Нухь Зиусхьэным къурмэнщӀыпӀэ; сыт хуэдэ псэущхьэ къабзэми щыщи къуалэбзу къабзэ псоми ящыщи къахихри къурмэнщӀыпӀэм къурмэныпхъэу щигъэсащ. 
GEN.8.21	КъыщӀихьащ Зиусхьэным псэм фӀэфӀ мэ дахэр, икӀи жиӀащ Зиусхьэным игукӀэ:
GEN.8.21	– ЦӀыхум и зэранкӀэ афӀэкӀа зэи щӀылъэм нэлат есхыжынукъым, сыт щхьэкӀэ жыпӀэмэ цӀыхум и мурадхэр абы и ныбжьыщӀагъэм къыщыщӀэдзауэ Ӏейуэ щытщи; афӀэкӀа зэи псэ зыпыт згъэкӀуэдыжынукъым, Сэ зэ зэрысщӀыгъам хуэдэу. 
GEN.8.22	ДяпэкӀэ щӀылъэр щыӀэху зэпыунукъым
GEN.8.22	сэнри хэнри,
GEN.8.22	щӀыӀэри хуабэри,
GEN.8.22	гъэмахуэри щӀымахуэри,
GEN.8.22	махуэри жэщри.
GEN.9.1	Тхьэм и нэфӀ Нухьрэ абы и къуэхэмрэ ящыхуэри, яжриӀащ абыхэм:
GEN.9.1	– Фылъхуэ-фыпӀэ, фыбагъуэ, щӀылъэм тез фыхъу.
GEN.9.2	– Къыфщышынэнущ икӀи къыфхуэкӀэзызынущ щӀылъэм тет хьэкӀэкхъуэкӀэ псори, уэгум ит къуалэбзу псори, щӀылъэм щызекӀуэ псори, хым хэс бдзэжьей псори; фи ӀэмыщӀэ ихуащ ахэр. 
GEN.9.3	Псэууэ зекӀуэ псори фхуэхъунущ шхын; удз щхъуантӀэр зэрывэстам хуэдэу фызот ахэр фэ.
GEN.9.4	Ауэ лъы зыхэлъ лы фымышх, ар абы и псэращи.
GEN.9.5	Зыгуэрым цӀыху иукӀмэ, згъэпшынэнущ, хьэкӀэкхъуэкӀэми цӀыхур иукӀмэ, згъэпшынэнущ.
GEN.9.6	Хэт цӀыхум илъ игъажэми,
GEN.9.6	абы и лъыр цӀыхурщ зыгъэжэнур,
GEN.9.6	цӀыхур Тхьэм езым и теплъэу къигъэщӀащи.
GEN.9.7	– АтӀэ фэ фылъхуэ-фыпӀэ, фыбагъуэ, икӀи тез фыхъу щӀылъэм, икӀи икъукӀэ фыщыбагъуэ абдежым.
GEN.9.8	ЯжриӀащ Тхьэм Нухьи абы и къуэхэми:
GEN.9.9	– Мис, Сэ фэри иужькӀэ къыфтехъукӀыну щӀэблэхэми зэгурыӀуэныгъэ фызощӀылӀэ, 
GEN.9.10	фэ фи гъусэу псэ зыпыт дэтхэнэми, къуалэбзухэми, Ӏэщхэми, щӀым тету фи гъусэ хьэкӀэкхъуэкӀэ псоми, кхъухьым къикӀа псоми, щӀылъэм тет псэущхьэ псоми зэгурыӀуэныгъэ язоухылӀэ; 
GEN.9.11	Си зэгурыӀуэныгъэ фызоухылӀэ:
GEN.9.11	псэ зыпыт дэтхэнэри дяпэкӀэ псыдзэм зэи
GEN.9.11	зэрыхэзмыгъэкӀуэдэнумкӀэ,
GEN.9.11	икӀи щӀылъэр изылъэсыкӀын псыдзэ зэи
GEN.9.11	зэрыщымыӀэжынумкӀэ.
GEN.9.12	ЖиӀащ Тхьэм итӀанэ:
GEN.9.12	– Сэ фэри, фэ къыфщӀыгъуу псэ зыпыт дэтхэнэми, къэхъуну щӀэблэхэри къыхиубыду, зэгурыӀуэныгъэ фэзухылӀэр къэзыгъэпэж нэщэнэр мис: 
GEN.9.13	Сэ хызолъхьэ Си лэгъупыкъур пшэм, ар Сэрэ щӀылъэмрэ дякум дэлъ зэгурыӀуэныгъэм и нэщэнэу щытын папщӀэ.
GEN.9.14	Сэ щӀылъэм пшэ нытезгъэхьэмэ, а пшэм къыщылъэгъуэнущ лэгъупыкъур. 
GEN.9.15	КъэкӀыжынущ итӀанэ си гум фэри псэ зыпыт адрей псоми зэгурыӀуэныгъэу фэзухылӀауэ щытар; псыр зэи къиужынукъым, сыт хуэдэ псэ зыпытри хэмыкӀуэдэн папщӀэ. 
GEN.9.16	Лэгъупыкъури хэтынущ пшэм, Сэри ар къэслъагъуурэ сигу къэкӀыжынущ Сэрэ дэтхэнэ псэ зыпыту щӀылъэм тетымрэ ди зэхуакум дэлъ мыкӀуэдыжын зэгурыӀуэныгъэр.
GEN.9.17	ЖриӀащ Тхьэм Нухь адэкӀэ:
GEN.9.17	– Аращ Сэрэ дэтхэнэ псэ зыпыту щӀылъэм тетымрэ ди зэхуакум Сэ дэзгъэува зэгурыӀуэныгъэм и нэщэнэр.
GEN.9.18	Нухь и къуэхэу кхъухьым къикӀыжауэ щытахэр Щэм, Хъам, Ефэт сымэт. Хъам КъэнаӀан и адэт. 
GEN.9.19	Щыри Нухь и къуэт, абыхэм къатепщӀыкӀыжащ щӀылъэм щыпсэу псори.
GEN.9.20	Нухь щӀым телэжьыхьу щӀидзэри игъэтӀысащ жызум хадэ. 
GEN.9.21	Абы санэ ирифри чэф хъуауэ щӀэлът и шэтырым пцӀанэу. 
GEN.9.22	Къилъэгъуащ Хъам, КъэнаӀан и адэм, и адэр зэрыпцӀанэр, икӀи къыщӀэкӀыжри яжриӀэжащ и къуэшитӀым. 
GEN.9.23	Щэмрэ Ефэтрэ щыгъын къащтэщ, я дамэм тралъхьэри, щӀыбкӀэ икӀуэтурэ щӀыхьэри я адэр щӀахъумащ; ахэр лъэныкъуэкӀэ къэгъэзати, ялъэгъуакъым я адэр зэрыпцӀанэр. 
GEN.9.24	Нухь санэм кърита чэфыр пкърыкӀыжауэ къэушри къищӀащ и къуэ нэхъыщӀэм кърищӀар; 
GEN.9.25	ЖиӀащ абы итӀанэ:
GEN.9.25	– Тхьэм и ней КъэнаӀан къыщыхуэ;
GEN.9.25	и къуэшхэм я пщылӀхэм я пщылӀыж хъунущ ар.
GEN.9.26	ИтӀанэ жиӀащ:
GEN.9.26	– Зиусхьэну Щэм зыхуэлажьэ Тхьэм щӀыхьыр ейщ!
GEN.9.26	КъэнаӀан абы и пщылӀ ирехъу.
GEN.9.27	Ирегъэбагъуэ Тхьэм Ефэт,
GEN.9.27	икӀи щӀретӀысхьэ ар Щэм и шэтырхэм;
GEN.9.27	ауэ КъэнаӀан абы и пщылӀ ирехъу.
GEN.9.28	Псыдзэм и ужькӀэ псэуащ Нухь илъэс щищрэ тхущӀкӀэ. 
GEN.9.29	Нухь, илъэс щибгъурэ тхущӀрэ къигъэщӀа нэужь, дунейм ехыжащ.
GEN.10.1	Мис Нухь и къуэхэу Щэм, Хъам, Ефэт сымэ къатехъукӀахэм я хъыбар.
GEN.10.1	Псыдзэм и ужькӀэ абыхэм къахуэхъуащ сабийхэр.
GEN.10.2	Ефэт и къуэхэр: Гомэр, Магогъ, Мадай, Яуан, Тубал, Мэщэх, Тирас.
GEN.10.3	Гомэр и къуэхэр: Ащкъэназ, Рыфат, Тогъармэ.
GEN.10.4	Яуан и къуэхэр: Елишэ, Тарщищ, къит цӀыхухэмрэ Додан цӀыхухэмрэ.
GEN.10.5	Ахэр хытӀыгу, хы Ӏуфэ хэгъэгухэм итӀысхьащ, хэти езым и бзэ иӀэжу, и лӀакъуи иӀэжу, и цӀыху лъэпкъи иӀэжу.
GEN.10.6	Хъам и къуэхэр: Куш, Мицраим, Пут, КъэнаӀан.
GEN.10.7	Куш и къуэхэр: Сэбэ, Хьауилэ, Саутэ, РаӀымэ, Саутэхэ. РаӀымэ и къуэхэр: Шэбэрэ Дэданрэ.
GEN.10.8	Куш апхуэдэуи къыхуэхъуащ Нимроди: мыращ япэрейуэ щӀылъэм щылъэщу щытар. 
GEN.10.9	Ар Зиусхьэным дежкӀэ щакӀуэ лъэщт; абы къыхэкӀыуи жаӀэ: «Нимрод хуэдэу Зиусхьэным дежкӀэ щакӀуэ лъэщщ». 
GEN.10.10	Абы и пащтыхьыгъуэр япэ щӀыкӀэ мыпхуэдэу зэхэтт: Бабилон, Ерэх, Акъад, Халне. Ахэр ШынӀар щӀыналъэм щыӀэщ. 
GEN.10.11	А щӀыналъэм ар икӀщ, Ашур щӀыналъэм кӀуэри, иухуащ Нынэуи, Рехьовот-Ир, Къалахъ къалэхэр, 
GEN.10.12	Нинэуимрэ Къалахъ къалэшхуэмрэ я кум дэтщ Рэсэни;
GEN.10.13	Мицраим къытехъукӀащ:
GEN.10.13	луд цӀыхухэри, Ӏанам цӀыхухэри, лахэу цӀыхухэри, нафтухъ цӀыхухэри, 
GEN.10.14	патрус цӀыхухэри, фылист цӀыхухэр къызыхэкӀа каслухъ цӀыхухэри, къафтор цӀыхухэри.
GEN.10.15	КъэнаӀан къытехъукӀащ:
GEN.10.15	абы и щыпэлъху Цыдон, Хет
GEN.10.16	еус цӀыхухэр, амор цӀыхухэр, гъыргъаш цӀыхухэр, 
GEN.10.17	хъыу цӀыхухэр, Ӏаркъ цӀыхухэр, син цӀыхухэр, 
GEN.10.18	аруд цӀыхухэр, цэмар цӀыхухэр, хъамат цӀыхухэр.
GEN.10.18	ИужькӀэ КъэнаӀан лӀакъуэхэр зэбгрыкӀащ. 
GEN.10.19	Аращи, КъэнаӀан цӀыхухэм я гъунапкъэхэр нэсырт Цыдон къыщыщӀэдзауэ ГъэраркӀэ хуэкӀуэ Газэ нэс, абы къыщыщӀэдзауэ Содом, Ӏаморэ, Адмэ икӀи Цэбоим яхуэкӀуэу ЛэщаӀ нэс.
GEN.10.20	Ахэр Хъам къытекӀахэрщ, я унагъуэхэмкӀэ, я бзэхэмкӀэ, я щӀыналъэхэмкӀэ, я лъэпкъхэмкӀэ.
GEN.10.21	Ефэт и къуэш нэхъыжьу Ӏэбар и къуэ псоми я адэу Щэми сабийхэр къыхуэхъуащ.
GEN.10.22	Щэм и къуэхэр: Ӏэлам, Ашур, Арпакшад, Луд, Арам.
GEN.10.23	Арам и къуэхэр: Ӏуц, Хъул, Гъэтэр, Маш сымэ.
GEN.10.24	Арпакшад къыхуэхъуащ Щэлахъ, Щэлахъ къыхуэхъуащ Ӏэбэр. 
GEN.10.25	Ӏэбар къыхуэхъуащ къуитӀ; зым и цӀэт Пэлэгъ
GEN.10.26	Яктан къыхуэхъуащ Алмодад, Щэлеф, Хъацармаот, Ярахъ, 
GEN.10.27	Хадорам, Узал, Дикълэ, 
GEN.10.28	Ӏобал, Абимаел, Щэбэ, 
GEN.10.29	Офыр, Хьауилэ, Иобаб сымэ.
GEN.10.29	Ахэр псори Якътан и къуэщ. 
GEN.10.30	Абыхэм я псэупӀахэр Мэщэ къыщыщӀэдзауэ Сэфар къуэкӀыпӀэмкӀэ щыӀэ бгы щӀыналъэм нос.
GEN.10.31	Ахэр Щэм и къуэхэрщ, я унагъуэхэмкӀэ, я бзэхэмкӀэ, я щӀыналъэхэмкӀэ, я лъэпкъхэмкӀэ.
GEN.10.32	Ахэращ Нухь и къуэхэм я унагъуэхэр, езыхэр къызытекӀакӀэ, я лъэпкъкӀэ. Псыдзэм и ужькӀэ абыхэм къатехъукӀри лъэпкъхэм зыщаубгъуащ щӀылъэм.
GEN.11.1	ЩӀылъэ псом щыщыӀар зы бзэрэ зы псэлъэкӀэрэт. 
GEN.11.2	КъуэкӀыпӀэмкӀэ къыщежьэри къакӀуэурэ, Шинар
GEN.11.3	– Чырбыш дгъэжынщи, мафӀэкӀэ дгъэжьэжынщ, – жаӀащ абыхэм.
GEN.11.3	Арати, яӀэ хъуащ абыхэм мывэхэм я пӀэкӀэ чырбышхэр, сэхум и пӀэкӀэ щӀыгу мэзыш.
GEN.11.4	– Дыухуэнщ ди щхьэм папщӀэ къалэрэ уафэм щӀэуэу чэщанэрэ, ди цӀэри дгъэӀунщ, щӀылъэ псом дыщызэмыбгрыкӀыу, – жаӀащ абыхэм итӀанэ.
GEN.11.5	Къехащ итӀанэ Зиусхьэныр, цӀыхум и къуэхэм яухуэ къалэмрэ чэщанэмрэ еплъыну. 
GEN.11.6	ЖиӀащ Зиусхьэным:
GEN.11.6	– Мис, зы лъэпкъщ, зы бзэщ псоми яӀэр; мис мыращ абыхэм яухуэну зыщӀадзар; сытым и ужь ихьэми, псори яхузэфӀэкӀынущ. 
GEN.11.7	АтӀэ дехынщи, щызэхэдгъэзэрыхьынщ абдежым абыхэм я бзэр, зым жиӀэр адрейм къыгурымыӀуэжу.
GEN.11.8	Арати, Зиусхьэным ахэр щӀылъэ псом щызэбгригъэкӀащ, абдежым къригъэкӀри, а щӀыкӀэмкӀи абыхэм щагъэтыжащ къалэр ухуэн. 
GEN.11.9	Абы къыхэкӀкӀэ, абы цӀэуэ фӀащащ: Бабилон
GEN.11.10	Шем къытехъукӀахэр:
GEN.11.10	Шем илъэсищэ щыхъум, къыхуэхъуащ Арпахшад, псыдзэм и ужькӀэ илъэситӀ дэкӀауэ. 
GEN.11.11	Арпахшад къыхуалъхуа нэужь, Шем псэужащ илъэс щитхукӀэ, нэгъуэщӀ къуэхэри пхъухэри къыхуалъхуащ.
GEN.11.12	Арпахшад, илъэс щэщӀрэ тхукӀэ псэуауэ, Шэлах къыхуэхъуащ. 
GEN.11.13	Шэлах къалъхуа нэужь, Арпахшад псэужащ илъэс щиплӀрэ щыкӀэ, къуэхэри пхъухэри къыхуалъхуащ.
GEN.11.14	Шэлах, илъэс щэщӀкӀэ псэуауэ, Ӏэбэр къыхуэхъуащ. 
GEN.11.15	Ӏэбэр къалъхуа нэужь, Шэлах псэужащ илъэс щиплӀрэ щыкӀэ, къуэхэри пхъухэри къыхуэлъхуащ.
GEN.11.16	Ӏэбэр, илъэс щэщӀрэ плӀыкӀэ псэуауэ, Пэлэгъ къыхуэхъуащ. 
GEN.11.17	Пэлэгъ къалъхуа нэужь, Ӏэбэр псэужащ илъэс щиплӀрэ щэщӀкӀэ, къуэхэри пхъухэри къыхуэлъхуащ.
GEN.11.18	Пэлэгъ, илъэс щэщӀкӀэ псэуауэ, РэӀу къыхуэхъуащ. 
GEN.11.19	РэӀу къалъхуа нэужь, Пэлэгъ псэужащ илъэс щитӀрэ бгъукӀэ, къуэхэри пхъухэри къыхуалъхуащ.
GEN.11.20	РэӀу, илъэс щэщӀрэ тӀукӀэ псэуауэ, Сэрыругъ къыхуэхъуащ. 
GEN.11.21	Сэрыругъ къалъхуа нэужь, РэӀу псэужащ илъэс щитӀрэ блыкӀэ, къуэхэри пхъухэри къыхуэлъхуащ.
GEN.11.22	Сэрыругъ, илъэс щэщӀкӀэ псэуауэ, Нахъор къыхуэхъуащ. 
GEN.11.23	Нахъор къалъхуа нэужь, Сэрыругъ псэужащ илъэс щитӀкӀэ, къуэхэри пхъухэри къыхуэлъхуащ.
GEN.11.24	Нахъор илъэс тӀощӀрэ бгъукӀэ псэуауэ, Тэрахъ къыхуэхъуащ. 
GEN.11.25	Тэрахъ къалъхуа нэужь, Нахъор псэужащ илъэсищэрэ пщыкӀубгъукӀэ, къуэхэри пхъухэри къыхуалъхуащ.
GEN.11.26	Тэрахъ илъэс блыщӀкӀэ псэуауэ, къыхуэхъуащ Ибрами, Нахъори, Харани.
GEN.11.27	Мис Тэрахъ къытехъукӀахэр:
GEN.11.27	Тэрахъ къыхуэхъуащ Ибрам, Нахъор, Харан сымэ. Харан къыхуэлъхуащ Лут. 
GEN.11.28	И адэ Тэрахъ псэууэ, Харан щылӀащ езыр зыщалъхуа щӀыналъэу Халдей къэралыгъуэм щыӀэ Ур къалэм. 
GEN.11.29	Ибрамрэ Нахъоррэ къашащ фыз; Ибрам и фызым Сарай и цӀэт; Нахъор и фызым и цӀэр Милкъэт, ар Милкъэрэ Искъэрэ я адэ Харан ипхъут. 
GEN.11.30	Сарай лъхугъэншэт икӀи сабииншэт.
GEN.11.31	Тэрахъ и къуэ Ибрам, Харан и къуэ ЛутӀу и къуэрылъхур, и нысэ Сараеу езым и къуэ Ибрам и фызыр зыщӀигъури, ахэр и гъусэу, къыдэкӀащ Халдей къэралыгъуэм щыщ Ур къалэм, Ханаан щӀыналъэм кӀуэну, ауэ, Харан нэсауэ, ахэр къыщыувыӀащ абдежым.
GEN.11.32	Тэрахъ илъэс щитӀрэ тхукӀэ псэуауэ щылӀащ Харан къэралыгъуэм.
GEN.12.1	Зиусхьэным жриӀащ Ибрам:
GEN.12.1	– ИкӀ уи щӀыналъэм, яхэкӀ уи лъэпкъэгъухэм, уи адэм и унэр къэбгыни, кӀуэ Сэ уэзгъэлъагъуну щӀыналъэм. 
GEN.12.2	ИтӀанэ Сэ къыптезгъэхъукӀынущ лъэпкъ ин дыдэ, си нэфӀ пщыхуэнущ, уи цӀэри згъэлъэгэнущ; Тхьэм и нэфӀ щыхуэныгъэр зыбгъэдэкӀынури уэращ!
GEN.12.3	Сэ си нэфӀ ящыхуэнущ уэ зи нэфӀ къыпщыхуэхэм,
GEN.12.3	си ней ящыхуэнущ уэ зи ней къыпщыхуэхэм;
GEN.12.3	уэ уи хьэтыркӀэ си нэфӀ ящыхуэнущ
GEN.12.3	дунейм тет цӀыху лъэпкъ псоми!
GEN.12.4	Арати, ежьащ Ибрам, Зиусхьэным абы къызэрыжриӀам тету; абы щӀыгъуу ежьащ ЛутӀ. Ибрам илъэс блыщӀрэ тхурэ и ныбжьт Харан къыщикӀам щыгъуэ. 
GEN.12.5	ЗыщӀигъуащ Ибрам Сарай, и фызыр, ЛутӀи, и къуэшым и къуэр, къыздащтащ абыхэм я мылъку псори, здрашэжьащ абыхэм Харан щаӀа цӀыху псори; ежьащ ахэр, Ханаан щӀыналъэм кӀуэн папщӀэ; КӀуащ Ханаан щӀыналъэм. 
GEN.12.6	ПхрыкӀащ Ибрам а щӀыналъэм Шехэм щӀыпӀэм нэс, Морэ жыгеилъэм нэс. А щӀыналъэм а лъэхъэнэм щыпсэурт ханаан цӀыхухэр. 
GEN.12.7	Абдеж Зиусхьэныр Ибрам къыхуэзэри, къыжриӀащ:
GEN.12.7	– Уэ къыптехъукӀыну цӀыхухэм естынущ Сэ мы щӀыналъэр.
GEN.12.7	КъыхуэкӀуа Зиусхьэным щыхуиухуащ Ибрам къурмэнщӀыпӀэ итӀанэ. 
GEN.12.8	Абдежым икӀри, ежьащ ар бгымкӀэ, Бэтэл и къуэкӀыпӀэмкӀэ; икӀи и шэтырыр игъэуващ, езым елъытауэ къухьэпӀэмкӀэ Бэтэл щыӀэу, къуэкӀыпӀэмкӀэ Ӏай щыӀэу; абдежым Зиусхьэным къурмэнщӀыпӀэ щыхуиухуэри, елъэӀуащ Зиусхьэным. 
GEN.12.9	Ибрам тэджыжри, ипщэкӀэ кӀуэуэ адэкӀэ ежьэжащ.
GEN.12.10	Щыгъаблэт а щӀыналъэм. Арати, ехащ Ибрам Мысырым, абы хамэу псэупӀэ щылъыхъуэну; сыт щхьэкӀэ жыпӀэмэ гъаблэм нэхъри зыщиубгъуат а щӀыналъэм. 
GEN.12.11	Ар Мысырым щынэблагъэм, и фыз Сарай жриӀащ мыпхуэду:
GEN.12.11	– Сэ сощӀэ уэ уи теплъэкӀэ бзылъхугъэ дахэу узэрыщытыр; 
GEN.12.12	Мысырым и цӀыхухэм укъалъагъумэ, «мыр мобы и фызщ» жаӀэнурэ сэ саукӀынущ, ауэ уэ псэууэ укъагъэнэнущ. 
GEN.12.13	АтӀэ жыӀэ уэ узишыпхъуу, си Ӏуэхур уэ уи хьэтыркӀэ фӀы хъун папщӀэ, си псэри уи фӀыгъэкӀэ къелын папщӀэ.
GEN.12.14	Апхуэдэуи хъуащ Ибрам Мысырым къыщыкӀуэм. Мысыр цӀыхухэм ялъэгъуащ ар икъукӀэ бзылъхугъэ дахэу зэрыщытыр; 
GEN.12.15	Ар фирхьэуным и лӀакъуэлӀэшхэм къалъагъури, фирхьэуным хуаӀуэтащ абы и щытхъур; икӀи яшащ Сарай фирхьэун унэм. 
GEN.12.16	Ибрам и Ӏуэхухэр фӀы хъуат абы и хьэтыркӀэ; иӀэт абы Ӏэщ цӀыкӀуи, Ӏэщышхуи, шыдхэри, унэӀутхэри, унэӀут бзылъхугъэхэри, къыдырхэри, махъшэхэри. 
GEN.12.17	Ауэ Зиусхьэным удын хьэлъэхэмкӀэ хигъэщӀащ фирхьэунри абы и унэри, Ибрам и фыз Сарай щхьэкӀэ. 
GEN.12.18	Фирхьэуным Ибрам къриджэри жриӀащ:
GEN.12.18	– Сыт уэ къызэпщӀар? Щхьэ къызжумыӀарэ ар узэрифызыр? 
GEN.12.19	Щхьэ жыпӀат уэ «ар си шыпхъущ» жыпӀэу? Сэ ар си фыз сщӀы пэтащ. Мис иджы уи фызыр; здэшэжи, кӀуэж.
GEN.12.20	Фирхьэуным абы теухуауэ унафэ яхуищӀри цӀыхухэм ирагъэжьэжащ ари абы и фызри, абы иӀа псори иратыжри.
GEN.13.1	Ежьащ Ибрам Мысырым икӀыу ипщэкӀэ, и фызри, езым бгъэдэлъ псори, ЛутӀи щӀыгъуу. 
GEN.13.2	Ибрам икъукӀэ бейт, Ӏэщи, дыжьыни, дыщэи и куэдт.
GEN.13.3	Пищэрт абы и Ӏэпхъуэшэпхъуэным ипщэкӀэ къикӀрэ БэтэлкӀэ кӀуэуэ, япэм езым и шэтырыр здэщыта щӀыпӀэу Бэтэлрэ Ӏай къалэмрэ я зэхуакум дэтым нэсу, 
GEN.13.4	япэу езым иухуауэ щытыгъа къурмэнщӀыпӀэр здэщыӀэ щӀыпӀэм нэсу; абдежми Ибрам щелъэӀуащ Зиусхьэным.
GEN.13.5	Ибрам и гъусэу кӀуэ ЛутӀ иӀэт Ӏэщ цӀыкӀуи, Ӏэщышхуи, шэтырхэри. 
GEN.13.6	КъемэщӀэкӀырт абыхэм щӀыгур, зэгъусэу псэун папщӀэ, сыт щхьэкӀэ жыпӀэмэ абыхэм я мылъкухэр апхуэдизкӀэ куэдти, ахэр зэгъусэу псэуфыртэкъым. 
GEN.13.7	Арати, къыдэхъуащ зэдауэ Ибрам и Ӏэщыхъуэхэмрэ ЛутӀи Ӏэщыхъуэхэмрэ яку; ханаан цӀыхухэри пэриз цӀыхухэри абы щыгъуэ щыпсэурт а щӀыналъэм. 
GEN.13.8	ЖриӀащ Ибрам ЛутӀ итӀанэ:
GEN.13.8	– Къыдремыхъуэ уэри сэри, си мэлыхъуэхэми уи мэлыхъуэхэми дяку къайгъэ; сыт щхьэкӀэ жыпӀэмэ дэ дызэӀыхьлыщ. 
GEN.13.9	ЩӀыналъэ псори уи пащхьэ къилъкъэ? АтӀэ збгъэдэкӀи, зэфӀэкӀащ. Уэ сэмэгумкӀэ укӀуэмэ, сэ ижьымкӀэ сыкӀуэнщ; уэ ижьымкӀэ укӀуэрэ, сэ – сэмэгумкӀэ.
GEN.13.10	ЛутӀ и напӀэр къиӀэтри къилъэгъуащ Юрдан и Ӏэшэлъашэ псори, а щӀыналъэр Цоар нэсу псыкӀэ гъэнщӀауэ зэрыщытыр, Зиусхьэным и жыг хадэмрэ Мысыр щӀыналъэмрэ хуэдэу. Ар Зиусхьэным Содомрэ Ӏаморэрэ игъэкӀуэдын и пэщ. 
GEN.13.11	И щхьэм папщӀэ ЛутӀ къыхихащ Юрдан псым и Ӏэшэлъашэ псори; ежьащ ЛутӀ кӀуэкӀыпӀэмкӀэ итӀанэ. Арати, зэхэкӀащ ахэр. 
GEN.13.12	Ибрам щӀидзащ Ханаан щӀыналъэм щыпсэууэ; ЛутӀ аузым и Ӏэшэлъашэм ит къалэхэм щыпсэуну щӀидзэри, щригъэувыкӀащ и шэтырхэр Содом нэсу. 
GEN.13.13	Ауэ Содом дэсхэр бзаджэт, Зиусхьэным и пащхьэм гуэныхь куэд къыщахьат.
GEN.13.14	Зиусхьэным жриӀащ Ибрам, абы ЛутӀ хэкӀа нэужь:
GEN.13.14	– КъэӀэт уи напӀэр, уэ иджы уздэщыӀэ щӀыпӀэм иплъыкӀи, плъэ ищхъэрэкӀи, ипщэкӀи, къуэкӀыпӀэмкӀи, къухьэпӀэмкӀи. 
GEN.13.15	ЩӀыгуу уи нэм къиубыдыр зэрыщыту Сэ уэстынущ уэри уэ къыптехъукӀыну цӀыхухэми игъащӀэкӀэ фиӀэну. 
GEN.13.16	Згъэбэгъуэнущ уэ къыптехъукӀыну цӀыхухэр пшахъуэм хуэдэу;
GEN.13.16	зыгуэрым пшахъуэр ибжын хузэфӀэкӀмэ,
GEN.13.16	уэ къыптехъукӀыну цӀыхухэри бжа хъунущ.
GEN.13.17	– Тэдж, къызэхэкӀухь мы щӀыналъэр и кӀыхьагъкӀи и бгъуагъкӀи: сыт щхьэкӀэ жыпӀэмэ Сэ уэ уэстынущ ар.
GEN.13.18	Ибрам шэтырыр иришажьэри ежьащ, икӀи щытӀысащ Хэврон къалэм щыӀэ Мамрэ
GEN.14.1	Мыр къэхъугъащ Шинар и пащтыхь Амрафэл, Еласарым и пащтыхь Ариох, Еламым и пащтыхь КъэдарлаӀомэр, Гоим и пащтыхь Тидал сымэ я махуэхэм: 
GEN.14.2	Абыхэм зауэ иращӀылӀащ Содомым и пащтыхь Бэрэ, Ӏаморэ и пащтыхь Биршэ, Адмэ и пащтыхь Щынаб, Цэвоим и пащтыхь Шэмэбэр, Бэлэ и пащтыхь Цоар сымэ. 
GEN.14.3	Ахэр псори щызэхуэзащ Сидим аузым, иджы Хы Шыугъэр здэщыӀэм деж. 
GEN.14.4	Илъэс пщыкӀутӀкӀэ ахэр КъэдарлаӀомэр и бжьым щӀэтащ, ауэ епщыкӀущанэ илъэсым зыкъаӀэтащ.
GEN.14.5	ЕпщыкӀуплӀанэ илъэсым КъэдарлаӀомэррэ абы и гъусэ пащтыхьхэмрэ къакӀуэри, щыхагъэщӀащ рефэ цӀыхухэр Аштэрот-Карнаим деж, зуз цӀыхухэр Хам деж, эм цӀыхухэр Шаве-Кириатаим деж, 
GEN.14.6	хор цӀыхухэри езыхэм я Сеир бгым деж, губгъуэ нэщӀым ит Ел-Паран нэсу. 
GEN.14.7	ИтӀанэ абы къикӀыжри, ахэр къэкӀуащ Эн-Мишпат псынэу Кадеш хъужым, икӀи хагъэщӀащ Амалек цӀыхухэм я хэкур зэрыщыту, апхуэдэуи Хацецон-Тамарэ деж щыпсэу амор цӀыхухэри.
GEN.14.8	Апхуэдэу щыхъум, Содом пащтыхьри, Ӏаморрэ пащтыхьри, Адмэ пащтыхьри, Цэвоим пащтыхьри, Бэлэ и пащтыхьу Цоар хъужри къыдэкӀри Сиддим аузым деж щезэуэн щӀадзащ абыхэм. 
GEN.14.9	Зэзэуахэр еламым и пащтыхь КъэдарлаӀомэр, Гоим пащтыхьу Тидал, Шинар и пащтыхьу Амрафэл, Еласар пащтыхьу Ариох сымэщ, пащтыхьиплӀыр тхум япэщӀэту. 
GEN.14.10	Сиддим аузым деж щыкуэдт мэзыш мащэхэр. Арати, Содомрэ Ӏаморрэ я пащтыхь щӀэпхъуэжахэр абыхэм ихуащ; къэнахэри бгыхэмкӀэ щӀэпхъуэжащ. 
GEN.14.11	ТекӀуахэм Содомрэ Ӏаморрэ я мылъку псори я гъэтӀылъыгъэ псори яхьри, кӀуэжащ. 
GEN.14.12	Апхуэдэу Ибрам и къуэшым и къуэ ЛутӀ Содом щыпсэумрэ абы и мылъкумрэ яубыдри, кӀуэжащ.
GEN.14.13	Къелахэм ящыщ зы къакӀуэри хъыбар къригъэщӀащ Ибрам журтым. Ибрам зыщыпсэуар амор цӀыхуу Мамрэ зи цӀэм и жыгей мэзыращ. Ар Ешколрэ Анэрэ я къуэшт. Ахэр Ибрам къыкъуэтт. 
GEN.14.14	Ибрам, и Ӏыхьлыр гъэр хъуауэ щызэхихым, езым и унэм къыщалъхуа унэӀуту щищрэ пщыкӀуийрэ, ӀэщэкӀэ иузэдри, якӀэлъыпхъэращ бийхэм Дан нэс. 
GEN.14.15	Загуэшри, езыри и унэӀутхэри ятеуащ абыхэм жэщым, икӀи ахэр хигъащӀэри ихуащ Дамаск и сэмэгурабгъумкӀэ щыӀэ Хъобэ нэс. 
GEN.14.16	ЗыӀэщӀигъэхьэжащ Ибрам мылъку псори, и Ӏыхьлы ЛутӀ, абы и мылъкури, апхуэдэуи бзылъхугъэхэри цӀыхубэри.
GEN.14.17	КъэдарлаӀомэри абы и гъуса пащтыхьхэри хигъэщӀауэ, Ибрам къигъэзэжауэ къыщыкӀуэжым, иджы пащтыхь аузкӀэ зэджэ Щавэ аузым деж абы къыщыпежьащ Содом пащтыхьыр.
GEN.14.18	Салем и пащтыхь Малхицэдэкъ абы къыприхьэжьащ щӀакхъуэрэ санэрэ. Ар Тхьэуэ я нэхъ Лъагэм и тхьэгъэпст. 
GEN.14.19	Ар Тхьэм хуелъэӀури и нэфӀ къыщыхуэну жиӀащ:
GEN.14.19	– Тхьэуэ я нэхъ Лъагэу,
GEN.14.19	уафэмрэ щӀылъэмрэ КъэзыгъэщӀам, Ибрам и нэфӀ щрехуэ;
GEN.14.20	Тхьэуэ я нэхъ Лъагэу уи бийхэр уи ӀэмыщӀэ изылъхьам щӀыхьышхуэр ейщ.
GEN.14.20	Ибрам иритащ а Малхицэдэкъ псом щыщуи Ӏыхьэ пщӀанэр.
GEN.14.21	Абдеж къыжриӀащ Содом пащтыхьым Ибрам:
GEN.14.21	– ЦӀыхухэр къызэти, мылъкур уэ нащтэ.
GEN.14.22	Ауэ Ибрам жриӀащ Содом пащтыхьым:
GEN.14.22	– Си Ӏэр хузоӀэт Зиусхьэну Тхьэ я нэхъ Лъагэм, уафэмрэ щӀылъэмрэ КъэзыгъэщӀам, тхьэ жызоӀэ 
GEN.14.23	уэ «Сэ бей сщӀащ Ибрам» жумыӀэн щхьэкӀэ, ууейм щыщу уеблэмэ Ӏуданэрэ вакъэ лъэпсрэ къэзмыщтэну, 
GEN.14.24	Си цӀыхухэм яшхамрэ сэ си гъусэу нэкӀуахэм ялъыс Ӏыхьэмрэ нэмыщӀ; Анэри, Эшколи, Мамрей сыми кърещтэ езыхэм я Ӏыхьэр.
GEN.15.1	А къэхъукъащӀэхэм я ужькӀэ Зиусхьэныр Ибрам къыхуэлъагъуэри и псалъэ къылъигъэсащ:
GEN.15.1	– Умышынэ, Ибрам;
GEN.15.1	Сэ уэ СыуимэӀухущ;
GEN.15.1	уи ӀыхьэфӀыр
GEN.15.1	ин хъунущ.
GEN.15.2	Ибрам жиӀащ:
GEN.15.2	– Тепщэу Зиусхьэн! Уэ къызэптынум сыт есщӀэнур, сэ быныншэу сыкъанэмэ; си унагъуэр зезыхьэ, Дамаск къалэм щыщ мы ЕлиӀэзэрщ си мылъкур къызыхуэнэнур.
GEN.15.3	ЖиӀащ адэкӀэ Ибрам:
GEN.15.3	– Уэ бын къызэптакъыми, унагъуэ Ӏуэхур зезыхьэрщ си лӀэужьыр.
GEN.15.4	Абдеж Зиусхьэным и псалъэр абы къыхуехащ:
GEN.15.4	– Хъунукъым ар уи лӀэужь;
GEN.15.4	уэ уи пкъым къыпкърыкӀынуращ
GEN.15.4	уи лӀэужь хъунур.
GEN.15.5	ИтӀанэ ар шэтырым къыщӀишри, жиӀащ Зиусхьэным:
GEN.15.5	– Уафэм дэплъеи,
GEN.15.5	бжыт вагъуэхэр,
GEN.15.5	ахэр пхуэбжынумэ.
GEN.15.5	АдэкӀи къыжриӀащ абы:
GEN.15.5	– Апхуэдиз хъунущ къыптехъукӀынум я бжыгъэр.
GEN.15.6	Ибрам и фӀэщ хъуащ Зиусхьэным жиӀар, абы къыхэкӀыуи Зиусхьэным абы щыпкъагъэ иӀэу илъытащ.
GEN.15.7	– Мы щӀыналъэр ууей хъун папщӀэ, Халдей щыӀэ Ур къалэм укъыдэзыша Зиусхьэныр Сэращ, – къыжриӀащ Зиусхьэным абы.
GEN.15.8	– Ди тепщэ Зиусхьэн! – жиӀащ Ибрам, – сыткӀэ къэсщӀэну а щӀыналъэр сысей зэрыхъунур?
GEN.15.9	– Схуэгъэн Сэ илъэсищ зы ныбжь жэмыщӀэ, илъэсищ зи ныбжь бжэн, илъэсищ зи ныбжь тӀы, тхьэрыкъуэ анэ, тхьэрыкъуэ шыр, – къыжриӀащ Зиусхьэным абы.
GEN.15.10	Абы а псори хуигъэнащ, ахэр тӀууэ зэгуиупщӀыкӀри игъэтӀылъащ, зы Ӏыхьэр адрейм пэщылъу; ауэ къуалэбзухэр иупщӀэтакъым. 
GEN.15.11	Къащхьэщылъэтащ абыхэм бгъащхъуэхэр; ауэ Ибрам Ӏуихужырт ахэр. 
GEN.15.12	Дыгъэр щыкъухьэм, жей куур къытеуащ Ибрам; Къыщхьэщыхьащ абы шынагъуэри кӀыфӀыгъэшхуэри.
GEN.15.13	Абдеж Зиусхьэным къыжриӀащ Ибрам:
GEN.15.13	– ЗэгъащӀэ уэ къыпщӀэхъуэхэр езыхэм я мыщӀыналъэм хамэ зэрыщыхъунур, пщылӀыпӀэми зэрырагъэувэнур, илъэс щиплӀым и кӀуэцӀкӀэ хьэзаби зэрырагъэшэчынур. 
GEN.15.14	Ауэ Сэ хьэкум тесщӀэнущ ахэр зыгъэпщылӀыну лъэпкъым; абы и ужькӀэ уэ къыпщӀэхъуэхэр а хэкум къикӀыжынущ мылъкушхуэ яӀэу.
GEN.15.15	– Уэ езыр уахыхьэжынущ уи адэжьхэм, гупсэхугъуэ уиӀэу, ущӀалъэхьэжынущ жьыщхьэ махуэ ухъуауэ.
GEN.15.16	– ЕплӀанэ щӀэблэм деж къагъэзэжынущ къэпщӀэхъунухэм мыбдеж, сыт щхьэкӀэ жыпӀэмэ эмор цӀыхухэм я хабзэншагъэхэм я пщалъэр иджыри гъэнщӀа хъуакъым.
GEN.15.17	Дыгъэр къухьэри, кӀыфӀ къыщыхъуам, Ӏугъуэ къызрих хьэкурэ Ӏэдакъэ мафӀэрэ дэкӀащ упщӀэтауэ щылъ псэущхьэхэм я зэхуакум.
GEN.15.18	А махуэм Зиусхьэным Ибрам ирищӀылӀащ зэгурыӀуэныгъэ, мыр жиӀэри:
GEN.15.18	– Уэ къыптехъукӀынухэм изот Сэ мы щӀыналъэр, Мысыр псым къыщыщӀэдзауэ псы ин дыдэм, Евфрат псым, нэсу: 
GEN.15.19	кен цӀыхухэм, кениз цӀыхухэм, кадмон цӀыхухэм, 
GEN.15.20	хет цӀыхухэм, пэриз цӀыхухэм, рефэ цӀыхухэм, 
GEN.15.21	амор цӀыхухэм, ханаан цӀыхухэм, гъиргъаш цӀыхухэм икӀи ебус цӀыхухэм я щӀыналъэ.
GEN.16.1	Ауэ Сарай, Ибрам и фызыр, лъхуэртэкъым. Абы иӀэт унэӀут бзылъхугъэ Хьэджэр и цӀэу, Мысырым щыщу. 
GEN.16.2	ЖриӀащ Сарай Ибрам:
GEN.16.2	– КъэдаӀуэ, Зиусхьэным зэхуищӀащ си кӀуэцӀыр, сымылъхуэн папщӀэ; атӀэ щӀыхьэ си унэӀут бзылъхугъэм деж: абы къыбгъэдэкӀыу сэ сабий сиӀэнкӀи хъунщ.
GEN.16.2	Ибрам едэӀуащ Сарай и псалъэм. 
GEN.16.3	Ханаан щӀыналъэм Ибрам илъэсипщӀкӀэ щыпсэуа нэужь, Ибрам и фыз Сарай и унэӀут бзылъхугъэр, Мысырым щыщ Хьэджэр, иритащ фызу езым илӀ Ибрам. 
GEN.16.4	ЩӀыхьащ ар Хьэджэр деж, модрейри лъэщыджэ хъуащ. Лъэщыджэ зэрыхъуам гу щылъитэжым, абы и зиусхьэн гуащэм нэмыплъ ириту щӀидзащ.
GEN.16.5	– Си гукъеуэмкӀэ уэрщ къуаншэр, – жриӀащ Сарай Ибрам, – сэ уэстащ си унэӀут бзылъхугъэр, уекӀуэлӀэну; ауэ абы, уэндэгъу зэрыхъуар щилъагъум, нэмыплъ къызиту щӀидзащ; къытхурехъу Зиусхьэныр уэрэ сэрэ хеящӀэ.
GEN.16.6	– Уи унэӀутыр уи ӀэмыщӀэ илъщ, – жриӀащ Ибрам, – уэ ещӀэ абы узыхуейр.
GEN.16.6	Сарай дикъузэу щӀидзати, Хьэджэр щӀэпхъуэжащ.
GEN.16.7	Зиусхьэным и мелыӀычым ар къыщигъуэтащ губгъуэ нэщӀым къыщыщӀэж псынэм деж, Шур хуэкӀуэ гъуэгум и гъунэгъу псынэм деж. 
GEN.16.8	ЖриӀащ абы:
GEN.16.8	– Хьэджэр, Сарай и унэӀут! Дэнэ укъикӀа, дэни укӀуэрэ?
GEN.16.8	– Сэ си зиусхьэн гуащэ Сарай и пащхьэ сыкъикӀри сыщӀэпхъуэжащ, – жиӀащ абы.
GEN.16.9	– Уи бысым зиусхьэн гуащэм деж гъэзэжи, абы хуэжыӀэщӀэ, – къыжриӀащ Зиусхьэным и мелыӀычым абы.
GEN.16.10	– Згъэбэгъуэнущ уэ къыптехъукӀынухэм я бжыгъэр, ахэр зэрыкуэд дыдэм къыхэкӀыу пхуэмыбжыну.
GEN.16.11	ИтӀани къыжриӀащ Зиусхьэным и мелыӀычым абы:
GEN.16.11	– Уэ ууэндэгъущ, къуэ къэплъхунущи, фӀэпщынущ абы цӀэуэ Исмэхьил
GEN.16.12	Ар цӀыхухэм яхэтынущ шыд Ӏэлым хуэдэу;
GEN.16.12	ар псоми езауэурэ,
GEN.16.12	псори езым къезэуэнущ,
GEN.16.12	щыпсэунущ ар езым и къуэш псоми емызэгъыу.
GEN.16.13	Хьэджэр фӀищащ Зиусхьэну езым къепсэлъам мы цӀэр: «Уэ у-Ел-Ройщ». Абы къикӀыр: «Сэ сыкъэзылъагъу Тхьэр Уэрщ». Сыт щхьэкӀэ жыпӀэмэ, Хьэджэр жиӀащ: «Пэж дыдэу, сэ сызылъагъум щыслъэгъуа нэужь сыпсэу пӀэрэ?» 
GEN.16.14	Абы къыхэкӀкӀэ а псынэм и цӀэщ Бэр-Лахай-рой
GEN.16.15	Хьэджэр Ибрам къыхуилъхуащ къуэ, Ибрам и къуэм Хьэджэр къыхуилъхуам, Исмэхьил цӀэуэ фӀищащ. 
GEN.16.16	Ибрам и ныбжьыр илъэс ищӀрэ хырэ хъурт Хьэджэр къуэ къыщыхуилъхуам щыгъуэ.
GEN.17.1	Ибрам илъэс бгъущӀрэ бгъурэ щыхъум, Зиусхьэныр абы къыхуэлъагъуэри, къыжриӀащ:
GEN.17.1	– Псори зыхузэфӀэкӀ Тхьэр
GEN.17.2	Дэзгъэувэнщ Си зэгурыӀуэныгъэр Сэрэ уэрэ ди зэхуакуми, икъукӀэ узгъэбэгъуэнщ уэ.
GEN.17.3	ЩӀыгум зытридзащ Ибрам нэкӀукӀэ. Тхьэм, абы адэкӀи къепсалъэурэ, жиӀащ:
GEN.17.4	– Сэрэ уэрэ ди зэхуакум зэгурыӀуэныгъэу дэлъынур мыращ: уэ адэ уахуэхъунущ лъэпкъ куэдым. 
GEN.17.5	ДяпэкӀэ уэ зэи къоджэжынукъым ИбрамкӀэ; атӀэ цӀэуэ уиӀэнущ: Ибрэхьим
GEN.17.6	– ИкъукӀэ узгъэбэгъуэнущ,
GEN.17.6	къыптезгъэхъукӀынущ уэ лъэпкъхэр,
GEN.17.6	пащтыхьхэри къыптехъукӀынущ уэ.
GEN.17.7	– Сэри уэри, уэ и ужькӀэ къыптехъукӀынухэми, зы щӀэблэм къикӀрэ адрейм кӀуэуэ, ди зэхуакум мыкӀуэдыжын зэгурыӀуэныгъэ дэзгъэувэнущ: уэри уэ къыптехъукӀынухэми Сэ фи Тхьэу сыщытынущ. 
GEN.17.8	Фэстынущ уэри уэ лъэпкъ къыптехъукӀынухэми щӀыналъэу уэ хамэу узыщыпсэур, Ханаан щӀыналъэ псори зэрыщыту, игъащӀэкӀэ фэ фи унейуэ щытыну; икӀи сахуэхъунущ абыхэм Тхьэ.
GEN.17.9	КъыжриӀащ адэкӀэ Тхьэм Ибрэхьим:
GEN.17.9	– АтӀэ уэри гъэзащӀэ ди зэгурыӀуэныгъэр, вгъэзащӀэ уэри къыптехъукӀынухэми, зы щӀэблэм къикӀрэ адрейм кӀуэуэ. 
GEN.17.10	Мыращ Сэри, фэри, иужькӀэ къыптехъукӀынухэми ди зэхуакум дэлъ зэгурыӀуэныгъэу гъэзэщӀэн хуейр: Фэ къыфхэт цӀыхухъу псори сунэт фщӀын хуейщ. 
GEN.17.11	ПывупщӀ фи лыфэ кӀапэр
GEN.17.12	– Зы щӀэблэм къикӀрэ адрейм кӀуэуэ цӀыхухъуу фи унэм къыщалъхуа дэтхэнэ сабийри, уэ къыптемыхъукӀауэ нэгъуэщӀ лъэпкъым щыщ цӀыхум деж къыщыпщэхуари сунэт фщӀын хуейщ къалъхуа нэужь еянэ махуэм.
GEN.17.13	– Ӏэмал имыӀэу сунэт фщӀын хуейщ уи унэм къыщалъхуари, уи дыжьынкӀэ къэпщэхуари. Апхуэдэу зэгурыӀуэныгъэу Сэрэ фэрэ дяку дэслъхьа мыкӀуэдыжын зэгурыӀуэныгъэм и дамыгъэ фи пкъым телъынущ.
GEN.17.14	Сунэт ямыщӀа цӀыхухъуу зи лыфэ кӀапэр пезымыгъэупщӀар хэкӀуэдыкӀынущ езым и лъэпкъым, ди зэгурыӀуэныгъэр зэрикъутам щхьэкӀэ.
GEN.17.15	КъыжриӀащ Тхьэм Ибрэхьим:
GEN.17.15	– Уи фыз Сарай уемыджэ СарайкӀэ, атӀэ абы и цӀэу щрет: Сарэ
GEN.17.16	– Сэ си нэфӀ щыхуэнущ абыи, абыкӀэ къыпхуэхъунущ къуэ; Сарэ си нэфӀ щыхуэнурэ абы къытехъукӀынущ цӀыху лъэпкъхэри, цӀыху лъэпкъхэм я пащтыхьхэри къытехъукӀынущ абы.
GEN.17.17	Абдеж щӀым зытридзащ Ибрэхьим нэкӀукӀэ, къэдыхьэшхри и щхьэ хужиӀэжащ: «Къыхуэхъуну пӀэрэ илъэсищэ зи ныбжьым къуэ? Сарэ илъэс бгъущӀ хъури лъхуэну пӀэрэ?»
GEN.17.18	ЖриӀащ Ибрэхьим Тхьэм:
GEN.17.18	– НэгъуэщӀ мыхъуми, Исмэхьил закъуэ щыпсэуащэрэт Уи пащхьэм.
GEN.17.19	Ауэ Тхьэм жиӀащ:
GEN.17.19	– Сарэ, уи фызым, къыпхуилъхунущ къуэ, икӀи фӀэпщынущ абы цӀэуэ Исхьэкъ
GEN.17.20	– Исмэхьил теухуауэ уэ уи лъэӀури зэхэсхащ Сэ: си нэфӀ щыхуэнущ абы, быныбэ къытезгъэкӀынущ, икъукӀэ згъэбэгъуэнущ; пщы пщыкӀутӀ къытехъукӀынущ абы; Сэ къытезгъэхъукӀынущ абы лъэпкъ ин дыди.
GEN.17.21	– Ауэ зэгурыӀуэныгъэр зыдэслъхьэнур Сэрэ Исхьэкърэ ди зэхуакурщ; илъэс къакӀуэ и мыпхуэдэ зэманым деж Сарэ ар къыпхуилъхунущ.
GEN.17.22	Тхьэм Ибрэхьим къепсэлъэн иухри, итӀанэ ӀукӀыжащ.
GEN.17.23	Ибрэхьим Исмэхьилу езым и къуэри, и унэм къыщалъхуа псори, и дыжьынхэмкӀэ къищэхуа цӀыхухъу псори, Ибрэхьим и унэм цӀыхухъуу щӀэс псори къызэщӀикъуэри, яхупиупщӀащ я лыфэ кӀапэр а махуэ дыдэм, Тхьэм къызэрыжриӀам хуэдэу. 
GEN.17.24	Ибрэхьим и лыфэ кӀапэр щыпаупщӀам илъэс бгъущӀрэ бгъурэ хъурт. 
GEN.17.25	Абы и къуэ Исмэхьил и лыфэ кӀапэр щыпаупщӀам илъэс пщыкӀущ хъурт. 
GEN.17.26	Зы махуэм сунэт ящӀащ Ибрэхьими абы и къуэ Исмэхьили. 
GEN.17.27	Абы и гъусэу сунэт ящӀащ абы и унэм щӀэс цӀыхухъу псори, унэм къыщалъхуахэри, нэгъуэщӀ лъэпкъхэм я деж дыжьынкӀэ къыщащэхуахэри.
GEN.18.1	Къыщыхуэлъэгъуащ абы Зиусхьэныр жыгеилъэ Мамре деж, махуэм и хуабэгъуэу ар шэтыр щӀыхьэпӀэм Ӏусу. 
GEN.18.2	Ибрэхьим и напӀэр дрихьейрэ плъэмэ, лӀищ къитщ и пащхьэм. Къыщилъагъум, ар шэтыр щӀыхьэпӀэм ӀукӀри, абыхэм япежэжьащ, щӀыгум нэсуи щхьэщэ яхуищӀащ.
GEN.18.3	– Зиусхьэн! – жиӀащ абы. – Уэ нэфӀкӀэ укъызэплъмэ, ублэмыкӀ Уи унэӀутым. 
GEN.18.4	Къахьынщ псы тӀэкӀуи, фтхьэщӀ фи лъакъуэхэр; зыщывгъэпсэху итӀанэ мы жыг щӀагъым. 
GEN.18.5	Сэри къэсхьынщ щӀакхъуи, къыщӀевгъэубыдэнщ фигухэр; итӀанэ фыкӀуэ; сыт щхьэкӀэ жыпӀэмэ фэ фызыблэкӀыр фи унэӀутырщ.
GEN.18.5	– ЩӀэ уэ зэрыжыпӀэм хуэдэу, – жаӀащ абыхэм
GEN.18.6	Ибрэхьим Сарэ деж шэтырым пӀащӀэу щӀыхьэри жриӀащ:
GEN.18.6	– ПсынщӀэу хьэжыгъэ нэхъыфӀ дыдэм щыщу сатищ
GEN.18.7	ИтӀанэ жащ Ибрэхьим хъушэмкӀэ, къыхихущ танэ дэгъуи, иритащ унэӀутым, модрейми ар епӀэщӀэкӀыу игъэхьэзыращ. 
GEN.18.8	Тхъуи, шэи, танэл гъэвари ихьри, иригъэуващ я пащхьэм; езыри уващ жыг щӀагъым деж абыхэм я гъунэгъуу. Модрейхэр шхэрт.
GEN.18.9	– Дэнэ щыӀэ Сарэ, уи фызыр? – къыжраӀащ абыхэм.
GEN.18.9	– Мыбдежым, шэтырым щӀэсщ, – итащ абы жэуап.
GEN.18.10	– Илъэс къакӀуэ Сэ аргуэру мыбдеж мыпхуэдэ зэман дыдэм сыкъэкӀуэнущ, абы щыгъуэ иӀэнущ къуэ Сарэ, уи фызым, – жиӀащ абыхэм ящыщ зым.
GEN.18.10	Сарэ къэдаӀуэрт, абы и щӀыбагъым къыдэту, шэтыр щӀыхьэпӀэм деж щыту. 
GEN.18.11	Ауэ Ибрэхьимрэ Сарэрэ жьы хъуат, я ныбжькӀэ хэтӀэсат; фызхэм яӀэн хуейуэ къадекӀуэкӀри Сарэ иӀэжтэкъым. 
GEN.18.12	Сарэ игукӀэ дыхьэшхащ, мыр жиӀэри: «Сэ, жьы сыхъуауэ, дауэ сиӀэн апхуэдэ гуфӀэгъуэ? Си зиусхьэнри жьы хъуащ».
GEN.18.13	ЖриӀащ Зиусхьэным Ибрэхьим:
GEN.18.13	– Сыт Сарэ щӀэдыхьэшхар, «Пэж дыдэу, сылъхуэну пӀэрэ сэ, мыпхуэдэу жьы сыхъуауэ» жиӀэу? 
GEN.18.14	ЩыӀэ Зиусхьэным хузэфӀэмыкӀын? Зэман хэхам деж Сэ сыщыӀэнущ уи деж илъэс къакӀуэ, Сари къуэ иӀэнущ.
GEN.18.15	Ауэ Сарэ зиумымысыжакъым, жиӀащ:
GEN.18.15	– Сэ сыдыхьэшхакъым.
GEN.18.15	Сыт щхьэкӀэ жыпӀэмэ ар къэшынэжат.
GEN.18.15	– Хьэуэ, уэ удыхьэшхащ, – жиӀащ адрейм.
GEN.18.16	Къэтэджыжащ а лӀыхэр абдежым, икӀи ежьащ, икӀи Содом и лъэныкъуэкӀэ аузым дэплъащ; Ибрэхьим ядэкӀуэтащ абыхэм, ахэр иригъэжьэжыну. 
GEN.18.17	ЖиӀащ абы щыгъуэ Зиусхьэным:
GEN.18.17	– ЩызбзыщӀыну пӀэрэ Сэ Ибрэхьим сщӀэну сызыхуейр? 
GEN.18.18	Ибрэхьим пэж дыдэу къытехъукӀынущ лъэпкъ ин дыдэ икӀи лъэщ, абы и хьэтыркӀи си нэфӀ ящыхуэнущ щӀылъэм тет цӀыху лъэпкъ псоми. 
GEN.18.19	Сыт щхьэкӀэ жыпӀэмэ Сэ къыхэсхащ Ибрэхьим, езым и къуэхэми, езым и ужькӀэ къэнэну и унагъуэми, щыпкъагъэрэ захуагъэрэ ялэжьу сэ Зиусхьэным си гъуэгум ирикӀуэну унафэ яхуищӀын папщӀэ. Сэ, Зиусхьэным, Ибрэхьим зэрызгъэгугъа псори згъэпэжынущ.
GEN.18.20	ИтӀани жиӀащ Зиусхьэным:
GEN.18.20	– Содомрэ Ӏаморэрэ зыгъэкъуаншэ тхьэусыхэ макъыр ин дыдэщ, абыхэм я гуэныхьри икъукӀэ хьэлъэщ. 
GEN.18.21	Сехыныурэ сеплъынущ абыхэм ялэжьхэр абыхэм ехьэлӀауэ Сэ къысхудэкӀуей тхьэусыхэ макъым хуэдэрэ хуэмыдэрэ; ар къэсщӀэнущ.
GEN.18.22	ЛӀыхэр абдежым къыӀукӀыжри, Содом лъэныкъуэмкӀэ кӀуащ; ауэ Ибрэхьим иджыри итт Зиусхьэным и пащхьэм. 
GEN.18.23	Ибрэхьим Абы бгъэдыхьэри, жиӀащ:
GEN.18.23	– Щыпкъагъэ зимыӀэм и гъусэу щыпкъагъэ зиӀэри бгъэкӀуэдыну пӀэрэ? 
GEN.18.24	ДэсынкӀэ хъунукъэ а къалэм щыпкъагъэ зиӀэ цӀыху щэ ныкъуэ? АтӀэ Уэ бгъэкӀуэдыну пӀэрэ ар итӀани, хуэбгъэгъунукъэ а щӀыпӀэм щыпкъагъэ зиӀэу абы дэс цӀыху щэ ныкъуэм я хьэтыркӀэ? 
GEN.18.25	Дауэ хъун Уэ ар пщӀэну, щыпкъагъэ зиӀэри зимыӀэри зэдэбгъэкӀуэдыну, щыпкъагъэ зимыӀэм къыщыщӀыр щыпкъагъэ зиӀэм къехъулӀэу; дауэ хъун Уэ ар къыббгъэдэкӀыу! ЩӀылъэ псом и хеящӀэм дауэ лей зэрихьэн?
GEN.18.26	– Содом къалэм щыпкъагъэ зиӀэ цӀыху щэ ныкъуэ щызгъуэтмэ, Сэ абыхэм я хьэтыркӀэ а щӀыпӀэм зэрыщыту яхуэзгъэгъунщ, – жиӀащ Зиусхьэным.
GEN.18.27	Ибрэхьим жиӀащ абы и жэуапу:
GEN.18.27	– Мис, сэ сытегушхуащ Зиусхьэным сепсэлъэну, сэ, сабэм икӀи сахуэм, – жиӀащ Ибрэхьим абы и жэуапу, 
GEN.18.28	– хъункӀэ хъунущ цӀыху щыпкъагъэ зиӀэхэм я бжыгъэр щэ ныкъуэм нэсыным тху хущыщӀэу, атӀэ а тхур зэрыримыкъум къыхэкӀыу Уэ бгъэкӀуэдыну пӀэрэ къалэ псор?
GEN.18.28	– ЗгъэкӀуэдынкъым, абдежым плӀыщӀрэ тхурэ къыщызгъуэтмэ, – жиӀащ Зиусхьэным.
GEN.18.29	Ибрэхьим пищэрт адэкӀэ Абы епсэлъэным, икӀи жиӀащ:
GEN.18.29	– Абдежым плӀыщӀ къыщыбгъуэтынкӀэ хъунукъэ?
GEN.18.29	– Ар сщӀэнкъым плӀыщӀым я хьэтыркӀэ, – жиӀащ Зиусхьэным.
GEN.18.30	– Къремыгубжь Зиусхьэныр сэ жысӀэнум папщӀэ: Абдежым щэщӀ щыбгъуэтынкӀэ хъунукъэ? – жиӀащ адэкӀэ Ибрэхьим.
GEN.18.30	Зиусхьэным жиӀащ:
GEN.18.30	– СщӀэнкъым, абдежым щыпкъагъэ зиӀэ цӀыху щэщӀ щызгъуэтмэ.
GEN.18.31	– Мис, сэ таучэл сщӀащ Зиусхьэным жесӀэну: абдежым тӀощӀ щыбгъуэтынкӀэ хъунукъэ? – жиӀащ Ибрэхьим.
GEN.18.31	– ЗгъэкӀуэдынкъым тӀощӀым я хьэтыркӀэ, – жиӀащ Зиусхьэным.
GEN.18.32	Ибрэхьим жиӀащ:
GEN.18.32	– Къремыгубжь Зиусхьэныр иджыри зэ жысӀэжынум папщӀэ: абдежым щыбгъуэтынкӀэ хъунукъэ пщӀы?
GEN.18.32	– ЗгъэкӀуэдынкъым пщӀым я хьэтыркӀэ, – жиӀащ Зиусхьэным.
GEN.18.33	Арати, ӀукӀыжащ Зиусхьэныр, Ибрэхьим къепсэлъэныр щигъэтри; Ибрэхьим къигъэзэжащ езым и щӀыпӀэм.
GEN.19.1	КъэкӀуащ а мелыӀычитӀыр Содом пщыхьэщхьэм, Содом и дыхьэпӀэ куэбжэм деж ЛутӀ щысу. ЛутӀ ахэр къилъэгъури къэтэджащ абыхэм къапежьэну, щхьэщи ищӀащ щӀым нэс.
GEN.19.2	– Си зиусхьэнхэ! – жиӀащ абы, – фи унэӀутым и унэм фыныщӀыхьи, нэху фыкъыщекӀ, фтхьэщӀ фи лъакъуэхэр, нэху щымэ, фыкъэтэджынщи, фытехьэжынщ фи гъуэгум.
GEN.19.2	– Хьэуэ, дэ жэщыр уэрамым щитхынщ, – жаӀащ абыхэм.
GEN.19.3	Ауэ ар хуабжьу елъэӀурт абыхэм; арати, ежьащ ахэр абы деж кӀуэну, икӀи щӀыхьащ абы и унэм. Абы яхуищӀащ абыхэм хьэщӀэ шхын, икӀи игъэжьащ щӀакхъуэ мышыухэр; мыдрейхэри шхащ. 
GEN.19.4	Ахэр жеину гъуэлъыжатэкъым, Содом къалэ дэсхэм, жьыи щӀэи, къалэм лӀыхэу дэсу хъуар дэнэ лъэныкъуэкӀи къикӀыурэ унэр къыщаувыхьам.
GEN.19.5	ЛутӀ къеджэри щӀашауэ къыжраӀэрт абы:
GEN.19.5	– Дэнэ щыӀэ уэ ныжэбэ къыпхуэкӀуа цӀыхухэр? КъытхущӀэш ахэр мыдэ; дэ декӀуэлӀэнущ абыхэм.
GEN.19.6	ЛутӀ щӀыхьэпӀэм нэс къыщӀэкӀри бжэр зэхуищӀыжащ.
GEN.19.7	– Си къуэшхэ, фымыщӀэ Ӏеягъэ, – жиӀащ абы. 
GEN.19.8	– ФыкъэдаӀуэ, сэ сиӀэщ иджыри цӀыхухъу зымылъэгъуа пхъуитӀ; нэхъыфӀщ ахэр фэ къыфхущӀэсшмэ, ефщӀэ абыхэм сыт фыхуейми; ауэ мы цӀыхухэм зыри евмыщӀэ, сыт щхьэкӀэ жыпӀэмэ ахэр къеблэгъащ си деж.
GEN.19.9	– КъакӀуэ мыдэ, зыӀуегъэх, – жаӀащ абыхэм.
GEN.19.9	– Мис хэхэсыр, ар хуейуэ ара хьэкум ищӀэну? Иджы дэ уэ уэтщӀэнщ абыхэм етщӀэнум нэхърэ нэхъ Ӏей.
GEN.19.9	ИтӀанэ икъукӀэ къебгъэрыкӀуащ а цӀыхум, ЛутӀ, бжэми къыбгъэдыхьащ ахэр, ар хакъутыкӀын я мураду. 
GEN.19.10	Апхуэдэу щыхъум, а лӀыхэр къэӀэбэри ЛутӀ щӀашэжащ унэм, бжэри ягъэбыдащ. 
GEN.19.11	ЦӀыхухэу унэ щӀыхьэпӀэм деж щытахэм я нэр иращӀат, цӀыкӀуи ини, ахэр гугъу ехьащ, щӀыхьэпӀэр къахуэмыгъуэтурэ. 
GEN.19.12	ЖраӀащ а хьэщӀэхэм ЛутӀ:
GEN.19.12	– Хэт мы къалэм иджыри щыуиӀэр? Малъхъэми, уи къуэми, уипхъуми, хэт мы къалэм ущиӀэми, псори иш мы щӀыпӀэм. 
GEN.19.13	Мы къалэр дэ дгъэкӀуэдынущ; сыт щхьэкӀэ жыпӀэмэ ин дыдэщ мыбы дэсхэр зыгъэкъуаншэ Зиусхьэным екӀуалӀэ тхьэусыхэ макъыр. Зиусхьэным дэ дыкъигъэкӀуащ, ар дгъэкӀуэдын папщӀэ.
GEN.19.14	ЛутӀ щӀэкӀри, епсэлъащ хуэхъуну малъхъэхэм, яжриӀащ абыхэм:
GEN.19.14	– Фытэдж, фыдэкӀ мы къалэм! Зиусхьэным ар игъэкӀуэдынущ.
GEN.19.14	Ауэ абы и малъхъэхэм къафӀэщӀащ ар гушыӀэу.
GEN.19.15	Пщэдджыжь пшэплъыр къыщищӀым, мелыӀычхэм щӀадзащ ЛутӀ ягъэпӀащӀэу, мыпхуэдэу жаӀэурэ:
GEN.19.15	– Тэдж, къащтэ уи фызымрэ уи пхъуитӀ уэ къыббгъэдэсхэмрэ, къалэ хабзэншэм уадэмыкӀуэдын папщӀэ.
GEN.19.16	АрщхьэкӀэ ЛутӀ зиӀэжьэрти, а лӀыхэм, Зиусхьэным гущӀэгъу къызэрыхуищӀам щхьэкӀэ хузэгуэпауэ, езыри, и фызри, и пхъуитӀри я Ӏэхэр яубыдри къыдашащ къалэм, икӀи щагъэуващ ахэр къалэ щӀыбым.
GEN.19.17	Ахэр къалэм къыдаша нэужь, мелыӀычхэм ящыщ зым жиӀащ:
GEN.19.17	– Зыкъегъэл; укъызэмыплъэкӀ икӀи укъыщымыувыӀэ мы аузым; зыщыгъэпщкӀу бгыщхьэм, умыкӀуэдын папщӀэ.
GEN.19.18	Ауэ ЛутӀ яжриӀащ абыхэм:
GEN.19.18	– Хьэуэ, зиусхьэнхэ! – яжриӀащ ЛутӀ! – 
GEN.19.19	Сэ, Уи унэӀутым нэфӀкӀэ укъызэплъащ икӀи ин дыдэщ Уэ си гъащӀэр къебгъэлкӀэрэ къысхуэпщӀа гущӀэгъур; ауэ сэ зыкъыщезгъэлыфынукъым бгыщхьэм, насыпыншагъэр къыслъэщӀэмыхьэу икӀи сымылӀэу. 
GEN.19.20	Мис, мы къалэм сыжэмэ, нэхъ гъунэгъущ, ар цӀыкӀущ; абы сыжэнщ – ар цӀыкӀукъэ, абыкӀэ къелынщ си гъащӀэр.
GEN.19.21	– Хъунщ, – къыжриӀащ мелыӀычым, – уи хьэтыркӀэ Сэ сщӀэнщ ари: хэзгъэщӀэнкъым уэ жыхуэпӀэ къалэр. 
GEN.19.22	ЕпӀэщӀэкӀ, зыкъыщегъэл абы; сыт щхьэкӀэ жыпӀэмэ Сэ сщӀэфынукъым Ӏуэхур, уэ абы унэмысу.
GEN.19.22	Абы къыхэкӀыуи фӀащащ а къалэм: Цоар
GEN.19.23	Дыгъэр къыщхьэщыуват щӀылъэм, ЛутӀ Цоар щынэсам.
GEN.19.24	Зиусхьэным къатрикӀащ Содомрэ Ӏаморэрэ уэшхым хуэдэу тхъуэбзащхъуэмрэ мафӀэмрэ, уафэм щыӀэ Зиусхьэным къыбгъэдэкӀыу. 
GEN.19.25	ИтӀанэ зэтригъэщэхащ а къалэхэри, аузым щыӀэ псори, игъэкӀуэдащ а къалэхэм щыпсэу псори, а щӀыналъэм къыщыкӀ псори. 
GEN.19.26	Ауэ ЛутӀ и фызыр и щӀыбагъкӀэ къызэплъэкӀащ икӀи зэфӀэжыхьащ шыгъу сэхым хуэдэу.
GEN.19.27	Ибрэхьим пщэдджыжьым жьыуэ къэтэджри кӀуащ Зиусхьэным и пащхьэм щита щӀыпӀэм. 
GEN.19.28	Плъащ Содомрэ Ӏаморэрэ, Ӏэгъуэблагъэм псори къыщызэхиплъыхьри къилъэгъуащ: Ӏугъуэр къыхокӀ щӀыгум, хьэкум къикӀым хуэдэу.
GEN.19.29	Къэхъуащ мыр, мы Ӏэгъуэблагъэм
GEN.19.29	ита къалэхэр Тхьэм щигъэкӀуэдым,
GEN.19.29	Тхьэм игу къэкӀыжащ Ибрэхьим,
GEN.19.29	икӀи къригъэкӀащ ЛутӀ кӀуэдыпӀэ щӀыпӀэм
GEN.19.29	ЛутӀ зыщыпсэуа къалэхэр щызэтригъэщахэм щыгъуэ.
GEN.19.30	ЛутӀ Цоар къыдэкӀри, щӀидзащ бгы дурэшым щыпсэууэ, абы щӀыгъут и пхъуитӀыр: сыт щхьэкӀэ жыпӀэмэ шынэрт Цоар щыпсэун. Щыпсэурт, арати, бгъуэнщӀагъым, абы и гъусэт и пхъуитӀри.
GEN.19.31	ЖриӀащ пхъу нэхъыжьым пхъу нэхъыщӀэм:
GEN.19.31	– Ди адэр жьы хъуащ; щӀылъэми теткъым, дэни зэрыщыхабзэм хуэдэу, дэ къытхуэкӀуэн лӀы. 
GEN.19.32	Аращи, ди адэр санэр едгъэфэнщи, дыдэгъуэлъынщ абы, икӀи къытедгъэхъукӀыжынщ ди адэм ди лъэпкъ.
GEN.19.33	Арати, ирагъафэщ я адэр санэ а жэщ дыдэм; щӀыхьащ абы деж пхъу нэхъыжьыр, икӀи дэгъуэлъащ и адэм: ауэ адэм ищӀакъым ар къыщыгъуэлъари щытэджыжари. 
GEN.19.34	Адрей махуэм щыпхъу нэхъыжьым шыпхъу нэхъыщӀэм жриӀащ:
GEN.19.34	– Сэ сыжеящ дыгъуасэ си адэм сригъусэу; ныжэби едгъэфэнщ ар санэ; иджы уэри щӀыхьи, жей абы уригъусэу, икӀи къытедгъэхъукӀыжынщ ди адэм ди лъэпкъ.
GEN.19.35	Ирагъэфащ я адэр санэ а жэщми; пхъу нэхъыщӀэр щӀыхьэри жеящ абы и гъусэу: адэм ищӀакъым ар къыщыгъуэлъари щытэджыжари.
GEN.19.36	Арати, ЛутӀ и пхъуитӀыр езыхэм я адэм хуэхъужащ уэндэгъу. 
GEN.19.37	Нэхъыжьым къуэ къилъхури, абы цӀэуэ фӀищащ Моаб
GEN.19.38	НэхъыщӀэми къуэ къилъхури, фӀищащ абы цӀэуэ: Бен-Амми
GEN.20.1	Ибрэхьим абдеж зыщиӀэтщ, Нэгэв лъэныкъуэкӀэ кӀуэри Кадешрэ Шуррэ я зэхуакум деж щытӀысащ; абы и ужькӀэ Гъэрар дэтӀысхьащ. 
GEN.20.2	Ибрэхьим жиӀащ езым и фыз Сарэ щхьэкӀэ: «Ар си шыпхъущ». Арати, Гъэрар и пащтыхь Абимэлэх игъакӀуэри къригъэщащ Сарэ. 
GEN.20.3	Тхьэр Абимэлэх жэщым, пщӀыхьым хэту, къыхуэлъагъуэри къыжриӀащ абы:
GEN.20.3	– УлӀэнущ уэ къэпщта бзылъхугъэм щхьэкӀэ; сыту жыпӀэмэ абы лӀы иӀэщ.
GEN.20.4	Ауэ Абимэлэх абы еӀэбатэкъыми, жиӀащ:
GEN.20.4	– Зиусхьэн! Дауэ бгъэкӀуэдын Уэ лъэпкъ хейр? 
GEN.20.5	Мы лӀыр аракъэ къызжезыӀар: «Ар си шыпхъущ» жиӀэу? Езы бзылъхугъэми къызжиӀакъэ: «Ар си дэлъхущ» жиӀэри? Сэ ар зэрысщӀар сигу хьэрэмыгъэншэмрэ си Ӏэ къабзэхэмрэкӀэщ.
GEN.20.6	Абдеж къыжриӀащ Тхьэм абы, пщӀыхьым хэту:
GEN.20.6	– Сэри сощӀэ ар уи гум и хьэрэмыгъэншагъэкӀэ зэрыпщӀар, икӀи ущысхъумащ Си дежькӀэ гуэныхь щыблэжьыным; абы къыхэкӀыуи абы уезгъэӀусакъым. 
GEN.20.7	АтӀэ иджы етыж фызыр лӀым: сыт щхьэкӀэ жыпӀэмэ ар бегъымбарщ, Тхьэм пхуелъэӀунурэ, уэри упсэунущ; ауэ иумытыжмэ, зэгъащӀэ Ӏэмал имыӀэу уэри ууей псори фызэрылӀэнур.
GEN.20.8	Абимэлэх пщэдджыжьым жьыуэ къэтэджри къриджащ и унэӀут псори, икӀи яхуиӀуэтэжащ а псалъэ псори абыхэм я тхьэкӀумэкӀэ зэхахыу; а цӀыхухэри икъукӀэ къэшынащ. 
GEN.20.9	АдэкӀэ Абимэлэх Ибрэхьим къриджэри, жриӀащ абы:
GEN.20.9	– Сыт уэ къыдэпщӀар? УэркӀэ сыт гуэныхьу злэжьар, сэри си пащтыхьыгъуэми гуэныхь ин дыдэр къытщхьэщыбгъэхьэн хуэдэу? Уэ сэ къызэпщӀащ ящӀэ мыхабзэ Ӏуэхухэр. 
GEN.20.10	Сыт уэ узэгупсысар а Ӏуэхур щыблэжьым щыгъуэ?
GEN.20.11	– Сэ сегупсысащ: щыӀэкъым мы щӀыпӀэм Тхьэм фӀэлӀыкӀ, сэри саукӀынщ си фызым щхьэкӀэ, – жиӀащ Ибрэхьим. 
GEN.20.12	– Пэж дыдэуи, ар си шыпхъущ; ар си адэм ипхъущ, ауэ си анэм ипхъукъым; сэ си фызи хъуащ. 
GEN.20.13	Си адэм и унэм сыкъыщӀишу Тхьэм сыщришэжьам щыгъуэ сэ абы жесӀащ: «МыбыкӀэ си хьэтыр къэлъагъуи, сыт хуэдэ щӀыпӀэ дыкӀуэми, дэнэ дежи щыжыӀэ сэр щхьэкӀэ: „Мыр си дэлъхущ“ жыӀи».
GEN.20.14	Абимэлэх Ӏэщ ини цӀыкӀуи, унэӀут цӀыхухъуи цӀыхъубзи иритащ Ибрэхьим; иритыжащ абы и фыз Сари. 
GEN.20.15	ЖиӀащ адэкӀэ Абимэлэх:
GEN.20.15	– Си щӀыналъэр илъщ уи пащхьэм; щыпсэу уэ здыпфӀэфӀым деж.
GEN.20.16	Сарэ жриӀащ:
GEN.20.16	– Сэ естащ уи дэлъхум дыжьыну ахъшэ мин; уи гъусэ псоми я пащхьэм лажьэ зэрыщыуимыӀэм и щыхьэтщ ар, псом я пащхьэми уэ ущыхейщ.
GEN.20.17	Абдеж Ибрэхьим Тхьэм елъэӀури Тхьэм игъэхъужащ Абимэлэх, абы и фызри, абы и унэӀут цӀыхубзхэри, лъхуэни щӀадзэжащ абыхэм. 
GEN.20.18	Сыт щхьэкӀэ жыпӀэмэ Зиусхьэным Абимэлэх и унэм щӀэс цӀыхубз псори сабий ямыгъуэтыну ищӀыгъат Ибрэхьим и фыз Сарэ щхьэкӀэ.
GEN.21.1	Къеплъащ нэфӀкӀэ Зиусхьэныр Сарэ, зэрыжиӀэгъам хуэдэу, икӀи Зиусхьэным жиӀауэ щытар къыхуищӀащ Сарэ.
GEN.21.2	Сарэ уэндэгъу хъури, къыхуилъхуащ къуэ Ибрэхьим, ар жьы хъуами, Тхьэм абы къриухылӀауэ щыта пӀалъэм. 
GEN.21.3	ФӀищащ Ибрэхьим къуэ къыхуалъхуам, Сарэ къыхуилъхуам, Исхьэкъ.
GEN.21.4	Ибрэхьим Исхьэкъыр, езым и къуэр, сунэт ищӀащ еянэ махуэм, Тхьэм абы унафэ къызэрыхуищӀам тетэу. 
GEN.21.5	Ибрэхьим илъэсищэ хъурт абы и къуэ Исхьэкъ къыщыхуэхъуам щыгъуэ. 
GEN.21.6	ЖиӀащ абы щыгъуэ Сарэ:
GEN.21.6	– Дыхьэшхэн къызищӀащ Тхьэм;
GEN.21.6	си хъыбар хэт зэхихми,
GEN.21.6	дыхьэшхынщ.
GEN.21.7	ЖиӀащ абы адэкӀи:
GEN.21.7	– Хэт жриӀэфынт Ибрэхьим: «Сарэ быдз иригъэфэнущ сабий», – жиӀэу? АрщхьэкӀэ, ар жьы хъуауэ, къэслъхуащ сэ къуэ.
GEN.21.8	Сабийр жэпхъри бгъафэм къыщӀачащ; Исхьэкъ бгъафэм къыщыщӀача махуэм Ибрэхьим гухэхъуэ Ӏэнэр игъэуващ.
GEN.21.9	Гу лъитащ Сарэ Мысырым щыщ бзылъхугъэ Хьэджэр Ибрэхьим къыхуилъхуа къуэр Исхьэкъ дэджэгуу. 
GEN.21.10	Ар щилъагъум, жриӀащ Ибрэхьим:
GEN.21.10	– Дэху мы унэӀут бзылъхугъэри абы и къуэри; сыт щхьэкӀэ жыпӀэмэ мы унэӀутым и къуэр си Исхьэкъ мылъкукӀэ Ӏыхьэгъу дэхъу хъунукъым.
GEN.21.11	Ибрэхьим къыщыхъуащ ар и къуэм дежкӀэ мыщӀагъуэу.
GEN.21.12	Ауэ Тхьэм къыжриӀащ Ибрэхьим:
GEN.21.12	– Умынэщхъей ныбжьыщӀэмрэ уи унэӀут бзылъхугъэмрэ папщӀэ; Сарэ сыт къыбжиӀэми, едаӀуэ абы и псалъэм; сыт щхьэкӀэ жыпӀэмэ Исхьэкъ къытехъукӀыну цӀыхухэращ уэ уи бын пэжкӀэ зэджэнухэр. 
GEN.21.13	УнэӀутым и къуэми Сэ къытезгъэхъукӀынущ лъэпкъ, сыт щхьэкӀэ жыпӀэмэ ар уэ къыппкърыкӀащ.
GEN.21.14	Ибрэхьим къэтэджащ пщэдджыжьым жьыуэ, къищтэщ щӀакхъуэрэ псы фэндри, иритащ Хьэджэр, ахэр абы и дамэхэм трилъхьэри, сабийр и гъусэу, иутӀыпщащ ар. Ар ежьэри къыщикӀухьащ Бэр-Шэвэ губгъуэ нэщӀым. 
GEN.21.15	Фэндым псы итыжтэкъыми, абы къыщигъэнащ сабийр чыцэ гуэрым деж. 
GEN.21.16	Езыр ӀукӀри ежьэжащ, щытӀысащ жыжьэу, зы шабзэ уэгъуэкӀэ пэжыжьэу. Сыт щхьэкӀэ жыпӀэмэ абы жиӀащ: сыхуейкъым слъагъуну сабийр зэрылӀэр. Арати, жыжьэу къэтӀысри, пыхьэу, гъыуэ иригъэжьащ. 
GEN.21.17	Къызэхихащ Тхьэм сабийм и макъыр; Тхьэм и мелыӀычыр уафэм къыхуеджыхри, Хьэджэр къыжриӀащ:
GEN.21.17	– Сыт уи лажьэр, Хьэджэр? Умышынэ; Тхьэм зэхихащ сабийм и макъыр, чыцэм къыхэӀукӀыу. 
GEN.21.18	Тэдж, сабийр къэӀэти, убыд абы и Ӏэр, сыт щхьэкӀэ жыпӀэмэ Сэ абы къытезгъэхъукӀынущ лъэпкъ ин дыдэ.
GEN.21.19	Тхьэм къызэтрихащ абы и нэхэр, икӀи Хьэджэр къилъэгъуащ псы зэрыт псыкъуийр, кӀуэри фэндым изу псы къригъэхъуащ, псы иригъэфащ сабийр.
GEN.21.20	Тхьэм къихъумэрт сабийр; арати, ар ин хъуащ; губгъуэ нэщӀым щыпсэун щӀидзащ; къыхэкӀащ абы шабзауэ. 
GEN.21.21	Ар щыпсэурт Паран губгъуэ нэщӀым, и анэм абы фыз къыщыхуришащ Мысыр щӀыналъэм.
GEN.21.22	А зэманым Абимэлэх, езым и дзэпщ Пихол и гъусэу къакӀуэри, къыжриӀащ Ибрэхьим:
GEN.21.22	– Уэ уи гъусэщ Тхьэр сытым дежи, сыт пщӀэми. 
GEN.21.23	Тхьэлъанэ къысхуэщӀ иджы ауэ щыхъукӀэ, Тхьэм и цӀэкӀэ, ди жагъуэ къомыщӀыну сэри, си къуэми, си къуэрылъхуми; сэ фӀыуэ сызэрыпхущытам хуэдэу, уэри фӀыуэ укъысхущытыжыну, сэри си щӀыналъэу уэ узыщыхьэщӀэми.
GEN.21.24	ЖиӀащ Ибрэхьим:
GEN.21.24	– Си тхьэлъанэщ.
GEN.21.25	Абдеж Ибрэхьим егиящ Абимэлэх абы и унэӀутхэм псыкъуийр зэрытрахам папщӀэ.
GEN.21.26	Ауэ Абимэлэх жиӀащ:
GEN.21.26	– СщӀэркъым ар зыщӀар, уэри къызжепӀакъым; сэ уеблэмэ зэхэсхагъэххэкъым абы и гугъу иджыри къэс.
GEN.21.27	Ибрэхьим Ӏэщ цӀыкӀуи Ӏэщышхуи ихури, иритащ Абимэлэх, а тӀум зэгурыӀуэныгъэ зэраухылӀащ. 
GEN.21.28	Ибрэхьим и Ӏэщ цӀыкӀухэм ящыщу щынэбзибл къыхидзащ, щхьэхуэ ищӀащ. 
GEN.21.29	Абимэлэх еупщӀащ Ибрэхьим:
GEN.21.29	– Мыбдежым щхьэхуэу къэбгъэува щынэбзиблым сыт къикӀыр?
GEN.21.30	– Мы щынэбзиблыр них си ӀэмыщӀэ, сэ мы псыкъуийр къызэрыстӀам и щыхьэт схуэхъун папщӀэ, – жиӀащ Ибрэхьим.
GEN.21.31	Абы къыхэкӀыуи фӀищащ а щӀыпӀэм: Бэр-Шэвэ
GEN.21.32	Апхуэдэу зэгурыӀуэныгъэ щызэращӀылӀащ Бэр-Шэвэ деж. ИтӀанэ Абимэлэхрэ абы и дзэпщ Пихолрэ заӀэтри ягъэзэжащ Филишт щӀыналъэм. 
GEN.21.33	Ибрэхьим Бэр-Шэвэ деж мэз тӀэкӀу щигъэтӀысри Зиусхьэну мыкӀуэдыжыну щыт Тхьэм
GEN.21.34	Махуэ куэдкӀэ щыпсэуащ Ибрэхьим Филишт щӀыналъэм хэхэсу итӀанэ.
GEN.22.1	А къэхъукъащӀэхэм я ужькӀэ Тхьэм игъэунэхуащ Ибрэхьим, мыр къыжриӀэри:
GEN.22.1	– Ибрэхьим!
GEN.22.1	– Сымис сэ, – жиӀащ абы.
GEN.22.2	– Къащтэ уи къуэр, фӀыуэ плъагъу уи къуэ закъуэр, Исхьэкъыр, – жиӀащ Тхьэм, – Морый щӀыналъэм кӀуэи, абдежым къурмэныпхъэу щыгъэс ар бгыхэм ящыщу Сэ уэзгъэлъагъуну зым и щыгум.
GEN.22.3	Ибрэхьим къэтэджащ пщэдджыжьэм жьыуэ, и шыдым уанэ трилъхьащ, здришэжьащ и унэӀутхэм ящыщу тӀурэ и къуэ Исхьэкърэ; икъутащ къурмэн мафӀэ зэрищӀыну пхъэр, икӀи зиӀэтри ежьащ Тхьэм жыхуиӀа щӀыпӀэм. 
GEN.22.4	Ещанэ махуэм Ибрэхьим и напӀэр иӀэтри, аддэ жыжьэу къыщилъэгъуащ а щӀыпӀэр.
GEN.22.5	ЯжриӀащ Ибрэхьим и унэӀутитӀым:
GEN.22.5	– Фыкъанэ мыбдежым, шыдым фригъусэу; си къуэмрэ сэрэ абы дыкӀуэнщи, Тхьэм делъэӀунщ, итӀанэ фи деж къэдгъэзэжынщ.
GEN.22.6	Ибрэхьим мафӀэ зэрищӀыну пхъэр къищтэри трилъхьащ и къуэ Исхьэкъым и дамэхэм; езым мафӀэрэ сэрэ къыздищтэри, ежьащ тӀури зэгъусэу.
GEN.22.7	Исхьэкъ и адэ Ибрэхьим мыпхуэдэу жриӀащ:
GEN.22.7	– Си адэ!
GEN.22.7	– Сымис сэ, си къуэ, – жэуап итыжащ абы.
GEN.22.7	– Мис мафӀэри пхъэри, атӀэ дэнэ щыӀэ къурмэныпхъэу дгъэсыну щынэр? – жиӀащ абы.
GEN.22.8	– Тхьэм къысхухихынущ къурмэныпхъэу Езым хуэдгъэсыну щынэр, си къуэ, – жиӀащ Ибрэхьим.
GEN.22.8	Арати, кӀуэрт адэкӀэ тӀури зэгъусэу.
GEN.22.9	Нэсащ Тхьэм жыхуиӀа щӀыпӀэм; щиухуащ абдежым Ибрэхьим къурмэнщӀыпӀэ, трилъхьащ пхъэр, икӀи и къуэ Исхьэкъ ипхри, трилъхьащ ар къурмэнщӀыпӀэм, пхъэхэм я щӀыӀукӀэ. 
GEN.22.10	Ишиящ Ибрэхьим и Ӏэр, къищтащ сэр, и къуэр иукӀын папщӀэ. 
GEN.22.11	Ауэ Зиусхьэным и мелыӀычыр уафэм къыхуеджыхри, къыжриӀащ абы:
GEN.22.11	– Ибрэхьим! Ибрэхьим!
GEN.22.11	– Сымис сэ, – жиӀащ абы.
GEN.22.12	– ХуумыӀэт уи Ӏэр ныбжьыщӀэм, йомыщӀэ абы зыри, – жиӀащ мелыӀычым, – сыт щхьэкӀэ жыпӀэмэ иджы Сэ сощӀэ уэ Тхьэм узэрыщышынэр икӀи сэр папщӀэ уи къуэм, уи къуэ закъуэм, узэрыщымысхьар.
GEN.22.13	Абдеж Ибрэхьим и напӀэр иӀэтри, илъэгъуащ: мес, и щӀыбагъымкӀэ тӀыр бжьакъуэхэмкӀэ хэнауэ чыцэм хэтщ. Ибрэхьим кӀуэщ, мэлыр къищтэри, къурмэныпхъэу игъэсащ езым и къуэм и пӀэкӀэ.
GEN.22.14	ФӀищащ Ибрэхьим а щӀыпӀэм цӀэ: Иеговэ-ире
GEN.22.15	Зиусхьэным и мелыӀычыр уафэм къыхуеджыхри, 
GEN.22.16	Ибрэхьим къыжриӀащ:
GEN.22.16	– Псалъэ быдэкӀэ жызоӀэ, –
GEN.22.16	жеӀэ Зиусхьэным,
GEN.22.16	– уэ мы Ӏуэхур зэрыпщӀам щхьэкӀэ,
GEN.22.16	икӀи уи къуэм, уи къуэ закъуэм,
GEN.22.16	узэрыщымысхьам щхьэкӀэ,
GEN.22.17	Си нэфӀ ныпщыхуэнущ,
GEN.22.17	уэ къыптехъукӀыну бынхэри згъэбэгъуэнущ,
GEN.22.17	уафэм ит вагъуэхэмрэ
GEN.22.17	хы Ӏуфэм Ӏулъ пшахъуэмрэ я бжыгъэм хуэдизу;
GEN.22.17	икӀи къаӀэщӀыхьэнущ уэ къыптехъукӀыну бынхэм я
GEN.22.17	бийхэм я къалэхэр.
GEN.22.18	Уэ къыптехъукӀыну бынхэм я хьэтыркӀэ
GEN.22.18	дунейм и лъэпкъ псоми си нэфӀ ящыхуэнущ,
GEN.22.18	си псалъэм укъызэредэӀуам папщӀэ.
GEN.22.19	Къигъэзэжащ, арати, Ибрэхьим и унэӀутитӀым я деж, ахэри къэтэджыжри, кӀуэжащ зэгъусэу Бэр-Шэвэ; икӀи щыпсэуащ Ибрэхьим Бэр-Шэвэ.
GEN.22.20	А къэхъукъащӀэхэм я ужькӀэ Ибрэхьим хъыбар кърагъэщӀащ, мыр къыжраӀэри: Милкъэ къыхуилъхуащ уи къуэш Нахъорым къуэхэр: 
GEN.22.21	Щыпэрылъхуу Уц, абы и къуэш Буз, Арамэ и адэ Кемуел, 
GEN.22.22	Кэсэд, Хазо, Пилдаш, Идлаф, Бэтуел сымэ.
GEN.22.23	Бэтуел къыхуалъхуащ Ребеккэ.
GEN.22.23	А бынийр Милкъэ къыхуилъхуащ Нахъор, Ибрэхьим и къуэшым. 
GEN.22.24	Абы и унэӀут бзылъхугъэ Рэумэ зи цӀэми къилъхуащ Тэбахъ, Гъахъам, Тахъаш, МэӀах сымэ.
GEN.23.1	Сарэ къигъэщӀащ илъэсищэрэ тӀощӀрэ блырэ: ар и кӀыхьагъщ Сарэ и гъащӀэм. 
GEN.23.2	ИтӀанэ щылӀащ Сарэ Кириат-Арбэ, иджы ХэвронкӀэ зэджэм, Ханаан щӀыналъэм щыӀэм. Арати, къэкӀуащ Ибрэхьим Сарэ папщӀэ пыхьэну, ар игъеину.
GEN.23.3	Ибрэхьим лӀам и хьэдэм къыщхьэщыкӀыжри, яжриӀащ хет
GEN.23.4	– Сэ хамэу икӀи хэхэсу сыфхэсщ, къызэфт фи щӀыпӀэм щыщ сысейуэ, кхъэлэгъунэ щысщӀу, си лӀар си нэхэм япэӀэщӀэу щыщӀэслъхьэжыну.
GEN.23.5	Хет цӀыхухэм жэуап къратурэ, Ибрэхьим къыжраӀащ:
GEN.23.6	– КъыдэдаӀуэт, ди зиусхьэн; уэ Тхьэм пщыуэ укъытхигъэсщ; ди лӀахэр здыщӀэтлъхьэж щӀыпӀэхэм ящыщу нэхъыфӀ дыдэм щыщӀэлъхьэж уи лӀар; дэ тщыщу зыми къыппиубыдынукъым уи лӀар здыщӀэплъхьэжыну щӀыпӀэр.
GEN.23.7	Ибрэхьим къэтэджри щхьэщэ яхуищӀащ хет цӀыхухэм, а щӀыналъэм и лъэпкъым. 
GEN.23.8	Абыхэм епсалъэри, яжриӀащ:
GEN.23.8	– Си лӀар зэрыщӀэслъхьэжынумкӀэ фыарэзыуэ щытмэ, сэ фыкъызэдаӀуи, фысхуелъэӀу Цохар и къуэ Ефрон, 
GEN.23.9	Махпелэ бгъуэнщӀагъыу абы и губгъуэ кӀапэм деж щыӀэр сысейуэ, си лӀар щыщӀэслъхьэжыну уасэ хуэфащэкӀэ фи деж къыщызитыну.
GEN.23.10	Езы Ефрон яхэст хет цӀыхухэм; арати, жэуап къритащ хет цӀыхуу Ефрон Ибрэхьимым, хет цӀыхуу къалэ куэбжэм къыдыхьа псоми зэхахыу, мыр жиӀэри:
GEN.23.11	– Хьэуэ, си зиусхьэн, къызэдаӀуэ сэ: сэ узот уэ губгъуэри, абы щыщ бгъуэнщӀагъри, тыгъэу узот си лъэпкъэгъухэм я пащхьэм ситу, щӀэлъхьэж уи лӀар.
GEN.23.12	Ибрэхьим щхьэщэ хуищӀащ а щӀыналъэм и цӀыхухэм.
GEN.23.13	ИтӀанэ а щӀыналъэм и цӀыхухэм зэхахыу, Ефрон жриӀащ:
GEN.23.13	– УкъызэдаӀуэмэ, сэ узот губгъуэм папщӀэ дыжьын: нысӀых, сэри щыщӀэслъхьэжынщ абдежым си лӀар.
GEN.23.14	Ефрон Ибрэхьим жэуап къритыжащ:
GEN.23.15	– Си зиусхьэн! КъызэдаӀуэ сэ: щӀыгум и уасэр дыжьын ахъшэ щиплӀщ; си дежкӀи уи дежкӀи ар сыт? ЩӀэлъхьэж уи лӀар.
GEN.23.16	Ибрэхьим арэзы техъуащ Ефрон жиӀам; икӀи хуишэчащ Ибрэхьим Ефроным дыжьыныр, хет цӀыхухэм зэхахыу уасэу абы жыхуиӀам хуэдиз, дыжьын ахъшэ щиплӀ, сатуущӀэхэм я деж щызекӀуэм хуэдэ.
GEN.23.17	Арати, хъуащ Ефрон и губгъуэу Махпелэм щыӀэр, Мамрэ пэщылъыр, губгъуэри абы щыщ бгъуэнщӀагъри, губгъуэм ит жыг псори, абы ихъуреягъкӀэ и гъунапкъэхэм къриубыдэу 
GEN.23.18	Ибрэхьим и щӀапӀэ, хет цӀыхуу а къалэ куэбжэм дыхьэ псоми ялъагъуу.
GEN.23.19	Абы и ужькӀэ Ибрэхьим щыщӀилъхьэжащ Сарэ, езым и фызыр, Махпелэ деж щыӀэ губгъуэм и бгъуэнщӀагъым, иджы ХэвронкӀэ зэджэ Мамрэ пэщылъу, Ханаан щӀыналъэм. 
GEN.23.20	Апхуэдэу къылъысащ Ибрэхьим хет цӀыхухэм къабгъэдэкӀыу губгъуэри абы щыщ бгъуэнщӀагъри, езым ейуэ, хьэдэхэр щыщӀилъхьэжын папщӀэ.
GEN.24.1	Ибрэхьим лӀыжь хъуат, и ныбжьыр хуабжьу хэкӀуэтат. Зиусхьэным и нэфӀ къыщыхуат Ибрэхьим сыт ищӀыскӀи.
GEN.24.2	ЖриӀащ Ибрэхьим езым и унэӀутым, абы и унэм деж щынэхъыжьым, абы и мылъкур зезыгъакӀуэм:
GEN.24.2	– Уи Ӏэр си куэ щӀагъым къыщӀэлъхьи, 
GEN.24.3	тхьэлъанэ къысхуэщӀ Зиусхьэну уафэми щӀылъэми я ТхьэмкӀэ, сэ сызыхэс Ханаан цӀыхухэм япхъухэм ящыщ си къуэм фызу къызэрыхуумышэнумкӀэ; 
GEN.24.4	АтӀэ укӀуэнущ си щӀыналъэм, си Ӏыхьлыхэм я деж, абы къыхуипшынущ фыз си къуэ Исхьэкъ.
GEN.24.5	– Бзылъхугъэр си гъусэу мы щӀыналъэм къэкӀуэну хуэмеинкӀи хъунущ, – жриӀащ абы унэӀутым, – апхуэдэу хъумэ, езгъэгъэзэжын хуей уи къуэм уэ укъызэрыкӀа щӀыналъэм?
GEN.24.6	– Сакъ, йомыгъэгъэзэж абы си къуэм, – жриӀащ абы Ибрэхьим. 
GEN.24.7	Зиусхьэну уафэм и Тхьэм, си адэм и унэмрэ сэ сызыщалъхуа щӀыналъэмрэ сыкъизышам, икӀи «Уэ къыптехъукӀыну бынхэм естынщ мы щӀыналъэр» жиӀэурэ псалъэ быдэ къызэзытам – Абы нигъэкӀуэнущ Езым и мелыӀычыр уяпэ иту, уэри къыхуэпшэнущ фыз си къуэм, абы щыщу. 
GEN.24.8	Ауэ фызым уи гъусэу къэкӀуэну имыдэмэ, уэ хуит ухуэхъужынущ уэ къысхуэпщӀа мы тхьэлъанэм; си къуэм йомыгъэгъэзэж закъуэ абы.
GEN.24.9	Арати, унэӀутым и Ӏэр и зиусхьэн Ибрэхьим и куэ щӀагъым щӀилъхьэри, тхьэлъанэ ищӀащ абыкӀэ. 
GEN.24.10	ИтӀанэ унэӀутым езым и зиусхьэным и махъшэхэм ящыщу махъшипщӀ къыхихури, ежьащ. Апхуэдэуи абы здришэжьащ и зиусхьэным и хъугъуэфӀыгъуэ зэмылӀэужьыгъуэхэр. Ар ежьэри кӀуащ Месопотамием, Нахъор зи цӀэ къалэм.
GEN.24.11	КъыщигъэувыӀащ махъшэхэр къалэбгъум, абы дэмыхьэу, псыкъуийм деж, пщыхьэщхьэхуегъэзэкӀыу, бзылъхугъэхэм псы кърагъэхъуэну къыщыдэкӀ зэманым. 
GEN.24.12	ЖиӀащ абдеж:
GEN.24.12	– Зиусхьэн, си тепщэ Ибрэхьим и Тхьэ! Нобэ си Ӏуэху къигъэкӀ, фӀы къыхуэщӀэ си тепщэ Ибрэхьим. 
GEN.24.13	Мыбдежым сыбгъэдэтщ сэ псы къыщӀэжыпӀэм, къалэдэсхэм япхъухэри къыдокӀ псы кърагъэхъуэну; 
GEN.24.14	Иджы «КъэгъэщӀейт уи кхъуэщыныр, псы сефэнущи» зыжесӀэу, «Ефэ, сэ уи махъшэхэри езгъэфэнщ», къызжезыӀэжыну пщащэр арщ Уэ хухэпхар Уи ӀурыщӀэ Исхьэкъ; икӀи абыкӀэ къэсщӀэнущ си зиусхьэным Уэ фӀы къызэрыхуэпщӀэр.
GEN.24.15	Абы и псалъэр нимыгъэсауэ, къыдэкӀащ Ребеккэ, Ибрэхьим и къуэш Нахъоррэ и фыз Милкъэрэ я къуэ Бэтуел и пхъур, и кхъуэщыныр и дамэм тету. 
GEN.24.16	Пщащэр теплъэкӀэ дахэкӀейт, лӀым имыцӀыхуа хъыджэбзт. Ар псы къыщӀэжыпӀэм къыӀухьэщ, и кхъуэщыным псы къригъахъуэри, ежьэжащ. 
GEN.24.17	УнэӀутыр абы пежажьэри, жриӀащ:
GEN.24.17	– Сегъафэт уи кхъуэщыным ит псым щыщ тӀэкӀу.
GEN.24.18	– Ефэ, си зиусхьэн, – жиӀащ абы.
GEN.24.18	Кхъуэщыныр и дамащхьэм кърихьэхри псы иригъэфащ ар. 
GEN.24.19	Ар псы иригъэфа нэужь, Ребеккэ жиӀащ:
GEN.24.19	– Сэ уи махъшэхэми псыкъуийм псы къахуисхынщ, абыхэм загъэнщӀыху.
GEN.24.20	Кхъуэщыным ита псыр хьэкхъуафэм ирикӀэри, аргуэру бгъэдэлъэдащ псыкъуийм, псы кърихыну, апхуэдэурэ псы кърихащ абы и махъшэ псоми папщӀэ. 
GEN.24.21	Ибрэхьим и унэӀутыр еплъырт абы, игъэщӀагъуэу, зиущэхуауэ, Зиусхьэным абы и гъуэгур иузэщӀарэ имыузэщӀарэ къищӀэну хуейуэ. 
GEN.24.22	Махъшэхэм псы ефэн щаухым, а лӀым къищтащ дыщэ ахъшэ ныкъуэ зи хьэлъагъ
GEN.24.23	ЖиӀащ абы итӀанэ:
GEN.24.23	– Хэт урипхъу уэ? КъызжеӀэт сэ; уи адэм и унэм щыӀэу пӀэрэ дэ нэху дыкъыщекӀын щӀыпӀэ?
GEN.24.24	– Сэ срипхъущ Милкъэ Нахъорым къыхуилъхуа Бэтуел, – къыжриӀащ абы.
GEN.24.25	АдэкӀи абы къыжриӀащ:
GEN.24.25	– Дэ диӀэщ хьэуазэ куэди Ӏуси; щыӀэщ нэху фыкъыщекӀын щӀыпӀи.
GEN.24.26	Ар щыжиӀэм, иритащ унэӀутым дыщэ тхьэгъурэ дыщэ ӀэпщэхъутӀрэ. Зигъэщхъащ абдеж а лӀым, щхьэщӀэ хуищӀащ Зиусхьэным. 
GEN.24.27	Мыр жиӀэри:
GEN.24.27	– ЩӀыхьышхуэр ейщ Зиусхьэну Ибрэхьим и Тхьэм, и фӀыгъуэрэ и пэжыгъэрэ си тепщэр хэзымыгъэнам, – жиӀащ абы. – Зиусхьэным гъуэгу занщӀэкӀэ сыкъыхуишащ си тепщэм и Ӏыхьлыхэм я унэм.
GEN.24.28	Пщащэр жэрыгъэкӀэ кӀуэжри, хъыбарыр щиӀуэтэжащ и анэм и унэм. 
GEN.24.29+GEN.24.30	Ребеккэ иӀэт дэлъху, Лабан и цӀэу. И шыпхъум и тхьэгъумрэ абы и Ӏэхэм илъ Ӏэпщэхъухэмрэ къыщилъагъум, «Апхуэдэу къызэпсэлъащ а лӀыр» жиӀэурэ Ребеккэ къиӀуэтэжыр щызэхихым, Лабан къыдэжри къэкӀуащ а лӀым деж, псы къыщӀэжыпӀэм. Ар щытщ махъшэхэм ябгъэдэту псы къыщӀэжыпӀэм деж. 
GEN.24.31	– Къеблагъэ, Зиусхьэным и нэфӀ зыщыхуа, – жиӀащ Лабан, – Сыт уэрамым ущӀыдэтыр? Сэ къэзгъэхьэзыращ унэри махъшэхэм папщӀэ увыӀэпӀэри.
GEN.24.32	Арати, еблэгъащ ар. Лабан къатрихащ махъшэхэм уанэхэр, яритащ абыхэм хьэуазэрэ Ӏусрэ, яритащ псы а цӀыхуми, абы и гъусэ цӀыхухэми я лъакъуэхэр иратхьэщӀыну. 
GEN.24.33	ИтӀанэ хуагъэуващ абы шхын; ауэ абы жиӀащ:
GEN.24.33	– Сышхэнукъым си Ӏуэхур къэзмыӀуатэу.
GEN.24.33	– КъэӀуатэ, – жаӀащ мыдрейхэм.
GEN.24.34	– Сэ Ибрэхьим сриунэӀутщ, – жиӀащ абы. 
GEN.24.35	– Зиусхьэным икъукӀэ и нэфӀ къыщыхуащ си тепщэм, икӀи ар хъуащ щэджащэ. Езым къритащ абы мэлхэри выхэри, дыжьыни дыщи, унэӀут цӀыхухъухэри унэӀут бзылъхугъэхэри, махъшэхэри шыдхэри. 
GEN.24.36	Сарэ, си тепщэм и фызым, жьы хъуауэ си тепщэм къыхуилъхуащ къуэ, езым бгъэдэлъу хъуар зритар. 
GEN.24.37	ИкӀи сигъэщӀащ си тепщэм тхьэлъанэ, мыр жиӀэри: «Къыхуумышэ си къуэм зи щӀыналъэм сыщыпсэу ханаан цӀыхухэм япхъухэм ящыщ фызу; 
GEN.24.38	АтӀэ си адэм и унэмрэ си Ӏыхьлыхэмрэ я деж кӀуэи, къыхуэшэ си къуэм фыз».
GEN.24.39	– Сэ жесӀащ си тепщэм: «Си гъусэу бзылъхугъэр къысхуэмыкӀуэнри хэлъщ». 
GEN.24.40	Абы къызжиӀащ сэ: «Зи пащхьэ сэ сыщызекӀуэ Зиусхьэным ныбдигъэкӀуэнущ Езым и мелыӀычыр, уи гъуэгу махуэ хъунущ, уэри къахэпшынущ си къуэм папщӀэ фыз сэ къыздалъхуахэм, къипшынущ ар си адэм и унэм. 
GEN.24.41	Си Ӏыхьлыхэм я деж укӀуа нэужь, пщхьэщызох си тхьэлъанэр, абыхэм къуамытмэ, пщхьэщызох тхьэлъанэр».
GEN.24.42	– Арати, сыкъэкӀуащ сэ иджы псы къыщӀэжыпӀэм, икӀи жысӀащ: «Зиусхьэн, си тепщэ Ибрэхьим и Тхьэ! Сэ сызэрыкӀуэ гъуэгур Уэ махуэ пщӀымэ, 
GEN.24.43	иджы мыбдежым, сэ сыӀутщ псы къыщӀэжыпӀэм. Пщащэу псы къригъэхъуэну къыдэкӀыу сэ: „Уи кхъуэщыным ит псым щыщ тӀэкӀу сегъафэт“ зыжесӀэр, 
GEN.24.44	„Уэри ефэ, уи махъшэхэми папщӀэ псы къисхынщ“, къызжезыӀэжыращ фызу Зиусхьэным си тепщэм и къуэм хухихар».
GEN.24.45	– Иджыри сухатэкъым ар жысӀэн сигукӀэ, абдеж, мис, ныдэкӀащ Ребеккэ, и кхъуэщыныр и дамащхьэм тету, псы къыщӀэжыпӀэм щхьэщыхьэри псы къригъэхъуащ; сэри жесӀащ абы: «Сегъафэт». 
GEN.24.46	Абы и къуэщыныр занщӀэу иригъэувэхри жиӀащ: «Ефэ; уи махъшэхэри сэ езгъэфэнщ». Сэри сефащ, махъшэхэри абы псы иригъэфащ. 
GEN.24.47	Сэ сеупщӀащ абы, мыпхуэдэу жысӀэри: «Хэт урипхъу уэ?» Абы жиӀащ: «Нахъор и къуэ Бэтуелу абы Милкъэ къыхуилъхуам срипхъущ». Сэ абы естащ тхьэгъурэ и Ӏэхэм щхьэкӀэ ӀэпщэхъуитӀрэ. 
GEN.24.48	Зызгъэщхъри згъэлъэпӀащ сэ Зиусхьэныр, щӀыхьи хуэсщӀащ Зиусхьэным, си тепщэ Ибрэхьим и Зиусхьэну си тепщэм и къуэшым и пхъур абы и къуэм хуэсшэн папщӀэ, гъуэгу занщӀэкӀэ сыкъэзышам. 
GEN.24.49	Иджы къызжефӀэ, фи мураду пӀэрэ фэ си тепщэм фӀыгъуэрэ пэжыгъэрэ хуэфщӀэну, хьэмэрэ фи мымурадрэ; къызжефӀэ ари, сэ згъэзэнщ ижьымкӀэ е сэмэгумкӀэ.
GEN.24.50	Жэуап къатащ Лабанрэ Бэтуелрэ, мыр жаӀэурэ:
GEN.24.50	– Зиусхьэным къыбгъэдэкӀащ мы Ӏуэхур; дэ тхузэфӀэкӀынукъым абы дыпэрыуэу ӀейкӀи фӀыкӀи зыгуэр жытӀэну. 
GEN.24.51	Ребеккэ уи пащхьэм итщ; здэши, кӀуэж; хурехъу ар фыз уи тепщэм и къуэм, Зиусхьэным зэрыжиӀауэ.
GEN.24.52	Ибрэхьим и унэӀутым абыхэм я псалъэхэр щизэхихым, щӀыгум нэсу щхьэщэ хуищӀащ Зиусхьэным. 
GEN.24.53	УнэӀутым дыжьын хьэпшыпхэри, дыщэ хьэпшыпхэри, щыгъынхэри кърихри, иритащ Ребеккэ; абы и дэлъхуми и анэми яритащ тыгъэ лъапӀэхэр. 
GEN.24.54	ИтӀанэ ешхащ, ефащ ари абы и гъусэ цӀыхухэри, нэхуи къыщекӀащ абдежым. Пщэдджыжьым къыщытэджым, абы жиӀащ:
GEN.24.54	– СывутӀыпщыж си тепщэм деж.
GEN.24.55	Ауэ абы и дэлъхумрэ и анэмрэ жаӀащ:
GEN.24.55	– Иресыж пщащэр ди унэм махуипщӀ нэхъ мыхъуми; итӀанэ уежьэжынщ.
GEN.24.56	– Сывмыгъэгувэ, – яжриӀащ унэӀутым, – сыт щхьэкӀэ жыпӀэмэ Зиусхьэным махуэ ищӀащ си гъуэгур; сывутӀыпщыжи, сыкӀуэжынущ си тепщэм деж.
GEN.24.57	– Пщащэр къедджэнщи, деупщӀынщ жиӀэнумкӀэ, – жаӀащ абыхэм.
GEN.24.58	Ребеккэ къраджэри, жраӀащ абы:
GEN.24.58	– УкӀуэну мы цӀыхум уригъусэу?
GEN.24.58	– СыкӀуэнущ, – жиӀащ абы.
GEN.24.59	Арати, яутӀыпщащ я шыпхъу Ребеккэри, ар зыпӀа бзылъхугъэри, Ибрэхьим и унэӀутри, абы и цӀыхухэри. 
GEN.24.60	Тхьэм и нэфӀ къыщыхуэну хуелъэӀуащ Ребеккэ, мыр жраӀэри:
GEN.24.60	– Ди шыпхъу!
GEN.24.60	КъыптрехъукӀ уэ минурэ минхэр,
GEN.24.60	къаӀэщӀрехьэ уэ къыптехъукӀыну бынхэм
GEN.24.60	я бийхэм я лъапсэхэр!
GEN.24.61	Ребекки абы и ӀуэхутхьэбзащӀэ бзылъхугъэри тэджри, махъшэхэм шэсащ, икӀи ежьащ а цӀыхум и ужьым иту. УнэӀутым Ребеккэ зыщӀигъури, ежьэжащ.
GEN.24.62	Исхьэкъ къикӀащ Бэр-Лахай-Рой; сыт щхьэкӀэ жыпӀэмэ ар щыпсэурт Нэгэв губгъуэ нэщӀым. 
GEN.24.63	Пщыхьэщхьэ хъуауэ, Исхьэкъ губгъуэм ихьащ гупсысэну; и напӀэхэр иӀэту къыщыдэплъейм, къилъэгъуащ: къокӀуэ махъшэхэр. 
GEN.24.64	Ребеккэ плъэри, Исхьэкъ къыщилъагъум, къепсыхащ махъшэм. 
GEN.24.65	ЖриӀащ абы унэӀутым:
GEN.24.65	– Хэт губгъуэм иту мо цӀыху къытхуэкӀуэр?
GEN.24.65	– Ар си тепщэр арщ, – жиӀащ унэӀутым.
GEN.24.65	Абдеж абы щхьэтепхъуэр къищтэри зытрипхъуащ.
GEN.24.66	УнэӀутым Исхьэкъ хуиӀуэтэжащ езым ищӀа псори. 
GEN.24.67	ЩӀишащ Исхьэкъ ар езым и анэ Сарэ и шэтырым; икӀи екӀуэлӀащ Ребеккэ, екӀуалӀэри хъуащ ар абы и фыз. Исхьэкъи ар фӀыуэ илъэгъуащ; апхуэдэуи щхьэщыкӀащ Исхьэкъ езым и анэм папщӀэ иӀэ гукъеуэр.
GEN.25.1	Къишащ Ибрэхьим аргуэру фыз, Къэтурэ и цӀэу. 
GEN.25.2	Къэтурэ къыхуилъхуащ абы Зимран, Иокъшан, Мэдан, Мидиан, Ищбакъ, Шыуахъ сымэ. 
GEN.25.3	Иокъшан къыхуэхъуащ Щэбэрэ Деданрэ. Дедан къытехъукӀахэр: ашур цӀыхухэр, лэтуш цӀыхухэр, лэум цӀыхухэр. 
GEN.25.4	Мидиан и къуэхэр: Ӏэфэ, Ӏэфэр, Хъанох, АбидаӀ, ЕлдаӀа. Ахэр псори Къэтурэ къытехъукӀащ.
GEN.25.5	Ибрэхьим езым бгъэдэлъу хъуар Исхьэкъ иритащ. 
GEN.25.6	Ибрэхьим унэӀуту иӀа бзылъхугъэхэм я къуэхэми яритащ саугъэтхэр. ИтӀанэ езыр псэу щӀыкӀэ, бгъэдигъэкӀащ ахэр Исхьэкъ, езым и къуэм пэжыжьэу, къуэкӀыпӀэмкӀэ щыӀэ щӀыналъэмкӀэ игъэкӀуащ.
GEN.25.7	Ибрэхьим къигъэщӀащ илъэсищэрэ блыщӀрэ тхурэ.
GEN.25.8	Дунейм ехыжащ Ибрэхьим; жьыщхьэ махуэ хъуауэ, и ныбжьыр хэкӀуэтэпауэ, гъащӀэм гу щихуауэ лӀащ ар, хыхьэжащ езым и лъэпкъым.
GEN.25.9	ЩыщӀалъхьэжащ ар абы и къуэхэу Исхьэкърэ Исмэхьилрэ хет лъэпкъым щыщ Цохар и къуэ Ефрон и губгъуэу Мамрэ пэщылъым щыӀэ Махпелэ бгъуэнщӀагъым. 
GEN.25.10	А губгъуэращ хет цӀыхухэм я деж Ибрэхьим къыщищэхуауэ щытар. Абдежым щыщӀалъхьэжащ Ибрэхьими абы и фыз Сари я хьэдэхэр. 
GEN.25.11	Ибрэхьим лӀа нэужь, Тхьэм и нэфӀ къыщыхуащ абы и къуэ Исхьэкъ. Исхьэкъ щыпсэурт Бэр-Лахъай-Рой деж.
GEN.25.12	Мис Ибрэхьим и къуэу Исмэхьил къытехъукӀа цӀыхухэр; Исмэхьил Сарэ и ӀунэӀут бзылъхугъэ Хьэджэр, Мысырым щыщым, Ибрэхьим къыхуилъхуа къуэр.
GEN.25.13	Аращи, мис Исмэхьил и къуэхэм я цӀэхэр, ахэр къызэралъхуам елъытауэ: Исмэхьил и щыпэлъху Нэбаиот, абы и ужькӀэ Къэдар, Адбэл, Мибсам, 
GEN.25.14	МишмаӀ, Думэ, Масэ, 
GEN.25.15	Хъадад, Тэма, Етур, Нафиш икӀи Къэдэмэ. 
GEN.25.16	Ахэр Исмэхьил и къуэхэщ, икӀи ахэрщ я цӀэхэр, я жылэхэм, я куэшыпӀэхэм елъытауэ. Ахэр я лъэпкъхэм я пщы пщыкӀутӀщ.
GEN.25.17	Исмэхьил и ныбжьыр хъурт илъэсищэрэ щэщӀрэ блырэ; дунейм ехыжащ ар, лӀащ, хыхьэжащ езым и лъэпкъым. 
GEN.25.18	Ахэр щыпсэуащ Хьауилэ щыщӀэдзауэ Мысырым пэщылъ Шурэм нэсу, Ашур ущыхуэкӀуэкӀэ. Ахэр зэгурымыӀуэныгъэкӀэ псэуащ.
GEN.25.19	Мис Исхьэкъ, Ибрэхьим и къуэм, къытехъукӀа цӀыхухэр.
GEN.25.19	Ибрэхьим къыхуэхъуащ Исхьэкъ. 
GEN.25.20	Исхьэкъ илъэс плӀыщӀ хъурт абы Ребеккэ, Паддан-Арам щыщ арамей Бэтуел и пхъур, арамей Лабан и шыпхъур, фызу къыщишам. 
GEN.25.21	Зиусхьэным елъэӀурт Исхьэкъ езым и фызым папщӀэ, сыт щхьэкӀэ жыпӀэмэ ар лъхуэртэкъым; Зиусхьэным зэхихащ ар, арати, хъуащ лъэщыджэ Ребеккэ, абы и фызыр. 
GEN.25.22	Абы и къуэхэр и ныбэм щыныкъуакъуэ хъуати, абы жиӀащ:
GEN.25.22	– Апхуэдэу хъунумэ, сыткӀэ сыхуей абы?
GEN.25.22	ИкӀи кӀуащ еупщӀыну Зиусхьэным. 
GEN.25.23	Зиусхьэным
GEN.25.23	къыжриӀащ абы:
GEN.25.23	– ЛъэпкъитӀ илъщ уи кӀуэцӀым,
GEN.25.23	лъэпкъышхуэ зэныкъуэкъуу тӀу къикӀынущ уи ныбэм,
GEN.25.23	зы лъэпкъыр хъунущ адрейм нэхърэ нэхъ лъэщ,
GEN.25.23	нэхъыжьыр хуэлэжьэнущ нэхъыщӀэм.
GEN.25.24	Къэсащ, арати, абы и лъхуэгъуэр: икӀи, мис, затӀолъхуэныкъуэхэр абы и ныбэм илъщ. 
GEN.25.25	Япэрейр ныбэм къикӀащ плъыжьу, фэм хуэдэу цыбэу; фӀащащ абы цӀэуэ Эсау. 
GEN.25.26	ИтӀанэ ныбэм къикӀащ абы и къуэшыр, и ӀэмкӀэ Эсау и лъэдакъэр иӀыгъыу; фӀащащ абы цӀэуэ Екъуб
GEN.25.27	Сабийхэм я ныбжь нэсри, Эсау хъуащ хьэкӀэкхъуэкӀэ къэубыдыным хуэӀэзэ цӀыху, губгъуэлӀ; Екъуб хъуащ цӀыху Ӏэсэ, шэтырхэм щыпсэууэ. 
GEN.25.28	Исхьэкъ фӀыуэ лъагъурт Эсау, сыт щхьэкӀэ жыпӀэмэ абы къиущэкӀухэр фӀэӀэфӀт; Ребеккэ фӀыуэ илъагъур Екъубт.
GEN.25.29	ПщэфӀащ Екъуб махуэ гуэрым, Эсау губгъуэм ешауэ къыщикӀыжым.
GEN.25.30	ЖриӀащ Эсау Екъуб:
GEN.25.30	– Къызэт сшхыну плъыжьыр, мо плъыжьыр; сыт щхьэкӀэ жыпӀэмэ сэ сешащ, – жриӀащ Эсау Екъуб. Абы къыхэкӀыу абы фӀащащ цӀэ лей: Эдом
GEN.25.31	Ауэ Екъуб жиӀащ:
GEN.25.31	– Къызэщэ иджы уи щыпэлъхур.
GEN.25.32	– Мис, сэ солӀэ, сыт къысхуищӀэжынур щыпэлъхум? – жиӀащ Эсау.
GEN.25.33	– Тхьэлъанэ къысхуэщӀ иджыпсту, – жиӀащ Екъуб.
GEN.25.33	Абы тхьэлъанэ къыхуищӀащ икӀи кърищащ щыпэлъхур Екъуб.
GEN.25.34	ИтӀанэ иритащ Екъуб Эсау щӀакхъуи джэшым къыхэщӀыкӀа шхыныгъуэри. Модрейри ешхэщ, ефэщ, тэджри ежьэжащ; щыпэлъхум и хуитыныгъэм апхуэдизэу уасэ хуищӀакъым Эсау.
GEN.26.1	Къыщыхъуащ щӀыналъэм гъаблэ, Ибрэхьим и махуэхэм щыӀэгъа гъаблэм нэхърэ нэхъ Ӏеижу; арати, кӀуащ Исхьэкъ Филишт пащтыхь Абимэлэх деж, Гъэрар хэкум.
GEN.26.2	Зиусхьэныр Исхьэкъ къыхуэлъагъуэри, къыжриӀащ:
GEN.26.2	– УмыкӀуэ Мысырым; щыпсэу Сэ ныбжесӀэну щӀыналъэм. 
GEN.26.3	А хэкум щыпсэу; Сэри сыуигъусэнущ, си нэфӀи пщыхуэнущ; уэри уэ къыптехъукӀынухэми фэстынущ мы щӀыналъэ псори, къэзгъэщыпкъжынущ псалъэ быдэу Сэ уи адэ Ибрэхьим жесӀар. 
GEN.26.4	Згъэбэгъуэнущ уэ къыптехъукӀыну цӀыхухэр уафэм ис вагъуэхэм я бжыгъэм хуэдизу, естынущ уэ къыптехъукӀыну цӀыхухэм мы щӀыналъэ псори; уэ къыптехъукӀыну цӀыхухэм я хьэтыркӀэ дунейм и лъэпкъ псоми си нэфӀ ящыхуэнущ. 
GEN.26.5	Ибрэхьим Си псалъэм къызэредэӀуам папщӀэ икӀи Сэ абы и пщэм дэслъхьар зэригъэзэщӀам папщӀэ: Си унафэхэр, Сэ хуэзгъэувахэр икӀи Си хабзэхэр.
GEN.26.6	Исхьэкъ щытӀысащ Гъэрар хэкум деж. 
GEN.26.7	А щӀыпӀэм щыпсэухэр къыщеупщӀам абы езым и фызым папщӀэ, абы жиӀащ:
GEN.26.7	– Ар си шыпхъущ.
GEN.26.7	Ар шынэрт «Сэ си фызщ» жиӀэну. А щӀыпӀэм щыпсэухэм Ребеккэ щхьэкӀэ самыукӀын папщӀэ, жиӀэри егупсысащ ар, сыт щхьэкӀэ жыпӀэмэ ар и теплъэкӀэ дахащэт.
GEN.26.8	Зэман куэдкӀэ ар абдежым щыпсэуауэ, Филишт пащтыхь Абимэлэх щхьэгъубжэм дэплъри къилъэгъуащ Исхьэкъ Ребеккэм, и фызым, зэрыдэджэгур. 
GEN.26.9	Арати, Абимэлэх Исхьэкъ къриджэри, жиӀащ:
GEN.26.9	– Ар уи фызщ; атӀэ уэ дауэ жыпӀа: «Ар си шыпхъущ» жыпӀэу?
GEN.26.9	– Сэ сегупсысащ: сытемыкӀуэдакӀэщэрэт сэ абы, – жриӀащ Исхьэкъ абы.
GEN.26.10	– Сыт уэ къыдэпщӀар? – жиӀащ Абимэлэх. – Дэ тщыщ гуэр уи фызым еӀэбатэмэ, гуэныхьым дыхэбдзэнут уэ.
GEN.26.11	Абдеж Абимэлэх зэрылъэпкъыу унафэ яхуищӀащ, мыр жиӀэри:
GEN.26.11	– Хэт мы цӀыхуми абы и фызми еӀэбми, абы ажал лъысынущ.
GEN.26.12	Исхьэкъ а щӀыналъэм итӀысхьащ, гъавэ щисэри къытрихащ а гъэм хьэуэ хуэдищэкӀэ нэхъыбэ: апхуэдэу и нэфӀ къыщыхуащ абы Зиусхьэным. 
GEN.26.13	Исхьэкъ мылъку куэд зэхуихьэсри, къулей дыдэ хъуащ. 
GEN.26.14	Абы иӀэт Ӏэщ цӀыкӀу хъушэхэри, Ӏэщышхуэ хъушэхэри, унэӀут куэди лэжьакӀуэ куэди, филишт цӀыхухэм щӀадзащ абы къефыгъуэу. 
GEN.26.15	Арати, абы и адэ Ибрэхьим щыпсэум щыгъуэ абы и унэӀутхэм къатӀауэ щытыгъа псыкъуийхэр филишт цӀыхухэм ирагъэуэжащ, ягъэсеижащ.
GEN.26.16	ИтӀанэ Абимэлэх жриӀащ Исхьэкъ:
GEN.26.16	– ТхэкӀ дэ; уэ ухъуащ дэ нэхърэ куэдкӀэ нэхъ лъэщ.
GEN.26.17	Арати, Исхьэкъ абдежыр къибгынэри, щигъэуващ шэтырхэр Гъэрар аузым, щищӀащ псэупӀэ абдежым. 
GEN.26.18	Исхьэкъ и адэ Ибрэхьим щыпсэум къатӀауэ щытыгъа икӀи Ибрэхьим лӀа нэужь филишт цӀыхухэм иратхъуэжа псыкъуийхэр аргуэру къитӀыжри, абыхэм яфӀищыжащ езым и адэм яфӀищауэ щыта цӀэхэр.
GEN.26.19	Исхьэкъ и унэӀутхэр махуэ гуэрым аузым щытӀэурэ къыщагъуэтащ абдежым псыфӀ зэрыт псыкъуий. 
GEN.26.20	Къедауэрт гъэрар Ӏэщыхъуэхэр Исхьэкъ и Ӏэщыхъуэхэм, «Псыр дыдейщ» жаӀэурэ. Арати, абы псыкъуийм Ӏэсэкъ
GEN.26.21	ИтӀанэ къратӀыкӀащ нэгъуэщӀ псыкъуий; абы папщӀи къедауэрт; абыи фӀищащ цӀэуэ Ситнэ
GEN.26.22	Абдежым иӀэпхъукӀри, къитӀащ Исхьэкъ нэгъуэщӀ псыкъуий, абы папщӀэ къедэуэжакъым; икӀи фӀищащ абы цӀэуэ Рехьовот
GEN.26.23	Абы икӀри кӀуащ ар Бэр-Шэвэ. 
GEN.26.24	А жэщ дыдэм абы Зиусхьэныр къыхуэлъагъуэри, къыжриӀащ:
GEN.26.24	– Сэращ уи адэ Ибрэхьим и Тхьэр; умышынэ, Сэ сыуигъусэщ; сэ си нэфӀ пщыхуэнурэ згъэбэгъуэнущ уэ къыптехъукӀыну бынхэр, Си ӀурыщӀэ Ибрэхьим и хьэтыркӀэ.
GEN.26.25	Абы абдежым къурмэнщӀыпӀэ щиухуэри, елъэӀуащ Зиусхьэным. Щигъэуващ абдеж и шэтырыр, Исхьэкъ и унэӀутхэми къыщатӀащ абдежым псыкъуий.
GEN.26.26	ИтӀанэ Гъэрар къикӀри Исхьэкъ къыхуэкӀуащ Абимэлэх, абы и ныбжьэгъу Ахузати, абы и дзэпщ Пихоли.
GEN.26.27	– Сытым щхьэкӀэ фыкъысхуэкӀуа фэ, – яжриӀащ абыхэм Исхьэкъ, – сэ сыкъэфлъагъу мыхъуу икӀи сыкъызыхэвгъэкӀауэ?
GEN.26.28	– Дэ нахуэу къэтлъэгъуащ Зиусхьэныр уэ уи гъусэу зэрыщытыр, – жаӀащ абыхэм, – абы къыхэкӀыуи дэ жытӀащ: уэрэ дэрэ тхьэлъанэ зэдэтщӀынщи, дызэгухьэнщ. 
GEN.26.29	Уэ бзаджагъэ къыдумыщӀэну, дэри уэ дызэрыномыӀэбам, дифӀ фӀэкӀа зэрумылъэгъуам, мамырыгъэкӀи узэрыдутӀыпщыжам хуэдэу; Зиусхьэным и нэфӀ къыпщыхуащ уэ иджы.
GEN.26.30	Абы яхуигъэуващ абыхэм гухэхъуэ Ӏэнэр, ахэри ешхащ, ефащ. 
GEN.26.31	Пщэдджыжьым жьыуэ къэтэджри, тхьэлъанэ зэдащӀащ; арати, иутӀыпщыжащ Исхьэкъ ахэр, мыдрейхэри къыбгъэдэкӀыжащ абы мамырыгъэкӀэ.
GEN.26.32	А махуэ дыдэм Исхьэкъ и унэӀутхэр къакӀуэри абы хъыбар кърагъэщӀащ псыкъуий къызэратӀамкӀэ, «Дэ къэдгъуэтащ псы» къыжраӀащ.
GEN.26.33	Абы фӀищащ цӀэуэ Щивэ
GEN.26.34	Эсау, илъэс плӀыщӀ хъуауэ, къишащ фызу хет цӀыху Берый ипхъу Ехьудит икӀи хет цӀыху Елон ипхъу Басмат. 
GEN.26.35	Ахэр къехьэлъэкӀырт Исхьэкърэ Ребеккэрэ.
GEN.27.1	Исхьэкъ жьы икӀи набгъэ щыхъум, и къуэ нэхъыжь Эсау къриджэри, жриӀащ абы:
GEN.27.1	– Си къуэ!
GEN.27.1	– Сымис сэ, – жиӀащ адрейм.
GEN.27.2	– Мис, сэ жьы сыхъуащ, – жиӀащ Исхьэкъ. – СыщылӀэну махуэр сщӀэркъым. 
GEN.27.3	Къащтэ иджы уи Ӏэщэхэр, уи шабзалъэри уи шабзэри, губгъуэм кӀуэи, къысхуэщэкӀу губгъуэ псэущхьэ. 
GEN.27.4	Шхыныгъуэу сэ фӀыуэ слъагъур схуэгъэхьэзыри, къысхуэхь сшхыну, сылӀэн и пэ си нэфӀ къыпщызгъэхуэн папщӀэ.
GEN.27.5	Ребеккэ зэхихащ Исхьэкъ езым и къуэ Эсау жриӀар. Арати, псэущхьэ къищэкӀуу къихьыну Эсау губгъуэм щыкӀуэм, 
GEN.27.6	Ребеккэ жриӀащ и къуэ Екъуб:
GEN.27.6	– Сэ зэхэсхащ уи адэм уи къуэш Эсау мыпхуэдэу зэрыжриӀар: 
GEN.27.7	«Къысхуэхь губгъуэ псэущхьи, схуэгъэхьэзыр шхыныгъуэ, сэ сышхэнщ, Зиусхьэным и пащхьэ и нэфӀ къыщыпщызгъэхуэн щхьэкӀэ». 
GEN.27.8	Иджы, си къуэ, къедаӀуэ си псалъэхэу сэ унафэ зэрыпхуэсщӀхэм. 
GEN.27.9	Ӏэхъушэм кӀуэи, къысхуэхь хэплъыхьауэ чыцӀ цӀыкӀуитӀ; хуэспщэфӀынщ уи адэм фӀыуэ илъагъу шхыныгъуэр; 
GEN.27.10	Уи адэм ар хуэпхьынщи, ишхынщ, езыр лӀэн и пэкӀэ и нэфӀ къыпщигъэхуэн папщӀэ.
GEN.27.11	АрщхьэкӀэ Екъуб жриӀащ Ребеккэ, и анэм:
GEN.27.11	– Эсау, си къуэшыр, цӀыху цыбэщ, ауэ сэ сыджафэщ. 
GEN.27.12	КъыстеӀэбэнкӀэ хъунущ си адэр; итӀанэ сыщыхъунущ абы и пащхьэм пцӀыупс, сэ къыслъысынури нэлатщ, и нэфӀ къысщыхуэнукъым.
GEN.27.13	– Сэ къыслърес уэ уи нэлатыр, си къуэ, – къыжриӀащ и анэм абы, – ауэ къедаӀуэ си псалъэм, кӀуэи, къысхуэхь.
GEN.27.14	Екъуб кӀуэщ, чыцӀхэр къищтэри къыхуихьащ и анэм; абы и анэм ищӀащ абы и адэм фӀыуэ илъагъу шхыныгъуэр. 
GEN.27.15	ИтӀанэ Ребеккэ и къуэ нэхъыжь Эсау и щыгъын дэгъуэу и унэм щӀэлъыр къыщтэри щитӀэгъащ ар и къуэ нэхъыщӀэ Екъуб. 
GEN.27.16	Ауэ абы и Ӏэхэми и пщэ пцӀанэми къришэкӀащ чыцӀ цӀыкӀухэм я фэр. 
GEN.27.17	ИкӀи ӀэщӀилъхьащ и къуэ Екъуб езым игъэхьэзыра шхыныгъуэмрэ щӀакхъуэмрэ.
GEN.27.18	Ар и адэм деж щӀыхьэри, жиӀащ:
GEN.27.18	– Си адэ!
GEN.27.18	– Сымис сэ; уэ ухэт, си къуэ? – жиӀащ адрейм.
GEN.27.19	– Сэ сы-Эсаущ, уи щыпэлъхурщ, – жриӀащ Екъуб и адэм, – сэ сщӀащ уэ зэрыжыпӀауэ; зыкъэӀэт, къэтӀыс, къызэфӀэтӀысхьи, шхы си губгъуэ псэущхьэр, уи нэфӀ къысщыбгъэхуэн папщӀэ.
GEN.27.20	– Сыту псынщӀэу ар къэбгъуэта, си къуэ! – еупщӀащ Исхьэкъ и къуэм.
GEN.27.20	– Зиусхьэну уи Тхьэм къыспригъэжьати, аращ, – жиӀащ абы.
GEN.27.21	– Къызбгъэдыхьэ, сэ сыноӀэбынщ, си къуэ, Эсаур уэрауэ пӀэрэ хьэмэрэ уэрмырарэ? – жриӀащ Исхьэкъ Екъуб.
GEN.27.22	Екъуб бгъэдыхьащ Исхьэкъ, и адэм; ар къытеӀэбащ абы, икӀи жиӀащ:
GEN.27.22	– Макъыр Екъуб ейщ, ауэ Ӏэхэр Эсау ейщ.
GEN.27.23	КъицӀыхужакъым ар, сыт щхьэкӀэ жыпӀэмэ абы и Ӏэхэр яхуэдэт и къуэш Эсау и Ӏэхэм, цыбэу; арати, и нэфӀ къыщигъэхуэну хэтащ.
GEN.27.24	– Уэра си къуэ Эсаур? – аргуэру еупщӀащ ар.
GEN.27.24	– Сэращ, – жэуап итащ абы.
GEN.27.25	– Къызэт, сэ сшхынщ губгъуэ псэущхьэм щыщ, си нэфӀ къыпщыхуэн папщӀэ, – жиӀащ Исхьэкъ
GEN.27.25	Екъуб иритри, ар шхащ; къыхуихьащ абы сани, абыи ефащ. 
GEN.27.26	ИтӀанэ Исхьэкъ, абы и адэм, къыжриӀащ:
GEN.27.26	– Къызбгъэдыхьэ, ба къысхуэщӀ, си къуэ.
GEN.27.27	Екъуб бгъэдыхьэри, и адэм ба хуищӀащ. Абдеж Исхьэкъ къыщӀихьащ абы и щыгъыным и мэр, икӀи и нэфӀ щигъэхуащ абы, мыр жиӀэурэ:
GEN.27.27	– Мис си къуэм и мэр,
GEN.27.27	Зиусхьэным и нэфӀ зыщыхуа
GEN.27.27	губгъуэм и мэм хуэдэр.
GEN.27.28	Кърыует Тхьэм уэ
GEN.27.28	уэсэпсым къыхэкӀри щӀы пшэрым къыхэкӀри,
GEN.27.28	гъавэ куэди санэ куэди.
GEN.27.29	Къыпхурелажьэ цӀыху лъэпкъхэр,
GEN.27.29	зыкъыпхурагъэщхъ цӀыху лъэпкъ цӀыкӀухэм;
GEN.27.29	яхуэхъу зиусхьэн уи Ӏыхьлыхэм,
GEN.27.29	зыкъыпхурагъэщхъ уи анэм и къуэхэми;
GEN.27.29	уэ нэлат къозыххэм нэлат ялърес;
GEN.27.29	уэ зи нэфӀ къыпщызыгъахуэхэм Тхьэм и нэфӀ къащрехуэ.
GEN.27.30	Исхьэкъ и нэфӀ Екъуб щыхуэри, Екъуб и адэ Исхьэкъ и пащхьэ къикӀыжа къудейуэ, Эсау, абы и къуэшыр, къикӀыжащ щакӀуэ. 
GEN.27.31	Игъэхьэзыращ абыи шхыныгъуэр, и адэм хуихьри жриӀащ:
GEN.27.31	– Къэтэджи, си адэ, шхы уи къуэм и губгъуэ псэущхьэр, уи нэфӀ сэ къысщыбгъэхуэн папщӀэ.
GEN.27.32	– Уэ ухэт? – къыжриӀащ Исхьэкъ, абы и адэм.
GEN.27.32	– Сэ сыуикъуэщ, уи щыпэлъху Эсаущ, – жиӀащ абы.
GEN.27.33	Абдеж Исхьэкъ хуабжьу къэщтауэ къэкӀэзызри, жиӀащ:
GEN.27.33	– Хэт атӀэ адрейр, губгъуэ псэущхьэ къэзыщэкӀуу къысхуэзыхьар? Уэ укъэкӀуэжын и пэ а псом щыщи сшхыуэ си нэфӀи щызгъэхуащ абы. Аращ иджы си нэфӀыр зылъысынур.
GEN.27.34	Эсау и адэм и псалъэхэм щӀэдэӀури, игу хуабжьу хэщӀауэ, макъышхуэкӀэ и адэм жриӀащ:
GEN.27.34	– Си адэ! Уи нэфӀ къысщыгъахуэ сэри.
GEN.27.35	Ауэ Исхьэкъ жиӀащ:
GEN.27.35	– Уи къуэшыр къакӀуэри си нэфӀ хьилагъэкӀэ зыщигъэхуащ.
GEN.27.36	ЖиӀащ итӀанэ мыдрейм:
GEN.27.36	– Техуэркъэ абы Екъуб цӀэ зэриӀэр – тӀэунейрэ сыкъигъэпцӀащ: си щыпэлъхугъэр ищтащ абы иджы, зылъигъэсащ уи нэфӀыр.
GEN.27.36	АдэкӀи жиӀащ:
GEN.27.36	– АтӀэ сэ къысхуумыгъэнэххауэ ара уи нэфӀ?
GEN.27.37	Исхьэкъ жэуап къритащ Эсау:
GEN.27.37	– Сэ пхуэзгъэуващ ар зиусхьэну уэ, зэкӀэ абы и Ӏыхьлыхэри хуэсщӀащ унэӀут; сетащ гъавэкӀи фадэкӀи; атӀэ сыт уэ пхуэсщӀэжынур, си къуэ?
GEN.27.38	– Дауэ хъун, си адэ, – жриӀащ Эсау и адэм, – уэ зы нэфӀ щыхуэныгъэ закъуэ фӀэкӀа уимыӀэу? Уи нэфӀ къыслъыгъэс сэри, си адэ!
GEN.27.38	ИкӀи зригъэӀэтащ Эсау и макъым, къэгъащ ар. 
GEN.27.39	Абдеж жэуап къитащ Исхьэкъ, абы и адэм, мыпхуэдэу къыжриӀэри:
GEN.27.39	– ЩӀым и пшэрми уафэм къех уэсэпсми
GEN.27.39	пэжыжьэу щыӀэнущ уи псэупӀэр.
GEN.27.40	Упсэунущ уэ уи джатэмкӀэ,
GEN.27.40	ухуэлэжьэнущ уи къуэшым;
GEN.27.40	щыӀэнущ зэмани, абы упэщӀэувэу
GEN.27.40	и тепщэныгъэр уи пщэм щыдэбдзын.
GEN.27.41	Эсау илъагъу мыхъу хъуащ Екъуб, абы и адэм и нэфӀыр зэрызыщигъэхуам папщӀэ; жиӀащ Эсау игукӀэ: «Къоблагъэ ди адэм папщӀэ дыщыщыгъуэн махуэр; абы щыгъуэ сэ сыукӀынущ си къуэш Екъуб».
GEN.27.42	ЖраӀэжащ Ребеккэ и къуэ нэхъыжь Эсау и псалъэхэр; Арати, Ребеккэ игъакӀуэри къригъэшащ и къуэ нэхъыщӀэ Екъуб, жриӀащ абы:
GEN.27.42	– Уи къуэш Эсау уиукӀыну мэдалъэ. 
GEN.27.43	Аращи, си къуэ, иджы къыщӀэдэӀу си псалъэхэм: зыӀэти, щӀэпхъуэж Харан хэкум щыпсэу си дэлъху Лабан деж. 
GEN.27.44	Щыпсэу абы и деж зэман гуэркӀэ, уи къуэшым и губжьыр ужьыхыжыху, 
GEN.27.45	уи къуэшым къыпхуиӀэ губжьыр ужьыхыжу абы епщӀар щыгъупщэжыху. Абдежым сэ нэзгъэкӀуэнщи, укъисшыжынщ абы. Сытым щхьэкӀэ фысфӀэкӀуэдын хуей фэ тӀури зы махуэм?
GEN.27.46	ЖриӀащ Ребеккэ Исхьэкъ итӀанэ:
GEN.27.46	– Хет бзылъхугъэхэм щхьэкӀэ си гъащӀэри сфӀэӀэфӀыжкъым; мы щӀыналъэм щыщ бзылъхугъэхэу мы хет бзылъхугъэхэм яхуэдэхэм ящыщ Екъуб фызу къишэмэ, сыт сэ гъащӀэми сызэрыхуеижыр?
GEN.28.1	Къриджащ Исхьэкъ Екъуб, и нэфӀ щигъэхуащ, унафэуи мыр хуищӀащ:
GEN.28.1	– Къыумышэ ханаан цӀыхубзхэм ящыщ фызу. 
GEN.28.2	Тэдж, кӀуэ Паддан-Арам, уи анэм и адэ Бэтуел и унэм, къиш абы фызу уи анэм и дэлъху Лабан ипхъухэм ящыщ. 
GEN.28.3	Псори зыхузэфӀэкӀ Тхьэм и нэфӀ къыпщрехуэ. Урегъэбагъуэ икӀи ухрегъахъуэ, къыптрехъукӀ уэ цӀыху лъэпкъ куэдыр; 
GEN.28.4	Апхуэдэуи къыплърегъэс Тхьэм Ибрэхьим къылъигъэса нэфӀыр, уэри уэ къыптехъукӀыну бынхэми, Тхьэм Ибрэхьим кърита щӀыналъэу уэ хамэу узыщыпсэур уэ къыпхуэнэжьыну.
GEN.28.5	Арати, Исхьэкъ иутӀыпщащ Екъуб, икӀи ар кӀуащ Паддан-Арам, арамей лъэпкъым щыщ Бэтуел и къуэ, Екъубрэ Эсаурэ я анэ Ребеккэ и дэлъху Лабан деж.
GEN.28.6	Эсау илъэгъуащ Исхьэкъ и нэфӀ Екъуб зэрыщигъэхуар икӀи и нэфӀ къыщигъэхуауэ ар Паддан-Арам, абы фыз къришын папщӀэ, зэригъэкӀуар, «Къыумышэ ханаан бзылъхугъэхэм ящыщ фызу» жиӀэуи абы унафэ зэрыхуищӀар. 
GEN.28.7	Екъуб и адэмрэ и анэмрэ едаӀуэу Паддан-Арам зэрыкӀуари илъэгъуащ Эсау. 
GEN.28.8	Абдеж къыгурыӀуащ Эсау ханаан бзылъхугъэхэр езым и адэ Исхьэкъ зэрыфӀэмыфӀыр. 
GEN.28.9	Арати, Эсау Исмэхьил деж кӀуэри, къишащ фызу Махъалат, Ибрэхьим и къуэ Исмэхьил и пхъур, Нэбаиот и шыпхъур, адрей и фызхэм я щӀыӀужкӀэ.
GEN.28.10	Екъуб Бэр-Шэвэ икӀри кӀуащ Харан. 
GEN.28.11	ЩӀыпӀэ гуэрым нэсри къыщынащ абдежым нэху къыщекӀыну, дыгъэр къухьати. А щӀыпӀэм деж щылъ мывэхэм ящыщ зы къищтэщ, ар пӀэщхьагъыу игъэтӀылъри, щыгъуэлъащ а щӀыпӀэм. 
GEN.28.12	Абдежым илъэгъуащ пщӀыхьу: пкӀэлъей тетщ щӀылъэм, уафэм щӀэуэу; Тхьэм и мелыӀычхэри къох икӀи докӀуей абыкӀэ. 
GEN.28.13	ИкӀи Зиусхьэныр абы ищхьэкӀэ тетщи, жеӀэ:
GEN.28.13	– Зиусхьэныр, уи адэ Ибрэхьими Исхьэкъи я Тхьэр, Сэращ. Уэ узытелъ щӀыналъэр Сэ фэстынущ уэри къыптехъукӀыну бынхэми. 
GEN.28.14	ИкӀи хъунущ уэ къыптехъукӀыну цӀыхухэр щӀылъэ пшахъуэм и бжыгъэм хуэдизу куэд; щыпсэунущ ахэр къухьэпӀэмкӀи къуэкӀыпӀэмкӀи, ищхъэрэкӀи ипщэкӀи; уэрэ уэ къыптехъукӀыну цӀыхухэмрэ фи хьэтыркӀэ си нэфӀ ящызгъэхуэнущ дунейм и лъэпкъ псоми. 
GEN.28.15	Зыщумыгъэгъупщэ, Сэ сыуигъусэщ; икӀи ущысхъумэнущ дэнэ дежи, дэнэ укӀуэми, икӀи къозгъэгъэзэжынущ уэ мы щӀыналъэм; уи закъуэу укъэзгъэнэнукъым, бжэсӀар Сэ згъэзэщӀэху.
GEN.28.16	Екъуб къызэщыури, жиӀащ:
GEN.28.16	– Хьэкъщ Зиусхьэныр мы щӀыпӀэм зэрыщыӀэр; ар сэ сщӀакъым!
GEN.28.17	ИкӀи къэшынэри, жиӀащ:
GEN.28.17	– Сыту шынагъуэ мы щӀыпӀэр! Мыр Тхьэ унэщ, мыр уафэхэм я куэбжэщ, армыхъу нэгъуэщӀкъым.
GEN.28.18	Къэтэджащ Екъуб пщэдджыжьым жьыуэ, пӀэщхьагъыу игъэтӀылъыгъа мывэр къищтэри игъэуващ ар фэеплъу; трикӀащ абы и щхьэм дагъэ. 
GEN.28.19	ФӀищащ а щӀыпӀэм цӀэуэ Бэтэл
GEN.28.20	Екъуб тхьэлъанэ ищӀащ:
GEN.28.20	– Тхьэр си гъусэмэ, сэ сызытет гъуэгум сыкъыщихъумэмэ, сшхыну щӀакхъуэрэ щыстӀэгъэну щыгъынрэ къызитмэ, 
GEN.28.21	икӀи сэ мамырыгъэкӀэ си адэм и унэм згъэзэжмэ, абы щыгъуэ Зиусхьэныр си Тхьэ хъунущ, 
GEN.28.22	Фэеплъу сэ згъэува мы мывэри хъунущ Тхьэм и унэ; Уэ, Тхьэ, тыгъэ къысхуэпщӀ псоми ящыщу Ӏыхьэ пщӀанэри сэ Уэ уэстынщ.
GEN.29.1	Екъуб тэджщ и гъуэгу техьэжри, къуэкӀыпӀэм и цӀыхухэм я щӀыналъэм кӀуащ. 
GEN.29.2	Къилъэгъуащ абы губгъуэм псыкъуий иту, Ӏэщ цӀыкӀуу хъушищи абы и гъунэгъуу щытщ; а псыкъуийм кърахыурэ псы ирагъафэрт хъушэхэр. Псыкъуийм щхьэщылът мывэшхуэ. 
GEN.29.3	Абдежым хъушэ псори щызэхуэса нэужь, псыкъуийм мывэр къытрагъэукӀуриикӀырти, мэлхэр псы ирагъафэрт Ӏэщыхъуэхэм; итӀанэ аргуэру мывэр тралъхьэжырт псыкъуийм.
GEN.29.4	– Си къуэшхэ! Дэнэ фыщыщ? – еупщӀащ Екъуб абыхэм.
GEN.29.4	– Дэ Харан дыщыщщ, – жаӀащ абыхэм.
GEN.29.5	– ФцӀыхуу пӀэрэ фэ Нахъор и къуэ Лабан? – еупщӀащ абыхэм.
GEN.29.5	– ДоцӀыху, – жаӀащ абыхэм.
GEN.29.6	– Узыншэу пӀэрэ ар? – аргуэру еупщӀащ абыхэм.
GEN.29.6	– Уыншэщ, – жаӀащ абыхэм, – Рахэл, абы и пхъур, къокӀуэ мэлхэм я гъусэу.
GEN.29.7	– Махуэр иджыри кӀыхьщ, – яжриӀащ Екъуб Ӏэщыхъуэхэм, – хъуакъым Ӏэщ къехулӀэжыгъуэ; мэлхэр псы евгъафи, фыкӀуэ, вгъэхъу.
GEN.29.8	– Ар тхузэфӀэкӀынукъым, хъушэ псори къызэхуэмысу, мывэри псыкъуийм къытрамыгъэукӀуриикӀыу, – жаӀащ мыдрейхэм. – ИтӀанэ мэлхэр псы едгъэфэнщ.
GEN.29.9	Иджыри ар епсалъэрт абыхэм, Рахэл и адэм и мэлхэм яхэту къыщыӀухьам, абы ахэр игъэхъурт. 
GEN.29.10	Екъуб, и анэм и дэлъху Лабан ипхъу Рахэлрэ и анэм и дэлъху Лабан и мэлхэмрэ къыщилъагъум, кӀуэщ, мывэр псыкъуийм къытригъэукӀуриикӀри псы иригъэфащ и анэм и дэлъху Лабан и мэлхэр.
GEN.29.11	ИтӀанэ Екъуб ба хуищӀащ Рахэл, зригъэӀэтащ абы и макъым, икӀи къэгъащ. 
GEN.29.12	Екъуб Рахэл жриӀащ ар абы и адэм зэриӀыхьлыр, Ребеккэ зэрикъуэр. Модрейр жэри, жриӀэжащ ар и адэм.
GEN.29.13	Лабан, и шыпхъум и къуэ Екъуб и хъыбар щызэхихым, жэрыгъэкӀэ абы къыпежьащ, ӀэплӀэ, ба къыхуищӀри щӀишащ и унэм; мыдрейми и хъыбар псори Лабан хуиӀуэтэжащ. 
GEN.29.14	Лабан къыжриӀащ абы:
GEN.29.14	– ИпэжыпӀэкӀэ, уэ си къупщхьэми силми ущыщщ.
GEN.29.14	Арати, щыпсэуащ абы деж Екъуб мазэ псэукӀэ.
GEN.29.15	Лабан Екъуб жриӀащ итӀанэ:
GEN.29.15	– Дауэ хъун уэ пщӀэншэу укъысхуэлажьэу, узэрызиӀыхьлым щхьэкӀэ? КъызжеӀэ, сыт лэжьапщӀэу уэстын?
GEN.29.16	Лабан иӀэт пхъуитӀ; нэхъыжьым и цӀэт Леа; нэхъыщӀэм и цӀэр Рахэлт. 
GEN.29.17	Леа набгъэт, ауэ Рахэл ипкъкӀи зэкӀужт, и нэкӀукӀи дахэт. 
GEN.29.18	Екъуб Рахэл егуэкӀуати, жиӀащ:
GEN.29.18	– Сэ сыпхуэлэжьэнщ илъэсиблкӀэ, уипхъу нэхъыщӀэ Рахэл папщӀэ.
GEN.29.19	– Ар уэ уэстмэ, нэхъыфӀщ нэгъуэщӀ гуэрым ест нэхърэ – жиӀащ Лабан, – щыпсэу си деж.
GEN.29.20	Арати, Екъуб лэжьащ Рахэл папщӀэ илъэсиблкӀэ; ауэ ахэр абы къыщыхъуащ махуэ зыбжанэу, сыт щхьэкӀэ жыпӀэмэ абы ар фӀыуэ илъэгъуат.
GEN.29.21	ИтӀанэ жриӀащ Екъуб Лабан:
GEN.29.21	Къызэт си фызыр; къэсащ абы деж сыщыщӀыхьэн хуей пӀалъэр.
GEN.29.22	Лабан а щӀыпӀэм щыпсэу цӀыху псори зэхуишэсри, ищӀащ хьэгъуэлӀыгъуэ. 
GEN.29.23	Пщыхьэщхьэм Рахэл и пӀэкӀэ ипхъу Леа хущӀишащ абы, игъапцӀэри; щӀыхьащ абы деж Екъуб. 
GEN.29.24	Лабан езым и унэӀут бзылъхугъэ Зилпэ иритащ езым ипхъу Леа, абы хуэӀуэхутхьэбзэщӀэну.
GEN.29.25	Пщэдджыжьым ар Леау къыщӀэкӀащ.
GEN.29.25	Арати, Екъуб жриӀащ Лабан:
GEN.29.25	– Сыт уэ къызэпщӀар? Рахэл папщӀэкъэ сэ сыщӀыпхуэлэжьар? Сыт уэ сыкъыщӀэбгъэпцӀар?
GEN.29.26	– Дэ ди щӀыпӀэм щыхабзэкъым нэхъыжьым и пэ нэхъыщӀэр ирагъашэу, – жиӀащ Лабан. – 
GEN.29.27	ИрекӀ мы тхьэмахуэр; итӀанэ уэттынщ нэхъыщӀэри, иджыри илъэсиблкӀэ укъызэрысхуэлэжьэнум и пщӀэу.
GEN.29.28	Екъуб апхуэдэуи ищӀащ; ирихьэкӀащ а тхьэмахуэр. ИтӀанэ Лабан къритащ абы ипхъу Рахэл фызу. 
GEN.29.29	Лабан иритащ ипхъу Рахэл и унэӀутыну езым и унэӀут бзылъхугъэ Билхьэ. 
GEN.29.30	Екъуб щӀыхьащ Рахэл деж. Леа нэхърэ нэхъыфӀу илъагъурт абы Рахэл; икӀи хуэлэжьащ Лабан аргуэру илъэсиблкӀэ.
GEN.29.31	Зиусхьэным Екъуб Леа фӀыуэ къызэримылъагъум гу лъитэри, зэӀуихащ абы и кӀуэцӀыр, мыдрей Рахэл лъхуэртэкъым. 
GEN.29.32	Леа уэндэгъу хъури къилъхуащ къуэ, фӀищащ абы цӀэуэ Рубэн
GEN.29.32	– Зиусхьэныр къеплъащ си тхьэмыщкӀагъэм; иджы фӀыуэ силъагъунущ си лӀым.
GEN.29.33	Аргуэру лъэщыджэ хъури, къилъхуащ къуэ, икӀи жиӀащ:
GEN.29.33	– Сэ фӀыуэ си лӀым сыкъызэримылъагъур Зиусхьэным зэхихати, къызитащ мыри.
GEN.29.33	ФӀищащ абы цӀэуэ Симеон
GEN.29.34	Аргуэру лъэщыджэ хъури, къилъхуащ къуэ.
GEN.29.34	– АтӀэ иджы сэ къыскӀэрыпщӀэнущ си лӀым и гур; сэ абы къыхуэслъхуащ къуищ, – жиӀащ абы
GEN.29.34	Абы къыхэкӀыу абы фӀащащ цӀэуэ Лэуий
GEN.29.35	Аргуэру лъэщыджэ хъури, къилъхуащ къуэ.
GEN.29.35	– АтӀэ иджы щытхъу хуэсӀэтынщ Зиусхьэным, – жиӀащ абы.
GEN.29.35	Абы къыхэкӀыу фӀищащ абы цӀэуэ Иудэ
GEN.29.35	Абдеж щигъэтыжащ лъхуэн.
GEN.30.1	Рахэл Екъуб сабий къызэрыхуимылъхуфыр къыщилъагъум, езым и шыпхъум ефыгъуэри, жриӀащ Екъуб:
GEN.30.1	– Къызэт бынхэр; къызумытмэ, сылӀэнущ.
GEN.30.2	Екъуб Рахэл хуэгубжьри, жиӀащ:
GEN.30.2	– Сэ сыхъуа уи кӀуэцӀым зыри ирезымыгъащӀэ Тхьэ?
GEN.30.3	– Мис си унэӀут бзылъхугъэ Билхьэ, – жиӀаш Рахэл, – щӀыхьэ абы деж: щрелъхуэ си лъэгуажьэхэм деж ар, абы къилъхуауэ сэри бынхэр сиӀэн папщӀэ
GEN.30.4	Арати, иритащ абы Билхьэ, езым и унэӀут бзылъхугъэр, абы игъэфызыну; Екъуб щӀыхьащ абы деж. 
GEN.30.5	Билхьэ уэндэгъу хъури, Екъуб къыхуилъхуащ къуэ.
GEN.30.6	Абы щыгъуэ жиӀащ Рахэл:
GEN.30.6	– Хьэкум къысхуищӀащ сэ Тхьэм, – жиӀащ Рахэл, – си лъэӀур зэхихри, къызитащ къуэ.
GEN.30.6	Абы къыхэкӀыу фӀищащ абы цӀэуэ Дан
GEN.30.7	Аргуэру лъэщыджэ хъуащ Билхьэ, Рахэл и унэӀут бзылъхугъэр, икӀи Екъуб къыхуилъхуащ къуэ етӀуанэр.
GEN.30.8	– Бэнэныгъэ лъэщкӀэ си шыпхъум себэнри сытекӀуащ, – жиӀащ Рахэл.
GEN.30.8	Абы къыхэкӀыу фӀищащ абы цӀэуэ Нафталий
GEN.30.9	Леа езыр зэрымылъхуэжыр къыщилъагъум, и унэӀут бзылъхугъэ Зилпэ къищтэри, ар иритащ Екъуб игъэфызыну. 
GEN.30.10	Леа и унэӀут бзылъхугъэ Зилпэ къыхуилъхуащ Екъуб къуэ итӀанэ. 
GEN.30.11	ЖиӀащ абы щыгъуэ Леа:
GEN.30.11	– Си насыпым къихьащ.
GEN.30.11	Абы къыхэкӀыу фӀищащ абы цӀэуэ Гад
GEN.30.12	Леа и унэӀут бзылъхугъэ Зилпэ етӀуанэрейуи къуэ Екъуб къыхуилъхуащ.
GEN.30.13	ЖиӀащ Леа:
GEN.30.13	– Гъуэгу махуэ сытеуващ; сыт щхьэкӀэ жыпӀэмэ насыпыфӀэкӀэ къызэджэнущ сэ бзылъхугъэхэр.
GEN.30.13	ИкӀи фӀищащ абы цӀэуэ Ащэр
GEN.30.14	Реувен кӀуащ губгъуэм, гуэдзыр щыӀуахыж зэманым, губгъуэм къыщигъуэтри, къыхуихьащ ахэр Леа, езым и анэм. Рахэл Леа жриӀащ абдежым:
GEN.30.14	– Къызэт уи къуэм и мандрагорхэр
GEN.30.15	Ауэ абы къыжриӀэжащ:
GEN.30.15	– УфӀэмащӀэу ара уэ си лӀыр зызэрыӀэщӀэбгъэхьар, иджы си къуэм и мандрагорхэри зыӀэщӀэбгъэхьэну ухэт?
GEN.30.15	– Апхуэдэу щыхъуакӀэ, – жиӀащ Рахэл, – ар мы жэщым уэ къыбдрегъуэлъ, уи къуэм и мандрагорхэм папщӀэ.
GEN.30.16	Екъуб пщыхьэщхьэм губгъуэм къыщикӀыжам, Леа абы пежьэри, жриӀащ:
GEN.30.16	– КъыщӀыхьэ си деж; си къуэм и мандрагорхэмкӀэ укъэсщэхуащи.
GEN.30.16	Арати, дэгъуэлъащ Екъуб Леа а жэщым.
GEN.30.17	Тхьэм зэхихащ Леа и лъэӀур, ар уэндэгъу хъури, къыхуилъхуащ Екъуб къуэ етхуанэр. 
GEN.30.18	ЖиӀащ абы щыгъуэ Леа:
GEN.30.18	– Тхьэм сэ си лӀым си унэӀут бзылъхугъэр зэрестам пэкӀуэр къызитыжащ.
GEN.30.18	Абы къыхэкӀыу фӀищащ абы цӀэуэ Иссашкар
GEN.30.19	Леа аргуэру уэндэгъу хъури, къыхуилъхуащ Екъуб къуэ еханэр.
GEN.30.20	ЖиӀащ абы щыгъуэ Леа:
GEN.30.20	– Тхьэм къызитащ тыгъэ гъуэзэджэ; иджы си лӀым щӀыхь къысхуищӀынущ, сыт щхьэкӀэ жыпӀэмэ къыхуэслъхуащ абы къуих.
GEN.30.20	Абы къыхэкӀыу фӀищащ абы цӀэуэ Зэбулун
GEN.30.21	ИтӀанэ къилъхуащ пхъу икӀи фӀищащ абы цӀэуэ Динэ.
GEN.30.22	Тхьэм игу къэкӀыжащ Рахэл, ар Тхьэм зэхихри лъхугъэ иӀэну Ӏэмал къритащ. 
GEN.30.23	Ар уэндэгъу хъури, къилъхуащ къуэ, икӀи жиӀащ:
GEN.30.23	– Сщхьэщихащ Тхьэм си емыкӀур.
GEN.30.24	ИкӀи фӀищащ абы цӀэуэ Исуф
GEN.30.24	– Зиусхьэным сэ къызрет иджыри къуэ, – жиӀэри.
GEN.30.25	Рахэл Исуф къилъхуа нэужь, Екъуб Лабан жриӀащ:
GEN.30.25	– СутӀыпщыжи, сыкӀуэжынщ сэ си щӀыпӀэм, си щӀыналъэм. 
GEN.30.26	Къызэтыж сэ сыщӀыпхуэлэжьа си фызхэмрэ си бынхэмрэ, сэ сыкӀуэжынщ; уэ ущыгъуазэщ сэ фӀыуэ сызэрыпхуэлэжьам.
GEN.30.27	Лабан къыжриӀащ абы:
GEN.30.27	– НэфӀкӀэ укъызэплъмэ, мыр жысӀэну хуит сыщӀ. Сэ джэш дзынымкӀэ зэзгъэщӀащ уи хьэтыркӀэ Зиусхьэным и нэфӀ къызэрысщыхуам.
GEN.30.28	АдэкӀи жиӀащ:
GEN.30.28	– Уэстыну пщӀэр уэ зыхуэгъэувыжи, сэ уэстынщ.
GEN.30.29	– Уэ уощӀэ сэ сызэрыпхуэлэжьа щӀыкӀэри сэ сапэрыту уи Ӏэщыр зэрыбэгъуари, – жриӀащ Екъуб абы. 
GEN.30.30	– Си япэкӀэ мащӀэ фӀэкӀа уимыӀамэ, иджы хъуащ куэд; сэ дэнэ сыкӀуами, Зиусхьэным и нэфӀ къыпщигъэхуащ; ауэ сыт щыгъуэ сэ сыщыхуэлэжьэнур си унагъуэм?
GEN.30.31	– Сыт уэстын? – къеупщӀащ Лабан.
GEN.30.31	– Зыри къызумыт, – жиӀащ Екъуб. – Сэ жыхуэсӀэр къысхуэпщӀэмэ, аргуэру пхуэзгъэхъунщ икӀи пхуэсхъумэнщ уи мэлхэри уи бжэнхэри. 
GEN.30.32	Сэ сыпхрыкӀынщ нобэ уи мэл, бжэн хъушэм; къыхэгъэкӀ абы мэлу бжьыгъэ зыхэлъри къуэлэнри, мэлхэм ящыщу мэл фӀыцӀэри, апхуэдэуи бжэнхэм ящыщу бжьыгъэ зыхэлъри къуэлэнри. Апхуэдэ Ӏэщыр схурехъу сэ лэжьапщӀэ. 
GEN.30.33	ИтӀанэ си лэжьапщӀэм уеплъыну укъыщыкӀуэ нэгъуэщӀ зэманым деж си захуагъэр нэрылъагъу щыхъунщ уи пащхьэм деж. Бжьыгъэ зыхэмылъ е мыкъуэлэн бжэнхэм, мэлхэм ящыщу мыфӀыцӀэу сиӀэр къэдыгъуащ.
GEN.30.34	– Хъарзынэщ, ирехъу уэ зэрыжыпӀауэ, – жиӀащ Лабан.
GEN.30.35	АрщхьэкӀэ къыхигъэкӀащ Лабан а махуэм ажэ къуэлэнхэмрэ бжьыгъэ зиӀэхэмри, бжэну бжьыгъэ зыхэлъхэри къуэлэнхэри, хужь тӀэкӀу фӀэкӀа зыхэмыт псори, мэл фӀыцӀэ псори, икӀи яӀэщӀилъхьащ езым и къуэхэм. 
GEN.30.36	Езымрэ Екъубрэ я зэхуакум махуищ гъуэгу я зэпэжыжьагъыу игъэуващ. Екъуб игъэхъурт Лабан и адрей Ӏэщ цӀыкӀухэр.
GEN.30.37	Екъуб щиху, миндал, тхушэ чы цӀынэ цӀыкӀухэр къищтэри, къуэлэн кусэхэр яхуищӀащ, чы цӀыкӀухэм ятелъ фэр трихри; 
GEN.30.38	А чы дэбзыкӀахэр Ӏэщхэр псы ефэну къыздекӀуалӀэ хьэкхъуафэхэм ирилъхьащ. Абдеж псафэ къыщыкӀуэкӀэ, Ӏэщхэр щызэкӀуалӀэу я хабзэт. 
GEN.30.39	Чыхэм я пащхьэм щызэкӀуалӀэрти, къалъхурт Ӏэщ къуэлэни, ӀэпапӀэ зыхэти, бжьыгъэ зиӀи. 
GEN.30.40	Екъуб щынэхэр къыхигъэкӀырти, и былымхэр Лабан и Ӏэщ къуэлэнымрэ и Ӏэщ фӀыцӀэмрэ я пэ зэкӀуэлӀэнухэм папщӀэ къригъэувэрт;
GEN.30.40	Екъуб иӀыгът езым и хъушэхэр щхьэхуэу, яхигъэхьэртэкъым ахэр Лабан и Ӏэщым. 
GEN.30.41	Ӏэщ гуащӀафӀэр щыхуажэкӀэ, Екъуб сыт щыгъуи ирилъхьэрт чыхэр хьэкхъуафэм, Ӏэщхэм ялъагъуу, чыхэм я пащхьэм ахэр щызэкӀуэлӀэн папщӀэ. 
GEN.30.42	Ауэ Ӏэщ къарууншэхэр щыхуажэм деж чы игъэтӀылъыртэкъым. Апхуэдэуи лъысырт Ӏэщ къарууншэхэр Лабан, Ӏэщ гуащӀафӀэхэр Екъуб. 
GEN.30.43	Арати, хъуащ Екъуб икъукӀэ, икъукӀэ бей, иӀэт абы Ӏэщ цӀыкӀу куэди, унэӀут бзылъхугъэ, хъулъхугъэ куэди, махъшэ куэди, шыд куэди.
GEN.31.1	Екъуб зэхихащ Лабан и къуэхэм жаӀэ псалъэхэр:
GEN.31.1	– Екъуб зыӀэщӀиубыдащ ди адэм иӀа псори, ди адэм и мылъкум къыхигъэкӀащ и къулеигъэ псори.
GEN.31.2	Къилъэгъуащ Екъуб Лабан и нэкӀур, ар абы къыхущытыжкъым дыгъуаси вэсэмахуи къызэрыхущытам хуэдэу. 
GEN.31.3	КъыжриӀащ Зиусхьэным Екъуб:
GEN.31.3	– Гъэзэж уи адэхэм я щӀыналъэу узыщалъхуа хэкум; Сэри сыуигъусэнущ.
GEN.31.4	Екъуб игъакӀуэри Рахэлрэ Леарэ езым и Ӏэщ цӀыкӀу хъушэ здэщыӀэ губгъуэм къригъэшащ. 
GEN.31.5	ЯжриӀащ абыхэм:
GEN.31.5	– Сэ солъагъу фи адэм и нэкӀур, ар дыгъуаси вэсэмахуи хуэдэу къызэрысхущымытыжыр. Ауэ си адэм и Тхьэр сэ си гъусэщ. 
GEN.31.6	Фэ езыхэр фыщыгъуазэщ фи адэм си къару псомкӀи сызэрыхуэлэжьам. 
GEN.31.7	Ауэ фи адэм сыкъигъапцӀэурэ пщӀэнейрэ ихъуэжащ си лэжьапщӀэр. Тхьэм хузэфӀигъэкӀакъым абы Ӏеягъэ къызищӀэну. 
GEN.31.8	«Бжьыгъэ зиӀэ Ӏэщыр уэ пхуэхъунущ пщӀэ» абы щыжиӀэм, Ӏэщ псоми къалъхуащ бжыгъэ зиӀэхэр. «Къуэлэнхэр пхуэхъунущ уэ пщӀэ» абы щыжиӀэм, Ӏэщ псоми къалъхуащ къуэлэнхэу. 
GEN.31.9	Арати, Тхьэм фи адэм Ӏэщыр къыӀэщӀихри, сэ къызитащ.
GEN.31.10	Зэгуэрым, Ӏэщым я хуэжэгъуэу, сэ пщӀыхьэпӀэм хэту слъэгъуащ бжэнхэм дэкӀуея ажэхэр къуэлэнхэу, ӀэпапӀэ зиӀэ яхэту, бжьыгъи яӀэу. 
GEN.31.11	Тхьэм и мелыӀычым сэ къызжиӀащ пщӀыхьым сыхэту:
GEN.31.11	– Екъуб!
GEN.31.11	– Сымис сэ, – жысӀащ сэ.
GEN.31.12	– Уи напӀэхэр Ӏэти, еплъ, – жиӀащ абы. – Бжэнхэм дэкӀуея ажэ псори къуэлэнщ, ӀэпапӀэ зиӀэхэщ, бжьыгъэ зиӀэхэщ; сэ солъагъу Лабан уэ сыт къыуищӀэми. 
GEN.31.13	Фэеплъым дагъэр щытепкӀэгъа, Сэри псалъэ быдэ къыщызэптыгъа Бэтэл деж уэ къыщыпхуэлъэгъуа Тхьэр Сэращ. Иджы зыӀэт, икӀ мы щӀыналъэм; гъэзэж узыщалъхуа хэкум.
GEN.31.14	Рахэлрэ Леарэ иратащ Екъуб жэуап:
GEN.31.14	– ЩыдиӀэж иджы дэ ди адэм и лъапсэм Ӏыхьэрэ мылъкурэ? 
GEN.31.15	Хамэхэм яхуэдэукъэ дэ абы дызэрилъытэр? Сыт щхьэкӀэ жыпӀэмэ абы дэ дищащ, уеблэмэ ишхащ ди дыжьынри. 
GEN.31.16	Абы къыхэкӀкӀэ мылъкуу Тхьэм ди адэм къыӀрихар дыдейщ, ди бынхэми ейщ. Аращи, Тхьэм уэ къыбжиӀа псори щӀэ.
GEN.31.17	Арати, ежьащ Екъуб, тригъэтӀысхьащ и бынхэри и фызхэри махъшэхэм; 
GEN.31.18	ИтӀанэ къыздищтащ езым и Ӏэщ псори, мылъкуу зыӀэригъэхьа псори, Паддан-Арам щиугъуея Ӏэщри и адэ Исхьэкъ деж Ханаан щӀыналъэм кӀуэжын папщӀэ. 
GEN.31.19	Лабан езым и Ӏэщым я цыр къищыну щыкӀуэм, Рахэл къидыгъуащ и адэм иӀа тхьэ сурэтхэр. 
GEN.31.20	Екъуб арамей Лабан къыфӀидыгъуащ и гур, сыт щхьэкӀэ жыпӀэмэ абы хъыбар иригъэщӀакъым зэрежьэжынумкӀэ. 
GEN.31.21	Арати, ежьэжащ езым иӀэ псори и гъусэу; зиӀэтщ, псым зэпрыкӀри, игъэзащ Гилеад бгымкӀэ.
GEN.31.22	Ещанэ махуэм Лабан жраӀащ Екъуб зэрежьэжар. 
GEN.31.23	Абы щыгъуэ абы зыщӀигъущ езым и Ӏыхьлыхэри, кӀэлъыжащ абы махуиблкӀэ икӀи щылъэщӀыхьащ Гилеад бгым деж. 
GEN.31.24	АрщхьэкӀэ Тхьэр арамей Лабан пщӀыхьым хэту жэщым къыхуэлъагъуэри, къыжриӀащ абы:
GEN.31.24	– Зыхъумэ, жумыӀэ Екъуб Ӏеи фӀыи.
GEN.31.25	Арати, лъэщӀыхьащ Лабан Екъуб; Екъуб и шэтырхэр тригъэуват бгыщхьэм, Лабани езым и Ӏыхьлыхэр и гъусэу и шэтырхэр тригъэуващ Гилеад бгым. 
GEN.31.26	ЖриӀащ Лабан Екъуб:
GEN.31.26	– Сыт уэ зэхэпщӀыхьар? Сытым щхьэкӀэ уэ сыкъэбгъапцӀэу скӀэщӀэпша сипхъухэр, ӀэщэкӀэ гъэр ящӀахэм хуэдэу? 
GEN.31.27	Сыт щэхуу ущӀэпхъуэжу сэ зыщӀысщыбгъэпщкӀуар, къыщӀызжумыӀари сыт? Сэ узутӀыпщыжынут гуфӀэгъуэмрэ уэрэдхэмрэ ухэту, тимпанхэми пшынэми къыпхуеуэу. 
GEN.31.28	Уэ Ӏэмал къызэптакъым уеблэмэ си пхъурылъхухэми сипхъухэми ба яхуэсщӀыжыну; акъылыншагъэщ уэ пщӀар. 
GEN.31.29	Хэлъщ си Ӏэм къару фэ Ӏеягъэ фэсщӀэфыну; ауэ фи адэм и Тхьэр дыгъуасэ къызэпсалъэри, сэ къызжиӀащ:
GEN.31.29	– Сакъ, жумыӀэ Екъуб Ӏеи фӀыи.
GEN.31.30	– Ауэ уэ укӀуэжами зи хэлъкъым, сыту жыпӀэмэ уэ укъытричырт уи адэм и унэм уихьэжыну, ауэ сыт къыщӀэбдыгъуар-тӀэ си тхьэ сурэтхэр?
GEN.31.31	Екъуб Лабан жэуап иритурэ, жиӀащ:
GEN.31.31	– Сэ сышынэрт; сыт щхьэкӀэ жыпӀэмэ «стумыхыжащэрэт уипхъухэр» жысӀэурэ сегупсысырти. 
GEN.31.32	Уи тхьэ сурэтхэр хэт къыкъуэпхыжми, абы псэу иӀэжкъым. Ди Ӏыхьлыхэм я пащхьэм щызэхэгъэкӀ ууейуэ сӀыгъхэри, здэщтэж.
GEN.31.32	Ауэ Екъуб ищӀэртэкъым ахэр Рахэл къызэридыгъуар.
GEN.31.33	Арати, щӀыхьащ Лабан Екъуб и шэтырми, Леа и шэтырми, унэӀут бзылъхугъитӀым я шэтырми, ауэ игъуэтакъым зыри. ИтӀанэ Леа и шэтырым къыщӀэкӀыжри, щӀыхьащ Рахэл и шэтырым. 
GEN.31.34	Рахэл къищтащ тхьэ сурэтхэр, ахэр махъшэм телъ уанэм и щӀагъ щӀилъхьэри, тетӀысхьэжащ абыхэм. Къищащ Лабан шэтырыр зэрыщыту, ауэ игъуэтакъым. 
GEN.31.35	Мыдрейми жриӀащ и адэм:
GEN.31.35	– Къысхуремыгубжь си зиусхьэныр и пащхьэм сызэрыщымытэджыфым папщӀэ; сыт щхьэкӀэ жыпӀэмэ бзылъхугъэ хабзэр къысхуэкӀуащ.
GEN.31.35	Арати, ар лъыхъуащ, ауэ игъуэтакъым тхьэ сурэтхэр.
GEN.31.36	Екъуб къэгубжьри, Лабан едауэу щӀидзащ. Екъуб псэлъэн къыщӀидзэри, жриӀащ Лабан:
GEN.31.36	– Сыт си лажьэр, гуэныхьу стелъри сыт, щхьэ зэхэзехуэн сыпщӀа? 
GEN.31.37	Уэ къыуплъыхьащ си хьэпшып псори, сыт къахэбгъуэтар уи унэ хьэпшыпхэм ящыщу? Щыдгъэлъагъу уи Ӏыхьлыхэми си Ӏыхьлыхэми я пащхьэм деж; къытхурехъу дэ тӀум ахэр хеящӀэ.
GEN.31.38	– Мис, илъэс тӀощӀкӀэ сыщыӀащ сэ уи деж; уи мэлхэми уи бжэнхэми щыщанэжа къэхъуакъым; уэ хъушэм щыщ мэли сэ сшхакъым; 
GEN.31.39	ХьэкӀэкхъуэкӀэм зэпкъритхъар сэ ныпхуэсхьыжакъым; ар сэ схэщӀауэт зэрызбжыр; сэ сыбгъэпшынырт жэщым кӀуэдари, махуэм кӀуэдари. 
GEN.31.40	Сэ гугъу сехьырт махуэм хуабэкӀэ, жэщми щӀыӀэкӀэ; си нэхэми жейр къекӀуэртэкъым. 
GEN.31.41	Апхуэдэххэщ илъэс тӀощӀу уи унэм щызгъэкӀуар. Сэ уэ сыпхуэлэжьащ илъэс пщыкӀуплӀкӀэ уи пхъуитӀым папщӀэ, илъэсихкӀэ уи Ӏэщым папщӀэ; атӀэми уэ пщӀэнейрэ пхъуэжащ си лэжьапщӀэр. 
GEN.31.42	Си адэм и Тхьэр, Ибрэхьим и Тхьэр икӀи Исхьэкъ и Шынагъуэр си мыгъусатэмэ, уэ иджы сыбутӀыпщыжынут ӀэнэщӀу. Тхьэм къилъэгъуащ си тхьэмыщкӀагъэри си Ӏэхэм ялэжьари, икӀи къысхуищӀащ хьэкум дыгъуасэ.
GEN.31.43	Лабан жэуап къитри къыжриӀащ Екъуб:
GEN.31.43	– Пхъухэр сипхъущ; сабийхэр си сабийщ; Ӏэщри си Ӏэщщ, уэ плъагъу псори сысейщ: сэ зыгуэр есщӀэфыну-тӀэ сипхъухэми абыхэм къалъхуа сабийхэми? 
GEN.31.44	Иджы зэгурыӀуэныгъэ зэдухылӀэнщ уэрэ сэрэ, ар щыхьэт щыхъунщ уэрэ сэрэ ди якум.
GEN.31.45	Екъуб мывэ къищтэри игъэуващ ар фэеплъу. 
GEN.31.46	ЯжриӀащ Екъуб езым и Ӏыхьлыхэм:
GEN.31.46	– КъызэщӀэфкъуэ мывэхэр.
GEN.31.46	Абыхэм мывэхэр къащтэурэ Ӏуащхьэу зэтралъхьащ, итӀанэ щышхащ мывэхэм деж. 
GEN.31.47	Лабан фӀищащ абы: Егъар-Сахъадут
GEN.31.48	ИтӀанэ жиӀащ Лабан:
GEN.31.48	– Нобэ мы Ӏуащхьэр уэрэ сэрэ ди якум щыщыхьэтщ.
GEN.31.48	Аращ Галеед цӀэуэ щӀыфӀищар. 
GEN.31.49	Мицпэри
GEN.31.49	– КъыткӀэлъреплъ Зиусхьэныр уэри сэри, дыщызэрымылъагъужым деж. 
GEN.31.50	Сипхъухэм Ӏейуэ уахущытмэ, е сипхъухэм нэмыщӀ нэгъуэщӀ фызхэр къапшэмэ, дэ ди якум цӀыху дэмытми, еплъ, Тхьэр щыхьэту дэтщ уэрэ сэрэ ди якум.
GEN.31.51	– Мы Ӏуащхьэм еплъ, – жриӀащ Лабан Екъуб, – ар уэрэ сэрэ ди якум фэеплъу сэ дэзгъэуващ. 
GEN.31.52	Мы Ӏуащхьэр щыхьэтщ, мы фэеплъри щыхьэтщ Ӏеягъэ щхьэкӀэ сэ мы Ӏуащхьэм уи дежкӀэ сынызэрыфӀэмыкӀынумкӀэ, уэри си дежкӀэ мы Ӏуащхьэм укъызэрыфӀэмыкӀынумкӀэ. 
GEN.31.53	Ибрэхьим и Тхьэмрэ Нахъор и Тхьэмрэ ди якум хеящӀэу дрет, абыхэм я адэм и Тхьэр.
GEN.31.53	Екъуб тхьэлъанэ ищӀащ езым и адэ Исхьэкъ и цӀэкӀэ. 
GEN.31.54	ИкӀи щиукӀащ Екъуб къурмэныпхъэр Ӏуащхьэм деж, къриджащ езым и Ӏыхьлыхэр щӀакхъуэ яшхыну; абыхэм яшхащ щӀакхъуэ, нэхуи щагъэщащ Ӏуащхьэм деж.
GEN.31.55	Къэтэджащ Лабан пщэдджыжьым жьыуэ, ба яхуищӀщ и пхъурылъхухэми ипхъухэми, Тхьэм и нэфӀ къащихуэну хуелъэӀуащ абыхэм. ИтӀанэ ежьэжри, кӀуэжащ Лабан езым и щӀыпӀэм.
GEN.32.1	Екъуб ежьащ езым и гъуэгукӀэ. Къыпежьащ абы Тхьэм и мелыӀычхэр. 
GEN.32.2	Екъуб ахэр щилъагъум, жиӀащ:
GEN.32.2	– Ар Тхьэм и уафэдзэм и увыӀэпӀэщ.
GEN.32.2	ИкӀи фӀищащ а щӀыпӀэм цӀэ: Маханаим
GEN.32.3	Екъуб езым япэ иту хуигъэкӀуащ и къуэш Эсау хъыбарегъащӀэхэр Эдом хэкум щыӀэ Сеир щӀыналъэм. 
GEN.32.4	Унафэ яхуищӀащ абыхэм, мыр жиӀэри:
GEN.32.4	– Мыпхуэдэу жефӀэ си зиусхьэн Эсау: мыращ жиӀэр уи унэӀут Екъуб: сэ сыщыпсэуащ Лабан деж, сыщыпсэуащ иджыри къэс; 
GEN.32.5	СиӀэщ сэ выхэри, шыдхэри, Ӏэщ цӀыкӀуи, унэӀут цӀыхухъухэри, унэӀут бзылъхугъэхэри; икӀи сэ нэзгъэкӀуащ си зиусхьэным деж си хъыбар уэзгъэщӀэну, нэфӀкӀэ укъызэплъын папщӀэ.
GEN.32.6	ХъыбарегъащӀэхэм Екъуб деж къагъэзэжри, жаӀащ:
GEN.32.6	– Дэ дыкӀуащ уи къуэш Эсау деж; ар къытпежьауэ къокӀуэ, цӀыху щиплӀ щӀыгъуу.
GEN.32.7	Екъуб икъукӀэ къэшынащ, къэгузэващ, икӀи игуэшащ гупитӀу езым и гъусэ цӀыхухэри, Ӏэщ цӀыкӀури инри, махъшэхэри.
GEN.32.8	«Эсау зы гупым теуэмэ икӀи ар зэхикъутэмэ, адрей гупым къелын хузэфӀэкӀынщ», жиӀащ абы.
GEN.32.9	ИтӀанэ елъэӀуащ Екъуб:
GEN.32.9	– Си адэ Ибрэхьими си адэ Исхьэкъи я Тхьэ, Зиусхьэну сэ: «Гъэзэж уи щӀыналъэм, уи Ӏыхьлыхэм деж, Сэ фӀыгъуэ пхуэсщӀэнущ уэ» жиӀэу къызжезыӀа! 
GEN.32.10	Сахуэфащэкъым сэ зэкӀэ фӀыгъуэрэ пэжыгъэрэ пщӀэуэ Уэ сэ, Уи ӀурыщӀэм, къысхуэпщӀахэм; сыт щхьэкӀэ жыпӀэмэ сэ си башыр сӀыгъыу сызэпрыкӀащ мы Иордан псым; атӀэми иджы сэ гупитӀ мылъку яӀэу си гъусэщ. 
GEN.32.11	СынолъэӀу, сыӀэщӀэх сэ си къуэшым и Ӏэм, Эсау и Ӏэм; сыт щхьэкӀэ жыпӀэмэ сэ сыщошынэ абы, ар къакӀуэу сэри, анэри, сабийхэри псори диукӀынкӀэ. 
GEN.32.12	Уэракъэ къызжезыӀар: «Сэ фӀыгъуэ пхуэсщӀэнущ, сщӀынущ уэ къыптехъукӀыну бынхэр куэд, пхуэмыбжу хы пшахъуэм хуэдиз».
GEN.32.13	А жэщыр а щӀыпӀэм щрихащ Екъуб. ИтӀанэ къищтащ езым иӀэм щыщу и къуэш Эсау папщӀэ тыгъэу: 
GEN.32.14	Бжэн щитӀ, ажэ тӀощӀ, мэл щитӀ, тӀы тӀощӀ; 
GEN.32.15	къэпш хъууэ махъшэбз щэщӀ, я махъшэ шыщӀэхэр я гъусэу, жэм плӀыщӀ, выуэ пщӀы, шыдыбз тӀощӀ, шыдыхъуу пщӀы. 
GEN.32.16	ЯӀэщӀилъхьэщ езым и унэӀутхэм сыт хуэдэ хъушэри, щхьэхуэуи яжриӀащ и унэӀутхэм:
GEN.32.16	– Сяпэ фиту фыкӀуи, щывгъэт хъушэхэр зыр адрейм пэжыжьэу.
GEN.32.17	ИкӀи унафэ хуищӀащ япэрейм, мыр жиӀэри:
GEN.32.17	– Си къуэш Эсау къыпхуэзэрэ «Уэ хэт урей? Дэни укӀуэрэ? Хэт и хъушэ уяпэ итри?» жиӀэу, къоупщӀмэ, 
GEN.32.18	жеӀэ: «Уи унэӀут Екъуб; мыр абы си зиусхьэн Эсау къыхуищӀа тыгъэщ; езы Екъуб ди ужь итщ».
GEN.32.19	Ар дыдэр унафэу хуищӀащ етӀуанэми, ещанэми, хъушэхэм я ужьым иту кӀуэ псоми, «Апхуэдэу жефӀэ Эсау, фыхуэзэмэ», жиӀэурэ; 
GEN.32.20	АдэкӀи жыфӀэ: «Уи унэӀут Екъуб ди ужь итщ». Сыт щхьэкӀэ жыпӀэмэ абы езым игукӀэ жиӀащ: «и нэфӀ къызыщызгъэхуэнщ ар сяпэм иту кӀуэ тыгъэхэмкӀи, дызыхуэзмэ фӀыуэ къыспежьэнкӀэ мэхъу итӀанэ».
GEN.32.21	Арати, кӀуащ тыгъэхэр абы я пэ иту; езым а жэщыр щигъэкӀуащ увыӀэпӀэм.
GEN.32.22	А жэщым къэтэджри, и фызитӀри, и унэӀут бзылъхугъитӀри, и къуэ пщыкӀузри къыздищтэри, зэпрыкӀащ Ябок и чэнжыпӀэмкӀэ. 
GEN.32.23	Ахэр зэпришащ псым, зэпришащ езым иӀа псори. 
GEN.32.24	Къэнащ Екъуб и закъуэу.
GEN.32.24	ИкӀи къебэнащ абы Зыгуэр, нэхущ пшэплъыр къищӀыху. 
GEN.32.25	КъызэрытемыкӀуэфыр къыщилъагъум, къеӀусэщ абы и куэ къупщхьэ зэрытыпӀэм, зэрыгъэпкӀащ Екъуб и куэ къупщхьэ зэрытыпӀэр, Ар абы къыщебэным.
GEN.32.26	– СутӀыпщ сэ, пшэплъ къищӀащ, – жиӀащ адрейм.
GEN.32.26	– УзутӀыпщынукъым, Уэ уи нэфӀ къысщымыхуауэ, – жиӀащ Екъуб.
GEN.32.27	– Сыт уи цӀэр? – жиӀащ адрейм.
GEN.32.27	– Екъуб, – жиӀащ абы.
GEN.32.28	– Иджы щыщӀэдзауэ уи цӀэу щытынур Екъубкъым, атӀэ Израилщ
GEN.32.29	ЩӀэупщӀащ Екъуб, мыр жиӀэурэ:
GEN.32.29	– КъызжеӀэ уи цӀэр.
GEN.32.29	– Сыт уэ си цӀэм ущӀыщӀэупщӀэр? – жиӀащ абы.
GEN.32.29	ИкӀи и нэфӀ къыщыщыхуащ абы абдежым.
GEN.32.30	Екъуб фӀищащ а щӀыпӀэм цӀэуэ Пэниел
GEN.32.31	КъыщӀэкӀащ дыгъэр, ар Пэнуел щыпхрыкӀым; ещӀэкъуауэрт ар, и куэ къупщхьэ зэрытыпӀэр зэрыпкӀати.
GEN.32.32	Абы папщӀэ иджыри къэс израил цӀыхухэм яшхыркъым куэ къупщхьэ зэрытыпӀэм телъ хуэр, сыт щхьэкӀэ жыпӀэмэ Къебэныгъар къеӀусащ Екъуб и куэ къупщхьэ зэрытыпӀэм телъ хуэм.
GEN.33.1	Екъуб щыплъэм къилъэгъуащ: къокӀуэ Эсау, и гъусэщ абы цӀыху щиплӀ. Щхьэхуэ-щхьэхуэ ищӀащ Леаи, Рахэли, унэӀут бзылъхугъитӀми я сабийхэри. 
GEN.33.2	ИкӀи иригъэуващ унэӀут бзылъхугъэхэмрэ абыхэм я сабийхэмрэ япэ, Леарэ абы и сабийхэмрэ абыхэм я ужьым, Рахэлрэ Исуфрэ абыхэм я ужьыж. 
GEN.33.3	Езыр абыхэм япэ иту ежьэри, щхьэщэ ищӀащ щӀыгум нэсу блэнейрэ, и къуэшым щыбгъэдыхьэм.
GEN.33.4	Эсау къыпежажьэри ӀэплӀэ къыхуищӀащ, и пщэми зыкъришэкӀащ, баи къыхуищӀащ, икӀи гъащ ахэр. 
GEN.33.5	Эсау къаплъэри, фызхэри сабийхэри къыщилъагъум, жиӀащ:
GEN.33.5	– Хэт мы уи гъусэхэр?
GEN.33.5	– Тхьэм и гущӀэгъукӀэ уи унэӀутым кърита бынхэрщ, – жиӀащ Екъуб.
GEN.33.6	ИтӀанэ унэӀут бзылъхугъэхэри абыхэм я бынхэри къыбгъэдыхьэри щхьэщэ къыхуащӀащ Эсау. 
GEN.33.7	Абы и ужькӀэ Леаи абы и сабийхэми къыбгъэдыхьэри щхьэщэ къыхуащӀащ. ИкӀэм икӀэжым Исуфрэ Рахэлрэ къыбгъэдыхьэри щхьэщэ къыхуащӀащ.
GEN.33.8	ЖиӀащ абы щыгъуэ Эсау:
GEN.33.8	– Мы сыкъызыхуэза къомыр сыт?
GEN.33.8	– Уэ си зиусхьэныр нэфӀкӀэ укъызэплъын папщӀэ, –
GEN.33.8	жиӀащ Екъуб.
GEN.33.9	Эсау жиӀащ:
GEN.33.9	– Сэ сиӀэр ирикъунщ, си къуэш; ууейр уэ зигъэӀэж.
GEN.33.10	– Хьэуэ, – жиӀащ Екъуб, – уэ нэфӀкӀэ укъызэплъмэ, сӀых сэ къызбгъэдэкӀ тыгъэр; сыт щхьэкӀэ жыпӀэмэ сэ слъэгъуащ уи напэр, Тхьэ напэр зыгуэрым илъэгъуам ещхьу, уэри укъысхуэгуэпащ. 
GEN.33.11	Нащтэ си тыгъэу уэ къыпхуэсхьар; сыт щхьэкӀэ жыпӀэмэ Тхьэм и нэфӀкӀэ къызитауэ сиӀэщ сэ псори.
GEN.33.11	Арати, къытригъэхьэщ ари, абы Ӏихащ.
GEN.33.12	– ЗытӀэтынщи, дежьэнщ, – жиӀащ абы и ужькӀэ Эсау, – сэ сыкӀуэнщ уяпэ ситу.
GEN.33.13	Екъуб жриӀащ абы:
GEN.33.13	– Си зиусхьэным ещӀэ сабийхэр зэрыгуащӀэмащӀэр, си Ӏэщ цӀыкӀури инри къашу зэрыщытри: ар махуэ енкӀэ пхумэ, зэтелӀэнущ псори. 
GEN.33.14	Си зиусхьэныр ирекӀуэ езым и унэӀутым япэ иту, ауэ сэ си япэм Ӏэщу итыр зэрыкӀуэм хуэдэу, икӀи сабийхэр зэрыкӀуэм хуэдэу, хуэму сыкӀуэурэ секӀуэлӀэнщ си зиусхьэным деж Сеир щӀыналъэм.
GEN.33.15	– Сэ сщӀыгъу цӀыхухэм щыщ зыбжанэ къыпхуэзгъэнэнщ, – жиӀащ Эсау.
GEN.33.15	– Сытым щхьэкӀэ? – жиӀащ Екъуб, – Си зиусхьэныр нэфӀкӀэ къызэплъыну аркъудейщ сэ сызыхуейр!
GEN.33.16	Арати, игъэзэжащ Эсау а махуэ дыдэм езым и гъуэгукӀэ Сеир. 
GEN.33.17	Ауэ Екъуб Суккот иунэтӀри щиухуащ абы унэ, и Ӏэщхэм папщӀэ ищӀащ пщыӀэхэр. Абы къыхэкӀкӀи фӀищащ а щӀыпӀэм цӀэуэ Суккот
GEN.33.18	Екъуб Паддан-Арам къикӀыжри, бэӀутӀэӀуншэу къэсащ Ханаан щӀыналъэм ит Щэхэм къалэм, икӀи щытӀысащ къалэ гупэм деж. 
GEN.33.19	ИкӀи езым и шэтыр здригъэува щӀыгуу губгъуэм щыщыр къыщищэхуащ Щэхэм и адэ Хамор и къуэхэм я деж ахъшищэкӀэ. 
GEN.33.20	Абдежым къурмэнщӀыпӀэ щигъэуври, елъэӀуащ Зиусхьэну Израил и Тхьэм.
GEN.34.1	Леа Екъуб къыхуилъхуа Динэ дэкӀащ а щӀыналъэм ипхъухэм еплъыну. 
GEN.34.2	Ар къилъэгъуащ а щӀыналъэм ипщ хъыу лъэпкъым щыщу Хамор и къуэ Щэхэм, ар иубыдри здигъэгъуэлъащ, леи кърихащ. 
GEN.34.3	Абдеж абы и игу кӀэрыпщӀащ Динэ, Екъуб и пхъум, абы пщащэр фӀыуэ илъагъури, псалъэ гурыхькӀэ епсэлъащ. 
GEN.34.4	Арати, Щэхэм епсэлъащ Хамор, езым и адэм:
GEN.34.4	– Къысхуэшэ а пщащэр фызу, – жиӀэри.
GEN.34.5	Екъуб зэхихащ Хамор и къуэм езым и пхъур, Динэ, къызэригъэпудар, ауэ езым и къуэхэр Ӏэщыр ягъэхъуу губгъуэм щыӀэти, Екъуб зиущэхуащ, ахэр къэкӀуэжыху. 
GEN.34.6	КъыдэкӀащ Хамор, Щэхэм и адэр, Екъуб деж, абы къепсэлъэну. 
GEN.34.7	Екъуб и къуэхэри къикӀыжащ губгъуэм, къэхъуар щызэхахым; я жагъуэ хъуащ а лӀыхэм, къызэщӀэнащ губжькӀэ, сыт щхьэкӀэ жыпӀэмэ Израилым и напэр трихащ Щэхэм, Екъуб и пхъум дэгъуэлъри, атӀэми ар мыхъуну щытащ. 
GEN.34.8	Хамор абыхэм епсэлъэну къригъажьэри, жиӀащ:
GEN.34.8	– Щэхэм, си къуэр, кӀэрыпщӀащ псэкӀэ фи пхъум; атӀэ къефт ар абы фызу. 
GEN.34.9	Ӏыхьлы фыкъытхуэхъу; къэдвгъашэ фипхъухэр, дэ дипхъухэри фшэ. 
GEN.34.10	ТщӀыгъуу фыкъыддэпсэу; мы щӀыналъэр фи пащхьэм илъщ, фыщыпсэу икӀи фыщыщакӀуэ абы, зыӀэрывгъэхьэ ар фыфейуэ.
GEN.34.11	Езы Щэхэм яжриӀащ абы и адэми и дэлъхухэми:
GEN.34.11	– НэфӀкӀэ фыкъызэплъ къудеймэ, сэ фэстынущ сыт фыхуейуэ къызжефӀэми. 
GEN.34.12	Вгъэнахуэ нысэ уасэу я нэхъ лъапӀэри тыгъэри; сыт къызжефӀэми, фэстынщ; пщащэр фызу къызэфт закъуэ, нэхъыбэ сыхуейкъым.
GEN.34.13	Екъуб и къуэхэм жэуапу къратыжащ Щэхэми абы и адэ Хамори хьилагъэ хэлъу; апхуэдэу ахэр щӀэпсалъэр абы езыхэм я шыпхъу Динэ лей къызэрырихар арат;
GEN.34.14	– Дэ ар тхуэлэжьынукъым, – къыжраӀащ абыхэм, – ди шыпхъур сунэт ямыщӀа цӀыхум етту; напэншагъэщ ар дэркӀэ. 
GEN.34.15	Мы зы закъуэрщ дэ дызэрызэгурыӀуэ хъунур: дэ тхуэдэу, фи цӀыхухъу псори сунэт фщӀынырщ. 
GEN.34.16	Апхуэдэу хъумэ, фэдгъэшэнщ дипхъухэр, къэтшэнщ фипхъухэри, дывдэпсэунщ, зы лъэпкъи дыхъунщ. 
GEN.34.17	Ауэ сунэт зевмыгъэщӀмэ, ди пхъур тшэжынщи, дыкӀуэжынщ.
GEN.34.18	Ягу ирихьащ а псалъэхэр Хамор, Хамор и къуэ Щэхэм. 
GEN.34.19	ЩӀалэм зимыӀэжьэу игъэзэщӀащ ар; сыт щхьэкӀэ жыпӀэмэ фӀыуэ илъагъурт Екъуб и пхъур. Абы и адэм и унэм исхэм ящыщу псоми нэхърэ нэхъ пщӀэ иӀэт. 
GEN.34.20	ИтӀанэ Хаморэрэ и къуэ Щэхэмрэ езыхэм я къалэм и куэбжэм деж кӀуэри, щӀадзащ епсэлъэн я къалэм дэс цӀыхухэм, мыпхуэдэу жаӀэурэ:
GEN.34.21	– Мы цӀыхухэр мамыру къытхущытщ дэ; щретӀыс ахэр мы щӀыналъэм деж икӀи щрещакӀуэ; щӀыналъэри убгъуауэ илъщ я пащхьэм. Къэтшэнщ япхъухэри фызу, едгъэшэнщ дипхъухэри. 
GEN.34.22	Мы зы закъуэрщ а цӀыхухэр къызэрыдгурыӀуэнур къыддэпсэуну, зы лъэпкъыуи дызэкъуагъэтыну: абыхэм яхуэдэу, дэри ди цӀыхухъу псори сунэт тщӀымэ. 
GEN.34.23	Дыдей хъунукъэ абыхэм я Ӏэхъушэхэри, я мылъкухэри, я Ӏэщ псори? Арэзы дызэрыхъуу, псэунущ ди гъусэу.
GEN.34.24	Къалэдэс псори едэӀуащ Хаморэрэ абы и къуэ Щэхэмрэ, икӀи сунэт ящӀащ цӀыхухъу псори, къалэдэсу хъуар.
GEN.34.25	Ещанэ махуэм, ахэр гукъыдэмыжу здэщылъым, Екъуб и къуитӀым, Динэ и дэлъхухэу Симеонрэ Лэуийрэ, къащтащ щхьэж и джатэр икӀи пэрыуэ щымыӀэу къалэм дыхьэри, яукӀащ цӀыхухъу псори; 
GEN.34.26	Езы Хамори абы и къуэ Щэхэми яукӀащ джатэкӀэ; Динэ Щэхэм и унэм къыщӀашыжри къыщӀэкӀыжащ итӀанэ. 
GEN.34.27	Екъуб и къуэхэр яукӀахэм я деж кӀуэри зэрапхъуащ къалэр, я шыпхъум лей къызэрырахам папщӀэ. 
GEN.34.28	Абыхэм къащтащ адрейхэм я Ӏэщ цӀыкӀуи ини, я шыдхэри, апхуэдэу къалэм сыт дэлъми, губгъуэм сыт илъми. 
GEN.34.29	ЗэщӀакъуащ абыхэм я мылъку псори, я бын псори, я фызхэри гъэр къащӀащ, зэрапхъуащ унэхэм щӀэлъа псори.
GEN.34.30	Абы щыгъуэ яжриӀащ Екъуб Симеонрэ Лэуийрэ:
GEN.34.30	– Бэлыхь сыхэвдзащ сэ мы щӀыналъэм щыпсэу ханаан цӀыхухэмрэ пэриц цӀыхухэмрэ сыкъалъагъу мыхъуу сызэрыфщӀамкӀэ. Сэ цӀыхуу сиӀэр мащӀэщ; зэхуэсынущ къыспэувыну, сыхагъэщӀэнущ, икӀи дыкӀуэдынущ сэри си унагъуэри.
GEN.34.31	Ауэ Симеонрэ Лэуийрэ жаӀащ:
GEN.34.31	– АтӀэ ди шыпхъум лей ирах хъунут, къэхьпэм хуэдэу!?
GEN.35.1	Тхьэм Екъуб къыжриӀащ:
GEN.35.1	– Ежьэ, Бэтэл кӀуэи, щыпсэу абдежым; щыухуэ къурмэнщӀыпӀэ абы уи къуэш Эсау зыщыбгъэпщкӀуу ущыщӀэпхъуэжам къыпхуэлъэгъуа Тхьэм папщӀэ.
GEN.35.2	ЖриӀащ Екъуб езым и унагъуэми, къыдэщӀыгъу псоми:
GEN.35.2	– ХыфӀэвдзэ хамэ тхьэ сурэтхэу фэ фиӀэхэр, хыфӀэвдзи, зывгъэкъэбзэж, зэфхъуэкӀ фи щыгъынхэри; 
GEN.35.3	ЗытӀэтынщи, дыкӀуэнщ Бэтэл; абдежым щызухуэнщ сэ къурмэнщӀыпӀэ си тхьэмыщкӀэгъуэ махуэм сызэхэзыха икӀи сызытета гъуэгум щызигъуса Тхьэм папщӀэ.
GEN.35.4	Арати, хамэ тхьэ сурэту абыхэм яӀыгъа псори, я тхьэкӀумэхэм ярылъа тхьэгъухэри иратащ Екъуб; Екъуб ахэр щыщӀитӀащ Щэхэм и гъунэгъуу щыт жыгейм и лъабжьэм деж.
GEN.35.5	ИтӀанэ ежьащ ахэр. Тхьэм и шынагъуэм Ӏэгъуэблагъэм щыӀэ къалэхэм дэсхэм зэщӀищтати, зыри кӀэлъыпхъэракъым Екъуб и къуэхэм.
GEN.35.6	Арати, кӀуащ Екъуб Ханаан щӀыналъэм щыӀэ Лузэ, нэгъуэщӀу жыпӀэмэ Бэтэл, езыри абы и гъуса цӀыху псори. 
GEN.35.7	Щиухуащ абдежым къурмэнщӀыпӀэ, фӀищащ а щӀыпӀэми: Ел-Бэтэл
GEN.35.8	ЛӀащ Дэборэ, Ребеккэ зыпӀа бзылъхугъэр, щыщӀалъхьэжащ ар Бэтэл нэхъ и щӀагъкӀэ щыт жыгейм и лъабжьэм. Екъуб а жыгейм фӀищащ: хьэдагъэ жыгей.
GEN.35.9	Паддан-Арам къыкӀыжа нэужь, къыхуэлъэгъуащ Тхьэр Екъуб, и нэфӀи къыщыхуащ абы. 
GEN.35.10	КъыжриӀащ Тхьэм абы:
GEN.35.10	– Уи цӀэр Екъубщ;
GEN.35.10	ауэ иджы щыщӀэдзауэ уэ ЕкъубкӀэ къоджэнукъым,
GEN.35.10	атӀэ уиӀэнущ уэ цӀэуэ Израил.
GEN.35.10	Апхуэдэуи къыфӀищащ абы цӀэуэ Израил.
GEN.35.11	АдэкӀи къыжриӀащ Тхьэм абы:
GEN.35.11	– Псори зыхузэфӀэкӀ Тхьэр Сэращ;
GEN.35.11	багъуэ икӀи хэхъуэ;
GEN.35.11	лъэпкъ икӀи лъэпкъ куэд дыдэ къыптехъукӀынущ уэ, пащтыхьхэри къыптехъукӀынущ.
GEN.35.12	Сэ Ибрэхьимрэ Исхьэкърэ еста щӀыналъэр
GEN.35.12	естынущ уэ къыптехъукӀыну цӀыхухэми.
GEN.35.13	Абы къыщепсэлъа щӀыпӀэм зыщиӀэтри, Тхьэр уафэм дэкӀуеижащ. 
GEN.35.14	Екъуби Тхьэр абы къыщепсэлъа щӀыпӀэм деж мывэ фэеплъ щигъэуври, трикӀащ абы санэри дагъэри. 
GEN.35.15	ИкӀи фӀищащ Екъуб Тхьэр къыщепсэлъа щӀыпӀэм Бэтэл
GEN.35.16	ИтӀанэ къабгынащ Бэтэл. Ефрат нэсыным зымащӀэ къэнэжауэ, Рахэл лъхуащ, лъхугъэм гугъу иригъэхьурэ. 
GEN.35.17	Ар лъхугъэм и хьэзабхэм щыхэтым, бынжэпыупщӀ фызыжьым абы къыжриӀащ:
GEN.35.17	– Умышынэ, иджыри къуэ уиӀэщ.
GEN.35.18	Абы и псэр щыхэкӀ дыдэм, сыт щхьэкӀэ жыпӀэмэ ар лӀэрт, цӀэ фӀищащ и быным: Бэн-Они
GEN.35.19	Арати, Рахэл лӀэри, щыщӀалъхьэжащ Ефрат, нэгъуэщӀу жыпӀэмэ Бэтлэхьэм ухуэзышэ гъуэгум деж. 
GEN.35.20	Екъуб тригъэуващ абы и кхъащхьэм мывэ сын. Рахэл и сыныр щытщ нобэр къыздэсым. 
GEN.35.21	ИтӀанэ Израил ежьэри щригъэувыкӀащ и шэтырхэр Эдэр чэщанэм и щӀыбкӀэ.
GEN.35.22	Израил а къэралым щыщыӀэ зэманым Рубэн кӀуэри, и адэм и унэӀут бзылъхугъэ Билхьэ дэгъуэлъащ. Зэхихыжащ ар Израил.
GEN.35.22	Екъуб иӀэт къуэ пщыкӀутӀ.
GEN.35.23	Леа и къуэхэр: Екъуб и щыпэлъху Рубэн, абы и ужькӀэ Симеон, Лэуий, Иудэ, Иссашхар, Зэбулун сымэ.
GEN.35.24	Рахэл и къуэхэр: Исуфрэ Биниаминрэ.
GEN.35.25	Рахэл и унэӀут бзылъхугъэ Билхьэ и къуэхэр: Данрэ Нафталийрэ.
GEN.35.26	Леа и унэӀут бзылъхугъэ Зилпэ и къуэхэр: Гадрэ Ащэррэ. Ахэр Екъуб и къуэхэрщ, Паддан-Арам къыщыхуалъхуауэ.
GEN.35.27	КъэкӀуащ Екъуб езым и адэ Исхьэкъ деж, Мамрэ, е Кириат-Арбэ, нэгъуэщӀу жыпӀэмэ Хэврон, Ибрэхьими Исхьэкъи здэщыӀам.
GEN.35.28	Хъурт Исхьэкъ и ныбжьыр илъэсищэрэ ищӀрэ. 
GEN.35.29	Исхьэкъ и псэр хэкӀри лӀащ, икӀи хыхьэжащ езым и лъэпкъым, жьы хъуауэ, гъащӀэкӀи ирикъуауэ; щӀалъхьэжащ ар Эсаурэ Екъубрэ, езым и къуэхэм.
GEN.36.1	Мис Эсау, Эдоми ар дыдэрщ, къытехъукӀахэр.
GEN.36.2	Эсау къишащ фызу Ханаан ипхъухэм ящыщу: Адэ, хет цӀыхухэм ящыщу Елонэ ипхъу, хъыу цӀыхухэм ящыщу Цыбеон и къуэ Анэ ипхъу Охьоливамэ. 
GEN.36.3	Апхуэдэу Исмэхьил ипхъу Басемати, Нэбаиот и шыпхъур.
GEN.36.4	Адэ Эсау къыхуилъхуащ Елифаз; Басемат къилъхуащ Рэуел. 
GEN.36.5	Охьолибамэ къилъхуащ Еущ, Ялам, Къорахь сымэ.
GEN.36.5	Ахэр Эсау и къуэхэщ, Ханаан щӀыналъэм къыщыхуалъхуауэ.
GEN.36.6	Къищтащ Эсау езым и фызхэри и къуэхэри, ипхъухэри, и унэм ис цӀыху псори, и хъушэхэри, и Ӏэщ псори, Ханаан щӀыналъэм къыщилэжьа и мылъкуу хъуари, икӀи кӀуащ нэгъуэщӀ щӀыналъэ, езым и къуэш Екъуб и пащхьэ икӀри. 
GEN.36.7	Сыт щхьэкӀэ жыпӀэмэ абыхэм я мылъкухэр апхуэдизкӀэ куэд хъурти, зэгъусэу псэужыфыртэкъым ахэр, здызекӀуэ щӀыналъэми ихуэжыртэкъым, я Ӏэхъушэхэм я куэдагъым къыхэкӀыу.
GEN.36.8	Апхуэдэу щытӀысащ Эсау Сеир бгыщхьэм деж. Эсау, Эдомри арщ.
GEN.36.9	Мыхэращ къытехъукӀар бгыщхьэ Сеир щыпсэу Эдом цӀыхухэм я адэ Эсау:
GEN.36.10	Мис Эсау и къуэхэм я цӀэхэр:
GEN.36.10	Елифазэ, Эсау и фыз Адэ и къуэр, Рэуел, Эсау и фыз Басемат и къуэр.
GEN.36.11	Елифаз иӀэт къуэхэр: Тэман, Омар, Цэфэу, Гъатам,
GEN.36.11	Къэназ сымэ.
GEN.36.12	ТымнаӀ Эсау и къуэ Елифаз и унэӀут бзылъхугъэт; абы Елифаз къыхуилъхуащ Амалек. Ахэрщ Эсау и фыз Адэ и къуэхэм къатехъукӀахэрщ.
GEN.36.13	Мис Рэуел и къуэхэри: Нахьат, Зэрахь, Шам, Миззэ. Ахэр Эсау и фыз Басемат и къуэхэм къатехъукӀарщ.
GEN.36.14	Цыбеон и къуэ Анэ ипхъу Охьолибамэ, Эсау и фызым, и къуэхэщ мыхэр: абы Эсау къыхуилъхуащ Еуш, Ялам, Корахь сымэ.
GEN.36.15	Мис Эсау и къуэхэм къатехъукӀахэм я нэхъыжьхэр. Эсау и щыпэлъху Елифаз и къуэхэр: нэхъыжь Тэман, нэхъыжь Омар, нэхъыжь Цэфэу, нэхъыжь Кэназ, 
GEN.36.16	нэхъыжь Корахь, нэхъыжь Гъатам, нэхъыжь Амалек. Ахэрщ Елифаз и нэхъыжьхэу Эдом и щӀыналъэм щыӀахэр; ахэр Адэ и къуэхэм къатехъукӀащ.
GEN.36.17	Мыхэр Эсау и къуэ Рэуел и къуэхэм къатехъукӀащ: нэхъыжь Нахьат, нэхъыжь Зэрахь, нэхъыжь Шам, нэхъыжь Миззэ. Ахэр Рэуел и нэхъыжьхэу Эдом и щӀыналъэм щыӀахэрщ; ахэр Эсау и фыз Басемат и къуэхэм къатехъукӀащ.
GEN.36.18	Мыхэр Эсау и фыз Охьолибамэ и къуэхэщ: нэхъыжь Еуш, нэхъыжь Ялам, нэхъыжь Корахь. Ахэр Анэ ипхъу Охьолибамэ, Эсау и фызым, къилъхуа нэхъыжьхэщ.
GEN.36.19	Мис ахэрщ Эсау, Эдом аращ, и къуэхэм къатехъукӀар, икӀи ахэрщ я нэхъыжьхэр.
GEN.36.20	Мыхэр Хор лъэпкъым щыщ Сеир и къуэхэу а щӀыналъэм щыпсэуахэрщ: Лотан, Шэуал, Цыбеон, Анэ, 
GEN.36.21	Дищэн, Ецэр, Дищэн сымэ. Ахэр Сеир и къуэхэу Хор цӀыхухэм я нэхъыжьхэщ, Эдом и щӀыналъэм щыпсэуахэрщ.
GEN.36.22	Лотан и къуэхэщ: Хьорыйрэ Хьэмамрэ; Лотан и шыпхъур Тимнэщ.
GEN.36.23	Мыхэр Шэуалэ и къуэхэщ: Алуан, Манахьат, Эбал, Шэфэу, Онам сымэ.
GEN.36.24	Мыхэр Цыбеон и къуэхэщ: Айэрэ Анэрэ. Анэр езым и адэ Цыбеон и шыдхэр щигъэхъум щыгъуэ губгъуэ нэщӀым псы хуабэ къыщызыгъуэтарщ.
GEN.36.25	Мыхэр Анэ и бынхэщ: Дишонрэ Анэ ипхъу Охьолибамэрэ.
GEN.36.26	Мыхэр Дишон и къуэхэщ: Хьэмдан, Ещбан, Итран, Къэран сымэ.
GEN.36.27	Мыхэр Эцер и къуэхэщ: Билхьан, ЗаӀауан, Акъан сымэ.
GEN.36.28	Мыхэр Дишан и къуэхэщ: Уц, Аран.
GEN.36.29	Мыхэр хор цӀыхухэм я нэхъыжьхэщ: нэхъыжь Лотан, нэхъыжь Шэуал, нэхъыжь Цыбеон, нэхъыжь Анэ, 
GEN.36.30	нэхъыжь Дишон, нэхъыжь Эцер, нэхъыжь Дишан. Мис хор цӀыхухэм я нэхъыжьхэр, Сеир щӀыналъэм нэхъыжьыгъуэр зэрыщаӀыгъам хуэдэу зэкӀэлъыкӀуэу.
GEN.36.31	Мис израил цӀыхухэм пащтыхь яӀэн и пэкӀэ Эдом щӀыналъэм деж пащтыхьу щыщытахэр.
GEN.36.32	Эдом пащтыхьу щыщытащ Бэла, Бэор и къуэр, абы и къалэм и цӀэуи щытащ Динхьабэ. 
GEN.36.33	Бэла лӀэри, пащтыхьыгъуэр иубыдащ абы и ужькӀэ Иобаб, Зэрахьым и къуэм, Боцрэ щыщым. 
GEN.36.34	ЛӀащ Иобаб, абы и ужькӀи пащтыхьыгъуэр иубыдащ Хушам, тэманхэм я щӀыналъэм щыщым. 
GEN.36.35	Хушам лӀэри, абы и ужькӀэ пащтыхь хъуащ мидиан цӀыхухэр Моаб хэкум деж щыхэзыгъэщӀа Хадад, Бэдад и къуэр; абы и къалэм и цӀэт Ауит. 
GEN.36.36	Хадад лӀа нэужь, пащтыхь хъуащ Самлэ, Масрэкъэ щыщыр. 
GEN.36.37	Самлэ лӀэри, бы и ужькӀэ пащтыхь хъуащ Шаул, псы Ӏуфэм Ӏут Рехьовот щыщыр. 
GEN.36.38	Шаул лӀа нэужь, пащтыхь хъуащ БаӀал-Хъанан, Эхбэр и къуэр. 
GEN.36.39	БаӀал-Хъанан, Эхбэр и къуэр, лӀэри абы и ужькӀэ пащтыхь хъуащ Хадар: абы и къалэм и цӀэщ Пау; абы и фызым и цӀэщ Мэхьэтабэл, Мезахьаб и къуэ Матрэд ипхъущ.
GEN.36.40	Мыхэр Эсау и нэхъыжьхэм я цӀэхэрщ, я лъэпкъхэмкӀэ, я щӀыпӀэхэмкӀэ, я цӀэхэмкӀэ: нэхъыжь Тымнэ, нэхъыжь Алуа, нэхъыжь Етэт, 
GEN.36.41	нэхъыжь Охьолибамэ, нэхъыжь Елэ, нэхъыжь Пинон, 
GEN.36.42	нэхъыжь Къэназ, нэхъыжь Тэман, нэхъыжь Мыбцар, 
GEN.36.43	нэхъыжь Магдиел, нэхъыжь Ирам. Ахэрщ Эдом нэхъыжьхэр, я псэупӀэхэмкӀэ, езыхэм я щӀыналъэм деж. Аращ Эсау Эдом цӀыхухэм я адэр.
GEN.37.1	Екъуб итӀысхьащ и адэр хэхэсу зыщыпсэууэ щыта щӀыналъэм, Ханаан щӀыналъэм.
GEN.37.2	Мис Екъуб и унагъуэм и хъыбарыр.
GEN.37.2	Исуф, илъэс пщыкӀубл и ныбжьу, мэлхэри бжэнхэри игъэхъурт, и къуэшхэу Билхьэрэ Зилпэрэ я къуэхэм я гъусэу, щӀалэщӀэу, и адэм и фызхэм я гъусэу. Исуф нигъэсыжырт я адэм деж абыхэм папщӀэ хъыбар Ӏейхэр. 
GEN.37.3	Екъуб адрей и къуэхэм нэхърэ Исуф нэхъыфӀу илъагъурт, сыт щхьэкӀэ жыпӀэмэ ар езым и жьыщхьэм къыхуэхъуа и къуэт; арати, хуригъэщӀащ абы гъуапэ зиӀэ щыгъын кӀыхь. 
GEN.37.4	Абдеж къащӀащ зэш псоми нэхърэ ар нэхъыфӀу я адэм зэрилъагъур; ялъагъу мыхъуи хъуащ ар, ахэр абы дахэуи епсэлъэжыфыртэкъым.
GEN.37.5	Илъэгъуащ Исуф пщӀыхьэпӀэ жэщ гуэрым, яхуиӀуэтэжащ ар езым и къуэшхэм: мыдрейхэми ар нэхъри жагъуэу ялъагъу хъуащ. 
GEN.37.6	Исуф яжриӀащ абыхэм:
GEN.37.6	– ФыкъедаӀуэ сэ пщӀыхьэпӀэ слъэгъуам. 
GEN.37.7	Слъэгъуащ: дэ пхырхэр дощӀри губгъуэм дитщ, си пхырыр уващ, уващ захуэу, икӀи фи пхырхэр хъурейуэ абы къеувэкӀри, щхьэщэ къыхуащӀащ си пхырым.
GEN.37.8	Абдеж и къуэшхэм къыжраӀащ абы:
GEN.37.8	– Уэ тепщэ укъытхуэхъунуи? Уэ дыпӀэщӀэлъынуи?
GEN.37.8	ИкӀи ар нэхъри жагъуэу ялъагъу хъуащ абы и пщӀыхьымрэ жиӀамрэ щхьэкӀэ. 
GEN.37.9	Илъэгъуащ аргуэру Исуф нэгъуэщӀ пщӀыхьэпӀи, яхуиӀуэтэжащ ари и къуэшхэм:
GEN.37.9	– ФыкъэдэӀуэ, аргуэру пщӀыхьэпӀэ слъэгъуащ, дыгъэми, мазэми, вагъуэ пщыкӀузми щхьэщэ къысхуащӀу.
GEN.37.10	Езым и адэми и къуэшхэми ар щахуиӀуэтам, къешхыдащ абы и адэр, къыжриӀащ мыпхуэдэу абы:
GEN.37.10	– Ар сыт пщӀыхьэпӀэ уэ плъэгъуар? Сэри, уи анэри, уи къуэшхэри уэ щӀым нэсу щхьэщэ пхуэтщӀын папщӀэ, дынэкӀуэнуи?
GEN.37.11	И къуэшхэр къыхузэгуэпырт абы; ауэ Исуф и адэм игу ириубыдащ абы и псалъэр.
GEN.37.12	Исуф и къуэшхэр кӀуащ Щэхэм махуэ гуэрым, я адэм и мэлхэри и бжэнхэри ягъэхъун папщӀэ. 
GEN.37.13	Екъуб Исуф жриӀащ:
GEN.37.13	– Уи къуэшхэм мэлхэри бжэнхэри ягъэхъу. Сэ узгъэкӀуэнущ абыхэм я деж.
GEN.37.13	Абы жэуап иритащ:
GEN.37.13	– Сыхьэзырщ сэ.
GEN.37.14	ЖриӀащ адэкӀи абы:
GEN.37.14	– КӀуэи, еплъ, узыншэу пӀэрэ уи къуэшхэр, къызыхуэтыншэу пӀэрэ мэлхэри бжэнхэри, икӀи къысхуэхьыж жэуапыр.
GEN.37.14	Арати, дигъэкӀащ ар Хэврон аузым, кӀуащ Исуф Щэхэм. 
GEN.37.15	ЛӀы гуэр къыхуэзащ абы, губгъуэм игъуэщыхьауэ, арати, къеупщӀащ а лӀыр абы:
GEN.37.15	– Сыт уэ узылъыхъуэр? – жиӀэри.
GEN.37.16	– Сэ солъыхъуэ си къуэшхэм; къызжеӀэ, дэнэ деж абыхэм Ӏэщыр щагъэхъур?
GEN.37.17	– Ахэр ӀукӀыжащ мыбдежым; – жиӀащ адрейм – сэ зэхэсхащ абыхэм «ДыкӀуэнщ Дотан» жаӀэу зэрыжаӀар.
GEN.37.17	Исуф и къуэшхэм якӀэлъыкӀуэри, къыщигъуэтащ ахэр Дотан деж. 
GEN.37.18	Къалъэгъуащ абыхэм Исуф жыжьэу, икӀи абыхэм, ар гъунэгъу къахуэмыхъу щӀыкӀэ, мурад ящӀу щӀадзащ ар яукӀыну.
GEN.37.19	ЖаӀащ абыхэм:
GEN.37.19	– Мес, къокӀуэ пщӀыхьэпӀэ зылъагъур. 
GEN.37.20	ДыкӀуэнщи, иджы дукӀынщ ар, иддзэнщ ар псыр зэрыгъукӀа мащэ гуэрми, жытӀэнщ хьэкӀэкхъуэкӀэ бзаджэм ишхауэ; итӀанэ деплъынщ абы и пщӀыхьхэм къикӀым.
GEN.37.21	Рубэн, ар зэхихри, ар абыхэм къаӀэщӀигъэкӀащ,
GEN.37.21	– ДукӀынкъым ар, – жиӀэри. 
GEN.37.22	Рубэн адэкӀи яжриӀащ абыхэм:
GEN.37.22	– Фымыгъажэ лъы; ивдзэ ар губгъуэ нэщӀым ит мащэм, ауэ фемыӀусэ абы.
GEN.37.22	Абы ар щӀыжиӀэр абыхэм ар яӀэщӀихыу и адэм хуигъэкӀуэжын щхьэкӀэт.
GEN.37.23	Исуф езым и къуэшхэм къащыхыхьэм, абыхэм къыщатхъащ абы щыгъа гъуапэ зиӀэ щыгъын кӀыхьыр. 
GEN.37.24	ИтӀанэ ар къащтэри ирадзащ псыкъуийм; а псыкъуийр нэщӀт; абы псы иттэкъым. 
GEN.37.25	Ахэр шхэну тӀысауэ плъэри, къалъэгъуащ исмэхьил цӀыхухэм я чэруаныр Гилеад къикӀыу; абыхэм я махъшэхэм ятелъщ мэ дахэ къызыпих удзхэри, пхъэхэри, шхынхэлъхьэхэри: макӀуэ ахэр, а псори Мысырым яшэн папщӀэ.
GEN.37.26	Абдеж Иудэ яжриӀащ езым и къуэшхэм:
GEN.37.26	– Сыт ди фейдэуэ хэлъыр ди къуэшыр дукӀыу, абы и лъыр щӀэтхъумэжкӀэ? 
GEN.37.27	ДыкӀуэнщи, етщэнщ ар исмэхьил цӀыхухэм, абы илъ дгъэжэну дыхуейкъым; сыт щхьэкӀэ жыпӀэмэ ар ди къуэшщ, дилщ.
GEN.37.27	Зэшхэр абы едэӀуащ. 
GEN.37.28	Арати, Мидиам щыщ сатуущӀэхэр щыблэкӀым, мащэм Исуф кърагъэфыжри иращащ ар исмэхьил цӀыхухэм дыжьын тӀощӀкӀэ, абыхэм Исуф Мысырым яшащ.
GEN.37.29	Рубэн аргуэру къакӀуэри, мащэм щиплъэм, искъым Исуф. Абдеж, гукъеуэм хэту, зэфӀитхъащ езым и щыгъынхэр. 
GEN.37.30	ИтӀанэ и къуэшхэм я деж къигъэзэжри, жиӀащ:
GEN.37.30	– ЩӀалэр щыӀэжкъым, дэнэ иджы сэ сыздэкӀуэнур?
GEN.37.31	ИтӀанэ къащтащ Исуф и щыгъыныр; ажэ яукӀри, абы и лъым хакухьащ щыгъыныр. 
GEN.37.32	Щыгъын кӀыхьыр я адэм хуахьри, жаӀащ:
GEN.37.32	– Дэ мыр къэдгъуэтащ; еплъыт уи къуэм и щыгъыныр арарэ армырарэ.
GEN.37.33	Абы ар къицӀыхужри, жиӀащ:
GEN.37.33	– Мыр си къуэм и щыгъынырщ; хьэкӀэкхъуэкӀэ бзаджэм ишхащ ар; пэжщ, зэпкъратхъащ Исуф.
GEN.37.34	Абдеж Екъуб езым и щыгъынхэр зэфӀитхъри, щыгъуэ щыгъынхэр зыщитӀэгъащ, икӀи игъеящ и къуэр махуэ куэдкӀэ. 
GEN.37.35	Къызэхуэсащ абы и къуэхэри ипхъухэри, ар ягъэудэӀужын папщӀэ; ауэ ар хуейтэкъым удэӀужыну, жиӀащ мыр:
GEN.37.35	– Нэщхъеягъуэм сыхэту сехыжынущ си къуэм деж щӀыкъатиблкӀэ.
GEN.37.35	Апхуэдэу игъеящ и адэм Исуф.
GEN.37.36	Мидиам цӀыхухэм Мысырым щращащ Исуф Потифар, фирхьэуным и блыгущӀэтхэм щыщым, фирхьэуным и щхьэхъумэхэм я Ӏэтащхьэм.
GEN.38.1	А зэманым Иудэ и къуэшхэм къабгъэдэкӀри щытӀысащ Адуллам къалэм щыщу Хьирэ зи цӀэм и гъунэгъуу. 
GEN.38.2	Иудэ абдежым къыщилъэгъуащ ШыуаӀ зи цӀэ ханаан цӀыху гуэрым и пхъур; ар ищтащ, щӀыхьащ абы деж. 
GEN.38.3	Ар лъэщыджэ хъури, къилъхуащ къуэ; фӀищащ абы цӀэуэ Ер. 
GEN.38.4	Аргуэру лъэщыджэ хъури, къилъхуащ къуэ; фӀищащ абы цӀэуэ Онан. 
GEN.38.5	Аргуэру къуэ къилъхури фӀищащ абы цӀэуэ Шэлэ. Иудэ щыӀэт Хъэзиб щӀыпӀэм, абы ар къыщилъхуам щыгъуэ. 
GEN.38.6	Иудэ и щыпэлъху Ер фыз къыхуишащ; абы и цӀэт Тамарэ. 
GEN.38.7	Ер, Иудэ и щыпэлъхум, Зиусхьэныр къыхуэфӀтэкъыми, игъэлӀащ Зиусхьэным ар. 
GEN.38.8	Апхуэдэу щыхъум, Иудэ Онан жриӀащ
GEN.38.8	– ЩӀыхьэ уи къуэшым и фызым деж, ар къашэ, пщыкъуэу ущыщыткӀэ, зэфӀэгъэувэж уи къуэшым и унагъуэр.
GEN.38.9	Онан ищӀэрт быныр езым ейуэ зэрыщымытынур; абы къыхэкӀыуи и къуэшым и фызым деж щыщӀыхьэкӀэ, щӀым хикӀэрт, и къуэшым сабий иримытын папщӀэ. 
GEN.38.10	Зиусхьэным и пащхьэм Ӏеягъэт абы щилэжьыр; Абы игъэлӀащ ари. 
GEN.38.11	Абдеж жриӀащ Иудэ Тамарэ, езым и нысэм:
GEN.38.11	– Щыпсэу фызабэу уи адэм и унэм, си къуэ Шэлэ балигъ хъуху.
GEN.38.11	Сыт щхьэкӀэ жыпӀэмэ абы жиӀащ: «МылӀащэрэт ари и къуэшхэм хуэдэу», – жиӀэри.
GEN.38.11	Тамарэ кӀуэжри итӀысхьэжащ и адэм и унэм.
GEN.38.12	Зэман куэд дэкӀри, лӀащ ШыуаӀ и пхъур, Иудэ и фызыр. Иудэ удэӀужри кӀуащ Тимнэ, езым и Ӏэщхэр къэзыщхэм я деж, езыри Ӏадулам щыщ и ныбжьэгъу Хьири.
GEN.38.13	Арати, хъыбар ирагъэщӀащ Тамарэ, уи тхьэмадэр макӀуэ Тимнэ, и Ӏэщыр къищыну, жраӀэри. 
GEN.38.14	Абдеж абы и фызабэ щыгъыныр зыщихри зытриубгъуащ щхьэтепхъуэ, икӀи зызэщӀиуфэри ӀутӀысхьащ Тымнэ хуэкӀуэ гъуэгум тет Ӏэнаим къалэм и куэбжэм. Сыту жыпӀэмэ илъэгъуат Шэлэ ин зэрыхъуари, езыр абы фызу зэрырамытари. 
GEN.38.15	Иудэ ар къилъагъури, къыщыхъуащ ар къэхьпэуэ; сыт щхьэкӀэ жыпӀэмэ абы щӀиуфат и нэкӀур. 
GEN.38.16	Абы дежкӀэ зигъазэри, Иудэ жиӀащ:
GEN.38.16	– СыныщӀыхьэнущ уи деж.
GEN.38.16	ИщӀэртэкъым ар езым и нысэр арауэ зэрыщытыр.
GEN.38.16	– Сыт къызэптынур, си деж укъыщӀыхьэмэ? – жиӀащ абы.
GEN.38.17	– Сэ къыпхуезгъэшэнщ си хъушэм щыщу бжэн цӀыкӀу, – жиӀащ Иудэ.
GEN.38.17	– Уихьэн шэсыпӀэ, ар къебгъэшэху? – жиӀащ цӀыхубзым.
GEN.38.18	– Сыт хуэдэ шэсыпӀэ? – жиӀащ абы.
GEN.38.18	– Уи мыхъурыр, уи плӀэпсыр, уи Ӏэм ӀэщӀэлъ уи башыр, – жиӀащ адрейм.
GEN.38.18	Ахэр иритри, Иудэ щӀыхьащ цӀыхубзым деж; икӀи ар абы хуэхъуащ уэндэгъу. 
GEN.38.19	ИтӀанэ тэджри кӀуэжащ, и щхьэтепхъуэр зытрихыжри зихуэпэжащ и фызабэ щыгъынымкӀэ.
GEN.38.20	Иудэм иригъэхьащ бжэн цӀыкӀур Адуллам къалэм щыщ и ныбжьэгъум, а бзылъхугъэм шэсыпӀэ зэрыхуихьар къыӀригъэхыжыну; ауэ абы ар игъуэтыжакъым. 
GEN.38.21	ИтӀанэ еупщӀащ а щӀыпӀэм щыпсэухэм, мыр жиӀэурэ:
GEN.38.21	– Дэнэ щыӀэ Енаим и гъуэгу Ӏуфэм теса къэхьпэр?
GEN.38.21	– Мыбдежым щыӀакъым къэхьпэ, – жаӀащ абыхэм.
GEN.38.22	Арати, абы Иудэ деж къигъэзэжри, жиӀащ:
GEN.38.22	– Сэ згъуэтакъым ар; а щӀыпӀэм щыпсэухэм «Мыбдежым щыӀакъым къэхьпэ» жаӀащ.
GEN.38.23	– Ирещтэ абы, ауэ дэ къытщымыдыхьэшх закъуэмэ, аращ, – жиӀащ Иудэ. – Хуозгъэхьат сэ мы бжэн цӀыкӀур, ауэ уэ ар бгъуэтакъым.
GEN.38.24	Мазищ хуэдиз дэкӀри, къыжраӀащ Иудэ мыпхуэдэу:
GEN.38.24	– Тамарэ, уи нысэм, зинэ ищӀащ, арати, лъэщыджэ хъуащ ар зинэкӀэ.
GEN.38.24	– Дэфш ар, икӀи ирырагъэс ар, – жиӀащ Иудэ.
GEN.38.25	Ауэ ар щрашажьэм, абы езым и тхьэмадэм деж игъакӀуэри мыпхуэдэу жрыригъэӀащ:
GEN.38.25	– Сэ уэндэгъу сызыхуэхъуар мы хьэпшыпхэр зейр арщ. АдэкӀи жиӀащ:
GEN.38.25	– ПцӀыхужрэ, хэт ей мы мыхъурри, плӀэпсри, башри?
GEN.38.26	Иудэ къицӀыхужри, жиӀащ:
GEN.38.26	– Ар нэхъ захуэщ сэ нэхърэ, сэ ар естакъым Шэлэ, си къуэм.
GEN.38.26	ИкӀи екӀуэлӀакъым ар абы и ужькӀэ.
GEN.38.27	И лъхуэгъуэр къыщысым, Тамарэ и ныбэм зэтӀолъхуэныкъуэ илъу къыщӀэкӀащ. 
GEN.38.28	Ар щылъхуэм, бынжэр пызыупщӀ фызыжьым япэ илъэгъуа Ӏэм ирищӀащ Ӏуданэ плъыжь, «мыр япэ къалъхуащ», жиӀэри. 
GEN.38.29	Ауэ Ӏэр зейм иригъэгъэзэжри, къикӀащ абы и къуэшыр. Фызыжьым жиӀащ:
GEN.38.29	– Уэ дауэ укъыфӀэкӀа къыппэувам?
GEN.38.29	ИкӀи фӀищащ абы цӀэуэ Пэрэц
GEN.38.30	ИтӀанэ къалъхуащ абы и къуэшыр, и Ӏэм Ӏуданэ плъыжьыр ищӀауэ. ИкӀи фӀащащ абы цӀэуэ Зэрахь
GEN.39.1	Исуф яшащ Мысырым; ар абы зыша исмэхьил цӀыхухэм я деж Исуф щищэхуащ Мысырым щыщ цӀыху Потифар, фирхьэуным и блыгущӀэтым, фирхьэуным и щхьэхъумэхэм я Ӏэтащхьэм. 
GEN.39.2	Исуф Зиусхьэным щӀыгъути, абы и Ӏуэхухэр къехъулӀэрт. Щыпсэурт ар и зиусхьэным, мысыр цӀыхум, и унэм. 
GEN.39.3	Арати, къилъэгъуащ абы и тепщэм Зиусхьэныр абы зэригъусэр, абы сыт ищӀэми, Зиусхьэным ар къызэрыригъэхъулӀэр. 
GEN.39.4	Арати, Исуф и тепщэр нэфӀкӀэ къызригъэплъащ, къулыкъу хуищӀэрт абы. ИкӀи ищӀащ тепщэм ар езым и унэм и тет, иӀэ псори абы и ӀэмыщӀэм ирилъхьащ. 
GEN.39.5	Абы ар езым и унэми, иӀэ псоми я тет щищӀа зэманым къыщыщӀэдзауэ Зиусхьэным и нэфӀ щигъэхуащ мысыр цӀыхум и унэм, Исуф и хьэтыркӀэ; Зиусхьэным и нэфӀ тетт иджы абы и унэми губгъуэми щиӀэ псоми. 
GEN.39.6	Арати, ирилъхьащ абы езым иӀэ псори Исуф и ӀэмыщӀэм; ар щыӀэхукӀи, щыгъуэзакъым зыми, езым ишх щӀакхъуэм фӀэкӀа.
GEN.39.6	Исуфи езыр дахэт пкъыкӀи, дахэт нэкӀукӀи. 
GEN.39.7	Исуф и зиусхьэным и фызым и нэ къыфӀэнэри, къыжриӀащ:
GEN.39.7	– КъысхуэкӀуэ жэщгъуэлъу.
GEN.39.8	Ауэ абы имыдэу жриӀащ и зиусхьэным и фызым:
GEN.39.8	– Си зиусхьэныр зыкӀи гумэщӀыркъым, езым иӀэ псори си ӀэмыщӀэ кърилъхьащи; 
GEN.39.9	ЩыӀэкъым мы унэм сэ нэхърэ нэхъ ин; абы зыри къыспиубыдыркъым, уэ зыр мыхъумэ, сыт щхьэкӀэ жыпӀэмэ уэ абы урифызщ; атӀэ сэ дауэ злэжьын а Ӏеягъэ ин дыдэр, дауэ гуэныхьи къыщысхьын Тхьэм и пащхьэ?
GEN.39.10	Апхуэдэу махуэ къэс абы Исуф къыжриӀэу, мыдрейми абы дэгъуэлъын икӀи абы и гъусэну имыдэу екӀуэкӀыурэ, 
GEN.39.11	къэхъуащ мыр зы махуэ гуэрым, ар щӀыхьащ унэм, Ӏуэху гуэр ищӀэну, унэӀут цӀыхухъу гуэри унэм щӀэстэкъым. 
GEN.39.12	Бзылъхугъэм иубыдщ абы и щыгъын къуакӀэри, къищтэри жиӀащ:
GEN.39.12	– Къэгъуэлъ си гъусэу.
GEN.39.12	Ауэ Исуф и щыгъыныр абы къыӀэщӀинэри, щӀэжыжащ. 
GEN.39.13	Мыдрейми абы и щыгъыныр къыӀэщӀинэу зэрыщӀэжыжар къыщилъагъум, 
GEN.39.14	и унэӀут цӀыхухъухэр къриджэри, яжриӀащ абыхэм мыпхуэдэу:
GEN.39.14	– Феплъыт, си тхьэмадэм къытхуишащ журтыр, дэ дигъэпудын папщӀэ. Ар къыщӀыхьат си деж къыздэгъуэлъыну; ауэ сэ сыкӀиящ си макъ къызэрихькӀэ; 
GEN.39.15	Сыгъуахъуэу зэрыщӀэздзар сызэрыкӀийр щызэхихым, и щыгъыныр си деж къыщӀинэри жэрыгъэкӀэ щӀэжыжащ ар.
GEN.39.16	КъыщӀинащ бзылъхугъэм и пэшым Исуф и щыгъыныр, и зиусхьэныр унэм къэкӀуэжыху. 
GEN.39.17	ХуиӀуэтэжащ абыи а псалъэ дыдэхэр, мыр жиӀэурэ:
GEN.39.17	– Журт унэӀуту уэ къытхуэпшар къыщӀыхьат си деж, лей къызихыну. 
GEN.39.18	Ауэ сэ пыхьэр щысӀэтым икӀи сыщыкӀийм, абы и щыгъыныр си деж къыщӀинэри, щӀэпхъуэжащ.
GEN.39.19	– Апхуэдэу къызищӀащ уи унэӀутым, – жиӀэу езым и фызым къыжриӀа псалъэхэр зиусхьэным щызэхихым, къызэщӀэнащ губжькӀэ; 
GEN.39.20	Зиусхьэным Исуф иригъэубыдри, щӀригъэдзащ ар хьэпсым, фирхьэуным и гъэрхэр здэщыӀэм.
GEN.39.20	Арати, къихутащ Исуф хьэпсым. 
GEN.39.21	Зиусхьэныр и гъусэти, и фӀыгъэ Исуф къригъэкӀащ, нэфӀкӀэ иригъэплъащ абы хьэпсым и тетыр. 
GEN.39.22	Арати, хьэпсым и тетым ирилъхьащ Исуф и ӀэмыщӀэм хьэпсым ис псори, икӀи абдежым сыт щащӀэми, ар щыунафэщӀт. 
GEN.39.23	Хьэпсым и тетыр уеблэмэ зыми кӀэлъыплъыртэкъым, абы сыт и ӀэмыщӀэм илъми; сыт щхьэкӀэ жыпӀэмэ Зиусхьэныр Исуф и гъусэти, абы сыт илэжьми, псори къригъэхъулӀэрт.
GEN.40.1	Абы и ужькӀэ мысыр фирхьэуным и фадэзехьэмрэ и щӀакхъуэгъажьэмрэ къуаншагъэ щалэжьащ я зиусхьэну мысыр фирхьэуным и пащхьэм. 
GEN.40.2	Яхуэгубжьащ, арати, фирхьэуныр и блыгущӀэтитӀым: фадэзехьэ нэхъыщхьэмрэ щӀакхъуэгъажьэ нэхъыщхьэмрэ. 
GEN.40.3	Иритащ ахэр щхьэхъумэхэм я Ӏэтащхьэм, Исуф зрадза хьэпсым. 
GEN.40.4	Щхьэхъумэхэм я Ӏэтащхьэм ахэр Исуф и пщэ ирилъхьати, ар хуэӀуэхутхьэбзащӀэрт абыхэм. Исащ ахэр хьэпсым зэман зыбжанэкӀэ. 
GEN.40.5	Хьэпсым ирадзахэм, мысыр фирхьэуным и фадэзехьэмрэ и щӀакхъуэгъажъэмрэ, зэгуэрым ялъэгъуащ пщӀыхьэпӀэхэр, щхьэж езым и пщӀыхьэпӀэ, тӀуми зы жэщым, щхьэж и пщӀыхьэпӀэм къикӀыр щхьэхуэу. 
GEN.40.6	Пщэдджыжьым абыхэм Исуф къахыхьати, илъэгъуащ ахэр гузэвэгъуэм зэрыхэтыр.
GEN.40.7	ЕупщӀащ абдеж езым и гъусэу хьэпсым ис фирхьэун блыгущӀэтхэм:
GEN.40.7	– Щхьэ фи нэгухэр зэхэуфа нобэ? – жиӀэри.
GEN.40.8	Абыхэм къыжраӀащ:
GEN.40.8	– Дэ тлъэгъуащ пщӀыхьэпӀэ, ауэ къикӀыр къыджезыӀэн щыӀэкъым.
GEN.40.8	– ПщӀыхьэпӀэхэр зэхэхуныр Тхьэр аракъэ зи Ӏуэхур? – яжриӀащ абыхэм Исуф. – КъысхуэфӀуатэ сэ ахэр.
GEN.40.9	Абдеж фадэзехьэ нэхъыщхьэм и пщӀыхьыр хуиӀуэтащ Исуф, жриӀащ абы мыпхуэдэу:
GEN.40.9	– Сэ сепщӀыхьащ жызумей къуэпс си пащхьэм къилъу; 
GEN.40.10	А къуэпсым къудамищ тетт. Ар хэхъуащ, гъэгъахэр къыпидзащ, жызумри хъуащ. 
GEN.40.11	Фирхьэуным и фалъэр ӀэщӀэтт си Ӏэм. Сэ жызумыр къасщтэри, фирхьэуным и фалъэм испӀытӀыхьащ, итӀанэ ӀэщӀэслъхьащ фалъэр фирхьэуным.
GEN.40.12	– Абы къикӀыращи, – жриӀащ Исуф абы, – къудамищыр махуищщ. 
GEN.40.13	Махуищ дэкӀмэ, фирхьэуным уиутӀыпщыжынурэ уи увыпӀэу щытам уигъэгъэзэжынущ, япэм зэрыпщӀэу щытам хуэдэуи ӀэщӀэплъхьэнущ фалъэр фирхьэуным. 
GEN.40.14	Уигу сыкъэгъэкӀыж атӀэ, уи Ӏуэхухэр фӀы хъуа нэужь, фӀы къысхуэщӀэ, фирхьэуным си гугъу хуэщӀи, сишыж мы хьэпсым. 
GEN.40.15	Сыт щхьэкӀэ жыпӀэмэ сэ сыкърадыгъукӀащ журт щӀыналъэм; мыбы хьэпсым сыщӀрадзэн зыри щысщӀакъым.
GEN.40.16	ЩӀакхъуэгъажьэ нэхъыщхьэм абы пшӀыхьэпӀэр фӀыкӀэ зэрызэхихур илъэгъуати, къыжриӀащ Исуф:
GEN.40.16	– Сэри мыпхуэдэу сепщӀыхьащ: си щхьэм тет хуэдэт щӀакхъуэ хужь зрылъ матэ хъарищ; 
GEN.40.17	Ищхьэ дыдэм тет матэм илът фирхьэуным и шхыныгъуэу щӀакхъуэгъажьэм и ӀэрыкӀ сыт хуэдэри; къуалэбзухэм яуӀурт ахэр, си щхьэм тет матэм здилъым.
GEN.40.18	Исуф жэуап къитри, жиӀащ:
GEN.40.18	– Абы къикӀыращ: матищыр махуищщ; 
GEN.40.19	Махуищ дэкӀмэ, фирхьэуным уи щхьэр пиупщӀынурэ упилъэнущ жыгым; къуалэбзухэми яуӀунущ уи лыр.
GEN.40.20	Ещанэ махуэм, фирхьэуныр къыщалъхуа махуэм, абы ищӀащ ефэ-ешхэ и къулыкъущӀэхэм папщӀэ, абдеж игъакӀуэри, хьэпсым къыщӀригъэщыжащ езым и къулыкъущӀэхэм ящыщу фадэзехьэмрэ щӀакхъуэгъажьэмрэ; 
GEN.40.21	Арати, къригъэгъэзэжащ фадэзехьэ нэхъыщхэм и увыпӀэм, икӀи абы ӀэщӀигъэуващ фадэ бжьэр фирхьэуным. 
GEN.40.22	Ауэ щӀакхъуэгъажьэ нэхъыщхьэр пилъащ, Исуф абы и пщӀыхьэпӀэр къызэрыхузэхихуауэ. 
GEN.40.23	АрщхьэкӀэ фадэзехьэ нэхъыщхьэм игу къэкӀыжакъым Исуфыр, щыгъупщэжащ ар.
GEN.41.1	ИлъэситӀ дэкӀа нэужь, фирхьэуным пщӀыхьэпӀэу мыр илъэгъуащ: мис, ар Ӏутщ Нил псым и Ӏуфэм. 
GEN.41.2	Еплъурэ, къыхэкӀащ псым жэмибл, теплъафӀэрэ пшэрхэу, щыхъуакӀуэрт ахэр псыпцӀэ къамылым деж. 
GEN.41.3	ИтӀанэ абыхэм я ужькӀэ къыхэкӀащ псым нэгъуэщӀ жэмибли, теплъаджэрэ уэдыкъуауэ, ябгъурыуващ ахэри псы Ӏуфэм Ӏут адрей жэмхэм. 
GEN.41.4	Жэм теплъаджэ уэдыкъуахэм яшхащ жэм теплъафӀэ пшэриблыр. Фирхьэуныр абдеж къэушащ. 
GEN.41.5	Жеижащ аргуэру, епщӀыхьащ ар аргуэру: зы щхьэмыжыпкъым къыпыкӀащ щхьэмыжибл, щызрэ бэву. 
GEN.41.6	Абыхэм я ужькӀэ къэкӀащ щхьэмыжибл, теплъаджэрэ къуэкӀыпӀэ жьыбгъэм ипхъэхауэ. 
GEN.41.7	Абдеж яшхащ щхьэмыж уэдхэм щхьэмыж щызхэр. Фирхьэуныр къэушыжри, къыгурыӀуащ ар зэрыпщӀыхьэпӀэр.
GEN.41.8	Пщэдджыжьым къэпӀейтеящ абы и псэр, игъакӀуэри, къригъэшащ Мысырым и тхьэгурымагъуэхэри цӀыху акъылыфӀэхэри, яхуиӀуэтащ фирхьэуным абыхэм езым и пщӀыхьэпӀэр; ауэ къахэкӀакъым абыхэм пщӀыхьэпӀэм къикӀыр фирхьэуным къыжезыӀэфын гуэри. 
GEN.41.9	Абдеж къэпсэлъащ фирхьэуным и фадэзехьэр, жриӀащ фирхьэуным:
GEN.41.9	– Си гуэныхьыр сигу къокӀыж иджы. 
GEN.41.10	Зэгуэрым фирхьэуныр и унэӀутхэм къытхуэгубжьри, дыщӀригъэдзат сэри щӀакъуэгъажьэ нэхъыщхьэри хьэпсым. 
GEN.41.11	Тлъэгъуат дэ пщӀыхьэпӀэ а зы жэщым, щхьэж езым и пщӀыхьэпӀэ, мыхьэнэкӀэ зэтемыхуэу. 
GEN.41.12	Абдежым щыӀэт ди гъусэу журт щӀалэ, щхьэхъумэхэм я Ӏэтащхьэм и унэӀутыр. Щхьэж и пщӀыхьэпӀэр хуэтӀуэтати, абы къыджиӀащ щхьэж и пщӀыхьэпӀэм къикӀыр. 
GEN.41.13	Абы пщӀыхьэпӀэхэр къызэрытхузэхихуам хуэдэуи хъуащ: сэ си увыпӀэм къызагъэгъэзэжащ; щӀакъуэгъажьэ нэхъыщхьэр палъащ.
GEN.41.14	Абдеж фирхьэуным игъакӀуэри, къригъэшащ Исуф; епӀэщӀэкӀыу кърашыжащ ар хьэпсым. Абы и щхьэцхэр ищщ, и щыгъынхэр зэрихъуэкӀри, кӀуащ фирхьэуным деж. 
GEN.41.15	Фирхьэуным Исуф жриӀащ:
GEN.41.15	– Сэ пщӀыхьэпӀэ слъэгъуащи, щыӀэкъым ар схузэхэзыхуфын гуэри, ауэ уэр щхьэкӀэ зэхэсхащ пщӀыхьэпӀэхэр зэхэпхуфу.
GEN.41.16	Исуф фирхьэуным жэуап иритащ, мыр жиӀэри:
GEN.41.16	– Ар сэ си Ӏэ илъкъым, Тхьэм къритынщ фирхьэуным жэуап, абы и сэбэп къыхэкӀыу.
GEN.41.17	ЖриӀащ, арати, фирхьэуным Исуф:
GEN.41.17	– Сэ сепщӀыхьащ: сытетщ сэ псым и нэпкъым. 
GEN.41.18	Абы сытетурэ къыхэкӀащ псым жэмибл, пшэррэ теплъафӀэу; щыхъуакӀуэрт ахэр псыпцӀэ къамылым деж. 
GEN.41.19	Абыхэм я ужькӀэ къыхэкӀащ нэгъуэщӀ жэмибл, Ӏейуэ, икъукӀэ теплъаджэрэ уэдыкъуахэу; сэ щыслъэгъуакъым Мысыр щӀыналъэм абыхэм хуэдэу Ӏей. 
GEN.41.20	Яшхащ абдеж жэм уэдхэм икӀи теплъаджэхэм жэм пшэриблыр. 
GEN.41.21	Ихьащ жэм пшэрхэр абыхэм я ныбэхэм, ауэ хэпщӀыкӀыртэкъым ахэр абыхэм я ныбэхэм ихьауэ. Ахэр япэм зэрыщытам хуэдэу, я теплъэкӀэ зэрыӀейт. Абдеж сэ сыкъэушащ. 
GEN.41.22	ИтӀанэ сэ сепщӀыхьащ: зы щхьэмыжыпкъым къыпыкӀащ щхьэмыжибл, щызу икӀи уэндэгъуу. 
GEN.41.23	Ауэ абыхэм я ужькӀэ къэкӀащ щхьэмыжибл, псыгъуэу, уэдрэ къуэкӀыпӀэ жьыбгъэм ипхъэхауэ. 
GEN.41.24	Яшхащ щхьэмыж уэдхэм щхьэмыжыфӀиблыр. Сэ ар яхуэсӀуэтат тхьэгурымагъуэхэм, ауэ зыми къысхузэхихуфакъым къикӀыр.
GEN.41.25	ЖриӀащ Исуф фирхьэуным:
GEN.41.25	– Фирхьэуным и пщӀыхьэпӀэр зыщ: Тхьэм Езым ищӀэнумкӀэ хъыбар къригъэщӀащ фирхьэуным. 
GEN.41.26	ЖэмыфӀу блыр илъэсиблщ; щхьэмыжыфӀу блыри – ар илъэсиблщ: зы пщӀыхьэпӀэщ. 
GEN.41.27	Жэм уэдрэ теплъаджэу блыр, адрейхэм я ужькӀэ къыхэкӀахэр – ар илъэсиблщ, апхуэдэуи уэдрэ къуэкӀыпӀэ жьыбгъэм ипхъэхауэ щхьэмыжиблыр – ар гъаблэ илъэсиблщ. 
GEN.41.28	Аращ сэ щӀыжесӀар фирхьэуным: Тхьэм ищӀэнур Абы къригъэлъэгъуащ фирхьэуным.
GEN.41.29	КъокӀуэ Мысыр щӀыналъэ псом бэвагъ ин дыдэ щыщыӀэну илъэсиблыр. 
GEN.41.30	Абыхэм я ужькӀэ къэкӀуэнущ гъаблэ илъэсиблыр; щащыгъупщэжынущ Мысыр щӀыналъэм а бэвыгъэр, зэхикъутэнущ хэкур гъаблэм. 
GEN.41.31	Ящыгъупщэжынущ ипэрей бэвыгъэр, къэкӀуэну гъаблэм къыхэкӀыу, сыт щхьэкӀэ жыпӀэмэ ар икъукӀэ хьэлъэу щытынущ. 
GEN.41.32	Фирхьэуным тӀэунейрэ а пщӀыхьыр зэрилъэгъуам къокӀ ар хьэкъыу Тхьэм и псалъэу зэрыщытыр икӀи щӀэх дыдэ Тхьэм ар зэригъэзэщӀэнур.
GEN.41.33	Иджы фирхьэуным лӀы акъылыфӀэ Ӏущ къыхрехи, трырегъэувэ ар Мысыр щӀыналъэм. 
GEN.41.34	Фирхьэуным унафэ ирещӀ кӀэлъыплъакӀуэхэр щӀыналъэм трагъэувэну икӀи бэвыгъэ щыщыӀэну илъэсиблым и кӀуэцӀкӀэ Мысыр щӀыналъэм къытекӀым щыщу Ӏыхьэ етхуанэр зэхуахьэсыну. 
GEN.41.35	Абыхэм кърещтэ мы илъэсыфӀ къакӀуэхэм я гъавэ сыт хуэдэри. Фирхьэуным и нэӀэм щӀэту къалэхэм ар щызэхурахьэс ерыскъыпхъэуи, ирырахъумэ. 
GEN.41.36	Хуэхъунщ хэкум а гъавэр гъэтӀылъыгъэ Мысыр щӀыналъэм къытепсыхэну гъаблэ илъэсиблым и кӀуэцӀкӀэ, щӀыналъэр гъаблэм имыхьын папщӀэ.
GEN.41.37	Ар ягу ирихьащ фирхьэунми абы и къулыкъущӀэ псоми. 
GEN.41.38	ЯжриӀащ фирхьэуным абыхэм:
GEN.41.38	– Дгъуэтыну пӀэрэ дэ мыбы хуэдэу Тхьэм и Псэ ЛъапӀэр зигу илъ нэгъуэщӀ цӀыху?
GEN.41.39	ЖриӀащ фирхьэуным Исуф:
GEN.41.39	– А псори Тхьэм уэ къыщызэпхуӀуихакӀэ, щыӀэкъым уэ пхуэдэу акъылыфӀэрэ Ӏущрэ; 
GEN.41.40	Уэ уритетынущ си унэм, уи унафэхэми къедэӀунущ си лъэпкъ псор; ауэ пащтыхьыгъэкӀэ сэ зырщ уэ нэхърэ нэхъ ину щытынур.
GEN.41.41	АдэкӀи жриӀащ фирхьэуным Исуф:
GEN.41.41	– Мис, сэ утызогъэувэ уэ Мысыр щӀыналъэ псом.
GEN.41.42	Фирхьэуным и Ӏэм пащтыхь мыхъур зытет Ӏэлъыныр къыӀэрихри ирилъхьащ Исуф и Ӏэм; ихуэпащ ар щыгъын хужь лъапӀэхэмкӀэ, ирилъхьащ дыщэ лэрыпсыр абы и пщэм. 
GEN.41.43	Унафэ ищӀащ ар езым и шыгухэм ящыщу етӀуанэмкӀэ яшэну, икӀи абы и пэм иту ягъэӀуну: «Щхьэщэ фщӀы»! Арати, трагъэуващ ар Мысыр щӀыналъэ псом.
GEN.41.44	ЖриӀащ фирхьэуным Исуф:
GEN.41.44	– Сэ сыфирхьэунщ: уи Ӏизыныншэу зыми щигъэхъеинукъым и Ӏэри лъэбэкъуи щидзынукъым Мысыр щӀыналъэ псом.
GEN.41.45	ФӀищащ фирхьэуным Исуф цӀэуэ Цафэнат-ПанэӀахь; иритащ абы фызу Асэнат, Он къалэм щыщ тхьэгъэпс Потиферахь и пхъур. Мысыр щӀыналъэ псори Исуф и Ӏэ илъ хъуащ. 
GEN.41.46	Исуф илъэс щэщӀ хъурт ар Мысыр пащтыхьым, фирхьэуным, и пащхьэм щихьам щыгъуэ. Исуф фирхьэуным и пащхьэм икӀри, къикӀухьащ Мысыр щӀыналъэ псори.
GEN.41.47	ЩӀыгуми бэвыгъэ щыщыӀэ илъэсиблым щыгъуэ зы хьэдзэр игъэбагъуэрт зы ӀэмыщӀэ изу. 
GEN.41.48	Илъэсиблым Мысыр щӀыналъэм бэв щыхъуа сыт хуэдэ гъавэри зэхуихьэсри, щигъэтӀылъащ Исуф гъавэр къалэхэм; дэтхэнэ къалэми щигъэтӀылъащ ар къэзухъуреихь губгъуэхэм я гъавэр. 
GEN.41.49	Зэхуихьэсащ Исуф гъавэр икъукӀэ куэду, хы пшахъуэм хуэдэу, ар ибжыни щигъэтыжащ; сыт щхьэкӀэ жыпӀэмэ къыпхуэлъытэнутэкъым и бжыгъэр.
GEN.41.50	Гъаблэ илъэсхэр къэмыс щӀыкӀэ, Исуф къыхуэхъуащ къуитӀ; ахэр къилъхуащ Он къалэм щыщ тхьэгъэпс Потиферахь ипхъу Асенат. 
GEN.41.51	ФӀищащ Исуф и щыпэлъхум цӀэуэ Мынасэ
GEN.41.52	Адрейми фӀищащ цӀэуэ Ефраим
GEN.41.53	Ауэрэ блэкӀащ Мысыр щӀыналъэм щыщыӀа бэвыгъэ илъэсиблыр. 
GEN.41.54	АдэкӀэ къэсащ гъаблэ илъэсиблыр, Исуф зэрыжиӀэгъам хуэдэу. Щыгъаблэт щӀыналъэ псом; ауэ Мысыр щӀыналъэ псом щыӀэт гъавэ. 
GEN.41.55	Мысыр щӀыналъэ псоми гъаблэр къыщыщхьэщыхьэм, цӀыхубэм щӀадзащ фирхьэуным гъавэ щхьэкӀэ хуэпыхьэу. ЯжриӀащ фирхьэуным мысыр цӀыху псоми:
GEN.41.55	– Исуф деж фыкӀуи, фщӀэ абы къывжиӀэр.
GEN.41.56	Щыгъаблэт щӀылъэ псом: арати, гуэнхэр псори къызэӀуихри, Исуф щӀидзащ мысыр цӀыхухэм гъавэр ярищэу. Гъаблэр нэхъ ткӀий щыхъурт Мысыр щӀыналъэм. 
GEN.41.57	Адрей къэралхэм къикӀыурэ, къакӀуэрт Мысырым, Исуф деж гъавэ щащэхун папщӀэ, сыт щхьэкӀэ жыпӀэмэ гъаблэр нэхъри ткӀий щыхъурт щӀылъэм.
GEN.42.1	Арати, Екъуб къищӀащ Мысырым гъавэ зэрыщыӀэр, яжриӀащ Екъуб и къуэхэм:
GEN.42.1	– Сыт фызыпэплъэр?
GEN.42.2	АдэкӀэ пищащ:
GEN.42.2	– Сэ зэхэсхащ Мысырым гъавэ щыӀэу; абы фыкӀуи, къыщытхуэфщэху гъавэ, шхын щхьэкӀэ дымылӀэн папщӀэ.
GEN.42.3	Исуф и къуэшипщӀыр кӀуащ Мысырым, гъавэ къыщащэхуну. 
GEN.42.4	Ауэ Биниамин, Исуф и къуэшыр, игъэкӀуакъым Екъуб, зэкъуэшхэм я гъусэу; къыщымыщӀащэрэт зыгуэр, жери.
GEN.42.5	КъэкӀуащ Израил и къуэхэр гъавэ ящэхуну, адрей къэкӀуахэм ящӀыгъуу; сыт щхьэкӀэ жыпӀэмэ Ханаан щӀыналъэм щыгъаблэт.
GEN.42.6	АтӀэ Исуф щыӀэтащхьэтэкъэ а щӀыналъэм; ярищэрт абы щӀыналъэм и цӀыху псоми гъавэ. Исуф и къуэшхэр къакӀуэри, щхьэщэ къыхуащӀащ абы, щӀым нэсу. 
GEN.42.7	Исуф и къуэшхэр къилъагъури, къицӀыхужащ ахэр; ауэ ахэр къимыцӀыхужауэ фэ зытригъауэри, епсэлъащ абыхэм ткӀийуэ, мыр яжриӀащ:
GEN.42.7	– Дэнэ фыкъикӀа фэ?
GEN.42.7	– Ханаан щӀыналъэм, гъавэ къэтщэхуну, – жаӀащ абыхэм.
GEN.42.8	Исуф къицӀыхужащ и къуэшхэр, ауэ езыхэм къацӀыхужакъым ар.
GEN.42.9	Абдеж Исуф игу къэкӀыжащ езым абыхэм ятеухуауэ илъэгъуа пщӀыхьэпӀэхэр; яжриӀащ абыхэм:
GEN.42.9	– Фэ фытӀасхъэщӀэхщ; фэ фыкъэкӀуащ, мы щӀыналъэм и тӀасхъэхэр зэвгъэлъагъун папщӀэ.
GEN.42.10	– Хьэуэ, ди зиусхьэн, – къыжраӀащ абыхэм Исуф, – уи унэӀутхэр къэкӀуащ гъавэ къащэхуну. 
GEN.42.11	Дэ псори зы цӀыхум дрикъуэщ; дэ пэжыгъэ зиӀэ дыцӀыхущ; уи унэӀутхэр щытакъым тӀасхъэщӀэхыу.
GEN.42.12	– Хьэуэ, – яжриӀащ Исуф абыхэм, – фэ фыкъэкӀуащ, мы щӀыналъэм и тӀасхъэхэр зэвгъэлъагъун папщӀэ.
GEN.42.13	– Дэ, уи унэӀутхэр, зэкъуэш пщыкӀутӀ дохъу, – жаӀащ абыхэм – дэ Ханаан щӀыналъэм щыщ зы лӀым дрикъуэщ, нэхъыщӀэр ди адэм и гъусэщ, ауэ зыр щыӀэжкъым.
GEN.42.14	– Ар дыдэрщ сэри вжесӀар, – яжриӀащ абыхэм Исуф, – фэ фытӀасхъэщӀэхщ. 
GEN.42.15	Мис фэ фызэрызгъэунэхунур: фирхьэуным и цӀэмкӀэ тхьэлъанэ сощӀ мыбы фимыкӀыжыну, фи къуэш нэхъыщӀэр мыбы къэмыкӀуауэ. 
GEN.42.16	Фэ фщыщ зы вгъакӀуи, кърешэ абы фи къуэшыр; ауэ фэ хьэпсым фыщӀэсынущ. ИтӀанэ къыщӀэщынщ фэ жыфӀэр пэжрэ мыпэжрэ. Мыпэжмэ, фирхьэуным и цӀэмкӀэ тхьэлъанэ сощӀ фэ фытӀасхъэщӀэхыу.
GEN.42.17	ИкӀи яритащ ахэр хъумакӀуэхэм махуищ пӀалъэкӀэ.
GEN.42.18	ЯжриӀащ Исуф абыхэм ещанэ махуэм:
GEN.42.18	– Мыращ фщӀэнур, псэууэ фыкъэнэну фыхуеймэ; сыт щхьэкӀэ жыпӀэмэ сэ сыщошынэ Тхьэм. 
GEN.42.19	Фэ пэжыгъэ зиӀэ фыцӀыхумэ, фэ фщыщу фи зы къуэшыр щрыраӀыгъ фэ фыздыщӀаубыда хьэпсым, ар къренэ; мыдрейхэр фыкӀуэж, фшэ гъавэ, фи унагъуэхэр зэрымэжэщӀалӀэм папщӀэ. 
GEN.42.20	ИтӀанэ фи къуэш нэхъыщӀэр къысхуэфшэ, фи псалъэхэр пэж хъун, фэри фымылӀэн папщӀэ.
GEN.42.20	Апхуэдэуи ящӀащ абыхэм.
GEN.42.21	ЖаӀэрт абыхэм мыпхуэдэу:
GEN.42.21	– ИпэжыпӀэкӀэ, дэ допшыныж ди къуэшым етщӀэгъа гуэныхьыр. Дэ тлъагъурт абы и псэм телъ хьэзабыр, ар дэ къыщыдэлъэӀум, ауэ дедэӀуакъым. Абы папщӀэ къытлъысащ мы тхьэмыщкӀагъэр.
GEN.42.22	Рубэн абыхэм яжриӀащ:
GEN.42.22	– ВжесӀатэкъэ сэ «НыбжьыщӀэм и гуэныхь къэвмыхь» жысӀэри? Ауэ фэ фыдэӀуакъым; иджы абы и лъыр дагъэпшыныж.
GEN.42.23	Ауэ ящӀэртэкъым абыхэм жаӀэр Исуф къызэрыгурыӀуэр; сыт щхьэкӀэ жыпӀэмэ абыхэм я кум тэрмэш дэтт. 
GEN.42.24	Абдеж абыхэм ябгъэдэкӀуэтри, гъащ Исуф. ИтӀанэ къабгъэдыхьэжри, епсэлъащ абыхэм, итӀанэ абыхэм Симеон къахишри, псоми ялъагъуу япхыну унафэ ищӀащ.
GEN.42.25	АдэкӀэ унафэ ищӀащ Исуф абыхэм я къэпхэм гъавэр из хуащӀыну, щхьэж и дыжьынри къэпхэм хуралъхьэжыну, гъуэмылэ куэди иратыну. Апхуэдэуи хуащӀащ абыхэм.
GEN.42.26	Я гъавэр я шыдхэм тралъхьэри ежьэжащ ахэр. 
GEN.42.27	Абыхэм ящыщ зым и къэпыщхьэр щитӀатэм, жэщым зыщагъэпсэхум шыдым Ӏус иритын папщӀэ, къилъэгъуащ езым и дыжьыныр и къэпым зэрилъыр, гъавэм и щӀыӀукӀэ. 
GEN.42.28	ЯжриӀащ абы и къуэшхэм:
GEN.42.28	– Си дыжьыныр къызатыжащ; ар къэпым илъщ, гъавэм и щӀыӀукӀэ.
GEN.42.28	Къэгузэващ ахэр, мыпхуэдэу жаӀэрт абыхэм, шынауэ:
GEN.42.28	– Сыт Тхьэм мы къыдищӀар?
GEN.42.29	КъэкӀуэжащ ахэр я адэ Екъуб деж, Ханаан щӀыналъэм, абы хуаӀуэтэжащ къащыщӀа псори, мыр жаӀэурэ:
GEN.42.30	– А щӀыналъэм щыӀэтащхьэр ткӀийуэ къыдэпсэлъащ, а щӀыналъэм и тӀасхъэ щӀэтхыну дыкӀуауэ жиӀэри. 
GEN.42.31	Дэри абы жетӀащ: «Дэ пэжыгъэ зиӀэ дыцӀыхущ; дытӀасхъэщӀэхкъым. 
GEN.42.32	Дэ зэкъуэш пщыкӀутӀ дохъу, ди адэм и къуэхэр; зыр щыӀэжкъым, нэхъыщӀэр ди адэм и гъусэу Ханаан щӀыналъэм щыӀэщ». 
GEN.42.33	КъыджиӀащ а щӀыналъэм и Ӏэтащхьэм итӀанэ: «Мис мыпхуэдэущ сэ къызэрысщӀэнур фэ фыцӀыху пэжрэ мыпэжрэ: къысхуэвгъанэ фи къуэшхэм ящыщ зыр; фэ езыхэм къафщтэ гъавэ фи унагъуэхэр зэрымэжэщӀалӀэм папщӀи, фыкӀуэж; 
GEN.42.34	ИкӀи къысхуэфшэ фи къуэш нэхъыщӀэр; сэ абыкӀэ къэсщӀэнщ фэ фызэрымытӀасхъэщӀэхыр, атӀэ пэжыгъэ зиӀэ цӀыхуу фызырыщытыр; фи къуэшыр фэстыжынщи, хъунущ фэ фыщылажьэ мы щӀыналъэм».
GEN.42.35	Абдеж абыхэм я къэпхэр къыщаунэщӀым, щхьэж и къэпым илъщ я дыжьын зэкӀуэцӀыпхахэр. Я дыжьын зэкӀуэцӀыпхахэр зэшхэми абыхэм я адэми щалъагъум, къэшынащ.
GEN.42.36	Екъуб, абыхэм я адэм, яжриӀащ и къуэхэм:
GEN.42.36	– Фэ сӀэщӀэфхащ си сабийхэр: Исуф щыӀэжкъым; Симеони щыӀэжкъым; Биниамини сӀэщӀэфхыну фыхуейщ – а псор сшэчын хуей сэ!
GEN.42.37	Рубэн и адэм мыпхуэдэу жриӀащ:
GEN.42.37	– УкӀ си къуитӀыр, сэ ар къыщыпхуэзмышэжкӀэ; къилъхьэ ар си ӀэмыщӀэ; сэ къыпхуэсшэжынщ ар.
GEN.42.38	– НэкӀуэнукъым си къуэр фи гъусэу, – жиӀащ абы, – сыт щхьэкӀэ жыпӀэмэ абы и къуэшыр лӀэри, а зырщ къэнэжар. Иджы фэ фызытехьэну гъуэгум абы насыпыншагъэ къыщыщыщӀмэ, фэ фи лажьэкӀэ сэ, зи щхьэц тхъуа лӀыжьыр, гуауэм хьэдрыхэ сихьынущ.
GEN.43.1	Гъаблэр нэхъ ткӀий щыхъуащ щӀылъэм. 
GEN.43.2	Мысырым къраша гъавэр яшхын щаухым, Екъуб яжриӀащ и къуэхэм:
GEN.43.2	– ФыкӀуэ иджыри, къытхуэфщэху гъавэ.
GEN.43.3	Иудэ абы зыкъыхуигъэзащ, мыр жиӀэри:
GEN.43.3	– А цӀыхум быдэу къытхуигъэуващ дэ: «Фыкъимыхьэ си пащхьэ, фи къуэшыр фи мыгъусэмэ», жиӀэри. 
GEN.43.4	Ди къуэшыр ди гъусэмэ, дыкӀуэнщи, къыпхуэтщэхунщ гъавэ. 
GEN.43.5	Ауэ номыгъакӀуэмэ, дыкӀуэнукъым; сыт щхьэкӀэ жыпӀэмэ а цӀыхум къыджиӀащ дэ: «Фыкъимыхьэ си пащхьэ, фи къуэшыр фи мыгъусэмэ», жиӀэри.
GEN.43.6	– Сыт фэ апхуэдэ Ӏеягъэ къыщӀызэфщӀар, – жиӀащ Израил, – фэ иджыри къуэш фиӀэу а цӀыхум жефӀэу?
GEN.43.7	– КъытпкърыупщӀыхьащ а цӀыхур дэр папщӀи ди Ӏыхьлыхэм папщӀи, – жаӀащ абыхэм, – «Псэу иджыри фи адэр? ФиӀэ къуэш?» – жиӀэурэ. Дэри хуэтӀуэтащ ар абы а упщӀэхэм я жэуапу. ТщӀэрэт дэ абы: «Къысхуэфшэ фи къуэшыр» жиӀэну.
GEN.43.8	Иудэ жриӀащ Израил, езым и адэм:
GEN.43.8	– НэутӀыпщ щӀалэр си гъусэу; дэри зытӀэтынщи, дыкӀуэнщ, икӀи псэууэ дыкъэнэнщ, дылӀэнкъым дэри, уэри, ди сабийхэри.
GEN.43.9	Сэ жэуап сохь абы папщӀэ, си ӀэхэмкӀэ уэстыжынщ ар. Сэ ар къыпхуэсшэжу уи пащхьэм измыгъэувэжмэ, уи пащхьэм сыщыкъуаншэщ игъащӀэкӀэ. 
GEN.43.10	Дэ зидмылъэфыхьамэ, тӀэунейрэ дыкӀуакӀэт абы.
GEN.43.11	Израил, абыхэм я адэм, яжриӀащ и къуэхэм:
GEN.43.11	– Апхуэдэу щыщыткӀэ, мыр фщӀэ: ныздэфщтэ мы щӀыналъэм къытекӀхэм ящыщ нэхъыфӀхэр, хуэфхь тыгъэу а цӀыхум Ӏэзэгъуэ удз зыбжанэрэ форэ, мэ ӀэфӀ зыпихрэ жыгхэмрэ удзхэмрэ, дэжьейхэмрэ миндал дэхэмрэ. 
GEN.43.12	Зыдэфщтэ хуэдитӀкӀэ дыжьыни; а фи къэпхэм къралъхьэжа дыжьынри зыдэфщтэжи, яхуэфхьыж; пщӀэнукъым, зэрымыщӀэкӀэ къэхъуа Ӏуэхуу къыщӀэкӀынкӀэ хъунущ ар. 
GEN.43.13	Фи къуэшыр здэфшэ, зыфӀэти, фыкӀуэ аргуэру а цӀыхум деж. 
GEN.43.14	Тхьэуэ псори зыхузэфӀэкӀым щывигъэгъуэтынщ а цӀыхум деж гущӀэгъу, адрей фи къуэшри Биниамини абы къыфхуиутӀыпщыжын папщӀэ. Сэри быныншэу сыкъэнэну иухамэ, быныншэу сыкъренэ.
GEN.43.15	Арати, къащтащ а тыгъэхэр а цӀыхухэм, къащтащ я ӀэхэмкӀэ дыжьыну хуэдитӀи, Биниамини здашэри, кӀуащ Мысырым, иуващ Исуф и пащхьэм. 
GEN.43.16	Исуф, абыхэм Биниамин яхэту къыщилъагъум, жриӀащ езым и унэм и унафэщӀым:
GEN.43.16	– ЩӀэшэ мы цӀыхухэр унэм, Ӏэщым щыщ гуэри укӀи, къэгъэхьэзыр; си гъусэу шхэнущ а цӀыхухэр шэджагъуэм.
GEN.43.17	ИщӀащ а цӀыхум Исуф зэрыжиӀам хуэдэу, щӀишащ а цӀыхум ахэр Исуф и унэм. 
GEN.43.18	А цӀыхухэр Исуф и унэм зэрыщӀашам щхьэкӀэ къэшынэри, жаӀащ:
GEN.43.18	– Ди къэпхэм иралъхьэжауэ щыта дыжьыным папщӀэщ унэм дыкъыщӀыщӀашар, ар фӀэгъэнапӀэ ящӀу къыттеуэу дэри ди шыдхэри гъэр дащӀын папщӀэщ.
GEN.43.19	Ахэр Исуф и унэм и унафэщӀым бгъэдыхьэри, щӀадзащ абы бжэм деж щепсалъэу.
GEN.43.20	ЖаӀащ мыпхуэдэу:
GEN.43.20	– КъэдаӀуэт, ди зиусхьэн, дэ нэхъапэми дыкъэкӀуэгъащ гъавэ тщэхуну. 
GEN.43.21	Абы щыгъуэ къэхъуауэ щытаращ: нэху дгъэщыну дыкъэувыӀауэ, ди къэпхэр щыттӀатэм – дыжьыныр щхьэж и къэп илъщ, иджы дэ фыдотыж ар ди ӀэкӀэ. 
GEN.43.22	Ауэ гъавэ къэтщэхун папщӀэ, дэ къэтхьащ нэгъуэщӀ дыжьыни. Дэ тщӀэркъым ди дыжьынхэр ди къэпхэм хэт кърилъхьэжами.
GEN.43.23	– Фысабыр, фымышынэ, – жиӀащ абы, – фи Тхьэуэ фи адэм и Тхьэм фхурилъхьащ фи къэпхэм мылъкур; фи дыжьыныр къэсащ си деж. – Абдеж къахуишащ абыхэм Симеон.
GEN.43.24	Исуф и унэм а цӀыхухэр щӀишэри, яхуихьащ псы, абыхэм ятхьэщӀащ я лъакъуэхэр; яритащ абыхэм я шыдхэми Ӏус. 
GEN.43.25	Къагъэхьэзыращ абыхэм тыгъэхэр Исуф къыщыкӀуэжыну шэджагъуэм ехъулӀэу. Сыт щхьэкӀэ жыпӀэмэ абыхэм зэхахат абдежым щэджагъуашхэ зэрыщышхэнур.
GEN.43.26	Арати, къэкӀуэжащ Исуф унэм; хуахьащ абыхэм Исуф тыгъэу езыхэм яӀыгъхэр, щхьэщи хуащӀащ абы щӀым нэс загъэщхъыу. 
GEN.43.27	Абыхэм я узыншагъэм щӀэупщӀэри, жиӀащ Исуф:
GEN.43.27	– Узыншэ зи хъыбар къысхуэфӀуэта фи адэ лӀыжьыр? Псэу ар иджыри?
GEN.43.28	Абыхэм жаӀащ:
GEN.43.28	– Узыншэщ уи унэӀутыр, ди адэр; иджыри псэущ.
GEN.43.28	Абдежми загъэщхъри, абыхэм щхьэщэ ящӀащ.
GEN.43.29	Исуф къыщеплъым, къилъэгъуащ Биниамин, езым и къуэшыр, езым и анэм къилъхуар, икӀи жиӀащ:
GEN.43.29	– Мыра фи къуэш нэхъыщӀэу зи хъыбар къысхуэфӀуэтар? АдэкӀэ пищащ: «Тхьэм и нэфӀ къыпщыхуэ, си щӀалэ!»
GEN.43.30	ПӀащӀэу ӀукӀыжащ Исуф, сыт щхьэкӀэ жыпӀэмэ абы и къуэшым хуиӀэ лъагъуныгъэр къызэщӀэнати, ар хьэзырт къэгъыну; ар унэм щӀыхьэри щыгъащ унэ кӀуэцӀым. 
GEN.43.31	И напэр итхьэщӀыжри къыщӀэкӀыжащ, зиубыдыжри жиӀащ:
GEN.43.31	– Къэфхь шхыныр.
GEN.43.32	Къыхуахьащ абы щхьэхуэу, абыхэми щхьэхуэу, абыхэм къадэшхэ мысыр цӀыхухэми щхьэхуэу: мысыр цӀыхухэр ядэшхэ хъуркъым журтым; ар цӀапӀагъэщ мысыр цӀыхухэм дежкӀэ. 
GEN.43.33	ЩытӀысащ зэшхэр абы и пащхьэм, нэхъыжьыр езым и ныбжьым елъытауэ, нэхъыщӀэри езым и нэхъыщӀагъэм елъытауэ, а цӀыхухэр зыр адрейм фӀэгъэщӀэгъуэныжу зэхэст. 
GEN.43.34	Исуф езым и Ӏэнэм телъ шхыныгъуэхэм щыщ абыхэм къахуригъэхьырт; Биниамин и Ӏыхьэр тхукӀэ нэхъыбэт дэтхэнэми ейм нэхърэ. Арати, ефахэщ, икӀи дэгуфӀащ абы.
GEN.44.1	Исуф унафэ хуищӀащ езым и унэм и унафэщӀым, мыр жиӀэри:
GEN.44.1	– ГъэнщӀ абыхэм я къэпхэр яхуэхьыфынум хуэдиз гъавэкӀэ, щхьэж и дыжьынри илъхьэж къэпхэм, гъавэм и щӀыӀукӀэ. 
GEN.44.2	Си фалъэр, дыжьын фалъэр, илъхьэ нэхъыщӀэм и къэпым и щӀыӀукӀэ, абы гъавэм папщӀэ къыздихьа дыжьыным щӀыгъуу.
GEN.44.2	Мыдрейм игъэзэщӀащ Исуф ищӀа унафэр.
GEN.44.3	Пщэдджыжьым, нэху щыщым, яутӀыпщыжащ а цӀыхухэр, езыхэри я шыдхэри. 
GEN.44.4	Ахэр къалэм жыжьэу ӀукӀатэкъым, Исуф и унэм и унафэщӀым щыжриӀам:
GEN.44.4	– КӀуэ, а цӀыхухэм ялъежьи, уалъэщӀыхьэмэ, яжеӀэ абыхэм: «Сыт фэ фӀым ӀейкӀэ фыщӀыпыкъуэкӀар?» жыӀи. 
GEN.44.5	«Сыт си зиусхьэным и дыжьын фалъэр щӀэвдыгъуар?
GEN.44.6	Ар абыхэм ялъэщӀыхьэри, яжриӀащ а псалъэхэр. 
GEN.44.7	Зэшхэм къыжраӀащ абы:
GEN.44.7	– Сытым папщӀэ жиӀэрэ ди зиусхьэным апхуэдэ псалъэхэр? Хьэуэ, уи унэӀутхэм ящӀэнукъым апхуэдэ Ӏуэху. 
GEN.44.8	ЗэрыпщӀэщи, ди къэпхэм я щхьэхэм щхьэщылъу къэдгъуэта дыжьынхэр Ханаан щӀыналъэм къитхри къыпхуэтхьыжащ: атӀэ дауэ къыщӀэддыгъукӀын уи зиусхьэным и унэм дыжьын е дыщэ? 
GEN.44.9	Уи унэӀутхэм ящыщу ар къызыкъуэкӀым ажал лърес; икӀи дэри унэӀут дыхуэхъунщ ди зиусхьэным.
GEN.44.10	– Хъунщ – жиӀащ абы, – фэ зэрыжыфӀам хуэдэу ирехъу: фалъэр хэт къыкъуэкӀми, ар схуэхъунщ унэӀут, адрейхэм лажьэ фиӀэкъым.
GEN.44.11	Зэшхэм пӀэщӀэгъукӀэ кърагъэувэхащ щӀылъэм я къэпхэр, ятӀэтащ къэпыщхьэхэр, хэти итӀэтащ и къэпыщхьэр. 
GEN.44.12	Къэпхэр къищащ унафэщӀым, къыщыщӀидзэщ нэхъыжьымкӀи, нэхъыщӀэмкӀэ щиухащ; арати, къыщагъуэтащ фалъэр Биниамин и къэпым. 
GEN.44.13	Я гукъеуэм къыхэкӀыу щачэтхъащ зэшхэм я щыгъынхэр, щхьэж и хьэлъэр я шыдхэм тралъхьэжри къагъэзэжащ къалэм.
GEN.44.14	Иуди абы и къуэшхэри Исуф и унэм къыщыкӀуэм – ар иджыри унэм щӀэсти – зыщрадзыхащ щӀым абы и пащхьэм деж. 
GEN.44.15	Исуф яжриӀащ абыхэм:
GEN.44.15	– Сыт фэ фщӀар? Фэ фымыщӀэу пӀэрэт сэ схуэдэ цӀыхум цӀыхухэм щэхуу ящӀар Ӏэмал имыӀэу къызэрищӀэнур?
GEN.44.16	– Сыт жетӀэн ди зиусхьэным? – жиӀащ Иудэ. – Сыт жетӀэн? СыткӀэ зыдгъэхеин? Тхьэм къыщӀигъэщащ уи унэӀутхэм я пцӀыр; иджы ди зиусхьэным дрипщылщ, дэри фалъэр зи Ӏэм ӀэщӀэлъу къагъуэтари.
GEN.44.17	– Хьэуэ, сэ ар сщӀэнкъым, – жиӀащ Исуф – фалъэр зи Ӏэм ӀэщӀэлъу къагъуэтар хъунщ си унэӀут, ауэ фэ фыкӀуэж фи адэм деж.
GEN.44.18	Абдеж Иудэ абы бгъэдыхьэри, жиӀащ:
GEN.44.18	– Си зиусхьэн, хуит сыщӀ сэ, уи унэӀутыр, зиусхьэным псалъэ жесӀэну, икӀи ухуэмыгубжь уи унэӀутым; уэ ухуэдэщ фирхьэуным. 
GEN.44.19	Си зиусхьэныр къеупщӀыгъащ езым и унэӀутхэм: «ФиӀэ фэ адэ е къуэш?» – жиӀэри. 
GEN.44.20	Дэ жетӀащ ди зиусхьэным зэрыдиӀэр жьы хъуа ади, и жьыщхьэ абы къыхуэхъуа къуэ нэхъыщӀи; абы и къуэшыр лӀэри, а зыр къэнащ и анэм ейуэ, адэми фӀыуэ елъагъу ар. 
GEN.44.21	Уэри яжепӀащ уи унэӀутхэм: «Къысхуэфшэ ар си деж, сэ абы сеплъын папщӀэ». 
GEN.44.22	Дэ жетӀащ ди зиусхьэным: «НыбжьыщӀэм къигъэнэфыркъым и адэр; абы и адэр къигъанэмэ, адэр лӀэнущ». 
GEN.44.23	Ауэ уэ къажепӀащ уи унэӀутхэм: «Фи къуэш нэхъыщӀэр фи гъусэу къэмыкӀуэмэ, фэ афӀэкӀа фыкъимыхьэ си пащхьэ».
GEN.44.24	– Дэ дыщыхуэкӀуэжам уи унэӀуту ди адэм хуэтӀуэтэжащ си зиусхьэным и псалъэхэр. 
GEN.44.25	ЖиӀащ абы щыгъуэ ди адэм: «ФыкӀуэ иджыри, къытхуэфщэху гъавэ». 
GEN.44.26	Дэ жетӀащ: «Хъунукъым дэ дыкӀуэ; ауэ ди къуэш нэхъыщӀэр ди гъусэнумэ, дыкӀуэнщ; хъунукъым а цӀыхум и пащхьэ дихьэ, ди къуэш нэхъыщӀэр ди мыгъусэу». 
GEN.44.27	Абдеж къыджиӀащ уи унэӀуту ди адэм: «Фэ фощӀэ си фызым къызэрысхуилъхуар къуитӀ. 
GEN.44.28	Зыр сэ збгъэдэкӀати, жысӀащ: ар ялӀагъэнщ, слъагъужакъым ар абы лъандэрэ. 
GEN.44.29	Мыри збгъэдэфшрэ абыи насыпыншагъэ къыщыщӀмэ, сэ, зи щхьэц тхъуа лӀыжьыр, гуауэм хьэдрыхэ сихьынущ». 
GEN.44.30	Иджы сэ, уи унэӀутым, ди адэм сыхуэкӀуэжмэ, абы и псэр зи псэм пыщӀа ныбжьыщӀэри ди мыгъусэу сыкӀуэжын слъэкӀыну? 
GEN.44.31	НыбжьыщӀэр ди мыгъусэу илъагъумэ, ар лӀэнущ; дэ, уи унэӀутхэм, ди лажьэкӀэ уи унэӀуту ди адэ зи щхьэц тхъуа лӀыжьыр гуауэм хьэдрыхэ ихьынущ. 
GEN.44.32	Абы нэмыщӀауэ, сэ, уи унэӀутыр, сыуващ си адэм деж ныбжьыщӀэм папщӀэ жэуап щысхьыну: «Ар уи деж къэзмышэжмэ, си адэм и пащхьэм си гъащӀэ псэукӀэ сыщыкъуаншэщ», жысӀэри. 
GEN.44.33	Аращи, сэ, уи унэӀутыр, хуит сыкъэщӀ сыкъэнэну ныбжьыщӀэм и пӀэкӀэ унэӀуту си зиусхьэным деж; ауэ ныбжьыщӀэр ирекӀуэж и къуэшхэм я гъусэу. 
GEN.44.34	Дауэ сыхуэкӀуэжын си адэм, ныбжьыщӀэр си мыгъусэу? Сэ слъагъунт итӀанэ си адэм къылъыса тхьэмыщкӀагъэр.
GEN.45.1	Исуф къыбгъэдэт псоми я пащхьэм афӀэкӀа зыщыхуэмыубыдыжу кӀиящ:
GEN.45.1	– ӀувгъэкӀ псори.
GEN.45.1	Арати, Исуф зыри къыбгъэдэнатэкъым абы и къуэшхэм закъыщригъэцӀыхужам щыгъуэ. 
GEN.45.2	Абдеж ину къэгъащ ар, и гъы макъри къызэхахащ мысыр цӀыхухэми, фирхьэун унэми хъыбарыр нэсащ.
GEN.45.3	ЯжриӀащ Исуф и къуэшхэм:
GEN.45.3	– Сэ сы-Исуфщ, псэууэ пӀэрэ иджыри си адэр?
GEN.45.3	Ауэ и къуэшхэм жэуап къратыфыртэкъым, апхуэдизкӀэ шынати;
GEN.45.4	ЯжриӀащ Исуф и къуэшхэм:
GEN.45.4	– Фыкъызбгъэдыхьэ.
GEN.45.4	Ахэр къыбгъэдыхьащ.
GEN.45.4	– Сэ сы-Исуфщ, – жиӀащ абы, – Мысырым кӀуэхэм фэ ефщауэ щыта фи къуэшырщ. 
GEN.45.5	Ауэ иджы фымынэщхъей, фыщӀемыгъуэж мыбыхэм сакъызэрефщам щхьэкӀэ; Тхьэм сыкъигъэкӀуащ фяпэ, цӀыхухэр къелын папщӀэ. 
GEN.45.6	Гъаблэр илъэситӀщ зэрыщыӀар щӀылъэм: иджыри къэкӀуэнущ щӀыр щамывэн икӀи гъавэ щыӀуамыхыжын илъэситху. 
GEN.45.7	Тхьэм сыкъигъэкӀуащ фяпэкӀэ, фэ щӀылъэм фыкъытенэн, зыхуэдэ къэмыхъуа щӀыкӀэкӀи фэри къыфтехъукӀыну цӀыхухэри мыкӀуэду къригъэлын папщӀэ. 
GEN.45.8	Аращи, фэракъым сыкъэзыгъэкӀуар мыбы, атӀэ фирхьэуным и чэнджэщэгъуу, абы и унэ псом и Ӏэтащхьэуи, Мысыр щӀыналъэ псом тепщэуи сытезыгъэува Тхьэр арщ.
GEN.45.9	– Си адэм деж псынщӀэу фыкӀуэжи, жефӀэ абы: «Мыпхуэдэу жеӀэ уи къуэ Исуф: Тхьэм сытригъэуващ Мысыр псом тепщэу; къакӀуэ си деж, зумыӀэжьэ. 
GEN.45.10	Уэ ущыпсэунущ Гощэн щӀыналъэм; икӀи фызигъунэгъунущ уэри, уи къуэхэри, уи къуэхэм я къуэхэри, уи Ӏэщ цӀыкӀури уи Ӏэщышхуэри, уэ уиӀэ псори. 
GEN.45.11	Ущызгъэшхэнущ сэ мыбы, факъырэ фымыхъун папщӀэ, уэри, уи унэри, уэ уиӀэ псори, сыт щхьэкӀэ жыпӀэмэ гъаблэр иджыри илъэситхукӀэ щыӀэнущ».
GEN.45.12	– Иджы фэри Биниамини фолъагъу ар къывжезыӀэр сэрауэ зэрыщытыр. 
GEN.45.13	АтӀэ хуэӀуэтэж си адэм Мысырым деж сэ щӀыхьу щызиӀэ псори фэ флъэгъуа псори. Къафшэ си адэр мыбы псынщӀэу.
GEN.45.14	ИтӀанэ и къуэш Биниамин и пщэм зридзэри, Исуф гъащ; Биниамини гъащ абы и пщэм идзауэ. 
GEN.45.15	Ба яхуищӀырт езым и къуэшхэм псоми, гъырт, абыхэм ӀэплӀэ яхуищӀурэ. ИтӀанэ епсэлъащ и къуэшхэр абы.
GEN.45.16	Фирхьэуным и унэм нэсащ Исуф и къуэшхэр къызэрыкӀуам и хъыбар; я гуапэ хъуат ар фирхьэунми абы и унэӀутхэми. 
GEN.45.17	Фирхьэуным Исуф жриӀащ:
GEN.45.17	– ЯжеӀэ уи къуэшхэм: мис мыращ фщӀэнур: фи мылъкухэр фи шыдхэм тефлъхьи, фыкӀуэ Ханаан щӀыналъэм; 
GEN.45.18	Фи адэри фи унагъуэхэри къафши, фыкъакӀуэ си деж; сэ фэстынущ Мысыр щӀыналъэм и фӀыпӀэр, фэри фшхынущ щӀым и шхын нэхъыфӀыр, 
GEN.45.19	АтӀэ уэ унафэ пхузощӀ абыхэм яжепӀэну: мыр фщӀэ: Мысыр щӀыналъэм фи сабийхэми фи фызхэми папщӀэ шыгухэр къыщыфщти, фи адэр къафши, фыкъакӀуэ. 
GEN.45.20	Фигу фымыгъэныкъуэ фи хьэпшыпхэм папщӀи, Мысыр щӀыналъэм щыщу нэхъыфӀ дыдэр фэстынущ фэ.
GEN.45.21	Апхуэдэуи ящӀащ Израил и къуэхэм. Яритащ Исуф абыхэм шыгухэр фирхьэуным и унафэкӀэ, яритащ абыхэм гъуэмыли. 
GEN.45.22	Абыхэм ящыщ дэтхэнэми иритащ щыгъын фэилъхьэгъуэ зырыз, Биниамин иритащ дыжьын ахъшэ щищрэ щыгъын фэилъхьэгъутхурэ. 
GEN.45.23	Апхуэдэуи и адэм хуригъэшащ Мысырым къыщыкӀа нэхъыфӀхэр ятепхауэ шыдипщӀ, гъавэри, щӀакхъуи, и адэм и гъуэмылэри телъу шыдыбзипщӀ.
GEN.45.24	Арати, иригъэжьэжащ Исуф и къуэшхэр. ЯжриӀащ абыхэм:
GEN.45.24	– Фыщызэщымыхьэ гъуэгум.
GEN.45.25	Мысырым икӀыжри, нэсыжащ ахэр Ханаан щӀыналъэм езыхэм я адэ Екъуб деж.
GEN.45.26	Хъыбар ирагъэщӀащ абы, мыр жаӀэри:
GEN.45.26	– Исуф псэущ, ар иджы щытепщэщ Мысыр щӀыналъэ псом.
GEN.45.26	Ауэ Екъуб и гур загъэртэкъым; абы и фӀэщ хъуртэкъым абыхэм жаӀэр. 
GEN.45.27	Абыхэм Исуф къажриӀа псалъэ псори абы щыхуаӀуэтэжым, ар яшэн папщӀэ, Исуф къигъэкӀуа шыгухэри щилъагъум, къызэрыгъуэтыжащ абыхэм я адэ Екъуб и гур. 
GEN.45.28	ЖиӀащ абдеж Израил:
GEN.45.28	– Дэгъуэщ, псэущ иджыри си къуэ Исуф; сыкӀуэнщи, слъагъунщ ар сымылӀэ щӀыкӀэ.
GEN.46.1	Арати, Израил, езым иӀэ псори здрихьэжьэри, кӀуащ Бэр-Шэвэ, хуищӀащ къурмэн езым и адэ Исхьэкъ и Тхьэм. 
GEN.46.2	Тхьэр Израил жэщым къыхуэлъагъуэри, къыжриӀащ:
GEN.46.2	– Екъуб! Екъуб!
GEN.46.2	– Сымис сэ, – жиӀащ абы.
GEN.46.3	– Сэрщ Тхьэр, уи адэм и Тхьэр, – жиӀащ Тхьэм. – Умышынэ Мысырым укӀуэн; абдежым уэ къыщыптезгъэхъукӀынущ лъэпкъ ин дыдэ. 
GEN.46.4	Сэ сыпщӀыгъуу сынэкӀуэнущ Мысырым; апхуэдэуи Сэ укъисшыжынущ абы. Исуф езым и ӀэкӀэ зэтрипӀэжынущ уи нэхэр.
GEN.46.5	Екъуб къибгынащ Бэр-Шэвэ; ирашэжьащ Израил и къуэхэм Екъуб, езыхэм я адэр, я сабийхэри, я фызхэри, фирхьэуным къарита шыгухэмкӀэ ар здашэнум нагъэсын папщӀэ. 
GEN.46.6	Къащтащ абыхэм я Ӏэщри, Ханаан щӀыналъэм щызыӀэрагъэхьа мылъкури, Мысырми нэсащ, Екъуби езым къытехъукӀа бын псори абы и гъусэу. 
GEN.46.7	Езым и къуэхэри, и къуэрылъхухэри, ипхъухэри, и пхъурылъхухэри, езым къытехъукӀа псори здишащ абы Мысырым.
GEN.46.8	Мис Екъуб и къуэхэу Мысырым кӀуахэм я цӀэхэр, Екъубрэ абы и къуэхэмрэ:
GEN.46.8	Екъуб и щыпэлъху Рубэн.
GEN.46.9	Рубэн и къуэхэр: Хъанох, Палыу, Хъэцрон, Къармый.
GEN.46.10	Симеон и къуэхэр: Емуел, Ямин, Охад, Яхин, Цохар, Ханаан бзылъхугъэм и къуэ Шаул.
GEN.46.11	Лэуий и къуэхэр: Гъэршэн, Къохат, Мэрарый.
GEN.46.12	Иудэ и къуэхэр: Ер, Онан, Шэлэ, Пэрэц, Зэрахь; Еррэ Онанрэ щылӀащ Ханаан щӀыналъэм.
GEN.46.12	Пэрэц и къуэхэт Хэцрон, Хъамул.
GEN.46.13	Иссашхар и къуэхэр: Толэ, Пуа, Яшуб, Щимрэн.
GEN.46.14	Зэбулун и къуэхэр: Сэрэд, Елон, Яхьлэел.
GEN.46.15	Ахэр Леа и къуэхэу Паддан-Арам Екъуб къыщыхуилъхуахэрщ; Динэ, абы и пхъур. Леа къуэрэ пхъууэ иӀащ цӀыху щэщӀрэ щырэ.
GEN.46.16	Гад и къуэхэр: Цыфион, Хьагъый, Шуный, Ецбон, Ерый, Ародый, Арэлый.
GEN.46.17	Ащэр и къуэхэр: Имнэ, Ишуэ, Ишыуй, Бэрие, абыхэм я шыпхъу Сэрахь. Бэрие и къуэхэр: Хъэбэр, Малхъыел.
GEN.46.18	Ахэр Лабан ипхъу Леа иритауэ щытыгъа Зилпа и къуэхэщ. Абы ахэр Екъуб къыхуилъхуащ, цӀыху пщыкӀух хъууэ.
GEN.46.19	Екъуб и фыз Рахэл и къуэхэр: Исуфрэ Биниаминрэ.
GEN.46.20	Мысыр щӀыналъэм Исуф къыщыхуэхъуащ Мынасэрэ Ефраимрэ, Он къалэм щыщ тхьэгъэпс Потиферахь ипхъу Асэнат къилъхуахэр.
GEN.46.21	Биниамин и къуэхэр: Бэлахь, Бэхэр, Ащбэл; Гъэрэ, НаӀаман, Ехьый, Рощ, Мупим, Хъуппим, Ард.
GEN.46.22	Ахэр Рахэл и къуэхэу Екъуб къыхуэхъуахэрщ, псори цӀыху пщыкӀуплӀ хъууэ.
GEN.46.23	Дан и къуэр: Хьушым.
GEN.46.24	Нафталый и къуэхэр: Яхцэел, Гъуный, Ецэр, Щылэм.
GEN.46.25	Ахэр Лабан ипхъу Рахэл иритауэ щытыгъа унэӀут бзылъхъугъэ Билхьэ и къуэхэщ. Абы ахэр Екъуб къыхуилъхуащ, псори цӀыхуибл хъууэ.
GEN.46.26	Екъуб и гъусэу Мысырым кӀуа цӀыхухэр, езым къытехъукӀахэр, Екъуб и къуэхэм я фызхэр хэмыту, псори хъурт цӀыху хыщӀрэ хырэ. 
GEN.46.27	Исуф и къуэхэу абы Мысырым къыщыхуэхъуахэр цӀыхуитӀ хъурт. Екъуб и унагъуэм щыщу Мысырым кӀуахэр псори зэхэту цӀыху блыщӀ хъурт.
GEN.46.28	Екъуб Иудэ езым япэ Исуф деж игъэкӀуащ, езы Исуф Гощэн хэкум хуэкӀуэ гъуэгур къаригъэлъагъун папщӀэ. 
GEN.46.29	Гощэн щӀылъэм къыщыкӀуэм, Исуф шыгур зэщӀригъэщӀэри, Гощэн щӀыналъэм кӀуащ, езым и адэ Израил пежьэну. Ар къыщилъагъум, и адэм и пщэм зридзэри, куэдрэ гъащ Исуф. 
GEN.46.30	Абдежым жриӀащ Израил Исуф:
GEN.46.30	– СылӀэнщ иджы сэ, уи напэр къэслъагъужауэ; уэ иджыри узэрыпсэур сдъэгъуащи.
GEN.46.31	ИтӀанэ яжриӀащ Исуф и къуэшхэми, и адэми, я унагъуэхэми:
GEN.46.31	– Сэ сыкӀуэнщ, фирхьэуным хъыбар езгъэщӀэнщ, жесӀэнщ абы: «Ханаан щӀыналъэм къикӀа си къуэшхэри си адэм и унагъуэри къэкӀуащ си деж. 
GEN.46.32	А цӀыхухэр мэлыхъуэхэщ, Ӏэщ зэрахуэ; я Ӏэщ цӀыкӀуи я Ӏэщышхуи, яӀэ псори къыздашащ абыхэм».
GEN.46.33	– Фирхьэуным фриджэу: «Сыт фи ӀэщӀагъэр фэ?» – жиӀэрэ къывэупщӀмэ, 
GEN.46.34	фэ жыфӀэ: «Дэ, уи унэӀутхэр, дыӀэщыхъуэщ дыщыщӀалэм къыщыщӀэдзауэ иджыри къэс, дэри ди адэхэри», фэ Гощэн щӀыналъэм фыщагъэтӀысын папщӀэ. Мысыр цӀыхухэм я дежкӀэ гуемыӀущ дэтхэнэ мэлыхъуэри.
GEN.47.1	Арати, Исуф кӀуэри, хъыбар иригъэщӀащ фирхьэуным, мыр жиӀэурэ:
GEN.47.1	– Си адэри, си къуэшхэри, я Ӏэщ цӀыкӀуи я Ӏэщышхуи, нэгъуэщӀ сыт яӀэми, псори къыздащтэри къикӀащ Ханаан щӀыналъэм; иджы ахэр щыӀэщ Гощэн щӀыналъэм.
GEN.47.2	Исуф и къуэшхэм ящыщу цӀыхуитху здишэри, ахэри иригъэлъэгъуащ фирхьэуным. 
GEN.47.3	ЕупщӀащ фирхьэуныр абы и къуэшхэм:
GEN.47.3	– Сыт фи ӀэщӀагъэ?
GEN.47.3	– Дымэлыхъуэщ уи унэӀутхэр, дэри ди адэхэри, – жраӀащ абыхэм фирхьэуным.
GEN.47.4	Абыхэм фирхьэуным жраӀащ адэкӀи:
GEN.47.4	– Дэ дыкъэкӀуащ мы щӀыналъэм дыщыпсэуну, сыт щхьэкӀэ жыпӀэмэ щыӀэкъым хъупӀэхэр уи унэӀутхэм я Ӏэщхэм папщӀэ Ханаан щӀыналъэм, гъаблэ ткӀий зэрыщыӀэм къыхэкӀкӀэ. Аращи, хуит дыщӀ уи унэӀутхэр Гощэн щӀыналъэм дитӀысхьэну.
GEN.47.5	Фирхьэуным Исуф къыжриӀащ абдеж:
GEN.47.5	– Уи адэри уи къуэшхэри уи деж къэкӀуащ. 
GEN.47.6	Мысыр щӀыналъэр уи пащхьэ илъщ; щӀыналъэм и щӀыпӀэ нэхъыфӀым деж щыгъэтӀыс уи адэри уи къуэшхэри; щрепсэу ахэр Гощэн щӀыналъэм. Абыхэм зэфӀэкӀ зиӀэ яхэтмэ, пэрыгъэувэ ахэр си Ӏэщым, кӀэлъыплъыну.
GEN.47.7	ИтӀанэ Исуф и адэ Екъуб къишэри иригъэлъэгъуащ ари фирхьэуным; икӀи Тхьэм и нэфӀ щыхуэну Екъуб фирхьэуным хуелъэӀуащ. 
GEN.47.8	Фирхьэуным Екъуб жриӀащ:
GEN.47.8	– Сыт уи ныбжь?
GEN.47.9	Екъуб фирхьэуным жриӀащ:
GEN.47.9	– Сэ дунейм сызэрытетрэ мэхъу илъэсищэрэ щэщӀрэ; мащӀэщ икӀи насыпыншэщ си гъащӀэ махуэхэр, нэсакъым ахэр си адэхэм къапсэуа гъащӀэм.
GEN.47.10	Тхьэм и нэфӀ къыщыхуэну Екъуб фирхьэуным хуелъэӀури, къыщӀэкӀыжащ фирхьэуным деж.
GEN.47.11	Арати, увыпӀэ яхуищӀащ Исуф и адэми и къуэшхэми, щаритащ абыхэм щӀапӀэ Мысыр щӀыналъэм и Ӏыхьэ нэхъыфӀ дыдэ РаӀымэсэс щӀыналъэм, фирхьэуным унафэ зэрищӀам тету. 
GEN.47.12	ИгъэнщӀырт Исуф гъавэкӀэ езым и адэри, и къуэшхэри, и адэм и унагъуэ псори, дэтхэнэ унагъуэм сабий исым я бжыгъэм елъытауэ.
GEN.47.13	ЩыӀэтэкъым гъавэ щӀылъэ псом; гъаблэр икъукӀэ ткӀий хъуат, икӀи тхьэмыщкӀагъуэр къалъысат гъаблэм къыхэкӀыу Мысыр щӀыналъэми Ханаан щӀыналъэми. 
GEN.47.14	ЦӀыхухэм гъавэ къыщащэхуурэ, Исуф зэхуихьэсащ Мысыр щӀыналъэми Ханаан щӀыналъэми илъ дыжьыну хъуар, щӀихьащ Исуф дыжьыныр фирхьэун унэм. 
GEN.47.15	Арати, дыжьыныр щаухащ Мысыр щӀыналъэми Ханаан щӀыналъэми. Дыжьыныр щаухым, мысыр цӀыху псори кӀуащ Исуф деж:
GEN.47.15	– Къыдэт гъавэ, – жаӀэри, – сыт дэ уи пащхьэ дыщылӀэн щӀыхъуейр, ди дыжьыныр зэрыдухам папщӀэ?
GEN.47.16	– Фи Ӏэщыр къэфхуи, – жиӀащ Исуф, – фэстынщ фи Ӏэщым и уасэу гъавэ, дыжьыныр фыухамэ.
GEN.47.17	Арати, къахурт абыхэм я Ӏэщыр Исуф деж; яритырт Исуфи гъавэр шыхэми, Ӏэщ цӀыкӀу хъушэхэми, Ӏэщышхуэ хъушэхэми, шыдхэми я уасэу; а гъэм апхуэдэурэ игъэнщӀащ ахэр гъавэкӀэ, я Ӏэщыр къаӀрихыурэ.
GEN.47.18	ДэкӀащ а гъэр; адрей илъэсми къакӀуэри, къыжраӀащ абы:
GEN.47.18	– ЩыдбзыщӀынкъым ди зиусхьэным ди дыжьыныр зэрыдухар, ди Ӏэщ хъушэхэри уэ, ди зиусхьэным, къыпӀэщӀыхьащ; зыри къыщытхуэнэжакъым ди зиусхьэным и пащхьэм, ди щхьэмрэ ди щӀыгухэмрэ мыхъумэ. 
GEN.47.19	Сыт уи пащхьэм дыщыкӀуэдын щӀыхуейр дэ, дэри ди щӀыгухэри? Дыщэху дэри ди щӀыгухэри гъавэкӀэ; икӀи дэри ди щӀыгухэри фирхьэуным унэӀут дыхуэхъунщ, ауэ уэ къыдэт жылэ, дэ дымылӀэу дыпсэун, щӀылъэри нэщӀ мыхъун папщӀэ.
GEN.47.20	Къищэхуащ Исуф Мысыр щӀыналъэ псори фирхьэуным папщӀэ. Ящэжащ мысыр цӀыхухэм щхьэж и губгъуэр, гъаблэ къазэрытехъуам къыхэкӀыу. Апхуэдэ щӀыкӀэкӀэ лъысащ щӀыгур фирхьэуным. 
GEN.47.21	ИщӀащ абы лъэпкъыр унэӀут, Мысырым и зы гъунэм къыщыщӀэдзауэ адрей гъунэм нэсу.
GEN.47.22	Тхьэгъэпсхэм я закъуэщ зи щӀыгу къимыщэхуар, сыт щхьэкӀэ жыпӀэмэ фирхьэуным абыхэм яритауэ яӀэт гъавэ Ӏыхьэ, икӀи ахэр ирипсэурт фирхьэуным ярита гъавэ Ӏыхьэм; абы къыхэкӀыуи ящакъым я щӀыгур.
GEN.47.23	ЯжриӀащ Исуф цӀыхухэм итӀанэ:
GEN.47.23	– Фирхьэуным папщӀэ иджы сэ фыкъэсщэхуащ фэри фи щӀыгури; жылэхэр фызотри, тефсэ щӀыгум. 
GEN.47.24	Гъавэ хыжыгъуэр къэсмэ, къыхуэфшэ фирхьэуным Ӏыхьэ тхуанэр; ӀыхьиплӀыр къыфхуэнэнущ фэ губгъуэхэм щыхэфсэну, фэри, фи унэхэм исхэми, фи сабийхэми фшхыну.
GEN.47.25	– Уэ къебгъэлащ ди гъащӀэр, – жаӀащ абыхэм, – нэфӀкӀэ укъыдэплъащ, ди зиусхьэн, дыхурехъу фирхьэунми унэӀут.
GEN.47.26	Абдеж щигъэуващ Исуф Мысыр щӀыналъэм хабзэу, уеблэмэ иджырей махуэм къэсу: Ӏыхьэ тхуанэр фирхьэуным етын, тхьэгъэпсхэм я щӀыгуу фирхьэуным ейуэ щымытыр хэмыту.
GEN.47.27	Щыпсэурт Израил Мысыр щӀыналъэм, Гощэн щӀыгум, телэжьыхьырт а щӀыгум; багъуэурэ, ар лъэпкъышхуэ хъуащ. 
GEN.47.28	Щыпсэуащ Екъуб Мысыр щӀыналъэм илъэс пщыкӀублкӀэ; хъурт Екъуб и махуэхэр, абы и гъащӀэ махуэхэр, илъэсищэрэ плӀыщӀрэ блырэ.
GEN.47.29	Къэсащ Екъуб щылӀэну пӀалъэр, абы езым и къуэ Исуф къриджэри, жриӀащ:
GEN.47.29	– НэфӀкӀэ укъызэплъмэ, уи Ӏэр си куэ щӀагъым щӀэлъхьи, тхьэлъанэ щӀы фӀыкӀэ, пэжыгъэкӀэ укъызэрысхущытынумкӀэ: Мысырым сыщыщӀумылъхьэж. 
GEN.47.30	Си адэжьхэм сабгъурыгъуэлъхьэжын щхьэкӀэ, Мысырым сипхыжынщи, сыщыщӀэплъхьэжынщ абыхэм я кхъэлэгъунэм.
GEN.47.30	– СщӀэнщ уи псалъэм тету, – жиӀащ Исуф.
GEN.47.31	– Тхьэлъанэ къысхуэщӀ, – жиӀащ Екъуб.
GEN.47.31	Тхьэлъанэ хуищӀащ Исуф. И щхьэнтэм зригъэщӀурэ, Тхьэм щӀыхь хуищӀащ Израил.
GEN.48.1	Абы и ужькӀэ Исуф къыжраӀащ:
GEN.48.1	– Уи адэр сымаджэщ.
GEN.48.1	Исуф здишащ езым и къуитӀыр – Мынасрэ Ефраимрэ, Екъуб деж.
GEN.48.2	Екъуб хъыбар ирагъэщӀащ, жраӀащ мыпхуэдэу:
GEN.48.2	– Уи къуэ Исуф къокӀуэ уи деж.
GEN.48.2	Израил и къарур зэщӀигъэуӀуэри, къыщызэфӀэтӀысхьащ пӀэм.
GEN.48.3	Екъуб Исуф жриӀащ:
GEN.48.3	– Тхьэуэ псори зыхузэфӀэкӀыр
GEN.48.4	КъызжиӀащ абы: «Сэ узгъэбэгъуэнущ уэ, ухэзгъэхъуэнущ уэ, икӀи къыптезгъэхъукӀынущ уэ лъэпкъ куэдыр, естынущ мы щӀыналъэр уэ къыптехъукӀыну цӀыхухэм, игъащӀэкӀэ я унейуэ яӀэну».
GEN.48.5	– Иджы, сэ Мысырым сыкъэмыкӀуэ щӀыкӀэ, Мысыр щӀыналъэм къыщыпхуэхъуа уи къуитӀри сысейщ. Ефраимрэ Мынасэрэ сысейуэ щытынущ, Рубэнрэ Симеонрэ сысейуэ зэрыщытым хуэдэу. 
GEN.48.6	Ауэ быну абыхэм я ужькӀэ уэ къыпхуэхъунур ууей хъунущ. Абыхэм езыхэм я къуэшхэм я цӀэхэмкӀэ къеджэнущ, абыхэм я мылъкуу къэкӀуэнумкӀэ я Ӏыхьэ хэлъу.
GEN.48.7	– Сэ Паддам сыкъикӀауэ сыкъыщыкӀуэм, си нэщхъеягъуэкӀэ, си Рахэл щылӀащ Ханаан щӀыналъэм, гъуэгум дытету, Ефрат дынэсыным куэд къэмынэжауэ. Сэ щыщӀэслъхьэжащ ар иджы БэтлэхьэмкӀэ зэджэ Ефрат хуэкӀуэ гъуэгум деж.
GEN.48.8	Израил, Исуф и къуэхэр къыщилъагъум, жиӀащ:
GEN.48.8	– Хэт мыхэр?
GEN.48.9	– Ахэр си къуэхэрщ, Тхьэм мыбдежым къыщызитахэрщ, – жриӀащ Исуф и адэм.
GEN.48.9	– Къызбгъэдэшэ ахэри, – жиӀащ Екъуб, – си нэфӀ абыхэм ящызгъэхуэнущ.
GEN.48.10	Израил набгъэ хъуат жьыгъэм къыхэкӀыу; илъагъуртэкъым абы ӀупщӀу. Исуф бгъэдишащ ахэр абы, икӀи абы ба къахуищӀащ абыхэм, ӀэплӀэ къаришэкӀащ абыхэм. 
GEN.48.11	ИтӀанэ Израил Исуф жриӀащ:
GEN.48.11	– Сыгугъэртэкъым сэ услъагъужыну; ауэ Тхьэм сигъэлъэгъуащ уи сабийхэри.
GEN.48.12	Исуф и адэ и лъэгуажьэхэм къатрихыжри, щхьэщэ хуищӀащ, щӀым нэсу зигъэщхъри. 
GEN.48.13	Иубыдащ Исуф а тӀури, и Ӏэ ижьымкӀэ Ефраим иубыдащ, Израил и Ӏэ сэмэгум хуэзэу, Мынасэ иубыдащ и Ӏэ сэмэгумкӀэ, ар Израил и Ӏэ ижьым хуэзэу, икӀи бгъэдишащ ахэр абы. 
GEN.48.14	Ауэ Израил и Ӏэ ижьыр ишийри трилъхьащ Ефраим и щхьэм, ар нэхъыщӀэу щытми, Ӏэ сэмэгур – ӀитӀыр зэблэдзауэ, Мынасэ и щхьэм. Трилъхьащ Екъуб и Ӏэхэр апхуэдэу, Мынасэ нэхъыжьу щытми.
GEN.48.15	АдэкӀэ и нэфӀ Исуф къыщигъэхуащ Израил, мыр жиӀэри:
GEN.48.15	– Си адэхэу Ибрэхьимрэ Исхьэкърэ
GEN.48.15	зи пащхьэ щыпсэугъа Тхьэм,
GEN.48.15	дунейм сызэрытетрэ –
GEN.48.15	нобэр къыздэсым
GEN.48.15	зи нэӀэ къыстет Тхьэм,
GEN.48.16	сыт хуэдэ мыгъуагъэми
GEN.48.16	сыкъыӀэщӀэзых мелыӀычым
GEN.48.16	и нэфӀ къащрехуэ мы сабийхэм;
GEN.48.16	мы сабийхэм я хьэтыркӀэ
GEN.48.16	цӀыхухэм ягу кърекӀыж
GEN.48.16	сэ си цӀэмрэ си адэхэу Ибрэхьимрэ
GEN.48.16	Исхьэкърэ я цӀэхэмрэ;
GEN.48.16	мы щӀылъэм щребагъуэ ахэр,
GEN.48.16	щрехъу куэд дыдэ.
GEN.48.17	Исуф и адэм и Ӏэ ижьыр Ефраим и щхьэм зэрытрилъхьар щилъагъум, и жагъуэ хъуащ ар. Арати, иубыдащ и адэм и Ӏэр, Ефраим и щхьэм къытрихыжу Мынасэ и щхьэм трилъхьэну.
GEN.48.18	ЖриӀащ Исуф и адэм:
GEN.48.18	– Апхуэдэукъым, си адэ; мыращ щыпэлъхур; телъхьэ абы и щхьэм уи Ӏэ ижьыр.
GEN.48.19	Ауэ абы и адэм ар имыдэу жиӀащ:
GEN.48.19	– СощӀэ, си къуэ, сощӀэ. Абы къытехъукӀынущ лъэпкъ, ар хъунущ лъэпкъ ин дыдэ; ауэ абы и къуэш нэхъыщӀэр хъунущ абы нэхърэ нэхъ ин, абы лъэпкъыу къытехъукӀынури лъэпкъ бжыгъэншэщ.
GEN.48.20	ИкӀи абыхэм и нэфӀ ящигъэхуащ а махуэм, мыр жиӀэурэ:
GEN.48.20	– Фэ фи цӀэкӀэ израил цӀыхухэр Тхьэм и нэфӀкӀэ елъэӀунущ. Зым и нэфӀ адрейм щигъэхуэурэ, абыхэм жаӀэнущ: «Ефраимрэ Мынасэрэ Тхьэм и нэфӀ зэращигъэхуам хуэдэу, и нэфӀ къыпщрегъэхуэ».
GEN.48.20	Арати, игъэуващ Ефраим Мынасэ нэхърэ нэхъ лъагэу.
GEN.48.21	АдэкӀэ жриӀащ Израил Исуф:
GEN.48.21	– Сэ солӀэ. Тхьэр фи гъусэнущ фэ, икӀи фигъэгъэзэжынущ фи адэхэм я щӀыналъэм. 
GEN.48.22	Сэ узот уэ, уи къуэшхэм я пащхьэм щынэхъыбэу, Щэхэм – Ӏуащхьэ егъэзыхыгъуэр, си джатэрэ си шабзэкӀэ амор цӀыхухэм къаӀэщӀэсхыгъар.
GEN.49.1	Арати, Екъуб и къуэхэр къриджэри, яжриӀащ:
GEN.49.1	– Фыкъызэхуэс, къэкӀуэну махуэхэм къыфщыщӀынур вжесӀэнущ.
GEN.49.2	Фыкъызэхуэси, фыкъедэӀу, Екъуб и къуэхэ,
GEN.49.2	федэӀу Израил, фи адэм!
GEN.49.3	Рубэн, си щыпэлъху!
GEN.49.3	Уэ узибыдапӀэщ, си цӀыхухъу къарум урищӀэдзапӀэщ.
GEN.49.3	ЩӀыкӀи лъэщыгъэкӀи псоми уращхьэщ.
GEN.49.4	Ауэ уэ псы къиуам ещхь ухъуащ,
GEN.49.4	уефӀэкӀынукъым абыхэм.
GEN.49.4	Сыт щхьэкӀэ жыпӀэмэ уилъащ уи адэм и гъуэлъыпӀэм;
GEN.49.4	уэ буцӀэпӀащ си гъуэлъыпӀэр, абы уигъуалъхьэри.
GEN.49.5	ЩымӀонрэ Лэуийрэ зэшщ,
GEN.49.5	гущӀэгъуншагъэм и Ӏэщэщ
GEN.49.5	абыхэм я джатэхэр.
GEN.49.6	Абыхэм я чэнджащэ сыхыхьэркъым,
GEN.49.6	я зэхуэсым сыхэлажьэркъым.
GEN.49.6	Сыт щхьэкӀэ жыпӀэмэ ахэр щыгубжькӀэ, цӀыху яукӀ,
GEN.49.6	езыхэм я щхьэзыфӀэфӀыгъэкӀэ зэпаупщӀ танэм и хуэхэр.
GEN.49.7	Нэлат ялъысащ абыхэм я губжьым,
GEN.49.7	сыт щхьэкӀэ жыпӀэмэ гущӀэгъуншэти;
GEN.49.7	я къанлыгъэми нэлат ялъысащ, сыт щхьэкӀэ жыпӀэмэ ябгэти;
GEN.49.7	щызэхэзгъэкӀынущ ахэр Екъуб и хэкум,
GEN.49.7	Израил хэкум щызэбгрызгъэкӀынущ ахэр.
GEN.49.8	Иудэ, уэ къыпщытхъунущ уи къуэшхэр!
GEN.49.8	Уэ уи Ӏэр уи бийхэм я пщэм телъщ;
GEN.49.8	щхьэщэ къыпхуащӀынущ уи адэм и къуэхэм.
GEN.49.9	Аслъэн шыру Иудэр,
GEN.49.9	си къуэр, щакӀуэ къокӀыж, къищэкӀуар ишхауэ.
GEN.49.9	ЗригъэщӀащ абы, гъуэлъащ, аслъэныхъумрэ аслъэныбзымрэ хуэдэу:
GEN.49.9	хэт къигъэушын ар?
GEN.49.10	БгъэдэкӀынукъым тепщэныгъэ башыр
GEN.49.10	Иудэ икӀи пщы башыр абы и къуэхэм, тыгъэ къыхуащӀыурэ
GEN.49.10	цӀыху лъэпкъхэри абы и жыӀэм едэӀуэнущ.
GEN.49.11	Абы ирепх жызумыпкъым езым и шыд джылур,
GEN.49.11	жызумыпкъэ нэхъыфӀми – езым и шыдыбзым къилъхуар.
GEN.49.11	ЕтхьэщӀ санэкӀэ и щыгъыныр,
GEN.49.11	жызум Ӏэрамэхэм ялъкӀэ – езым и щыгъыныр.
GEN.49.12	Егъэлыд абы и нэр санэм,
GEN.49.12	хужь ещӀ и дзэр шэм.
GEN.49.13	Зэбулун щыпсэунущ хы Ӏуфэм,
GEN.49.13	кхъухь тедзапӀэм,
GEN.49.13	абы и гъунапкъэхэри нос Сидон къалэм.
GEN.49.14	Иссашхар псы дэжыпӀэхэм
GEN.49.14	я зэхуакум дэлъ шыд лъэщт, лъэрызехьэт.
GEN.49.14	Иссашхар – ар шыд къарууфӀэу хьэлъэ телъхэм
GEN.49.14	яку дэлъ шыд лъэшщ.
GEN.49.15	ЗыхищӀащ абы гупсэхужыпӀэр зэрыфӀыр,
GEN.49.15	щӀыгур зэрыгурыхьыр,
GEN.49.15	и плӀэм хьэлъэр ирилъхьэри,
GEN.49.15	щӀидзащ лэжьэн пщылӀым хуэдэу.
GEN.49.16	Дан езым и лъэпкъым хьэкум трищӀэнущ,
GEN.49.16	Израил и лӀакъуэхэм ящыщ зыуэ.
GEN.49.17	Дан хъунущ гъуэгум телъ блэ,
GEN.49.17	лъагъуэм телъу,
GEN.49.17	шур щӀыбкӀэ къригъэхуэхын папщӀэ,
GEN.49.17	шы лъакъуэм еуэ блэ.
GEN.49.18	СымыкӀуэду сыкъебгъэлыну сыпщогугъ, Зиусхьэн!
GEN.49.19	Гад къытебэнэнущ хъунщӀакӀуэхэр,
GEN.49.19	ауэ абы ахэр иригъэкӀуэтыжынурэ кърихуэкӀынущ.
GEN.49.20	Ащэр дежкӀэ бэвыщэщ абы и гъавэр,
GEN.49.20	икӀи абы пащтыхьым хуишэнущ шхын Ӏэфхэр.
GEN.49.21	Нафталий къурш бжэн зэкӀужщ;
GEN.49.21	абы и шыр дахэщ.
GEN.49.22	Исуф куэд къызыпыкӀэ жыгым и къудамэщ,
GEN.49.22	псы къыщӀэжыпӀэм щхьэщыту
GEN.49.22	куэд къызыпыкӀэ жыгым и къудамэщ,
GEN.49.22	абы и къудамэхэм зыщаукъуэдиящ блыныщхьэм.
GEN.49.23	И жагъуэ ящӀащ абы, шабзэшэкӀэ еуащ абы,
GEN.49.23	шабзауэхэри къебиящ абы.
GEN.49.24	Ауэ шэщӀауэ къэнащ абы и шабзэр,
GEN.49.24	икӀи ткӀийщ абы и Ӏэ лыпцӀэхэр,
GEN.49.24	Екъуб и Тхьэ лъэщым и хьэтыркӀэ.
GEN.49.24	Езыращ Ӏэхъуэри Израил къэзыхъумэ мывэбгри.
GEN.49.25	Уи адэм и Тхьэр уэ къыбдэӀэпыкъунущ.
GEN.49.25	Псори ЗыхузэфӀэкӀыр Езыращ. Абы и нэфӀ къыпщигъэхуэнущ,
GEN.49.25	ипщэкӀэ щыӀэ уафэм къикӀ фӀыгъэхэмкӀэ и нэфӀ къыпщигъэхуэнущ,
GEN.49.25	ищӀагъыкӀэ щыӀэ кууупӀэм и фӀыгъэхэмкӀи, былымрэ бынымрэ я фӀыгъэхэмкӀи Абы и нэфӀ къыпщигъэхуэнущ.
GEN.49.26	ИгъущӀэкӀэ бгыжьхэм я лъагагъэрэ
GEN.49.26	мысэхыж Ӏуащхьэхэм
GEN.49.26	я гуакӀуагъэмрэ ящхьэщыкӀыж уи адэм
GEN.49.26	и нэфӀ къыплъигъэс.
GEN.49.26	Трелъ ахэр Исуф и щхьэм
GEN.49.26	икӀи зэкъуэшхэм ящыщу къыхахам и натӀэм.
GEN.49.27	Биниамин дыгъужь хьэщхьэрыӀуэщ,
GEN.49.27	пщэдджыжьым ешх къиубыдар
GEN.49.27	икӀи пщыхьэщхьэм егуэш къуентхъыр.
GEN.49.28	Мис Израил и лӀакъуэ пщыкӀутӀыр зэрыщыту; мис абыхэм я адэм къажриӀари; и нэфӀ ящигъэхуащ абыхэм, къалъигъэсащ и нэфӀ щыхуэныгъэр, щхьэж езым ейр.
GEN.49.29	ИкӀи унафэ яхуищӀащ Екъуб абыхэм, мыр яжриӀэу:
GEN.49.29	– Сэ сыхогъуэлъхьэж си лъэпкъым; сыщыщӀэфлъхьэж си адэхэм я деж бгъуэнщӀагъым, хет цӀыху Ефрон и губгъуэм деж щыӀэм. 
GEN.49.30	Ханаан щӀыналъэм деж Мамрэ къыщыпэщылъ Махпэлэ губгъуэм ит бгъуэнщӀагъыращ ар. А бгъуэнщӀагъыр губгъуэм щӀыгъуу Ибрэхьим хет цӀыху Ефрон деж къыщищэхуащ, езыр щыщӀалъхьэжын папщӀэ. 
GEN.49.31	Абдежым щыщӀалъхьэжащ Ибрэхьимрэ абы и фыз Сарэрэ; абдежым щыщӀалъхьэжащ Исхьэкърэ абы и фыз Ребеккэрэ; щыщӀэслъхьэжащ абдежым Леа. 
GEN.49.32	А губгъуэри абы ит бгъуэнщӀагъри къыщащэхуащ хет цӀыхухэм я деж.
GEN.49.33	Екъуб и къуэхэм яхуищӀ унафэр иухри, ирилъхьэжащ и лъакъуэхэр гъуэлъыпӀэм, дунейм ехыжри, хыхьэжащ езым и лъэпкъым.
GEN.50.1	И адэм зытриубгъуэри, Исуф тегъащ абы, баи хуищӀащ абы. 
GEN.50.2	ИтӀанэ унафэ яхуищӀащ Исуф езым и лӀыщӀэхэм – Ӏэзэхэм, и адэм балзам щахуэну; Ӏэзэхэми щахуащ Израил балзам. 
GEN.50.3	Ирикъуащ ар махуэ плӀыщӀ; сыт щхьэкӀэ жыпӀэмэ апхуэдиз махуэ бжыгъэм щахуэ балзамыр. Ягъеящ ар мысыр цӀыхухэм махуэ блыщӀкӀэ. 
GEN.50.4	Абы и хьэдагъэ махуэхэр щыблэкӀым, Исуф захуигъэзащ фирхьэуным и пщӀантӀэдэтхэм, мыр жиӀэурэ:
GEN.50.4	– Фэ нэфӀкӀэ фыкъызэплъмэ, жефӀэ фирхьэуным мыпхуэдэу:
GEN.50.5	Си адэм тхьэрыӀуэ сигъэщӀащ: «Мис, сэ солӀэ; кхъэлэгъунэу Ханаан щӀыналъэм сэ си щхьэм папщӀэ къыщыстӀам сыщыщӀэлъхьэж» жиӀэри. Иджы хуит сыкъэщӀ, сэ сыкӀуэу, си адэр щӀэслъхьэжу, къэзгъэзэжыну.
GEN.50.6	– КӀуэ, щӀэлъхьэж уи адэр, – жиӀащ фирхьэуным, – тхьэрыӀуэ зэрыуигъэщӀам хуэдэу.
GEN.50.7	Арати, кӀуащ Исуф и адэр щӀилъхьэжыну. КӀуащ абы и гъусэу фирхьэуным и лӀыщӀэ псори, абы и унэм и нэхъыжьхэри, Мысыр щӀыналъэм и нэхъыжь псори, 
GEN.50.8	Исуф и унэм ис псори, абы и къуэшхэри, абы и адэм и унэм ис псори. Ауэ я сабийхэр, я Ӏэщ цӀыкӀухэри я Ӏэщышхуэхэри къагъэнащ абыхэм Гощэн щӀыналъэм. 
GEN.50.9	Абыхэм ядежьащ шыгухэри шухэри, абы къыхэкӀкӀэ гупыр икъукӀэ инт.
GEN.50.10	Ахэр Иордан псым адэкӀэ щыт Атад хьэмэшым нэсри, щыгъыурэ абдежым ягу хэщӀу щагъеящ; зэхигъэтащ Исуф и адэм и хьэдагъэр махуиблкӀэ. 
GEN.50.11	А щӀыналъэм щыпсэухэм, Ханаан цӀыхухэм, Атад хьэмэшым деж щыӀа хьэдагъэр я нэгу щыщӀэкӀым, жаӀащ абыхэм:
GEN.50.11	– Хьэдагъэ ин дыдэщ мы мысыр цӀыхухэм яӀэр!
GEN.50.11	Абы къыхэкӀыу а щӀыпӀэм фӀащащ цӀэ: Абэл-Мицраим
GEN.50.12	ЯщӀащ Екъуб и къуэхэм абы езым и унафэм хуэдэу. 
GEN.50.13	Езым и къуэхэм ар Ханаан щӀыналъэм яхьри, щыщӀалъхьэжащ Мамрэ къыпэщылъ Махпэлэ губгъуэм ит бгъуэнщӀагъым. А бгъуэнщӀагъыр, губгъуэр щӀыгъуу, Ибрэхьим езым и унейуэ хет цӀыху Ефрон деж къыщищэхуащ, езыр щыщӀалъхьэжын папщӀэ. 
GEN.50.14	И адэр щӀилъхьэжа нэужь, къигъэзэжащ Исуф Мысырым, езыми и къуэшхэри, абы и адэр щӀалъхьэжыну езым дэкӀуа псори и гъусэу.
GEN.50.15	Исуф и къуэшхэм я адэр зэрылӀар щалъагъум, жаӀащ: «Иджы Исуф и ней къытщыхуэрэ абы етщӀэгъа Ӏеягъэхэм папщӀэ илъ ищӀэжыну къытехьэмэ, дауэ хъуну?» 
GEN.50.16	Арати, ягъэкӀуащ абыхэм лӀыкӀуэ Исуф деж, мыр жриӀэну:
GEN.50.16	– Уи адэм унафэ ищӀащ лӀэн и пэкӀэ, мыр жиӀэурэ: 
GEN.50.17	«Мыпхуэдэу жефӀэ Исуф: Яхуэгъэгъу уи къуэшхэм я къуаншагъэри я гуэныхьри; абыхэм Ӏеягъэ къуащӀащ». Иджы яхуэгъэгъу уи адэм и Тхьэм и унэӀутхэм я къуаншагъэр.
GEN.50.17	Исуф гъырт ар абы щыжраӀэм щыгъуэ.
GEN.50.18	Езы и къуэшхэри къакӀуэщ, абы и пащхьэм деж зыщрадзыхри, жаӀащ:
GEN.50.18	– Мис, дэ дыуиунэӀутщ.
GEN.50.19	– Фымышынэ, – жиӀащ Исуф абдежым, – сэ Тхьэуэ сыщыта? 
GEN.50.20	Мис, фэ фигу къысхуилъащ Ӏеягъэ; ауэ Тхьэм зэблихъуащ ар фӀыкӀэ, иджы щыӀэр ищӀэн папщӀэ: цӀыху бжыгъэ куэд дыдэм я гъащӀэр хъума хъун папщӀэ. 
GEN.50.21	Аращи, фымышынэ. Сэ фызгъэшхэнущ, фэри фи сабийхэри.
GEN.50.21	Игъэсабырыжащ ахэр, я гур фӀы яхуищӀащ.
GEN.50.22	Арати, щыпсэуащ Исуф Мысырым, езыри и адэм и унагъуэри; къигъэщӀащ Исуф илъэсищэрэ пщӀырэ. 
GEN.50.23	ИкӀи илъэгъуащ Исуф Ефраим и сабийхэр ещанэ щӀэблэм нэс; Мынасэ и къуэ Махыр и сабийхэри къыщалъхуащ Исуф и лъэгуажьэхэм я деж.
GEN.50.24	ИтӀанэ яжриӀащ Исуф и къуэшхэм:
GEN.50.24	– Сэ солӀэ; ауэ Тхьэр къыфхуэкӀуэнущ фэ, мы щӀыналъэм фришынурэ, фишэнущ Ибрэхьими, Исхьэкъи, Екъуби яритыну псалъэ быдэкӀэ къызэригъэгугъа щӀыналъэм.
GEN.50.25	Исуф Израил и къуэхэм тхьэрыӀуэ яригъэщӀащ, мыр жиӀэурэ:
GEN.50.25	– Тхьэр къыфхуэкӀуэнущ фэ, ифхыж си хьэдэ къупщхьэхэр мыбы.
GEN.50.26	Исуф лӀащ илъэсищэрэ пщӀырэ хъуауэ. Абы балзам щахуэри, Мысырым щыдалъхьащ бэным.
PSA.1.1	Гъуэгу махуэ теуващ
PSA.1.1	цӀыху бзаджэнаджэхэм емыдаӀуэр,
PSA.1.1	гуэныхьыщӀэхэм я гъуэгу иримыкӀуэр,
PSA.1.1	Тхьэр зыгъэпудхэм
PSA.1.1	я зэӀущӀэ хэмысыр.
PSA.1.2	Ар зыгъэгуфӀэр Зиусхьэным и хабзэщ,
PSA.1.2	Абы и хабзэм жэщи махуи йогупсыс ар.
PSA.1.3	ПсыжапӀэм щыхаса жыгым хуэдэщ ар,
PSA.1.3	къыпыкӀэр и пӀалъэм хъууэ,
PSA.1.3	и тхьэмпи мыгъуалэу;
PSA.1.3	сыт хуэдэ Ӏуэху ищӀэми,
PSA.1.3	абы къохъулӀэ.
PSA.1.4	ЦӀыху бзаджэхэр абы хуэдэкъым;
PSA.1.4	жьыбгъэм щӀым щызэрихьэ
PSA.1.4	сабэм хуэдэщ ахэр.
PSA.1.5	Абы къыхэкӀкӀэ цӀыху бзаджэхэр
PSA.1.5	Тхьэм и хьэкумым хей щыхъунукъым.
PSA.1.5	Тхьэм хуэщыпкъэхэм я зэӀущӀэм
PSA.1.5	увыпӀэ щаӀэнукъым гуэныхьыщӀэхэм.
PSA.1.6	Сыту жыпӀэмэ Зиусхьэныр
PSA.1.6	зи гум щыпкъагъэ илъхэм я гъуэгу щыгъуазэщ,
PSA.1.6	ауэ цӀыху бзаджэхэм я гъуэгур кӀуэдыпӀэщ.
PSA.2.1	Сыт щхьэкӀэ зэрыхьзэрийрэ цӀыху лъэпкъхэр,
PSA.2.1	Ӏуэху пщӀэншэхэр щӀызэрахъэр
PSA.2.1	сыт цӀыху лъэпкъхэм?
PSA.2.2	Сыт зыкъызыхуаӀэтыр щӀым щытепщэхэр,
PSA.2.2	зэгуроӀуэ тепщэныгъэ зиӀэхэр,
PSA.2.2	Зиусхьэнми Абы Хихами
PSA.2.3	«Зэпыдудынщ абыхэм я пщэхъухэр,
PSA.2.3	я Ӏэхъулъэхъухэм даӀэщӀэкӀынщ».
PSA.2.4	Ящодыхьэшх уафэм щыпсэур,
PSA.2.4	ящӀонакӀэ абыхэм Зиусхьэныр.
PSA.2.5	Губжьым хэту, епсэлъэнщ Ар,
PSA.2.5	Абы и губжьышхуэм
PSA.2.5	ахэр игъэшынэнщ, мыр яжриӀэурэ:
PSA.2.6	«Си Ӏуащхьэ лъапӀэу Ционым
PSA.2.6	тепщэныгъэр щиӀыгъыну
PSA.2.6	си пащтыхьыр тезгъэуващ».
PSA.2.7	Зиусхьэным иухэсар жысӀэнщ:
PSA.2.7	Абы сэ къызжиӀащ: «Уэращ си Къуэр,
PSA.2.7	Адэ сыпхуэхъуащ нобэ.
PSA.2.8	Сэ къызэлъэӀуи,
PSA.2.8	цӀыху лъэпкъхэри тыгъэ лъапӀэу,
PSA.2.8	щӀылъэри зэрыщыту
PSA.2.8	уи Ӏэ илъыну уэстынщ;
PSA.2.9	уи тепщэныгъэ башкӀэ абыхэм уеуэнщ;
PSA.2.9	кхъуэщыным хуэдэу ахэр зэхэпкъутэнщ уэ».
PSA.2.10	Аращи, пащтыхьхэ, акъыл зэвгъэгъуэт;
PSA.2.10	зывгъасэ, щӀым тепщэныгъэ щызиӀэхэ.
PSA.2.11	Зиусхьэным фыфӀэлӀыкӀыурэ фыхуэлажьэ,
PSA.2.11	фи гур къилъэту фыгуфӀэ*.
PSA.2.12	Зиусхьэныр вгъэлъапӀэ
PSA.2.12	Ар къыфхуэмыгубжьын,
PSA.2.12	фызытет гъуэгум фытемыкӀуэдэн папщӀэ;
PSA.2.12	сыту жыпӀэмэ Абы и губжьыр щӀэх къызэщӀэплъэнущ.
PSA.2.12	Гъуэгу махуэ теуващ
PSA.2.12	Абы щхьэегъэзыпӀэкӀэ зыхуэзыгъазэ псори.
PSA.3.1	Езым и къуэ Абшалом къыщыӀэщӀэкӀыжам щыгъуэ. Даут иуса уэрэд
PSA.3.2	Зиусхьэн! Сыту куэд зэрыгъэхъуа си бийхэр!
PSA.3.2	Сагъэбийуэ, куэдым зыкъыспаӀэт.
PSA.3.3	Сэ къыстепсэлъыхьу, куэдым жаӀэ:
PSA.3.3	«Утыкум ар Тхьэм къринащ».
PSA.3.4	Ауэ Уэращ, Зиусхьэн, мэӀуу сыкъэзыхъумэр,
PSA.3.4	текӀуэныгъэр сэзыгъэгъуэту,
PSA.3.4	си щхьэр лъагэу сэзыгъэӀэтыр.
PSA.3.5	Зиусхьэным соджэ,
PSA.3.5	Цион Ӏуащхьэ лъапӀэм тету,
PSA.3.5	Абы сызэхех.
PSA.3.6	Сигу псэхуауэ согъуэлъри сожей,
PSA.3.6	сыкъотэджыж,
PSA.3.6	сыту жыпӀэмэ си щӀэгъэкъуэнщ Зиусхьэныр.
PSA.3.7	Абы къыхэкӀкӀэ сащышынэркъым
PSA.3.7	дэнэкӀи къикӀыурэ
PSA.3.7	сэ сызыгъэбий цӀыху мин бжыгъэхэм.
PSA.3.8	Сыкъэлъагъу, Зиусхьэн!
PSA.3.8	СымыкӀуэдыну сыкъегъэл, си Тхьэ!
PSA.3.8	Бийуэ сиӀэ псоми
PSA.3.8	я нэкӀур яхущӀыбоуд,
PSA.3.8	цӀыху бзаджэхэм
PSA.3.8	я дзэхэр яхубогъэщащэ.
PSA.3.9	Зиусхьэныращ текӀуэныгъэ къыдэзыгъэхьыр.
PSA.3.9	Уи нэфӀ щрехуэ Уи лъэпкъым.
PSA.4.1	УэрэдыӀуэхэмрэ пшынауэхэмрэ я пашэм папщӀэ. ШыкӀэ пшынэкӀэ дежьууэ. Даут и уэрэд
PSA.4.2	СыныщоджэкӀэ сыкъызэхэх,
PSA.4.2	Тхьэуэ си хьэкъыр сэ къызэзыт!
PSA.4.2	ЩӀыпӀэ зэвым сыщихуам,
PSA.4.2	ар Ӏэхуитлъэхуит схуэпщӀащ.
PSA.4.2	ГущӀэгъу къысхуэщӀ,
PSA.4.2	си тхьэлъэӀур къызэхэх.
PSA.4.3	Фэ, зыкъызыфӀэщӀыжхэм, си щӀыхьыр
PSA.4.3	сыт хуэдизрэ вгъэпудыну?
PSA.4.3	Ӏуэху пщӀэншэхэм зыдевгъэхьэхыу,
PSA.4.3	пцӀым сыт хуэдизрэ фыхэтыну?
PSA.4.4	Зиусхьэным и фӀэлӀыкӀ зигу илъыр
PSA.4.4	Езым папщӀэ къызэрыхихар зэвгъащӀэ:
PSA.4.4	сэ сыщеджэкӀэ Зиусхьэным сызэхех.
PSA.4.5	Гузэвэгъуэм фыхэтми,
PSA.4.5	гуэныхь фымыщӀэ;
PSA.4.5	фи гъуэлъыпӀэ филъу
PSA.4.5	фэр-фэрурэ фыгупсысэ, зывгъэӀэсэ.
PSA.4.6	Хабзэм тету къурмэн фщӀы,
PSA.4.6	фыщыгугъ Зиусхьэным.
PSA.4.7	Куэдым жаӀэ: «ХуэщӀауэ дыпсэуатэмэ!»
PSA.4.7	Уи нэгум и нэху къыттегъапсэ, Зиусхьэн!
PSA.4.8	ЦӀыхухэм гъавэмрэ санэмрэ щахуэбагъуэм
PSA.4.8	си гуфӀэгъуэр Уэ нэхъыбэ пщӀащ.
PSA.4.9	Сигу псэхуауэ согъуэлъри сожей,
PSA.4.9	сыту жыпӀэмэ Уэ Зырщ, Зиусхьэн,
PSA.4.9	шынагъуэншэу сызыгъэпсэур.
PSA.5.1	УэрэдыӀуэхэмрэ пшынауэхэмрэ я пашэм папщӀэ. БжьамиймкӀэ дожьу. Даут и уэрэд
PSA.5.2	Къызэхэх си псалъэр, Зиусхьэн,
PSA.5.2	си щэӀу макъым къедэӀу.
PSA.5.3	КъыщӀэдэӀу си гуо макъым,
PSA.5.3	си Пащтыхь, си Тхьэ,
PSA.5.3	Уэращ сызэлъэӀур.
PSA.5.4	Зиусхьэн! Нэхущ нэхъыпэу
PSA.5.4	си макъыр къызэхыбохри,
PSA.5.4	нэхущыгъуэм си Ӏуэхухэр
PSA.5.4	уи пащхьэ изолъхьэри сыножьэ –
PSA.5.5	Уэ мызахуагъэр фӀыуэ зымылъагъу Тхьэуэ
PSA.5.5	узэрыщытым щхьэкӀэ;
PSA.5.5	бзаджагъэм лъэкӀынкъым уи гъусэн.
PSA.5.6	Щхьэщытхъухэм ялъэкӀынкъым
PSA.5.6	уи пащхьэ иувэн.
PSA.5.6	БзаджащӀэ псори
PSA.5.6	Уэ уи жагъуэщ.
PSA.5.7	ПцӀы зыупсхэр уогъэкӀуэд Уэ;
PSA.5.7	лъыгъажэмрэ хьилагъэмрэ
PSA.5.7	Зиусхьэным нэмыплъ ярет.
PSA.5.8	Ауэ сэ, лъагъуныгъэ мыкӀуэдыж къысхуэпщӀащи,
PSA.5.8	сыкъихьэнщ Уи унэ,
PSA.5.8	сыпфӀэлӀыкӀыу уи унэшхуэ лъапӀэм
PSA.5.8	ущызгъэлъэпӀэнщ.
PSA.5.9	Зиусхьэн! Си бийхэм ягу хэбгъэщӀу,
PSA.5.9	уи щыпкъагъэм и гъуэгукӀэ сызешэ.
PSA.5.9	Уи гъуэгур занщӀэ къысхуэщӀ.
PSA.5.10	Сыту жыпӀэмэ абыхэм я бзэгупэм
PSA.5.10	щыпкъагъэ телъкъым,
PSA.5.10	я гурылъхэр узэкӀуэдылӀэнщ,
PSA.5.10	я джийхэр бэн зэӀухащ,
PSA.5.10	я жьэм къыжьэдэкӀыр щытхъу нэпцӀщ.
PSA.5.11	Я къуаншагъэм ирехьыж ахэр, си Тхьэ,
PSA.5.11	я гухэлъ бзаджэхэм трекӀуэдэж;
PSA.5.11	гуэныхьу ящӀар бэщ,
PSA.5.11	зыкъыпхуаӀэтащи,
PSA.5.11	уи пащхьэ иумыгъэт ахэр.
PSA.5.12	ЩхьэегъэзыпӀэ Уэ узыщӀ псори
PSA.5.12	ирегуфӀэ,
PSA.5.12	гуфӀэгъуэшхуэм игъащӀэкӀэ хэту
PSA.5.12	уэрэд жреӀэ.
PSA.5.12	Къэхъумэ Уэ ахэр;
PSA.5.12	ЩӀыхь къыпхуащӀынщ уи цӀэр зыгъэлъапӀэхэм.
PSA.5.13	Сыту жыпӀэмэ щыпкъагъэ зиӀэм
PSA.5.13	уи нэфӀ ящохуэ, Зиусхьэн;
PSA.5.13	уи нэгум и фӀыгъэр, мэӀум хуэдэу,
PSA.5.13	абы хъумакӀуэ хубощӀ.
PSA.6.1	УэрэдыӀуэхэмрэ пшынауэхэмрэ я пашэм папщӀэ. ШыкӀэ пшынэкӀэ дежьууэ. Даут и уэрэд
PSA.6.2	Зиусхьэн! Губжь лыгъейм ухэту
PSA.6.2	сумыгъэкъуаншэ,
PSA.6.2	ущыгубжькӀэ сумыгъэпшынэ.
PSA.6.3	СыгуащӀаджэщ, Зиусхьэн,
PSA.6.3	уи нэфӀкӀэ къызэплъ;
PSA.6.3	си къупщхьэхэр къэкӀэзызащи,
PSA.6.3	Ӏэзэгъуэ къысхуэхъу, Зиусхьэн.
PSA.6.4	Псэуэ схэтыр гумэщӀыгъэм зэлъищтащ;
PSA.6.4	атӀэ Уэ, Зиусхьэн, сыт хуэдизрэ сызэбгъэжьэну?
PSA.6.5	Зыкъысхуэгъазэ Уэ, Зиусхьэн,
PSA.6.5	къегъэл си псэр, мыкӀуэду,
PSA.6.5	уи лъагъуныгъэ мыкӀуэдыжкӀэ
PSA.6.5	кӀуэдыпӀэм сишыж.
PSA.6.6	Сыту жыпӀэмэ ажал зыгъуэтам
PSA.6.6	игу Уэ укъэкӀыжынукъым:
PSA.6.6	хьэдрыхэ щыӀэу
PSA.6.6	уи щӀыхьыр хэт яхуэзыӀуэтэнур?
PSA.6.7	Си щэӀуным сиухащ;
PSA.6.7	си гъуэлъыпӀэм жэщ къэси
PSA.6.7	нэпсыр щызогъажэ,
PSA.6.7	си пӀэр си нэпсымкӀэ соуфэнщӀ.
PSA.6.8	Нэщхъеягъуэм ирихащ си нэр, иригъэгъукӀащ,
PSA.6.8	жьы хъуащ си бийхэм я ягъэкӀэ.
PSA.6.9	СпэӀэщӀэ зыфщӀ бзаджащӀэхэм –
PSA.6.9	зэхихащ си гъы макъыр Зиусхьэным.
PSA.6.10	Зэхихащ си лъэӀур Зиусхьэным;
PSA.6.10	си тхьэлъэӀур къабыл ищӀынущ Абы.
PSA.6.11	УкӀытэжынщ си бийхэр псори,
PSA.6.11	зэлъищтэнщ я нэгухэр шынагъуэм;
PSA.6.11	зэщӀагъэкӀуэжынщ ахэр,
PSA.6.11	напӀэзыпӀэм трахынщ я напэр.
PSA.7.1	Биниамин лӀакъуэм щыщ Куш и Ӏуэху ехьэлӀауэ, Зиусхьэным зыхуигъазэу, Даут иуса гъыбзэ
PSA.7.2	Уэ, Зиусхьэну си Тхьэ!
PSA.7.2	ЩхьэегъэзыпӀэкӀэ зыныпхузогъазэ сэ;
PSA.7.2	сыкъезыхуэкӀхэм псоми
PSA.7.2	сащыхъумэ, саӀэщӀэх;
PSA.7.3	дэӀэпыкъуэгъу къысхуэхъун щызимыӀэм деж
PSA.7.3	аслъэным хуэдэу къызжьэхэпхъуэхэм
PSA.7.3	сызэралъафэурэ, сызэхомыгъэшхыхь.
PSA.7.4	Зиусхьэн, си Тхьэ! Зыгуэр сӀэщӀэщӀамэ,
PSA.7.4	си Ӏэхэм ящӀэм захуагъэ хэмылъмэ,
PSA.7.5	мамыру къыздэпсэуам
PSA.7.5	бзаджагъэкӀэ сыдызекӀуамэ,
PSA.7.5	лажьэ зимыӀэ сэ
PSA.7.5	бий къысхуэхъуар схъунщӀамэ
PSA.7.6	абы щыгъуэм си псэм къещэу
PSA.7.6	бийр къыслърежьэ, къысщӀрехьэ,
PSA.7.6	си гъащӀэри ятӀэм хрырекухь,
PSA.7.6	пщӀэуэ сиӀэри сабэ ирырещӀ
PSA.7.7	ЗыкъэӀэт, Зиусхьэн, уи губжьым ухэту,
PSA.7.7	си бийхэм я губжьышхуэм сыщыхъумэ,
PSA.7.7	си хьэтыркӀэ зыкъэгъэхъей –
PSA.7.7	хьэкум ятепщӀыхьыну бухэсащ.
PSA.7.8	ЦӀыху куэд дыдэ кърыроувэкӀ;
PSA.7.8	абыхэм я щхьэкӀэ лъагэу къиувэ.
PSA.7.9	Зиусхьэным цӀыху лъэпкъхэм
PSA.7.9	хьэкум ятрещӀыхь.
PSA.7.9	Зиусхьэн, си щыпкъагъэрэ
PSA.7.9	си къабзагъэкӀэ къыстещӀыхь хьэкум.
PSA.7.10	БзаджащӀэхэм я гужьгъэжьыр еудых,
PSA.7.10	щыпкъагъэ зиӀэр гъэбыдэ:
PSA.7.10	Уэращ цӀыхухэм ягури я фэри
PSA.7.10	зыгъэунэхур, Тхьэ захуэ!
PSA.7.11	ЗигукӀэ щыпкъагъэ зиӀэхэр
PSA.7.11	мыкӀуэду къезыгъэл Тхьэращ
PSA.7.11	сэ сыкъэзыхъумэ мэӀур.
PSA.7.12	Тхьэр хьэкумыщӀ захуэщ,
PSA.7.12	махуэ къэси ткӀийуэ ер егъэкъуаншэ Тхьэм.
PSA.7.13	И гуэныхьхэм зыгуэр хущӀемыгъуэжмэ,
PSA.7.13	Тхьэм и джатэр щӀелъыкӀ,
PSA.7.13	и шабзэр еузэдри бзэпсыр ешэщӀ;
PSA.7.14	ажал Ӏэщэхэр хуегъэхьэзыр,
PSA.7.14	уалыгъуэн ещӀ и шабзэшэхэр.
PSA.7.15	ЦӀыху Ӏейм и гум
PSA.7.15	бзаджагъэм лъабжьэ щещӀри,
PSA.7.15	гужьгъэжьыр и фэ хэлъщи,
PSA.7.15	пцӀыр абы къелъху.
PSA.7.16	Мащэ куур етӀ,
PSA.7.16	итӀа мащэм
PSA.7.16	езыр йохуэж.
PSA.7.17	Абы и гужьгъэжьыр езым и щхьэм къылъосыж,
PSA.7.17	и бзаджагъэр и щхьэм къытохуэж.
PSA.7.18	Зиусхьэным и щыпкъагъэм папщӀэ
PSA.7.18	щӀыхь хузощӀ,
PSA.7.18	Псоми я нэхъ Лъагэу Зиусхьэным и цӀэм
PSA.7.18	щӀыхь уэрэд хужызоӀэ.
PSA.8.1	УэрэдыӀуэхэмрэ пшынауэхэмрэ я пашэм папщӀэ. Гитит пшынэ дыкъуакъуэхэмкӀэ дежьууэ. Даут и уэрэд
PSA.8.2	Зиусхьэну ди Тхьэ!
PSA.8.2	Уи цӀэр сыту щылъапӀэ щӀыгум дэнэкӀи,
PSA.8.2	уафэм нэхъ лъагэу
PSA.8.2	уи щӀыхьым зиӀэтащ!
PSA.8.3	Сабийхэми сабий быдзафэхэми
PSA.8.3	я жьэкӀэ щӀыхь зыхуебгъэщӀащ,
PSA.8.3	къыппэувыжхэм ягу къеуэу,
PSA.8.3	уи бийхэмрэ лъыщӀэжакӀуэхэмрэ бгъэувыӀэну.
PSA.8.4	Уи ӀэкӀэ пщӀа уи уафэм,
PSA.8.4	мазэу, вагъуэу бгъэувахэм
PSA.8.4	сэ сеплъ щыхъукӀэ,
PSA.8.5	сыт цӀыхур зи лӀэужьыгъуэр,
PSA.8.5	уегупсысыну Уэ абы,
PSA.8.5	цӀыху лъэпкъым и къуи,
PSA.8.5	Уэ абы укӀэлъыплъэну?
PSA.8.6	Уэ нэхърэ зымащӀэкӀэ нэхъ цӀыкӀуу
PSA.8.6	пщӀащ;
PSA.8.6	хуэбгъэфэщащ щӀыхьышхуэрэ
PSA.8.6	лъытэныгъэшхуэрэ.
PSA.8.7	Уи ӀэщӀагъэхэр зэригъэкӀуэну
PSA.8.7	тепщэныгъэр ептащ;
PSA.8.7	щыӀэ псори
PSA.8.7	и лъэгу щӀагъ щӀэбгъэуващ:
PSA.8.8	мэлхэри, выхэри,
PSA.8.8	абы хуэдэу
PSA.8.8	губгъуэм ис хьэкӀэкхъуэкӀэхэри,
PSA.8.9	къуалэбзухэри, хым хэс бдзэжьейхэри,
PSA.8.9	хым хэс псэущхьэхэри.
PSA.8.10	Зиусхьэн, ди Тхьэ!
PSA.8.10	сыту щылъапӀэ уи цӀэр щӀыгум дэнэкӀи!
PSA.9.1	УэрэдыӀуэхэмрэ пшынауэхэмрэ я пашэм папщӀэ. «Мут-лабен»
PSA.9.2	Уи щӀыхьыр сӀуэтэнущ, Зиусхьэн,
PSA.9.2	гууэ сиӀэмкӀэ;
PSA.9.2	уи ӀэщӀагъэ гъэщӀэгъуэнхэр псори сӀуэтэнущ;
PSA.9.3	сыгуфӀэнущ, уи хьэтыркӀэ гукъыдэж сиӀэнущ,
PSA.9.3	Уи цӀэм щӀыхь уэрэд хужысӀэнущ,
PSA.9.3	Уэращ псоми я нэхъ Лъагэр.
PSA.9.4	УкъыщылъагъуэкӀэ йокӀуэт си бийхэр,
PSA.9.4	я лъэр зэронэ, мэкӀуэдхэ.
PSA.9.5	Сыту жыпӀэмэ си Ӏуэхум хьэкум тепщӀыхьри,
PSA.9.5	сызэрыхейр ӀупщӀ пщӀащ.
PSA.9.5	Уэ тахътэм укъытетӀысхьащ –
PSA.9.5	хьэкумыщӀ захуэр.
PSA.9.6	Хамэ лъэпкъхэр бгъэкъуэншащ,
PSA.9.6	бгъэкӀуэдащ цӀыху бзаджэхэр,
PSA.9.6	я цӀэхэр лӀэщӀыгъуэхэм игъащӀэкӀэ
PSA.9.6	хэбгъэкъэбзыкӀащ.
PSA.9.7	ЛъапсэкӀуэдыр къахуэбгъэкӀуащ бийхэм,
PSA.9.7	я къалэхэр зэхэпкъутащ;
PSA.9.7	зыми ягу къэмыкӀыжу кӀуэдащ.
PSA.9.8	Ауэ Зиусхьэныр и тахътэм тесынщ игъащӀэкӀэ;
PSA.9.8	хьэкум ищӀэну и тахътэр
PSA.9.8	къигъэуващ Абы.
PSA.9.9	Дунеишхуэм хьэкумыр
PSA.9.9	щыпкъагъэкӀэ трещӀыхь Абы,
PSA.9.9	захуагъэ хэлъу цӀыху лъэпкъхэм
PSA.9.9	я Ӏуэхухэр зэхеху.
PSA.9.10	Зиусхьэныр быдапӀэ яхуохъу
PSA.9.10	яужьыгуахэм,
PSA.9.10	махуаем Ар я хъумапӀэщ.
PSA.9.11	Уи цӀэ зыщӀэхэр къыпщогугъ,
PSA.9.11	сыту жыпӀэмэ, Зиусхьэн,
PSA.9.11	Уэ зыкъыпхуэзыгъазэхэр
PSA.9.11	утыкум къибнэнкъым.
PSA.9.12	Цион Ӏуащхьэм тес Зиусхьэным
PSA.9.12	и щӀыхь фӀуатэ,
PSA.9.12	Абы и ӀуэхущӀафэхэм я хъыбар
PSA.9.12	цӀыху лъэпкъхэм ялъэвгъэӀэс!
PSA.9.13	Сыту жыпӀэмэ лъы зыгъажэр егъэпшынэ.
PSA.9.13	Гу лъетэ, зэхех
PSA.9.13	хэутэн ящӀахэм я гукъеуэ макъ.
PSA.9.14	ГущӀэгъу къысхуэщӀ, Зиусхьэн;
PSA.9.14	сызылъагъу мыхъухэм
PSA.9.14	къину сагъэшэчым къеплъ Уэ,
PSA.9.14	лӀэныгъэм и куэбжэм сыкъызыӀушыжыр,
PSA.9.15	Цион къалэм и куэбжэм
PSA.9.15	уи щӀыхь псори щысӀуэтэну,
PSA.9.15	сымыкӀуэду сыкъызэребгъэламкӀи сыгуфӀэну.
PSA.9.16	Езыхэм ятӀа мащэм
PSA.9.16	хамэ лъэпкъхэр ихуэжащ;
PSA.9.16	щэхуу ягъэува хъым
PSA.9.16	я лъакъуэхэр илъэхъэжащ.
PSA.9.17	Хьэкуму ятрищӀыхьамкӀэ
PSA.9.17	Зиусхьэным Езыр зыхуэдэр яригъэщӀащ;
PSA.9.17	цӀыху бзаджэр езым и ӀитӀкӀэ
PSA.9.17	илэжьам текӀуэдэжащ.
PSA.9.18	ЦӀыху бзаджэ псори
PSA.9.18	хьэдрыхэ кӀуэнущ –
PSA.9.18	Тхьэр зыщыгъупщэ лъэпкъ псори.
PSA.9.19	Сыту жыпӀэмэ дэхуэхар
PSA.9.19	Тхьэм зэи щыгъупщэнукъым,
PSA.9.19	тхьэмыщкӀэхэм я гугъэр кӀуэдынукъым.
PSA.9.20	ЗыкъэӀэт, Зиусхьэн, тепщэныгъэр
PSA.9.20	цӀыхум иремыубыд,
PSA.9.20	хамэ лъэпкъхэр
PSA.9.20	уи хьэкум тахътэм и пащхьэм иреувэ.
PSA.9.21	Шынагъэр ягу игъэлъ, Зиусхьэн;
PSA.9.21	зэрыцӀыху къудейр
PSA.9.21	ирещӀэж лъэпкъхэм.
PSA.9.22	Сыт щхьэкӀэ, Зиусхьэн,
PSA.9.22	утпэжыжьэу ущыт?
PSA.9.22	Махуаем сыт щхьэкӀэ тпэӀэщӀэ зыпщӀрэ?
PSA.9.23	ЦӀыху бзаджэр пагагъэкӀэ
PSA.9.23	тхьэмыщкӀэм йогуауэ:
PSA.9.23	езыхэм къагупсыс хьилагъэм
PSA.9.23	ахэр ӀэщӀрехуэж.
PSA.9.24	Сыту жыпӀэмэ цӀыху бзаджэм
PSA.9.24	игукӀэ зыщӀэхъуэпсыр щӀыхьу зыхуелъагъуж;
PSA.9.24	мылъкум щӀэхъуэпсым Зиусхьэныр еуб,
PSA.9.24	нэмыплъ ирет.
PSA.9.25	ЦӀыху бзаджэм зыкъыфӀощӀыжри,
PSA.9.25	Тхьэм зыхуигъазэркъым,
PSA.9.25	«Тхьэ щыӀэкъым» игукӀэ жиӀэ зэпытщ.
PSA.9.26	Сыт хуэдэ зэмани зэӀухащ абы и гъуэгур,
PSA.9.26	Уи хьэкум лъагэм абы и нэплъэгъу нэсыркъым,
PSA.9.26	и бий псоми щӀонакӀэ ар.
PSA.9.27	Абы игукӀэ жеӀэ: «Сылъэпэрэпэнкъым
PSA.9.27	игъащӀэкӀэ;
PSA.9.27	щӀэблэхэм я деж
PSA.9.27	мыхъун къыщызэхъулӀэнкъым игъащӀэкӀэ».
PSA.9.28	Абы и жьэр щызэтрихкӀэ,
PSA.9.28	цӀыхухэр еуб, пцӀы яхуеупс, йобг.
PSA.9.28	И бзэгу щӀагъым
PSA.9.28	мыгъуагъи бзаджагъи щӀэлъщ.
PSA.9.29	Жылэхэм защегъэпщкӀури,
PSA.9.29	япотӀыс цӀыхухэм;
PSA.9.29	тӀасхъапӀэ щӀыпӀэхэм
PSA.9.29	лажьэ зимыӀэр щеукӀ;
PSA.9.29	цӀыху насыпыншэм йоплъакӀуэ;
PSA.9.30	аслъэным хуэдэу зиудыгъуауэ,
PSA.9.30	тхьэмыщкӀэм епхъуэну потӀыс;
PSA.9.30	тхьэмыщкӀэр еубыдри
PSA.9.30	и хъым ирегъахуэ.
PSA.9.31	Зеухуэ, ятобанэ –
PSA.9.31	тхьэмыщкӀэхэр ӀэщӀохуэ
PSA.9.31	и лъэбжьанэ лъэщым.
PSA.9.32	ИгукӀэ жеӀэ: «Тхьэм щыгъупщащ,
PSA.9.32	и нэхэр иуфӀыцӀащ,
PSA.9.32	игъащӀэкӀэ илъагъунукъым».
PSA.9.33	Сыкъэлъагъу, Зиусхьэн, си Тхьэ,
PSA.9.33	уи Ӏэхэр ятешие,
PSA.9.33	хэутэн ящӀахэр зыщумыгъэгъупщэ.
PSA.9.34	Сыт цӀыху бзаджэм и щӀыб
PSA.9.34	Тхьэм щӀыхуигъазэр,
PSA.9.34	игукӀэ жиӀэурэ: «Уэ сыбгъэпшынэнкъым»?
PSA.9.35	Уэ уолъагъу, уакӀэлъоплъ
PSA.9.35	къыттехьэлъэми къыдэгуауэми,
PSA.9.35	ахэр уи Ӏэ къибгъэхьэну;
PSA.9.35	цӀыху насыпыншэм уи ӀэмыщӀэ зыкърелъхьэ;
PSA.9.35	ибэм уэ щӀэгъэкъуэну уриӀэ зэпытщ.
PSA.9.36	ЦӀыху бзаджэмрэ
PSA.9.36	щӀэпхъэджащӀэмрэ зэтекъути,
PSA.9.36	гъэпшынэ ахэр –
PSA.9.36	нэмыщӀ мыхъумыщӀэ ямыщӀэжыным нэсыху.
PSA.9.37	Зиусхьэныр щӀэблэхэм игъащӀэкӀэ пащтыхьынущ.
PSA.9.37	Абы и щыгум хамэ лъэпкъхэр текӀуэдыкӀынущ.
PSA.9.38	Зиусхьэн! Хэутэн ящӀахэм яфӀэигъуэр
PSA.9.38	Ӏумпэм пщӀыркъым,
PSA.9.38	абыхэм ягухэр бгъэбыдэнущ;
PSA.9.38	уи тхьэкӀумэ яхуэбгъэзэнущ,
PSA.9.39	ибэмрэ хэутэн ящӀахэмрэ
PSA.9.39	я хьэкъ ебгъэгъуэтыжыну,
PSA.9.39	лӀэн хуей цӀыхум адрей цӀыхухэр
PSA.9.39	залымыгъэкӀэ имыгъэшынэжыну.
PSA.10.1	Зиусхьэныр щхьэегъэзыпӀэ зыхуэсщӀащ;
PSA.10.1	сыт щхьэкӀэ къызжефӀэрэ:
PSA.10.1	«Фи къущхьэхэм лъэтэж бзум хуэдэу»?
PSA.10.2	Аращ, цӀыху бзаджэхэм
PSA.10.2	я шабзэ къаукъуэдиящ,
PSA.10.2	я шабзэшэ бзэпсым къыдалъхьащ,
PSA.10.2	щыпкъагъэр зигу илъхэм
PSA.10.2	кӀыфӀым хэту еуэн щхьэкӀэ.
PSA.10.3	Хабзэхэр зэхэкъутамэ,
PSA.10.3	щыпкъагъэ зигу илъым
PSA.10.3	ищӀэн лъэкӀынур сыт?
PSA.10.4	И унэшхуэ лъапӀэм исщ Зиусхьэныр,
PSA.10.4	Абы и тахътэр уафэгум итщ,
PSA.10.4	Абы и нэхэм ялъагъу;
PSA.10.4	Абы и нэплъэгъухэм
PSA.10.4	дунейм и цӀыхухэр ягъэунэху.
PSA.10.5	Зиусхьэным щыпкъагъэ зиӀэмрэ
PSA.10.5	цӀыху бзаджэмрэ егъэунэху,
PSA.10.5	залымыгъэ зылэжьхэр
PSA.10.5	Абы игу техуэркъым.
PSA.10.6	МафӀэлыгъэри тхъуэбзащхъуэри,
PSA.10.6	уэшхыр къызэрешхым хуэдэу,
PSA.10.6	Абы цӀыху бзаджэхэм къахуригъэхынущ,
PSA.10.6	узылыгъуэ жьыбгъэ пщтырыр
PSA.10.6	Ӏыхьэу яхуегъэфащэ Зиусхьэным.
PSA.10.7	Сыту жыпӀэмэ Зиусхьэныр захуэщ,
PSA.10.7	фӀыщӀагъэхэр и щӀасэщ;
PSA.10.7	щыпкъагъэ зиӀэр Абы и нэӀурытщ.
PSA.11.1	УэрэдыӀуэхэмрэ пшынауэхэмрэ я пашэм папщӀэ. Бзэпсий зэрылъ пшынэкӀэ дежьууэ. Даут и уэрэд
PSA.11.2	ЦӀыху бзаджэхэм даӀэщӀэхыж, Зиусхьэн:
PSA.11.2	сыту жыпӀэмэ цӀыхуфӀ къэнэжакъым,
PSA.11.2	щыпкъагъэ къыпхуизыӀэ яхэтыжкъым
PSA.11.2	дунейм и цӀыхухэм.
PSA.11.3	Нэрыбгэ къэс пцӀы зэхуаупсыж;
PSA.11.3	щытхъу нэпцӀ къаӀуатэ я бзэмкӀэ,
PSA.11.3	фэрыщӀыгъэкӀэ мэпсалъэ.
PSA.11.4	Зиусхьэным ирегъэувыӀэ
PSA.11.4	щытхъу нэпцӀ жызыӀэ жьэ псори,
PSA.11.4	зыщытхъуж бзэгухэр,
PSA.11.5	мыпхуэдэу жызыӀэхэр:
PSA.11.5	«Ди бзэгум хэлъщ ди гуащӀэ,
PSA.11.5	ди лъэкӀыныгъэр – ди жьэр;
PSA.11.5	хэт ди зиусхьэныр?»
PSA.11.6	«ТхьэмыщкӀэхэм къину ялъагъум,
PSA.11.6	зыри зимыӀэм я тхьэусыхэм папщӀэ
PSA.11.6	иджы зыкъэсӀэтыжынщ, – жеӀэ Зиусхьэным, –
PSA.11.6	зэрафӀэигъуэм хуэдэу,
PSA.11.6	шынагъуэ ямыӀэу згъэпсэунщ».
PSA.11.7	Зиусхьэным и псалъэхэр псалъэ къабзэщ,
PSA.11.7	кӀыщ мафӀэм блэнейрэ щагъэткӀуу
PSA.11.7	щагъэкъэбза дыжьыным хуэдэщ.
PSA.11.8	Уэ, Зиусхьэн, къытхуэсакъ,
PSA.11.8	нобэрей цӀыхухэм дащыхъумэ.
PSA.11.9	ЦӀыху бзаджэхэр дэнэкӀи щызэхэзокӀуэ –
PSA.11.9	бзаджагъэм и щытхъум
PSA.11.9	цӀыхухэм зыщыхаӀэтыкӀа зэманым.
PSA.12.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.12.2	Сыт хуэдизрэ, Зиусхьэн,
PSA.12.2	сыпщыгъупщэпауэ сыкъэбгъэнэну,
PSA.12.2	уи нэгу сыт хуэдизрэ сщыбгъэпщкӀуну?
PSA.12.3	Си гупсысэхэм сыт хуэдизрэ сагъэгумэщӀэну,
PSA.12.3	жэщми махуэми гукъеуэм сыхэтыну?
PSA.12.3	Си бийр си щыгу сыт хуэдизрэ итыну?
PSA.12.4	Къызэплъи, жэуап къызэт,
PSA.12.4	Зиусхьэн, си Тхьэ!
PSA.12.4	Си нэхэр къэгъаплъэ,
PSA.12.4	лӀэныгъэм и жейм сыхыумыгъэлъафэ.
PSA.12.5	Си бийм къызжиӀэн лъремыкӀ:
PSA.12.5	«Сэ абы сытекӀуащ».
PSA.12.5	Сылъэпэрапэмэ, къыспэувхэр иремыгуфӀэ.
PSA.12.6	Уи лъагъуныгъэ мыкӀуэдыжым сыщогугъ сэ;
PSA.12.6	сымыкӀуэдыну Уэ сыкъызэребгъэлынур
PSA.12.6	си гуфӀэгъуэщ;
PSA.12.6	си Зиусхьэну фӀыкӀэ къысхущытым
PSA.12.6	сэ щӀыхь уэрэд хужысӀэнщ.
PSA.13.1	Акъылыншэм игукӀэ жеӀэ:
PSA.13.1	«ЩыӀэкъым Тхьэ».
PSA.13.1	Абыхэм напэншагъэхэр зэрахьэ,
PSA.13.1	ахэр щыкӀащ,
PSA.13.1	фӀы зылэжь яхэткъым.
PSA.13.2	Зиусхьэныр уафэгум къоплъыхри,
PSA.13.2	дуней цӀыхухэм къахоплъэ,
PSA.13.2	акъыл зиӀэрэ Езым лъыхъурэ
PSA.13.2	яхэтмэ, зригъэлъагъуну.
PSA.13.3	Тхьэм и гъуэгум текӀащ псори,
PSA.13.3	щхьэрыуэри гъуэщащ;
PSA.13.3	фӀы зыщӀэ яхэткъым – зы нэрыбги яхэткъым.
PSA.13.4	Ер зезыхьэ псоми
PSA.13.4	зэхэщӀыкӀ ямыӀэу аращ –
PSA.13.4	щӀакхъуэ зэрашхым хуэдэу,
PSA.13.4	си цӀыху лъэпкъыр зышххэм,
PSA.13.4	Тхьэм емылъэӀухэм.
PSA.13.5	Шынагъуэшхуэм зэлъиубыдынщ ахэр,
PSA.13.5	сыту жыпӀэмэ Тхьэр къыхуэпэжхэм
PSA.13.5	ящӀыгъущ.
PSA.13.6	ЦӀыху тхьэмыщкӀэм гухэлъу иӀэр
PSA.13.6	вгъэкӀуэдыну жыфӀащ,
PSA.13.6	ауэ Зиусхьэныращ абы и щхьэегъэзыпӀэр.
PSA.13.7	Цион Ӏуащхьэ къикӀыу,
PSA.13.7	хэт израил лъэпкъым къыхуэкӀуэнур
PSA.13.7	бийхэм къаӀэщӀихыжыну?
PSA.13.7	Зиусхьэным и лъэпкъыр гъэрыпӀэм
PSA.13.7	къыщришыжкӀэ,
PSA.13.7	Екъуб къытехъукӀахэр гуфӀэгъуэшхуэм
PSA.13.7	зэлъищтэнщ,
PSA.13.7	Израил и щылъхухэм къахуэкӀуэнщ
PSA.13.7	гурыфӀыгъуэшхуэ.
PSA.14.1	Зиусхьэн! Хэт Уэ уи унэ –
PSA.14.1	чэтэн унэ лъапӀэм
PSA.14.1	исыну зыхуэфащэр?
PSA.14.1	Хэт уи Ӏуащхьэ лъапӀэм
PSA.14.1	тесыну зэппэсыр?
PSA.14.2	Мыхъун лъэпкъ зымылэжьу,
PSA.14.2	захуагъэм ирипсэууэ,
PSA.14.2	щыпкъагъэу игу илъыр
PSA.14.2	къэзыӀуатэр арщ;
PSA.14.3	ИтӀани – цӀыхухэм пцӀы ятезымылъхьэу,
PSA.14.3	бзэгузехьэныр зи мыщэну,
PSA.14.3	зи зэран ныбжьэгъум езымыгъэкӀыу,
PSA.14.3	зи гъунэгъур зымыубыр арщ.
PSA.14.4	Тхьэм ӀэщӀыб ищӀ цӀыхур
PSA.14.4	къизымыдзэу,
PSA.14.4	ауэ Зиусхьэным фӀэлӀыкӀ хуизыӀэхэм
PSA.14.4	лъытэныгъэ яхуэзыщӀыр арщ;
PSA.14.4	и ягъэ езым къекӀ пэтми,
PSA.14.4	и тхьэрыӀуэ емыпцӀыжыр арщ.
PSA.14.5	Хэхъуауэ къратыжын щхьэкӀэ,
PSA.14.5	ахъшэ щӀыхуэ зымыту,
PSA.14.5	лажьэншэм егуэуэну
PSA.14.5	Ӏулъхьэ къеӀызымыхыр арщ.
PSA.14.5	Апхуэдэу псэур игъащӀэкӀэ
PSA.14.5	лъэпэрэпэнкъым.
PSA.15.1	Сыхъумэ, си Тхьэ, щхьэегъэзыпӀэ сщӀар Уэращ.
PSA.15.2	Зиусхьэным жызоӀэ сэ:
PSA.15.2	«Уэращ си Зиусхьэныр;
PSA.15.2	фӀыуэ сиӀэр къызыбгъэдэкӀыр* Уэращ».
PSA.15.3	ЩӀыгум тет Тхьэм и фӀэлӀыкӀ зыгу илъхэращ
PSA.15.3	щӀыхь зыпылъыр,
PSA.15.3	сызыщыгуфӀыкӀыр
PSA.15.4	НэгъуэщӀ тхьэхэм хуэлажьэхэм
PSA.15.4	гукъеуэ куэд къызыхуахьыж,
PSA.15.4	лъыр зыхэт я къурмэн ядэсщӀынкъым,
PSA.15.4	я тхьэхэм селъэӀункъым,
PSA.15.4	я цӀэхэм я гугъу къэсщӀынкъым.
PSA.15.5	Зиусхьэн, Уэращ ӀыхьэфӀу сиӀэр,
PSA.15.5	си насыпыр зи Ӏэ илъыр Уэращ.
PSA.15.6	Къысхуэбгъэфэща гъуэгухэр гуапэщ,
PSA.15.6	Ӏыхьэу къыслъысамкӀэ сарэзыщ.
PSA.15.7	ЩӀыхь хуэсщӀынщ
PSA.15.7	сызыгъэгъуазэ Зиусхьэным;
PSA.15.7	жэщми си гум сеущий.
PSA.15.8	Зиусхьэныр сигу изгъэхуркъым
PSA.15.8	игъащӀэкӀэ;
PSA.15.8	Ар си ижьырабгъущи,
PSA.15.8	сылъэпэрэпэнкъым.
PSA.15.9	Аращ сэ сыщӀэгуфӀэр,
PSA.15.9	аращ гуфӀэгъуэм сыщӀыхэтыр;
PSA.15.9	шынагъуэ симыӀэуи сопсэу.
PSA.15.10	Сыту жыпӀэмэ хьэдрыхэ сыкъибнэнукъым,
PSA.15.10	сэ пэжыгъэкӀэ сыпхуэӀурыщӀащи,
PSA.15.10	лӀахэм я дунейм себгъэкӀуэлӀэнкъым.
PSA.15.11	ГъащӀэм екӀу гъуэгур сыбогъэлъагъу;
PSA.15.11	уи деж щыӀэр гуфӀэгъуэ защӀэщ,
PSA.15.11	Уи Ӏэ ижьырщ
PSA.15.11	тхъэгъуэр игъащӀэм къэзытыр.
PSA.16.1	Захуагъэ сызэрытетым папщӀэ
PSA.16.1	си лъэӀу зэхэх, Зиусхьэн,
PSA.16.1	уи нэӀэ къытегъэт си джэ макъ,
PSA.16.1	хьилагъэ зыхэмылъ ӀупщӀэм я лъэӀум
PSA.16.1	уи тхьэкӀумэ къыхуэгъазэ.
PSA.16.2	Си хеягъэ къэгъэлъагъуэ,
PSA.16.2	Уи нэхэми щыпкъагъэр ирелъагъу.
PSA.16.3	Уэ си гур бгъэунэхуащ,
PSA.16.3	жэщу укъэкӀуащ си деж,
PSA.16.3	укъызэплъэкӀуащ,
PSA.16.3	ауэ мыхъун къысхэбгъуэтакъым сэ;
PSA.16.3	Ӏеягъэ гуэри жысӀэркъым.
PSA.16.4	ЦӀыхухэм сыт хуэдэ бзаджагъэ ящӀами,
PSA.16.4	уи жьэ къыжьэдэкӀ псалъэхэм сытемыкӀыу,
PSA.16.4	залымыгъэ зезыхьэхэм я гъуэгум
PSA.16.4	пэӀэщӀэ зысщӀащ.
PSA.16.5	Си лъэр уи гъуэгум тетщ,
PSA.16.5	сылъэпэрэпакъым.
PSA.16.6	Уэ зыпхузогъазэ сэ, сыту жыпӀэмэ
PSA.16.6	Уэ жэуап къызэптынущи, си Тхьэ;
PSA.16.6	уи тхьэкӀумэхэр сэ къысхуэгъази,
PSA.16.6	си псалъэр Уэ къызэхэх.
PSA.16.7	Уи лъагъуныгъэ мыкӀуэдыжу Уэ пхэлъри
PSA.16.7	къыслъыгъэс –
PSA.16.7	къапэувыжхэм ящыпхъумэну
PSA.16.7	уи Ӏэ ижьым деж
PSA.16.7	щхьэегъэзыпӀэ лъыхъуэхэм
PSA.16.7	я КъегъэлакӀуэщ.
PSA.16.8	Нэкум хуэдэу сыкъэхъумэ,
PSA.16.8	уи дамэхэм я жьауэ щӀагъ сыщӀ.
PSA.16.9	БзаджащӀэхэу сэ къыстебанэхэм
PSA.16.9	самылъагъуну,
PSA.16.9	саукӀын зыфӀэигъуэ си бийхэу
PSA.16.9	сыкъэзыувыхьхэм сащыхъумэ.
PSA.16.10	Абыхэм ягухэр гущӀэгъу щӀыным хузэхуэщӀащ,
PSA.16.10	жьэхъуу мэпсалъэ ахэр.
PSA.16.11	Лъэбакъуэ счыху къэси
PSA.16.11	сыкъаувыхь;
PSA.16.11	я нэхэр къыстрагъэдиящ,
PSA.16.11	щӀыгум сытрадзэну;
PSA.16.12	къопхъуэным хуэхьэзыр аслъэным ещхьщ,
PSA.16.12	тӀасхъапӀэ щӀыпӀэм щыс аслъэн шырым.
PSA.16.13	СыкъэӀэт, Зиусхьэн,
PSA.16.13	япэув абыхэм, я лъэр щӀэуд.
PSA.16.13	Уи джатэмкӀэ саӀэщӀэхыж бзаджащӀэхэм,
PSA.16.14	уи ӀэкӀэ, Зиусхьэн, цӀыхухэм,
PSA.16.14	мы дунейм афӀэкӀ псэукӀэ щызимыӀэхэм;
PSA.16.14	абыхэм я адэ-анэхэми
PSA.16.14	я ныбэхэр узыным нэсу,
PSA.16.14	я сабийхэми къэжьыным нэсу,
PSA.16.14	зрырегъэнщӀ;
PSA.16.14	я лӀэужьхэми
PSA.16.14	къелыжар къахуренэ.
PSA.16.15	Сэ уи нэгу сыщӀэплъэнщ щыпкъагъэ сиӀэу;
PSA.16.15	сыкъэушыжмэ, узэрыслъагъумкӀэ
PSA.16.15	сигу зэгъэнущ.
PSA.17.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.17.1	Зиусхьэным и ӀурыщӀэ Даут, Зиусхьэным
PSA.17.1	ар Шаули адрей и бий псоми емыкӀуэдылӀэну щащихъумэм, Зиусхьэным хуэкӀуэу мы уэрэдым
PSA.17.1	хэлъ псалъэхэр мыпхуэдэу жиӀащ:
PSA.17.2	Уэ фӀыуэ узолъагъу, Зиусхьэн,
PSA.17.2	Уэращ къару къызэзытыр.
PSA.17.3	Зиусхьэныращ сыкъэзыхъумэ абрэмывэ
PSA.17.3	быдапӀэу сиӀэр, бийхэм саӀэщӀэзыхыр,
PSA.17.3	си Тхьэр – си къуршу
PSA.17.3	щхьэегъэзыпӀэу сиӀэр,
PSA.17.3	си мэӀур, сыкъезыгъэл гуащӀэшхуэр, си щтапӀэр.
PSA.17.4	ЩӀыхь зыхуэфащэ Зиусхьэным селъэӀуащи,
PSA.17.4	саӀэщӀехыж си бийхэм.
PSA.17.5	Ажал лъахъэм сахузри,
PSA.17.5	псы уэр ябгэм сапхъуэтащ.
PSA.17.6	Хьэдрыхэ лъахъэм зыкъызашэкӀащ,
PSA.17.6	сихуащ ажалым и хъым.
PSA.17.7	ЩӀыпӀэ зэвым сихуауэ,
PSA.17.7	Зиусхьэным зыхуэзгъэзащ,
PSA.17.7	си Тхьэм селъэӀуащ къыздэӀэпыкъуну.
PSA.17.7	И унэшхуэм ису,
PSA.17.7	Абы си макъ зэхихащ,
PSA.17.7	лъэӀэсащ Абы си джэ макъыр.
PSA.17.8	ЩӀыгур къэсысри, къэлъэлъащ,
PSA.17.8	къущхьэ лъащӀэхэр къэтхытхри, къэкӀэзызащ,
PSA.17.8	Тхьэр къэгубжьащи.
PSA.17.9	Абы и губжьым зыкъригъэӀэтащ пшэсым,
PSA.17.9	и жьэм къыжьэдэкӀащ узыхь мафӀэр;
PSA.17.9	мафӀэлыгъэр Абы къиутхащ.
PSA.17.10	Ар къехащ, уафэр къиблэрэкӀри,
PSA.17.10	Абы и лъэгу щӀагъым кӀыфӀыбзэ щыхъуащ.
PSA.17.11	Къэрыубым
PSA.17.11	зиӀэтри, лъэтащ Ар,
PSA.17.11	жьым и дамэм Ар ирихьэжьащ.
PSA.17.12	КӀыфӀыр тепӀэн зыхуищӀащ Абы,
PSA.17.12	псыр зыхэз уафапшэ Ӏувхэр
PSA.17.12	Абы зришэкӀащ.
PSA.17.13	Абы и нэхунэ кӀэрыкӀащ пшэхэр
PSA.17.13	зэрызехьэу,
PSA.17.13	мафӀэстхъумрэ уэфымрэ къахэтакъуэу.
PSA.17.14	Къыщыгъуэгъуащ Зиусхьэныр уафэгум,
PSA.17.14	Псоми я нэхъ Лъагэм и макъ къигъэӀуащ.
PSA.17.15	КъиутӀыпщри и шабзэшэхэр
PSA.17.15	къатрипхъащ и бийхэм,
PSA.17.15	ирикъухьащ ахэр бжыкӀэ.
PSA.17.16	Хым и щӀэр къэлъэгъуащ,
PSA.17.16	дунеишхуэм и лъабжьэхэр къыщӀигъэщащ,
PSA.17.16	уи бийхэм уащыхуэгубжьым,
PSA.17.16	уи гъуагъуэ макъкӀэ уащыхуилъым, Зиусхьэн.
PSA.17.17	И Ӏэр лъагапӀэм къришиехащ,
PSA.17.17	сиубыдри сыкъыхишыжащ Абы псы уэрхэм.
PSA.17.18	Си бий лъэщхэм саӀэпихащ,
PSA.17.18	сызылъагъу мыхъуу
PSA.17.18	сэр нэхъ гуащӀэшхуэхэм сащихъумащ.
PSA.17.19	ТхьэмыщкӀагъэм сыщыхэт махуэм
PSA.17.19	абыхэм зыкъыспаӀэтащ сэ,
PSA.17.19	ауэ Зиусхьэныр щӀэгъэкъуэну сиӀащ.
PSA.17.20	ЩӀыпӀэ Ӏэхуитлъэхуит сыкъришэри,
PSA.17.20	сэ Абы сыкъригъэлащ:
PSA.17.20	сыту жыпӀэмэ сэ Абы игу срохь.
PSA.17.21	Щыпкъагъэу хузиӀам пэкӀуэу,
PSA.17.21	Зиусхьэным фӀы къысхуищӀащ;
PSA.17.21	си къабзагъэм хуэфащэ фӀы къысхуищӀащ.
PSA.17.22	Сыту жыпӀэмэ сэ Зиусхьэным
PSA.17.22	и гъуэгухэм сахуэщыпкъэщ,
PSA.17.22	си Тхьэм и гъуэгу сытекӀакъым бзаджагъэкӀэ.
PSA.17.23	Сыту жыпӀэмэ Абы и хьэкумхэр
PSA.17.23	псори си пащхьэщ,
PSA.17.23	хабзэу Абы игъэувахэм
PSA.17.23	пэӀэщӀэ зысщӀакъым.
PSA.17.24	Абы и дежкӀэ мыхъун лъэпкъ сщӀакъым,
PSA.17.24	мысагъэм сыхэмыхуэн щхьэкӀэ, сысакъащ.
PSA.17.25	Абы щыпкъагъэу хузиӀэм,
PSA.17.25	си Ӏэхэм я къабзагъэм пэкӀуэу
PSA.17.25	Зиусхьэным фӀы къысхуищӀащ.
PSA.17.26	Къыпхуэпэжым
PSA.17.26	пэжыгъэ пхэлъу удызокӀуэ,
PSA.17.26	мыхъун гуэри зыбгъэдэмылъым
PSA.17.26	Уэри уигу хуилъкъым мыхъун.
PSA.17.27	Къабзэм – къабзэу,
PSA.17.27	хьилэм хуэфащэ хьилагъэ
PSA.17.27	иботыж Уэ.
PSA.17.28	Сыту жыпӀэмэ хэутэн ящӀа
PSA.17.28	лъэпкъыр Уэ хыбошыж,
PSA.17.28	ауэ зыкъызыфӀэщӀыжхэр уогъэцӀыкӀу.
PSA.17.29	Си гъуэгу уэздыгъэр щӀыбогъанэ Уэ;
PSA.17.29	сызыхэт кӀыфӀыгъэр Абы къегъэнэху –
PSA.17.29	Зиусхьэну си Тхьэм.
PSA.17.30	Узигъусэмэ, дзэ пакӀэм сытекӀуэнщ сэ,
PSA.17.30	си Тхьэр си гъусэу
PSA.17.30	къалэ блыным сыщхьэдэхынщ.
PSA.17.31	ЩыщӀагъэншэщ си Тхьэм и гъуэгур,
PSA.17.31	Зиусхьэным и псалъэм
PSA.17.31	шэч хэлъкъым;
PSA.17.31	щхьэегъэзыпӀэкӀэ хуэкӀуэ псоми
PSA.17.31	Ар я мэӀущ.
PSA.17.32	Сыту жыпӀэмэ Зиусхьэным нэмыщӀ,
PSA.17.32	хэт Тхьэр,
PSA.17.32	дыкъэзыхъумэ абрэмывэр хэт,
PSA.17.32	ди Тхьэм нэмыщӀ?
PSA.17.33	Тхьэращ гуащӀэ къызэзытыр,
PSA.17.33	си гъуэгур щыщӀагъэншэ схуэзыщӀыр.
PSA.17.34	Щыхь лъакъуэхэм хуэдэу,
PSA.17.34	егъэжан си лъэр,
PSA.17.34	лъагапӀэм сытрегъэт шынагъуэ хэмылъу.
PSA.17.35	Си Ӏэхэр зэуэным хуегъасэ –
PSA.17.35	абыхэм жэз шабзэр яукъуэдиину.
PSA.17.36	Сыкъызэребгъэлын мэӀур
PSA.17.36	Уэ къызэптащ,
PSA.17.36	уи Ӏэ ижьыр къысщӀоӀэ,
PSA.17.36	укъысхуэгумащӀэурэ сыбогъэлъэщ.
PSA.17.37	Си лъэбакъуэхэм щӀыпӀэ Ӏэхуитлъэхуит яхубощӀри,
PSA.17.37	си лъакъуэхэр щӀэщӀэркъым.
PSA.17.38	Си бийхэм салъожьэ, сащӀохьэ,
PSA.17.38	хэзмыгъащӀэуи къэзгъэзэжыркъым.
PSA.17.39	Сэ абыхэм лъэмбытӀ езгъэкӀуркъым,
PSA.17.39	къэтэджыжыни ялъэкӀыркъым;
PSA.17.39	мэджалэри, си пащхьэ къохуэ.
PSA.17.40	Сыту жыпӀэмэ абыхэм сезэуэн слъыбогъэкӀ Уэ,
PSA.17.40	къыспэувахэр си пащхьэ щохуэх.
PSA.17.41	Си бийхэм я щӀыб къысхубогъэгъазэри,
PSA.17.41	сызыхуэмылъагъухэр сэ согъэкӀуэд;
PSA.17.42	дэӀэпыкъуэгъу хуейуэ мэгуо,
PSA.17.42	ауэ щыӀэкъым къезыгъэлын,
PSA.17.42	итӀани Зиусхьэным зыхуагъазэ,
PSA.17.42	ауэ Ар дэӀэпыкъуэгъу яхуэхъуркъым.
PSA.17.43	Жьым сабэр зэрипхъэнкӀым хуэдэу,
PSA.17.43	сэ ахэр изокъухь,
PSA.17.43	уэрам фӀейм хуэдэу соутэ.
PSA.17.44	ЦӀыху лъэпкъыу зыкъыспэзыӀэтам
PSA.17.44	сащыпхъумащ,
PSA.17.44	хамэ лъэпкъхэм пашэ сахуэпщӀащ.
PSA.17.44	СымыцӀыхуу щыта цӀыху лъэпкъхэр
PSA.17.44	къысхуэӀурыщӀэ хъуащ.
PSA.17.45	Си макъ зэхаха къудеймэ,
PSA.17.45	жысӀэр ягъэзащӀэ,
PSA.17.45	си пащхьэ къыщоубзэ хамэхэр.
PSA.17.46	Гъуэлагъэхэу хамэ лъэпкъхэр мэкӀэзыз
PSA.17.46	зэрыс гъэпщкӀупӀэхэм къокӀ.
PSA.17.47	Зиусхьэныр псэущ,
PSA.17.47	сыкъэзыхъумэ абрэмывэм щӀыхь хуэфщӀ.
PSA.17.47	Тхьэуэ сыкъезыгъэлар урелъагэ,
PSA.17.47	Тхьэм и щӀыхьыр лъагэу фӀэт.
PSA.17.48	Тхьэм сэр папщӀэ егъэпшынэ,
PSA.17.48	Абы цӀыху лъэпкъхэр си Ӏэ кърелъхьэ.
PSA.17.49	Уэ, Тхьэуэ си бийхэм сакъыӀэщӀэзыхыжам,
PSA.17.49	къыстебанэхэм ящхьэ сыбощӀ;
PSA.17.49	цӀыху залымым сыкъыӀэщӀыбохыж.
PSA.17.50	НэгъуэщӀ лъэпкъхэм я пащхьэм
PSA.17.50	Уи щӀыхь щысӀуэтэнщ абы папщӀэ,
PSA.17.50	Зиусхьэн, уи цӀэм щӀыхь уэрэд хужысӀэнщ.
PSA.17.51	Тхьэм Езым и пащтыхьым
PSA.17.51	къыдрегъэх текӀуэныгъэшхуэхэр,
PSA.17.51	Езым къыхиха Даути абы къытехъукӀыжахэми
PSA.17.51	мыкӀуэдыжын лъагъуныгъэ
PSA.17.51	къахуегъэфащэ игъащӀэкӀэ.
PSA.18.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.18.2	Тхьэм и щӀыхьыр яӀэт уафэхэм,
PSA.18.2	и ӀэщӀагъэм и хъыбар еӀуатэ уафэлъащӀэм.
PSA.18.3	Тхьэм и щӀыхьыр зы махуэм
PSA.18.3	адрей махуэм лъегъэӀэс,
PSA.18.3	зы жэщым адрей жэщым
PSA.18.3	ирегъащӀэ Тхьэм и хъыбар.
PSA.18.4	ЩыӀэкъым бзэ, щыӀэкъым псалъэ,
PSA.18.4	абыхэм я макъ къэӀуркъым.
PSA.18.5	Абыхэм я макъыр къыщокӀуэкӀ зэрыщӀыгуу,
PSA.18.5	я псалъэхэр дуней гъунапкъэхэм нос.
PSA.18.5	Дыгъэм и псэупӀэр Тхьэм
PSA.18.5	абыхэм яхигъэуващ.
PSA.18.6	КъэзышагъащӀэр
PSA.18.6	и фызыр зэрыс унэм къызэрикӀым хуэдэу,
PSA.18.6	ар къыкъуокӀ, цӀыху жэру
PSA.18.6	къэжапӀэр къызэрижыхьынум щыгуфӀыкӀым хуэдэу.
PSA.18.7	Ар зы уафэ гъунэм къыщожьэ,
PSA.18.7	адрей уафэ гъунэм нэсу къекӀухь,
PSA.18.7	и хуабэ здынэмыс щыӀэкъым.
PSA.18.8	Зиусхьэным игъэува хабзэр щыщӀагъэншэщ,
PSA.18.8	уи гум и гуащӀэр егъэбыдэ,
PSA.18.8	Зиусхьэным и псалъэ гъуазэр щыпкъэ защӀэщ,
PSA.18.8	цӀыху къызэрыгуэкӀхэр абы акъылыфӀэ ещӀ.
PSA.18.9	Зиусхьэным пщэрылъ къытхуищӀхэр тэрэзщ,
PSA.18.9	гур ягъэжан,
PSA.18.9	Зиусхьэным и унафэхэр нэхунэщ,
PSA.18.9	уагъэлъагъу щӀэныгъэр.
PSA.18.10	Зиусхьэным и фӀэлӀыкӀ къабзэщ,
PSA.18.10	игъащӀэкӀэ щыӀэнущ ар.
PSA.18.10	Зиусхьэным и хьэкумыр
PSA.18.10	щыпкъагъэщ икӀи захуагъэщ.
PSA.18.11	Тхьэм и хьэкумхэр дыщэм хуэдэщ,
PSA.18.11	уеблэмэ дыщэ къабзэ куэд дыдэм йофӀэкӀ,
PSA.18.11	фохьэкум нэхърэ нэхъ ӀэфӀщ.
PSA.18.12	Уэ уи ӀурыщӀэр абыхэм ягъасэ,
PSA.18.12	уагъэгъуазэмэ абыхэм – аращ ӀыхьэфӀыр.
PSA.18.13	Хэт зи дагъуэхэр зыдэзыщӀэжыр?
PSA.18.13	ЗыдэзмыщӀэж дагъуэхэмкӀэ сыгъэкъабзэ.
PSA.18.14	ЗыдэсщӀэж гуэныхьхэм
PSA.18.14	сэ, уи ӀурыщӀэр, сащыхъумэ –
PSA.18.14	абыхэм я Ӏэ илъ сымыхъуну.
PSA.18.14	Абы щыгъуэм сызэрагъэкъуэншэн гуэри
PSA.18.14	збгъэдэлъынкъым,
PSA.18.14	гуэныхьышхуэхэмкӀи сыкъэбзэнщ.
PSA.18.15	Си жьэм къыжьэдэкӀ псалъэхэри
PSA.18.15	сигу илъхэри
PSA.18.15	Уэ уигу ирихьын ирехъу, Зиусхьэн,
PSA.18.15	Уэращ сыкъэзыхъумэ абрэмывэри
PSA.18.15	си щхьэ къэзыщэхужари.
PSA.19.1	Пшынауэхэмрэ уэрэдыӀуэхэмрэ я пашэм папщӀэ. Даут и уэрэд
PSA.19.2	Махуэ къиным укъызэхрех Зиусхьэным,
PSA.19.2	ди адэжь Екъуб и Тхьэм укърехъумэ.
PSA.19.3	ДэӀэпыкъуныгъэ къурырет
PSA.19.3	Тхьэм и унэшхуэм къригъэкӀыу,
PSA.19.3	Цион Ӏуащхьэм тету
PSA.19.3	щӀэгъэкъуэн къыпхурехъу.
PSA.19.4	Игу кърекӀыж тыгъэу хуэпщӀар,
PSA.19.4	уэ бгъэса къурмэныпхъэхэми
PSA.19.4	нэфӀкӀэ кърыреплъ.
PSA.19.5	УигукӀэ пфӀэигъуэр къурырет,
PSA.19.5	гухэлъу уиӀэ псори къыбдрегъэхъу.
PSA.19.6	Ди бийхэм уазэрытекӀуам папщӀэ
PSA.19.6	макъышхуэкӀэ дрегуфӀэ,
PSA.19.6	ди Тхьэм и цӀэкӀэ дреӀэт бэракъыр.
PSA.19.6	УзыщӀэлъэӀу псори Тхьэм къыпхурещӀэ.
PSA.19.7	Иджы къэсщӀащ
PSA.19.7	Езым къыхиха цӀыхум
PSA.19.7	Зиусхьэныр къызэрыдэӀэпыкъунур.
PSA.19.7	И Ӏэ ижьу текӀуэныгъэ къэзыхьым
PSA.19.7	и лъэкӀ инкӀэ уафэ лъапӀэхэм къарыкӀыу
PSA.19.7	жэуап кърет.
PSA.19.8	Языныкъуэхэр зыщотхъуж хьэрыгъажэхэмкӀэ,
PSA.19.8	языныкъуэр – шыхэмкӀэ,
PSA.19.8	дэ Зиусхьэну ди Тхьэм и цӀэм щӀыхь худощӀ.
PSA.19.9	Ахэр ещӀэнщи, джэлэнщ,
PSA.19.9	ауэ дэ дыкъэтэджыжынщи,
PSA.19.9	лъэ быдэкӀэ дыщытынщ.
PSA.19.10	Уэ, Зиусхьэн! Пащтыхьым
PSA.19.10	текӀуэныгъэр къыдегъэхь,
PSA.19.10	дызэхэх дыноджэ щыхъукӀэ
PSA.20.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.20.2	Зиусхьэн! Уэ лъэкӀыныгъэу уиӀэм
PSA.20.2	щогуфӀыкӀ пащтыхьыр,
PSA.20.2	лъэщ дыдэу ирогуфӀэ укъызэрыддэӀэпыкъуам.
PSA.20.3	Абы игукӀэ фӀэигъуэр хуэпщӀащ Уэ,
PSA.20.3	и лъэӀу псалъэм къебгъэгъэзакъым.
PSA.20.4	Сыту жыпӀэмэ уи нэфӀ щыхуащ абы,
PSA.20.4	укъыпегъуэкӀащ,
PSA.20.4	дыщэ къабзэм къыхэщӀыкӀа тажыр
PSA.20.4	къыщхьэрыптӀэгъащ.
PSA.20.5	ФӀыкӀэ бгъэпсэуну къолъэӀуащ ар –
PSA.20.5	Уэ абы гъащӀэ мыухыж ептащ.
PSA.20.6	ЩӀыхь ин дыдэ игъуэтащ абы
PSA.20.6	Уэ укъызэрыдэӀэпыкъуам папщӀэ.
PSA.20.6	Лъытэныгъэшхуэ дызепхьащ,
PSA.20.6	пащтыхь ин пщӀащ.
PSA.20.7	Уи нэфӀ щыхуащ абы игъащӀэкӀэ,
PSA.20.7	ар мэгуфӀэ, Уэ ущӀыгъущи.
PSA.20.8	Сыту жыпӀэмэ пащтыхьыр
PSA.20.8	щогугъ Зиусхьэным,
PSA.20.8	Псом нэхърэ Нэхъ Лъагэм и лъагъуныгъэ
PSA.20.8	мыкӀуэдыжым и хьэтыркӀэ
PSA.20.8	абы и тахътэр зэтетынщ.
PSA.20.9	Уэ, пащтыхь, уи Ӏэ къихьэнщ уи бийхэр,
PSA.20.9	уэ уи жагъуэгъу псори
PSA.20.9	уи Ӏэ ижьым ӀэщӀэкӀынкъым.
PSA.20.10	УкъыщылъагъуэкӀэ,
PSA.20.10	мафӀэ жьэгушхуэ зэщӀэплъам хуэдэ
PSA.20.10	пщӀынщ ахэр;
PSA.20.10	Зиусхьэным и губжьым ахэр ӀэщӀэкӀынкъым,
PSA.20.10	мафӀэм хисхьэнщ ахэр.
PSA.20.11	Абыхэм къатехъукӀахэр
PSA.20.11	щӀыгум тебгъэкӀуэдыкӀынщ Уэ;
PSA.20.11	я быни я лӀэужьи щымыӀэжыну,
PSA.20.11	яхэбгъэкӀуэдыкӀынщ цӀыхухэм.
PSA.20.12	Бзаджагъэ къуащӀэн ягу илъащ абыхэм,
PSA.20.12	я зэран къуагъэкӀын я хьисэпащ,
PSA.20.12	ауэ ягъэзэщӀэн ялъэкӀакъым.
PSA.20.13	Сыту жыпӀэмэ ахэр епхужьэжынщ Уэ,
PSA.20.13	Уи шабзэхэмкӀэ шабзэшэхэр я нэгум ебутӀыпщынщ.
PSA.20.14	ЗыкъэӀэт, Зиусхьэн,
PSA.20.14	гуащӀэу уиӀэр къэгъэлъагъуэ.
PSA.20.14	Уэрэд жытӀэурэ,
PSA.20.14	уи гуащӀэм и щӀыхьыр тӀуэтэнщ.
PSA.21.1	УэрэдыӀуэхэмрэ пшынауэхэмрэ я пашэм папщӀэ. Нэхущыгъуэм деж къэлъагъуэ мэз бжэным ехьэлӀа уэрэдым и макъамэр щӀэлъу жаӀэ. Даут и уэрэд
PSA.21.2	Си Тхьэ! Си Тхьэ! Сыт щхьэкӀэ
PSA.21.2	сыкъэббгына Уэ?
PSA.21.2	Сыт щхьэкӀэ спэжыжьэ ухъуа,
PSA.21.2	Сыт щхьэкӀэ сыкъыумыгъэлрэ,
PSA.21.2	си гухэщӀ макъ зэхыумыхрэ?
PSA.21.3	Си Тхьэ! Сыгызурэ, сыноджэ махуэм,
PSA.21.3	арщхьэкӀэ Уэ жэуап къызэптыркъым;
PSA.21.3	жэщри аращ –
PSA.21.3	згъуэтыркъым гупсэхугъуэ.
PSA.21.4	Ауэ Уэ улъапӀэщ,
PSA.21.4	тахътэм утесу,
PSA.21.4	израил цӀыхухэм щӀыхь къыпхуащӀ.
PSA.21.5	Ди адэжьхэр Уэ къыпщыгугъащ;
PSA.21.5	хэкӀыжащ, къыпщыгугъти;
PSA.21.6	ахэр Уэ къоджати,
PSA.21.6	псэууэ къэнэжащ;
PSA.21.6	Уэ къыпщыгугъырти,
PSA.21.6	щӀебгъэгъуэжакъым ахэр.
PSA.21.7	СыхьэпӀацӀэщ сэ, сыцӀыхукъым,
PSA.21.7	цӀыхухэм нэмыплъ къызат,
PSA.21.7	лъэпкъым сызэрипэсыркъым.
PSA.21.8	Сыкъэзылъагъу псори къысщодыхьэшх,
PSA.21.8	я нэщхъ къысхузэхалъхьэурэ,
PSA.21.8	я щхьэхэр ягъэсыс.
PSA.21.9	«Мыр Зиусхьэным щыгугъащи,
PSA.21.9	хрешыж,
PSA.21.9	игу къыхуэфӀмэ, кърырегъэл», –
PSA.21.9	жаӀэ абыхэм.
PSA.21.10	Уэращ сыкъизышар ныбэ кӀуэцӀым,
PSA.21.10	си анэм и бгъафэ сыщыщӀэлъам,
PSA.21.10	укъысхуэсакъащ.
PSA.21.11	Ныбэм сыкъызэрикӀыу, Уэ сыппэщӀэхуащ;
PSA.21.11	си анэ и ныбэ сыкъыщикӀам
PSA.21.11	щыублауэ Уэращ си Тхьэр.
PSA.21.12	Спэжыжьэ зумыщӀ; нэщхъеягъуэр благъэщ,
PSA.21.12	дэӀэпыкъуэгъуи щыӀэкъым.
PSA.21.13	Танэжь куэдым сыкъаувыхьащ;
PSA.21.13	Башан и танэжь лъэщ куэдым
PSA.21.13	сыкъаухъуреихьауэ,
PSA.21.14	аслъэным хуэдэу, я жьэ ущӀауэ,
PSA.21.14	къызжьэхэпхъуэурэ мэгъуахъуэ.
PSA.21.15	Сэ, псым хуэдэу, сикӀутащ;
PSA.21.15	си къупщхьэхэр псори зэрыпкӀам хуэдэщ,
PSA.21.15	си гур шэхум хуэдэ хъуащ,
PSA.21.15	си бгъэм илъ гур ткӀуащ.
PSA.21.16	Хьэкъущыкъу къутам хуэдэу,
PSA.21.16	си джийр
PSA.21.16	си бзэгур си джийм епщӀыжащ,
PSA.21.16	ажалым и сабэ сыхъуным
PSA.21.16	нэмыщӀ, Уэ къысхуэбгъэнэжаӀакъым.
PSA.21.17	Аращ, сыкъаувыхьащ хьэхэм,
PSA.21.17	цӀыху ябгэхэм сыкъаухъуреихьащ,
PSA.21.17	си Ӏэхэм, си лъакъуэхэм къахэпыджащ.
PSA.21.18	Къэплъытэн плъэкӀыни си къупщхьэхэр,
PSA.21.18	ауэ си бийхэр къызоплъ,
PSA.21.18	я нэхэр къыстраубыдауэ къызоплъ.
PSA.21.19	Си щыгъынхэр зэхуагуэш,
PSA.21.19	си фащэхэм папщӀэ пхъэидзэ ящӀ.
PSA.21.20	Ауэ Уэ спэжыжьэ зумыщӀ, Зиусхьэн,
PSA.21.20	Уэращ си щӀэгъэкъуэныр!
PSA.21.20	укъыздэӀэпыкъуну къэпӀащӀэ;
PSA.21.21	си псэр щыхъумэ джатэм,
PSA.21.21	хьэхэм ящыхъумэ си гъащӀэр.
PSA.21.22	Аслъэным и жьэм сыкъыжьэдэхыж,
PSA.21.22	вы Ӏэлым и бжьэм сыфӀумыгъахуэ.
PSA.21.23	Си лъэпкъэгъухэм уи хъыбар езгъэщӀэнщ,
PSA.21.23	цӀыху зэхуэсым уи щӀыхь щысӀуэтэнщ.
PSA.21.24	Зиусхьэным фӀэлӀыкӀ хузиӀэхэ,
PSA.21.24	Абы щӀыхь хуэфщӀ!
PSA.21.24	Екъуб и лӀэужьхэ,
PSA.21.24	Абы и щӀыхь фӀуатэ!
PSA.21.24	Израил лъэпкъым зэрыщыту
PSA.21.24	Абы фӀэлӀыкӀ хувиӀэ!
PSA.21.25	Сыту жыпӀэмэ хэутэн ящӀам
PSA.21.25	Абы нэмыплъ къритакъым,
PSA.21.25	и нэгу щигъэпщкӀуакъым,
PSA.21.25	ауэ зэхихащ и макъ
PSA.21.25	дэӀэпыкъуныгъэкӀэ ар къыщелъэӀум.
PSA.21.26	Зэхуэсышхуэм зи щӀыхь щысӀуатэр Уэращ;
PSA.21.26	Уэ фӀэлӀыкӀ къыпхуизыӀэхэм я пащхьэм
PSA.21.26	псалъэу стар щызгъэзэщӀэжынщ.
PSA.21.27	ТхьэмыщкӀэхэр шхэнщ
PSA.21.27	икӀи загъэнщӀыжынщ;
PSA.21.27	Зиусхьэным зыхуэзыгъазэхэр Абы щретхъу;
PSA.21.27	гъащӀэ кӀыхь, насыпыфӀэ ирехъу ахэр!
PSA.21.28	ЩӀыгум и къуапэ псоми
PSA.21.28	Зиусхьэныр ягу къыщыкӀыжынщи,
PSA.21.28	Абы зыкъыхуагъэзэнщ;
PSA.21.28	цӀыху лъэпкъ мащӀэ псоми
PSA.21.28	Абы и пащхьэ щхьэщэ щащӀынщ.
PSA.21.29	Сыту жыпӀэмэ тепщэныгъэшхуэ зиӀэр
PSA.21.29	Зиусхьэныращ,
PSA.21.29	Абы и ӀэмыщӀэм илъщ цӀыху лъэпкъхэр.
PSA.21.30	ЗыкъызыфӀэщӀыжауэ щӀыгум тет псоми
PSA.21.30	щхьэщэ хуащӀынщ Абы;
PSA.21.30	хьэдрыхэ кӀуэжыну псоми
PSA.21.30	щхьэщэ хуащӀынщ Абы;
PSA.21.30	ауэ Зиусхьэным и фӀыгъэкӀэ сэ сыпсэунщ.
PSA.21.31	Къэхъуну цӀыхухэри хуэлэжьэнщ Абы,
PSA.21.31	къэкӀуэну щӀэблэхэм
PSA.21.31	Зиусхьэным и хъыбар хуаӀуэтэнщ.
PSA.21.32	ДяпэкӀэ къэхъуну цӀыхухэм жраӀэнщ
PSA.21.32	Зиусхьэным захуагъэу хэлъыр.
PSA.21.32	Сыту жыпӀэмэ Зиусхьэныращ
PSA.21.32	ар зи ӀэщӀагъэр.
PSA.22.1	Зиусхьэныр си Ӏэхъуэщ,
PSA.22.1	сэ зыми сыхуэныкъуэнкъым.
PSA.22.2	ХъупӀэ щӀагъуэхэм гупсэхуу
PSA.22.2	сыщегъэпсэу Абы,
PSA.22.2	сыбгъэдешэ псы Ӏэсэхэм.
PSA.22.3	Си псэр къегъэпсэуж;
PSA.22.3	щыпкъагъэм и гъуэгу сытрешэ
PSA.22.3	Езым и цӀэм папщӀэ.
PSA.22.4	Ажалым и ныбжь
PSA.22.4	сыщышынэнкъым ем,
PSA.22.4	Уэ укъысщӀыгъущи.
PSA.22.4	Уи Ӏэхъуэ башымрэ
PSA.22.4	гъуэгум щыпӀыгъ башымрэ
PSA.22.4	гузэгъэгъуэ къызатыж сэ.
PSA.22.5	Си бийхэм ялъагъуу,
PSA.22.5	къысхуэбгъэхьэзыращ Уэ Ӏэнэ дэгъуэ,
PSA.22.5	жьантӀэр къызыбопэсри,
PSA.22.5	си Ӏэгубжьэм изыбзэ къыбощӀ.
PSA.22.6	Апхуэдэу уи фӀыгъэ, уи нэфӀ,
PSA.22.6	махуэ дапщэ сэ къэзгъэщӀэнуми,
PSA.22.6	сыщыщӀэнкъым,
PSA.22.6	Зиусхьэным и унэм
PSA.22.6	игъащӀэкӀэ сыщыпсэунщ.
PSA.23.1	Зиусхьэным и Ӏэ илъщ
PSA.23.1	щӀыгури абы щыӀэ псори;
PSA.23.1	дунеишхуэри абы щыпсэу псори;
PSA.23.2	Ар Абы хыхэм ятригъэувэри,
PSA.23.2	псыхэм щигъэбыдащ
PSA.23.3	Хэт Зиусхьэным и Ӏуащхьэ
PSA.23.3	хэт Абы и щӀыпӀэ лъапӀэм иувэну хуитыр?
PSA.23.4	Зи Ӏэхэр къабзэу, зигу хейр,
PSA.23.4	зигу бзаджагъэм хуэзымыгъазэу,
PSA.23.4	тхьэрыӀуэ нэпцӀ зымыщӀыр арщ.
PSA.23.5	А цӀыхуращ Зиусхьэным и нэфӀ
PSA.23.5	зыщыхуэнур,
PSA.23.5	а цӀыхум и хеягъэр
PSA.23.5	КъегъэлакӀуэ Тхьэм къыхигъэщынщ.
PSA.23.6	Апхуэдэщ Абы лъыхъухэр,
PSA.23.6	и нэгу зыхуэзыгъазэр Екъуб и Тхьэм.
PSA.23.7	Фэ, къалэ куэбжэхэ, фыкъызэӀукӀ,
PSA.23.7	фэ, бжэ уахътыншэхэ, зыкъызэӀуфх,
PSA.23.7	щӀыхьышхуэ зиӀэ Пащтыхьыр
PSA.23.7	къихьэн папщӀэ.
PSA.23.8	Хэт щӀыхьышхуэ зиӀэ пащтыхьыр?
PSA.23.8	Зиусхьэну быдэр, лъэщыр,
PSA.23.8	зауэ гуащӀэшхуэ щызиӀэр арщ.
PSA.23.9	Фэ, къалэ куэбжэхэ, фыкъызэӀукӀ,
PSA.23.9	фэ, бжэ зэи мыкӀуэдыжхэ, зыкъызэӀуфх,
PSA.23.9	щӀыхьышхуэ зиӀэ Пащтыхьыр
PSA.23.9	къихьэн папщӀэ.
PSA.23.10	Хэт щӀыхьышхуэ зиӀэ Пащтыхьыр?
PSA.23.10	Нэхъ лъэкӀыныгъэшхуэ зиӀэ Зиусхьэныр арщ
PSA.23.10	щӀыхьышхуэ зиӀэ Пащтыхьыр.
PSA.24.1	Си гур уи деж ныдызохьей, Зиусхьэн.
PSA.24.2	Уэ сыпщогугъ, си Тхьэ!
PSA.24.2	ЕмыкӀу къызремыхь,
PSA.24.2	си бийхэр къысщремыгуфӀыкӀ.
PSA.24.3	ЕмыкӀу къремыхь
PSA.24.3	Уэ къыпщыгугъ псоми;
PSA.24.3	егъэзыпӀэ хэмыхуауэ хьилагъэ зезыхьэхэм
PSA.24.3	кърехь емыкӀу.
PSA.24.4	Сыгъэлъагъу, Зиусхьэн, уи гъуэгухэр,
PSA.24.4	сащыгъэгъуазэ уи лъагъуэхэм.
PSA.24.5	Уи щыпкъагъэм и гъуэгум
PSA.24.5	сытегъэуви, сыщыгъасэ,
PSA.24.5	Уэращ Тхьэуэ сыкъезыгъэлыр;
PSA.24.5	Махуэ еным сыпщогугъ.
PSA.24.6	Уи гущӀэгъурэ уи лъагъуныгъэ мыкӀуэдыжрэ
PSA.24.6	Уигу кърырекӀыж, Зиусхьэн, –
PSA.24.6	ахэр кӀэи пэи зимыӀэщ.
PSA.24.7	Си щӀалэгъуэм гуэныхьу сщӀахэр,
PSA.24.7	си хабзэншагъэхэр уигу ирыремылъ.
PSA.24.7	Уи лъагъуныгъэ мыкӀуэдыжым,
PSA.24.7	уи фӀыгъэм я хьэтыркӀэ
PSA.24.7	уигу сигъэлъ зэпыт, Зиусхьэн!
PSA.24.8	ФӀыщ икӀи захуэщ Зиусхьэныр;
PSA.24.8	гуэныхьщӀэхэм Абы
PSA.24.8	гъуэгу тэрэзыр ягурегъаӀуэ.
PSA.24.9	Пагагъэ зигу имылъхэр щыпкъагъэм хуеузэнщӀ,
PSA.24.9	хуегъасэ ахэр и гъуэгум.
PSA.24.10	И лъагъуныгъэ мыкӀуэдыжкӀэ,
PSA.24.10	щыпкъагъэкӀэ ядызокӀуэ Зиусхьэныр
PSA.24.10	Абы и зэгурыӀуэныгъэрэ
PSA.24.10	и псалъэ гъуазэхэмрэ зыгъэзащӀэхэм.
PSA.24.11	Уи цӀэм и хьэтыркӀэ, Зиусхьэн,
PSA.24.11	къысхуэгъэгъу си къуаншагъэр,
PSA.24.11	ар ин дыдэщи.
PSA.24.12	Зиусхьэным фӀэлӀыкӀ хуизыӀэм
PSA.24.12	къыхихын хуей гъуэгур къригъэлъагъунщ Абы.
PSA.24.13	Ар псэукӀэ хуэщӀам хэт зэпытынщ,
PSA.24.13	быну къыщӀэхъуэм щӀыгур къаритынщ.
PSA.24.14	ФӀэлӀыкӀ хуизыӀэхэр
PSA.24.14	и гухэлъхэм щегъэгъуазэ Зиусхьэным,
PSA.24.14	ядищӀа зэгурыӀуэныгъэр
PSA.24.14	зэрыщыпкъэр ягу къегъэкӀыж.
PSA.24.15	Си нэплъэгъуэ Зиусхьэным
PSA.24.15	хуэгъэза зэпытщ;
PSA.24.15	сыту жыпӀэмэ Абы хъым
PSA.24.15	кърехыж си лъакъуэхэр.
PSA.24.16	Зыкъысхуэгъази, гущӀэгъу къысхуэщӀ,
PSA.24.16	сыту жыпӀэмэ си закъуэщ, хэутэн сащӀащ.
PSA.24.17	Къахэхъуащ си нэщхъеягъуэхэм,
PSA.24.17	си гузэвэгъуэхэм – сакъыхэшыж.
PSA.24.18	Къину сызыхэти си гукъеяуи уи нэӀэ къытедзи,
PSA.24.18	къысхуэгъэгъу си гуэныхьхэр псори.
PSA.24.19	Си бийхэм къеплъ:
PSA.24.19	сыту куэд хъурэ ахэр,
PSA.24.19	залымхэу;
PSA.24.19	сыту къыстеплъэ мыхъурэ ахэр!
PSA.24.20	Къэхъумэ си псэр, сыхэшыж,
PSA.24.20	емыкӀу къызумыгъэхь,
PSA.24.20	Уэ щхьэегъэзыпӀэу зыпхуэзгъэзащи.
PSA.24.21	Сыкърехъумэ къабзагъэмрэ щыпкъагъэмрэ,
PSA.24.21	Уэ сыпщогугъри.
PSA.24.22	Израилыр и тхьэмыщкӀагъуэ псоми
PSA.24.22	яхэшыж Уэ, си Тхьэ.
PSA.25.1	Сызэрыхейр къыхэгъэщ, Зиусхьэн,
PSA.25.1	мыхъун збгъэдэмылъу сызекӀуащи,
PSA.25.1	Зиусхьэным сыщогугъ сэ,
PSA.25.1	сигукӀэ шэч къытезмыхьэу.
PSA.25.2	Сыгъэунэху, Зиусхьэн, сыуплъэкӀу;
PSA.25.2	си гуи си пси гъэунэху;
PSA.25.3	сыту жыпӀэмэ Уэ уи лъагъуныгъэ мыкӀуэдыжыр
PSA.25.3	си нитӀкӀэ солъагъу,
PSA.25.3	щыпкъагъэ пхузиӀэу сопсэу
PSA.25.4	ЦӀыху хьилэхэм садэтӀысыркъым сэ,
PSA.25.4	напитӀ зиӀэ цӀыхухэми сахыхьэркъым.
PSA.25.5	БзаджащӀэхэм я гупыр
PSA.25.5	слъагъу хъуркъым,
PSA.25.5	цӀыху щӀэпхъаджэхэми гъусэ сахуэхъуркъым.
PSA.25.6	Си Ӏэ хейхэр стхьэщӀурэ, Зиусхьэн,
PSA.25.6	къызокӀухь уи къурмэнщӀыпӀэр,
PSA.25.7	фӀыщӀэ зыхэлъ уэрэд жысӀэурэ,
PSA.25.7	уи Ӏуэху щӀагъуэхэр яхузоӀуатэ.
PSA.25.8	Зиусхьэн! Уэ уи унэ псэупӀэ
PSA.25.8	фӀыуэ солъагъу,
PSA.25.8	уи щӀыхьым и псэупӀэри аращ.
PSA.25.9	Си псэр ядыхомых гуэныхьыщӀэхэм,
PSA.25.9	лъым щӀэнэцӀхэм садомыгъэкӀуэд –
PSA.25.10	ер зылэжьу, зи Ӏэ ижьым
PSA.25.10	Ӏулъхьэр из зыщӀахэм.
PSA.25.11	Сэ сызэрыкъабзэу сопсэу;
PSA.25.11	сыхэшыж, гущӀэгъу къысхуэщӀ.
PSA.25.12	Сэ гъуэгу захуэм сытетщ;
PSA.25.12	Зиусхьэным и щӀыхьыр щысӀуэтэнщ зэхуэсышхуэм.
PSA.26.1	Зиусхьэныр си нэхунэщ,
PSA.26.1	си КъегъэлакӀуэщ:
PSA.26.1	хэт сызыщышынэнур?
PSA.26.1	Зиусхьэныр си гъащӀэм и хъумапӀэщ:
PSA.26.1	хэт шынагъэ зыхузиӀэнур?
PSA.26.2	БзаджащӀэхэр, си пэрыуэгъухэри си бийхэри,
PSA.26.2	къыстобанэ, сызэпкъратхъыну;
PSA.26.2	лъэпэрэпэнхэщи, джэлэнщ ахэр.
PSA.26.3	Дзэр къызэбгъэрыкӀуэми, сышынэнкъым,
PSA.26.3	сигу къэдзыхэнкъым, къыспэтэджми зауэр –
PSA.26.3	абы щыгъуэми сиӀэнщ гугъэ.
PSA.26.4	Зызакъуэщ сэ Зиусхьэным
PSA.26.4	сызэрелъэӀур,
PSA.26.4	зызакъуэщ дапщэщи сызылъыхъур:
PSA.26.4	къэзгъэщӀэну махуэхэм я кӀуэцӀкӀэ
PSA.26.4	сыщыпсэуну Зиусхьэным и унэм,
PSA.26.4	Зиусхьэным и фӀыгъэ слъагъуну,
PSA.26.4	Ар и унэ щызгъэлъэпӀэну.
PSA.26.5	Сыту жыпӀэмэ махуаем щхьэегъэзыпӀэ
PSA.26.5	схуэхъунурэ, сыщихъумэнщ,
PSA.26.5	и шэтырым
PSA.26.5	абрэмывэм сыдрихьеинщ шынагъуэншэу.
PSA.26.6	Си бийхэу сыкъэзыувыхьхэм
PSA.26.6	ящхьэкӀэ сыщысӀэтынщ итӀанэ,
PSA.26.6	сэри Абы и шэтырым гуфӀэгъуэ макъышхуэкӀэ
PSA.26.6	щысщӀынщ къурмэнхэр,
PSA.26.6	Зиусхьэным уэрэд хужысӀэурэ,
PSA.26.6	и щӀыхь сӀуэтэнщ.
PSA.26.7	Къызэхэх, Зиусхьэн,
PSA.26.7	си макъыу сынызэроджэр;
PSA.26.7	гущӀэгъу къысхуэщӀи, жэуап къызэт.
PSA.26.8	Уэ жыпӀэгъащ: «Сэ сызыхуэдэр зэвгъащӀэ».
PSA.26.8	Си гум къызжиӀащ Уэр папщӀэ:
PSA.26.8	«Зиусхьэн, узыхуэдэр зэзгъэщӀэнщ».
PSA.26.9	СщумыгъэпщкӀу уи нэгу;
PSA.26.9	губжьым ухэту, сэ, уи ӀурыщӀэр, ӀэщӀыб сумыщӀ.
PSA.26.9	ДэӀэпыкъуэгъуу узиӀащ Уэ;
PSA.26.9	сыхыфӀумыдзэ, сыкъомыбгынэ,
PSA.26.9	Тхьэуэ си КъегъэлакӀуэ!
PSA.26.10	Сыту жыпӀэмэ си ани си ади сыкъабгынами,
PSA.26.10	Зиусхьэным сызришэлӀэнщ.
PSA.26.11	Уи гъуэгур сыгъащӀэ, Зиусхьэн,
PSA.26.11	си бийхэм сащыпхъумэну,
PSA.26.11	гъуэгу захуэм сытегъэхьэ:
PSA.26.12	къыспэувхэм саӀэщӀумыгъахуэ,
PSA.26.12	щыхьэт нэпцӀхэр къыспэтэджащи,
PSA.26.12	абыхэм ягу къысхуоплъ.
PSA.26.13	Ауэ псэ зыпытхэм я щӀыгум
PSA.26.13	Зиусхьэным и фӀыщӀагъэр
PSA.26.13	зэрыщыслъагъунур си фӀэщ мэхъу.
PSA.26.14	Зиусхьэным щыгугъ,
PSA.26.14	зыгъэбыдэ, уигури иребыдэ,
PSA.26.14	Зиусхьэным щыгугъ, зышыӀэ.
PSA.27.1	Сыноджэ, Зиусхьэн:
PSA.27.1	си абрэмывэм макъыншэ зумыщӀ,
PSA.27.1	зыбущэхуу къызжумыӀэмэ,
PSA.27.1	хьэдрыхэ ехыжхэм яхуэдэ сыхъунщ.
PSA.27.2	Къызэхэх си лъэӀу макъ,
PSA.27.2	сыноджэ щыхъукӀэ,
PSA.27.2	си Ӏэхэр, уи унэшхуэ лъапӀэм хуэсшийурэ,
PSA.27.2	къэсӀэт щыхъукӀэ.
PSA.27.3	Ер зылэжьа бзаджащӀэхэм садумыгъэкӀуэд,
PSA.27.3	гъунэгъухэм яхэт щыхъукӀэ,
PSA.27.3	ахэр мамырыгъэм топсэлъыхь,
PSA.27.3	ауэ я гум бзаджагъэр илъщ.
PSA.27.4	Ялэжьам елъытауэ ядэпсэу,
PSA.27.4	яхуэфащэмкӀэ етэж абыхэм;
PSA.27.4	я бзаджэщӀагъэ егъэпшыныж,
PSA.27.4	я ӀэщӀагъэ пегъуэкӀ егъэгъуэтыж.
PSA.27.5	Зиусхьэныр зэрызекӀуэм,
PSA.27.5	абы я нэӀэ и ӀэщӀагъэм теткъыми,
PSA.27.5	зэхикъутэнщи, къигъэщӀыжынкъым ахэр.
PSA.27.6	ЩӀыхьыр зейр Зиусхьэнырщ,
PSA.27.6	сыту жыпӀэмэ си лъэӀу макъ
PSA.27.6	Абы зэхихащ.
PSA.27.7	Зиусхьэным гуащӀэ къызет,
PSA.27.7	мэӀу къысхуохъу;
PSA.27.7	сыщогугъ Абы сигукӀэ,
PSA.27.7	сэ Ар къыздощӀ,
PSA.27.7	си гур Абы къегъэжан;
PSA.27.7	абы папщӀэ си уэрэдкӀэ щӀыхь хузощӀ Абы.
PSA.27.8	Зиусхьэныр и цӀыху лъэпкъым гуащӀэ къезытщ,
PSA.27.8	къыхиха пащтыхьым и хъумапӀэщ,
PSA.27.8	и быдапӀэщ.
PSA.27.9	Уи цӀыху лъэпкъыр къегъэл мыкӀуэду,
PSA.27.9	Ӏэхъуэ хуэхъу, хуэгумэщӀ игъащӀэкӀэ
PSA.27.9	уи ӀыхьэфӀ хъу цӀыху лъэпкъым!
PSA.28.1	Фэ, уафэм щыпсэухэ,
PSA.28.1	Зиусхьэным,
PSA.28.1	хуэвгъэфащэ Абы щӀыхьри къарури.
PSA.28.2	Хуэвгъэфащэ Зиусхьэным и цӀэм щӀыхь,
PSA.28.2	фащэ лъапӀэр фщыгъыу,
PSA.28.2	Зиусхьэным щхьэщэ хуэфщӀ!
PSA.28.3	Псыхэм ящхьэкӀэ
PSA.28.3	Зиусхьэным и макъ къыщоӀу;
PSA.28.3	Тхьэуэ щӀыхь зиӀэм
PSA.28.3	и макъыр щыблэ макъым хуэдэщ.
PSA.28.3	Зиусхьэным и макъыр
PSA.28.3	псы куэдым ящхьэкӀэ итщ.
PSA.28.4	Зиусхьэным и макъыр лъэщщ,
PSA.28.4	Зиусхьэным и макъыр щӀыхьзехьэщ.
PSA.28.5	Ашэ жыгхэр Зиусхьэным и макъым
PSA.28.5	ирещӀыкӀ;
PSA.28.5	Зиусхьэным и макъым ирещӀыкӀ
PSA.28.5	Ливан къущхьэм тет ашэхэр.
PSA.28.6	Егъэджэгу, танэ хуэдэу,
PSA.28.6	Ливан къущхьэхэр,
PSA.28.6	Сирион къущхьэхэри –
PSA.28.6	выщӀэм хуэдэу.
PSA.28.7	МафӀэ хъуаскӀэхэр къахегъэлъэт
PSA.28.7	Зиусхьэным и макъым.
PSA.28.8	Зиусхьэным и макъым
PSA.28.8	губгъуэ нэщӀыр егъэзджыздж;
PSA.28.8	Зиусхьэным Кадеш губгъуэ нэщӀыр
PSA.28.8	егъэгулэз.
PSA.28.9	Зиусхьэным и макъым
PSA.28.9	жыгейхэр егъэсыс
PSA.28.9	мэзхэр еупцӀэн;
PSA.28.9	Абы и унэ лъапӀэм щӀэс псоми
PSA.28.9	щӀыхьышхуэ хуащӀ Абы.
PSA.28.10	Псыдзэхэм ящхьэжкӀэ
PSA.28.10	и тахътэм тесщ Зиусхьэныр;
PSA.28.10	Зиусхьэныр пащтыхь тахътэм
PSA.28.10	игъащӀэм тесщ.
PSA.28.11	Зиусхьэным и цӀыху лъэпкъым
PSA.28.11	гуащӀэ кърырет;
PSA.28.11	Зиусхьэным и цӀыху лъэпкъым
PSA.28.11	мамыркӀэ къыщрехуэ и нэфӀ.
PSA.29.1	Тхьэм и унэшхуэр ягъэувыжу зыщыхуагъазэм жаӀа уэрэд. Даут и уэрэд
PSA.29.2	Зиусхьэн, сызэхэпхащ,
PSA.29.2	си бийхэр къысщӀэбгъэнэкӀакъыми,
PSA.29.2	узгъэлъэпӀэнщ,
PSA.29.3	Зиусхьэн, си Тхьэ! СынолъэӀуати,
PSA.29.3	Уэ сыбгъэхъужащ сэ.
PSA.29.4	Зиусхьэн! Хьэдрыхэ сыкъипшыжащ,
PSA.29.4	абы кӀуахэм сакъыхэпшыжри
PSA.29.4	сыкъэбгъэпсэужащ.
PSA.29.5	Уэрэд хужыфӀэ Зиусхьэным,
PSA.29.5	фэ, Абы и цӀыху лъапӀэхэм,
PSA.29.5	Ар зэрылъапӀэр зыщывмыгъэгъупщэу
PSA.29.5	щӀыхь хуэфщӀ.
PSA.29.6	Сыту жыпӀэмэ напӀэдэхьеигъуэщ
PSA.29.6	Абы и губжьыр,
PSA.29.6	Абы и фӀыгъэ къызокӀ игъащӀэм:
PSA.29.6	пщыхьэщхьэм гъыныр си хьэщӀэщ,
PSA.29.6	пщэдджыжьым – гуфӀэгъуэр.
PSA.29.7	ЩызифӀыгъуэм жысӀащ сэ:
PSA.29.7	«ИгъащӀэкӀэ сылъэпэрэпэжынкъым».
PSA.29.8	Уи нэфӀ къысщыхуэщи, Зиусхьэн,
PSA.29.8	Уэ къупщхьэ быдэу сыбгъэуващ,
PSA.29.8	ауэ итӀанэ уи нэгу яфӀэбгъэпщкӀуати,
PSA.29.8	шынагъуэм сызэщӀищтащ.
PSA.29.9	Абы щыгъуэм, Зиусхьэн,
PSA.29.9	сэ Уэ сыноджащ,
PSA.29.9	гущӀэгъу къысхуищӀыну
PSA.29.9	селъэӀуащ Зиусхьэным:
PSA.29.10	«СылӀэмэ, и фӀагъыу сыт къокӀынур,
PSA.29.10	хьэдрыхэ сыкӀуэмэ?
PSA.29.10	Хьэдрыхэ сабэм уи щӀыхь жиӀэну?
PSA.29.10	Щыпкъагъэу Уэ пхэлъыр абы залъригъэщӀэну?
PSA.29.11	Сызэхэхи, Зиусхьэн, къысхуэгъэгъу;
PSA.29.11	Зиусхьэн, дэӀэпыкъуэгъу къысхуэхъу».
PSA.29.12	Си щыгъуэныр абы щыгъуэ
PSA.29.12	гуфӀэгъуэ къафэкӀэ Уэ схузэблэпхъуащ,
PSA.29.12	си щыгъуэ щыгъынхэр сщыпхри,
PSA.29.12	дэрэжэгъуэ фащэкӀэ сыпхуэпащ.
PSA.29.13	Абы папщӀэ, зызмыущэхуу,
PSA.29.13	уи щӀыхьыр сигукӀи си псэкӀи соӀуатэ.
PSA.29.13	Зиусхьэну си Тхьэ! Сэ Уэ щӀыхь
PSA.29.13	игъащӀэкӀэ пхуэсщӀынщ.
PSA.30.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.30.2	Уэ, Зиусхьэн, щхьэегъэзыпӀэ узощӀ,
PSA.30.2	емыкӀу къызремыхь игъащӀэкӀэ,
PSA.30.2	гугъуехьым сыхэшыж уи щыпкъагъэкӀэ.
PSA.30.3	Уи тхьэкӀумэр къысхуэгъази,
PSA.30.3	къиным сыкъыхэшыж псынщӀэӀуэу,
PSA.30.3	Уэ абрэмывэ хъумапӀэ,
PSA.30.3	быдапӀэ лъэщ къысхуэхъу.
PSA.30.4	Сыту жыпӀэмэ Уэ умывэбгщ, убыдапӀэщ сэркӀэ,
PSA.30.4	уи цӀэм и хьэтыркӀэ
PSA.30.4	сызешэ сэ, сыгъэӀурыщӀэ.
PSA.30.5	Щэхуу къысхуагъэува хъым
PSA.30.5	сыкъишыж,
PSA.30.5	си щхьэегъэзыпӀэр Уэращи.
PSA.30.6	Уи ӀэмыщӀэ зызолъхьэ;
PSA.30.6	си щхьэр къэпщэхужащ Уэ, Зиусхьэн,
PSA.30.6	Тхьэуэ сызыщыгугъ.
PSA.30.7	Сэ слъагъу хъуркъым
PSA.30.7	тхьэ мыфэмылхэр зыгъэлъапӀэхэр,
PSA.30.7	сэ сызыщыгугъыр Зиусхьэнырщ.
PSA.30.8	СигъэгуфӀэнущ сэ уи лъагъуныгъэ мыкӀуэдыжым,
PSA.30.8	дэрэжэгъуэ къызитынущ,
PSA.30.8	сыту жыпӀэмэ къэплъэгъуащ си тхьэмыщкӀагъэр,
PSA.30.8	си къинхэм уащыгъуазэщ Уэ.
PSA.30.9	Си бийхэм я ӀэмыщӀэ сиплъхьакъым;
PSA.30.9	си лъэр хуиту бгъэуващ.
PSA.30.10	ГущӀэгъу къысхуэщӀ, Зиусхьэн,
PSA.30.10	сыту жыпӀэмэ гузэвэгъуэм сызэлъиубыдащ;
PSA.30.10	нэщхъеягъуэм иригъэгъукӀащ си нэр,
PSA.30.10	сигури си Ӏэпкълъэпкъри гъуащ.
PSA.30.11	Нэщхъеягъуэм еух си гъащӀэр
PSA.30.11	си илъэсхэр – гызын, щэӀуным,
PSA.30.11	къарууншэ сащӀащ си къинхэм
PSA.30.11	мэщащэ си къупщхьэхэр.
PSA.30.12	Си бийхэми
PSA.30.12	си гъунэгъу дыдэхэми – псоми сауб,
PSA.30.12	си нэӀуасэхэмкӀи шынагъуэ сыхъуащ:
PSA.30.12	уэрамым къыщызихьэлӀэхэр збгъэдож.
PSA.30.13	ЛӀам хуэдэу сащыгъупщащ;
PSA.30.13	хьэкъущыкъу къутам сыхуэдэщ.
PSA.30.14	Сыту жыпӀэмэ цӀыху куэд зэӀущащэу зэхызох;
PSA.30.14	шынагъуэр къызобгъэрыкӀуэ лъэныкъуэ псомкӀи,
PSA.30.14	сэ къысхущӀэбжэу зэрыгъэӀущыжурэ,
PSA.30.14	си псэр хахыну зэгуроӀуэ.
PSA.30.15	Ауэ Уэ сыпщогугъ, Зиусхьэн;
PSA.30.15	сэ жызоӀэ: «Сэ си Тхьэр Уэращ».
PSA.30.16	Си махуэхэр Уи Ӏэ илъщ;
PSA.30.16	си бийхэми сыкъезыхуэкӀхэми саӀэщӀэхыж.
PSA.30.17	Уи нэгум и нэху сэ, уи ӀурыщӀэм,
PSA.30.17	къыстегъапсэ,
PSA.30.17	Уи лъагъуныгъэ мыкӀуэдыжкӀэ
PSA.30.17	сымыкӀуэду сыкъегъэл.
PSA.30.18	Зиусхьэн! ЕмыкӀу къызумыгъэхь,
PSA.30.18	сызэлъэӀур Уэращ:
PSA.30.18	бзаджащӀэхэм кърехь емыкӀу,
PSA.30.18	хьэдрыхэ бзэншэм ирекӀуэ.
PSA.30.19	Бзэгузехьэ пцӀыупсхэр бзагуэ ирехъу –
PSA.30.19	пагэхэу, Тхьэм хуэщыпкъэхэр кърамыдзэу,
PSA.30.19	мыхъун хужызыӀэхэр.
PSA.30.20	Уэ узыгъэлъапӀэхэм папщӀэ
PSA.30.20	сыту бэ фӀыгъэу Уэ уиӀэр,
PSA.30.20	цӀыхухэм я пащхьэкӀэ щхьэегъэзыпӀэу
PSA.30.20	Уэ зыкъыпхуэзыгъазэхэм
PSA.30.20	папщӀи бгъэхьэзырауэ.
PSA.30.21	Уэ ахэр бырсыр къэзыӀэтхэм
PSA.30.21	уи нэгу щӀэту ящыбохъумэ,
PSA.30.21	убакӀуэхэр къомыгъэгуэуэну
PSA.30.21	хъумапӀэ ябогъэгъуэт.
PSA.30.22	Зиусхьэным щӀыхь хузощӀ,
PSA.30.22	бийхэр зытебанэ къалэм сыщыщыӀам,
PSA.30.22	и лъагъуныгъэ мыкӀуэдыж щӀагъуэр
PSA.30.22	къыслъигъэӀэсащи.
PSA.30.23	Гузэвэгъуэм сыхэту жысӀэгъащ сэ:
PSA.30.23	«Сыкъипхуащ уи Ӏэгъуэблагъэм»,
PSA.30.23	ауэ укъыздэӀэпыкъункӀэ сыныщолъэӀум,
PSA.30.23	си лъэӀу макъ къызэхэпхащ.
PSA.30.24	Фэ, Тхьэм и цӀыху лъапӀэ псоми,
PSA.30.24	фӀыуэ флъагъу, Зиусхьэныр;
PSA.30.24	Зиусхьэным къехъумэ хуэщыпкъэхэр,
PSA.30.24	ауэ пагэу зекӀуэхэр
PSA.30.24	егъэпшынэ Абы ирикъун хуэдизкӀэ.
PSA.30.25	Зывгъэбыдэ, лӀыгъэ зыхэвгъэлъ
PSA.30.25	Зиусхьэным пэплэхэм, щыгугъхэм!
PSA.31.1	Гъуэгу махуэ теуващ
PSA.31.1	зи хабзэншагъэ зыхуигъэгъуу,
PSA.31.1	зи гуэныхьыр Тхьэм зыхуигъэкӀуэдар.
PSA.31.2	Гъуэгу махуэ теуващ
PSA.31.2	Зиусхьэным бзаджагъэ зыхуимылъагъур,
PSA.31.2	зигу хьилагъэ имылъыр!
PSA.31.3	Си гуэныхьыр зэрызущэхуам
PSA.31.3	махуэ енкӀэ сигъэщэӀуурэ
PSA.31.3	си къупщхьэр щыным нэсащ.
PSA.31.4	Сыту жыпӀэмэ жэщми махуэми
PSA.31.4	уи Ӏэр сэ къыстехьэлъэ зэпытащ,
PSA.31.4	гуащӀэу схэлъри, гъэмахуэ уэгъум
PSA.31.4	игъэхуэлакъэ жыпӀэну,
PSA.31.4	сӀэщӀэкӀуэдащ.
PSA.31.5	Ауэ сэ гуэныхьу сщӀар уэсхьэлӀащ,
PSA.31.5	бзаджагъэу сщӀари пщызущэхуакъым;
PSA.31.5	сэ жысӀащ: «Зиусхьэным и пащхьэ ислъхьэнщ
PSA.31.5	си хабзэншагъэхэр»,
PSA.31.5	абы щыгъуэ си гуэныхьыр схуэбгъэгъури,
PSA.31.5	си къуаншагъэр Уэ сщхьэщыпхащ.
PSA.31.6	Абы папщӀэ, игъуэм деж,
PSA.31.6	Тхьэм фӀэлӀыкӀ хузиӀэ
PSA.31.6	дэтхэнэри кърелъэӀу,
PSA.31.6	абы щыгъуэ, псышхуэхэр къыщиукӀэ,
PSA.31.6	ахэр абы къылъэӀэсынкъым.
PSA.31.7	Уэ – узихъумапӀэщ;
PSA.31.7	къин сыхэхуэмэ, сыкъыбохъумэ,
PSA.31.7	сызэрыхэпшыжым и гуфӀэгъуэм сыхыбогъэт.
PSA.31.8	«Акъыл уэзгъэщӀэнщ, гъуэгуу
PSA.31.8	узэрыкӀуэнур уэзгъэщӀэнщ,
PSA.31.8	къыбгурызгъэӀуэнщ, си нэӀэ птезгъэтурэ».
PSA.31.9	«Шым, къыдыру зэхэщӀыкӀ зимыӀэм
PSA.31.9	фахуремыдэ,
PSA.31.9	ӀурыщӀэ пхуэхъун папщӀэ,
PSA.31.9	зи жьэпкъым шхуэӀу
PSA.31.9	жьэдэлъхьэн хуейм хуэдэу».
PSA.31.10	ЦӀыху бзаджэм къиныгъэр къобэкӀ,
PSA.31.10	ауэ Зиусхьэным щыгугъым
PSA.31.10	фӀыгъуэр къещӀэкӀащ.
PSA.31.11	Зиусхьэныр фигу илъу фыгуфӀэ,
PSA.31.11	фыгуфӀэ щыпкъагъэ зиӀэхэр;
PSA.31.11	гуфӀэгъуэшхуэм фыхэту,
PSA.31.11	зигукӀэ захуагъэ зиӀэ псоми
PSA.31.11	Зиусхьэным щӀыхь хуэфщӀ макъ ӀэтакӀэ!
PSA.32.1	Зиусхьэным гуфӀэгъуэ хэвгъуатэ
PSA.32.1	Тхьэм хуэщыпкъэхэм;
PSA.32.1	зигукӀэ захуэхэм
PSA.32.1	щӀыхь ящӀыныр къокӀу.
PSA.32.2	ШыкӀэ пшынэкӀэ щӀыхь хуэфщӀ Зиусхьэным,
PSA.32.2	уэрэд хужыфӀэ
PSA.32.2	бзэпсипщӀ зытелъ пшынэ дыкъуакъуэкӀэ.
PSA.32.3	УэрэдыщӀэ хужыфӀэ Абы;
PSA.32.3	бзэпскӀэ хужыфӀэ хуэӀэзэу,
PSA.32.3	макъыр хэфӀэтыкӀыурэ хужыфӀэ.
PSA.32.4	Сыту жыпӀэмэ Зиусхьэным
PSA.32.4	и псалъэхэр захуэщ.
PSA.32.4	Абы и Ӏуэху псоми щыпкъагъэ хэлъщ.
PSA.32.5	Абы и щӀасэщ щыпкъагъэр, захуагъэр,
PSA.32.5	Зиусхьэным и лъагъуныгъэ мыкӀуэдыж
PSA.32.5	щӀыгум тезщ.
PSA.32.6	Зиусхьэным езым и псалъэкӀэ
PSA.32.6	уафэгухэр къигъэщӀащ,
PSA.32.6	и унафэкӀэ – уэгум къыщынэхухэр.
PSA.32.7	Хыпсхэр иугъуеящ Абы зэтезэрыгуэу,
PSA.32.7	хы кууупӀэхэр угъуеипӀэхэм
PSA.32.7	Абы иригъэхъуащ.
PSA.32.8	Щрешынэ зэрыщӀыгуу Зиусхьэным;
PSA.32.8	дунеишхуэм тет псори
PSA.32.8	Абы и пащхьэм щрекӀэзыз.
PSA.32.9	Сыту жыпӀэмэ Абы жиӀэри – къэхъуащ;
PSA.32.9	унафэ ищӀри – къэлъэгъуащ.
PSA.32.10	Зиусхьэным хамэ лъэпкъхэм къаухэсыр
PSA.32.10	зэхекъутэ,
PSA.32.10	зэхекъутэ цӀыху лъэпкъхэм я гухэлъхэр.
PSA.32.11	Зиусхьэным къиухэсар
PSA.32.11	игъащӀэкӀэ щыӀэнущ;
PSA.32.11	и гупсысэхэри лӀэужь псоми ядызекӀуэнущ.
PSA.32.12	Гъуэгу махуэ теуващ
PSA.32.12	Зиусхьэныр зи Тхьэ цӀыху лъэпкъыр,
PSA.32.12	Езым и ӀыхьэфӀыр зрита лъэпкъыр.
PSA.32.13	Уафэм щыӀэ Зиусхьэныр къоплъыхри,
PSA.32.13	цӀыху псори елъагъу,
PSA.32.14	И тахътэм зэрытесу,
PSA.32.14	щӀыгум тет псори елъагъу.
PSA.32.15	Псоми ягухэр Абы егъэпс,
PSA.32.15	я Ӏуэху псори зэхещӀыкӀ.
PSA.32.16	Дзэшхуэми хуэхъумэнкъым пащтыхьыр;
PSA.32.16	хуэхъумэнкъым щэджащэр,
PSA.32.16	и гуащӀэр ин дыдэми.
PSA.32.17	УкъригъэлынкӀэ дзыхьщӀыгъуэджэщ шыр,
PSA.32.17	абы и гуащӀэ лъэщми ухишыжынкъым.
PSA.32.18	Аращ, Зиусхьэным щышынэу,
PSA.32.18	Абы и лъагъуныгъэ мыкӀуэдыжым щыгугъхэм
PSA.32.18	и нэӀэ ятригъэтщ Абы,
PSA.32.19	щихъумэну ажалым,
PSA.32.19	гъаблэм щыгъуэ шхын щимыгъэщӀэну.
PSA.32.20	Дэ дигукӀи ди псэкӀи
PSA.32.20	Зиусхьэным дыщогугъ:
PSA.32.20	Ар ди дэӀэпыкъуэгъущ, ди мэӀущ;
PSA.32.21	дэ дигухэр Абы къегъэжан;
PSA.32.21	сыту жыпӀэмэ дэ дыщогугъ
PSA.32.21	Абы и цӀэ лъапӀэм.
PSA.32.22	Дыпщогугъри, Зиусхьэн,
PSA.32.22	уи лъагъуныгъэ мыкӀуэдыжыр ди щхьэщыгу ирет.
PSA.33.1	И акъыл имытыж хуэдэу Абимэлэк и пащхьэм зыкъыщищӀри, абы деж кърахуу щыхыхьэжым, Даут иуса уэрэд.
PSA.33.2	Сыт хуэдэ уахътыи
PSA.33.2	щӀыхь хуэсщӀынщ Зиусхьэным;
PSA.33.2	Абы и щӀыхьыр си бзэгу телъ зэпытынщ.
PSA.33.3	ЗиусхьэнымкӀэ зыщытхъужынщ гууэ сиӀэр,
PSA.33.3	къызэхахынщи, къэгуфӀэнщ
PSA.33.3	хэутэн ящӀа цӀыхухэр
PSA.33.4	ФысщӀыгъуу вгъэлъапӀэ Зиусхьэныр,
PSA.33.4	и цӀэр лъапӀэу къэдвгъэӀэт дызэгъусэу.
PSA.33.5	Зыхуэзгъэзащ сэ Зиусхьэным,
PSA.33.5	Абы жэуап къызитри,
PSA.33.5	шынагъуэу сиӀэ псоми саӀэщӀихыжащ.
PSA.33.6	Зи нэплъэгъуэ Абы хуэзыгъазэхэм
PSA.33.6	я нэгум нэхунэр щӀэзщ,
PSA.33.6	напэншэ хъункъым ахэр.
PSA.33.7	Мы тхьэмыщкӀэр Тхьэм елъэӀуащ,
PSA.33.7	Зиусхьэным ар къызэхихри,
PSA.33.7	и къин псоми яхишыжащ.
PSA.33.8	Зиусхьэным фӀэлӀыкӀ хузиӀэхэр
PSA.33.8	къехъумэ Абы и мелыӀычым,
PSA.33.8	яхешыж къиныгъэу яӀэм.
PSA.33.9	Зиусхьэныр зыхуэдэр фыуплъэкӀуи,
PSA.33.9	зэрыфӀыр флъагъунщ.
PSA.33.9	Гъуэгу махуэ теуващ щхьэегъэзыпӀэкӀэ
PSA.33.9	Абы зыхуэзыгъазэр.
PSA.33.10	Зиусхьэным и фӀэлӀыкӀ фигу ивгъэлъ
PSA.33.10	фэ, Абы и цӀыху лъапӀэхэм,
PSA.33.10	сыту жыпӀэмэ Абы щышынэхэр
PSA.33.10	зыми хуэныкъуэкъым.
PSA.33.11	Аслъэн шырхэм щыщӀагъэ яӀэщ,
PSA.33.11	мэмэжалӀэ,
PSA.33.11	ауэ Зиусхьэным зыхуэзыгъазэр
PSA.33.11	сыт хуэдэ фӀыгъэми щыщӀэркъым.
PSA.33.12	НыбжьыщӀэхэр си деж фыкъакӀуи,
PSA.33.12	фыкъызэдэӀу,
PSA.33.12	Зиусхьэным фӀэлӀыкӀ хувиӀэну
PSA.33.12	сэ фызгъэсэнщ.
PSA.33.13	Псэун фӀэигъуэу,
PSA.33.13	фӀыгъуэр игъуэтын папщӀэ,
PSA.33.13	гъащӀэ кӀыхь иӀэным
PSA.33.13	щӀэмыхъуэпс цӀыху щыӀэ?
PSA.33.14	Уи бзэгум жомыгъэӀэ бзаджагъэ,
PSA.33.14	уи жьэм къыжьэдумыгъэкӀ хьилагъэхэр.
PSA.33.15	Бзаджагъэм зыщыдзей, фӀыгъэр щӀэ;
PSA.33.15	мамырыгъэм зыхуэгъази, и ужь ихьэ!
PSA.33.16	Зиусхьэным и нэхэр
PSA.33.16	Езым хуэщыпкъэхэм яхуэгъэзащ,
PSA.33.16	и тхьэкӀумэхэр – я джэ макъым.
PSA.33.17	Ауэ Зиусхьэным и нэгу яхуигъазэркъым
PSA.33.17	бзаджащӀэхэм –
PSA.33.17	игъащӀэкӀэ ахэр
PSA.33.17	ягу къащымыкӀыжынхэу щӀыгум.
PSA.33.18	Езым хуэщыпкъэхэр къадэӀэпыкъуну щелъэӀукӀэ,
PSA.33.18	Зиусхьэным ахэр зэхех,
PSA.33.18	я тхьэмыщкӀагъуэ псоми хешыж.
PSA.33.19	Зиусхьэныр япэблагъэщ зигу кӀуэдахэм,
PSA.33.19	зигукӀэ зэхэукӀахэр
PSA.33.19	Абы къиныпӀэм кърешыж.
PSA.33.20	Тхьэм хуэщыпкъэм
PSA.33.20	къину ишэчыр бэ мэхъу,
PSA.33.20	ауэ а псоми
PSA.33.20	ар яхешыж Зиусхьэным.
PSA.33.21	Абы и къупщхьэхэм Ар яхуосакъ:
PSA.33.21	абыхэм ящыщ гуэри къутэнкъым.
PSA.33.22	Ем екӀуэдылӀэнщ цӀыху бзаджэр;
PSA.33.22	Тхьэм щыпкъагъэ хузиӀэр
PSA.33.22	зылъагъу мыхъухэм
PSA.33.22	я мысагъэ къалъысыжынщ.
PSA.33.23	Езым хуэӀурыщӀэхэм я щхьэр
PSA.33.23	ещэхуж Зиусхьэным,
PSA.33.23	щхьэегъэзыпӀэу Абы зыхуэзыгъазэхэр
PSA.33.23	игъэкъуэншэнукъым.
PSA.34.1	Сызыгъэбийхэр гъэбий, Зиусхьэн,
PSA.34.1	къызэбэнхэм ебэн.
PSA.34.2	МэӀури афэджанэри къащти,
PSA.34.2	дэӀэпыкъуэгъу къысхуэхъу.
PSA.34.3	Бжыри уэщри къэӀэти,
PSA.34.3	сыкъезыхуэкӀхэм ебэн;
PSA.34.3	си псэм къыжеӀэ: «Сэращ ухэзышыжынур!»
PSA.34.4	ЕмыкӀу кърехь, напэншэ ирехъу
PSA.34.4	си псэм къещэхэр;
PSA.34.4	зэщӀрекӀуэж, я напэр трырекӀ,
PSA.34.4	зигу бзаджагъэ къысхуихьэхэр.
PSA.34.5	ЩӀым жьыбгъэм щызэрихьэ къэрэкъурэм хуэдэ
PSA.34.5	ирехъу ахэр,
PSA.34.5	Зиусхьэным и мелыӀычым ирырехужьэ.
PSA.34.6	КӀыфӀ, цӀэнтхъуэрыгъуэ ирехъу
PSA.34.6	абыхэм я гъуэгур,
PSA.34.6	Зиусхьэным и мелыӀычым кърырехуэкӀ.
PSA.34.7	Сыту жыпӀэмэ лажьэ симыӀэу
PSA.34.7	сэр папщӀэ абыхэм щӀауфащ я хъыр;
PSA.34.7	лажьэ симыӀэу, мащэ схуатӀащ абыхэм.
PSA.34.8	Ажалыр къахурес абыхэм
PSA.34.8	уащхъуэдэмыщхъуэу;
PSA.34.8	сэр папщӀэ щӀауфа хъым
PSA.34.8	езыхэр ирехуэж;
PSA.34.8	ирехуэж абы икӀуэдэну.
PSA.34.9	Зиусхьэным гуфӀэгъуэ хэзгъэгъуэтэнщ
PSA.34.9	абы щыгъуэ;
PSA.34.9	абы сыкъригъэлащи, сыхуэгуфӀэнщ.
PSA.34.10	СигукӀи си псэкӀи жысӀэнщ:
PSA.34.10	«Зиусхьэн! Хэт Уэ пхуэдэр –
PSA.34.10	гуащӀаджэр лъэщым ӀэщӀэзыхыу,
PSA.34.10	тхьэмыщкӀэмрэ зыри зимыӀэхэмрэ
PSA.34.10	зыужьыгуахэм къаӀэщӀэзыхыжыр?»
PSA.34.11	Щыхьэт нэпцӀхэр къыспэуващ сэ:
PSA.34.11	сызыщымыгъуазэхэмкӀэ сагъэкъуаншэ.
PSA.34.12	Си фӀыщӀагъэм
PSA.34.12	бзаджагъэр къыпагъэуври,
PSA.34.12	сигу ягъэкӀуэд.
PSA.34.13	Ахэр щысымаджэм
PSA.34.13	щыгъуэ щыгъынхэр зыщыстӀагъэри,
PSA.34.13	гугъу задезгъэхьащ, сынэщӀурэ
PSA.34.13	Тхьэм сахуелъэӀуащ, си щхьэ ухуауэ.
PSA.34.14	Си ныбжьэгъу, си къуэш сахуэщыгъуэ хуэдэу,
PSA.34.14	садызекӀуащ;
PSA.34.14	си анэ щхьэкӀэ сыщыгъуэ хуэдэу,
PSA.34.14	сыкъекӀуэкӀащ, си щхьэ ухуауэ,
PSA.34.14	сынэщхъейуэ сахэтащ.
PSA.34.15	Ауэ сэ сыщылъэпэрапэм,
PSA.34.15	ахэр гуфӀэурэ зэгухьэжащ;
PSA.34.15	къысщыдыхьэшхыурэ, зэщӀыгъуу саубурэ,
PSA.34.15	фӀеягъэу къысхужаӀэнум
PSA.34.15	гъунэ хуащӀакъым.
PSA.34.16	УкӀытэ ямыӀэу,
PSA.34.16	щӀэнэкӀалъэ сащӀ зэпытащ,
PSA.34.16	я дзэхэр къысхузэрагъэшхащ.
PSA.34.17	Зиусхьэн! Сыт хуэдизрэ уеплъыну абы?
PSA.34.17	Я залымыгъэхэм саӀэпыхыж,
PSA.34.17	си гъащӀэр ящыхъумэ аслъэнхэм.
PSA.34.18	Уи щытхъу щыжысӀэнщ зэӀущӀэшхуэм,
PSA.34.18	цӀыху Ӏувым сыхэту
PSA.34.18	щытхъу щыпхужысӀэнщ сэ.
PSA.34.19	Сэ сызыгъэбий хьилэшыхэр
PSA.34.19	си насыпыншагъэ щремыгуфӀыкӀ,
PSA.34.19	сыхьэкъыншэу си жагъуэгъухэр
PSA.34.19	си тхьэмыщкӀагъэм иремыгъэгуфӀэ.
PSA.34.20	Сыту жыпӀэмэ ахэр зылъыхъур
PSA.34.20	зэгурыӀуэныгъэкъым;
PSA.34.20	щӀыгум мамыру тетхэм пэувауэ,
PSA.34.20	хьилагъэхэр зэхалъхьэ абыхэм.
PSA.34.21	Я жьэхэр къыстраунащӀэ; жаӀэ:
PSA.34.21	«Дэгъуэщ! Дэгъуэщ!
PSA.34.21	Ди нэкӀэ тлъэгъуащ пщӀахэр».
PSA.34.22	Уэ плъэгъуащ, Зиусхьэн, зумыущэху,
PSA.34.22	спэжыжьэ зумыщӀ, Зиусхьэн!
PSA.34.23	Сыкъэлъагъу, си хьэкъ къызэптыну,
PSA.34.23	къэтэдж,
PSA.34.23	си дэуэгъум сыщыпхъумэну,
PSA.34.23	си Тхьэ, си Зиусхьэн!
PSA.34.24	Уэ щыпкъагъэу пхэлъымкӀэ
PSA.34.24	си хеягъэ къыхэгъэщ, Зиусхьэн, си Тхьэ,
PSA.34.24	си тхьэмыщкӀагъэ щремыгуфӀыкӀ.
PSA.34.25	ЯгукӀэ жремыӀэ:
PSA.34.25	«Дэгъуэщ! Дигу тепщэхащ».
PSA.34.25	Абыхэм жремыӀэ: «Абы и Ӏуэху дыухащ».
PSA.34.26	ЕмыкӀу кърехь, напэншэ ирехъу
PSA.34.26	си насыпыншагъэ щыгуфӀыкӀхэр;
PSA.34.26	укӀытэм, емыкӀум хрырет
PSA.34.26	къыспэувауэ зызыгъэинхэр.
PSA.34.27	Си хеягъэ къыхэщыну хуейхэр
PSA.34.27	ирегуфӀэ, иренэжэгужэ,
PSA.34.27	зэпымыууэ жрыреӀэ: «Езым хуэӀурыщӀэм
PSA.34.27	фӀыгъуэ игъуэтыным щыгуфӀыкӀ
PSA.34.27	Зиусхьэныр инщ!»
PSA.34.28	Уэ уи щыпкъагъэрэ уи щӀыхьрэ
PSA.34.28	си бзэгум махуэ еным иӀуэтэнщ.
PSA.35.1	Пшынауэхэмрэ уэрэдыӀуэхэмрэ я пашэм папщӀэ. Зиусхьэным хуэӀурыщӀэ Даут и уэрэд
PSA.35.2	ЦӀыху бзаджэм
PSA.35.2	хабзэншагъэу зэрихьэм и макъ
PSA.35.2	абы игу къыщоӀу,
PSA.35.2	Тхьэм и фӀэлӀыкӀ илъкъым абы игу.
PSA.35.3	Сыту жыпӀэмэ ар зыщотхъуж,
PSA.35.3	Тхьэм абы и хабзэншагъэ
PSA.35.3	иужэгъуну игъуэтынукъым жеӀэ.
PSA.35.4	Абы и жьэм къыжьэдэкӀ псалъэхэр
PSA.35.4	бзаджагъэщ, хьилагъэщ;
PSA.35.4	акъылкӀи зекӀуэжыркъым, фӀы илэжьыжыркъым.
PSA.35.5	И гъуэлъыпӀэм абы гухэлъ бзаджэхэр
PSA.35.5	щызэхелъхьэ, гъуэгу мыгъуэм тохьэ,
PSA.35.5	е лэжьыным зыщидзеижыркъым абы.
PSA.35.6	Зиусхьэн! Уэ уи лъагъуныгъэ мыкӀуэдыжыр
PSA.35.6	уафэхэм нос,
PSA.35.6	щыпкъагъэу къытхууиӀэр
PSA.35.6	пшэхэм нос!
PSA.35.7	Тхьэм и къущхьэхэм яхуэдэщ уи захуагъэр,
PSA.35.7	уи хьэкумхэр хым и кууупӀэм ещхьщ!
PSA.35.7	цӀыхуи былыми уахуэгумащӀэщ, Зиусхьэн!
PSA.35.8	Сыту лъапӀэ дыдэ, си Тхьэ,
PSA.35.8	уи лъагъуныгъэ мыкӀуэдыжыр!
PSA.35.8	Уи дамэхэм
PSA.35.8	цӀыхухэм щхьэегъэзыпӀэ щӀагъуатэ;
PSA.35.9	Уи унэм и мылъкукӀэ ахэр машхэ,
PSA.35.9	Уи фӀыгъэм ипскӀэ
PSA.35.9	абыхэм загъэнщӀ.
PSA.35.10	Сыту жыпӀэмэ Уэращ гъащӀэм и къэкӀуапӀэр;
PSA.35.10	Уэ уи нэхунэм щыдолъагъу дэ нэхугъэ.
PSA.35.11	Уэ узыщӀэхэм лъагъуныгъэ мыкӀуэдыж
PSA.35.11	яхуэпщӀ зэпытщ,
PSA.35.11	гъуэгу захуэм ирикӀуэхэм
PSA.35.11	уи фӀыгъэ ялъэӀэс зэпытщ.
PSA.35.12	Къыстремыувэ цӀыху пагэм и лъакъуэ,
PSA.35.12	цӀыху бзаджэм и ӀэмыщӀэ сремыхуэ.
PSA.35.13	ЯӀу егъэзыхауэ щылъщ бзаджащӀэхэр,
PSA.35.13	кърадзыхащ,
PSA.35.13	къэтэджыжыни ялъэкӀыркъым.
PSA.36.1	ЦӀыху бзаджэхэм зумыгъэгъапэ,
PSA.36.1	мыхъуну зекӀуэхэм уемыхъуапсэ –
PSA.36.2	сыту жыпӀэмэ удз хуэдэ кӀуэдыжынущ,
PSA.36.2	удз щхъуантӀэм хуэдэу гъуэлэжынущ.
PSA.36.3	Зиусхьэным ущыгугъыурэ, фӀы лэжь;
PSA.36.3	шынагъуэншэу щӀым ущыпсэунщ итӀанэ.
PSA.36.4	ГуфӀэгъуэ хэгъуатэ Зиусхьэным –
PSA.36.4	уигу фӀэигъуэр Абы къыпхуищӀэнущ.
PSA.36.5	Зиусхьэным уи гъуэгу хуэгъазэ, щыгугъи,
PSA.36.5	Абы къыпхуищӀэнщ.
PSA.36.6	Уи хеягъэ нэхунэм хуэдэу,
PSA.36.6	уи захуагъи шэджагъуэм хуэдэу
PSA.36.6	къыхигъэщынщ Абы.
PSA.36.7	Зиусхьэным и пащхьэ щыӀэсэ,
PSA.36.7	зышыӀэ, Абы щыгугъ.
PSA.36.7	Уемыхъуапсэ зи Ӏуэху къызыдэхъум,
PSA.36.7	хьилагъэ зезыхьэм зумыгъэгъэгумэщӀ.
PSA.36.8	Губжьыным зыщыдзей,
PSA.36.8	зызыщӀумыгъаплъэ,
PSA.36.8	абы къыхэкӀыр фӀыкъым.
PSA.36.9	Сыту жыпӀэмэ лъапсэншэ хъунущ цӀыху бзаджэхэр,
PSA.36.9	Зиусхьэным щыгугъхэм
PSA.36.9	ӀыхьэфӀ яхуэхъунущ щӀыгур
PSA.36.10	Иджыри тӀэкӀу дэкӀмэ,
PSA.36.10	цӀыху бзаджэр щыӀэжынукъым;
PSA.36.10	абы и щӀыпӀэ уеплъмэ –
PSA.36.10	ар нэщӀ хъунущ.
PSA.36.11	Пагагъ зигу имылъхэм яӀэщӀыхьэжынущ щӀыгур,
PSA.36.11	дунейм и къулеигъэм
PSA.36.11	гуфӀэгъуэ щагъуэтынущ абыхэм.
PSA.36.12	Тхьэм хуэщыпкъэ цӀыхум
PSA.36.12	гухэлъ Ӏейхэр хузэхалъхьэ цӀыху бзаджэхэм,
PSA.36.12	и дзэхэр абы хузэрегъэшх.
PSA.36.13	А цӀыху бзаджэм щодыхьэшх Зиусхьэныр,
PSA.36.13	щыкӀуэдыжыну махуэр
PSA.36.13	абы къызэрыхуэкӀуэр елъагъури.
PSA.36.14	ТхьэмыщкӀэри зыри зимыӀэхэри ягъэкӀуэдыну,
PSA.36.14	гъуэгу захуэм ирикӀуэхэр яукӀын я хьисэпу,
PSA.36.14	цӀыху бзаджэхэм я джатэхэр кърах,
PSA.36.14	къашэщӀ я шабзэ.
PSA.36.15	Абыхэм я джатэхэр
PSA.36.15	езыхэм ягу хаӀужынщ,
PSA.36.15	я шабзэхэри зэпыщӀыкӀынщ.
PSA.36.16	Тхьэм хуэщыпкъэм и мащӀэр
PSA.36.16	нэрыбгэ бзаджэхэм
PSA.36.16	я мылъкушхуэм нэхърэ нэхъ дэгъуэщ,
PSA.36.17	сыту жыпӀэмэ цӀыху бзаджэхэм я Ӏэхэр
PSA.36.17	зэпыщӀыкӀынущ,
PSA.36.17	ауэ Езым хуэщыпкъэхэм я гуащӀэр
PSA.36.17	Зиусхьэным егъэбыдэ.
PSA.36.18	Мыхъун зыбгъэдэмылъхэм
PSA.36.18	яхуогумэщӀ Зиусхьэныр,
PSA.36.18	абыхэм мыкӀуэдыж ӀыхьэфӀ яхуещӀ.
PSA.36.19	Ӏыхьэншэ хъункъым ахэр махуаем,
PSA.36.19	гъаблэм и махуэхэми мэжэлӀэнкъым.
PSA.36.20	Ауэ кӀуэдынщ цӀыху бзаджэхэр,
PSA.36.20	Зиусхьэным и бийхэри
PSA.36.20	губгъуэм ит гъэгъам хуэдэу лъэлъэжынщ,
PSA.36.20	Ӏугъуэм хуэдэу кӀуэдыжынщ ахэр.
PSA.36.21	ЦӀыху бзаджэм щӀыхуэ къещтэри,
PSA.36.21	итыжыркъым;
PSA.36.21	Тхьэм хуэщыпкъэм
PSA.36.21	ятыж, хьэлэлщи.
PSA.36.22	Сыту жыпӀэмэ Зиусхьэным и нэфӀ
PSA.36.22	зыщыхуахэм
PSA.36.22	ӀыхьэфӀ яхуэхъунущ щӀыгур,
PSA.36.22	Абы и ней зыщыхуахэр лъапсэншэ хъунщ.
PSA.36.23	ЦӀыху гуэрым и гъуэгу
PSA.36.23	Зиусхьэным игу ирихьмэ,
PSA.36.23	и лъакъуэхэр и гъуэгупэ щегъэбыдэ,
PSA.36.24	ар ебэкӀи джалэркъым,
PSA.36.24	абы и Ӏэр Зиусхьэным иӀыгъщи.
PSA.36.25	СыщӀалащ, жьыи сыхъуащ,
PSA.36.25	ауэ слъэгъуакъым сэ
PSA.36.25	Тхьэм хуэщыпкъэр щыгъупщауэ,
PSA.36.25	абы и быным хьэлу къилъэӀухуэу.
PSA.36.26	Абы и гущӀэгъур зэпыуркъым,
PSA.36.26	щӀыхуэ ит зэпытщ,
PSA.36.26	и быным и хьэтыркӀэ Тхьэм и нэфӀ
PSA.36.26	абы къыщохуэ.
PSA.36.27	Зыщыдзей бзаджагъэм,
PSA.36.27	фӀы лэжь,
PSA.36.27	апхуэдэу хъумэ, игъащӀэкӀэ упсэунщ.
PSA.36.28	Сыту жыпӀэмэ захуагъэр и щӀасэщ Зиусхьэным,
PSA.36.28	и цӀыху лъапӀэхэр утыкум къринэркъым;
PSA.36.28	Езым хуэщыпкъэхэр игъащӀэкӀэ къихъумэнущ;
PSA.36.28	цӀыху бзаджэхэм я бынхэр лъапсэншэ хъунщ.
PSA.36.29	Тхьэм хуэщыпкъэхэм щӀыгур
PSA.36.29	ӀыхьэфӀу къалъысыжынщ,
PSA.36.29	абы щыпсэунщ ахэр игъащӀэкӀэ.
PSA.36.30	Тхьэм хуэщыпкъэм къыжьэдэкӀыр губзыгъагъэщ,
PSA.36.30	абы и бзэгум жиӀэр захуагъэщ.
PSA.36.31	Абы и гум илъщ и Тхьэм и хабзэр;
PSA.36.31	абы и лъакъуэхэр гъуэгум дэхынукъым.
PSA.36.32	ЦӀыху бзаджэр Тхьэм хуэщыпкъэм йощэ,
PSA.36.32	щӀокъу зэригъэкӀуэдыным.
PSA.36.33	Ауэ Зиусхьэным ар абы и Ӏэ ирилъхьэнкъым,
PSA.36.33	абы хьэкум тращӀыхь щыхъукӀи,
PSA.36.33	яригъэгъэмысэнкъым.
PSA.36.34	ЗышыӀэ, Зиусхьэным щыгугъ,
PSA.36.34	Абы и гъуэгум удэмых;
PSA.36.34	щӀыгур ӀыхьэфӀ пхуэхъуну
PSA.36.34	Абы уигъэинынщ;
PSA.36.34	цӀыху бзаджэхэр зэрагъэкӀуэдыр
PSA.36.34	плъагъунщ.
PSA.36.35	ЦӀыху бзаджэ зыгъэшынэхэр
PSA.36.35	слъэгъуащ сэ,
PSA.36.35	жыг къудамэбэу
PSA.36.35	лъабжьэ быдэкӀэ зызыубгъуам хуэдэу;
PSA.36.36	ауэ итӀанэ абы сыщыблэкӀым
PSA.36.36	ар щыӀэжакъым,
PSA.36.36	сылъыхъуащ – згъуэтакъым.
PSA.36.37	Мысагъэ зимыӀэ цӀыхум кӀэлъыплъ,
PSA.36.37	гъуэгу захуэм тетым еплъ,
PSA.36.37	сыту жыпӀэмэ мамырыгъэ къызыбгъэдэкӀ цӀыхум
PSA.36.37	бын къыщӀэхъуэнщ.
PSA.36.38	Хабзэншэу псэухэр псори
PSA.36.38	ягъэкӀуэдынщ;
PSA.36.38	цӀыху бзаджэхэм къатехъукӀынухэр
PSA.36.38	лъапсэкӀуэд хъунщ.
PSA.36.39	Езым хуэщыпкъэхэр Зиусхьэным
PSA.36.39	къригъэлынщ;
PSA.36.39	къиныгъуэм абыхэм Ар
PSA.36.39	щхьэегъэзыпӀэ яхуэхъунщ.
PSA.36.40	Абыхэм ядеӀэнщи,
PSA.36.40	Зиусхьэным хишыжынщ;
PSA.36.40	бзаджащӀэхэм ящихъумэнщи,
PSA.36.40	къригъэлынщ,
PSA.36.40	щхьэегъэзыпӀэкӀэ Абы щогугъри.
PSA.37.1	Тхьэм игу зыкъэдгъэкӀыжын папщӀэ. Даут и уэрэд
PSA.37.2	Зиусхьэн! Губжьышхуэм ухэту
PSA.37.2	укъызэмыгий,
PSA.37.2	сумыгъэпшынэ уи пхъэшэгъуэм.
PSA.37.3	Сыту жыпӀэмэ уи шабзэшэхэр
PSA.37.3	къыстеуащ,
PSA.37.3	уи Ӏэри къыстохьэлъэ.
PSA.37.4	Губжьу къысхууиӀэм си Ӏэпкълъэпкъым
PSA.37.4	щӀыпӀэ псэу къыхинаӀакъым;
PSA.37.4	гуэныхьу сиӀэхэм
PSA.37.4	сагъэпсэуркъым узыншэу.
PSA.37.5	Сыту жыпӀэмэ си бзаджэщӀагъэхэр
PSA.37.5	къызолъэгэкӀ,
PSA.37.5	хьэлъащэ къыстехъуащ;
PSA.37.6	си акъылыншагъэм уӀэгъэу къысхуихьам
PSA.37.6	фырымэр къапех,
PSA.37.6	шын къокӀ.
PSA.37.7	СызэфӀэщӀауэ, сиӀу егъэзыхауэ сыщылъщ,
PSA.37.7	махуэ псом сотхьэусыхэ.
PSA.37.8	Сыту жыпӀэмэ си Ӏэпкълъэпкъыр
PSA.37.8	зэщӀищтащ плъыржьэр узым;
PSA.37.8	щӀыпӀэ псэу къысхэнэжаӀакъым.
PSA.37.9	ГуащӀаджэ сыхъуащ, сызэхэукӀащ;
PSA.37.9	си гум телъ хьэзабым сегъэщэӀу.
PSA.37.10	Зиусхьэн! Сэ сфӀэигъуэр уощӀэ Уэ,
PSA.37.10	си щэӀу макъи пщыгъэпщкӀуакъым.
PSA.37.11	Си гур къокӀэзызыкӀ;
PSA.37.11	си гуащӀэм сибгынащ,
PSA.37.11	си нитӀым я нэхуми –
PSA.37.11	ари сиӀэжкъым.
PSA.37.12	Си ныбжьэгъухэм, си гъусэхэм
PSA.37.12	си узым пэжыжьэ защӀащ,
PSA.37.12	си благъэхэри жыжьэу щытщ.
PSA.37.13	Си псэм къещэхэм ягъэув я лъахъэхэр,
PSA.37.13	мыхъун къызэхъулӀэ зыфӀэигъуэхэр
PSA.37.13	топсэлъыхь сызэрагъэунэхъуным,
PSA.37.13	махуэ еным къысхузэхалъхьэ
PSA.37.13	гухэлъ бзаджэхэр.
PSA.37.14	Сэ зэхэсхыркъым, дэгум сыхуэдэщ;
PSA.37.14	зи жьэр къызэтезымых бзагуэм сыхуэдэщ;
PSA.37.15	Зэхэзымых, жэуап зымытыж
PSA.37.15	цӀыхум хуэдэ сыхъуащ.
PSA.37.16	Сыту жыпӀэмэ, Зиусхьэн,
PSA.37.16	Уэ сыпщогугъ сэ;
PSA.37.16	Зиусхьэн, си Тхьэ, Уэращ жэуап езытыр.
PSA.37.17	Сэ жысӀащ:
PSA.37.17	къысщумыгъэдыхьэшх си бийхэр;
PSA.37.17	си лъакъуэхэр щӀэщӀэмэ,
PSA.37.17	абыхэм зыкъысхуагъэпагэ.
PSA.37.18	Себэным сынэсащ сэ,
PSA.37.18	си узым сибгынэркъым.
PSA.37.19	Бзаджагъэу сщӀар
PSA.37.19	уи пащхьэ изолъхьэ,
PSA.37.19	си гуэныхьым сыхущӀогъуэж.
PSA.37.20	Лажьэ симыӀэу сызыгъэбийхэр гуащӀафӀэщ,
PSA.37.20	сыхейуэ, си жагъуэгъухэр мэбагъуэ.
PSA.37.21	ФӀым пэкӀуэу, ар къызапэс,
PSA.37.21	сагъэбий фӀы щӀэным сызэрыпылъым щхьэкӀэ.
PSA.37.22	Утыкум сыкъыумынэ, Зиусхьэн,
PSA.37.22	си Тхьэ! Спэжыжьэ зумыщӀ.
PSA.37.23	ДэӀэпыкъуэгъу къысхуэхъу псынщӀэӀуэу,
PSA.37.23	Зиусхьэн, си КъегъэлакӀуэ!
PSA.38.1	Пшынауэ пашэ Едутун папщӀэ. Даут и уэрэд
PSA.38.2	Сэ жысӀащ: си бзэгукӀэ гуэныхь сымыщӀэну,
PSA.38.2	сыхуэсакъынщ си гъуэгум;
PSA.38.2	цӀыху бзаджэр си пащхьэ итыху,
PSA.38.2	си жьэ быдэу сӀыгъынщ.
PSA.38.3	Сыбзэгуащ, сымакъыншащ,
PSA.38.3	зызущэхуащ, си фӀагъэ къэмыкӀуами,
PSA.38.3	сигу узым хэхъуащ.
PSA.38.4	МафӀэм зэщӀищтащ си гур,
PSA.38.4	мафӀэр къащӀэнащ си гупсысэхэм;
PSA.38.4	абы щыгъуэ си бзэгукӀэ сыкъэпсалъэу сыхуежьащ:
PSA.38.5	Зиусхьэн, къызжеӀэ си гъащӀэр щызухынур –
PSA.38.5	сыгъащӀэ махуэхэм я бжыгъэр зыхуэдизыр,
PSA.38.5	пӀалъэ гъэнэхуа сызэриӀэр сыгъащӀэ.
PSA.38.6	Аращ, бжьизым хуэдэу,
PSA.38.6	махуэхэр Уэ къызэптащ,
PSA.38.6	УэркӀэ си гъащӀэр щымыӀагъэххэм хуэдэщ.
PSA.38.6	Щыпкъэ дыдэу, дунейм тет дэтхэнэ цӀыхури
PSA.38.6	зы жьыкъэшэгъуэ къудейщ.
PSA.38.7	Щыпкъэ дыдэу, ныбжь хуэдэ,
PSA.38.7	цӀыхур къокӀуэкӀ;
PSA.38.7	пщӀэншэуи мэлъэпхъащэ,
PSA.38.7	мэугъуае, къызыхуэнэжынури имыщӀэу.
PSA.38.8	Сыт иджы гугъапӀэу сиӀэр, Зиусхьэн?
PSA.38.8	ЗысшыӀэу, Уэращ сэ сызыщыгугъыр.
PSA.38.9	Хабзэншагъэу сщӀа псоми
PSA.38.9	сахэшыж,
PSA.38.9	акъылыншэм нэмыплъ къызремыт.
PSA.38.10	Сэ бзагуэ сыхъуащ,
PSA.38.10	си жьэ къызэтесхыркъым –
PSA.38.10	Уэ пщӀащ апхуэдэу.
PSA.38.11	Уи удынхэр къыстумыгъэхуэж,
PSA.38.11	секӀуэдылӀащи сызэрыбгъэпшынэ Ӏэм
PSA.38.12	И бзаджэщӀагъэм папщӀэ
PSA.38.12	цӀыхур бгъэпшынэмэ,
PSA.38.12	щыгъыныр хъуным зэрехъулӀэу,
PSA.38.12	абы уасэ зыхуищӀыр уогъэкӀуэд.
PSA.38.12	Аращ, дэтхэнэ цӀыхури зы жьыкъэшэгъуэщ!
PSA.38.13	Зиусхьэн, си тхьэлъэӀу къызэхэх,
PSA.38.13	къыщӀэдэӀу си джэ макъым;
PSA.38.13	си нэпсхэр жэуапыншэ умыщӀ.
PSA.38.13	Сыту жыпӀэмэ сыгъуэгурыкӀуэ къудейщ сэ УэркӀэ,
PSA.38.13	си адэжьхэм яхуэдэу, сыхэхэсщ.
PSA.38.14	Нэ ӀейкӀэ укъызэмыплъ,
PSA.38.14	сигу гуфӀэгъуэм зэщӀищтэн лъэкӀыну,
PSA.38.14	итӀанэ щӀыгур сыбгынауэ
PSA.38.14	сремыпсэуж хуейми.
PSA.39.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.39.2	ЗысшыӀэурэ, Зиусхьэным сежьэрти,
PSA.39.2	Абы зыкъысхуигъазэри,
PSA.39.2	си джэ макъ къызэхихащ;
PSA.39.3	ЛӀэныгъэм и мащэм
PSA.39.3	сэ Абы сыкърихыжащ, –
PSA.39.3	сэрэш фӀейм
PSA.39.3	си лъэр мывэм тригъэуващ, сигъэбыдащ.
PSA.39.4	Си Ӏупэм къритащ уэрэдыщӀэ –
PSA.39.4	ди Тхьэм хуэгъэза щытхъу уэрэд.
PSA.39.4	Бэм къалъагъунщи, шынэнщ,
PSA.39.4	ахэр щыгугъынщ Зиусхьэным.
PSA.39.5	Зиусхьэным щыгугъ цӀыхур
PSA.39.5	насыпыфӀэщ –
PSA.39.5	пагагъэм, нэпцӀым
PSA.39.5	захуэзымыгъазэ цӀыхур.
PSA.39.6	Зиусхьэну си Тхьэ,
PSA.39.6	уи Ӏуэху гъэщӀэгъуэнхэри,
PSA.39.6	дэркӀэ уи гухэлъхэри бэщ;
PSA.39.6	хэт хъун Уэр хуэдэ!
PSA.39.6	Абыхэм я хъыбар
PSA.39.6	цӀыхухэм яхуэсӀуэтэн сфӀэигъуэщ,
PSA.39.6	ауэ гъунэншэщ я бжыгъэр.
PSA.39.7	Ухуеякъым къурмэн тыгъэ лъапӀи;
PSA.39.7	си тхьэкӀумэхэм зэхахын ялъэкӀыну
PSA.39.7	пщӀащ Уэ;
PSA.39.7	гуэныхьхэм папщӀэ жьэрымэ згъэунуи
PSA.39.7	къурмэн сщӀынуи Уэ укъыщӀэдэуакъым.
PSA.39.8	Абы щыгъуэм жысӀащ сэ:
PSA.39.8	мыращ, сыкъэкӀуащ;
PSA.39.8	Тэурэтыр зэрыт тхылъым
PSA.39.8	сэ къызэхьэлӀауэ итщ:
PSA.39.9	Си Тхьэ, сыгуфӀэурэ согъэзащӀэ
PSA.39.9	Уэ пфӀэигъуэр,
PSA.39.9	Уи хабзэр сигу илъщ.
PSA.39.10	Уэ цӀыхухэр къиным зэрыхэпшыжым
PSA.39.10	и хъыбар зэӀущӀэшхуэм щысӀуэтащ сэ;
PSA.39.10	си бзэгум пэрыуэгъу сыхуэхъуакъым;
PSA.39.10	Уэ, Зиусхьэн, ар уощӀэ.
PSA.39.11	КӀуэдыпӀэм дыкъызэрипшыжар
PSA.39.11	цӀыхухэм ящызбзыщӀакъым,
PSA.39.11	щыпкъагъэ къызэрытхууиӀэмрэ
PSA.39.11	дыкъызэребгъэламрэ яхуэсӀуэтащ,
PSA.39.11	зэӀущӀэшхуэм сыщыхэтам,
PSA.39.11	уи лъагъуныгъэ мыкӀуэдыжымрэ
PSA.39.11	щыпкъагъэу зепхьэмрэ сущэхуакъым.
PSA.39.12	Уи гущӀэгъум сыхыумын, Зиусхьэн;
PSA.39.12	уи лъагъуныгъэ мыкӀуэдыжымрэ
PSA.39.12	щыпкъагъэу къысхууиӀэмрэ
PSA.39.12	сыт щыгъуи сакъегъэхъумэ.
PSA.39.13	Сыту жыпӀэмэ гъунэ зимыӀэ тхьэмыщкӀагъэм
PSA.39.13	сыхэхуащ сэ;
PSA.39.13	сяпэ ищащ бзаджагъэ къызэзыщӀэхэр,
PSA.39.13	сыплъэн слъэмыкӀыу сащӀащ;
PSA.39.13	щхьэц налъэу стетым нэхърэ нэхъыбэщ ахэр;
PSA.39.13	сигуми сыкъибгынащ.
PSA.39.14	ФӀы къысхуэщӀи, сыхэшыж, Зиусхьэн;
PSA.39.14	Уи дэӀэпыкъуныгъэм куэдрэ сыпумыгъаплъэ,
PSA.39.14	Зиусхьэн.
PSA.39.15	ЕмыкӀу кърехь, нэпэншэ ирехъу
PSA.39.15	си псэм къещэ псори!
PSA.39.15	Ирырегъэзэж я деж,
PSA.39.15	ауан ирырещӀ
PSA.39.15	мыхъун къызэхъулӀэн зыфӀэигъуэхэр.
PSA.39.16	Ирегъэшынэж емыкӀуу къахьам
PSA.39.16	мыр къызжезыӀэхэр: «Дэгъуэщ! Дэгъуэщ!»
PSA.39.17	ИрегуфӀэ, иренэжэгужэ Уэ къыплъыхъуэхэр,
PSA.39.17	къызэребгъэлынур зи гуапэхэр;
PSA.39.17	зэпымыууи жрыреӀэ:
PSA.39.17	«Зиусхьэныр ин дыдэщ!»
PSA.39.18	Си гугъу пщӀымэ, сэ сытхьэмыщкӀэщ,
PSA.39.18	мылъку сиӀэкъым,
PSA.39.18	ауэ Зиусхьэныр къысхуэгумащӀэщ.
PSA.39.18	Си дэӀэпыкъуэгъур, сыхэзышыжыр Уэращ;
PSA.39.18	си Тхьэ! Зыкъомыгъэгувэ.
PSA.40.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.40.2	Гъуэгу махуэ теуващ тхьэмыщкӀэм
PSA.40.2	хуэгумащӀэр.
PSA.40.2	Махуаем ар хишыжынщ Зиусхьэным.
PSA.40.3	Зиусхьэным ар къихъумэнщ,
PSA.40.3	псэууэ къигъэнэнщ.
PSA.40.3	ЩӀыгум ар щынасыпыфӀэнщ.
PSA.40.3	И бийхэм я Ӏэ ирилъхьэнкъым ар.
PSA.40.4	Узым щиубыдкӀэ,
PSA.40.4	гуащӀэ къритынщ Зиусхьэным.
PSA.40.4	Сымаджэ хъумэ, Абы игъэхъужынщ.
PSA.40.5	Сэ жысӀащ: Зиусхьэн! ГущӀэгъу къысхуэщӀ,
PSA.40.5	сыгъэхъужь,
PSA.40.5	сэ Уи пащхьэ гуэныхь щызлэжьащ.
PSA.40.6	Ӏей къысхужаӀэ си бийхэм:
PSA.40.6	«Мыр щылӀэнур, и цӀэ щыкӀуэдыжынур дапщэщ?»
PSA.40.7	Силъагъун фӀэигъуэу зыгуэр къысхуэкӀуэмэ,
PSA.40.7	пщӀэ зимыӀэ псалъэ жеӀэ:
PSA.40.7	игу хъыбар Ӏейхэр еӀуатэ,
PSA.40.7	щӀэкӀыжмэ, ар цӀыхум яхуеӀуэтэж.
PSA.40.8	ЗэкӀэ сызылъагъу мыхъухэр
PSA.40.8	си нэщӀыбагъкӀэ щоӀущащэ,
PSA.40.8	Бзаджагъэ къызащӀэну ягу иралъхьэ.
PSA.40.9	ЖаӀэ: зыгъэлӀэн уз къеуэлӀащ абы,
PSA.40.9	ар къэтэджыжынукъым.
PSA.40.10	Нэхъ сызыщыгугъ си ныбжьэгъуу
PSA.40.10	си шыгъупӀастэ зыдэзгуэшауэ щытам
PSA.40.10	и щӀыб къысхуигъазэри, бий къысхуэхъуащ.
PSA.40.11	Ауэ, Уэ Зиусхьэн, гущӀэгъу къысхуэщӀ,
PSA.40.11	сыкъызэфӀэгъэувэжи,
PSA.40.11	абыхэм яхуэфащэр ялъызгъэсынщ.
PSA.40.12	НэфӀкӀэ укъызэрызэплъыр къызегъащӀэ
PSA.40.12	си бийр къызэрыстемыкӀуэм.
PSA.40.13	Сызэрыхейм папщӀэ Уэ сыпӀыгъщ,
PSA.40.13	Уи пащхьэ игъащӀэкӀэ сибгъэуващ.
PSA.40.14	ЩӀэблэ зэкӀэлъыкӀуэхэм я щытхъур ейщ
PSA.40.14	Зиусхьэным,
PSA.40.14	Израилым и Тхьэм! Ӏэмин, Ӏэмин!
PSA.41.1	УэрэдыӀуэхэмрэ пшынауэхэмрэ я пашэм папщӀэ. Корэх и къуэхэм я уэрэд
PSA.41.2	Бланэр псым зэрыхуэпабгъэм хуэдэу,
PSA.41.2	си псэр Уэ къыпхуэзэшащ, ди Тхьэ!
PSA.41.3	Тхьэм, Тхьэ псэум хуэзэшащ си псэр:
PSA.41.3	СыкӀуэу, дапщэщ Тхьэм и нэгу сыщиплъэнур?
PSA.41.4	«Уи Тхьэр дэнэ щыӀэ?» жаӀэу
PSA.41.4	щӀэмычэу къызэупщӀ щыхъукӀэ,
PSA.41.4	си нэпсыр жэщи махуи къыщӀож.
PSA.41.5	Гукъеуэшхуэм сызэлъищтауэ,
PSA.41.5	а Ӏуэхухэр сигу къызогъэкӀыж,
PSA.41.5	сыту жыпӀэмэ цӀыху Ӏувым сащӀыгъуу,
PSA.41.5	махуэшхуэ зиӀэ цӀыхум
PSA.41.5	я гуфӀэгъуэрэ я щытхъу макъымрэ сыхэту
PSA.41.5	сэ сихьащ Тхьэм и унэшхуэм.
PSA.41.6	Сыт узыгъэхыщӀэр, сигу,
PSA.41.6	сыт узыгъэгумэщӀыр?
PSA.41.6	Тхьэм щыгугъ, зышыӀэ,
PSA.41.6	сыту жыпӀэмэ сэ Абы щӀыхь хуэсщӀынщ иджыри, –
PSA.41.6	си КъегъэлакӀуэу си Тхьэм.
PSA.41.7	Си псэр гукъыдэжыншэу мэхыщӀэ;
PSA.41.7	абы къыхэкӀкӀэ Иордан щӀыгум,
PSA.41.7	си хэку сыпэжыжьэу,
PSA.41.7	Хьэрмон, Мицар
PSA.41.7	сигу укъэкӀыжащ.
PSA.41.8	Уи псы уэрхэм я макъкӀэ
PSA.41.8	Къуэ щӀэншэхэр зэподжэж;
PSA.41.8	Уи псы уэрхэри уи псы уалъэхэри
PSA.41.8	сэ сщхьэдэхакӀэщ.
PSA.41.9	Зиусхьэным и лъагъуныгъэ мыкӀуэдыжыр
PSA.41.9	махуэм къыслъоӀэс,
PSA.41.9	жэщым Абы уэрэд хужызоӀэ,
PSA.41.9	гъащӀэ къызэзыт Тхьэм
PSA.41.9	си тхьэлъэӀур изохьэлӀэ.
PSA.41.10	ЖызоӀэ Тхьэм, сыкъэзыхъумэ абрэмывэм:
PSA.41.10	«Сыт щхьэкӀэ сыпщыгъупща?
PSA.41.10	Сэ бийм сригъэзурэ,
PSA.41.10	сигъэнэщхъейуэ сыт щхьэкӀэ сыкъекӀуэкӀрэ?»
PSA.41.11	Си къупщхьэхэр зэхагъэщащэ хуэдэ,
PSA.41.11	мыхъунхэр къызжаӀэ си бийхэм,
PSA.41.11	зэпымыууэ сэ къызаӀуэкӀ:
PSA.41.11	«Дэнэ щыӀэ уи Тхьэр?»
PSA.41.12	Сыт узыгъэхыщӀэр, сигу,
PSA.41.12	сыт узыгъэгумэщӀыр?
PSA.41.12	Тхьэм щыгугъ, зышыӀэ;
PSA.41.12	сыту жыпӀэмэ сэ Абы щытхъу хуэсщӀынщ ыджыри, –
PSA.41.12	си КъегъэлакӀуэу си Тхьэм.
PSA.42.1	Уэ, си Тхьэ, си Ӏуэху къызэхэху,
PSA.42.1	фӀэлӀыкӀ къыпхузимыӀэ цӀыху лъэпкъым
PSA.42.1	сыщыпхъумэурэ, сызэрыхейр ӀупщӀ щӀы.
PSA.42.1	Хьилагъэ зезыхьэ цӀыхухэм,
PSA.42.1	мызахуэхэм саӀэщӀэхыж.
PSA.42.2	Сыту жыпӀэмэ щхьэегъэзыпӀэкӀэ
PSA.42.2	зызыхуэзгъазэ Тхьэр Уэращ.
PSA.42.2	Сыт щхьэкӀэ сыхыфӀэбдза?
PSA.42.2	Бийм сригъэзурэ,
PSA.42.2	сигъэнэщхъейуэ сыт щхьэкӀэ сыкъекӀуэкӀрэ?
PSA.42.3	Уи нэхунэрэ щыпкъагъэу пхэлъымрэ
PSA.42.3	къыслъэгъэӀэс;
PSA.42.3	абыхэм срырешажьи,
PSA.42.3	срешэ уи Ӏуащхьэ лъапӀэмрэ
PSA.42.3	уи унэшхуэ узыщыпсэумрэ я деж.
PSA.42.4	СекӀуэлӀэнщ Тхьэм и къурмэнщӀыпӀэм,
PSA.42.4	Тхьэуэ лъэщу сызыгъэгуфӀэм деж;
PSA.42.4	Уэ, си Тхьэ, уи щытхъур
PSA.42.4	шыкӀэ пшынэмкӀэ згъэӀунщ.
PSA.42.5	Сыт узыгъэхыщӀэр, сигу,
PSA.42.5	сыт узыгъэгумэщӀыр?
PSA.42.5	Тхьэм щыгугъ, зышыӀэ;
PSA.42.5	сыту жыпӀэмэ сэ Абы щӀыхь хуэсщӀынщ иджыри –
PSA.42.5	си КъегъэлакӀуэу си Тхьэм.
PSA.43.1	УэрэдыӀуэхэмрэ пшынауэхэмрэ я пашэм папщӀэ. Корах и къуэхэм я уэрэд
PSA.43.2	Уэ Тхьэ, дэ зэхэтхащ ди тхьэкӀумэкӀэ,
PSA.43.2	ди адэхэм пасэ зэманым
PSA.43.2	Уэ бгъэхъахэр
PSA.43.2	къытхуаӀуэтэжащ дэ.
PSA.43.3	Хамэ лъэпкъхэр ипхуащ уи ӀэкӀэ,
PSA.43.3	абыхэм я хэкум ди адэжьхэр
PSA.43.3	ибгъэтӀысхьащ;
PSA.43.3	хамэ лъэпкъхэр бгъэунэхъуащ,
PSA.43.3	ауэ ди адэжьхэр бгъэунащ.
PSA.43.4	Сыту жыпӀэмэ абыхэм я джатэкӀэкъым
PSA.43.4	щӀыгур зэраубыдар,
PSA.43.4	я гуащӀэркъым текӀуэныгъэр
PSA.43.4	къахуэзыхьар –
PSA.43.4	Уи Ӏэ ижьымкӀэщ, уи гуащӀэкӀэщ,
PSA.43.4	уи нэгу и нэхугъэкӀэщ;
PSA.43.4	сыту жыпӀэмэ Уэ абыхэм нэфӀкӀэ уеплъащ.
PSA.43.5	Уэращ си пащтыхьыр, си Тхьэр!
PSA.43.5	Израил лъэпкъым текӀуэныгъэр къихьыну
PSA.43.5	унафэ щӀы.
PSA.43.6	Узигъусэмэ, ди бийхэм вым хуэдэу
PSA.43.6	дэ дебжьэкъуэуэнщ;
PSA.43.6	Къытпэувхэр лъакъуэкӀэ хэдгуэнщ дэ –
PSA.43.6	Уи цӀэм и хьэтыркӀэ.
PSA.43.7	Сыту жыпӀэмэ сызыщыгугъыр си шабзэркъым,
PSA.43.7	сыкъезыгъэлыр си джатэркъым.
PSA.43.8	Уэ ди бийхэм даӀэщӀэпхыжащ,
PSA.43.8	дыкъэзылъэгъу мыхъухэр бгъэулъиящ.
PSA.43.9	Тхьэм щӀыхь хуэтщӀащ сыт щыгъуи,
PSA.43.9	Уи цӀэм щӀыхь хуэтщӀынщ игъащӀэкӀэ.
PSA.43.10	Ауэ иджыкӀэ Уигу дихуащ дэ,
PSA.43.10	емыкӀу къэдбгъэхьащ,
PSA.43.10	ди дзэми уаныдежьэркъым,
PSA.43.11	бийм дребгъэхужьащ Уэ,
PSA.43.11	ди жагъуэгъухэм дэ дахъунщӀащ.
PSA.43.12	Мэл хуэдэ дыфӀебгъэбзащ,
PSA.43.12	хамэ лъэпкъхэм икъухьауэ дахуэбгуэшащ.
PSA.43.13	Уи цӀыху лъэпкъыр пщащ и мыуасэкӀэ,
PSA.43.13	и пщӀэкӀи бгъэпудащ.
PSA.43.14	ИкӀагъэ къыдапэсыну
PSA.43.14	дызыдэпсэу хамэхэм дептащ,
PSA.43.14	дызыхэсхэр къытщыдыхьэшхыу,
PSA.43.14	дызэрамыпэсын пщӀащ.
PSA.43.15	Хамэ лъэпкъхэр къытщӀэнакӀэу,
PSA.43.15	хамэ лъэпкъхэм я щхьэ тхуагъэсысыжу
PSA.43.15	Уэ пщӀащ.
PSA.43.16	Махуэ псом сызыщоукӀытэж,
PSA.43.16	си напэр укӀытэм ес,
PSA.43.17	мыхъун къызжезыӀэу
PSA.43.17	сызыубым я макъ зэхэсхмэ,
PSA.43.17	си бийрэ къызэгуэуэнумрэ сыщыӀуплъэкӀэ.
PSA.43.18	Дэ утщымыгъупщагъэми,
PSA.43.18	Уи зэгурыӀуэныгъэ дымыкъутами,
PSA.43.18	а псори къыдэуэлӀащ.
PSA.43.19	Дэ дигу икӀуэтакъым,
PSA.43.19	Уи гъуэгум дыдэхакъым,
PSA.43.20	итӀани хьэӀуцыдзхэм я щӀыгум
PSA.43.20	дибгуашэри,
PSA.43.20	хьэдэ джэбыныр къыттепхъуащ.
PSA.43.21	Ди Тхьэм и цӀэр тщыгъупщэу,
PSA.43.21	хамэм и тхьэм делъэӀуну
PSA.43.21	ди Ӏэр хуэтшиятэмэ,
PSA.43.22	Тхьэм ар ищӀэнтэкъэ?
PSA.43.22	Сыту жыпӀэмэ гум и щэхухэр ещӀэ Абы.
PSA.43.23	Уэращ дызейр,
PSA.43.23	ди псэр хахыну шынагъуэм дыхэтщ
PSA.43.23	махуэ къэси,
PSA.43.23	фӀабзыну мэлым хуэдэущ дызэралъытэр.
PSA.43.24	Дыкъэлъагъу, сыт узыхуэжейр, Зиусхьэн?
PSA.43.24	Къэуш, думыщӀ ӀэщӀыб игъащӀэкӀэ.
PSA.43.25	Сыт щӀыщӀэбуфэр уи нэгу?
PSA.43.25	Къиным дызэрыхэтыр,
PSA.43.25	егъэзыгъэу дызэрыпсэур
PSA.43.25	сыт щхьэкӀэ зыщыбгъэгъупщэрэ?
PSA.43.26	Ди Ӏур егъэзыхауэ дыщылъщ,
PSA.43.26	щӀыгум дытраӀулӀауэ.
PSA.43.27	Зыкъэший, дэӀэпыкъуэгъу къытхуэхъу,
PSA.43.27	Уи лъагъуныгъэ мыкӀуэдыжыным и хьэтыркӀэ
PSA.43.27	Уэ дыхэшыж.
PSA.44.1	УэрэдыӀуэхэмрэ пшынауэхэмрэ я пашэм папщӀэ. «Шуманым» уэрэдым и макъамэр щӀэлъу жаӀэ. Корах и къуэхэм я уэрэд. Лъагъуныгъэ уэрэд
PSA.44.2	Си гущӀэм къыщызэпощэ псалъэ дахэхэр;
PSA.44.2	сэ жызоӀэ: Пащтыхьым папщӀэщ си уэрэдыр;
PSA.44.2	си бзэгур – тхакӀуэ Ӏэзэм и къабзийщ.
PSA.44.3	ЦӀыхум и къуэхэм уэ уранэхъ дахэщ;
PSA.44.3	уи жьэм фӀыгъуэр къыжьэдокӀ;
PSA.44.3	абы папщӀэ Тхьэм и нэфӀ къыпщыхуащ
PSA.44.3	игъащӀэкӀэ.
PSA.44.4	Уи джатэр зыгуэпхэ, лӀы бланэ,
PSA.44.4	уи дахагъэрэ уи щӀыхьрэ уаӀэту.
PSA.44.5	ТекӀуэныгъэр къыдэх, гужэрым итӀысхьи,
PSA.44.5	щыпкъагъэм, захуагъэм папщӀэ;
PSA.44.5	Уи Ӏэ ижьым и Ӏуэху гъэщӀэгъуэн дыдэхэр
PSA.44.5	уэ уигъэлъагъунщ.
PSA.44.6	Жаныбзэщ уэ уи шабзэшэхэр;
PSA.44.6	Пащтыхьым и бийхэм ягу ирахащ абыхэм,
PSA.44.6	щехуэхынщ цӀыху лъэпкъхэр уи пащхьэ.
PSA.44.7	Тетыгъуэу Тхьэм къыуитар
PSA.44.7	Уи тетыгъуэм и дамыгъэ къащӀэр –
PSA.44.7	щыпкъагъэм и къащӀэ захуэщ.
PSA.44.8	Щыпкъагъэр фӀыуэ уолъагъу,
PSA.44.8	бзаджагъэр уи жагъуэщ уэ;
PSA.44.8	абы папщӀэ Тхьэуэ уи Тхьэм
PSA.44.8	гуфӀэгъуэр уигъэгъуэтащ, уи гъусэхэм ебэкӀыу.
PSA.44.9	Уи щыгъыну хъуам –
PSA.44.9	смирнэ, алое, касие дагъэм
PSA.44.9	я мэ ӀэфӀ къапех.
PSA.44.9	Пыл къупщхьэкӀэ ягъэдэха унэ дэгъуэхэм
PSA.44.9	шыкӀэ пшынэм ущагъэгуфӀэ.
PSA.44.10	Уэ къыпхуэлэжьэну зыхуэбгъэфэща
PSA.44.10	бзылъхугъэхэм
PSA.44.10	пащтыхьхэм япхъухэр яхэтщ.
PSA.44.10	Я нэхъ дыщэ къабзэр зи фащэу,
PSA.44.10	щхьэгъусэ пхуэхъуну пщащэр
PSA.44.10	уи ижьырабгъу лъэныкъуэмкӀэ щытщ.
PSA.44.11	ДаӀуэ, пщащэ, плъэ, уи тхьэкӀумэ теубыди,
PSA.44.11	зыщыгъэгъупщэ уи лъэпкъи уи адэ и уни.
PSA.44.12	Уи дахагъэм къыхуеинущ пащтыхьыр;
PSA.44.12	сыту жыпӀэмэ Ар уи Зиусхьэнщ,
PSA.44.12	аращи, Абы щхьэщэ уэ хуэщӀ.
PSA.44.13	Тирэ къалэм и цӀыхухэр
PSA.44.13	лъэпкъым щыщу я нэхъ бей дыдэхэри,
PSA.44.13	уигу ягъэзэгъэн папщӀэ, уэ къолъэӀунущ.
PSA.44.14	Щхьэгъусэ хуэхъуну пщащэр
PSA.44.14	сэрейм щӀохьэ,
PSA.44.14	абы и щыгъыныр дыщэ ӀуданэкӀэ дащ,
PSA.44.15	фащэ зэщӀэпщӀыпщӀэр щыгъыу
PSA.44.15	пащтыхьым хуашэ
PSA.44.15	абы и ужь итхэу пщащэхэр,
PSA.44.15	абы и пщащэ ныбджэгъухэр
PSA.44.16	Къашэ нэжэгужэу, я гуфӀэгъуэшхуэу.
PSA.44.16	КъыщӀохьэ сэрейм.
PSA.44.17	Уи адэжьхэм я пӀэкӀэ
PSA.44.17	уи къуэхэр къэхъунщ,
PSA.44.17	щӀыгум дэнэкӀи ахэр
PSA.44.17	уэ пщыуэ щыбгъэувынщ.
PSA.44.18	ЩӀэблэ псоми уи цӀэр
PSA.44.18	ящымыгъупщэжыну сэ сщӀынщ;
PSA.44.18	абы папщӀэ цӀыху лъэпкъхэм игъащӀэкӀэ
PSA.44.18	уи цӀэм щӀыхь хуащӀынщ.
PSA.45.1	УэрэдыӀуэхэмрэ пшынауэхэмрэ я пашэм папщӀэ. Корах и къуэхэм папщӀэ. «Аламот» и макъамэм тегъэпсыхьащ
PSA.45.2	ДэркӀэ щхьэегъэзыпӀэщ, гуащӀэ къыдэзытыр
PSA.45.2	Тхьэращ,
PSA.45.2	гугъуехьхэр къытщӀэзэрыхьмэ,
PSA.45.2	Ар гъэунэхуауэ ди дэӀэпыкъуэгъущ.
PSA.45.3	Абы къыхэкӀкӀэ дышынэнкъым,
PSA.45.3	щӀыгур зджызджами,
PSA.45.3	бгыхэр къызэтелъалъэурэ
PSA.45.3	хым хэджэразэми,
PSA.45.4	хыр къэукъубейрэ
PSA.45.4	псыдзэр къытщӀэуэми,
PSA.45.4	хы уалъэм бгыр зэрадзэми.
PSA.45.5	Тхьэм и къалэм щоушэ
PSA.45.5	псы уэрхэр –
PSA.45.5	Псом я Нэхъ Лъагэм и псэупӀэм.
PSA.45.6	Тхьэр абы и гупсэщ;
PSA.45.6	щэнэуэнкъым а къалэр
PSA.45.6	Нэхущыгъуэм Тхьэр абы
PSA.45.6	дэӀэпыкъуэгъу хуэхъунущ.
PSA.45.7	ЦӀыху лъэпкъхэр зэрызехьэ хъуащ;
PSA.45.7	пащтыхьыгъуэхэр зэщӀохъае.
PSA.45.7	Псом я Нэхъ Лъагэм и макъ къэӀуащ,
PSA.45.7	щӀыгур мэткӀу.
PSA.45.8	ЛъэкӀыныгъэ псори зиӀэ Зиусхьэныр
PSA.45.8	ди гъусэщ,
PSA.45.8	ди адэжьу Екъуб и Тхьэрщ
PSA.45.8	щхьэегъэзыпӀэу диӀэр.
PSA.45.9	ФыкъакӀуи, зэвгъэлъагъу
PSA.45.9	Зиусхьэным и Ӏуэхухэр –
PSA.45.9	Ӏуэху щӀагъуэу щӀыгум щилэжьахэр.
PSA.45.10	ЩӀыгу гъунэм нэсу зауэхэр щегъэувыӀэ,
PSA.45.10	зэпеч шабзэпсыр, зэпеуд бжыр,
PSA.45.10	мафӀэм пэредзэри, мэӀухэр егъэс.
PSA.45.11	«Фыкъэувурэ, Сэ сызэры – Тхьэр зэвгъащӀэ:
PSA.45.11	цӀыху лъэпкъхэми сагъэлъапӀэ,
PSA.45.11	сыщагъэлъапӀэ щӀыгуми».
PSA.45.12	ЛъэкӀыныгъэ псори зиӀэ Тхьэр
PSA.45.12	ди гъусэщ,
PSA.45.12	ди адэжьу Екъуб и Тхьэрщ
PSA.45.12	щхьэегъэзыпӀэу диӀэр.
PSA.46.1	УэрэдыӀуэхэмрэ пшынауэхэмрэ я пашэм папщӀэ. Корах и къуэхэм папщӀэ. Уэрэд
PSA.46.2	Ӏэгу феуэ цӀыху лъэпкъ псори,
PSA.46.2	гуфӀэгъуэм и макъ лъэщкӀэ
PSA.46.2	Тхьэм зыхуэвгъазэ;
PSA.46.3	сыту жыпӀэмэ Зиусхьэну
PSA.46.3	Псом я нэхъ Лъагэр шынагъуэщ, –
PSA.46.3	щӀыгу псоми и Пащтыхьышхуэр.
PSA.46.4	ЦӀыху лъэпкъхэр ди Ӏэ кърилъхьащ,
PSA.46.4	лъэпкъ цӀыкӀухэр ди лъэгу къыщӀигъэуващ.
PSA.46.5	ӀыхьэфӀ тхуэхъунур
PSA.46.5	Израил лъэпкъыу фӀыуэ илъэгъуар
PSA.46.5	зыгъэгуфӀэ Ӏыхьэр.
PSA.46.6	ГуфӀэгъуэ макъышхуэм хэту,
PSA.46.6	Зиусхьэну Тхьэр дэкӀуеящ и унэшхуэм,
PSA.46.6	сыринэ макъхэр къэӀу зэпыту.
PSA.46.7	Ди Тхьэм щыхь уэрэдыр хужыфӀэ,
PSA.46.7	щӀыхь уэрэдыр хужыфӀэ,
PSA.46.7	ди пащтыхьым щӀыхь уэрэдыр хужыфӀэ,
PSA.46.7	хужыфӀэ.
PSA.46.8	Сыту жыпӀэмэ Тхьэр щӀыгу псоми
PSA.46.8	я пащтыхьщ;
PSA.46.8	щӀыхь уэрэд жыфӀэурэ,
PSA.46.8	щӀыхь хуэфщӀ.
PSA.46.9	Тхьэм цӀыху лъэпкъхэр егъэӀурыщӀэ,
PSA.46.9	и тахътэ лъапӀэм тесщ Ар.
PSA.46.10	Ибрэхьим игъэлъапӀэ Тхьэм
PSA.46.10	и цӀыху лъэпкъым деж щызэрыугъуеящ
PSA.46.10	цӀыху лъэпкъхэм япщхэр;
PSA.46.10	сыту жыпӀэмэ щӀыгум щынэхъ лъэрыхьхэри
PSA.46.10	Тхьэм и Ӏэ илъщ;
PSA.46.10	Ар абыхэм я щхьэщ.
PSA.47.1	Уэрэд. Корах и къуэхэм я уэрэд
PSA.47.2	Ин дыдэщ Зиусхьэныр,
PSA.47.2	ди Тхьэм и къалэм
PSA.47.2	Абы щӀыхьышхуэ щыхуащӀ.
PSA.47.3	Абы и Ӏуащхьэ лъапӀэр лъагэщ икӀи дахэ дыдэщ,
PSA.47.3	щӀыгу псори щогуфӀыкӀ Цион Ӏуащхьэм,
PSA.47.3	Тхьэм и Ӏуащхьэ щыпкъэщ
PSA.47.3	Пащтыхьышхуэм и къалэщ.
PSA.47.4	Абы быдапӀэу дэтхэм
PSA.47.4	Тхьэр зэрахъумакӀуэр ящӀэ.
PSA.47.5	Сыту жыпӀэмэ пащтыхьхэр
PSA.47.5	зэӀущӀэри,
PSA.47.5	псори абы ебгъэрыкӀуащ яубыну;
PSA.47.6	ялъэгъуащ Цион Ӏуащхьэр,
PSA.47.6	гъэщӀэгъуэн дыди къащыхъуащ,
PSA.47.6	къэшынэри щӀатхъужащ.
PSA.47.7	Ахэр хэхуащ шынагъуэм,
PSA.47.7	лъхугъэм хэт бзылъхугъэр
PSA.47.7	зыхэхуэ гузэвэгъуэм хуэдэм.
PSA.47.8	Жьыбгъэшхуэм Таршиш
PSA.47.8	кхъухьхэр зэрихуэм хуэдэу,
PSA.47.8	зэхэптхъуащ Уэ псори.
PSA.47.9	Зэрызэхэтхам хуэдэу,
PSA.47.9	ЛъэкӀыныгъэ псори зиӀэ Зиусхьэным и къалэу
PSA.47.9	ди Тхьэм и къалэ.
PSA.47.9	Тхьэм абы щилэжьа Ӏуэхухэр тлъэгъуащ дэ,
PSA.47.9	Тхьэм игъащӀэкӀэ игъэуващ ар,
PSA.47.9	щынагъуэ къылъэмыӀэсыну.
PSA.47.10	Уи унэшхуэм дыщӀэту, ди Тхьэ,
PSA.47.10	Уи лъагъуныгъэ мыкӀуэдыжыным догупсыс дэ.
PSA.47.11	Уи цӀэм хуэдэу, уи щӀыхьышхуэри,
PSA.47.11	Тхьэ, щӀым и гъунэм нэсащ.
PSA.47.11	Уи Ӏэ ижьым текӀуэныгъэри хахуагъэри къехь.
PSA.47.12	ИрегуфӀэ Цион Ӏуащхьэр,
PSA.47.12	уи хьэкум захуэщ, иудэпхъухэр,
PSA.47.12	Зиусхьэн, къыпхуогуфӀэ.
PSA.47.13	Цион Ӏуащхьэ фыкъыдекӀуэкӀыурэ,
PSA.47.13	ихъуреягъкӀэ къэфкӀухь;
PSA.47.13	Абы и чэщанэ лъагэхэр
PSA.47.13	къэфлъытэ;
PSA.47.14	абы и дэпкъхэм фигу яхуэвгъазэ;
PSA.47.14	и быдапӀэхэр къэфплъыхь,
PSA.47.14	ди ужь къихъуэну щӀэблэхэм яхуэфӀуэтэжыну,
PSA.47.15	лӀэщӀыгъуэм лӀэщӀыгъуэр кӀэлъыкӀуэу
PSA.47.15	мы Тхьэр ди Тхьэщ.
PSA.47.15	Ар гъуазэ къытхуэхъунщ игъащӀэкӀэ.
PSA.48.1	УэрэдыӀуэхэмрэ пшынауэхэмрэ я пашэм папщӀэ. Корах и къуэхэм я уэрэд. Уэрэд
PSA.48.2	Мыбы фыкъедаӀуэ
PSA.48.2	цӀыху лъэпкъ псори;
PSA.48.2	мыр зэхэфх,
PSA.48.2	дунеишхуэм тет псори –
PSA.48.3	цӀыху къызэрыкӀуи, цӀэрыӀуи,
PSA.48.3	беи, тхьэмыщкӀи!
PSA.48.4	Си псалъэм акъылышхуэ хэлъщ,
PSA.48.4	си гупсысэхэм – зэхэщӀыкӀ.
PSA.48.5	Псалъэжьым хуэзгъэзэнщ си тхьэкӀумэ;
PSA.48.5	пшынэдыкъуакъуэм и макъкӀэ
PSA.48.5	зэхезгъэщӀыкӀынщ си щэху.
PSA.48.6	Къин махуэхэм сыт сыщӀэшынэнур,
PSA.48.6	сыщӀэзыхуэхэм
PSA.48.6	я бзаджагъэм сыкъыщаувыхькӀэ?
PSA.48.7	Я беигъэм щогугъ ахэр,
PSA.48.7	мылъкушхуэ яӀэм зыщегъэтхъуж!
PSA.48.8	Дауэ зищӀми,
PSA.48.8	и псэ ищэхужын лъэкӀынкъым цӀыхум,
PSA.48.8	абы и уасэ Тхьэм иритыни лъэкӀынкъым.
PSA.48.9	Абы и псэр щэхужыгъуейщ,
PSA.48.9	абы и уасэ тыгъуейщ –
PSA.48.10	игъащӀэкӀэ псэуну,
PSA.48.10	хьэдрыхэ имылъагъуну.
PSA.48.11	Хэти елъагъу акъылыфӀэхэри зэрылӀэр;
PSA.48.11	ахьмакъхэри акъылыншэхэри зэрылӀэу,
PSA.48.11	я мылъкур нэгъуэщӀым къыхуонэ.
PSA.48.12	Абыхэм я бэныр
PSA.48.12	къэхъуну щӀэблэхэм псэупӀэ яхуэхъунущ,
PSA.48.12	щӀыгу я уней яӀами.
PSA.48.13	Щытхъуи мылъкуи иӀами,
PSA.48.13	псэущхьэ кӀуэдыжым хуэдэ хъунщ цӀыхур.
PSA.48.14	Мыращ зи щхьэ щыгугъыжым
PSA.48.14	къехъулӀэнур,
PSA.48.14	Ӏыхьэу яӀэмкӀэ зыхуэарэзыжхэм
PSA.48.14	кӀэух яхуэхъунур:
PSA.48.15	мэлым хуэдэу, яхунщ хьэдрыхэ,
PSA.48.15	ажалыр Ӏэхъуэу яӀэнщ,
PSA.48.15	бэным щӀэх ехыжынурэ,
PSA.48.15	я Ӏэпкълъэпкъыр кӀуэдыжынущ,
PSA.48.15	абыхэм я псэупӀэр – хьэдрыхэщ.
PSA.48.16	Ауэ Тхьэм си псэр ищэхужынщ,
PSA.48.16	ажалым сыӀэщӀихынщи,
PSA.48.16	сызришэлӀэжынщ.
PSA.48.17	ЦӀыхур бей хъуми,
PSA.48.17	абы и быным и щӀыхь багъуэми,
PSA.48.17	ущымышынэ абы, зомыгъэгъэгузавэ,
PSA.48.18	зыри зыдищтэнукъым, лӀамэ;
PSA.48.18	и щӀыхьыр кӀэлъыкӀуэнукъым абы.
PSA.48.19	Псэуху насыпыфӀэу зилъытэми,
PSA.48.19	зыхуейр къызэрехъулӀэм папщӀэ
PSA.48.19	и щытхъу яӀуатэми,
PSA.48.20	ар и адэжьхэм –
PSA.48.20	нэхунэр зымылъагъужынухэм –
PSA.48.20	я деж кӀуэжынущ.
PSA.48.21	Щытхъуи мылъкуи иӀэми,
PSA.48.21	псэущхьэ кӀуэдыжым хуэдэ хъунущ цӀыхур.
PSA.49.1	Къопсалъэ ЛъэкӀыныгъэ псори зиӀэу
PSA.49.1	Тхьэуэ Зиусхьэныр
PSA.49.1	щӀыгум и цӀыхухэм къоджэ
PSA.49.1	дыгъэ къуэкӀыпӀэм щегъэжьауэ
PSA.49.1	къухьапӀэм нэсу.
PSA.49.2	Цион Ӏуащхьэу дахагъэм и щапхъэм
PSA.49.2	Тхьэр нэхунэу, дыгъэм хуэдэу къыщопс.
PSA.49.3	Къос ди Тхьэр, Абы зиущэхуркъым:
PSA.49.3	Абы и пэ итщ мафӀэлыгъейр,
PSA.49.3	жьыбгъэшхуэр къещӀэкӀащ Абы.
PSA.49.4	Ар уэгуми щӀыгуми
PSA.49.4	щыхьэту къоджэ
PSA.49.4	и цӀыху лъэпкъым хьэкум тригъэщӀыхьыну.
PSA.49.5	Къысхуэщыпкъэхэр къысхуэвугъуей
PSA.49.5	къурмэн щӀыгъуэм сызыгурыӀуахэр.
PSA.49.6	Абы и щыпкъагъэ уэгум къыщоӀу.
PSA.49.6	Езы Тхьэращ хеящӀэр.
PSA.49.7	«КъэдаӀуэ, сыкъэпсэлъэнущ, си цӀыху лъэпкъ;
PSA.49.7	Израил, уэ узгъэкъуаншэу щыхьэт сыхъунущ;
PSA.49.7	Сэ сы-Тхьэщ, сэращ уэ уи Тхьэр!
PSA.49.8	Къурмэну пщӀыхэракъым
PSA.49.8	зэрызгъэкъуаншэр,
PSA.49.8	къурмэну пщӀыхэр
PSA.49.8	Сэ куэду солъагъу.
PSA.49.9	Уи унэ къикӀа тани
PSA.49.9	уи пщӀантӀэ къыдэкӀа ажи
PSA.49.9	Сэ сыхуэныкъуэкъым.
PSA.49.10	Сэ сысейщ хьэкӀэкхъуэкӀэ псори,
PSA.49.10	бгы минхэм ит былымхэри.
PSA.49.11	Сэ сощӀэ: бгым щызелъатэ
PSA.49.11	бзу псори,
PSA.49.11	губгъуэм ис псэущхьэ псори
PSA.49.11	сысейщ.
PSA.49.12	МэжэщӀалӀагъэм сригъэзкӀи,
PSA.49.12	уэ бжесӀэнукъым;
PSA.49.12	сыту жыпӀэмэ Сэращ дунеишхуэри
PSA.49.12	абы тет псори зейри.
PSA.49.13	Былымыл зэгуэрым сшха,
PSA.49.13	ажэм и лъым сефа?
PSA.49.14	Тхьэм хуэпщӀ щӀыхьыр
PSA.49.14	уи къурмэныпхъэ ирехъу,
PSA.49.14	Псом я нэхъ Лъагэм
PSA.49.14	псалъэу ептар гъэзащӀэ.
PSA.49.15	Къин щыплъагъу махуэм къызэджэ,
PSA.49.15	укъыхэсшынщ,
PSA.49.15	уэри щӀыхь къысхуэпщӀынщ».
PSA.49.16	Ауэ Тхьэм цӀыху бзаджэм къыжреӀэ:
PSA.49.16	«Си унафэхэр сыт щӀэпӀуатэр,
PSA.49.16	унафэу фхуэсщӀам и гугъу щӀэпщӀыр?
PSA.49.17	Си ущиехэм нэмыплъ епту,
PSA.49.17	си псалъэхэм зыщыбодзей.
PSA.49.18	ДыгъуакӀуэр щыплъагъукӀэ, угуохьэ,
PSA.49.18	куэпэчхэми уащӀыгъущ.
PSA.49.19	Бзаджагъэ жыпӀэну,
PSA.49.19	уи жьэ зэтыбох,
PSA.49.19	уи бзэгум хьилагъэхэр къепсэлъ.
PSA.49.20	УтӀысауэ, уи къуэш уоуб,
PSA.49.20	уи анэ и дэлъху и мыхьэкъ,
PSA.49.20	хуэмыфащэ йопэс.
PSA.49.21	Ар щыблэжьым, Сэ зыри жысӀакъым,
PSA.49.21	уэ сыпхуэдэу плъытащ абы щхьэкӀэ.
PSA.49.21	УкъыщӀызогъэщ иджы,
PSA.49.21	уи пащхьэ къызолъхьэ гуэныхьу блэжьар.
PSA.49.22	ЗэхэфщӀыкӀ ар фэ, Тхьэр
PSA.49.22	зыщыгъупщэхэм,
PSA.49.22	армырмэ фызэхэстхъуэнщ,
PSA.49.22	фыхэзышыжын фымыгъуэту.
PSA.49.23	Къурмэн хуэдэу,
PSA.49.23	щӀыхь къысхуэзыщӀым сегъэлъапӀэ,
PSA.49.23	зи гъуэгу ириплъэжыр къригъэлын
PSA.49.23	Тхьэм зэрылъэкӀыр езгъэлъагъунщ».
PSA.50.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.50.2	Батшэбэ бзылъхугъэм деж ихьа нэужь,
PSA.50.2	Натан бегъымбарыр къыщыхуэкӀуэм,
PSA.50.2	Даут иуса уэрэд.
PSA.50.3	Лъагъуныгъэ мыкӀуэдыжу пхэлъымкӀэ,
PSA.50.3	ди Тхьэ, гущӀэгъу къысхуэщӀ,
PSA.50.3	си хабзэншагъэхэр схуэгъэкӀуэд
PSA.50.3	уи гущӀэгъуныгъэкӀэ.
PSA.50.4	СкӀэрыгъэкъэбзыкӀыж бзаджагъэу злэжьар,
PSA.50.4	си гуэныхь къысхуэгъэгъуи, къабзэ сыщӀыж.
PSA.50.5	Сыту жыпӀэмэ бзаджагъэу злэжьар
PSA.50.5	зыдызощӀэж,
PSA.50.5	гуэныхьу злэжьахэр си пащхьэ илъщ.
PSA.50.6	Уэ зырщ, Уэ зыращ гуэныхь зэзлэжьылӀар,
PSA.50.6	мыхъуну Уэ плъытэр сэ зэспэсыжащ,
PSA.50.6	Уэ къыстеплъхьар захуагъэщ,
PSA.50.6	сыт къысхуэжыпӀэми захуагъэщ,
PSA.50.6	сыщыбгъэмысэкӀи ухейщ.
PSA.50.7	Аращ, сигу илъащ бзаджагъэ –
PSA.50.7	си анэ и ныбэ сызэрилъ лъандэрэ,
PSA.50.7	си анэ сыкъызэрилъху лъандэрэ,
PSA.50.7	гуэныхьыр сигу илъащ.
PSA.50.8	Аращ Уэ пфӀэигъуэр,
PSA.50.8	цӀыхум игу илъыну щыпкъагъэр,
PSA.50.8	Аращи, акъылыфӀагъэм и щэхухэр сыгъащӀэ.
PSA.50.9	Къыстеутхи иссоп
PSA.50.9	сытхьэщӀи, уэсым нэхъ хужь сыхъужынщ.
PSA.50.10	ГуфӀэгъуэрэ нэщхъыфӀагъэмрэ я хъыбар зэхэзгъэхи,
PSA.50.10	гужьеигъуэм сыхэбдзауэ щытыгъами, сыгуфӀэжынщ.
PSA.50.11	Гуэныхьу злэжьам Уэ уемыплъ,
PSA.50.11	гъэкӀуэдыж си гуэныхьхэр псори.
PSA.50.12	Тхьэ, къысхэлъхьэ сэ гу къабзэ,
PSA.50.12	зэблэхъу си гурылъыр,
PSA.50.12	къэгъэбыдэ сигу.
PSA.50.13	Уи пащхьэ сумыгъэкӀ,
PSA.50.13	Уэ уи Псэ ЛъапӀэр сигу имылъыну умыщӀ,
PSA.50.14	сыкъызэребгъэлым и гуфӀэгъуэр къыслъреӀэс,
PSA.50.14	гу хьэзыр сиӀэну сыгъэбыдэ.
PSA.50.15	Хабзэншэхэр хуэзгъэсэнщ уи гъуэгум,
PSA.50.15	уи деж къагъэзэжынщ гуэныхь зыщӀахэм.
PSA.50.16	Лъы гъэжэным сыщыхъумэ,
PSA.50.16	Уэ, Тхьэм, сымыкӀуэду
PSA.50.16	сыкъезыгъэла Тхьэм,
PSA.50.16	уи щыпкъагъэм щӀыхь хуэсщӀынщ
PSA.50.16	си бзэкӀэ.
PSA.50.17	Зиусхьэн! Си жьэ къызэтехи,
PSA.50.17	Уэ щӀыхь пхуэсщӀынщ.
PSA.50.18	Сыту жыпӀэмэ Уэ къурмэн ухуейкъым –
PSA.50.18	сэ къурмэн пхуэсщӀынт,
PSA.50.18	къурмэн гъэсынми уигу хуэкӀуэркъым.
PSA.50.19	Тхьэм дежкӀэ къурмэн щыпкъэр
PSA.50.19	зигу хэщӀарщ,
PSA.50.19	игу къутауэ щӀегъуэжар
PSA.50.19	ӀэщӀыб пщӀынукъым.
PSA.50.20	ФӀыгъэу пхэлъымкӀэ фӀы хуэщӀэ
PSA.50.20	Цион
PSA.50.20	Ерусалим и блынхэр зэтегъэувэж.
PSA.50.21	Абы щыгъуэ Уи гуапэ хъунщ
PSA.50.21	щыпкъагъэкӀэ пхуащӀ къурмэнхэр,
PSA.50.21	зэрыпсэууэ ягъэс къурмэнхэр,
PSA.50.21	Абы щыгъуэ къытралъхьэнщ
PSA.50.21	уи къурмэнщӀыпӀэм танэхэр.
PSA.51.1	УэрэдыӀуэхэмрэ пшынауэхэмрэ я пашэм папщӀэ. Даут и усыгъэ
PSA.51.2	Эдом щыщ Доиг къакӀуэу, Ахимэлэх и унэм
PSA.51.2	Даут къызэрихьэгъам и хъыбар
PSA.51.2	Шаул къыщыхуихьым, Даут иусащ.
PSA.51.3	Сыт уэ, цӀыху лъэщыр,
PSA.51.3	бзаджагъэу пщӀамкӀэ
PSA.51.3	ущӀызыщытхъужыр?
PSA.51.3	Тхьэм и лъагъуныгъэ мыкӀуэдыжыр
PSA.51.3	дапщэщи щыӀэнущ.
PSA.51.4	ЦӀыхур зэрыбгъэунэхъуным уогупсыс,
PSA.51.4	уи бзэгур сэ жан зэщӀэлъыкӀам хуэдэщ
PSA.51.4	уэ, хьилагъэ зезыхьэм!
PSA.51.5	ФӀым нэхъ бзаджагъэр уигу нэхъ ирохь,
PSA.51.5	пэж пӀуэтэным нэхърэ
PSA.51.5	пцӀыр уэ нэхъ къыбощтэ.
PSA.51.6	УзэкӀуэдылӀэн псалъэу щыӀэхэр
PSA.51.6	уэ уи щӀасэщ,
PSA.51.6	уэ бзэгу хьилэщ.
PSA.51.7	Абы папщӀэ узэхикъутэнщ уэ Тхьэм,
PSA.51.7	уричынщ, уи унэ урихунщ,
PSA.51.7	псэ зиӀэу цӀыгум тетхэм
PSA.51.7	яхигъэкӀуэдыкӀыжынщ уи лъапсэр.
PSA.51.8	Тхьэм хуэщыпкъэхэм ар ялъагъунщ,
PSA.51.8	Зиусхьаным щышынэнущ,
PSA.51.8	А цӀыхум щыдыхьэшхыурэ, жаӀэнщ:
PSA.51.9	«Мыращ Тхьэр щхьэегъэзыпӀэ зымыщӀу,
PSA.51.9	и мылъкум щыгугъыу,
PSA.51.9	и бзаджагъэр щхьэегъэзыпӀэ зыхуэзыщӀыжа цӀыхур».
PSA.51.10	Сэ Тхьэм и унэшхуэм
PSA.51.10	къыщытӀэпӀ зейтун жыгым сыхуэдэщ.
PSA.51.10	Тхьэм и лъагъуныгъэ мыкӀуэдыжыр
PSA.51.10	игъащӀэкӀэ си гугъапӀэщ сэ,
PSA.51.11	Уэ блэжьам папщӀэ
PSA.51.11	щӀыхь пхуэсщӀынщ игъащӀэкӀэ;
PSA.51.11	уи хъыбар уи цӀыху лъапӀэхэм зэлъезгъэщӀэнщ
PSA.51.11	узэрэфӀым папщӀэ.
PSA.52.1	УэрэдыӀуэхэмрэ пшынауэхэмрэ я пашэм папщӀэ. Даут и акъылыфӀагъэ уэрэд
PSA.52.2	Акъылыншэм игукӀэ жеӀэ:
PSA.52.2	«ЩыӀэкъым Тхьэ».
PSA.52.2	Абыхэм я акъылыр зэкӀуэкӀащ,
PSA.52.2	Бзаджагъэ Ӏейхэр ялэжьащ;
PSA.52.2	фӀы зыщӀэ яхэткъым абыхэм
PSA.52.3	Тхьэр уафэгум къоплъыхри,
PSA.52.3	цӀыхум и къуэхэм къахоплъэ
PSA.52.3	акъылыфӀэу,
PSA.52.3	Езым лъыхъуэ яхэтмэ, ищӀэн папщӀэ.
PSA.52.4	Тхьэм и гъуэгум дэхащ псори,
PSA.52.4	зэщыркъабзэу зэкӀуэкӀащ;
PSA.52.4	фӀы зыщӀэ яхэткъым
PSA.52.4	зы нэрыбгэ закъуи.
PSA.52.5	Бзаджагъэ зезыхьэхэм
PSA.52.5	зэхэщӀыкӀ ямыӀэу ара,
PSA.52.5	щӀакхъуэ зэрашхым хуэдэу,
PSA.52.5	си цӀыху лъэпкъыр зышхэу
PSA.52.5	Тхьэм емылъэӀухэм?
PSA.52.6	Шынагъуэшхуэм зэлъиубыдынщ –
PSA.52.6	зи хуэдэ къэмыхъуа шынагъуэм;
PSA.52.6	уэ къыппэщӀэувэхэм я къупщхьэхэр
PSA.52.6	Тхьэм ирикъухьынщ.
PSA.52.6	ЕмыкӀу къебгъэхьынщ абыхэм,
PSA.52.6	сыту жыпӀэмэ Тхьэм ӀэщӀыб ищӀащи.
PSA.52.7	Цион ӀуащхьэкӀэ къикӀыу
PSA.52.7	Израил лъэпкъым къыхуэкӀуэнур хэт,
PSA.52.7	бийхэм къаӀэщӀихыжыну?
PSA.52.7	Зиусхьэным и лъэпкъыр гъэрыпӀэм
PSA.52.7	къыщришыжкӀэ,
PSA.52.7	Екъуб къытепщӀыкӀахэр гуфӀэгъуэшхуэм
PSA.52.7	зэщӀищтэнщ
PSA.52.7	Израилым и цӀыхухэм ягъуэтынщ
PSA.52.7	дэрэжэгъуэшхуэ.
PSA.53.1	УэрэдыӀуэхэм пшынауэхэмрэ я пашэм папщӀэ Бзэпс зэрылъ ӀэмэпсымэхэмкӀэ ягъэӀу
PSA.53.2	Зиф цӀыхухэр къакӀуэу,
PSA.53.2	«Дэнэ Даут зыщигъэпщкӀуар?» жаӀэу
PSA.53.2	Шаул къыщеупщӀым, Даут иуса
PSA.53.2	акъылыфӀагъэ уэрэдыр.
PSA.53.3	Ди Тхьэ! Уи цӀэкӀэ сыкъегъэл,
PSA.53.3	уи гуащӀэкӀэ сызэрыхейр ӀупщӀ щӀы.
PSA.53.4	Ди Тхьэ! Си тхьэлъэӀур къызэхэх!
PSA.53.4	Си псалъэм уи тхьэкӀумэ къыхуэгъазэ.
PSA.53.5	Сыту жыпӀэмэ зыкъыспаӀэтащ напэншэхэм,
PSA.53.5	си псэм къощэ цӀыху залымхэр;
PSA.53.5	абыхэм Тхьэр ӀэщӀыб ящӀащ.
PSA.53.6	Аращ, Тхьэр сэ си дэӀэпыкъуэгъущ;
PSA.53.6	Зиусхьэныр щӀэгъэкъуэн къысхуохъу.
PSA.53.7	Си бийхэм я щӀэпхъаджагъэр яригъэпшыныжынщ.
PSA.53.7	Уи щыпкъагъэкӀэ гъэкӀуэд ахэр.
PSA.53.8	Сэ къурмэн пхуэсщӀынщ си гуапэу,
PSA.53.8	Уи цӀэм щӀыхь хуэсщӀынщ, Зиусхьэн,
PSA.53.8	сыту жыпӀэмэ ар фӀыщ.
PSA.53.9	Сыту жыпӀэмэ си тхьэмыщкӀагъэ псоми
PSA.53.9	Уэ сыкъыхэпшыжащ,
PSA.53.9	си бийхэр хэгъэщӀауэ слъэгъуащ.
PSA.54.1	УэрэдыӀуэхэм я пашэм папщӀэ. Бзэпс зэрылъ ӀэмэпсымэхэмкӀэ ягъэӀу. Даут и акъылыфӀагъэ уэрэд
PSA.54.2	Къызэхэх, ди Тхьэ, си тхьэлъэӀур,
PSA.54.2	зыщумыгъэпщкӀу си лъэӀум
PSA.54.3	КъызэдэӀуи, жэуап къызэт;
PSA.54.3	срагъэшащ къину сызыхэтым;
PSA.54.3	сагъэгупсэхуркъым
PSA.54.4	бий макъыу зэхэсхым,
PSA.54.4	цӀыху бзаджэм
PSA.54.4	егъэзыгъэ сызэращӀым;
PSA.54.4	сыту жыпӀэмэ абыхэм къиным сыхадзэ,
PSA.54.4	губжьым хэту сэ сагъэбий.
PSA.54.5	Си гур къокӀэзызыкӀ,
PSA.54.5	сыӀэщӀэхуащ ажал шынагъуэшхуэм.
PSA.54.6	Сошынэ сэ, сокӀэзыз,
PSA.54.6	шынагъуэшхуэм сызыӀэщӀиубыдащ.
PSA.54.7	Абдежым сэ жысӀащ:
PSA.54.7	«Тхьэрыкъуэм и дамэм хуэдэ сиӀатэмэ,
PSA.54.7	жыжьэу сыӀулъэтыкӀыжынти,
PSA.54.7	гупсэхугъуэ згъуэтыжынт;
PSA.54.8	жыжьэу сыхыхьэжынти,
PSA.54.8	губгъуэ нэщӀым ситынт;
PSA.54.9	жьапщэмрэ уаемрэ
PSA.54.9	защысхъумэным сыхуэпӀэщӀэнт».
PSA.54.10	ЗэӀыгъэхьэ я гухэлъхэр, Зиусхьэн,
PSA.54.10	я бзэхэр зэхэгъэзэрыхь;
PSA.54.10	сыту жыпӀэмэ залымыгъэрэ зэныкъуэкъурэ
PSA.54.10	щыслъэгъуащ къалэм.
PSA.54.11	Жэщми махуэми абыхэм
PSA.54.11	къалэм и блынхэр хъурейуэ къакӀухь;
PSA.54.11	бзаджагъэрэ тхьэмыщкӀагъэрэ къыщохъу.
PSA.54.12	УзэкӀуэдылӀэнщ абы къыщыхъур:
PSA.54.12	егъэзыныгъэмрэ хьилагъэмрэ
PSA.54.12	абы и уэрамхэм дэкӀыркъым.
PSA.54.13	Сыту жыпӀэмэ сэ сызыубыр бийракъым –
PSA.54.13	ар сшэчын слъэкӀынт;
PSA.54.13	си жагъуэгъуркъым сызыгъэпудыр –
PSA.54.13	абы зыщызгъэпщкӀун слъэкӀынт;
PSA.54.14	уэращ сэ къыспэщӀэувэр –
PSA.54.14	си ныбжьэгъурщ, си благъэрщ, си нэӀуасэ
PSA.54.14	дыдэрщ;
PSA.54.15	Щхьэихауэ дызэдэуэршэру,
PSA.54.15	дызэщӀыгъуу къыщыткӀухьырт
PSA.54.15	Тхьэм и унэшхуэм.
PSA.54.16	КъахурекӀуэ ажалыр абыхэм,
PSA.54.16	ямыщӀэххэу псэу щӀыкӀэ ирекӀуэ хьэдрыхэ;
PSA.54.16	сыту жыпӀэмэ я унэхэм изщ бзаджагъэр,
PSA.54.16	ягухэми илъщ.
PSA.54.17	Ауэ сэ Тхьэм зыхуэзгъэзэнщи,
PSA.54.17	Зиусхьэным сыкъригъэлэнщ.
PSA.54.18	Пщыхьэщхьэми, пщэджыжьми, шэджагъуэми
PSA.54.18	сытхьэусыхэнщ сэ, сыгъынщ,
PSA.54.18	Абы си макъыр зэхихынщ.
PSA.54.19	МамыркӀэ си псэр ящихъумэнщ
PSA.54.19	къыспэувхэм – ахэр бэ мэхъу.
PSA.54.20	Тхьэм зэхихынщи,
PSA.54.20	иж-ижьыж лъандэрэ и тахътэм тесым
PSA.54.20	ахэр игъэӀэсэнщ;
PSA.54.20	сыту жыпӀэмэ абыхэм захъуэжыркъым;
PSA.54.20	Тхьэм ахэр щышынэркъым.
PSA.54.21	Дэ, мамыру псэухэм, дигъэбийурэ
PSA.54.21	и Ӏэ къыттришэщӀащ си гъусам
PSA.54.21	ди зэгурыӀуэныгъэм епцӀыжащ ар;
PSA.54.22	и Ӏупэр тхъум нэхърэ нэхъ щабэщ,
PSA.54.22	ауэ игу жагъуэгъуныгъэр илъщ;
PSA.54.22	и псалъэхэр дагъэм нэхърэ нэхъ щабэщ
PSA.54.22	ауэ ахэр джатэ пцӀанэщ.
PSA.54.23	Уи гукъеуэр
PSA.54.23	Ар щӀэгъэкъуэну пхуэхъунщ.
PSA.54.23	Тхьэм хуэщыпкъэр
PSA.54.23	Абы игъащэкӀэ игъэплъэрэпэнкъым.
PSA.54.24	Уэ, ди Тхьэ, ажалым и мащэм ипшэнущ ахэр;
PSA.54.24	лъым щӀэнэцӀхэм,
PSA.54.24	хьилэшыхэм я гъащӀэм и ныкъуи
PSA.54.24	къапсэункъым.
PSA.54.24	Сэ Уэращ сызыщыгугъынур, Зиусхьэн.
PSA.55.1	УэрэдыӀуэхэмрэ пшынауэхэмрэ я пашэм папщӀэ. Мэкъамэр: «Жыгей мэзым хэс тхьэрыкъуэ анэр». Филиштхэм Гат къалэм щыщаубыдым, Даут иуса уэрэд
PSA.55.2	Ди Тхьэ, гущӀэгъу къысхуэщӀ!
PSA.55.2	Сыту жыпӀэмэ цӀыхухэм сыхаутэ;
PSA.55.2	махуэ енкӀэ кэытебанэхэурэ,
PSA.55.2	къыспэувхэм гузэвэгъуэм сыхадзэ.
PSA.55.3	Махуэ енкӀэ сыхаутэ си бийхэм;
PSA.55.3	загъэпагэурэ, бэ зэрогъэхъу къыстебанэхэр!
PSA.55.4	Шынагъуэм сыщиубыдкӀэ,
PSA.55.4	ди Тхьэ, сэ Уэращ сызыщыгугъыр.
PSA.55.5	Тхьэуэ зи псалъэм щӀыхь хуэсщӀым
PSA.55.5	сыщогугъ, сыщышынэркъым;
PSA.55.5	сыт къызищӀэфын лӀэжыну цӀыхум?
PSA.55.6	ЖызмыӀахэр къыстралъхьэ махуэ енкӀэ;
PSA.55.6	ягу къысхуэкӀ псори бзаджагъэщ.
PSA.55.7	Зэругъуеяхэщ, заущэху,
PSA.55.7	си лъэбакъуэр ябж,
PSA.55.7	къызощэ си псэр ягъэныну.
PSA.55.8	Я бзаджагъэр егъэпшыныж,
PSA.55.8	ди Тхьэ, уи губжьыгъуэм
PSA.55.8	цӀыху лъэпкъхэр гъэлъахъшэ.
PSA.55.9	Си гукъеуэ псори плъытащ,
PSA.55.9	си нэпсхэр зыхуэдизыр зэгъащӀэ –
PSA.55.9	уи тхылъым итхакъэ ахэр?
PSA.55.10	Сэ Уэ сыныщолъэӀу махуэм
PSA.55.10	зэщӀэкӀуэжащ си бийхэр;
PSA.55.10	мыр сощӀэ сэ: Тхьэр къыскъуэтщ.
PSA.55.11	Тхьэуэ зи псалъэм щӀыхь хуэсщӀым,
PSA.55.11	Зиусхьэну зи псалъэм щӀыхь хуэсщӀым,
PSA.55.11	сыщогугъ.
PSA.55.12	Тхьэм сыщогугъри, сышынэркъым;
PSA.55.12	цӀыхум сыт къызищӀэфын сэ?
PSA.55.13	Ди Тхьэ, псалъэ быдэу уэстар
PSA.55.13	згъэпэжын хуейуэ си хьэкъщ сэ,
PSA.55.13	щӀыхь къурмэнхэр пхуэсщӀынщ.
PSA.55.14	Сыту жыпӀэмэ Уэ си псэр
PSA.55.14	ажалым щыпхъумащ,
PSA.55.14	сымылъэпэрэпэни сыпщӀащ –
PSA.55.14	гъащӀэ къыдэзыт Тхьэм и пащхьэ
PSA.55.14	нэхум сыщызекӀуэну.
PSA.56.1	УэрэдыӀуэхэмрэ пшынауэхэмрэ я пашэм папщӀэ. «СумыгъэкӀуэд» макъамэр щӀэлъу ягъэӀу. Шаул зыфӀигъэпщкӀуэрэ, бгъуэнщӀагъым щӀыхьауэ, Даут иуса уэрэд
PSA.56.2	ГущӀэгъу къысхуэщӀ, ди Тхьэ, гущӀэгъу
PSA.56.2	къысхуэщӀ;
PSA.56.2	си псэм щхьэегъэзыпӀэ зыщигъуэтыр
PSA.56.2	уи дежщ,
PSA.56.2	сызыхэт тхьэмыщкӀагъэр сщхьэщыкӀыху,
PSA.56.2	сэ Уэ уи дамэм я щӀагъ сыщӀэтынщ.
PSA.56.3	Тхьэуэ Псом я Нэхъ Лъагэм солъэӀу,
PSA.56.3	и гухэлъ къысхуэзыщӀ Тхьэр.
PSA.56.4	Къригъэхынщ уафэгум дэӀэпыкъуэгъу,
PSA.56.4	сыхэзыутэхэр игъэукӀытэнщ Абы;
PSA.56.4	и лъагъуныгъэ мыкӀуэдыжыр си гъусэнщ,
PSA.56.4	щыпкъагъэкӀи къыздызекӀуэнщ.
PSA.56.5	Сэ сахэхуащ аслъэнхэм;
PSA.56.5	сахэлъщ цӀыхур зэтезышхыхьхэм;
PSA.56.5	абыхэм я дзэр бжым, шабзэшэм,
PSA.56.5	я бзэгур джатэ жаным хуэдэщ.
PSA.56.6	Уафэгум нэхърэ нэхъ лъагэу
PSA.56.6	уӀэтауэ ирехъу Уэ, ди Тхьэр,
PSA.56.6	щӀыгум дэнэкӀи уи щӀыхьыр щрыреӀэ.
PSA.56.7	Си лъакъуэм лъахъэ къыхуагъэхьэзыращ;
PSA.56.7	си гур кӀуэдыпащ;
PSA.56.7	си пащхьэм щатӀащ мащэ,
PSA.56.7	арщхьэкӀэ абы ихуахэр езырхэщ.
PSA.56.8	СигукӀэ сыбыдэщ, ди Тхьэ;
PSA.56.8	уэрэд жысӀэнущ,
PSA.56.8	щӀыхьу сиӀэр уэрэдкӀэ сӀуэтэнущ.
PSA.56.9	Къэуш, си псэ.
PSA.56.9	Къэуш пшынэдыкъуакъуэр, шыкӀэпшынэр!
PSA.56.9	Сэ нэхущыр къэзгъэушынщ.
PSA.56.10	ЦӀыху лъэпкъым сахэту, уи щӀыхьыр,
PSA.56.10	Зиусхьэн, сэ сӀуэтэнщ;
PSA.56.10	лъэпкъ мащӀэм сахэту,
PSA.56.10	уи щӀыхьыр уэрэдкӀэ сӀуэтэнщ.
PSA.56.11	Сыту жыпӀэмэ мыкӀуэдыжын уи лъагъуныгъэр
PSA.56.11	уафэгум нэхърэ нэхъ лъагэщ,
PSA.56.11	уи щыпкъагъэр уафапшэхэм нос.
PSA.56.12	Уафэгум нэхърэ нэхъ лъагэу
PSA.56.12	уӀэтауэ ирехъу Уэ, ди Тхьэр;
PSA.56.12	щӀыгум дэнэкӀи уи щӀыхьыр
PSA.56.12	щреӀуатэ!
PSA.57.1	УэрэдыӀуэхэмрэ пшынауэхэмрэ я пашэм папщӀэ. «СумыгъэкӀуэд» макъамэр щӀэлъу ягъэӀу. Даут и уэрэд
PSA.57.2	Фэ, зиусхьэн лъэщхэ
PSA.57.2	Щыпкъагъэм тету къэфӀэта Ӏуэхухэр,
PSA.57.2	хьэкумри захуагъэкӀэ ятефщӀыхьа
PSA.57.2	цӀыхум я бынхэм?
PSA.57.3	Хьэуэ, щывохъумэ
PSA.57.3	фэ фигухэм мызахуагъэр
PSA.57.3	хабзэншагъэр фи ӀэхэмкӀи яхувогуэщ.
PSA.57.4	Къыщалъхуам щегъэжьауэ,
PSA.57.4	цӀыху бзаджэхэр мэгъуащэ;
PSA.57.4	анэм и ныбэ къыщикӀам щегъэжьауэ,
PSA.57.4	пцӀы яупс, щоуэ.
PSA.57.5	Абыхэм я щхъухьыр блэ щхъухьым хуэдэщ,
PSA.57.5	ущхъухьэкӀуэм и уэрэди,
PSA.57.6	я нэхъ ущхъухьэкӀуэ Ӏэзэм и макъи
PSA.57.6	зэхэзымых блэ дэгуу
PSA.57.6	зи тхьэкӀумэ зэхуэзыщӀам хуэдэщ.
PSA.57.7	Ди Тхьэ! Абыхэм я дзэхэр
PSA.57.7	я жьэм жьэдэкъутыхь;
PSA.57.7	къутэ, Зиусхьэн,
PSA.57.7	аслъан жьэпкъхэр!
PSA.57.8	ИрекӀуэд псы блэжым хуэдэу;
PSA.57.8	щашэшӀкӀэ зыпыщӀыкӀа
PSA.57.8	шабзэшэм хуэдэ ирехъу
PSA.57.9	ИрекӀуэд
PSA.57.9	псым хэкӀуэдэжа хьэмлашкӀуэм ещхьу;
PSA.57.9	бзылъхугъэм фӀэкӀуэдыжа сабийуэ
PSA.57.9	дыгъэр зымылъэгъуам хуэдэу.
PSA.57.10	МафӀэр шыуаным къемыӀэ щӀыкӀэ
PSA.57.10	бэрэжьейуэ пэралъхьагъащӀэри ныкъуэсу
PSA.57.10	жьыбгъэм зэбгрырех
PSA.57.11	Тхьэм хуэщыпкъэр, Тхьэм зэригъэпшынэр
PSA.57.11	щилъагъукӀэ,
PSA.57.11	къэгуфӀэнщ;
PSA.57.11	цӀыху бзаджэм илъкӀэ
PSA.57.11	итхьэщӀынщ абы и лъакъуэхэр.
PSA.57.12	ЖаӀэнщ цӀыхухэм: «Тхьэм хуэщыпкъэм
PSA.57.12	щыпкъэ дыдэу егъуэт ӀыхьэфӀ!
PSA.57.12	ЩыӀэщ щӀыгум хьэкум щызыщӀэ Тхьэ!»
PSA.58.1	УэрэдыӀуэхэмрэ пшынауэхэмрэ я пашэм папщӀэ. «СумыгъэкӀуэд» мэкъамэр щӀэлъэу ягъэӀу. Даут иукӀын папщӀэ, Шаул ар къэрэгъулыну и унэм щигъэкӀуам щыгъуэ Даут иуса уэрэд
PSA.58.2	СаӀэщӀэхыж си бийхэм, си Тхьэ!
PSA.58.2	Сащыхъумэ къыспэувхэм!
PSA.58.3	СаӀэщӀэхыж бзаджащӀэхэм;
PSA.58.3	лъым щӀэнэцӀхэм саӀэщӀэхыж.
PSA.58.4	Сыту жыпӀэмэ ахэр къощэ си псэм;
PSA.58.4	цӀыху мэхъаджэхэр зэкъуэтщ,
PSA.58.4	къыстебэнэнхэу ягу илъу;
PSA.58.4	хабзэншагъэкӀэ сыпсэуауэ,
PSA.58.4	гуэныхь злэжьауэ аракъым, Зиусхьэн;
PSA.58.5	лажьэ симыӀэми,
PSA.58.5	зэрыгъэугъуеяуэ, загъэхьэзыр къызэзэуэнхэу;
PSA.58.5	укъыздэӀэпыкъуну къэтэдж, сыкъэлъагъу.
PSA.58.6	Уэращ Зиусхьэныр, лъэкӀыныгъэ псори зиӀэ Тхьэр,
PSA.58.6	Уэращ Израилым и Тхьэр,
PSA.58.6	хамэ лъэпкъхэр бгъэпшынэну къэтэдж,
PSA.58.6	уащымысхь къумал гъэпцӀакӀуэхэм.
PSA.58.7	Ахэр пщыхьэщхьэкӀэ къокӀуж,
PSA.58.7	хьэхэм хуэдэу пщӀэууэ,
PSA.58.7	къалэ гъунэхэм къыщаджэдыхь.
PSA.58.8	Убэ псалъэхэр къытраупцӀэ
PSA.58.8	абыхэм я жьэкӀэ;
PSA.58.8	я бзэгухэр джатэм хуэдэщ,
PSA.58.8	сыту жыпӀэмэ иогупсыс:
PSA.58.8	«Хэт дызэхэзыхыр?»
PSA.58.9	ауэ Уэ, Зиусхьэн, абыхэм уащодыхьэшх,
PSA.58.9	хамэ лъэпкъхэр псори мыскъарэ уощӀ.
PSA.58.10	Уэращ гуащӀэ къызэзытыр;
PSA.58.10	Уэращ сызэплъынур,
PSA.58.10	сыту жыпӀэмэ Уэ, ди Тхьэ,
PSA.58.10	быдапӀэу узиӀэщ.
PSA.58.11	Лъагъуныгъэ мыкӀуэдыж къысхузиӀэ
PSA.58.11	си Тхьэр къыздеӀэнщ;
PSA.58.11	си бийхэм ятекӀуауэ
PSA.58.11	Тхьэм сигъэлъагъунщ.
PSA.58.12	Уащымысхь абыхэм, ауэ умыгъэкӀуэдыпэ,
PSA.58.12	си цӀыху лъэпкъым ящымыгъупщэнхэу;
PSA.58.12	икъухь унэншэу;
PSA.58.12	уи гуащӀэкӀэ къедзых,
PSA.58.12	Зиусхьэну ди мэӀуху.
PSA.58.13	Я жьэм къыжьэдэкӀ гуэныхьым папщӀэ,
PSA.58.13	я Ӏупэм телъ псалъэхэм папщӀэ
PSA.58.13	абыхэм я пагагъэр еудых.
PSA.58.13	Зэрыубэм, пцӀы зэраупсым папщӀэ
PSA.58.14	яхуэгубжьи, гъэкӀуэд,
PSA.58.14	гъэкӀуэд щымыӀэжынхэу;
PSA.58.14	щӀыгу гъунэхэм нэсуи
PSA.58.14	Израилым и Тхьэм
PSA.58.14	тепщэныгъэ зэрахуиӀэр ирещӀэ.
PSA.58.15	Ахэр пщыхьэщхьэкӀэ къокӀуэж,
PSA.58.15	хьэхэм хуэдэу пщӀэууэ,
PSA.58.15	Къалэ гъунэхэм къыщаджэдыхь.
PSA.58.16	Къегъаджэдыхь, яшхыным лъыхъуэу,
PSA.58.16	яшхын щамыгъуэткӀэ мэгъуахъуэ.
PSA.58.17	Нэхущым щегъэжьауэ
PSA.58.17	уи гуащӀэм и щӀыхь уэрэд жысӀэнщ,
PSA.58.17	уи лъагъуныгъэ мыкӀуэдыжым и уэрэд;
PSA.58.17	сыту жыпӀэмэ гузэвэгъуэ сыщыхэт махуэм
PSA.58.17	Уэращ сэ быдапӀэуи щхьэегъэзыпӀэуи сиӀар.
PSA.58.18	Уэращ гуащӀэ сэ къызэзытыр!
PSA.58.18	ЩӀыхь уэрэд пхужысӀэнщ,
PSA.58.18	сыту жыпӀэмэ Уэращ, ди Тхьэ, быдапӀэу сиӀэр,
PSA.58.18	Уэращ Тхьэуэ лъагъуныгъэ мыкӀуэдыж
PSA.58.18	къысхуэзыщӀыр.
PSA.59.1	УэрэдыӀуэхэмрэ пшынауэхэмрэ я пашэм папщӀэ. «Шушан-Эдут» макъамэр щӀэлъу ягъэӀу. Яджын папщӀэ Даут иуса уэрэд
PSA.59.2	Месопотамие хэкумрэ Цовэ къалэмрэ ящыщ арамей цӀыхухэм Даут езауэ щыхъум, къэкӀуэжрэ пэт КӀей Шыугъэм деж эдом цӀыху мин пщыкӀутӀ Иоаб пащтыхьым щыщиукӀым, Даут иуса уэрэд
PSA.59.3	Уэ, ди Тхьэ! Дебгъэзащ дэ, дызэхэпкъутащ,
PSA.59.3	укъытхуэгубжьащ: зыкъытхуэгъазэ.
PSA.59.4	Бгъэсысащ Уэ щӀыгур,
PSA.59.4	зэхэпкъутащ,
PSA.59.4	зэщыудауэ абы иӀэхэр зэфӀэгъэувэж,
PSA.59.4	сыту жыпӀэмэ ар мэхъей.
PSA.59.5	Уи цӀыху лъэпкъым гугъуехь ебгъэшэчащ,
PSA.59.5	дыщхьэщызыху санэ дебгъэфащ.
PSA.59.6	ФӀэлӀыкӀ къыпхуизыӀэхэм къахуэӀэт бэракъыр
PSA.59.6	шабзэшэр къатемыхуэн папщӀэ;
PSA.59.7	Уэ фӀыуэ плъагъухэр гугъуехьым хэкӀыжын папщӀэ;
PSA.59.7	Уи Ӏэ ижьымкӀэ сыкъегъэли,
PSA.59.7	сызэхэх.
PSA.59.8	И унэ лъапӀэм Тхьэм щыжиӀащ:
PSA.59.8	«ФыгуфӀэ, Шихэм згуэшынщ,
PSA.59.8	Суккот кӀейри тезгуэшэнщ.
PSA.59.9	Гилеад, Мэнашэ сысейщ,
PSA.59.9	Эфраим – си тажщ,
PSA.59.9	Иудэ – си дыщэ къащӀэщ.
PSA.59.10	Моаб – зызэрыстхьэщӀ Ӏэгубжьэщ,
PSA.59.10	Эдом – си шырыкъур тезгъэувэнщ,
PSA.59.10	Филишт щӀыгум си макъыр
PSA.59.10	гуфӀэгъуэшхуэкӀэ щысӀэтынщ».
PSA.59.11	Къалэ гъэбыдам хэт сыдэзышэнур?
PSA.59.11	Хэт Эдом сынэзыгъэсынур?
PSA.59.12	Уэракъэ ӀэщӀыб дызыщӀауэ
PSA.59.12	ди дзэм гъусэ къахуэмыхъур, ди Тхьэ?
PSA.59.13	Гугъуехьым дыхэтщ, къыддэӀэпыкъу –
PSA.59.13	пщӀэншэщ цӀыхум ущыгугъыныр.
PSA.59.14	Тхьэр ди гъусэмэ, текӀуэныгъэр дыдейщ.
PSA.59.14	Ар ятекӀуэнщ ди бийхэм.
PSA.60.1	УэрэдыӀуэхэмрэ пшынауэхэмрэ я пашэм папщӀэ.
PSA.60.1	Бзэпс зэрылъ пшынэкӀэ дожьу.
PSA.60.1	Даут и уэрэд
PSA.60.2	Къызэхэх, Зиусхьэн, си гукъеуэ макъ,
PSA.60.2	къедэӀу си тхьэлъэӀум!
PSA.60.3	ЩӀыгум и гъунэ сыщыӀэу,
PSA.60.3	нэщхъеягъуэм сыхэту,
PSA.60.3	сыноджэ:
PSA.60.3	сыдэш абрэмывэу
PSA.60.3	сэ сыздынэсын слъэмыкӀынум;
PSA.60.4	сыту жыпӀэмэ Уэращ си щхьэегъэзыпӀэр,
PSA.60.4	Уэращ си бийхэмкӀэ
PSA.60.4	быдапӀэ лъэщу сэ сиӀэр.
PSA.60.5	ИгъащӀэкӀэ сыщрепсэу уи унэшхуэм,
PSA.60.5	Уи дамэ щӀагъым
PSA.60.5	щхьэегъэзыпӀэ сыщреӀэ.
PSA.60.6	Сыту жыпӀэмэ Уэ, ди Тхьэ,
PSA.60.6	псалъэу уэстар зэхэпхащ,
PSA.60.6	уи цӀэм фӀэлӀыкӀ хузиӀэхэм
PSA.60.6	ягъуэт ӀыхьэфӀыр сэри къызэптащ.
PSA.60.7	Пащтыхьым и махуэм
PSA.60.7	махуэхэр къыпыщэ;
PSA.60.7	абы и илъэсхэр кӀыхь ящыщӀ
PSA.60.7	щӀэблэ къэкӀуэнухэм.
PSA.60.8	Тхьэм къихъумэу
PSA.60.8	ар и тахътэм трес игъащӀэкӀэ;
PSA.60.8	лъагъунэгъэ мыкӀуэдыжымрэ
PSA.60.8	щыпкъагъэмрэ кърехъумэ ар.
PSA.60.9	Псалъэу уэстахэр сыт махуи
PSA.60.9	сэри согъэпэж,
PSA.60.9	уи цӀэм уэрэдкӀэ щӀыхь хузощӀ.
PSA.61.1	Пшынауэ Ӏэтащхьэ Едутун папщӀэ. Даут и уэрэд
PSA.61.2	Тхьэ закъуэращ
PSA.61.2	си псэм гупсэхугъуэ зригъуэтылӀэр;
PSA.61.2	Аращ сымыкӀуэду сыкъезыгъэлынур.
PSA.61.3	А зыращ сыкъэзыхъумэ абрэмывэр,
PSA.61.3	быдапӀэу сиӀэр –
PSA.61.3	сыгулэзыжынкъым.
PSA.61.4	ЦӀыхуу блын ебам хуэдэм,
PSA.61.4	набжэ цӀырхъ ещӀам ещхьым,
PSA.61.4	дапщэрэ фытебэна,
PSA.61.4	ивудын щхьэкӀэ?
PSA.61.5	Ар лъэгапӀэм кърадзыхыну
PSA.61.5	абыхэм я мурадщ,
PSA.61.5	пцӀыр я щӀасэщ абыхэм;
PSA.61.5	фӀы жаӀэ я жьэкӀэ,
PSA.61.5	ягукӀэ гыбзэм ирагъэхь.
PSA.61.6	Тхьэ закъуэращ си псэм
PSA.61.6	гупсэхугъуэ зригъуэтылӀэр,
PSA.61.6	сыту жыпӀэмэ Аращ сызыщыгугъыр.
PSA.61.7	А зыращ сыкъэзыхъумэ абрэмывэр,
PSA.61.7	быдапӀэу сиӀэр,
PSA.61.7	сыгулэзыжынкъым игъащӀэкӀэ.
PSA.61.8	Гугъуехьым сыхэзышыжыр,
PSA.61.8	щӀыхь къызэзытри Тхьэращ;
PSA.61.8	лъэкӀыныгъэ зиӀэ абрэмывэу
PSA.61.8	си щхьэегъэзыпӀэр Тхьэращ.
PSA.61.9	ЦӀыху лъэпкъыр!
PSA.61.9	Сыт хуэдэ зэмани Абы фыщыгугъ;
PSA.61.9	фи гурылъыр къыщыфӀуатэ
PSA.61.9	Абы и пащхьэ.
PSA.61.9	Тхьэр дэркӀэ щхьэегъэзыпӀэщ.
PSA.61.10	ЦӀыхум и къуэхэр – бэуэгъуэ къудейщ,
PSA.61.10	лӀым и къуэхэр нэпцӀ зэфэзэщщ;
PSA.61.10	тэрэзэм теплъхьэрэ пшэчмэ,
PSA.61.10	зы мэскъали къашэчынукъым.
PSA.61.11	Къуентхъым фыщымыгугъ,
PSA.61.11	хъунщӀэным фримыкъей,
PSA.61.11	мылъкур багъуэмэ,
PSA.61.11	абы фыхуэмынэхъуей.
PSA.61.12	Тхьэм зэ жиӀэри,
PSA.61.12	сэ тӀэу зэхэсхащ –
PSA.61.12	гуащӀэр Тхьэм дежщ здэщыӀэр.
PSA.61.13	Лъагъуныгъэ мыкӀуэдыжыр Уэращ зиӀэр,
PSA.61.13	ди Тхьэ,
PSA.61.13	сыту жыпӀэмэ Уэ дэтхэнэми дыболъагъу
PSA.61.13	илэжьам хуэфащэр.
PSA.62.1	Иудэ къум нэщӀым щыӀэу, Даут жиӀа уэрэд
PSA.62.2	Уэращ Тхьэр! Уэращ си Тхьэр,
PSA.62.2	сыплъохъу,
PSA.62.2	сигукӀи си псэкӀи сыпхуозэш;
PSA.62.2	щӀыгу нэщӀым, щӀыгу гъущӀам сыщыӀэу,
PSA.62.2	щӀыгу псыншэм сыщыӀэу
PSA.62.2	си пкъыр пхуопабгъэ.
PSA.62.3	Уи унэ лъапӀэм ущыслъэгъуащ,
PSA.62.3	уи гуащӀэрэ уи щӀыхьрэ слъэгъуащ.
PSA.62.4	Уи лъагъуныгъэ мыкӀуэдыжыр
PSA.62.4	гъащӀэм нэхърэ нэхъыфӀщи,
PSA.62.4	щӀыхь пхуэсщӀынщ.
PSA.62.5	ЩӀыхь пхуэсщӀынщ сыпсэуху,
PSA.62.5	сынолъэӀуурэ, си Ӏэхэр сӀэтынущ.
PSA.62.6	Шхын ӀэфӀым арэзы сыкъищӀауэ,
PSA.62.6	уи щӀыхьыр гуфӀэгъуэшхуэкӀэ сӀуэтэнщ.
PSA.62.7	ПӀэм сыхэлъу сигу укъокӀыж,
PSA.62.7	жэщ къэрэгъулым я зэманым
PSA.62.7	сыногупсыс,
PSA.62.8	сыту жыпӀэмэ удэӀэпыкъуэгъущ Уэ сэркӀэ,
PSA.62.8	уи дамэ щӀагъым я жьаум
PSA.62.8	гуфӀэгъуэ уэрэд щыжызоӀэ.
PSA.62.9	Си псэр пкӀэрыпщӀащ Уэ.
PSA.62.9	Уи Ӏэ ижьым сэ сиӀыгъщ.
PSA.62.10	Сэ си псэм къещэхэр
PSA.62.10	ирекӀуэ хьэдрыхэ.
PSA.62.11	Джатэ жанкӀэ иреукӀ ахэр,
PSA.62.11	хьэӀуцыдзхэм пэщӀрехуэ.
PSA.62.12	Ауэ пащтыхьыр Тхьэм щыгуфӀыкӀынщ,
PSA.62.12	хэтуи ирехъу,
PSA.62.12	Тхьэм и цӀэкӀэ тхьэрыӀуэ зыщӀыр гуфӀэжынщ;
PSA.62.12	сыту жыпӀэмэ пцӀы зыупсхэм
PSA.62.12	я жьэр Тхьэм зэхуищӀыжынщ.
PSA.63.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.63.2	Си тхьэусыхэ макъ зэхэх Уэ, ди Тхьэ,
PSA.63.2	си бийхэм сащошынэ –
PSA.63.2	си псэр къегъэл.
PSA.63.3	СащыгъэпщкӀу мэхъаджэхэм я гухэлъхэм,
PSA.63.3	бзаджащӀэхэм – я гухэлъ щэхухэм.
PSA.63.4	Джатэ хуэдэ жанщ я бзэр;
PSA.63.4	зэфӀэдзащ я шабзэр –
PSA.63.4	яутӀыпщын хьэзырщ я псалъэ дыджыр,
PSA.63.5	лажьэ зимыӀэм
PSA.63.5	щэхуу еуэнхэу;
PSA.63.5	ахэр йоуэ абы, мыӀэнкуну,
PSA.63.5	шынэхэркъым.
PSA.63.6	Гухэлъ бзаджэкӀэ зэрогъэгушхуэ;
PSA.63.6	ЗэрогъэӀущ лъахъэхэр ягъэпщкӀуну;
PSA.63.6	жаӀэ: «Хэт зылъагъунур?»
PSA.63.7	Гухэлъ бзаджэхэр зэхалъхьэ абыхэм,
PSA.63.7	къагупсыса я хьилэшыгъэр щӀэуфащ,
PSA.63.7	цӀыхум и акъылрэ и гупсысэрэ куущ, къэщӀэгъуейщ.
PSA.63.8	Ауэ абыхэм Тхьэм ятригъэхуэнщ шабзэшэр;
PSA.63.8	уащӀэдэмыщӀэу иуӀэнщ ахэр.
PSA.63.9	Езыр-езыру, я бзэкӀэ,
PSA.63.9	загъэкӀуэдыжынщ абыхэм,
PSA.63.9	я щхьэр ягъэсысынщ
PSA.63.9	ахэр зылъагъу псоми.
PSA.63.10	Щышынэнщ цӀыху псори Тхьэм,
PSA.63.10	Абы и Ӏуэхухэр яӀуэтэнщ,
PSA.63.10	абыхэм егупсысэнщ.
PSA.63.11	Зиусхьэным хуэщыпкъэхэр щыгуфӀыкӀыу,
PSA.63.11	щхьэегъэзыпӀэ ирещӀ
PSA.63.11	щыпкъагъэ зигу илъ псоми,
PSA.63.11	Абы щӀыхь хурырещӀ.
PSA.64.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.64.2	Уэращ, ди Тхьэ, зыхуэфащэр
PSA.64.2	Цион къалэм щӀыхь къыщыпхуащӀыну.
PSA.64.2	Уэращ цӀыхухэм къуата псалъэр
PSA.64.2	зыхуагъэщыпкъэжынур.
PSA.64.3	Уэращ къыхэзыхыр тхьэлъэӀур:
PSA.64.3	цӀыху псори уи деж нэкӀуэнщ
PSA.64.3	я гуэныхьхэм ябжь ятелъу.
PSA.64.4	Ди щыуагъэхэр хьэлъащэ къытхуэхъумэ,
PSA.64.4	ахэр Уэ къытхуэгъэгъу.
PSA.64.5	Гъуэгу махуэ теуващ Уэ къыхэпхар,
PSA.64.5	благъэ зыхуэпщӀауэ,
PSA.64.5	уи пщӀантӀэм щыпсэунур!
PSA.64.5	Уи унэм, уи унэшхуэ лъапӀэм
PSA.64.5	и фӀыгъэхэмкӀэ зыдгъэтхъэжынщ.
PSA.64.6	Ӏуэхушхуэ щӀагъуэхэмкӀэ укъытпогъуэкӀ,
PSA.64.6	текӀуэныгъэ къыдыбогъэхь,
PSA.64.6	ди Тхьэ, ди КъегъэлакӀуэ,
PSA.64.6	щӀыгум и къуапэ псоми щыпсэу цӀыхухэри,
PSA.64.6	хы жыжьэхэм тетри Уэ къыпщогугъ.
PSA.64.7	Уи гуащӀэкӀэ бгъэуващ бгыхэр,
PSA.64.7	лъэкӀыныгъэшхуэр уи фащэщ,
PSA.64.8	хыхэм я гъуахъуэ макъыр,
PSA.64.8	хы уэрым и макъыр,
PSA.64.8	къэбырсырурэ, цӀыху лъэпкъхэр уогъэӀэсэ.
PSA.64.9	ЩӀыгум и къуапэхэм щыпсэу цӀыхухэм
PSA.64.9	ягъэщӀагъуэ уи Ӏуэху лъэщхэр.
PSA.64.9	Дыгъэ къуэкӀыпӀэмкӀи дыгъэ къухьэпӀэмкӀи
PSA.64.9	гуфӀэгъуэ макъышхуэ щыбогъэӀу.
PSA.64.10	Уэ щӀыгум ухуогумащӀэ,
PSA.64.10	зыхуэныкъуэр ибогъэгъуэт,
PSA.64.10	и мылъкум жумарту хыбогъахъуэ.
PSA.64.10	Тхьэм и псыхъуэм псыр дэзщ;
PSA.64.10	Гъавэ щыбогъэкӀ,
PSA.64.10	апхуэдэу псори бгъэпсащи;
PSA.64.11	уогъэнщӀ псыкӀэ вагъэмбэкъухэр,
PSA.64.11	тыкъырышхуэхэр уогъэщащэ,
PSA.64.11	ахэр уэшхкӀэ уогъэщабэ,
PSA.64.11	абы игъэкӀхэм уи нэфӀ ящохуэ.
PSA.64.12	Гъэм тыгъэфӀхэр хубогъэфащэ.
PSA.64.12	Уэ узэрыхьэм гъавэр щобагъуэ;
PSA.64.13	къум нэщӀым и хъупӀэхэми
PSA.64.13	къэкӀыгъэхэр къыщыхокӀ,
PSA.64.13	гуфӀэгъуэм зэлъеубыд Ӏуащхьэхэр.
PSA.64.14	ХъупӀэхэр Ӏэщым яуфэбгъу,
PSA.64.14	аузхэр ягъэнщӀ гуэдз хьэсэхэм;
PSA.64.14	уэрэд жаӀэ, гуфӀэгъуэ макъыр яӀэт.
PSA.65.1	ГуфӀэгъуэ макъыр хуэфӀэт зэрыщӀыгуу.
PSA.65.2	Абы и цӀэм хужыфӀэ щытхъу уэрэдыр.
PSA.65.2	Лъытэныгъи щӀыхьи хуэфщӀ Абы.
PSA.65.3	ЖефӀэ Тхьэм: «Уи Ӏуэху щӀагъуэхэм
PSA.65.3	лъэщу уагъэшынэ!
PSA.65.3	ГуащӀэу Уэ пхэлъыр бэ дыдэщи,
PSA.65.3	Уи бийхэр уи пащхьэ щохыщӀэ.
PSA.65.4	Щхьэщэ къыпхуащӀ зэрыщӀыгуу,
PSA.65.4	пхужаӀэ щытхъу уэрэд,
PSA.65.4	уи цӀэм уэрэд хужаӀэ».
PSA.65.5	ФыкъакӀуи, феплъ Тхьэм и ӀэщӀагъэхэм,
PSA.65.5	Тхьэр – шынагъуэщ, Ӏуэхуу зэрихьэхэм
PSA.65.5	цӀыхухэм я гур егъэкӀэзыз.
PSA.65.6	Хыр щӀыгу ищӀащ Абы;
PSA.65.6	ЦӀыхур лъэсу зэпрыкӀащ псым,
PSA.65.6	абы деж дигъэгуфӀащ.
PSA.65.7	ЛъэкӀыныгъэ ину иӀэмкӀэ
PSA.65.7	Абы тетыгъуэр иӀыгъщ игъащӀэкӀэ;
PSA.65.7	Абы и нэм хамэ лъэпкъхэр елъагъу,
PSA.65.7	Ар кърамыдзэу зызыгъэкъайгъэхэм зыкъремыӀэт.
PSA.65.8	ЦӀыху лъэпкъхэм, ди Тхьэм щӀыхь хуащӀ,
PSA.65.8	Абы и щӀыхь макъ зэхрех цӀыхухэм.
PSA.65.9	Ди псэр къригъэлащ Абы, псэухэм дыхэтыну,
PSA.65.9	дигъэцӀэнтхъуакъым.
PSA.65.10	Дыбгъэунэхуащ уэ, ди Тхьэ,
PSA.65.10	дыжьыным хуэдэу къабзэ дыпщӀащ.
PSA.65.11	Уэ хъым дибгъэхуащ,
PSA.65.11	ди дамэ хьэлъэхэр къытеплъхьащ Уэ,
PSA.65.12	дебгъэулъэгуащ цӀыхухэм,
PSA.65.12	псыми мафӀэми дыпхыкӀащ,
PSA.65.12	Уэ абыхэм дыкъыхэпшыжри,
PSA.65.12	гупсэхупӀэм дипшэжащ.
PSA.65.13	Къурмэн гъэсынхэр сщӀыну,
PSA.65.13	уи унэшхуэм сынихьэнщ,
PSA.65.13	псалъэу уэстар згъэпэжынщ –
PSA.65.14	гугъуехьым сыхэту си ӀупэкӀэ жысӀар,
PSA.65.14	си жьэ къыжьэдэкӀар.
PSA.65.15	Былым гъэшхахэр къурмэн
PSA.65.15	Уэ пхуэсщӀынщ,
PSA.65.15	къурмэныпхъэ мэлым я Ӏугъуэ пхуэзгъэуурэ;
PSA.65.15	выхэр, ажэхэр къурмэн пхуэсщӀынщ.
PSA.65.16	Тхьэм фӀэлӀыкӀ хузиӀэ псори
PSA.65.16	фыкъакӀуи, федэӀу,
PSA.65.16	Абы сэ къысхуищӀахэр фхуэсӀуэтэжынщ.
PSA.65.17	МакъышхуэкӀэ селъэӀуащ сэ Абы,
PSA.65.17	и щӀыхьыр сӀэтащ си бзэкӀэ.
PSA.65.18	Си гум бзаджагъэ изгъэлъатэмэ,
PSA.65.18	Зиусхьэным сызэхихынтэкъым.
PSA.65.19	Ауэ Тхьэм сызэхихащ,
PSA.65.19	си лъэӀум и макъ къыщӀэдэӀуащ.
PSA.65.20	ЩӀыхьыр ейщ Тхьэуэ
PSA.65.20	си тхьэлъэӀухэм нэмыплъ къезымытам,
PSA.65.20	зи лъагъуныгъэ мыкӀуэдыжым сыхэзымынам.
PSA.66.1	УэрэдыӀуэхэмрэ пшынауэхэмрэ я пашэм папщӀэ. Бзэпс зэрылъ пшынэхэмкӀэ дежьууэ
PSA.66.2	Ди Тхьэ, гущӀэгъу къытхуэщӀ,
PSA.66.2	уи нэфӀ къытщыгъахуэ;
PSA.66.2	уи нэгум и нэху къыттегъапсэ,
PSA.66.3	дунейм и цӀыхухэр уи гъуэгум
PSA.66.3	нэӀуасэ хуэхъуну,
PSA.66.3	гуащӀэ узэриӀэр
PSA.66.3	цӀыху лъэпкъ псоми ящӀэну.
PSA.66.4	Ди Тхьэ, цӀыху лъэпкъхэм щӀыхь къыпхурещӀ,
PSA.66.4	щӀыхь къыпхурещӀ цӀыху лъэпкъ псоми!
PSA.66.5	ИрегуфӀэ, щӀыхь уэрэд ирегъэӀу лъэпкъ мащӀэхэм!
PSA.66.5	Сыту жыпӀэмэ цӀыху лъэпкъ псоми
PSA.66.5	хьэкум захуэ ятыбощӀыхь Уэ,
PSA.66.5	лъэпкъ мащӀэхэри уогъэӀурыщӀэ.
PSA.66.6	Ди Тхьэ, цӀыху лъэпкъхэм щӀыхь къыпхурещӀ,
PSA.66.6	щӀыхь къыпхурещӀ цӀыху лъэпкъ псоми!
PSA.66.7	И лэжьыгъэ щӀыгум кърырет:
PSA.66.7	Тхьэм и нэфӀ къытщрехуэ – ди Тхьэм!
PSA.66.8	Тхьэм и нэфӀ къытщрехуэ,
PSA.66.8	щӀыгум дэнэкӀи щыпсэу цӀыхухэм
PSA.66.8	Абы фӀэлӀыкӀ хурыреӀэ!
PSA.67.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд
PSA.67.2	Къретэдж Тхьэр,
PSA.67.2	зэбгрырекӀыж Абы и бийхэр.
PSA.67.2	Ар зылъагъу мыхъухэр
PSA.67.2	Абы и пащхьэ ирекӀыж!
PSA.67.3	Зэбгрыху Уэ ахэр,
PSA.67.3	Ӏугъуэр зэрыкӀуэдыжым хуэдэу;
PSA.67.3	Тхьэм и пащхьэ щрекӀуэд бзаджащӀэхэр,
PSA.67.3	мафӀэм шэхур зэригъэткӀум хуэдэу.
PSA.67.4	Тхьэм хуэщыпкъэхэм гукъыдэж ирегъуэтыж,
PSA.67.4	Тхьэм и пащхьэм щрегуфӀэж,
PSA.67.4	ХъеркӀэ гуфӀэгъуэшхуэ ирыреӀэ.
PSA.67.5	Ди Тхьэм уэрэд хужыфӀэ,
PSA.67.5	Абы и цӀэм щытхъу уэрэд хужыфӀэ,
PSA.67.5	Уафэгум щызекӀуэм щӀыхь хуэфщӀ;
PSA.67.5	Абы и цӀэр Зиусхьэнщ;
PSA.67.5	Абы и пащхьэ фыщыгуфӀэ.
PSA.67.6	Ибэм я адэу,
PSA.67.6	фызабэм я хъумакӀуэу,
PSA.67.6	Тхьэр и псэупӀэ лъапӀэм щыӀэщ.
PSA.67.7	Зи закъуэхэр Тхьэм унэм щегъэпсэу,
PSA.67.7	Ӏэхъулъэхъур ярехыж,
PSA.67.7	гухуит-щхьэхуит ещӀыж хьэпсым исхэр,
PSA.67.7	зызыгъэкъейгъэхэр
PSA.67.7	къум нэщӀ пщтырым къренэ.
PSA.67.8	Ди Тхьэ! Уи цӀыху лъэпкъым и пэ уиту,
PSA.67.8	къум нэщӀым къыщыщыпкӀухьым,
PSA.67.9	щӀыр хъеящ,
PSA.67.9	къежэхащ уэшхыр,
PSA.67.9	Уэ, Тхьэуэ, Израилым и Тхьэу –
PSA.67.9	Синай къущхьэм
PSA.67.9	Тхьэм и пащхьэ.
PSA.67.10	Уэшхышхуэ къебгъэшхащ Уэ, Тхьэм,
PSA.67.10	уи хэгъэгу гуащӀаджэр зэтебгъэувэжащ.
PSA.67.11	Абы итӀысхьащ Уэ уи цӀыху лъэпкъыр;
PSA.67.11	Уэ уи фӀыгъэкӀэ, ди Тхьэ,
PSA.67.11	бгъэхьэзыращ тхьэмыщкӀэхэр
PSA.67.11	зыхуэныкъуэ псори.
PSA.67.12	Зиусхьэным унафэ ищӀащ:
PSA.67.12	Бзылъхугъэбэм текӀуэныгъэм и хъыбар зэрахьащ.
PSA.67.13	Дзэм я пащтыхьхэм щӀатхъуж,
PSA.67.13	мажэ,
PSA.67.13	ауэ унэм къина бзылъхугъэхэм,
PSA.67.13	чэтым къыщӀэна пэтми,
PSA.67.13	къуентхъыр ягуэш:
PSA.67.14	зи дамэхэр дыжьыныпс егъэфауэ,
PSA.67.14	зи къабзийхэр дыщэ къабзэкӀэ псыхьауэ
PSA.67.14	тхьэрыкъуэ анэм хуэдэ пкъыгъуэхэр.
PSA.67.15	ЛъэкӀыныгъэ псори зиӀэ Тхьэм,
PSA.67.15	пащтыхьхэр щызэбгрихужым,
PSA.67.15	Цалмон къущхьэм уэс къыщригъэсащ.
PSA.67.16	Тхьэм и къущхьэщ – Башан къущхьэр!
PSA.67.16	Щыгубэ зиӀэ къущхьэщ – Башан къущхьэр!
PSA.67.17	Сыт уэ, шыгубэ зиӀэ къущхьэр,
PSA.67.17	уехъуапсэу ущӀеплъыр
PSA.67.17	Тхьэм псэупӀэкӀэ игу ирихьа къущхьэм
PSA.67.17	Зиусхьэныр игъащӀэкӀэ зыщыпсэунум?
PSA.67.18	Тхьэм и хьэрыгъажэхэр бэ дыдэщ,
PSA.67.18	миным къыщызэтенэркъым.
PSA.67.18	Абыхэм яхэту, Зиусхьэныр
PSA.67.18	Синай къущхьэм къехри,
PSA.67.18	и унэшхуэ лъапӀэм щӀыхьащ.
PSA.67.19	Ар Ӏуащхьэ лъагэм дэкӀащ,
PSA.67.19	гъэрхэр зыдришеящ,
PSA.67.19	цӀыхухэм тыгъэхэр къратащ,
PSA.67.19	Тхьэр къизымыдзэ къейгъэшыхэри яхэту.
PSA.67.19	Зиусхьэну Тхьэр абы щыпсэунущ.
PSA.67.20	ЩӀыхьышхуэр ейщ Зиусхьэну
PSA.67.20	ди къинхэр махуэ къэси зезыхьэм;
PSA.67.20	Езыращ дыкъезыгъэлыр.
PSA.67.21	Тхьэр дэркӀэ Тхьэ къегъэлакӀуэщ;
PSA.67.21	Зиусхьэну ди Зиусхьэныращ
PSA.67.21	ажалым дыӀэщӀэзыхыжыр.
PSA.67.22	Тхьэм икъутэнщ
PSA.67.22	и бийхэм я щхьэр,
PSA.67.22	щхьэщыгу бацэхэу
PSA.67.22	хабзэншэ гъуэгум щыкъейгъэхэр.
PSA.67.23	Зиусхьэным жиӀащ: «Башан къыщезгъэгъэзэжынщ,
PSA.67.23	къыщӀэсшыжынщ хым и щӀэм уи бийхэр,
PSA.67.24	уи хьэхэр зэрыхэфым хуэдэу
PSA.67.24	бийм и лъым уи лъакъуэхэр хэбгъэувэну».
PSA.67.25	Тлъэгъуащ узэрызекӀуэр,
PSA.67.25	Уэ, си Тхьэуэ си Пащтыхь,
PSA.67.25	Унэшхуэ лъапӀэм узэрыщызекӀуэр;
PSA.67.26	уэрэдыӀуэхэр япэ итащ,
PSA.67.26	пшынауэхэр я ужькӀэ кӀуащ,
PSA.67.26	фэнтӀрыпӀхэр зыӀыгъ пщащэхэр
PSA.67.26	яку дэтащ:
PSA.67.27	«Фэ, Израил къытекӀахэр,
PSA.67.27	зэхуэсышхуэм фыхэту Тхьэуэ Зиусхьэным
PSA.67.27	щӀыхь щыхуэфщӀ!»
PSA.67.28	Бин-Ямин лӀакъуэу я нэхъ цӀыкӀур япэ итщ;
PSA.67.28	Иудэ пщыхэр я гупым хэту,
PSA.67.28	Зэбулон пщыхэри Нафталый пщыхэри къакӀэлъокӀуэ.
PSA.67.29	Зэхэугъуае уи гуащӀэ, си Тхьэ,
PSA.67.29	къэгъэнаӀуэ гуащӀэу
PSA.67.29	къытхуэбгъэлъэгъуар.
PSA.67.30	Ерусалим дэт унэшхуэм ущыӀэу,
PSA.67.30	Уэ къыпхуахь пащтыхьхэм я тыгъэхэр.
PSA.67.31	ГъэӀурыщӀэ Мысырырэ
PSA.67.31	къамылым хэс хьэкӀэкхъуакӀэхэр,
PSA.67.31	гъэӀурыщӀэ цӀыху лъэпкъхэу
PSA.67.31	шкӀэхэр зыхэт вы хъушэхэм хуэдэхэр;
PSA.67.31	абыхэм псоми щхьэщэ къыпхуащӀу
PSA.67.31	я дыжыныр къыпхуахьыху,
PSA.67.31	икъухь зауэм щӀэхъуэпс цӀыху лъэпкъхэр.
PSA.67.32	ЦӀыху лъэрыхьхэр къикӀынщ Мысырым;
PSA.67.32	Тхьэм трашэщӀэнщ я Ӏэхэр –
PSA.67.32	Ефиопием
PSA.67.33	ЩӀыгум и пащтыхьыгъуэхэм
PSA.67.33	Тхьэм уэрэд хужыфӀэ,
PSA.67.33	уэрэдкӀэ фӀуатэ Зиусхьэным и щӀыхьыр –
PSA.67.34	уафэгум я уафэгужым
PSA.67.34	игъащӀэкӀэ къыщызыкӀухьым.
PSA.67.34	Абы Езым и макъ къеӀэт –
PSA.67.34	гуащӀэшхуэ зиӀэ макъыр.
PSA.67.35	Тхьэм щӀыхьыр ефпэс!
PSA.67.35	Тепщэныгъуэшхуэ хуиӀэщ Абы Израилым,
PSA.67.35	гуащӀэ ин дыдэу Абы хэлъыр
PSA.67.35	пшэм хыболъагъуэ.
PSA.67.36	Уи унэшхуэм, ди Тхьэ,
PSA.67.36	щынагъуэшхуэ щыуиӀэщ.
PSA.67.36	Израилым и Тхьэм и цӀыху лъэпкъым
PSA.67.36	гуащӀэрэ лъэкӀыныгъэрэ кърет.
PSA.67.36	Тхьэм щӀыхьышхуэ хуэфщӀ!
PSA.68.1	УэрэдыӀуэхэмрэ пшынауэхэмрэ я пашэм папщӀэ. «Шошаним» макъамэр щӀэлъу. Даут и уэрэд
PSA.68.2	Ди Тхьэ, сыкъегъэл сымыкӀуэду –
PSA.68.2	псыр си къурмэкъейм къыщӀэуащи.
PSA.68.3	Шэд куум сыхэнащ сэ,
PSA.68.3	сызытеувэни симыӀэу,
PSA.68.3	архъуанэм сизэрыхьащ сэ,
PSA.68.3	срехьэжьэ псыдзэшхуэм.
PSA.68.4	Сыгуоуурэ, гуащӀаджэ сыхуащ,
PSA.68.4	игъущӀыкӀащ си джийр;
PSA.68.4	си Тхьэ, сыпхуэлӀэу сыппэплъэурэ,
PSA.68.4	си нэр ешащ.
PSA.68.5	Лажьэ симыӀэу, си жагъуэгъухэр
PSA.68.5	щхьэцу стетым нэхъыбэ хъуащ;
PSA.68.5	сагъэкӀуэдмэ, яфӀэигъуэу,
PSA.68.5	пцӀыкӀэ сыкъэзыувыхьхэм гуащӀэ яӀэщ;
PSA.68.5	естыжын хуей абыхэм къатезмыхар?
PSA.68.6	Ди Тхьэ! Уэ уощӀэ сызэрыакъылыншэр,
PSA.68.6	мыхъуну сщӀахэр
PSA.68.6	УэркӀэ щэхукъым.
PSA.68.7	Зиусхьэну лъэкӀыныгъэ псори зиӀэ Тхьэ,
PSA.68.7	Уэ къыпщыгугъ псоми
PSA.68.7	я напэ тремыкӀ.
PSA.68.7	Уэ, Израилым и Тхьэм, зыкъыпхуэзыгъазэхэм
PSA.68.7	сэркӀэ емыкӀу къремыхь;
PSA.68.8	сыту жыпӀэмэ Уэр папщӀэ сэ сауб,
PSA.68.8	напэншагъэр нэкӀу Ӏупхъуэ къысхуащӀ.
PSA.68.9	Си къуэшхэмкӀэ хамэ сыхъуащ сэ,
PSA.68.9	си анэм и къуэхэм сащымыщыжу.
PSA.68.10	Сыту жыпӀэмэ уи унэ
PSA.68.10	сызэрыщӀэхъуэпсым сеух сэ,
PSA.68.10	Уэ узыубхэм я убэ псалъэхэр
PSA.68.10	сэ къыстехуэжащ.
PSA.68.11	Сэ нэщӀ сисурэ,
PSA.68.11	сызыгъэикӀэм саубащ;
PSA.68.12	щыгъуэ щыгъынхэр щыщыстӀагъэм,
PSA.68.12	къысщыдыхьэшхыу хъыбар зэрахьащ.
PSA.68.13	Сэ къыстопсэлъыхь къалэ
PSA.68.13	куэбжэм Ӏусхэр,
PSA.68.13	ЕфакӀуэм я уэрэдым сыхалъхьэ.
PSA.68.14	Сэ си тхьэлъэӀукӀэ, Зиусхьэн,
PSA.68.14	зыныпхузогъазэ;
PSA.68.14	Уэ игъуэу плъытэ уахътэм, си Тхьэ,
PSA.68.14	Уи лъагъуныгъэ мыкӀуэдыжым и хьэтыркӀэ сыкъызэхэх.
PSA.68.14	Уэ уи дэӀэпыкъуэгъу щыпкъэкӀэ
PSA.68.15	шэдым сыхимыубыдэу
PSA.68.15	сыкъыхэшыж:
PSA.68.15	си жагъуэгъухэм
PSA.68.15	псы кууми сакъыщыӀэщӀэх.
PSA.68.16	Псыдзэшхуэм сромыгъэхьэжьэ,
PSA.68.16	псы куум сыщӀумыгъэлъафэ,
PSA.68.16	хьэдрыхэ и жьэ ущӀам
PSA.68.16	сыжьэдумыгъахуэ.
PSA.68.17	Жэуап къызэт, Зиусхьэн, сыту жыпӀэмэ
PSA.68.17	уи лъагъуныгъэр мыкӀуэдыжыр фӀыщ.
PSA.68.17	Зыкъысхуэгъазэ, уи фӀыщӀагъэ бэ дыдэщ.
PSA.68.18	Уи ӀурыщӀэм уи нэгу щумыгъэпщкӀу,
PSA.68.18	гузэвэгъум сыхэтщ,
PSA.68.18	жэуап къызэт псынщӀэӀуэу.
PSA.68.19	Спэблагъэ зыкъэщӀ,
PSA.68.19	си щхьэ щэхуж,
PSA.68.19	сыкъегъэл, бийр си куэдщ.
PSA.68.20	Уэ уощӀэ сызэраубыр,
PSA.68.20	си напэ зэрытрахыр,
PSA.68.20	ауан сызэращӀыр;
PSA.68.20	си бийхэр псори уи пащхьэ итщ.
PSA.68.21	Си гур иухащ убэным,
PSA.68.21	слъэкӀыжӀаркъым;
PSA.68.21	гущӀэгъу къысхуащӀыным сыпэплъащ,
PSA.68.21	ауэ къысхуащӀакъым;
PSA.68.21	сызыгъэгупсэхуным сыпэплъащ,
PSA.68.21	ауэ ари згъуэтыркъым.
PSA.68.22	Зэзыр къызатащ гъуэмылэу,
PSA.68.22	дыджыпсым срагъэфащ
PSA.68.22	псыхуэлӀэм сыщиубыдым.
PSA.68.23	Я шхыныр лъахъэ яхурехъу абыхэм,
PSA.68.23	я къурмэн ефэ-ешхэр
PSA.68.23	убыдыпӀэу къахущӀрекӀ.
PSA.68.24	Я нэхэр иреункӀыфӀ,
PSA.68.24	ялъагъужынӀа ялъэмыкӀыу;
PSA.68.24	я лъакъуэхэр ирекӀэзыз зэпымыууэ.
PSA.68.25	ЯтеунащӀэ уи губжь Уэ абыхэм,
PSA.68.25	уи губжьышхуэм и мафӀэм
PSA.68.25	хегъэубыдэ ахэр.
PSA.68.26	Я псэупӀэхэр нэщӀ ирехъу,
PSA.68.26	я шэтырхэм щыпсэун щремыӀэ,
PSA.68.27	сыту жыпӀэмэ Уэ узэуар
PSA.68.27	абыхэм зэрахуэ иджыри
PSA.68.27	Уэ ебдза уӀэгъэм зыхигъэт гугъуехьым
PSA.68.27	хагъахъуэ.
PSA.68.28	Абыхэм я хабзэншагъэхэр
PSA.68.28	яхуэлъытэ чэзу-чэзууэ,
PSA.68.28	мыкӀуэду къебгъэлыным
PSA.68.28	щремыгугъ игъащӀэкӀэ.
PSA.68.29	Абыхэм я цӀэхэр хрекӀуэдыкӀыж
PSA.68.29	гъащӀэ зиӀэнухэм я тхылъым
PSA.68.29	Тхьэм щыпкъагъэ хузиӀэхэм
PSA.68.29	ирыремытхэ.
PSA.68.30	СекӀэкӀуащ сэ, гузэвэгъуэм сыхэтщ;
PSA.68.30	Уи дэӀэпыкъуэгъукӀэ, ди Тхьэ, сыкъызэфӀэгъэувэж.
PSA.68.31	Тхьэм щӀыхь хуэсщӀынщ уэрэдкӀэ,
PSA.68.31	щӀыхь хуэсщӀурэ, зэрыиныр езгъэщӀэнщ цӀыхум.
PSA.68.32	Ар Зиусхьэным игу нэхъ ирихьынщ
PSA.68.32	вы нэхъри,
PSA.68.32	бжьакъуэ зытету
PSA.68.32	лъабжьэ зиӀэ танэм нэхъри.
PSA.68.33	Егъэзыгъэ хъуахэм ар ялъагъунщи,
PSA.68.33	гуфӀэжынщ.
PSA.68.33	Тхьэм лъыхъуэхэм
PSA.68.33	ягу къихьэжынщ.
PSA.68.34	Сыту жипӀэмэ Зиусхьэным тхьэмыщкӀэхэм
PSA.68.34	я макъ зэхех,
PSA.68.34	и цӀыхуу Ӏэпхлъэпх ящӀахэм
PSA.68.34	нэмыплъ яритыркъым.
PSA.68.35	ЩӀыхь хурещӀ Абы уафэгухэми, щӀыгуми,
PSA.68.35	хыхэми, абыхэм щыпсэу псоми.
PSA.68.36	Сыту жыпӀэмэ Тхьэм
PSA.68.36	Цион къалэр къихъумэнущ,
PSA.68.36	зэтригъэувэжынущ Иудэ и къалэхэр;
PSA.68.36	Тхьэм и цӀыхухэр а хэгъэгум
PSA.68.36	иригъэтӀысхьэнущ;
PSA.68.36	Ар абыхэм я Ӏыхьэ хъунущ.
PSA.68.37	Тхьэм хуэӀурыщӀэхэм я щӀэблэм
PSA.68.37	ей хъунщ а хэгъэгур,
PSA.68.37	Тхьэм и цӀэр фӀыуэ зылъагъухэр
PSA.68.37	абы итӀысхьэнщ.
PSA.69.1	УэрэдыӀуэхэмрэ пшынауэхэмрэ я пашэм папщӀэ. Даут и уэрэд. Тхьэм игу зыкъэдгъэкӀыжын папщӀэ
PSA.69.2	Уа, ди Тхьэ, сыхэшыж,
PSA.69.2	Зиусхьэн, къепсынщӀэкӀ
PSA.69.2	дэӀэпыкъуэгъу укъысхуэхъуну.
PSA.69.3	Я напэ трырекӀ, емыкӀуи кърехь
PSA.69.3	си псэм къещэхэм!
PSA.69.3	Мыгъуагъэ къызэхъулӀэн зыфӀэигъуэхэр
PSA.69.3	я напэ текӀауэ зэщӀрекӀуэж!
PSA.69.4	«Дэгъуэщ! Дэгъуэщ!» къызжаӀэурэ
PSA.69.4	къысщыдышхыхэр я напэ текӀауэ
PSA.69.4	зэщӀрекӀуэж.
PSA.69.5	ИрегуфӀэж, ягу кърырехьэж,
PSA.69.5	зыкъыпхуэзыгъазэ псоми!
PSA.69.5	Уи фӀыгъэкӀэ
PSA.69.5	къызэрелынум щхьэкӀэ
PSA.69.5	фӀыщӀэ зыщӀхэм зэпымыууэ жраӀэ:
PSA.69.5	«Ин дыдэщ Тхьэр!»
PSA.69.6	Сэ сытхьэмыщкӀэщ, сыфакъырщ.
PSA.69.6	Уэращ си дэӀэпыкъуэгъур, сыхэзышынур.
PSA.69.6	ПсынщӀэӀуэу си деж къакӀуэ, ди Тхьэ.
PSA.69.6	Зиусхьэн! Зумыгъэгувэ.
PSA.70.1	Уэ, ди Тхьэ, щхьэегъэзыпӀэ узощӀ,
PSA.70.1	емыкӀу къызомыгъэхь игъащӀэкӀэ!
PSA.70.2	Уэ щыпкъагъэу уиӀэмкӀэ
PSA.70.2	хьэзабым сыхэшыжи, сыкъегъэл.
PSA.70.2	Уи тхьэкӀумэ къысхуэгъази, хьэзабым сыхэшыж.
PSA.70.3	Сыкъэзыхъумэ мывэбг быдапӀэ лъэщ
PSA.70.3	къысхуэхъу,
PSA.70.3	сыту жыпӀэмэ Уэращ
PSA.70.3	егъэзыпӀэуи быдапӀэуи сиӀэр.
PSA.70.4	Си Тхьэ! ЦӀыху бзаджэхэм,
PSA.70.4	мызахуэхэм, залымхэм саӀэщӀэх.
PSA.70.5	Сыту жыпӀэмэ Уэращ, Зиусхьэн,
PSA.70.5	сызщыгугъыр,
PSA.70.5	си цӀыкӀугъуэм щыублауэ си дзыхьщӀэгъур.
PSA.70.6	Сыкъыщалъхуам щегъэжьауэ,
PSA.70.6	Уэращ сэ къысщӀэӀэр;
PSA.70.6	си анэ и ныбэ сызэрырищӀэ лъандэрэ
PSA.70.6	укъысхуэгумащӀэщ
PSA.70.6	Уэ щӀыхьу пхуэсщӀыр зэпыункъым.
PSA.70.7	Сэ бэм щапхъэ сахуэхъуащ;
PSA.70.7	Уэ щхьэегъэзыпӀэ щыпкъэ усхуэхъуащ.
PSA.70.8	Си жьэкӀэ сыпщытхъу зэпытщ,
PSA.70.8	Уи щӀыхьыр зэпымыууэ соӀуатэ
PSA.70.8	махуэ енкӀэ.
PSA.70.9	Си жьыхъугъуэм сыхыфӀомыдзэж.
PSA.70.9	Си гуащӀэм кӀэрич щыхъукӀэ
PSA.70.9	си закъуэу сыкъыумыгъанэ.
PSA.70.10	Сыту жыпӀэмэ псалъэ гуауэхэр
PSA.70.10	сэр папщӀэ яӀуатэ си бийхэм,
PSA.70.10	си псэм къещэхэр зэрогъэӀущыж.
PSA.70.11	«Ар Тхьэм къибгынащ, – къысхужаӀэ, –
PSA.70.11	фылъежьи, къэвубыд,
PSA.70.11	абы къыщхьэщыжьын иӀэкъым».
PSA.70.12	Си Тхьэ! Спэжыжьэ зумыщӀ.
PSA.70.12	ДэӀэпыкъуэгъу укъысхуэхъуну
PSA.70.12	псынщӀэу къэс си деж, си Тхьэ.
PSA.70.13	ЕмыкӀу кърырехь,
PSA.70.13	ирекӀуэд бий зыкъысхуэзыщӀхэр;
PSA.70.13	сызыгъэунэхуну хуейхэм
PSA.70.13	я напэ трекӀ, мыгъуэ ирехъу!
PSA.70.14	Сыт щыгъуи сыпщыгугъынущ Уэ,
PSA.70.14	щӀыхьу пхуэсщӀым хэзгъэхъуэнщ.
PSA.70.15	Махуэ къэси сӀуэтэнщ сэ
PSA.70.15	Уэ пхэлъ щыпкъагъэри,
PSA.70.15	дымыкӀуэду дыкъебгъэлын папщӀэ къытхуэпщӀахэри,
PSA.70.15	я бжыгъэ плъытэн плъэмыкӀынуми.
PSA.70.16	Уэ, Зиусхьэну ди Тхьэ, уи унэшхуэм сыщӀыхьэнщ,
PSA.70.16	Уи ӀэщӀагъэшхуэхэм, уи щыпкъагъэм
PSA.70.16	я щӀыхьэр дэни щысӀуэтэнщ сэ.
PSA.70.17	Си цӀыкӀугъуэм щегъэжьауэ
PSA.70.17	сыбоущий Уэ, ди Тхьэ,
PSA.70.17	уи ӀэщӀагъэ телъыджэхэр
PSA.70.17	иджыри къэс соӀуатэ.
PSA.70.18	Жьы сыхъуху, си щхьэр тхъуху,
PSA.70.18	сумыбгынэ Уэ, ди Тхьэ,
PSA.70.18	мы щӀэблэми къыкӀэлъыкӀуэну щӀэблэхэми
PSA.70.18	уи гуащӀэмрэ лъэкӀыныгъэ ину уиӀэмрэ
PSA.70.18	зыхуэдэр яхуэсӀуэтэху.
PSA.70.19	ГуащӀэу пхэлъри щыпкъагъэу уиӀэри
PSA.70.19	уафэхэм нэсащ, ди Тхьэ.
PSA.70.19	Ӏуэхугъуэшхуэхэр зэфӀэпхащ Уэ;
PSA.70.19	Ди Тхьэ, хэт хъун Уэ пхуэдэ?
PSA.70.20	Шэчыгъуейуэ, тхьэмыщкӀагъэ куэдыр
PSA.70.20	Уэ къысхуэбгъэкӀуащ сэ,
PSA.70.20	ауэ щӀэрыщӀэу сыкъэбгъэпсэужурэ,
PSA.70.20	щӀым и кууупӀэм сыкъыщӀэпшыжынщ.
PSA.70.21	СыпӀэтынщ Уэ лъагэу,
PSA.70.21	гупсэхугъуэ къызэптыжынщ.
PSA.70.22	ПшынэкӀэ сыдежъууэ,
PSA.70.22	Уэ щӀыхь пхуэсщӀынщ,
PSA.70.22	щыпкъагъэу къытхууиӀэм и щӀыхь,
PSA.70.22	си Тхьэ, шыкӀэпшынэм
PSA.70.22	уи щӀыхь уэрэд сэ къизгъэкӀынщ.
PSA.70.22	Израилым и Тхьэ лъапӀэ!
PSA.70.23	Макъ лъэщкӀэ уэрэд пхужысӀэ щыхъукӀэ,
PSA.70.23	си Ӏупэр гуфӀэм зэлъещтэ,
PSA.70.23	си псэу къебгъэлари аращ.
PSA.70.24	Бзэуэ сӀурылъым махуэ енкӀэ
PSA.70.24	уи щыпкъагъэр иӀуэтэнщ,
PSA.70.24	сыту жыпӀэмэ мыхъун къызащӀэн
PSA.70.24	зыфӀэигъуэхэм емыкӀу къатехуэурэ,
PSA.70.24	я напэр текӀащ абыхэм.
PSA.71.1	Уэ, си Тхьэ!
PSA.71.1	Ди пащтыхьым хьэкумщӀыкӀэ егъащӀэ,
PSA.71.1	Уи щыпкъагъэр игу илъхьэ.
PSA.71.2	Уи лъэпкъым – щыпкъагъэкӀэ,
PSA.71.2	тхьэмыщкӀэу уиӀэхэм – захуагъэкӀэ
PSA.71.2	уадызекӀуэурэ, тепщэныгъэр иреӀэ.
PSA.71.3	ЩыпкъагъэкӀэ псэу лъэпкъхэм
PSA.71.3	бгыхэмрэ Ӏуащхьэхэмрэ
PSA.71.3	берычэтыр къахурехь.
PSA.71.4	ЦӀыху лъэпкъым тхьэмыщкӀэу хэтхэм
PSA.71.4	я Ӏуэху кърехъумэ,
PSA.71.4	кърегъэл зылъэмыкӀхэр,
PSA.71.4	цӀыхухэр егъэзыгъэ зыщӀхэр
PSA.71.4	зэхрекъутэ.
PSA.71.5	Дыгъэмрэ мазэмрэ щыӀэху,
PSA.71.5	урегъэлъапӀэ уи цӀыхухэм –
PSA.71.5	щӀэблэхэр зэкӀэлъыкӀуэу.
PSA.71.6	ПаупщӀа мэкъупӀэр къигъэкӀыжу,
PSA.71.6	уэру къытешхэурэ,
PSA.71.6	щӀыгур зыгъэщӀытэж уэшхым хуэдэ
PSA.71.6	ди пащтыхьыр ирехъу.
PSA.71.7	Пащтыхьым тетыгъуэр ӀэщӀэлъыху,
PSA.71.7	зреуфэбгъу захуагъэм,
PSA.71.7	иребагъуэ мамырыгъэр,
PSA.71.7	мазэр щыӀэху.
PSA.71.8	Хым щегъэжьауэ хым нэсыху,
PSA.71.8	Псым
PSA.71.8	абы тетыгъуэр иреӀэ.
PSA.71.9	Губгъуэ нэщӀым ис цӀыхухэм
PSA.71.9	бгъэгукӀэ зыщрадзых абы и пащхьэм,
PSA.71.9	сабэм иребзей и бийхэр.
PSA.71.10	ХытӀыгухэм, Таршышым
PSA.71.10	абы къуэды кърырет.
PSA.71.10	Шэбэмрэ
PSA.71.10	тыгъэ къыхурехь.
PSA.71.11	Пащтыхь псоми
PSA.71.11	щхьэщэ къыхурыращӀ абы;
PSA.71.11	хурелажьэ хамэ лъэпкъхэр.
PSA.71.12	Сыту жыпӀэмэ къулейсызи,
PSA.71.12	тхьэмыщкӀи, дэӀэпыкъуэгъу зимыӀи,
PSA.71.12	елъэӀу псори
PSA.71.12	гугъуехьым къыхешыж абы.
PSA.71.13	Игу ящӀогъу къарууншэхэм, егъэзыгъэ хъуахэм,
PSA.71.13	къулейсызхэм я псэр кърегъэл.
PSA.71.14	Егъэзыгъэ цӀыхухэр залымыгъэкӀэ ягъэпсэухэр
PSA.71.14	яӀэщӀехыж;
PSA.71.14	и цӀыхухэм я псэхэр абы дежкӀэ лъапӀэщ.
PSA.71.15	Пащтыхьыр бэрэ ирепсэу,
PSA.71.15	Щэбэ и дыщэм щыщ абы кърырет!
PSA.71.15	ФылъаӀуэ зэпымыууэ
PSA.71.15	Тхьэм и нэфӀ махуэ енкӀэ
PSA.71.15	абы къыщыхуэну.
PSA.71.16	Щребагъуэ хэгъэгум гъавэр
PSA.71.16	Ӏуащхьэхэми гъэр бэв щрехъу;
PSA.71.16	Ливан Ӏуащхьэм зэрыщыбагъуэм хуэдэу,
PSA.71.16	бэв ирехъу.
PSA.71.16	ЩӀым удзыр зэрыщыуэрым хуэдэу,
PSA.71.16	къалэхэм цӀыхур щребагъуэ;
PSA.71.17	абы и цӀэр игъащӀэкӀэ щреӀэ,
PSA.71.17	иремыкӀуэд дыгъэр щыӀэху.
PSA.71.17	Лъэпкъхэм абы и хьэтыркӀэ
PSA.71.17	Тхьэм и нэфӀ къащрехуэ.
PSA.71.17	ЦӀыху лъэпкъ псоми
PSA.71.17	Ар гъуэгу махуэ теувауэ жреӀэ.
PSA.71.18	ЩӀыхь хуэфщӀ Израилым и Тхьэу Зиусхьэным,
PSA.71.18	телъыджащэхэр зылэжь закъуэм.
PSA.71.19	ЩӀыхьышхуэ зиӀэ и цӀэм
PSA.71.19	лъытэныгъэ хурещӀ игъащӀэкӀэ.
PSA.71.19	Абы и щӀыхьыр щӀыгум дэнэкӀи
PSA.71.19	тез щрехъу.
PSA.71.19	Ӏэмин! Ӏэмин!
PSA.71.20	Ишай и къуэ Даут
PSA.71.20	и тхьэлъэӀухэр иухащ.
PSA.72.1	Израил цӀыхухэми
PSA.72.1	зигукӀэ къабзэхэми
PSA.72.1	сыту къахуэфӀ Тхьэр!
PSA.72.2	Сэ сещӀэным зымащӀэщ иӀэжар,
PSA.72.2	сыцӀантхъуи пэтащ.
PSA.72.3	А бзаджэхэм зэрафӀыгъуэр слъэгъуащ,
PSA.72.3	а зыкъызыфӀэщӀыжхэм сэ сехъуэпсащ.
PSA.72.4	Сыту жыпӀэмэ абыхэм къин ялъагъуркъым,
PSA.72.4	псэуныгъи гуащӀи яӀэщ.
PSA.72.5	Адрей цӀыхухэр гузэвэгъуэ зэрыхэтым хуэдэу,
PSA.72.5	езыхэр хэткъым,
PSA.72.5	тхьэмыщкӀагъэми хэхуэркъым.
PSA.72.6	Абы къыхэкӀкӀэ абыхэм пагагъэм
PSA.72.6	щыгъэм хуэдэу запкършэкӀащ
PSA.72.6	залымыгъэр я фащэщ абыхэм.
PSA.72.7	Я нэхэр щэм къыщихуащ
PSA.72.7	гухэлъ бзаджэхэр я гум щызэпощэ.
PSA.72.8	Мэубэ ахэр,
PSA.72.8	бзэгу зэрахьэ гухьэ-гужькӀэ;
PSA.72.8	допсэлъей, я щхьэ гъэкӀауэ.
PSA.72.9	Уафэгур яуб я жьэкӀэ,
PSA.72.9	бзэгу зэрахьэу, щӀым къыщакӀухь.
PSA.72.10	Аращи, цӀыхухэм абыхэм зыхуагъазэ,
PSA.72.10	зэрагъэмысэни ягъуэтыркъым
PSA.72.11	ЦӀыху бзаджэхэм жаӀэ:
PSA.72.11	«Хъунур Тхьэм дауэ къищӀа?
PSA.72.11	Псоми Я Нэхъ Лъагэр абы щыгъуазэ?»
PSA.72.12	Аращ а бзаджэхэр зытепсэлъыхьыр,
PSA.72.12	ягу щӀэныкъуэ зыри щыӀэкъым,
PSA.72.12	ягъэбагъуэ я мылъкур абыхэм.
PSA.72.13	АтӀэ псэнщӀэу сигу згъэкъабзэу,
PSA.72.13	си Ӏэ хьэкъыншэхэр стхьэщӀыжа?
PSA.72.14	Къин солъагъу махуэ псом
PSA.72.14	Пщэдджыжь къэс удын сошэч.
PSA.72.15	Ауэ цӀыху бзаджэхэм
PSA.72.15	жаӀэм хуэдэ жысӀатэмэ,
PSA.72.15	Уэ уи цӀыху лъэпкъым и пащхьэм
PSA.72.15	мысэ сыщыхъунти.
PSA.72.16	Сегупсысащ сэ: дауэрэ
PSA.72.16	къызгурыӀуэну пӀэрэ ар?
PSA.72.16	КъызгурыӀуэныр къызэхьэлъэкӀащ сэ.
PSA.72.17	Ауэ Тхьэм и унэшхуэм сыщыщӀыхьэм,
PSA.72.17	къызгурыӀуащ кӀэухыу яӀэнур.
PSA.72.18	Ахэр гъуэгу цӀэнтхъуэрыгъуэм
PSA.72.18	Уэ тыбогъэувэ.
PSA.72.18	Уэ ахэр йогъэхуэх щыхупӀэм.
PSA.72.19	Сыту атӀэ уащӀэдэмыщӀэу
PSA.72.19	унэхъуа ахэр –
PSA.72.19	щыӀэжкъым,
PSA.72.19	шынагъуэшхуэм екӀуэдылӀащ!
PSA.72.20	Ахэр укъыщызэщыужкӀэ,
PSA.72.20	кӀуэдыж пщӀыхьэпӀэм хуэдэщ;
PSA.72.20	пщӀыхьэпӀэр зэрыкӀуэдыжым хуэдэу,
PSA.72.20	Уэ ахэр бгъэкӀуэдыжынщ, Зиусхьэн.
PSA.72.21	Сыгу Ӏэлу, фыгъуэныгъэм сыщыхэтым,
PSA.72.21	сыахьмакъащ сэ,
PSA.72.22	зэхэщӀыкӀи сиӀакъым,
PSA.72.22	хьеуан хуэдэ ситащ уи пащхьэ.
PSA.72.23	Ауэ сэ дапщэщи сыпщӀыгъущ;
PSA.72.23	си Ӏэ ижьыр Уэ пӀыгъщ.
PSA.72.24	КъызгурыгъаӀуэ, Уэращ си гъуазэр,
PSA.72.24	итӀанэ Уэ щӀыхькӀэ сызэпшэлӀэжынщ.
PSA.72.25	Уэр нэмыщӀ, хэт щызиӀэр сэ уэгум?
PSA.72.25	Уэ усщӀыгъумэ, щӀыгум
PSA.72.25	зы теткъым сызыхуэныкъуэж.
PSA.72.26	Си пкъи си гуи яхулъэмыкӀыжӀами,
PSA.72.26	Тхьэращ сигу зыгъэбыдэр –
PSA.72.26	игъащӀэкӀэ си ӀыхьэфӀыр.
PSA.72.27	Сыту жыпӀэмэ мэкӀуэд Уэ ппэжыжьэхэр;
PSA.72.27	Уэ къыпхуэмыщыпкъэхэр лъапсэкӀуэд уощӀ.
PSA.72.28	Тхьэм пэблагъэ зысщӀыныр сэркӀэ фӀыгъуэщ!
PSA.72.28	Зиусхьэну Тхьэр
PSA.72.28	щхьэегъэзыпӀэ сщӀащ сэ,
PSA.72.28	и ӀэщӀагъэ псори цӀыхум
PSA.72.28	езгъэщӀэн папщӀэ.
PSA.73.1	Сыт щхьэкӀэ, ди Тхьэ, дыхыфӀэбдзэжыпа?
PSA.73.1	Уи хъупӀэм ит мэлым уи губжьыр
PSA.73.1	сыт щхьэкӀэ яхузэщӀэбгъэплъа?
PSA.73.2	Уи цӀыху лъэпкъыу,
PSA.73.2	къызэрыхэпхрэ бэ щӀауэ,
PSA.73.2	зи щхьэ пщэхужыгъар
PSA.73.2	уи лъэпкъ хъуну
PSA.73.2	уигу къэгъэкӀыж.
PSA.73.2	Цион Ӏуащхьэу уи псэупӀэ зыдэщыӀари
PSA.73.2	уигу къэгъэкӀыж.
PSA.73.3	ЛӀэщӀыгъуэбэ зи ныбжь къутахуэхэм
PSA.73.3	нэхъ благъэу екӀуалӀэ:
PSA.73.3	уи унэшхуэм и кӀуэцӀ псори
PSA.73.3	зэхикъутащ бийм.
PSA.73.4	Бийхэр уи унэшхуэм
PSA.73.4	текӀуэныгъэм ипкъ къикӀыкӀэ
PSA.73.4	щыгъуэхъуащ;
PSA.73.4	я бэракъхэр фӀадзащ абы.
PSA.73.5	Мэзым щӀэт лӀыуэ
PSA.73.5	жыгхэр джыдэкӀэ изупщӀыкӀым хуэдащ ахэр
PSA.73.6	Джыдэрэ уадэкӀэ зэ уэгъуэм
PSA.73.6	зэхакъутащ сурэт хэбзыкӀа дахэхэр;
PSA.73.7	Уи унэшхуэр мафӀэм ирагъэхьащ
PSA.73.7	лъабжьэм нэсыху;
PSA.73.7	Уэ узыщагъэлъапӀэ унэшхуэр яуцӀэпӀащ.
PSA.73.8	ЯгукӀэ жаӀащ:
PSA.73.8	«ЛъапсэкӀуэдыр къахуэдгъэкӀуэнщ абыхэм».
PSA.73.8	Тхьэм и зэӀущӀапӀэу хэкум итхэр
PSA.73.8	ягъэсащ.
PSA.73.9	Дызэрыгъуэзэн нэщэнэ щӀагъуэ тлъагъужыркъым,
PSA.73.9	бегъымбари щыӀэжкъым,
PSA.73.9	апхуэдэу зэрыщытынур зыхуэдизыр
PSA.73.9	къыджезыӀэни къытхэтыжкъым.
PSA.73.10	Сыт хуэдизрэ, ди Тхьэ,
PSA.73.10	бийм мыскъарэ узэрищӀынур,
PSA.73.10	Уэ уи цӀэр ягъэпудыну игъащӀэкӀэ?
PSA.73.11	Сыт щхьэкӀэ уи Ӏэр,
PSA.73.11	уи Ӏэ ижьыр епхьэкӀрэ?
PSA.73.11	Сыт щхьэкӀэ уи Ӏэр
PSA.73.11	уи гуфӀакӀэ дэбгъэлърэ?
PSA.73.12	Ди Тхьэ, пащтыхьу удиӀэщ ижь-ижьыж лъандэрэ,
PSA.73.12	ди хэку текӀуэныгъэ куэд къыхуэпхьащ!
PSA.73.13	Хыр гуащӀэу уиӀэмкӀэ зэгуэпчащ,
PSA.73.13	хым хэс псэущхьэ бзаджэхэм
PSA.73.13	я щхьэхэр яхуэпкъутащ.
PSA.73.14	Левиатыным
PSA.73.14	губгъуэ нэщӀым ис цӀыхухэм
PSA.73.14	гъуэмылапхъэ ящӀыну ептащ.
PSA.73.15	Псы къыщӀэжыпӀэ къэпщӀащ Уэ,
PSA.73.15	псыр къэбутӀыпщащ,
PSA.73.15	Уэ псышхуэхэр ибгъэгъукӀащ.
PSA.73.16	Махуэр ууейщ Уэ, жэщри ууейщ;
PSA.73.16	Дыгъэмрэ къэзыгъэнэхумрэ
PSA.73.16	Уэ къибгъэуващ.
PSA.73.17	Уэ бгъэуващ щӀыгу гъунапкъэхэр,
PSA.73.17	гъэмрэ щӀымрэ бгъэнэхуащ Уэ.
PSA.73.18	АтӀэ уигу къэбгъэкӀыжыркъэ:
PSA.73.18	Зиусхьэныр бийм къеуб,
PSA.73.18	цӀыху акъылыншэхэм уи цӀэр
PSA.73.18	ягъэпуд, Зиусхьэн.
PSA.73.19	Уи цӀыхухэу уи тхьэрыкъуэ Ӏэсэхэр
PSA.73.19	хьэкӀэкхъуэкӀэм яӀэщӀумылъхьэ
PSA.73.19	Уи цӀыхухэу тхьэмыщкӀэхэр, хуэмыщӀахэр
PSA.73.19	зыщумыгъэгъупщэ.
PSA.73.20	ЗэгурыӀуэныгъэу къыдэпщӀылӀам еплъыж,
PSA.73.20	щӀыгу псом и къуапэ кӀыфӀхэм
PSA.73.20	цӀыху залымхэм я псэупӀэхэр из хъуащ.
PSA.73.21	ЛъэгущӀэт ящӀа цӀыхум
PSA.73.21	и напэр трумыгъэх,
PSA.73.21	тхьэмыщкӀэмрэ хуэмыщӀамрэ
PSA.73.21	уи цӀэр ирегъэлъапӀэ.
PSA.73.22	Зыкъэужьи, ди Тхьэ,
PSA.73.22	хъумэ уи Ӏуэхухэр,
PSA.73.22	цӀыху акъылыншэхэм махуэ къэс
PSA.73.22	узэраубыр уигу къэгъэкӀыж;
PSA.73.23	уи бийхэм я кӀий макъи
PSA.73.23	къыппэувхэм зэпымыууэ ягъэӀу макъи
PSA.73.23	зыщумыгъэгъупщэ.
PSA.74.1	УэрэдыӀуэхэмрэ пшынауэхэмрэ я пашэм папщӀэ. «СумыгъэкӀуэд» уэрэдым и макъамэр щӀэлъу. Асаф и уэрэд. Уэрэд
PSA.74.2	ЩӀыхь пхудощӀ Уэ, ди Тхьэ,
PSA.74.2	щыпкъагъэкӀэ дыпщотхъу.
PSA.74.2	Уи инагъри уи Ӏуэху щӀагъуэхэри доӀуатэ
PSA.74.3	«ПӀалъэ згъэувынщи,
PSA.74.3	хьэкум ятесщӀыхьынщ Сэ щыпкъагъэкӀэ.
PSA.74.4	ЩӀыгур мэхъей, мэкӀэзыз абы тет псори;
PSA.74.4	абы и пкъохэр сэ согъэбыдэ».
PSA.74.5	ЯжызоӀэ зыкъызыфӀэщӀыжхэм:
PSA.74.5	«ФыкъызыфӀэмыщӀыж»;
PSA.74.5	ЯжызоӀэ цӀыху бзаджэхэми:
PSA.74.5	«Фи гуащӀэ ину къызыфӀэвмыгъэщӀ.
PSA.74.6	Фи гуащӀэ ин дыдэу къызыфӀэвмыгъэщӀ,
PSA.74.6	фыщыкӀауэ фымыпсалъэ».
PSA.74.7	Сыту жыпӀэмэ цӀыхур зыӀэтыр
PSA.74.7	къыздикӀыр къуэкӀыпӀэркъым,
PSA.74.7	къухьэпӀэркъым, губгъуэ нэщӀыркъым, –
PSA.74.8	Тхьэращ хьэкумыр зыщӀэр:
PSA.74.8	зыр егъэлъахъшэ, адрейр хеӀэтыкӀ.
PSA.74.9	Сыту жыпӀэмэ Ӏэгубжьэр
PSA.74.9	Зиусхьэным ӀэщӀэтщ,
PSA.74.9	абы санэр къыщокъуалъэ,
PSA.74.9	изыбзэу зэхэгъэкӀухьауэ;
PSA.74.9	абы итыр къахурегъахъуэ.
PSA.74.9	Иужьрей дыдэ ткӀуэпсым нэсу,
PSA.74.9	цӀыху бзаджэхэр абы ефэнщ псори?
PSA.74.10	Сэ игъащӀэкӀэ яхуэсӀуэтэнщ
PSA.74.10	Екъуб и Тхьэм и щӀыхьыр,
PSA.74.10	щӀыхь хуэсщӀынщ уэрэдкӀэ.
PSA.74.11	БзаджащӀэхэм я гуащӀэр
PSA.74.11	Тхьэм икъутэнщ,
PSA.74.11	Тхьэм щыпкъагъэ хузиӀэр
PSA.74.11	лъагэу иӀэтынщ.
PSA.75.1	УэрэдыӀуэхэмрэ пшынауэхэмрэ я пашэм папщӀэ. Бзэпс зэрылъ пшынэкӀэ дожьу. Асаф и уэрэд. Уэрэд
PSA.75.2	Тхьэр щащӀэ Иудэ хэкум;
PSA.75.2	Израилым щагъэлъапӀэ Абы и цӀэр.
PSA.75.3	Абы и псэупӀэр Щалем щигъэуващ,
PSA.75.3	и унэр – Цион Ӏуащхьэм.
PSA.75.4	Шабзэшэ псынщӀэхэр, джатэр, мэӀур,
PSA.75.4	къинэмыщӀ Ӏэщэхэр Абы щикъутащ абдежым.
PSA.75.5	Уэ сыту уин,
PSA.75.5	уи щӀыхьышхуэр зэи мыкӀуэдыж
PSA.75.5	бгы лъагэхэм нэхърэ нэхъ инщ.
PSA.75.6	ЗауэлӀ бланэхэм трахащ я Ӏэщэр,
PSA.75.6	къэмыушыжыну жеящ,
PSA.75.6	я Ӏэхэр къаӀэтын ялъэкӀыркъым зауэлӀхэм.
PSA.75.7	Уэ уащыхуэгубжьым, Екъуб и Тхьэ,
PSA.75.7	шыри шым тесри хэщӀащ.
PSA.75.8	Ущынагъуэщ Уэ;
PSA.75.8	Уи губжьыгъуэм
PSA.75.8	уи пащхьэ итын хэт лъэкӀын?
PSA.75.9	Уафэм къикӀыу, Уэ уи хьэкум
PSA.75.9	цӀыхухэм ебгъэщӀащ;
PSA.75.9	щӀыр къаскӀэри, Ӏэсэ хъуащ –
PSA.75.10	щӀым егъэзыгъэу тет псори
PSA.75.10	къригъэлын папщӀэ,
PSA.75.10	хьэкум ищӀэну Тхьэр къыщежьэм.
PSA.75.11	ЦӀыхум я губжьыр
PSA.75.11	Уэ щӀыхь пхуэхъужынщ:
PSA.75.11	губжьым и кӀэкъинэр
PSA.75.11	Уэ бгъэӀэсэнщ.
PSA.75.12	ЗэгурыӀуэныгъэ дэфщӀ Тхьэм,
PSA.75.12	Зиусхьэным, фи Тхьэм,
PSA.75.12	ефта псалъэр вгъэзащӀэ;
PSA.75.12	Ар къэзухъуреихьхэм тыгъэхэр хурехь
PSA.75.12	шынагъуэшхуэр зыхуаӀэм.
PSA.75.13	Абы пщыхэр егъэӀэсэ,
PSA.75.13	пащтыхьышхуэхэри егъэшынэ.
PSA.76.1	УэрэдыӀуэхэмрэ пшынауэхэмрэ я пашэм папщӀэ. Пшынауэ пашэ Эдутун папщӀэ. Асаф и уэрэд
PSA.76.2	Си тхьэусыхафэр Тхьэм изохьэлӀэ,
PSA.76.2	си макъ соӀэт,
PSA.76.2	Абы сыкъыхихын папщӀэ.
PSA.76.3	Гугъуехьым сыщыхэт махуэм
PSA.76.3	Зиусхьэным сылъохъу;
PSA.76.3	си Ӏэр щӀэмычэу шиящ жэщым;
PSA.76.3	гупсэхугъуэ згъуэтын слъэкӀыркъым.
PSA.76.4	Тхьэр сигу къыщыкӀыжкӀэ сыхощэтыкӀ;
PSA.76.4	си гупсысэхэм гупсэхугъуэ къызатыркъым.
PSA.76.5	Си напӀэ зэтезбгъалъхьэркъым;
PSA.76.5	гукӀуэдыгъэм сыкъигъэпсалъэркъым.
PSA.76.6	Согупсыс махуэ блэкӀахэм,
PSA.76.6	илъэс блэкӀахэм я зэманым;
PSA.76.7	жэщ гупсысэхэм сагъэтыншыркъым,
PSA.76.7	согупсыс, сызоупщӀыж:
PSA.76.8	«Зиусхьэным дыхыфӀидзэпауэ,
PSA.76.8	зыкӀи къытхуэмыфӀыжу ара?
PSA.76.9	Абы и лъагъуныгъэ мыкӀуэдыжыр
PSA.76.9	зэпыуагъэпэ,
PSA.76.9	дыкъызэригъэгугъар
PSA.76.9	ямыгъэщыпкъэжыну ара щӀэблэхэм?
PSA.76.10	Щыгъупща Тхьэм гущӀэгъу
PSA.76.10	къытхуищӀыну?
PSA.76.10	Къытхуэгубжьауэ, и гущӀэгъу
PSA.76.10	къытлъимыгъэӀэсыжыну ара?»
PSA.76.11	Абы щхьэкӀэ жызоӀэ: «Мыращ сигу къеуэр –
PSA.76.11	Псоми Я Нэхъ Лъагэм и Ӏэ зэблихъуащ».
PSA.76.12	Зиусхьэн, сигу изгъэлъынщ
PSA.76.12	уи ӀэщӀагъэхэр;
PSA.76.12	Ӏуэху щӀагъуэу ижькӀэ Уэ блэжьахэр
PSA.76.12	сигу къэзгъэкӀыжынщ.
PSA.76.13	Ӏуэхуу зепхьа псори
PSA.76.13	сигу изгъэлъынщ,
PSA.76.13	Ӏуэхушхуэу зэфӀэпхахэм сегупсысынщ.
PSA.76.14	Ди Тхьэ! Уи гъуэгур лъапӀэщ.
PSA.76.14	Ди Тхьэ, Уэр хуэдэу хэт иныр?
PSA.76.15	ГъэщӀэгъуэн дыдэхэр
PSA.76.15	зылэжьыф Тхьэр Уэращ.
PSA.76.15	ЛъэкӀыныгъэшхуэу Уэ уиӀэр
PSA.76.15	цӀыху лъэпкъхэм къебгъэлъэгъуащ.
PSA.76.16	Уи гуащӀэ инкӀэ къэпщэхужащ
PSA.76.16	уи цӀыху лъэпкъым и щхьэр –
PSA.76.16	Екъубрэ Исуфрэ къытехъукӀахэр.
PSA.76.17	Уэ, ди Тхьэ, уалъэгъуащ псыхэм,
PSA.76.17	псыхэм ущалъагъум, къэшынэри,
PSA.76.17	псыщӀэ куухэр тхытхащ.
PSA.76.18	Пшэхэм псыр къракӀыхыу,
PSA.76.18	уэгум щыблэр щыуэу,
PSA.76.18	уи бжыкӀхэр дэнэкӀи щыджэгуащ.
PSA.76.19	Уи щыблэр къэуащ
PSA.76.19	хьэрыгъажэ шэркъым и макъым хуэдэу,
PSA.76.19	бжыкӀхэм дунеишхуэр къагъэнэхуащ;
PSA.76.19	щӀыр зджызджащ, зэщӀэхъаери.
PSA.76.20	Уи гъуэгур хым хыхьащ,
PSA.76.20	уи лъагъуэр псышхуэхэм зэпрыкӀащ,
PSA.76.20	ауэ уи лъэужьхэр къыхэщакъым.
PSA.76.21	Мусэрэ Хьарунрэ я ӀэкӀэ,
PSA.76.21	Ӏэщ хъушэ хуэдэу,
PSA.76.21	къепшэкӀащ уи цӀыху лъэпкъыр.
PSA.77.1	КъедаӀуэ, си цӀыху лъэпкъ, ныбжесӀэм,
PSA.77.1	си жьэ къыжьэдэкӀ псалъэхэм
PSA.77.1	фи тхьэкӀумэр къыхуэвгъазэ.
PSA.77.2	Пасэрей псалъэ къыхэздзэн сфӀэигъуэщ,
PSA.77.2	пасэрейм хъыбар щэхуу
PSA.77.2	жаӀахэр къэсӀуэтэнщ –
PSA.77.3	зэхэтхауэ, дэ зэдгъэщӀауэ,
PSA.77.3	ди адэжьхэм къытхуаӀуэтэжауэ.
PSA.77.4	Ди сабийхэм ящыдущэхункъым
PSA.77.4	Зиусхьэным илэжьауэ,
PSA.77.4	щытхъу зыпылъ Ӏуэху щӀагъуэхэр.
PSA.77.4	Абы и гуащӀэ, и ӀэщӀагъэ гъэщӀэгъуэнхэр
PSA.77.4	ди ужь къихъуэну щӀэблэм
PSA.77.4	яхуэтӀуэтэжынщ.
PSA.77.5	Екъуб къытехъукӀахэм
PSA.77.5	псалъэ гъуазэ къахуигъэнэхуащ Абы.
PSA.77.5	Израил лъэпкъым хабзэ яхуигъэуващ.
PSA.77.5	Ди адэжьхэм унафэ къахуищӀащ
PSA.77.5	ахэр я сабийхэм хуаӀуэтэжыну –
PSA.77.6	къэхъуну щӀэблэхэм
PSA.77.6	иджыри къамылъхуа сабийхэм ящӀэнщи,
PSA.77.6	пӀалъэр къэсмэ,
PSA.77.6	дяпэкӀэ къалъхунухэм хуаӀуэтэжынщ
PSA.77.6	абыхэми.
PSA.77.7	Я гугъэ хуагъэзэнщ Тхьэм итӀанэ,
PSA.77.7	Тхьэм и Ӏуэхухэр ящымыгъупщэу,
PSA.77.7	и унафэхэр ягъэзэщӀэнщ.
PSA.77.8	Я адэжьхэми хуэдэнкъым –
PSA.77.8	ерыщхэу, Тхьэм пэувхэу,
PSA.77.8	теубыдагъэ зимыӀэхэу,
PSA.77.8	зигу – зи псэкӀэ Тхьэм хуэмыщыпкъэхэм.
PSA.77.9	Эфраим дзэлӀхэр
PSA.77.9	шабзэкӀэ зэщӀэузэдауэ,
PSA.77.9	зауэ махуэм къикӀуэтащ.
PSA.77.10	Тхьэм ядищӀа зэгурыӀуэныгъэм
PSA.77.10	текӀащ ахэр,
PSA.77.10	Абы и хабзэкӀэ псэун ядакъым.
PSA.77.11	Ящыгъупщащ и Ӏуэхухэри,
PSA.77.11	телъыджэу къаригъэлъэгъуахэри.
PSA.77.12	Мысыр щӀыгум ит Цоан губгъуэм,
PSA.77.12	я адэжьхэм ялъагъуу,
PSA.77.12	Абы телъыджащэхэр къыщигъэлъэгъуащ;
PSA.77.13	Хыр зэгуихури,
PSA.77.13	псыр блыну игъэуври,
PSA.77.13	зэпришащ ахэр;
PSA.77.14	махуэм – пшэр,
PSA.77.14	жэщ псом мафӀэм и нэхур япэ иту,
PSA.77.14	къришэкӀащ ахэр.
PSA.77.15	Губгъуэ нэщӀым бгыр щикъутэри,
PSA.77.15	лъащӀэ куу дыдэм кърихри,
PSA.77.15	псы иригъэфащ загъэнщӀыху.
PSA.77.16	Бгым псы къыщӀигъэжри,
PSA.77.16	псы уэр къриутӀыпщхьэхащ.
PSA.77.17	Ауэ гуэныхь щӀэныр
PSA.77.17	Абы и пащхьэм щызэпагъэуакъым.
PSA.77.17	Псоми Я Нэхъ Лъагэм пэуву,
PSA.77.17	губгъуэ нэщӀым зыщагъэкъейгъащ.
PSA.77.18	Ягу ирихь гъуэмылым щӀэдэууэ,
PSA.77.18	ягукӀэ зэдащӀэурэ Тхьэр ягъэнэхуащ.
PSA.77.19	Тхьэм игу хагъэщӀу, жаӀащ:
PSA.77.19	«Къум нэщӀым Ӏэнэ щигъэувын
PSA.77.19	лъэкӀыну Тхьэм?
PSA.77.20	Щыпкъэщ. Ар къырэм еуэри,
PSA.77.20	псы къыщӀигъэжащ,
PSA.77.20	псынэхэри къыщиудащ.
PSA.77.20	ЩӀакхъуэ къыдитын лъэкӀын
PSA.77.20	и цӀыху лъэпкъым,
PSA.77.20	лыкӀэ къахуэупсэфын?»
PSA.77.21	Ар зэхихри,
PSA.77.21	Зиусхьэныр губжьым зэщӀиубыдащ,
PSA.77.21	Екъуб къытехъукӀахэм мафӀэ яридзри,
PSA.77.21	и губжьыр израил лъэпкъым хуигъэлъэщащ.
PSA.77.22	Тхьэр я фӀэщ хъуртэкъыми,
PSA.77.22	Абы къригъэлыным щыгугъакъым ахэр.
PSA.77.23	ИщхьэкӀэ щыӀэ пшэхэм
PSA.77.23	унафэ яхуищӀри,
PSA.77.23	уафэгум и бжэхэр къызэӀуихащ;
PSA.77.24	мэнн шхыныгъуэр
PSA.77.24	уэшхым хуэдэу къахуригъэхри,
PSA.77.24	къаритащ уафэгу гъуэмылэр.
PSA.77.25	МэлыӀыч гъуэмылапхъэр
PSA.77.25	цӀыхум яшхащ,
PSA.77.25	Абы къарита шхынымкӀэ
PSA.77.25	псоми загъэнщӀащ.
PSA.77.26	Абы уафэгум къригъэхри,
PSA.77.26	жьыбгъэр къригъэпщащ,
PSA.77.26	Езым и гуащӀэкӀэ
PSA.77.26	жьапщэр кърихужьащ.
PSA.77.27	ИтӀанэ, сабэм хуэдэу,
PSA.77.27	лыр абыхэм къахуригъэхащ,
PSA.77.27	хы Ӏуфэ пшахъуэм хуэдэу – къуалэбзури;
PSA.77.28	я увыпӀэм, я шэтырхэм деж
PSA.77.28	ахэр къригъэтӀысэхащ.
PSA.77.29	Шхащ ахэр, загъэнщӀащ,
PSA.77.29	къаритащ зыщӀэхъуэпсар.
PSA.77.30	Ауэ я гъаблэгу имыкӀ щӀыкӀэ,
PSA.77.30	шхыныр я жьэм иджыри жьэдэлъу,
PSA.77.31	Тхьэм и губжьыр абыхэм къахуэкӀуэри,
PSA.77.31	я нэхъ гуащӀафӀэхэр яхиукӀыкӀащ,
PSA.77.31	израил щӀалэ хэплъыхьахэр
PSA.77.31	Абы игъэкӀуэдащ.
PSA.77.32	ИтӀани гуэныхь лэжьыныр
PSA.77.32	абыхэм зэпагъэуакъым,
PSA.77.32	Абы и телъыджащэхэр ялъэгъуа пэтрэ,
PSA.77.32	я фӀэщ хъуакъым.
PSA.77.33	Абы щхьэкӀэ я махуэхэр
PSA.77.33	зэ жьыкъэшэгъуэкӀэ игъэбзэхащ,
PSA.77.33	я илъэсхэри яригъэхьащ
PSA.77.33	шынагъуэ хэт зэпыту.
PSA.77.34	Ящыщ куэд щахиукӀыкӀым,
PSA.77.34	къэнам Абы зыхуагъэзэри,
PSA.77.34	Тхьэм и гъуэгу лъыхъуэу щӀадзащ;
PSA.77.35	ягу къэкӀыжащ
PSA.77.35	Тхьэр езыхэм зэряабрэмывэр,
PSA.77.35	Псоми Я Нэхъ Лъагэр
PSA.77.35	щхьэщэхужу зэраӀэр.
PSA.77.36	Ягу имылъу щӀыхь хуащӀурэ,
PSA.77.36	пцӀы щаупсащ Абы и пащхьэм.
PSA.77.37	Щыпкъагъэ хураӀакъым
PSA.77.37	Абы ягукӀэ.
PSA.77.37	Абы къарищӀылӀэгъа зэгурыӀуэныгъэми
PSA.77.37	хуэщыпкъэжакъым.
PSA.77.38	ИтӀани гущӀэгъу къахуищӀри,
PSA.77.38	я бзаджагъэ яхуигъэгъуащ, игъэкӀуэдакъым,
PSA.77.38	и губжьыр куэдрэ ирикъухыжащ,
PSA.77.38	гъунэм нэсу зэщӀимыгъаплъэу.
PSA.77.39	Абы щыгъупщатэкъым – ахэр цӀыху къудейщ,
PSA.77.39	жьы къепща нэхъей, кӀуэдыжынущ,
PSA.77.39	абы къыгъэзэжыркъым.
PSA.77.40	Къум нэщӀым дапщэрэ
PSA.77.40	Абы щыпэува ахэр,
PSA.77.40	загъэкъейгъэуэ,
PSA.77.40	цӀыху зэрымыс хэкум
PSA.77.40	и гуи щыхагъэщӀа!
PSA.77.41	ЩӀэрыщӀэуи Ар ягъэунэхуащ,
PSA.77.41	Израилым и Тхьэ ЛъапӀэм
PSA.77.41	щхьэкӀуэ ирахащ.
PSA.77.42	Абыхэм ящӀэжыртэкъым
PSA.77.42	Тхьэм и гуащӀэ здынэсри,
PSA.77.42	бийм къащыӀэщӀихыжа махуэри,
PSA.77.43	Мысырым ит Цоан губгъуэм
PSA.77.43	телъыджащэу, нэщэнэ щӀагъуэу
PSA.77.43	къыщигъэлъэгъуахэри.
PSA.77.44	Япсхэри я псыкъуэжхэри
PSA.77.44	лъы защӀэ ищӀащ абы,
PSA.77.44	ефэ мыхъужыну;
PSA.77.45	гъудэбадзэр къахуигъэкӀуащ,
PSA.77.45	къедзэкъэнхэу;
PSA.77.45	екӀуэдылӀэну – хьэндыркъуакъухэр;
PSA.77.46	щӀыгу къыщыкӀхэр – хьэпӀацӀэм,
PSA.77.46	я гъавэр мацӀэм яритащ;
PSA.77.47	я санэр икъутащ уэфкӀэ,
PSA.77.47	я ахъуо жыгхэр псыдзэм иригъэхьащ;
PSA.77.48	я былымхэр зэтриукӀащ,
PSA.77.48	я мэл хъушэхэм щыблэр къахидзащ.
PSA.77.49	МафӀэлыгъей яридзащ Абы,
PSA.77.49	губжьри, гузэвэгъуэри, тхьэмыщкӀагъэри –
PSA.77.49	зыгъэкӀуэд мелыӀыч гупым хуэдэу.
PSA.77.50	И губжьым гъуэгур хузэӀуихащ,
PSA.77.50	ажалым щихъумакъым ахэр,
PSA.77.50	емынэм иригъэхьащ.
PSA.77.51	Мысырым, Хьамэ и хэкум,
PSA.77.51	щыпэлъху щӀалэ цӀыкӀухэр щигъэкӀуэдащ;
PSA.77.52	и лъэпкъыр, мэл хуэдэ, иришэжьащ,
PSA.77.52	мэл хъушэм хуэдэу къум нэщӀым иришащ;
PSA.77.53	Ишащ ахэр шынагъуэ къалъимыгъэӀэсу,
PSA.77.53	ауэ я бийхэр хым щӀригъэлъэфащ;
PSA.77.54	и хэку лъапӀэм иришащ ахэр,
PSA.77.54	Езым и Ӏэ ижьымкӀэ къызыхуихьыжьам;
PSA.77.55	цӀыху лъэпкъхэр абы ирихури,
PSA.77.55	я щӀыгур ятригуэшащ абыхэм,
PSA.77.55	Израилым и цӀыху лъэпкъхэр
PSA.77.55	я унэхэм щӀигъэтӀысхьащ.
PSA.77.56	Ауэ Тхьэуэ Псоми Я Нэхъ Лъагэр
PSA.77.56	ягъэунэхуащ абыхэм иджыри,
PSA.77.56	пэувурэ загъэкъейгъэт,
PSA.77.56	и псалъэ гъуазэхэм едаӀуэртэкъым;
PSA.77.57	икӀуэтыжащ, я адэхэм хуэдэу,
PSA.77.57	я дуней тетыкӀэ щыпкъагъэ хэлътэкъым,
PSA.77.57	шабзэшэ щхьэрыуа нэхъей,
PSA.77.57	гъуэгум дэхырт.
PSA.77.58	ЩӀыпӀэ лъагэхэм тхьэ нэпцӀхэм
PSA.77.58	тхьэлъэӀупӀэхэр хутрагъэувэурэ,
PSA.77.58	ягъэгубжащ Ар.
PSA.77.58	Тхьэ нэпцӀ сурэтхэмкӀэ
PSA.77.58	фыгъуагъэ игу кърагъэхьащ.
PSA.77.59	Абыхэм ящӀар щилъагъум,
PSA.77.59	Ар губжьышхуэм зэщӀищтащ,
PSA.77.59	Израил зэримыпэсу хъуащ.
PSA.77.60	И псэупӀэр Шило
PSA.77.60	цӀыхум щахэтам щыгъуэ иӀа унэр.
PSA.77.61	ЗэгурыӀуэныгъэм и пхъуантэр
PSA.77.61	бийм и Ӏэм ирилъхьащ Абы –
PSA.77.61	И лъэкӀыныгъэр, и щӀыхьыр зыдэлъар.
PSA.77.62	И цӀыху лъэпкъыр джатэм и щӀагъ ищӀащ,
PSA.77.62	Езым и цӀыхухэм яхуэгубжьащ Ар.
PSA.77.63	Я щауэхэр зауэм и мафӀэм ихьагъэххэти,
PSA.77.63	нысашэ уэрэд жаӀэжыртэкъым
PSA.77.63	я пщащэхэм.
PSA.77.64	Я щоджэнхэр
PSA.77.64	я лӀахэр ягъэеин ялъэмыкӀыжу
PSA.77.64	фызабэхэр къызэхэнащ.
PSA.77.65	Ауэ Зиусхьэныр къызэщыужам хуэдэу,
PSA.77.65	санэм игъэжакъуэ цӀыхум ещхьэу,
PSA.77.66	зэкӀэщӀихуащ и цӀыху лъэпкъым и бийхэр,
PSA.77.66	емыкӀу мыухыж къахуихьащ.
PSA.77.67	Исуф къытехъукӀахэм хуэмейуэ,
PSA.77.67	Эфраим лӀакъуэри Абы къыхихакъым,
PSA.77.68	къахихар Иудэ и лӀакъуэрщ,
PSA.77.68	Цион Ӏуащхьэу фӀыуэ илъэгъуар.
PSA.77.69	И унэшхуэр игъэуващ
PSA.77.69	уафэ лъагэхэм хуэдэу;
PSA.77.69	щӀыгуу игъэпсам хуэдэу,
PSA.77.69	игъэбыдащ ар игъащӀэкӀэ.
PSA.77.70	Езым и и ӀурыщӀэ Даут къахихащ,
PSA.77.70	мэлхэр зыдэт пщӀантӀэу
PSA.77.71	хъушэм щакӀэлъыплъым къыдишри,
PSA.77.71	Израилым и пащтыхь ищӀащ,
PSA.77.71	мэлыхъуэм хуэдэу,
PSA.77.71	Тхьэм и цӀыху лъэпкъыр къришэкӀыну.
PSA.77.72	Гу къабзэкӀэ абыхэм хуэлэжьащ,
PSA.77.72	И Ӏэ угъурлымкӀэ къришэкӀащ ахэр.
PSA.78.1	Ди Тхьэ! Хамэ лъэпкъхэр уи щӀыгу къихьащ,
PSA.78.1	уи унэшхуэ лъапӀэр яуцӀэпӀри,
PSA.78.1	Ерусалим зэхакъутащ;
PSA.78.2	уи ӀурыщӀэхэм я хьэдэхэр – къуалэбзухэм,
PSA.78.2	уи цӀыху лъапӀэхэм япкъхэр –
PSA.78.2	хьэкӀэкхъуэкӀэхэм иратащ,
PSA.78.2	яшхын папщӀэ;
PSA.78.3	Ерусалим дэнэкӀи
PSA.78.3	абыхэм лъы щагъэжащ,
PSA.78.3	псым хуэдэу;
PSA.78.3	ахэр щӀэзылъхьэжыни яӀакъым.
PSA.78.4	Ди гъунэгъухэм ауан дыкъащӀ,
PSA.78.4	къытщодыхьэшх,
PSA.78.4	дызыхэс лъэпкъхэр къытщӀонакӀэ.
PSA.78.5	Сыт хуэдизрэ, Зиусхьэн,
PSA.78.5	губжьым ухэтыну,
PSA.78.5	фыгъуэныр мафӀэм хуэдэу уигу
PSA.78.5	щыблэну?
PSA.78.6	Уи губжьыр ятекъутэ
PSA.78.6	Уэ узэхэзымыщӀыкӀ цӀыху лъэпкъхэм,
PSA.78.6	пащтыхьхэу Уэ къомылъэӀухэм,
PSA.78.7	сыту жыпӀэмэ Екъуб
PSA.78.7	хэкужь ящӀащ
PSA.78.7	и псэупӀи зэхакъутащ абыхэм.
PSA.78.8	Ди адэжьхэм бзаджагъэу ящӀахэр
PSA.78.8	дэ къытхуумылъагъу;
PSA.78.8	уи гущӀэгъу псынщӀэу къытлъэгъэӀэс,
PSA.78.8	ди гур кӀуэдащ.
PSA.78.9	КъыддэӀэпыкъу, дыкъезыгъэлыну ди Тхьэ,
PSA.78.9	уи цӀэм и щӀыхьыр яӀэтэн папщӀэ;
PSA.78.9	хьэзабым дыхэшыжи,
PSA.78.9	уи цӀэр лъэпӀэну,
PSA.78.9	ди гуэныхьхэр къытхуэгъэгъу.
PSA.78.10	Хамэ лъэпкъхэм сыт щӀыжаӀэнур:
PSA.78.10	«Дэнэ щыӀэ абыхэм я Тхьэр?»
PSA.78.10	Хамэ лъэпкъхэм уи ӀурыщӀэу
PSA.78.10	яукӀахэм ялъ
PSA.78.10	ирепшыныж дэ тлъагъуу.
PSA.78.11	Хьэпсым исхэм я гыз макъ
PSA.78.11	Уэ уи пащхьэ ирет;
PSA.78.11	укӀ зытралъхьахэр
PSA.78.11	уи гуащӀэ лъэщкӀэ къегъэл.
PSA.78.12	Ди гъунэгъухэм узэраубар
PSA.78.12	хуэдиблкӀэ егъэпшыныж, Зиусхьэн.
PSA.78.13	Дэ, уи цӀыху лъэпкъым,
PSA.78.13	уи хъупӀэм ит мэлхэм,
PSA.78.13	уи щӀыхьыр тӀуэтэнщ игъащӀэкӀэ,
PSA.78.13	щӀэблэ-щӀэблэхэм щӀыхь пхуэтщӀынщ.
PSA.79.1	Пшынауэхэмрэ уэрэдыӀуэхэмрэ я пашэм папщӀэ. «Шошаним-Эдут» уэрэдым и макъамэр щӀэлъу. Асаф и уэрэд
PSA.79.2	Израилым и мэлыхъуэ! КъэдаӀуэ;
PSA.79.2	Мэлым хуэдэу Исуф къезышэкӀым,
PSA.79.2	мелыӀычым ящхьэкӀэ тесым зыкъегъэлъагъу
PSA.79.3	Эфраим, Бин-Ямин, Мэнашэ.
PSA.79.3	Уи гуащӀэ къехьэжьи,
PSA.79.3	ди бийм даӀэщӀэпхыжыну къытхуэкӀуэ.
PSA.79.4	Уэ, ди Тхьэ! Зыпкъ дигъэувэж;
PSA.79.4	уи нэгум и нэху къыттегъапсэ,
PSA.79.4	дымыкӀуэду дыкъелыну!
PSA.79.5	Зиусхьэн, лъэкӀыныгъэ псори зиӀэ ди Тхьэ!
PSA.79.5	Уи цӀыху лъэпкъым и тхьэлъэӀум
PSA.79.5	сыт хуэдизрэ хуэпщӀыну губжьыр?
PSA.79.6	Уэ нэщхъеягъуэ щӀакхъуэкӀэ дыбгъэшхащ,
PSA.79.6	нэпс бэ дыдэ щӀэдбгъэгъэкӀащ.
PSA.79.7	Гъунэгъухэр къыдоныкъуэкъу,
PSA.79.7	ягукӀэ къытщодыхьэшх ди бийхэр.
PSA.79.8	ЛъэкӀыныгъэ псори зиӀэ ди Тхьэ!
PSA.79.8	Зыпкъ дигъэувэж.
PSA.79.8	Уи нэгум и нэху къыттегъапсэ,
PSA.79.8	дымыкӀуэду дыкъелыну!
PSA.79.9	Мысырым санащхьэ бжьалэр къипхащ,
PSA.79.9	цӀыху лъэпкъхэр ипхури,
PSA.79.9	ар хэпсащ;
PSA.79.10	Абы папщӀэ щӀапӀэ бгъэкъабзэри,
PSA.79.10	и къуэпсхэм куууэ зыщадзым,
PSA.79.10	щӀыгум тезыбзэ хъуащ.
PSA.79.11	Абы и ныбжьыр бгыхэм тридзащ,
PSA.79.11	и бжьалэхэм я ныбжьыр –
PSA.79.11	ашэ жыг лъагэхэм.
PSA.79.12	Абы и бжьалэхэм хым
PSA.79.12	и къудамэхэр псым
PSA.79.13	Санащхьэм къещӀэкӀа бжыхьыр
PSA.79.13	сыт щхьэкӀэ бгъэуа?
PSA.79.13	Абы къыпыкӀэр блэкӀ псоми
PSA.79.13	пач абы къыхэкӀкӀэ.
PSA.79.14	Мэзыкъуэм къыщӀетӀыкӀ ар,
PSA.79.14	губгъуэ хьэкӀэкхъуэкӀэ псоми яшх.
PSA.79.15	ЛъэкӀыныгъэ псори зиӀэ ди Тхьэ!
PSA.79.15	Зыкъытхуэбгъазэркъэ,
PSA.79.15	уафэм къеплъыхи, къыдэплъ,
PSA.79.15	мы санащхьэми уи нэӀэ тегъэт –
PSA.79.16	уи Ӏэ ижьым игъэтӀысам.
PSA.79.17	Бийхэм ар мафӀэкӀэ
PSA.79.17	зэхагъэсхьащ, зэхаупщӀэтащ;
PSA.79.17	губжьым ухэту яхэплъи, гъэкӀуэд.
PSA.79.18	Уэ хэпха хъулъхугъэм
PSA.79.18	уи Ӏэ тешиящ,
PSA.79.18	цӀыхум и къуэу
PSA.79.18	Уэр папщӀэ лэжьэн зылъэбгъэкӀым,
PSA.79.18	гуащӀэ епту.
PSA.79.19	Апхуэдэу щытмэ, игъащӀэкӀэ
PSA.79.19	дэ удбгынэнкъым;
PSA.79.19	дыкъэгъэпсэужи,
PSA.79.19	уи цӀэм щӀыхь хуэтщӀынщ.
PSA.79.20	Зиусхьэну лъэкӀыныгъэ псори зиӀэ ди Тхьэ!
PSA.79.20	Зыпкъ дигъэувэж;
PSA.79.20	уи нэгум и нэху къыттегъапсэ,
PSA.79.20	дымыкӀуэду дыкъелыну!
PSA.80.1	УэрэдыӀуэхэмрэ пшынауэхэмрэ я пашэм папщӀэ. Гъитит пшынэдыкъуакъуэкӀэ дежьууэ. Асаф и уэрэд
PSA.80.2	Тхьэуэ ди хъумакӀуэм
PSA.80.2	уэрэд хужыфӀэ, фыгуфӀэурэ;
PSA.80.2	Екъуб и Тхьэм
PSA.80.2	макъ лъэщкӀэ щӀыхь хуэфщӀ.
PSA.80.3	Къевгъажьэ уэрэдыр,
PSA.80.3	вгъэӀу щэнтӀрыпӀым и макъыр,
PSA.80.3	пшынэдыкъуакъуэу зи макъ гуакӀуэм,
PSA.80.3	шыкӀэпшынэм.
PSA.80.4	МахуэщӀэ махуэу бжьамийм фепщэ,
PSA.80.4	мазэщӀэми, мазэм щизыгъуэми,
PSA.80.5	сыту жыпӀэмэ ар ИзраилкӀэ хабзэщ,
PSA.80.5	Екъуб и Тхьэм игъэува хабзэщ.
PSA.80.6	Абы хабзэ къритащ Исуф,
PSA.80.6	Мысырым къыщикӀыжым –
PSA.80.6	абы ис цӀыхухэм ятекӀуэу.
PSA.80.6	Сэ сымыщӀэ макъ зэхэсхащ:
PSA.80.7	«Уи плӀэм хьэлъэхэр дэсхыжащ,
PSA.80.7	матэхэр уи Ӏэм ӀэщӀэсхыжри,
PSA.80.7	хуит сщӀыжащ.
PSA.80.8	Гугъуехь ущыхэтым уэ
PSA.80.8	укъызэджати, укъыхэсшыжащ;
PSA.80.8	щыблэ макъым сыхэту сыбдэӀэпыкъуащ,
PSA.80.8	Мэрибэ
PSA.80.9	ФыкъызэдаӀуи, си цӀыху лъэпкъ,
PSA.80.9	фызуущиинщ:
PSA.80.9	Израил! Зэ укъызэдэӀуэгъатэмэ!
PSA.80.10	НэгъуэщӀ тхьэ уремыӀэ,
PSA.80.10	хамэтхьэм щхьэщэ хуумыщӀ.
PSA.80.11	Сэращ Зиусхьэну, уи Тхьэу,
PSA.80.11	Мысырым укъизышыжар,
PSA.80.11	Уи жьэ къызэтехи, дэз къэсщӀынщ».
PSA.80.12	Ауэ си цӀыху лъэпкъыр
PSA.80.12	Сэ си макъым къедэӀуакъым,
PSA.80.12	Израилым хуэӀурыщӀэ
PSA.80.12	Сэ зыкъысхуищӀакъым.
PSA.80.13	Абы папщӀэ я къейгъагъэр
PSA.80.13	абыхэм ягухэм къыхэзнащ,
PSA.80.13	зэрафӀэигъуэу псэунхэу.
PSA.80.14	Си цӀыху лъэпкъыр къызэдаӀуэу,
PSA.80.14	Израилыр си гъуэгум тетыгъатэмэ!
PSA.80.15	Абыхэм я бийхэр псынщӀэу
PSA.80.15	къезгъэувэлӀэнти,
PSA.80.15	абыхэм къапэувхэм
PSA.80.15	си Ӏэ яхуэзгъэзэнт.
PSA.80.16	Сэ, Зиусхьэныр, сызылъагъу мыхъухэр,
PSA.80.16	къызэубзэнт.
PSA.80.16	Апхуэдэ насып игъащӀэкӀи яӀэнти итӀанэ.
PSA.80.17	Гуэдзым и дэгъуэкӀэ фызгъэшхэнти,
PSA.80.17	фоууэ бгым къыхэкӀымкӀэ
PSA.80.17	фызгъашхэурэ арэзы фысщӀынти.
PSA.81.1	Тхьэхэм
PSA.81.1	Тхьэр и тахътэм тесщ,
PSA.81.1	уафэм щыӀэу, хуэлажьэхэм я пащхьэ
PSA.81.1	хьэкум щещӀэ:
PSA.81.2	«Сыт хуэдизкӀэ щыпкъагъэншэу
PSA.81.2	хьэкум зефхьэну,
PSA.81.2	цӀыху бзаджэхэм
PSA.81.2	яхуэвгъэкӀуатэурэ фщӀыну?
PSA.81.3	ТхьэмыщкӀэм, ибэм я хьэкъ ефт;
PSA.81.3	Егъэзыгъэм, екӀэкӀуам, мылъкуншэм
PSA.81.3	захуагъэ ядызефхьэ;
PSA.81.4	ТхьэмыщкӀэр, мылъкуншэр хэфшыжи,
PSA.81.4	цӀыху бзаджэхэм къаӀэщӀэфхыж.
PSA.81.5	ЯщӀэркъым, къагурыӀуэркъым,
PSA.81.5	кӀыфӀым хэтхэщ,
PSA.81.5	щӀыгу лъащӀэхэр мэхъей.
PSA.81.6	Сэ жысӀащ – фэ фытхьэщ,
PSA.81.6	Псоми Я Нэхъ Лъагэм и къуэхэри
PSA.81.6	– фэ псори;
PSA.81.7	АрщхьэкӀэ фэ, цӀыхухэм хуэдэу,
PSA.81.7	фылӀэнущ,
PSA.81.7	ФыкӀуэдынущ пщы псоми яхуэдэу».
PSA.81.8	Егъажьэ, ди Тхьэ, щӀыгум хьэкум тещӀыхь,
PSA.81.8	сыту жыпӀэмэ цӀыху лъэпкъ псори
PSA.81.8	Уэращ зейр.
PSA.82.1	Уэрэд. Асаф и уэрэд
PSA.82.2	Ди Тхьэ! Зумыущэху,
PSA.82.2	Макъыншэ зумыщӀ,
PSA.82.2	утемыпыӀэ, ди Тхьэ!
PSA.82.3	Сыту жыпӀэмэ, мис, уи бийхэр мэбырсыр,
PSA.82.3	узылъагъу мыхъухэм я щхьэ къаӀэтащ;
PSA.82.4	уи цӀыху лъэпкъым пэщӀэуэу
PSA.82.4	гухэлъ бзаджэ ящӀ,
PSA.82.4	Уэ къэпхъумэхэм
PSA.82.4	тебэнэнхэу зэрыгъэӀущыжащ;
PSA.82.5	абыхэм жаӀэ: «ДыкӀуэнщи,
PSA.82.5	цӀыху лъэпкъым хэдгъэкӀуэдыкӀынщ,
PSA.82.5	Израил и цӀэр игъащӀэкӀэ
PSA.82.5	ягу къэмыкӀыжыну».
PSA.82.6	Зэдэарызыуэ зэрыгъэӀущащ,
PSA.82.6	зэгуроӀуэ Уэ къыппэувыну:
PSA.82.7	эдом цӀыхухэр, Исмэхьил къытехъукӀахэр,
PSA.82.7	моаб цӀыхухэр,
PSA.82.7	Хьэджэр къытехъукӀа цӀыхухэр,
PSA.82.8	гэбал, аммон, амалек,
PSA.82.8	филишт цӀыхухэр,
PSA.82.8	Тирэ къалэм щыпсэухэри ящӀыгъуу.
PSA.82.9	Абыхэм ягухьащ ашур цӀыхухэри;
PSA.82.9	ЛутӀэ къытехъукӀахэр гъусэ лъэщ яхуэхъуащ.
PSA.82.10	Кишон псыхъуэм деж Мидиан, Сисэрэ,
PSA.82.10	Ябин сымэ щепщӀар абыхэм ящӀэ.
PSA.82.11	Ахэр Эндорэ жылэм щаукӀри,
PSA.82.11	вэнывей хэхъухьыжащ щӀым.
PSA.82.12	ЯдызекӀуэ я цӀыху лъэрыхьхэм,
PSA.82.12	Ӏуэрэб, Зэеб, сымэ
PSA.82.12	уазэрызэдекӀуам хуэдэу;
PSA.82.12	япщ псоми ещӀэ
PSA.82.12	Зэбахъэи, Цалмуннэ сымэ епщӀар,
PSA.82.13	мыр жызыӀахэм: «Тхьэм и хэкур
PSA.82.13	дэ дыдеину дубыдынщ».
PSA.82.14	Жьыбгъэм ирихьэжьа сабэм хуэдэ
PSA.82.14	щӀы ахэр, си Тхьэ,
PSA.82.14	жьым зэрихьэ хукхъуэм хуэдэ.
PSA.82.15	Лыгъэм мэзыр зэрисым хуэдэу,
PSA.82.15	мафӀэбзийм къущхьэхэр зэрилыпщӀым
PSA.82.15	ещхьэу,
PSA.82.16	уи жьыбгъэм ирегъэхьэжьэ ахэр,
PSA.82.16	уи жьыбгъэшхуэм егъэгъэшынэ;
PSA.82.17	я нэгу зэлъегъащтэ напэншагъэм,
PSA.82.17	Уэ зыкъыпхуагъэзэжыну, Зиусхьэн!
PSA.82.18	ЕмыкӀу кърехь, ирекӀуэд,
PSA.82.18	напэншэ ирехъу, ирекӀуэд.
PSA.82.19	ЗэхрещӀыкӀ Уэ, зи закъуэу Зиусхьэн зи цӀэу,
PSA.82.19	щӀыгу Псоми Я Нэхъ Лъагэу узэрыщытыр.
PSA.83.1	УэрэдыӀуэхэмрэ пшынауэхэмрэ я пашэм папщӀэ. Гъитиг пшынэдыкъуакъуэкӀэ дежьууэ. Корах и къуэхэм я уэрэд
PSA.83.2	Сыту, лъэкӀыныгъэ псори зиӀэ Зиусхьэн,
PSA.83.2	тыншыпӀэ уи псэупӀэхэр!
PSA.83.3	СыщӀохъуэпс, сыхуопабгъэ,
PSA.83.3	Зиусхьэным и пщӀантӀэм,
PSA.83.3	си гуи си пкъи Тхьэуэ гъащӀэ къыдэзытым
PSA.83.3	щӀыхь уэрэд хужаӀэ.
PSA.83.4	Бзу цӀыкӀуми зыщыпсэун,
PSA.83.4	пцӀащхъуэми и шырхэр
PSA.83.4	зригъэсын абгъуэ щагъуэт
PSA.83.4	уи къурмэнщӀыпӀэхэм деж,
PSA.83.4	лъэкӀыныгъэ псори зиӀэ Зиусхьэн,
PSA.83.4	сэ си пащтыхьу си Тхьэ!
PSA.83.5	Гъуэгу махуэ теуващ Уэ уи унэ щыпсэухэу,
PSA.83.5	Уэ щӀыхь зэпымыууэ къыпхуэзыщӀхэр.
PSA.83.6	Гъуэгу махуэ теуващ Уэ гуащӀэ
PSA.83.6	къыпхэзыгъуатэ цӀыхур,
PSA.83.6	Цион Ӏуащхьэм Уэ ущагъэлъэпӀэну,
PSA.83.6	гъуэгу техьэну хуэпӀащӀэхэр.
PSA.83.7	Гъыбзэм и къуэладжэ зэпач щыхъукӀэ,
PSA.83.7	псыжапӀэ иӀэ мэхъу абы,
PSA.83.7	бжьыхьэ уэшхри къытошхэ абы,
PSA.83.7	и нэфӀ къыщыхуам хуэдэу.
PSA.83.8	Ахэр кӀуэурэ, я гуащӀэ хохъуэ,
PSA.83.8	Цион Ӏуащхьэм щалъагъунщ
PSA.83.8	Тхьэуэ Псоми Я Нэхъ Лъагэр.
PSA.83.9	Зиусхьэн, лъэкӀыныгъэ псори зиӀэ ди Тхьэ!
PSA.83.9	си тхьэлъэӀур къызэхэх,
PSA.83.9	къызэдаӀуэ, Екъуб и Тхьэ!
PSA.83.10	Уэ, ди Тхьэ, удихъумакӀуэщ!
PSA.83.10	Уэ Къыхэпхам нэфӀкӀэ къеплъ.
PSA.83.11	Сыту жыпӀэмэ уи пщӀантӀэм
PSA.83.11	зы махуэ ущыпсэуныр
PSA.83.11	махуэ миным я уасэщ.
PSA.83.11	БзаджащӀэхэм я шэтырым сыщӀэсу
PSA.83.11	си гъащӀэр схьыным нэхърэ,
PSA.83.11	Тхьэм и унэшхуэ щӀыхьэпӀэм деж
PSA.83.11	сыӀутыныр нэхъ къыхызох.
PSA.83.12	Сыту жыпӀэмэ Зиусхьэну Тхьэр –
PSA.83.12	дыгъэщ, мэӀущ,
PSA.83.12	Зиусхьэным фӀыгъуэмрэ щӀыхьымрэ къует;
PSA.83.12	лажьэ ямыӀэу псэухэр
PSA.83.12	Абы фӀыгъуэм хигъэныркъым.
PSA.83.13	ЛъэкӀыныгъэ псори зиӀэ Зиусхьэн!
PSA.83.13	Гъуэгу махуэ теуващ къыпщыгугъ
PSA.83.13	цӀыхур!
PSA.84.1	УэрэдыӀуэхэмрэ пшынауэхэмрэ я пашэм папщӀэ Корах и къуэхэм я уэрэд
PSA.84.2	Зиусхьэн! Уэ уи щӀыгум нэфӀкӀэ
PSA.84.2	укъеплъыгъащ,
PSA.84.2	Екъуб и мылъкур ебгъэгъуэтыжыгъащ.
PSA.84.3	Уи цӀыху лъэпкъым бзаджагъэу ищӀахэр
PSA.84.3	хуэбгъэгъуащ,
PSA.84.3	и гуэныхь псори хуэбгъэкӀуэдащ.
PSA.84.4	Уи губжьыр зэхэпхьэжащ,
PSA.84.4	уи губжь лъэщым уи щӀыб хуэбгъэзащ.
PSA.84.5	Зыпкъ дигъэувэж,
PSA.84.5	дымыкӀуэдэу дыкъезыгъэл ди Тхьэ,
PSA.84.5	губжьу къытхуэпщӀыр зэпыгъэу.
PSA.84.6	Губжь къытхууиӀэну атӀэ игъащӀэкӀэ,
PSA.84.6	щӀэблэ зэкӀэлъыкӀуэ псори
PSA.84.6	уи губжьым пхрыпшыну?
PSA.84.7	ГуащӀэ къытхэплъхьэжынкъэ,
PSA.84.7	дэ, уи цӀыху лъэпкъым, гуфӀэгъуэ
PSA.84.7	къыдэптыжынукъэ?
PSA.84.8	Уи лъагъуныгъэ мыкӀуэдыжыр дыкъэлъагъу,
PSA.84.8	Зиусхьэн, дымыкӀуэду дыкъегъэл.
PSA.84.9	Зиусхьэну ди Тхьэм жиӀэм содаӀуэ.
PSA.84.9	И цӀыху лъэпкъыу, и цӀыху лъапӀэхэр,
PSA.84.9	мамырыгъэм щегъэгугъ,
PSA.84.9	акъылыншагъэм къремыгъэзэж афӀэкӀа.
PSA.84.10	Аращи, Абы фӀэлӀыкӀ хузиӀэхэр,
PSA.84.10	къригъэлыным пэжыжьэкъым,
PSA.84.10	и щӀыхьыр ди щӀыгум тез ирехъу!
PSA.84.11	ЗэӀущӀэнщ лъагъуныгъэ мыкӀуэдыжымрэ
PSA.84.11	щыпкъагъэмрэ,
PSA.84.11	щыпкъагъэмрэ мамырыгъэмрэ зэбэунщ.
PSA.84.12	Щыпкъагъэр щӀым къыхэкӀынщ,
PSA.84.12	Тхьэм и щыпкъагъэр уафэм къеплъыхынщ.
PSA.84.13	Зиусхьэным фӀыгъуэр къытлъигъэсынщ,
PSA.84.13	щӀыгум гъавэ къыдитынщ;
PSA.84.14	щыпкъагъэр Абы и пэ итынщ,
PSA.84.14	и лъэм гъуэгу хуигъэхьэзырыну.
PSA.85.1	Зиусхьэн, уи тхьэкӀумэ къысхуэгъази,
PSA.85.1	сызэхэх,
PSA.85.1	сыту жыпӀэмэ сытхьэмыщкӀэщ сэ.
PSA.85.2	Си псэр къегъэл,
PSA.85.2	сыту жыпӀэмэ фӀэлӀыкӀ ныпхузиӀэщ;
PSA.85.2	къегъэл мыкӀуэду
PSA.85.2	уи ӀурыщӀэуэ къыпщыгугъыр, си Тхьэ.
PSA.85.3	ГущӀэгъу къысхуэщӀ, Зиусхьэн,
PSA.85.3	махуэ псом макъышхуэкӀэ сыноджэ.
PSA.85.4	Уи ӀурыщӀэм гукъыдэж къет,
PSA.85.4	Зиусхьэн,
PSA.85.4	сигукӀэ сыпхудоплъей.
PSA.85.5	Сыту жыпӀэмэ, Зиусхьэн,
PSA.85.5	Уэ къытхубогъэгъу, уфӀщ.
PSA.85.5	Уэ къолъэӀу псоми
PSA.85.5	мыкӀуэдыж лъагъуныгъэ яхууиӀэщ.
PSA.85.6	Уи тхьэкӀумэ къыхуэгъазэ, Зиусхьэн,
PSA.85.6	си тхьэлъэӀу,
PSA.85.6	си лъэӀу макъ къыщӀэдэӀу.
PSA.85.7	Къин щыслъагъу махуэм
PSA.85.7	сэ Уэ зыпхузогъазэ,
PSA.85.7	сыту жыпӀэмэ сызэхыбох.
PSA.85.8	Уэ пхуэдэ тхьэ щыӀэкъым, Зиусхьэн,
PSA.85.8	Уэ блэжьа Ӏуэхум хуэди щыӀэкъым.
PSA.85.9	ЦӀыху лъэпкъыу Уэ къэбгъащӀахэр
PSA.85.9	псори уэ деж къекӀуэлӀэнщи,
PSA.85.9	уи пащхьэм щхьэщэ щащӀынщ,
PSA.85.9	Зиусхьэн, уи цӀэми щӀыхь хуащӀынщ.
PSA.85.10	Сыту жыпӀэмэ Уэ уин дыдэщ,
PSA.85.10	Ӏуэху гъэщӀэгъуэнхэр Уэ пхузэфӀокӀ.
PSA.85.10	Уэ зызакъуэрщ Тхьэр.
PSA.85.11	Уи лъагъуфӀхэм сащыгъэгъуазэ, Зиусхьэн,
PSA.85.11	уи щыпкъэр гъуэгуанэ схуэхъуну;
PSA.85.11	Уэ уи цӀэ згъэлъэпӀэн папщӀэ,
PSA.85.11	Абы фӀэлӀыкӀ хузиӀэ ирехъу.
PSA.85.12	ЩӀыхь пхуэсщӀынщ, Зиусхьэну си Тхьэ,
PSA.85.12	си гум хузэфӀэкӀ псомкӀи
PSA.85.12	уи цӀэм щӀыхьыр игъащӀэкӀэ хужысӀэнщ.
PSA.85.13	Сыту жыпӀэмэ мыкӀуэдыжын лъагъуныгъэу
PSA.85.13	Уэ къысхууиӀэр ин дыдэщ:
PSA.85.13	си псэр хьэдрыхэ и кууупӀэм къыхэпшри,
PSA.85.13	щхьэхуит сыпщӀащ Уэ.
PSA.85.14	Ди Тхьэ! Напэншэхэр къыспэтэджащ сэ,
PSA.85.14	цӀыху залым куэдыр си псэм къощэ.
PSA.85.14	Уэ узэрапэсыркъым.
PSA.85.15	Ауэ Уэ, Зиусхьэну гущӀэгъукӀэ
PSA.85.15	хьэлэл Тхьэр,
PSA.85.15	фӀыгъэшхуэ зиӀэу,
PSA.85.15	мыкӀуэдыж лъагъуныгъэ инрэ
PSA.85.15	щыпкъагъэшхуэрэ зыхэлъыр,
PSA.85.16	зыкъысхуэгъази, гущӀэгъу къысхуэщӀ;
PSA.85.16	уи уи ӀурыщӀэм гуащӀэ къет,
PSA.85.16	сэ, уи ӀурыщӀэ бзылъхугъэм и къуэр,
PSA.85.16	сымыкӀуэду сыкъегъэл.
PSA.85.17	Уи фӀыгъэр къысхуэгъэщыпкъэ, Зиусхьэн,
PSA.85.17	си жагъуэгъухэм ар ирелъагъуи,
PSA.85.17	я напэр трырекӀ,
PSA.85.17	сыту жыпӀэмэ Уэ, Зиусхьэн,
PSA.85.17	укъыздэӀэпыкъури, гупсэхугъуэ
PSA.85.17	къызэптыжащ.
PSA.86.1	Корах и къуэхэм папщӀэ. Уэрэд
PSA.86.2	Зиусхьэным и къалэр Ӏуащхьэ лъапӀэм
PSA.86.2	тригъэуващ.
PSA.86.2	Екъуб и псэупӀэ псоми нэхърэ,
PSA.86.2	Цион и къалэбжэхэр
PSA.86.2	нэхъыфӀу елъагъу Зиусхьэным.
PSA.86.3	Хъыбар дэгъуэщ уэр папщӀэ яӀуатэр,
PSA.86.3	Тхьэм и къалэ!
PSA.86.4	СыкъэзыщӀэ лъэпкъхэм
PSA.86.4	я гугъу щысщӀкӀэ,
PSA.86.4	Мысыри Бабэлэни яхэтщ,
PSA.86.4	филишт цӀыхухэри,
PSA.86.4	цор цӀыхухэри,
PSA.86.4	эфиоп цӀыхухэри –
PSA.86.4	ахэр псори
PSA.86.4	Ерусалим къыщыхъуауэ ялъытэнщ.
PSA.86.5	Цион къалэм папщӀэ Тхьэм жиӀэнщ:
PSA.86.5	«Мыбы хуэдэр икӀи мыбы хуэдэ цӀыхур
PSA.86.5	абы къыщыхъуащ,
PSA.86.5	сыту жыпӀэмэ Псоми Я Нэхъ Лъагэр арщ
PSA.86.5	а къалэр зыгъэбыдэнур».
PSA.86.6	ЦӀыху лъэпкъыр къащыхитхыкӀкӀэ,
PSA.86.6	Зиусхьэным итхынщ:
PSA.86.6	«Мыбы хуэдэр абы къыщыхъуащ».
PSA.86.7	Уэрэд жызыӀэхэми къафэхэми
PSA.86.7	зэдащтэу жаӀэ:
PSA.86.7	«ФӀыгъуэ псори къызыпкърыкӀыр
PSA.86.7	Цион къалэр арщ».
PSA.87.1	Уэрэд. Корах и къуэхэм я уэрэд. Махалат Леанот ехьэлӀащ. Эзрах и къуэ Хьэмэн иуса уэрэд
PSA.87.2	Зиусхьэн, сыкъезыгъэл си Тхьэ!
PSA.87.2	Махуэм нэщхъейуэ сыноджэ,
PSA.87.2	уи пащхьэ сыноувэ жэщым.
PSA.87.3	Уи пащхьэ ирехьэ
PSA.87.3	си тхьэлъэӀур;
PSA.87.3	Уи тхьэкӀумэ къыхуэгъазэ си джэ макъым.
PSA.87.4	Сыту жыпӀэмэ гугъуехьхэм
PSA.87.4	си псэр зэлъаубыдащ,
PSA.87.4	си гъащӀэри хьэдрыхэ пэблагъэ хъуащ.
PSA.87.5	Хьэдрыхэ кӀуэжхэм сахэлъытэ,
PSA.87.5	гуащӀэ зимыӀэж цӀыху сыхъуащ.
PSA.87.6	Мыпсэужхэм сыхадзэжащ –
PSA.87.6	яукӀауэ, Уэ уи нэплъэгъуэ ӀэщӀэзауэ,
PSA.87.6	уи Ӏэхэр зылъэмыӀэсыжхэу,
PSA.87.6	пхъэмбейм дэлъхэм сахуэдэщ.
PSA.87.7	Хьэдрыхэ и кууупӀэм сыхэбдзащ –
PSA.87.7	кӀыфӀым, щӀэ зимыӀэм.
PSA.87.8	КъызэхьэлъэкӀ хъуащ уи губжьыр
PSA.87.8	абы и толъкунхэм сызэщӀаӀулӀакӀэщ.
PSA.87.9	Си нэӀуасэхэм зыкъысщадзей пщӀащ,
PSA.87.9	абыхэм ягу збгъэдэкӀащ;
PSA.87.9	ахэмкӀэ гоӀуджэ сыпыгъ,
PSA.87.9	сыщӀэбубыдащ,
PSA.87.9	сыкъыщӀэкӀыжын слъэмыкӀыу.
PSA.87.10	Си нэхэр игъэпщащ гукъеяуэм;
PSA.87.10	махуэ псом сыноджэ, Зиусхьэн;
PSA.87.10	си Ӏэхэр ныпхузоший.
PSA.87.11	Зыхуэдэ щымыӀэ Ӏуэху телъыджэхэр
PSA.87.11	лӀахэм яхуэпщӀэрэ Уэ?
PSA.87.11	ЛӀахэр къэтэджыжмэ,
PSA.87.11	Уэ щӀыхь къыпхуащӀыну?
PSA.87.12	Хьэмэ уи лъагъуныгъэ мыкӀуэдыжым
PSA.87.12	и гугъу бэным щащӀрэ?
PSA.87.12	Уи щыпкъагъэр щаӀуатэрэ кӀуэдыпӀэм?
PSA.87.13	КӀыфӀым хэтмэ,
PSA.87.13	уи Ӏуэху телъыджэхэр ящӀэн?
PSA.87.13	Ящыгъупщэжамэ я щӀыгу,
PSA.87.13	Уэ уи щыпкъагъэр ящӀэн?
PSA.87.14	Ауэ сэ сынолъэӀу
PSA.87.14	Уэ, Зиусхьэным;
PSA.87.14	си тхьэлъэӀур пщэдджыжьым жьыуэ
PSA.87.14	уи пащхьэ нохьэ.
PSA.87.15	Сыт щхьэкӀэ зыкъысщыбдзейрэ, Зиусхьэн,
PSA.87.15	уи нэкур сыт щхьэкӀэ сщыбгъэпщкӀурэ?
PSA.87.16	СекӀэкӀуащ, си щӀалэгъуэм щегъэжьауэ
PSA.87.16	лэныгъэм пэблагъэ сыхъуащ.
PSA.87.16	Уэ сыбгъэшэч шынагъуэхэм
PSA.87.16	си гуащӀэр яухащ.
PSA.87.17	Уэ уи губжь лъэщыр къысщхьэщыхьащ;
PSA.87.17	хьэлэч сыбощӀ, шынагъуэу укъыстебанэурэ.
PSA.87.18	Псы хуэдэ, сыкъаухъуреихь
PSA.87.18	махуэ псом;
PSA.87.18	зэгъусэу псоми сыкъаувыхь.
PSA.87.19	Ныбжьэгъухэмрэ фӀыуэ слъагъухэмрэ
PSA.87.19	зыкъысщадзеину пщӀащ Уэ.
PSA.87.19	Сэ сыздэщыӀэм щыкӀыфӀщ.
PSA.88.1	Эзрак и къуэ Этан иуса уэрэд
PSA.88.2	Уи фӀыщӀагъэхэр, Зиусхьэн, игъащӀэкӀэ
PSA.88.2	сӀуэтэнщ уэрэдкӀэ,
PSA.88.2	къэкӀуэну щӀэблэ псоми яхуэсӀуэтэнщ
PSA.88.2	щыпкъагъэу зепхьэр.
PSA.88.3	Сыту жыпӀэмэ сощӀэ:
PSA.88.3	уи лӀагъуныгъэ мыкӀуэдыжыр
PSA.88.3	игъащӀэкӀэ щыӀэну гъэпсащ,
PSA.88.3	щыпкъагъэу пхэлъыр уафэгум Уэ
PSA.88.3	быдэу щыбгъэуващ.
PSA.88.4	Уэ жыпӀащ: «Сэ къыхэсхам
PSA.88.4	зэгурыӀуэныгъэ дэсщӀащ,
PSA.88.4	си ӀурыщӀэ Даут
PSA.88.4	псалъэ быдэ естащ.
PSA.88.5	КъыпщӀэхъуэнухэр игъащӀэкӀэ
PSA.88.5	пащтыхьынхэу Сэ згъэувынщ,
PSA.88.5	уи тетыгъуэр къэкӀуэну щӀэблэхэм
PSA.88.5	ящымыкӀуэдыну згъэпсынщ».
PSA.88.6	Уэ блэжь Ӏуэху телъыджэхэм
PSA.88.6	я щӀыхьыр щреӀуатэ уафэгухэм,
PSA.88.6	Зиусхьэн, мелыӀычхэм я зэӀущӀэми
PSA.88.6	щреӀуатэ Уэ щыпкъагъэу пхэлъыр.
PSA.88.7	Сыту жыпӀэмэ уафэгум щыӀэу
PSA.88.7	хэт къыуагъэпщэн Уэ?
PSA.88.7	Уафэм щыӀэхэм
PSA.88.7	хэт Зиусхьэным хуэдэр?
PSA.88.8	Куэд дыдэ хъууэ уафэм щыӀэхэм
PSA.88.8	я зэӀущӀэм Тхьэм шынагъуэшхуэ щыхуащӀ,
PSA.88.8	зыхэт псомкӀи Ар шынагъуэшхуэщ.
PSA.88.9	Зиусхьэн, лъэкӀыныгъэ псори зиӀэ ди Тхьэ!
PSA.88.9	Хэт Уэ пхуэдэу гуащӀащафӀэр,
PSA.88.9	Зиусхьэн?
PSA.88.9	Щыпкъагъэр Уэ къощӀэкӀащ
PSA.88.9	лъэныкъуэ псомкӀи.
PSA.88.10	Хым и губжь лъэщыр уи Ӏэ илъщ;
PSA.88.10	абы и толъкунхэм зыкъыщаӀэткӀэ,
PSA.88.10	Уэ уогъэӀэсэж ахэр.
PSA.88.11	ХьэкӀэкхъуэкӀэжьу Рахьаб
PSA.88.11	Уэ букӀащ, бгъэлъахъшэри.
PSA.88.11	Уи бийхэр Ӏэ быдэкӀэ
PSA.88.11	зэтепкъутащ.
PSA.88.12	Уафэгухэр ууейщ Уэ, щӀыгури ууейщ,
PSA.88.12	дунеишхуэри абы щыӀэ псори
PSA.88.12	Уэращ зыгъэувар.
PSA.88.13	Ищхъэрэри ипщэри
PSA.88.13	Уэращ къэзыгъэщӀар;
PSA.88.13	Табори Хьэрмони
PSA.88.13	уи цӀэм и щӀыхьыр я гуапэу щаӀуатэ.
PSA.88.14	Быдэщ Уэ уи лыпцӀэ,
PSA.88.14	уи Ӏэм гуащӀэшхуэ хэлъщ,
PSA.88.14	лъагэщ уи Ӏэ ижьыр!
PSA.88.15	Щыпкъагъэмрэ захуагъэмрэ
PSA.88.15	уи тахътэм и лъапсэщ;
PSA.88.15	уи лъагъуныгъэ мыкӀуэдыжымрэ
PSA.88.15	щыпкъагъэмрэ лӀыкӀуэу итщ уи япэ.
PSA.88.16	Гъуэгу махуэ теуващ
PSA.88.16	щӀыхь уэрэдкӀэ Уэ узыгъэлъапӀэ
PSA.88.16	цӀыху лъэпкъыр,
PSA.88.16	уи нэфӀым и нэхунэм
PSA.88.16	щыпсэухэр, Зиусхьэн!
PSA.88.17	Уи цӀэм ирогуфӀэ ахэр махуэ псом,
PSA.88.17	Уэ щыпкъагъэу пхэлъыр ягъэлъапӀэ,
PSA.88.18	сыту жыпӀэмэ абыхэм я щӀыхьи
PSA.88.18	я гуащӀи къыздикӀыр уи дежщ.
PSA.88.18	УкъызэрытхуэфӀым и фӀыгъэкӀэ
PSA.88.18	ди гуащӀэм къыхохъуэ.
PSA.88.19	Уэ, Зиусхьэн, къытхухэпхащ ди хъумакӀуэр,
PSA.88.19	Уэ, Израилым и Тхьэ лъапӀэ,
PSA.88.19	къыдэптащ ди пащтыхьыр.
PSA.88.20	Уэ къыпхуэщыпкъэу уи ӀурыщӀэм
PSA.88.20	зэгуэр укъыхуэлъагъуэри, жепӀэгъащ:
PSA.88.20	«ЛӀыгъэ зыхэлъым Сэ щхьэрыстӀэгъащ
PSA.88.20	пащтыхь тажыр,
PSA.88.20	лъэпкъым Сэ къыхэсхар лъагэу сӀэтащ.
PSA.88.21	Си ӀурыщӀэ Даут
PSA.88.21	пащтыхь сщӀащ,
PSA.88.21	си дагъэ лъапӀэр щысхуащ Сэ абы.
PSA.88.22	Си Ӏэпщэр абы и гъусэнщ,
PSA.88.22	си Ӏэм ар быдэ ищӀынщ.
PSA.88.23	Бийр абы къыпэлъэщынкъым,
PSA.88.23	бзаджагъэкӀэ зекӀуэ цӀыхуми
PSA.88.23	ар егъэзыгъэ хуэщӀынкъым.
PSA.88.24	Абы и пащхьэм щызэхэзгъэтэкъуэнщ
PSA.88.24	и бийхэр,
PSA.88.24	сеуэнщ абы и жагъуэгъухэм.
PSA.88.25	Сэ щыпкъагъэу хузиӀэри
PSA.88.25	си лъагъуныгъэ мыкӀуэдыжынри абы и гъусэщ,
PSA.88.25	абы и гуащӀэ хэхъуэнщ си цӀэкӀэ.
PSA.88.26	Абы и Ӏэ ислъхьэнщ хыр,
PSA.88.26	псыхэми тетыгъуэ яхуиӀэ сщӀынщ.
PSA.88.27	Сэ къэзэджэнщ ар:
PSA.88.27	„Уэращ си Тхьэу си адэр,
PSA.88.27	сыкъезыгъэл абрэмывэр Уэращ.
PSA.88.28	Щыпэлъху сщӀынщ Сэ ар,
PSA.88.28	щӀыгум тет пащтыхьхэм я нэхъ лъагэу“.
PSA.88.29	МыкӀуэдыж лъагъуныгъэ
PSA.88.29	хузиӀэнщ Сэ абы игъащӀэкӀэ,
PSA.88.29	зэгурыӀуэныгъэу дэсщӀари
PSA.88.29	згъэпэж зэпытынщ.
PSA.88.30	Абы къытехъукӀахэм
PSA.88.30	пащтыхьыпӀэр езгъэӀыгъынущ
PSA.88.30	игъащӀэкӀэ,
PSA.88.30	уафэгур щыӀэху, и тахъти щызгъэӀэнщ.
PSA.88.31	Абы къытехъукӀхэр Сэ згъэува
PSA.88.31	хабзэм текӀрэ,
PSA.88.31	си хьэкумхэм ебакъуэурэ зекӀуэмэ,
PSA.88.32	хабзэу згъэувахэр якъутэжу
PSA.88.32	си унафэхэр ямыгъэзащӀэмэ,
PSA.88.33	хабзэншагъэм пэкӀуэу,
PSA.88.33	къащӀэмкӀэ згъэпшынэнщ,
PSA.88.33	я бзаджагъэм пэкӀуэу
PSA.88.33	щӀопщкӀэ удын езгъэхьынщ.
PSA.88.34	Ауэ ар си лъагъуныгъэ мыкӀуэдыжым
PSA.88.34	хэзгъэнынкъым,
PSA.88.34	щыпкъагъэу схэлъми сытекӀынкъым.
PSA.88.35	Скъутэжынкъым Даут дэсщӀа
PSA.88.35	зэгурыӀуэныгъэр,
PSA.88.35	си жьэм къыжьэдэкӀа псалъэр
PSA.88.35	зэблэсхъункъым.
PSA.88.36	Си цӀэ лъапӀэмкӀэ
PSA.88.36	псалъэ быдэ стыгъащ зэгуэрым:
PSA.88.36	зэблэсхъункъым Даут еста псалъэр.
PSA.88.37	Абы къытехъукӀынухэр псэунщ игъащӀэкӀэ,
PSA.88.37	дыгъэр щыӀэху,
PSA.88.37	абы и тахътэр си пащхьэ итынщ.
PSA.88.38	Даут и пащтыхьыгъуэр игъащӀэкӀэ щыӀэнщ,
PSA.88.38	щыхьэт захуэу
PSA.88.38	уафэгум ит мазэм хуэдэу».
PSA.88.39	Ауэ Уэ къыхэпхар къибдзэркъым,
PSA.88.39	къыпфӀэӀуэхукъым,
PSA.88.39	лъэщу ухуогубжь.
PSA.88.40	Уи ӀурыщӀэм зэгурыӀуэныгъэу епщӀылӀар
PSA.88.40	гулъытэншэу къэбгъэнащ,
PSA.88.40	и пащтыхь тажыр щӀыгум тебдзэри,
PSA.88.40	бгъэуфӀеящ;
PSA.88.41	Абы и къалэр къызэрыщӀыхьа блын псори
PSA.88.41	зэхэбгъэщэщащ,
PSA.88.41	и быдапӀэхэр хьэбэсабэ пщӀащ.
PSA.88.42	Къыбгъэдыхьэхэм ар зэрапхъуэ;
PSA.88.42	и гъунэгъухэр къыщодыхьэшх;
PSA.88.43	Абы пэувхэм я Ӏэ ижьхэр къэпӀэтри,
PSA.88.43	тебгъэкӀуащ,
PSA.88.43	и бийхэр Уэ бгъэгуфӀащ;
PSA.88.44	и джатэдзэм зебгъэгъэзащ,
PSA.88.44	зауэкӀэ япэбгъэувыжыфакъым.
PSA.88.45	И щӀыхьи
PSA.88.45	и тахътэри щӀым тебдзащ;
PSA.88.46	и щӀалэгъуэ ныбжьыр бгъэкӀэщӀри,
PSA.88.46	емыкӀу къебгъэхьащ абы.
PSA.88.47	Сыт хуэдизрэ зыкъытщыбгъэпщкӀуну, Зиусхьэн,
PSA.88.47	уи губжьыр мафӀэм хуэдэу зэщӀэнауэ
PSA.88.47	сыт хуэдизрэ щытыну?
PSA.88.48	Уигу игъэлъ
PSA.88.48	си гъащӀэр зэрыкӀэщӀыр:
PSA.88.48	зэрыхьзэрийм хэтыну ара
PSA.88.48	цӀыхухэр къызыхуэбгъэщӀар?
PSA.88.49	Хэт цӀыхухэм ящыщу
PSA.88.49	лӀэныгъэр зымылъагъунур?
PSA.88.49	Хэт хьэдрыхэ мыкӀуэн зылъэкӀынур?
PSA.88.50	Нэхъапэм уиӀа лъагъуныгъэ мыкӀуэдыжыр
PSA.88.50	дэнэ щыӀэ, Зиусхьэн?
PSA.88.50	Даут къызэрыбгъэгугъа щыпкъагъэхэр
PSA.88.50	дэнэ щыӀэ?
PSA.88.51	Уигу игъэлъ, Зиусхьэн,
PSA.88.51	сэ, уи ӀурыщӀэр, сызэраущхьэкӀуар,
PSA.88.51	сызыуб лъэпкъхэр зэрысшэчыр.
PSA.88.52	Уэ къыхэпхар уи бийхэм яуб, Зиусхьэн,
PSA.88.52	абы и щӀэблэхэр щӀыхьыншэ ящӀ.
PSA.88.53	Зиусхьэным щӀыхьыр ейщ игъащӀэкӀэ!
PSA.88.53	Ӏэмын, Ӏэмин.
PSA.89.1	Тхьэм и цӀыху Мусэ и тхьэлъэӀу
PSA.89.2	Зиусхьэн! ЩӀэблэ псоми
PSA.89.2	хъумапӀэу диӀэр Уэращ.
PSA.89.3	Бгыхэр къэхъун я пэкӀи
PSA.89.3	щӀыр, дунейр къыщыбгъэщӀми,
PSA.89.3	лӀэщӀыгъуэхэм къащегъэжьауэ
PSA.89.3	лӀэщӀыгъухэм нэсыжу Уэ у-Тхьэщ.
PSA.89.4	Сабэ хъужыну,
PSA.89.4	ибогъэгъэзэж Уэ цӀыхум,
PSA.89.4	яжыбоӀэ: «Вгъэзэж, цӀыхухэм я къуэхэм!»
PSA.89.5	Сыту жыпӀэмэ илъэс минхэр УэркӀэ
PSA.89.5	дыгъуасэ блэкӀа махуэми,
PSA.89.5	жэщым хэт къэрэгъулми хуэдэщ.
PSA.89.6	Псыдзэм ихьхэм хуэдэу,
PSA.89.6	цӀыхухэр Уэ блыбох;
PSA.89.6	пщӀыхьым хуэдэщ ахэр,
PSA.89.6	пщэдджыжьым къыхэжу,
PSA.89.6	пщэдджыжьым къэгъагъэу,
PSA.89.6	щхъуантӀэ хъурэ,
PSA.89.6	пщыхьэщхьэм гъуэнлэж,
PSA.89.6	лъэлъэж удзым хуэдэщ.
PSA.89.7	Сыту жыпӀэмэ дэ уи губжьым
PSA.89.7	дегъэкӀуэд,
PSA.89.7	уи губжь лъэщым дегъэшынэ.
PSA.89.8	Ди бзаджагъэхэр уи пащхьэ
PSA.89.8	иплъхьащ Уэ,
PSA.89.8	щэхуу длэжьа гуэныхьхэри
PSA.89.8	щыболъагъу уи нэгум и нэхунэм.
PSA.89.9	Дэ ди махуэхэр псори уи губжь
PSA.89.9	хэту кӀуащ;
PSA.89.9	хэщэтыкӀ макъым хуэдэу
PSA.89.9	ди илъэсхэр псынщӀэу блэкӀащ.
PSA.89.10	Дэ къэдгъащӀэ илъэсхэм я махуэхэр
PSA.89.10	илъэс хыщӀрэ пщӀырэщ,
PSA.89.10	нэхъ лъэрызехьэхэм – илъэс пщӀей;
PSA.89.10	я нэхъ бжьыгъуэфӀыр
PSA.89.10	зэшымрэ гугъехьымрэ яӀэрохьэ,
PSA.89.10	сыту жыпӀэмэ псынщӀэу макӀуэри,
PSA.89.10	дэри дадобзэхыж.
PSA.89.11	Хэт уи губжьым и лъэщыгъуэр зыщӀэр,
PSA.89.11	Уэри уи губжьым къыщышынэр хэт?
PSA.89.12	Дигухэр Ӏущ хъуну,
PSA.89.12	ди махуэхэм бжыгъэ зэраӀэм дегъасэ.
PSA.89.13	Зыкъытхуэгъазэ, Зиусхьэн!
PSA.89.13	Сыт хуэдизрэ дызэбгъэжьэну?
PSA.89.13	ГущӀэгъу хуэщӀ уи ӀурыщӀэхэм.
PSA.89.14	МыкӀуэдыж уи лъагъуныгъэр
PSA.89.14	ди гущӀэм нэсу пщэдджыжьым
PSA.89.14	къытлъэгъэӀэс,
PSA.89.14	къэдгъащӀэ махуэ псоми я кӀуэцӀкӀэ
PSA.89.14	дыгуфӀэну, гукъыдэж диӀэну.
PSA.89.15	Гугъуехь дыщыхэбгъэхуа махуэхэм пэкӀуэу
PSA.89.15	гукъыдэж къыдэтыж –
PSA.89.15	тхьэмыщкӀагъэ щытлъэгъуа илъэсхэм папщӀэ.
PSA.89.16	Уи Ӏуэху пщӀар дэ, уи ӀурыщӀэхэм,
PSA.89.16	къытхурещыпкъэ,
PSA.89.16	дэ къыттехъукӀынухэми
PSA.89.16	уи щӀыхьыр ирелъагъу.
PSA.89.17	Зиусхьэну ди Тхьэм и нэфӀ щыхуэныгъэр
PSA.89.17	ди щхьэщыгу ирырет,
PSA.89.17	ди Ӏэхэм ялэжь Ӏуэхухэр
PSA.89.17	къыддрехъу.
PSA.90.1	Псоми Я нэхъ Лъагэм и бгъафэм щыпсэу,
PSA.90.1	лъэкӀыныгъэ псори зиӀэм
PSA.90.1	и жьауэ щӀэтым
PSA.90.2	Зиусхьэным жреӀэ: «Уэращ си хъумапӀэу,
PSA.90.2	си щхьэегъэзыпӀэр,
PSA.90.2	Уэращ си Тхьэу сызыщыгугъыр!»
PSA.90.3	Къощэм и лъахъэм,
PSA.90.3	укъызэмылын узыфэ Ӏейм
PSA.90.3	Абы уащихъумэнщ.
PSA.90.4	И къабзийхэмкӀэ уихъумэнщ,
PSA.90.4	Абы и дамэ щӀагъхэми щхьэегъэзыпӀэ
PSA.90.4	щыбгъуэтынщ;
PSA.90.4	Тхьэр щыпкъэщ,
PSA.90.4	мэӀум хуэдэу укъихъумэнщ Абы.
PSA.90.5	Уащышынэнкъым: жэщым – и шынагъуэшхуэм,
PSA.90.5	махуэм – умыщӀэххэу къыптебэнэнухэм
PSA.90.6	кӀыфӀым къыщызыкӀухь узыфэ Ӏейм,
PSA.90.6	узу шэджагъуэм псори зышхым.
PSA.90.7	Уи сэмэгурабгъумкӀэ – миныр,
PSA.90.7	уи ижьырабгъумкӀэ – минипщӀыр щехуэхынщ,
PSA.90.7	ауэ уэ благъэу къокӀуэлӀэнкъым.
PSA.90.8	Уи нитӀкӀэ уплъэнщ,
PSA.90.8	Тхьэм цӀыху бзаджэхэр
PSA.90.8	зэригъэпшынэм уеплъынщ.
PSA.90.9	Сыту жыпӀэмэ уэ Зиусхьэныр
PSA.90.9	щхьэегъэзыпӀэ зыхуэпщӀащ;
PSA.90.9	Псоми Я Нэхъ Лъагэр хъумакӀуэу
PSA.90.9	уэ къыхэпхащ.
PSA.90.10	Бзаджагъэ зэи къохъулӀэнкъым,
PSA.90.10	ери уи псэупӀэ благъэу къекӀуэлӀэнкъым.
PSA.90.11	Сыту жыпӀэмэ и мелыӀычхэм
PSA.90.11	Абы къахуищӀынущ унафэ
PSA.90.11	уи гъуэгу псоми укъащахъумэну.
PSA.90.12	Я ӀэхэмкӀэ уаӀэтынущ,
PSA.90.12	мывэм уи лъакъуэмкӀэ ужьэхэмыуэн
PSA.90.12	щхьэкӀэ.
PSA.90.13	Уатеувэнщ аслъэнымрэ благъуэжьымрэ;
PSA.90.13	упӀытӀынщ аслъэнымрэ благъуэмрэ.
PSA.90.14	«ФӀыуэ силъагъуу, благъэ къызэрысхуэхъуам
PSA.90.14	папщӀэ,
PSA.90.14	Сэ ар къыхэсшыжынщ», – жеӀэ Зиусхьэным,
PSA.90.14	«къэсхъумэнщ ар,
PSA.90.14	си цӀэр зыхуэдэр зэригъэщӀащи.
PSA.90.15	Къызэджэнщи – къызэхэсхынщ;
PSA.90.15	къиныгъуэм сригъусэнщ абы;
PSA.90.15	тхьэмыщкӀагъуэм къыхэсшыжынщи,
PSA.90.15	лъытэныгъэ хуэсщӀынщ абы.
PSA.90.16	ГъащӀэ кӀыхькӀэ згъэарызынщ ар,
PSA.90.16	мыкӀуэду къезгъэлынщ».
PSA.91.1	Щэбэт махуэм жаӀэ уэрэд
PSA.91.2	Зиусхьэным щӀыхь хуэтщӀыныр,
PSA.91.2	Уэ, Псоми Я Нэхъ Лъагэм, уи цӀэм
PSA.91.2	щӀыхь уэрэд хужытӀэныр фӀыщ;
PSA.91.3	мыкӀуэдыж уи лъагъуныгъэр пщэдджыжькӀэрэ
PSA.91.3	тӀуэтэныр,
PSA.91.3	жэщкӀэрэ – уи щыпкъагъэ,
PSA.91.4	бзэпсипщӀ зэрылъ пшынэмкӀэ, пшынэдыкъуакъуэмкӀэ,
PSA.91.4	бзэпсыбэ зэрылъ пшынэмкӀэ
PSA.91.4	уэрэд дэжытӀэурэ.
PSA.91.5	Сыту жыпӀэмэ Уэ, Зиусхьэн,
PSA.91.5	уи ӀэщӀагъэкӀэ къызэптащ гукъыдэж;
PSA.91.5	уи Ӏэхэм ягъахъэм
PSA.91.5	гуфӀэгъуэ уэрэд жызагъэӀэ.
PSA.91.6	Уи ӀэщӀагъэхэр сыту ин дыдэ,
PSA.91.6	Зиусхьэн!
PSA.91.6	гъэщӀэгъуэну зэрыкуу Уэ уи гупсысэхэр!
PSA.91.7	ЦӀыху гукъэкӀыншэм ищӀэнкъым,
PSA.91.7	зи гулъытэ мащӀэми ар къыгурыӀуэнкъым.
PSA.91.8	ЦӀыху ябгэр, удзым хуэдэу багъуэми,
PSA.91.8	бзаджащӀэ псоми я Ӏуэху къадэхъуми,
PSA.91.8	игъащӀэкӀэ кӀуэдыжынущ ахэр.
PSA.91.9	Уэ игъащӀэкӀэ, Зиусхьэн,
PSA.91.9	Псоми Уранэхъ Лъагэщ!
PSA.91.10	Сыту жыпӀэмэ уи бийхэр, Зиусхьэн,
PSA.91.10	уи бийхэр кӀуэдыжынщ, хьэкъщ,
PSA.91.10	бзаджагъэкӀэ зекӀуэ псори зэбграхужынщ;
PSA.91.11	домбейм иӀэ гуащӀэм хуэдэ къызэптащ,
PSA.91.11	уи дагъэ лъапӀэр къысщыпхуэри,
PSA.91.11	си лъэкӀыныгъэм хэбгъэхъуащ.
PSA.91.12	Си бийхэм уатекӀуэу си нэхэм ялъэгъуащ,
PSA.91.12	бзаджащӀэу зыкъыспэзыӀэтхэми
PSA.91.12	я гукӀуэд макъхэр
PSA.91.12	си тхьэкӀумэхэмкӀэ зэхэсхащ.
PSA.91.13	Щыпкъагъэ зиӀэм
PSA.91.13	пальмэ жыгым хуэдэу зыкъызэӀуех,
PSA.91.13	Ливаным къыщыкӀ ашэ
PSA.91.13	зыкъеӀэт.
PSA.91.14	Зиусхьэн унэшхуэм щыхаса
PSA.91.14	жыгхэм хуэдэу,
PSA.91.14	ди Тхьэм и унэшхуэ пщӀантӀэм
PSA.91.14	къыщощхьэлъэ.
PSA.91.15	Жьы хъуми, абыхэм фӀыр къапокӀэ,
PSA.91.15	псыр ящӀэзщ, къэкӀагъащӀэм хуэдэщ,
PSA.91.16	Зиусхьэну сэ си хъумакӀуэр зэрызахуэр,
PSA.91.16	щыпкъагъэншагъи Абы зэрыхэмылъыр
PSA.91.16	къагъэлъэгъуэну.
PSA.92.1	Зиусхьэным тепщэныгъэр иӀыгъщ;
PSA.92.1	тепщэныгъэшхуэр и фащэщ Зиусхьэным,
PSA.92.1	лъэкӀыныгъэ иныр и Ӏэрылъщ,
PSA.92.1	дунеишхуэр быдэу игъэуващ,
PSA.92.1	ар и щӀыпӀэ зыми иригъэкӀынкъым.
PSA.92.2	Уи тахътэ игъащӀэкӀэ щытыну
PSA.92.2	бгъэуващ Уэ,
PSA.92.2	ууахътыншэщ.
PSA.92.3	Я макъым заӀэт, Зиусхьэн,
PSA.92.3	псыхэм я макъым заӀэт,
PSA.92.3	псыхэм я уалъэ макъым заӀэт.
PSA.92.4	Ауэ псыбэм я къибыргъукӀ макъ нэхъри,
PSA.92.4	толъкъунхэм я макъ нэхъри,
PSA.92.4	Зиусхьэныр лъагапӀэм щынэхъ лъэщщ.
PSA.92.5	Уи псалъэ гъуазэхэр шэчыншэу
PSA.92.5	тэрэзщ,
PSA.92.5	Уи унэр, Зиусхьэн,
PSA.92.5	игъащӀэм зыгъэщӀэращӀэр
PSA.92.5	фӀыгъэ – къабзагъэр арщ.
PSA.93.1	Уэ, Зиусхьэну цӀыхур зыгъэпшынэжым,
PSA.93.1	Уэ, Тхьэуэ цӀыхум и гъэпшынакӀуэм,
PSA.93.1	уи губжь къэгъэлъагъуэ!
PSA.93.2	Дыкъэлъагъу, щӀым и хеящӀэ,
PSA.93.2	зыкъызыфӀэщӀыжхэм яхуэфащэр ярегъуэт.
PSA.93.3	Сыт хуэдизрэ, Зиусхьэн, цӀыху бзаджэхэр,
PSA.93.3	сыт хуэдизрэ цӀыху бзаджэхэр
PSA.93.3	я бзаджагъэ щыгуфӀыкӀыну?
PSA.93.4	Псалъэ пагэхэр къажьэдокӀ;
PSA.93.4	бзаджащӀэ псоми зафӀэлъэщщ.
PSA.93.5	Уи цӀыху лъэпкъыр, ягъэщӀэ Зиусхьэн,
PSA.93.5	Уэ уи уней цӀыхухэр егъэзыгъэ ящӀ.
PSA.93.6	Фызабэр, хэхэсыр яукӀ,
PSA.93.6	ибэми и псэр хах.
PSA.93.7	ИтӀанэ жаӀэ:
PSA.93.7	«Зиусхьэным илъагъуркъым
PSA.93.7	Екъуб и Тхьэм гу лъитэркъым».
PSA.93.8	Акъыл къызыхуэвгъуэтыж,
PSA.93.8	гулъытэ зимыӀэ цӀыхухэ!
PSA.93.8	Сыт щыгъуэ Ӏущ фыхъуну, ахьмакъхэ?
PSA.93.9	ТхьэкӀумэ къозытам
PSA.93.9	зэхимыхыу хъун?
PSA.93.9	Нэр зыгъэпсам имылъагъуну хъурэ?
PSA.93.10	ЦӀыху лъэпкъхэр зыгъэдаӀуэм
PSA.93.10	ахэр имыгъэпшынэу хъурэ?
PSA.93.10	ЦӀыхухэр зыгъасэм
PSA.93.10	зэхэщӀыкӀ имыӀэу хъурэ?
PSA.93.11	Зиусхьэным ещӀэ цӀыхум и гупсысэхэр
PSA.93.11	Ӏугъуэ кӀуэдыжым зэрыхуэдэр.
PSA.93.12	Гъуэгу махуэ теуващ
PSA.93.12	Уэ бгъэдаӀуэ цӀыхур, Зиусхьэн,
PSA.93.12	уи хабзэкӀэ бгъасэр,
PSA.93.13	махуэ къинхэм гупсэхугъуэ ептыну –
PSA.93.13	цӀыху бзаджэм мащэр хуатӀыху!
PSA.93.14	Сыту жыпӀэмэ Зиусхьэным и цӀыхухэр
PSA.93.14	я закъуэу къигъэнэнукъым,
PSA.93.14	Езым ейхэр ӀэщӀыб ищӀынкъым.
PSA.93.15	Сыту жыпӀэмэ хьэкумым щыпкъагъэм
PSA.93.15	къыхуигъэзэжынщ,
PSA.93.15	зигу щыпкъагъэ илъ псори
PSA.93.15	абы гуэувэнщ.
PSA.93.16	Хэт цӀыху Ӏейхэм сэр щхьэкӀэ
PSA.93.16	япэувыр?
PSA.93.16	Сэр щхьэкӀэ хэт бзаджащӀэхэм япэрыуэнур?
PSA.93.17	Сэ дэӀэпыкъуэгъуу сиӀэр
PSA.93.17	Зиусхьэныр армыратэмэ,
PSA.93.17	хьэдрыхэ макъыншэм си псэр
PSA.93.17	кӀуэжынт щӀэх дыдэ.
PSA.93.18	«Си лъэр щӀощӀэ» щыжысӀэм,
PSA.93.18	уи лъагъуныгъэ мыкӀуэдыжыр, Зиусхьэн,
PSA.93.18	сэ щӀэгъэкъуэн къысхуэхъуащ.
PSA.93.19	Си гукъеуэхэр си гум
PSA.93.19	щыбагъуэ щыхъукӀэ,
PSA.93.19	гупсэхугъуэу къызэптым
PSA.93.19	си гур хегъахъуэ.
PSA.93.20	ХьэкумыщӀэ хьилэхэр
PSA.93.20	гъусэ пщӀы хъун,
PSA.93.20	хабзэр зыкъутэхэр?
PSA.93.21	Тхьэм хуэщыпкъэм ахэр
PSA.93.21	гупышхуэу тобанэ,
PSA.93.21	лажьэ зимыӀэм лӀэныгъэр
PSA.93.21	тралъхьэ.
PSA.93.22	Ауэ Зиусхьэныр – си быдапӀэщ,
PSA.93.22	си Тхьэр – си хъумапӀэщ, си щхьэегъэзыпӀэщ.
PSA.93.23	Ахэр ӀуигъэщӀэжынщ я бзаджащӀагъэм,
PSA.93.23	лъапсэкӀуэд ищӀынщ я бзаджагъэм папщӀэ,
PSA.93.23	игъэкӀуэдынщ Зиусхьэну ди Тхьэм.
PSA.94.1	ФынакӀуэ, ди Зиусхьэным щӀыхь уэрэд
PSA.94.1	хужыдвгъэӀэ,
PSA.94.1	ди хъумакӀуэу ди къегъэлакӀуэм
PSA.94.1	гуфӀэгъуэ макъ хуэдвгъэӀэт.
PSA.94.2	ЩӀыхь хуэтщӀурэ, дивгъэхьэ Абы и пащхьэм,
PSA.94.2	щӀыхь уэрэд жытӀэурэ,
PSA.94.2	гуфӀэгъуэ макъ хуэдвгъэӀэт.
PSA.94.3	Сыту жыпӀэмэ Тхьэ ин дыдэщ Зиусхьэныр,
PSA.94.3	тхьэ псоми Пащтыхьышхуэу ящхьэщ.
PSA.94.4	ЩӀым и кууупӀэхэр Абы и Ӏэм илъщ,
PSA.94.4	бгы щыгухэри и Ӏэрылъхьэщ Абы.
PSA.94.5	Абы ейщ хыри, ар Абы къигъэщӀащ,
PSA.94.5	ягъэпсащ и ӀитӀым щӀыгур.
PSA.94.6	ФынакӀуэ, щхьэщэ хуэдвгъэщӀ,
PSA.94.6	Тхьэуэу дыкъэзыгъэщӀам и пащхьэм
PSA.94.6	лъэгуажьэмыщхьэу дивгъэтӀысхьэ.
PSA.94.7	Сыту жыпӀэмэ аращ дэ ди Тхьэр,
PSA.94.7	Абы и мэл хъушэм дыщыщщ,
PSA.94.7	Абы и Ӏэм зэришэ мэлхэр дэращ.
PSA.94.7	Ей, Абы и макъ нобэ фэ федгъэӀуатэмэ:
PSA.94.8	«Гурымыкъыу фыщымыт,
PSA.94.8	фи адэжьхэм Мэрыбэ деж,
PSA.94.8	Массэ губгъуэ нэщӀым деж
PSA.94.8	зэрыщащӀэгъам хуэдэу.
PSA.94.9	Си шыӀэныгъэ здынэсри
PSA.94.9	Сэ сызыхуэдэри ягъэунэхуащ
PSA.94.9	фи адэжьхэм,
PSA.94.9	си ӀэщӀагъэ зыхуэдэр ялъэгъуарэ пэт.
PSA.94.10	Сэ мы лъэпкъым илъэс плӀыщӀкӀэ
PSA.94.10	сагъэгубжьащ,
PSA.94.10	арати жысӀащ:
PSA.94.10	„Мыхэр ягукӀэ гъуэща цӀыху лъэпкъщ;
PSA.94.10	ахэр щыгъуазэкъым си гъуэгум“.
PSA.94.11	Абы папщӀэ губжьым сыхэту,
PSA.94.11	псалъэ быдэ стащ:
PSA.94.11	„ахэр си гупсэхупӀэ измыгъэхьэну“».
PSA.95.1	Зиусхьэным уэрэдыщӀэ хужыфӀэ;
PSA.95.1	хужыфӀэ уэрэд зэрыщӀыгуу Зиусхьэным!
PSA.95.2	Уэрэд хужыфӀэ Зиусхьэным,
PSA.95.2	Абы и цӀэм щӀыхь хуэфщӀ,
PSA.95.2	дыкъызэрыригъэлам и хъыбар
PSA.95.2	махуэ къэс фӀуатэ!
PSA.95.3	И щӀыхьыр яхуэфӀуатэ цӀыху лъэпкъхэм,
PSA.95.3	и телъыджащэхэр лъэпкъ псоми евгъащӀэ.
PSA.95.4	Сыту жыпӀэмэ ин дыдэщ Зиусхьэныр,
PSA.95.4	щӀыхь псори хуэфащэщ Абы,
PSA.95.4	Ар тхьэ псоми я нэхъ шынагъуэщ.
PSA.95.5	Сыту жыпӀэмэ цӀыху лъэпкъ псоми
PSA.95.5	я тхьэхэр тхьэ нэпцӀщ,
PSA.95.5	ауэ Зиусхьэным къигъэщӀащ уафэхэр.
PSA.95.6	ЩӀыхьымрэ лъытэныгъэшхуэмрэ
PSA.95.6	Абы и пащхьэщ,
PSA.95.6	лъэкӀыныгъэмрэ дахагъэмрэ
PSA.95.6	Абы и унэшхуэм щыӀэщ.
PSA.95.7	ЦӀыху лъэпкъхэм я унагъуэ щхьэхуэхэм
PSA.95.7	фӀыщӀэ псори хуэфлъагъу Зиусхьэным,
PSA.95.7	щӀыхьымрэ лъэкӀыныгъэмрэ
PSA.95.7	хуэфлъагъу Зиусхьэным.
PSA.95.8	Зиусхьэным и цӀэм хуэфащэ щӀыхьыр
PSA.95.8	хуэфлъагъу,
PSA.95.8	тыгъэхэр хуэфхьи, фыдыхьэ
PSA.95.8	Абы и пщӀантӀэхэм!
PSA.95.9	Фащэ лъапӀэ фщыгъыу,
PSA.95.9	Тхьэм и унэшхуэм щхьэщэ щыхуэфщӀ
PSA.95.9	Зиусхьэным.
PSA.95.9	Абы и пащхьэм щрекӀэзыз зэрыщӀыгуу!
PSA.95.10	ЯжефӀэ цӀыху лъэпкъхэм:
PSA.95.10	«Тепщэныгъэр иӀыгъщ Зиусхьэным!»
PSA.95.10	Абы папщӀэ быдэу игъэуващ дунеишхуэр,
PSA.95.10	къэскӀэнкъым ар.
PSA.95.10	ЦӀыху лъэпкъхэм я Ӏуэхухэр
PSA.95.10	щыпкъагъэкӀэ зэхихунщ Абы.
PSA.95.11	Иренэжэгужэ уафэхэр,
PSA.95.11	игу щыхрырехъуэ щӀылъэм;
PSA.95.11	щребырсыр хыри
PSA.95.11	абы хэс псори.
PSA.95.12	ЩрегуфӀэ губгъуэр,
PSA.95.12	абы щыкӀ псори,
PSA.95.12	щрегуфӀэ мэзым щӀэт жыгхэри –
PSA.95.13	Зиусхьэным и пащхьэм,
PSA.95.13	сыту жыпӀэмэ ар къокӀуэ,
PSA.95.13	щӀылъэм хьэкум трищӀыхьыну.
PSA.95.13	Дунеишхуэм и Ӏуэхухэр щыпкъагъэкӀэ
PSA.95.13	зэхихунщ Абы,
PSA.95.13	цӀыху лъэпкъхэри –
PSA.95.13	Езым щыпкъагъэу хэлъымкӀэ.
PSA.96.1	Тепщэныгъэр иӀыгъщ Зиусхьэным:
PSA.96.1	ирегуфӀэ щӀыр;
PSA.96.1	иренэщхъыфӀэ щӀылъэм и гъунэхэр.
PSA.96.2	Яхэтщ Ар пшагъуэмрэ
PSA.96.2	кӀыфӀ зэфэзэщымрэ;
PSA.96.2	щыпкъагъэмрэ захуагъэмрэ тетщ
PSA.96.2	Абы и тахътэр.
PSA.96.3	И мафӀэр егъакӀуэ Абы, Езым и пэ иту,
PSA.96.3	и бийхэр щегъэс дэнэкӀи.
PSA.96.4	Абы и хъуэпскӀым зэщӀегъэнахуэ дунеишхуэр;
PSA.96.4	ар елъагъури, мэтхытх щӀыгур.
PSA.96.5	Шэхум хуэдэу, бгыхэр щоткӀу
PSA.96.5	Зиусхьэным и пащхьэм,
PSA.96.5	щӀыгу псом и Зиусхьэным и пащхьэм.
PSA.96.6	Абы и щыпкъагъэ яӀуатэ уафэгум,
PSA.96.6	цӀыху лъэпкъ псоми ялъагъу
PSA.96.6	Абы щӀыхьу бгъэдэлъыр.
PSA.96.7	Тхьэ нэпцӀ сурэтхэм хуэлажьэу,
PSA.96.7	пщӀэ зимыӀэ тхьэ нэпцӀхэмкӀэ
PSA.96.7	зыщытхъужхэм я напэр текӀащ.
PSA.96.7	Абы и пащхьэм щхьэщэ щащӀ тхьэ псоми.
PSA.96.8	Цион къалэм зэхихащи, мэгуфӀэ,
PSA.96.8	Уэ пщӀы хьэкумхэм щхьэкӀэ
PSA.96.8	Иудэ и пхъухэр мэгуфӀэ,
PSA.96.8	Зиусхьэн.
PSA.96.9	Сыту жыпӀэмэ, Зиусхьэн, зэрыщӀыгуу
PSA.96.9	Уэ уолъэгэкӀ,
PSA.96.9	Тхьэ псоми
PSA.96.9	ящхьэкӀэ ущыӀэщ.
PSA.96.10	Зиусхьэным фӀыуэ елъагъу
PSA.96.10	ер зи жагъуэхэр!
PSA.96.10	Езым и цӀыху лъапӀэхэм я псэр
PSA.96.10	Абы къехъумэ,
PSA.96.10	гуэныхь зылэжьхэм къыӀэщӀехыж.
PSA.96.11	Нэхунэр къыхукъуокӀ щыпкъагъэ зиӀэм,
PSA.96.11	зигу щыпкъагъэ илъхэм – гуфӀэгъуэр.
PSA.96.12	Щыпкъагъэ зиӀэхэ, Зиусхьэным
PSA.96.12	и цӀэкӀэ фыгуфӀэ,
PSA.96.12	Абы и цӀэ лъапӀэм
PSA.96.12	и щытхъур фӀуатэ.
PSA.97.1	ХужыфӀэ Зиусхьэным уэрэдыщӀэ;
PSA.97.1	гъэщӀэгъуэныщэщ Абы и ӀэщӀагъэхэр.
PSA.97.1	И Ӏэ ижьымрэ и лъэкӀыныгъэ лъапӀэмрэ
PSA.97.1	текӀуэныгъэр Абы къыхудахащ.
PSA.97.2	ТекӀуэныгъэр къызэрихьар
PSA.97.2	Зиусхьэным къигъэлъэгъуащ,
PSA.97.2	и бйихэр зэригъэпшынэжар
PSA.97.2	цӀыху лъэпкъхэм наӀуэ ящищӀащ.
PSA.97.3	МыкӀуэдыж лъагъуныгъэу,
PSA.97.3	щыпкъагъэу израил лъэпкъым хуиӀар
PSA.97.3	Абы игу илъ зэпытщ.
PSA.97.3	Ди Тхьэм текӀуэныгъэр къызэрихьар
PSA.97.3	щӀыгу псоми я гъунапкъэхэм ялъэгъуащ.
PSA.97.4	ГуфӀэ макъыр хуэфӀэт Зиусхьэным,
PSA.97.4	зэрыщӀыгуу;
PSA.97.4	гуфӀэгъуэ уэрэди щӀыхь уэрэди хужыфӀэ.
PSA.97.5	ПшынэдыкъуакъуэкӀэ щӀыхь уэрэд
PSA.97.5	хуэвгъэӀу Зиусхьэным,
PSA.97.5	пшынэдыкъуакъуэмрэ уэрэд макъымрэ щӀыгъуу.
PSA.97.6	Сыринэм, бжьамийм я макъыр щӀыгъуу,
PSA.97.6	пащтыхьу Зиусхьэным
PSA.97.6	гуфӀэ макъ хуэфӀэт.
PSA.97.7	Хыми абы хэс псоми,
PSA.97.7	Дунеишхуэми абы тет псоми
PSA.97.7	макъышхуэ япреӀукӀ;
PSA.97.8	псыхэр Ӏэгу хуреуэ;
PSA.97.8	гуфӀэгъуэшхуэм хэту
PSA.97.8	бгыхэм уэрэд жрыраӀэ
PSA.97.9	Зиусхьэным и пащхьэм;
PSA.97.9	сыту жыпӀэмэ ар къокӀуэ
PSA.97.9	щӀыгум хьэкум трищӀыхьыну.
PSA.97.9	Дунеишхуэм хьэкум трищӀыхьынщ Абы
PSA.97.9	щыпкъагъэкӀэ,
PSA.97.9	захуагъэкӀэ зэхихунщ
PSA.97.9	цӀыху лъэпкъхэм я Ӏуэхухэр.
PSA.98.1	Зиусхьэным тепщэныгъэр иӀыгъщи,
PSA.98.1	цӀыху лъэпкъхэр ирегулэз!
PSA.98.1	мелыӀычхэм ящхьэкӀэ и тахътэ Ар тесщи,
PSA.98.1	щӀыгур иретхытх!
PSA.98.2	Зиусхьэныр Цион щыинщ,
PSA.98.2	цӀыху лъэпкъ псоми Ар лъагэу
PSA.98.2	къащхьэщытщ.
PSA.98.3	Уи цӀэ ин дыдэу шынагъуэм
PSA.98.3	щӀыхь хурещӀ!
PSA.98.3	ЛъапӀэ дыдэщ Ар.
PSA.98.4	ЛъэкӀыныгъэшхуэ зиӀэ Пащтыхьу
PSA.98.4	тэрэзыныгъэр зи щӀасэ,
PSA.98.4	Уэ захуагъэр бгъэпсащ:
PSA.98.4	Захуагъэмрэ щыпкъагъэмрэ
PSA.98.4	Израилым щыбгъэуващ.
PSA.98.5	ВгъэлъапӀэ Зиусхьэныр, ди Тхьэр,
PSA.98.5	щхьэщэ щыфщӀ и тахътэм и пащхьэ:
PSA.98.5	ЛъапӀэщ Ар!
PSA.98.6	Мусэрэ Хьэрунрэ
PSA.98.6	и дин пашэхэм ящыщащ,
PSA.98.6	Самуили – елъэӀуахэм.
PSA.98.6	МакъышхуэкӀэ елъэӀуащ Зиусхьэным,
PSA.98.6	Ахэр зэхихащ Абы.
PSA.98.7	Пшэ гуэрэным хэту,
PSA.98.7	Ар къепсэлъащ абыхэм;
PSA.98.7	Абы и псалъэ гъуазэхэри
PSA.98.7	щӀапхъэу игъэувахэри
PSA.98.7	ягъэзэщӀащ абыхэм.
PSA.98.8	Зиусхьэну ди Тхьэ!
PSA.98.8	Уэ зэхэпхащ абыхэм я лъэӀу:
PSA.98.8	яхуэзыгъэгъу Тхьэуэ ураӀащ Уэ,
PSA.98.8	итӀани я бзаджэщӀагъэхэмкӀэ
PSA.98.8	бгъэпшынэжащ.
PSA.98.9	Зиусхьэну ди Тхьэм и щӀыхьыр фӀэт,
PSA.98.9	Абы щхьэщэ щыхуэфщӀ и бгы лъапӀэм –
PSA.98.9	лъапӀэщ Зиусхьэну ди Тхьэр!
PSA.99.1	Зиусхьэным гуфӀэгъуэ макъыр
PSA.99.1	хуэфӀэт, зэрыщӀыгуу!
PSA.99.2	ГуфӀэгъуэкӀэ фыхуэлажьэ Зиусхьэным;
PSA.99.2	уэрэд жыфӀэурэ фихьэ Абы и пащхьэ!
PSA.99.3	Зиусхьэныр Тхьэуэ зэрыщытыр
PSA.99.3	зыгурывгъаӀуэ:
PSA.99.3	Аращ дыкъэзыгъэщӀар,
PSA.99.3	Абы дрейщ,
PSA.99.3	дрицӀыху лъэпкъщ,
PSA.99.3	и мэл хъушэм дыщыщщ.
PSA.99.4	Арэзыныгъэ фигу илъу,
PSA.99.4	Абы и къалэбжэм,
PSA.99.4	и пщӀантӀэхэм, щӀыхь хуэфщӀурэ,
PSA.99.4	фыдыхьэ.
PSA.99.4	ЩӀыхь хуэфщӀ Абы,
PSA.99.4	Абы и цӀэр фӀэт!
PSA.99.5	Сыту жыпӀэмэ фӀыщ Зиусхьэныр:
PSA.99.5	игъащӀэкӀэ мыкӀуэдыжынщ
PSA.99.5	Абы и лъагъуныгъэр,
PSA.99.5	и щыпкъагъэр ялъэӀэсынщ щӀэблэ псоми.
PSA.100.1	Уэрэд яхужысӀэнщ Тхьэм хуэщыпкъагъэмрэ
PSA.100.1	цӀыхухэм яхуэзахуагъэмрэ;
PSA.100.1	Уэр папщӀэ, Зиусхьэн, уэрэд жысӀэнщ сэ.
PSA.100.2	Сызэрагъэкъуншэн зыри щымыӀэн папщӀэ,
PSA.100.2	си нэӀэ тезгъэтынщ си гъуэгу:
PSA.100.2	«Сыт щыгъуэ укъэкӀуэну Уэ си деж?»
PSA.100.2	Сигу зэрыкъабзэу,
PSA.100.2	си унэ сыщыпсэунщ.
PSA.100.3	ЕмыкӀу къызыпыкӀын Ӏуэху
PSA.100.3	си пащхьэ къизгъэхуэнкъым:
PSA.100.3	Тхьэм хуэмыщыпкъэхэм я Ӏуэху
PSA.100.3	схуэлъагъуркъым;
PSA.100.3	зыщыздзеинщ абыхэм я Ӏуэху.
PSA.100.4	Гу къуаншэм зыщыздзеинщ сэ;
PSA.100.4	Ӏуэху бзаджэ зыхэзгъэхуэнкъым.
PSA.100.5	И гъунэгъур щэхуу зыубыр
PSA.100.5	сэ зыбгъэдэсхунщ;
PSA.100.5	и нэплъэгъукӀэ пагэу,
PSA.100.5	игукӀэ зыкъызыфӀэщӀыжыр
PSA.100.5	схуэшэчынкъым.
PSA.100.6	Тхьэм хуэщыпкъэу щӀыгум тетхэм
PSA.100.6	нэфӀкӀэ сеплъынщ,
PSA.100.6	дапщэщи къысщӀыгъуну;
PSA.100.6	къуаншагъэ зимыӀэу и гъуэгу ирикӀуэр
PSA.100.6	къысхуэлэжьэнщ.
PSA.100.7	Хьилагъэ хэлъу зекӀуэр
PSA.100.7	си унэ щыпсэункъым;
PSA.100.7	пцӀы зыупс дэтхэнэми
PSA.100.7	си пащхьэ
PSA.100.7	зыщигъэщыпкъэжын лъэкӀынкъым.
PSA.100.8	Бзаджэу щӀыгум тет псори
PSA.100.8	лъапсэкӀуэд сщӀынщ пщэдджыжьым жьыуэ.
PSA.100.8	БзаджащӀэхэр псори
PSA.100.8	Зиусхьэным и къалэм дэзгъэкӀуэдыкӀынщ.
PSA.101.1	Къин хэтым, епэзэзыхыу, и гукъеуэр Зиусхьэным щыхуиӀуатэкӀэ, жиӀэ тхьэлъэӀу
PSA.101.2	Зиусхьэн! Си тхьэлъэӀур зэхэх,
PSA.101.2	си гухэщӀ макъри уи деж щреӀу.
PSA.101.3	Гузэвэгъуэ махуэм сщумыгъэпщкӀу
PSA.101.3	уи нэгу!
PSA.101.3	Уи тхьэкӀумэ къысхуэгъазэ,
PSA.101.3	сыныщоджэ махуэм псынщӀэу
PSA.101.3	сызэхэх.
PSA.101.4	Сыту жыпӀэмэ Ӏугъуэм хуэдэу
PSA.101.4	си махуэхэр блосыкӀ,
PSA.101.4	си къупщхьэхэр пхъэдзакӀэ
PSA.101.4	ныкъуэсым хуэдэщ.
PSA.101.5	Сигу зэщыуащ,
PSA.101.5	игъукӀащ удзым хуэдэу,
PSA.101.5	абы къыхэкӀыуи си щӀакхъэу
PSA.101.5	сшхыну сщогъупщэ.
PSA.101.6	Си къупщхьэхэр си гыз макъым
PSA.101.6	си фэм ирагулӀыжащ.
PSA.101.7	Губгъуэ нэщӀым ис бзуушхуэм хуэдэу
PSA.101.7	сыхъуащ,
PSA.101.7	унэ зэхэкъутам тес жьындум
PSA.101.7	ещхь сыхъуащ.
PSA.101.8	Сыжейркъым, унащхьэм и закъуэу
PSA.101.8	тес бзум хуэдэу сыщысщ.
PSA.101.9	Махуэ енкӀэ сауб си бийхэм
PSA.101.9	къысщодыхьэшх си цӀэ жаӀэурэ,
PSA.101.9	цӀыхухэм йобг.
PSA.101.10	ЩӀакхъуэм хуэдэу, яжьэр сошх сэ,
PSA.101.10	псыуэ сызэфэр нэпскӀэ зэхызощӀэ,
PSA.101.11	уи губжьым, уигу зэрыплъым къыхэкӀкӀэ;
PSA.101.11	сыту жыпӀэмэ лъагэу сыпӀэтри,
PSA.101.11	сыкъебдзыхыжащ Уэ.
PSA.101.12	Си махуэхэр пщыхьэщхьэ ныбжьым
PSA.101.12	ещхьщ;
PSA.101.12	удзым хуэдэу сыгъуащ.
PSA.101.13	Уэ игъащӀэм утесщ уи тахътэм,
PSA.101.13	щӀэблэ къэкӀуэнухэм
PSA.101.13	ящыгъупщэнкъым уи щӀыхь.
PSA.101.14	ЗыкъэпӀэтыжынщ Уэ,
PSA.101.14	уигу щӀэгъунщ Цион;
PSA.101.14	сыту жыпӀэмэ абы фӀы хуэпщӀэну
PSA.101.14	игъуэ нэсащ;
PSA.101.14	пӀалъэр къэсащ;
PSA.101.15	сыту жыпӀэмэ уи ӀурыщӀэхэм
PSA.101.15	абы и мывэ къутахуэхэр фӀыуэ ялъагъу,
PSA.101.15	и яжьи ягу хуогъу абыхэм.
PSA.101.16	ЦӀыху лъэпкъхэм фӀэлӀыкӀ хуаӀэнщ
PSA.101.16	Зиусхьэным и цӀэм,
PSA.101.16	уи гуащӀэм щышынэнщ
PSA.101.16	щӀыгум и пащтыхьхэр.
PSA.101.17	Сыту жыпӀэмэ Цион къалэр
PSA.101.17	зэфӀигъэувэжынщ Зиусхьэным,
PSA.101.17	и щӀыхьым хэту
PSA.101.17	Ар къэлъэгъуэнщ.
PSA.101.18	И нэӀэ къытридзэнщ
PSA.101.18	Ӏэмалыншэхэм я тхьэлъэӀум,
PSA.101.18	я лъэӀухэр Ӏумпэм ищӀынкъым.
PSA.101.19	КъэкӀуэну щӀэблэхэм хуагъэхьэу
PSA.101.19	ятхынщ,
PSA.101.19	къэкӀуэну цӀыхухэм
PSA.101.19	Абы щӀыхь хуащӀынщ:
PSA.101.20	сыту жыпӀэмэ и лъагапӀэ лъапӀэм
PSA.101.20	къеплъыхащ;
PSA.101.20	уафэгум щыӀэу, Зиусхьэныр
PSA.101.20	щӀыгум къеплъащ,
PSA.101.21	хьэпсым исхэм я гыз макъ
PSA.101.21	зэхихыну,
PSA.101.21	укӀ зытралъхьахэр
PSA.101.21	щхьэхуит ищӀыну;
PSA.101.22	Зиусхьэным и цӀэр Цион къалэм
PSA.101.22	къыщраӀуэну,
PSA.101.22	Абы пылъ щӀыхьри
PSA.101.22	Ерусалим щрагъэщӀэну,
PSA.101.23	цӀыху лъэпкъхэр, пащтыхьыгъуэхэр
PSA.101.23	Зиусхьэныр ягъэлъэпӀэну
PSA.101.23	щызэрыугъуейкӀэ.
PSA.101.24	Си гуащӀэм, си гъащӀэм и ныкъуэм
PSA.101.24	секӀуэлӀауэ,
PSA.101.24	гъунэм нигъэсащ Абы,
PSA.101.24	си махуэхэр игъэкӀэщӀащ.
PSA.101.25	Сэ жысӀащ:
PSA.101.25	«Си Тхьэ! Си махуэхэм я ныкъуэ
PSA.101.25	фӀэкӀ сымыгъэщӀауэ,
PSA.101.25	дунейм сумыгъэхыж.
PSA.101.25	Уэ зи илъэс псори
PSA.101.25	щӀэблэхэм дэщыӀэнум.
PSA.101.26	ЩӀыгум лъабжьэхэр хуэбгъэуващ
PSA.101.26	ижьым щыгъуэ,
PSA.101.26	уафэгухэри Уэ уи ӀэщӀагъэщ.
PSA.101.27	Ахэр кӀуэдыжынщ, ауэ Уэ сыт щыгъуи
PSA.101.27	ущыӀэнщ;
PSA.101.27	Ахэр псори, щыгъыным хуэдэу,
PSA.101.27	жьы мэхъу,
PSA.101.27	щыгъыным хуэдэу зэблэпхъунщи,
PSA.101.27	хыфӀэбдзэжынщ.
PSA.101.28	Ауэ Уэ узытетам узэрытетщ,
PSA.101.28	уи илъэсхэри ухауэ хъункъым.
PSA.101.29	Уэ уи ӀурыщӀэхэм я бынхэр
PSA.101.29	шынагъуэншэу псэунщ,
PSA.101.29	къатехъукӀхэри щыбыдэнщ уи пащхьэ».
PSA.102.1	Зиусхьэным щӀыхь хуэщӀ, сигу,
PSA.102.1	Абы и цӀэ лъапӀэм щӀыхь хуэфщӀ си гуи си пси.
PSA.102.2	Зиусхьэным щӀыхь хуэщӀ, сигу,
PSA.102.2	Абы и фӀыщӀэ псори зыщумыгъэгъупщэ.
PSA.102.3	Абы уэ бзаджагъэу пщӀа псори къыпхуегъэгъу,
PSA.102.3	уи узыфэ псори Абы егъэхъуж;
PSA.102.4	уи гъащӀэр хьэдрыхэм щехъумэ,
PSA.102.4	къыпхуегъэфащэ мыкӀуэдыж лъагъуныгъэрэ
PSA.102.4	гущӀэгъурэ.
PSA.102.5	Упсэуху уегъэарэзы фӀыгъэкӀэ,
PSA.102.5	уи ныбжьыщӀэгъуи бгъащхъуэм хуэдэу
PSA.102.5	къыпхуегъэзэж.
PSA.102.6	Хуэтэн ящӀа псоми я хьэкъ
PSA.102.6	ирет Зиусхьэным,
PSA.102.6	хьэкум захуэ яхуещӀ.
PSA.102.7	Абы и гухэлъхэр Мусэ иригъэщӀащ,
PSA.102.7	и Ӏуэху щӀагъуэхэр – израил цӀыхухэм.
PSA.102.8	ГущӀэгъулыщ, хьэлэлщ Зиусхьэныр,
PSA.102.8	щӀэх мыгубжьу,
PSA.102.8	мыкӀуэдыж лъагъуныгъэ хэлъщ Абы.
PSA.102.9	Къогий зэпыту щыткъым Ар,
PSA.102.9	и губжьи куэдрэ иӀыгъкъым.
PSA.102.10	Ди гуэныхьхэм ятехуэр къыдищӀэркъым,
PSA.102.10	ди мыхъумыщӀагъэхэм хуэфащэр
PSA.102.10	дигъэпшыныжыркъым.
PSA.102.11	Сыту жыпӀэмэ уафэр щӀыгум
PSA.102.11	зэрыщхьэщылъагэм хуэдэу,
PSA.102.11	фӀэлӀыкӀ хузиӀэхэм мыкӀуэдыж
PSA.102.11	лъагъуныгъэ
PSA.102.11	яхуиӀэщ Зиусхьэным.
PSA.102.12	Дыгъэ къуэкӀыпӀэр къухьэпӀэм зэрыпэжыжьэм
PSA.102.12	хуэдэу,
PSA.102.12	хабзэншагъэу тщӀахэр Абы тпэжыжьэ ещӀ;
PSA.102.13	адэм и сабийхэм гущӀэгъу зэрыхуищӀым хуэдэу,
PSA.102.13	Зиусхьэным фӀэлӀыкӀ къыхузиӀэхэм
PSA.102.13	гущӀэгъу яхуещӀ.
PSA.102.14	Ди зэхэлъыкӀэи ещӀэр,
PSA.102.14	дэ сабэм дыкъызэрыхэкӀар ещӀэ.
PSA.102.15	Удзым хуэдэщ цӀыхум и махуэхэр;
PSA.102.15	губгъуэм ит гъэгъауэ абы зыкъызэӀуех.
PSA.102.16	Жьыбгъэр щыщхьэрыкӀкӀэ, егъэгъу,
PSA.102.16	и лъэужь къэмынэу ар мэкӀуэдыж.
PSA.102.17	ФӀэлӀыкӀ хузиӀэхэм лъагъуныгъэ
PSA.102.17	мыкӀуэдыжыр Зиусхьэным яхуиӀэнущ
PSA.102.17	игъащӀэкӀэ.
PSA.102.17	Абы и щыпкъагъи къахуигъэнэнущ
PSA.102.17	цӀыхум и къуэхэм я къуэжхэу,
PSA.102.18	и зэгурыӀуэныгъэм хуэпэжхэу,
PSA.102.18	и унафэхэр зыщамыгъэгъупщэу,
PSA.102.18	ахэр зыгъэзащӀэхэм.
PSA.102.19	Зиусхьэным и тахътэр уафэхэм
PSA.102.19	тригъэуващ,
PSA.102.19	и тепщэныгъэм хэщӀ имыӀэу,
PSA.102.19	псори ӀэщӀэлъщ.
PSA.102.20	Зиусхьэным щӀыхь хуэфщӀ фэ,
PSA.102.20	Абы и мелыӀыч псори,
PSA.102.20	гуащӀэ лъэщхэу,
PSA.102.20	и псалъэкӀэ ӀурыщӀэхэу,
PSA.102.20	зыгъэзащӀэхэм Абы и унафэр!
PSA.102.21	Зиусхьэным щӀыхь хуэфщӀ,
PSA.102.21	и уафэгу дзэ псори,
PSA.102.21	Абы хуэӀурыщӀэхэу,
PSA.102.21	Абы фӀэигъуэр зыгъэзащӀэхэм!
PSA.102.22	Зиусхьэным щӀыхь хуэфщӀ
PSA.102.22	Абы къигъэхъуа псоми,
PSA.102.22	Абы тепщэныгъэр зыщиӀыгъ
PSA.102.22	щӀыпӀэ псоми.
PSA.102.22	ЩӀыхь хуэфщӀ, сигу, Зиусхьэным!
PSA.103.1	ЩӀыхь хуэщӀ, сигу, Зиусхьэным!
PSA.103.1	Зиусхьэну си Тхьэ, Уэ гъэщӀэгъуэн дыдэу уинщ!
PSA.103.1	Лъытэныгъэшхуэри щӀыхьри уи фащэщ.
PSA.103.2	Уэ нэхунэр зыщыботӀагъэ фащэу,
PSA.103.2	пшэхэр уиӀэщ шэтыру;
PSA.103.3	псы щӀыӀум уи псэупӀэ щыбогъэув,
PSA.103.3	пшэхэр уи хьэрыгъажэщ,
PSA.103.3	жьыбгъэ дамэхэмкӀэ къыбокӀухь Уэ.
PSA.103.4	Жьыбгъэхэр къэбгъэщӀащ макъгъэӀуу,
PSA.103.4	Уи Ӏуэхузехьэу – мафӀэ зэщӀэблэхэр.
PSA.103.5	Лъабжьэ быдэхэм тебгъэуващ Уэ щӀыгур;
PSA.103.5	кӀэзызынкъым ар игъащӀэкӀэ.
PSA.103.6	Хышхуэр фащэу тепхъуащ,
PSA.103.6	бгыхэм псыхэр ятепхъуащ.
PSA.103.7	Уащыхуэгубжьым, абыхэм щӀатхъужащ,
PSA.103.7	уи щыблэ макъым псынщӀэу ӀуигъэкӀыжащ;
PSA.103.8	ЩӀыпӀэу Уэ яхуэбгъэнэхуам –
PSA.103.8	бгыхэм докӀ,
PSA.103.8	кӀейхэм ирокӀуэ псыхэр.
PSA.103.9	ЗэпаупщӀын зыхуимыт гъунапкъэр
PSA.103.9	Уэ яхуэбгъэнэхуащ,
PSA.103.9	ЩӀыгур зэщӀабгъэну
PSA.103.9	абыхэм къебгъэгъэзэжынкъым.
PSA.103.10	КӀейхэм ядэбгъэхьащ псынэхэр:
PSA.103.10	бгы зэхуакухэм щожэх псыхэр,
PSA.103.11	ираф губгъуэм ис хьэкӀэкхъуэкӀэхэм,
PSA.103.11	шыд Ӏэлхэми ирагъэкӀ я псыхуэлӀэр.
PSA.103.12	Псыхэм япэблагъэу мэпсэу уэгу бзухэр,
PSA.103.12	я уэрэд макъ къыхоӀукӀ къудамэхэм.
PSA.103.13	Уи лъагапӀэм ущыӀэу
PSA.103.13	бгыхэр уогъэнщӀ,
PSA.103.13	Уэ уи ӀэщӀагъэхэм я фӀыгъэкӀэ
PSA.103.13	щӀым зегъэнщӀ.
PSA.103.14	Былымым папщӀэ удзыр уогъэкӀ Уэ,
PSA.103.14	щхъуантӀагъэри – цӀыхум къащхьэпэну,
PSA.103.14	шхыныр щӀыгум къыхихын папщӀэ,
PSA.103.15	санэу цӀыхум и гур зыгъэжаныр,
PSA.103.15	дагъэу абы и нэгу зыгъэлыдыр,
PSA.103.15	игу быдэ зыщӀ щӀакхъуэр.
PSA.103.16	ЗагъэнщӀ Зиусхьэным и жыгхэм,
PSA.103.16	Ливаным щыкӀ ашэхэм.
PSA.103.17	Бзухэм абгъуэ щащӀ абыхэм,
PSA.103.17	псейр и псэупӀэщ псыхэуэм.
PSA.103.18	Бгы лъагэхэр мэз бжэнхэм ейщ;
PSA.103.18	тхьэкӀумэкӀыхь хъумапӀэщ абрэмывэхэр.
PSA.103.19	Зэманхэр къигъэнэхуэну
PSA.103.19	мазэр Уэ къэбгъэщӀащ;
PSA.103.19	дыгъэр щыкъухьэнум щыгъуазэщ.
PSA.103.20	Уэ кӀыфӀыр уодзри, жэщ мэхъу.
PSA.103.20	А зэмыным къожьэ хьэкӀэкхъуэкӀэхэр.
PSA.103.21	Къуентхъ щхьэкӀэ аслъэнхэр мэгурым,
PSA.103.21	Тхьэм зыхуагъазэ абыхэм яшхын папщӀэ.
PSA.103.22	Дыгъэр къыкъуокӀри,
PSA.103.22	абыхэм ягъэзэж;
PSA.103.22	я гъуэхэм йокӀуэж.
PSA.103.23	И Ӏуэху, и ӀуэхущӀэн пщыхьэщхьэ нэс пылъыну
PSA.103.23	цӀыхур къыдокӀ.
PSA.103.24	Сыту бэ хъурэ уи ӀэщӀагъэхэр, Зиусхьэн!
PSA.103.24	АкъылыфӀагъэ хэлъу псори бгъэпсащ;
PSA.103.24	псэ зэптахэр щӀыгум тезщ.
PSA.103.25	Мы хыр ин дыдэщ, гъунэншэщ,
PSA.103.25	пхуэлъытэнукъым псэ зыпыту абы хэсхэр –
PSA.103.25	псэущхьэ инхэмрэ цӀыкӀухэмрэ зэгъусэу.
PSA.103.26	Кхъухьхэр тетщ абы,
PSA.103.26	хы псэущхьэу Левиатанщ,
PSA.103.26	хым щыджэгуну Уэ къэбгъэщӀари хэсщ.
PSA.103.27	Ахэр псори Уэ къожьэ,
PSA.103.27	шхын и чэзум ептыну.
PSA.103.28	Иботри, пӀах;
PSA.103.28	уи Ӏэ пшиймэ,
PSA.103.28	загъэнщӀ абыхэм фӀыкӀэ;
PSA.103.29	уи нэгу щӀыбоуфэри мэшынэ;
PSA.103.29	я псэ хэпхмэ малӀэ,
PSA.103.29	къызыхэкӀа щӀым хохьэж.
PSA.103.30	Уэ псэ иботри, къогъэхъуж,
PSA.103.30	апхуэдэу щӀыгум тет псори уогъэкӀыж.
PSA.103.31	ИгъащӀэкӀэ щреӀэ щӀыхьыр
PSA.103.31	Зиусхьэным деж;
PSA.103.31	Зиусхьэным Ӏуэхуу ищӀам
PSA.103.31	щрегуфӀыкӀ.
PSA.103.32	ЩӀыгум къоплъри – ар мэкӀэзыз;
PSA.103.32	бгыхэм ятеӀэбэмэ,
PSA.103.32	Ӏугъуэм зыкъыщеӀэт абыхэм.
PSA.103.33	Сыпсэуху, уэрэд хужысӀэнщ Зиусхьэным,
PSA.103.33	уэрэд хужысӀэнщ си Тхьэм, сыпсэуху.
PSA.103.34	Си гупсысэхэр игу ирырехь,
PSA.103.34	сыту жыпӀэмэ сызыгъэгуфӀэр Зиусхьэныр арщ.
PSA.103.35	ГуэныхьыщӀэхэр щӀым трекӀуэдыкӀ,
PSA.103.35	цӀыху бзаджэхэри афӀэкӀ щремыӀэж.
PSA.103.35	Зиусхьэным щӀыхь хуэщӀ, сигу,
PSA.103.35	Зиусхьэным щӀыхьыр ейщ.
PSA.104.1	ЩӀыхь хуэфщӀ Зиусхьэным;
PSA.104.1	Абы и цӀэм зыхуэвгъазэ;
PSA.104.1	Абы игъэхъахэр
PSA.104.1	ялъэвгъэӀэс цӀыху лъэпкъ псоми.
PSA.104.2	Уэрэд къыхухэвдзэ Абы,
PSA.104.2	щӀыхь уэрэд хужыфӀэ;
PSA.104.2	Ӏуэху щӀагъуэхэу зэфӀихахэм
PSA.104.2	ящывгъэгъуазэ.
PSA.104.3	Абы и цӀэ лъапӀэм фригуфӀэ!
PSA.104.3	Зиусхьэным лъыхъуэхэм
PSA.104.3	ягухэр зэлърещтэ гуфӀэгъуэм.
PSA.104.4	Зиусхьэнми Абы и гуащӀэми захуэвгъазэ,
PSA.104.4	Абы гъунэгъу зыхуэфщӀ сыт щыгъуи.
PSA.104.5	Фэ, Тхьэм и ӀурыщӀэ Ибрэхьим
PSA.104.5	къытепщӀыкӀахэр,
PSA.104.5	Абы къыхиха Екъуб къытепщӀыкӀахэр –
PSA.104.6	и Ӏуэху щӀагъуэхэр фигу ивгъэлъ,
PSA.104.6	и телъыджэхэр, хьэкуму ищӀахэр.
PSA.104.7	Ар ди Зиусхьэнщ, ди Тхьэщ.
PSA.104.7	ЩӀыгу псоми хьэкумхэр щещӀэ Абы.
PSA.104.8	ЗэгурыӀуэныгъэу и лъэпкъым дищӀар
PSA.104.8	Абы егъэзащӀэ игъащӀэм,
PSA.104.8	щӀэблэ минхэр къызэригъэгугъахэр:
PSA.104.9	Ибрэхьим зэгурыӀуэныгъэу дищӀар,
PSA.104.9	Исхьэкъ псалъэ быдэу иритар.
PSA.104.10	ХабзэкӀэ Зиусхьэным
PSA.104.10	къигъэщыпкъэжащ
PSA.104.10	мыкӀуэдыж зэгурыӀуэныгъэу Абы Екъуб
PSA.104.10	къызэригъэгугъар;
PSA.104.11	«Ханаан щӀыгур
PSA.104.11	фи ӀыхьэфӀу уэ уэстынщ», – жиӀэу.
PSA.104.12	Я бжыгъэкӀэ ахэр мащӀэу,
PSA.104.12	мащӀэ дыдэу, хэхэс цӀыхухэу щытащ,
PSA.104.13	зы хэкум икӀырти,
PSA.104.13	нэгъуэщӀ хэкум ихьэрт,
PSA.104.13	зы пащтыхьыгъуэм икӀырти,
PSA.104.13	нэгъуэщӀ цӀыху лъэпкъым хыхьэрт.
PSA.104.14	Ягу зыми хригъэгъэщӀакъым Зиусхьэным;
PSA.104.14	пащтыхьхэми яхуигъэбыдащ:
PSA.104.15	«ФемыӀусэ Сэ къыхэсхахэм,
PSA.104.15	евмыщӀэ бзаджагъэ си бегъымбархэм».
PSA.104.16	ЩӀыгум гъаблэ къыщигъэхъури,
PSA.104.16	щхьэмыж псори къыщызэфӀэщӀэм,
PSA.104.17	абыхэм япэ иту цӀыху игъэкӀуэгъащ:
PSA.104.17	пщылӀ папщӀэу яшэгъа Исуф.
PSA.104.18	Абы и лъакъуэхэр ӀэхъулъэхъукӀэ япхри,
PSA.104.18	и пщэми гъущӀ пщэхъу иралъхьащ;
PSA.104.19	Тхьэм и псалъэр къэщыпкъэжыху,
PSA.104.19	Зиусхьэным и псалъэм ар игъэунэхуащ.
PSA.104.20	Пащтыхьым игъакӀуэри,
PSA.104.20	цӀыху лъэпкъхэр зи Ӏэ илъым
PSA.104.20	ар иригъэутӀыпщыжащ.
PSA.104.21	Езым и унэ абы и Ӏэ ирилъхьащ,
PSA.104.21	пашэ яхуищӀащ и мылъку псоми,
PSA.104.22	езым игу къызэрыжиӀэу,
PSA.104.22	ипщхэр игъэсэну,
PSA.104.22	и нэхъыжьхэм акъыл яхилъхьэну.
PSA.104.23	Мысырым кӀуащ Екъуб абы щыгъуэ,
PSA.104.23	хамэ щӀыгум итӀысхьащ.
PSA.104.24	Тхьэм Езым и цӀыху лъэпкъыр
PSA.104.24	лъэщ дыдэу игъэбэгъуащ,
PSA.104.24	и бийхэм нэхърэ
PSA.104.24	нэхъ гуащӀэшхуэ яхэлъ ищӀащ.
PSA.104.25	Езым къыхиха лъэпкъыр
PSA.104.25	ялъэгъу мыхъуу,
PSA.104.25	Езым хуэӀурыщӀэхэм пцӀыкӀэ дызекӀуэу
PSA.104.25	ищӀащ Абы.
PSA.104.26	ИгъэкӀуащ Мысырым Езым и ӀурыщӀэ Мусэ,
PSA.104.26	Езым къыхиха Хьэрун.
PSA.104.27	Нэщэнэ гъэщӀэгъуэныщэхэр
PSA.104.27	яригъэгъэлъэгъуащ,
PSA.104.27	хамэ щӀыгум телъыджэхэр щаригъэщӀащ.
PSA.104.28	КӀыфӀыр яхуигъакӀуэри,
PSA.104.28	хэкур игъэункӀыфӀащ,
PSA.104.28	Абы и псалъэм
PSA.104.28	къыпэувыжащ
PSA.104.29	Лъы ищӀщ я псыхэри,
PSA.104.29	я бдзэжьейхэр игъэлӀащ Абы.
PSA.104.30	Абыхэм я щӀыгум хьэндыркъуакъуэхэр
PSA.104.30	из ищӀащ,
PSA.104.30	я пащтыхь сэрейхэми
PSA.104.30	щигъэбэгъуащ ахэр.
PSA.104.31	Абы жиӀати, гъудэбадзэмрэ
PSA.104.31	бадзапцӀэхэмрэ
PSA.104.31	я хэкум бэ дыдэ щыхъуащ.
PSA.104.32	Уэшхым и пӀэкӀэ уэфыр,
PSA.104.32	узылыбжьэ мафӀэри
PSA.104.32	я щӀыгум къигъэкӀуащ,
PSA.104.33	я санащхьи я ахъуо жыги иутащ,
PSA.104.33	къинэмыщӀ жыгхэри я щӀыгум щрищӀыкӀащ.
PSA.104.34	ЖиӀати, мацӀи хьэпщхупщи
PSA.104.34	бжыгъэ ямыӀэу къэкӀуащ;
PSA.104.35	я щӀыгу тет уцыр зэкӀэ
PSA.104.35	ящхащ абыхэм,
PSA.104.35	я губгъуэхэм ярыт лэжьыгъэри
PSA.104.35	лъэрыщӀыкӀ ящӀащ.
PSA.104.36	Абыхэм ящыпэлъху псори,
PSA.104.36	гуащӀэу яхэлъари
PSA.104.36	я щӀыгум тригъэкӀуэдыкӀащ.
PSA.104.37	Дыжьыни дыщи яӀыгъыу,
PSA.104.37	израил цӀыхухэр къришыжащ,
PSA.104.37	лъэрымыхьи яхэтакъым абыхэм.
PSA.104.38	Ахэр къыщикӀыжым,
PSA.104.38	мысыр цӀыхухэр гуфӀащ;
PSA.104.38	сыту жыпӀэмэ абыхэм я шынагъуэ
PSA.104.38	мысыр цӀыхухэм къалъэӀэсат.
PSA.104.39	Пшэр тепхъуэну
PSA.104.39	абыхэм къахуиубгъуащ,
PSA.104.39	мафӀэри – жэщыр къахуигъэнэхуну.
PSA.104.40	ЩӀэлъэӀуати,
PSA.104.40	ныбгъухэр къаритащ,
PSA.104.40	уафэм къахуригъэха ерыскъыкӀэ
PSA.104.40	игъэшхащ.
PSA.104.41	Мывэр зэгуигъэкӀри,
PSA.104.41	псы къыщӀигъэжащ,
PSA.104.41	къум гъущэм
PSA.104.41	псыуэ щежэхащ,
PSA.104.42	сыту жыпӀэмэ Абы игу ихуатэкъым
PSA.104.42	и псалъэ лъапӀэу
PSA.104.42	Езым и ӀурыщӀэ
PSA.104.42	Ибрэхьим иритыгъар.
PSA.104.43	И цӀыху лъэпкъыр, къыхихахэр,
PSA.104.43	гуфӀэгъуэм хэту,
PSA.104.43	уэрэд жаӀэурэ, къришыжащ.
PSA.104.44	Къаритащ хамэ лъэпкъхэм я щӀыгухэр,
PSA.104.44	нэгъуэщӀ лъэпкъхэм я гъавэми
PSA.104.44	къаӀуигъэщӀащ,
PSA.104.45	Абы щапхъэу къахуигъэувахэр ягъэзэщӀэн,
PSA.104.45	игъэува хабзэхэри ящымыгъупщэн папщӀэ.
PSA.104.45	ЩӀыхь хуэфщӀ Зиусхьэным!
PSA.105.1	Зиусхьэным щӀыхь хуэфщӀ: Ар фӀыщ,
PSA.105.1	мыкӀуэдыжынщ Абы и лъагъуныгъэр.
PSA.105.2	Зиусхьэным лъэкӀыныгъэшхуэ зыхэлъ и Ӏуэхухэр
PSA.105.2	хэт къэзыӀуэтэфынур,
PSA.105.2	Абы щӀыхьу пылъ псори
PSA.105.2	хэт къэзыгъэлъэгъуэфынур?
PSA.105.3	НасыпыфӀэщ
PSA.105.3	Тхьэм и хьэкумыр зыщымыгъупщэу,
PSA.105.3	сыт щыгъуи щыпкъагъэ хэлъу зекӀуэхэр!
PSA.105.4	Уи цӀыху лъэпкъым уи гум фӀыр хуилъу,
PSA.105.4	уигу сыкъэгъэкӀыж, Зиусхьэн;
PSA.105.4	ахэр къиным щыхэпшыжкӀэ,
PSA.105.4	уи нэӀэ сэри къыстегъэт!
PSA.105.5	Уэ къыхэпха цӀыхухэм
PSA.105.5	щыӀэкӀэфӀу яӀэр слъагъуну,
PSA.105.5	уи цӀыху лъэпкъым и гуфӀэгъуэр
PSA.105.5	си гуфӀэгъуэу,
PSA.105.5	Уэ уи уней цӀыхухэм срагъусэу
PSA.105.5	уи щӀыхь къэсӀэтыну.
PSA.105.6	Дэри ди адэжьхэми гуэныхь тщӀащ,
PSA.105.6	бзаджагъэ зетхьащ,
PSA.105.6	мыхъуну дызекӀуащ.
PSA.105.7	Мысырым къыщыбгъэлъэгъуа
PSA.105.7	Ӏуэху щӀагъуэхэр
PSA.105.7	зэхащӀыкӀакъым ди адэжьхэм,
PSA.105.7	уи лъагъуныгъэ мыкӀуэдыжыр
PSA.105.7	ящыгъупщащ,
PSA.105.7	Хы Къамылым и Ӏуфэм
PSA.105.7	щыпэуващ Тхьэуэ Я Нэхъ Лъагэм.
PSA.105.8	Ауэ Езым и цӀэм и хьэтыркӀэ ахэр
PSA.105.8	Абы къригъэлащ,
PSA.105.8	И лъэкӀыныгъэшхуэ къаригъэлъагъун папщӀэ.
PSA.105.9	Хы Къамылым пхъашэу щепсалъэм,
PSA.105.9	ар игъущӀыкӀащ;
PSA.105.9	щӀыгу гъущэм тет хуэдэу,
PSA.105.9	кууупӀэм ахэр зэпришащ,
PSA.105.10	я жагъуэгъухэм къаӀэщӀихащ,
PSA.105.10	бийм и Ӏэм ящихъумащ.
PSA.105.11	Абыхэм я бийхэм псыр къащӀэуащ,
PSA.105.11	абыхэм ящыщу зы нэрыбги
PSA.105.11	псэууэ къэнакъым.
PSA.105.12	Абы и псалъэхэр я фӀэщ хъуащ
PSA.105.12	абыхэм итӀанэ,
PSA.105.12	Абы щӀыхь хуащӀащ.
PSA.105.13	Ауэ Абы къахуищӀахэр щӀэх дыдэ
PSA.105.13	ящыгъупщащ,
PSA.105.13	Тхьэр чэнджэщэгъу ящӀакъым,
PSA.105.13	пэплъакъым Абы;
PSA.105.14	губгъуэ нэщӀым здитым
PSA.105.14	шхыным щӀэхъуэпсурэ,
PSA.105.14	Тхьэр къумым щагъэунэхуащ.
PSA.105.15	Зыхуейхэр къаритащ,
PSA.105.15	ауэ узыфэ шынагъуэ къахуигъэкӀуащ.
PSA.105.16	Я увыпӀэ щыӀэу Мусэрэ
PSA.105.16	Зиусхьэным и цӀыху лъапӀэу Хьэрунрэ
PSA.105.16	ахэр щефыгъуэжым,
PSA.105.17	щӀыр зэгуэкӀри, Датан дэхуащ,
PSA.105.17	Абирам и гупыр абы щӀихъумащ.
PSA.105.18	Абыхэм яку мафӀэ
PSA.105.18	къыщызэщӀэнэри,
PSA.105.18	гуэныхьыщӀэхэр мафӀэ тхъуэбзащхъуэм
PSA.105.18	хисхьащ.
PSA.105.19	Хореб деж дыщэ танэ щагъэжри,
PSA.105.19	абы щхьэщэ хуащӀащ.
PSA.105.20	Тхьэм щӀыхь хуащӀын ямыдэу,
PSA.105.20	Удзыр зыхъу вым и сурэтым
PSA.105.20	щхьэщэ хуащӀащ.
PSA.105.21	Тхьэр ящыгъупщащ абыхэм –
PSA.105.21	КъегъэлакӀуэу яӀэр,
PSA.105.21	Ӏуэху ин дыдэхэр – Мысырым,
PSA.105.22	Ӏуэху щӀагъуэхэр – Хьам щӀыгум,
PSA.105.22	Ӏуэху шынагъуэхэр Хы Къамылым и Ӏуфэм
PSA.105.22	къащезыгъэлъэгъуар.
PSA.105.23	Ахэр иукӀыну жиӀат Тхьэм,
PSA.105.23	Езым къыхиха Мусэ
PSA.105.23	Тхьэм и губжьыр зэщӀигъэкӀуэну,
PSA.105.23	цӀыхухэр имыгъэкӀуэдыну елъэӀуу,
PSA.105.23	Абы и пащхьэ имыуватэмэ.
PSA.105.24	ЗыщӀэхъуэпс щӀыгур
PSA.105.24	Ӏумпэм ящӀащ абыхэм,
PSA.105.24	я фӀэщ хъуакъым Абы и псалъэр.
PSA.105.25	Я шэтырхэм щыгъумэтӀымэурэ,
PSA.105.25	едэӀуакъым Зиусхьэным и макъым.
PSA.105.26	Абы папщӀэ Абы и Ӏэхэр ятришэщӀащ,
PSA.105.26	губгъуэ нэщӀым щигъэкӀуэдыну
PSA.105.26	псалъэ быдэкӀэ жиӀащ,
PSA.105.27	абыхэм я лӀакъуэхэр цӀыху лъэпкъхэм
PSA.105.27	яхигъэкӀухьу
PSA.105.27	щӀыналъэхэм щикъухьауэ ищӀыну.
PSA.105.28	Пеор къущхьэм деж
PSA.105.28	БаӀал тхьэ нэпцӀыр щагъэлъапӀэурэ,
PSA.105.28	лӀахэм хуащӀа къурмэнхэр яшхащ.
PSA.105.29	ЯщӀамкӀэ Тхьэр ягъэгубжьати,
PSA.105.29	узыцӀалэ узыр абыхэм къатепсыхащ.
PSA.105.30	Ауэ Пинэхьас къэтэджри,
PSA.105.30	хьэкум щищӀым,
PSA.105.30	узыр увыӀащ.
PSA.105.31	КъэкӀуэну щӀэблэхэм игъащӀэкӀэ
PSA.105.31	ящымыгъупщэну
PSA.105.31	Тхьэм абы щыпкъагъэ иӀэу илъытащ.
PSA.105.32	Мэрибэ и псым деж
PSA.105.32	Тхьэр щагъэгубжьати,
PSA.105.32	абыхэм папщӀэ къиныпӀэ
PSA.105.32	ихуащ Мусэ.
PSA.105.33	Сыту жыпӀэмэ абы игу хэщӀати,
PSA.105.33	емыгупсысу къэпсэлъащ.
PSA.105.34	Зиусхьэным унафэ яхуищӀами,
PSA.105.34	хамэ лъэпкъхэр ягъэкӀуэдакъым,
PSA.105.35	ауэ абыхэм зыхагъэкӀухьри,
PSA.105.35	я Ӏуэхухэм зрагъэсащ.
PSA.105.36	ЗыхуэӀурыщӀэ я тхьэ нэпцӀхэм
PSA.105.36	я хъым ихуауэ къыщӀэкӀащ.
PSA.105.37	Жин фӀыцӀэхэм папщӀэ
PSA.105.37	я щауэхэмрэ я пщащэхэмрэ
PSA.105.37	къурмэн ящӀащ.
PSA.105.38	Ханаан и тхьэ нэпцӀхэм папщӀэ
PSA.105.38	я къуэхэр, япхъухэр къурмэн ящӀурэ,
PSA.105.38	лъы хейр ягъажэри,
PSA.105.38	щӀыгум емыкӀу иращӀащ.
PSA.105.39	ЯщӀамкӀэ зауфӀеижурэ,
PSA.105.39	Тхьэм щыпкъагъэ хуаӀакъым я зекӀуэкӀэкӀэ.
PSA.105.40	Арати, Тхьэр и цӀыху лъэпкъым хуэгубжьащ,
PSA.105.40	Езым и цӀыхухэр Ӏумпэм ищӀащ;
PSA.105.41	хамэ лъэпкъхэм яӀэщӀилъхьащ ахэр,
PSA.105.41	я жагъуэгъухэм я бжьым щӀэтыну.
PSA.105.42	Я бийхэм егъэзыгъэу яӀыгъыу,
PSA.105.42	я ӀэмыщӀэ илъу псэуащ.
PSA.105.43	Куэдрэ хишыжащ Абы ахэр;
PSA.105.43	ИтӀани ерыщ хъуати,
PSA.105.43	я гуэныхьхэмкӀэ загъэунэхужащ.
PSA.105.44	Ауэ я джэ макъ щызэхихкӀэ,
PSA.105.44	Абыхэм я тхьэмыщкӀагъуэм
PSA.105.44	и нэӀэ тригъэтащ Абы.
PSA.105.45	ЗэгурыӀуэныгъэу ядищӀари
PSA.105.45	игу илъащ,
PSA.105.45	и лъагъуныгъэ мыкӀудыжым къыхэкӀыу
PSA.105.45	гущӀэгъу яхуищӀащ.
PSA.105.46	Ахэр гъэр зыщӀа псоми
PSA.105.46	гущӀэгъу къахуищӀыну ищӀащ.
PSA.105.47	ДымыкӀуэду дыкъегъэл,
PSA.105.47	Зиусхьэну ди Тхьэ,
PSA.105.47	цӀыху лъэпкъхэм дакъыхэшыжи, дыугъуеиж,
PSA.105.47	уи цӀэ лъапӀэм и щӀыхь къэтӀэтыну,
PSA.105.47	дыпхуэарэзыну.
PSA.105.48	ЩӀыхьыр ейщ Зиусхьэным,
PSA.105.48	Израилым и Тхьэм, игъащӀэкӀэ!
PSA.105.48	ЦӀыху лъэпкъ псоми жреӀэ: «Ӏэмин!»
PSA.105.48	Зиусхьэным щӀыхьыр ейщ!
PSA.106.1	Зиусхьэным щӀыхь хуэфщӀ –
PSA.106.1	Ар фӀыщ.
PSA.106.1	МыкӀуэдыжынщ Абы и лъагъуныгъэр!
PSA.106.2	Апхуэдэу жрыреӀэ Зиусхьэным
PSA.106.2	къригъэла псоми,
PSA.106.2	бийхэм къаӀэщӀихыжахэм,
PSA.106.3	хамэ хэкухэм къришыжахэм;
PSA.106.3	къуэкӀыпӀэмкӀи, къухьэпӀэмкӀи, темырымкӀи,
PSA.106.3	ипщэмкӀи къыщыщӀэдзауэ.
PSA.106.4	Губгъуэ нэщӀ гъуэгуншэхэм къыщакӀухьащ
PSA.106.4	абыхэм,
PSA.106.4	цӀыху щыпсэу къалэ къамыгъуэтыфу.
PSA.106.5	Гъаблэм хиубыдауэ, псы ямыгъуэту,
PSA.106.5	ягу кӀуэдауэ куэдрэ къэхъуащ.
PSA.106.6	Ауэ гугъуехьым хэту ахэр
PSA.106.6	Зиусхьэным щелъэӀум,
PSA.106.6	Абы ахэр щӀыпӀэ гузэвэгъуэм
PSA.106.6	къришыжащ.
PSA.106.7	Иришэжащ ахэр гъуэгу занщӀэкӀэ
PSA.106.7	зыщыпсэуну къалэм кӀуэну.
PSA.106.8	Зиусхьэным щӀыхь хурещӀ:
PSA.106.8	и лъагъуныгъэ мыкӀуэдыжым,
PSA.106.8	цӀыхухэм яхуищӀэ Ӏуэху щӀагъуэхэм папщӀэ,
PSA.106.9	псы хуэлӀэр псы ирегъафэ,
PSA.106.9	щыгъаблэми, шхын щигъащӀэркъым.
PSA.106.10	Абыхэм ящыщхэр кӀыфӀымрэ
PSA.106.10	ажалым и жьауэмрэ хэсащ,
PSA.106.10	гукъеуэм хэту,
PSA.106.10	Ӏэхъулъэхъу ярылъу;
PSA.106.11	сыту жыпӀэмэ Тхьэм и псалъэхэм
PSA.106.11	еувэлӀакъым,
PSA.106.11	Ар чэнджэщэгъу ящӀыну
PSA.106.11	Ӏумпэм ящӀащ,
PSA.106.12	ӀуэхущӀэн хьэлъэм я гур ириудащ,
PSA.106.12	джэлауэ,
PSA.106.12	дэӀэпыкъуэгъу яхуэхъуни ямыгъуэту.
PSA.106.13	Ауэ гугъуехьым хэту
PSA.106.13	ахэр Зиусхьэным щелъэӀум,
PSA.106.13	Абы ахэр щӀыпӀэ гузэвэгъуэм къришыжащ,
PSA.106.14	кӀыфӀымрэ ажал жьауэмрэ къыхишыжри,
PSA.106.14	я Ӏэхъулъэхъухэри икъутащ.
PSA.106.15	Зиусхьэным щӀыхь хурещӀ
PSA.106.15	и лъагъуныгъэ мыкӀуэдыжым,
PSA.106.15	цӀыхухэм яхуищӀэ Ӏуэху щӀагъуэхэм папщӀэ:
PSA.106.16	сыту жыпӀэмэ гъуаплъэ куэбжэхэр
PSA.106.16	Абы екъутэ,
PSA.106.16	гъущӀ хьэлъкъхэр зэпеуд.
PSA.106.17	Акъылыншэхэр гуэныхьыщӀэ гъуэгуу
PSA.106.17	зытетахэм,
PSA.106.17	я бзаджагъэм папщӀэ къин ящэчащ.
PSA.106.18	Сыт хуэдэ шхыни ягу хуэмыкӀуэу,
PSA.106.18	лӀэныгъэм и куэбжэм пэблагъэ хъуащ.
PSA.106.19	Ауэ къиным хэту
PSA.106.19	ахэр Зиусхьэным щелъэӀум,
PSA.106.19	Абы ахэр щӀыпӀэ гузэвэгъуэм
PSA.106.19	къришыжащ;
PSA.106.20	и псалъэ абыхэм яхуигъакӀуэри, игъэхъужащ,
PSA.106.20	бэным ящихъумащ.
PSA.106.21	Зиусхьэным щӀыхь хурещӀ
PSA.106.21	мыкӀуэдыж и лъагъуныгъэм,
PSA.106.21	цӀыхухэм яхуищӀа Ӏуэху щӀагъуэхэм папщӀэ!
PSA.106.22	ЩӀыхь къурмэнхэр Абы хурещӀ,
PSA.106.22	игъэхъахэр уэрэдкӀэ иреӀуатэ!
PSA.106.23	Кхъухьхэм ису, зыгуэрхэр хым техьащ,
PSA.106.23	сату щӀыным щыпылъащ хышхуэм;
PSA.106.24	хы уэрыпӀэм халъэгъуащ
PSA.106.24	Зиусхьэным и ӀуэхущӀагъи и телъыджэри.
PSA.106.25	Абы жиӀати, жьышхуэр къилъащ,
PSA.106.25	абы и толъкъунхэм лъагэу заӀэтащ.
PSA.106.26	Уэгум нэсу дэкӀуеящ,
PSA.106.26	хым и щӀагъ дыдэм ехащ;
PSA.106.26	къиным хэту ягухэр иткӀухьащ.
PSA.106.27	Ахэр кӀэрэхъуащ, чэфхэм хуэдэу,
PSA.106.27	Ӏэрпхъуэращ, я акъылми икӀащ.
PSA.106.28	Ауэ къиным хэту
PSA.106.28	ахэр Зиусхьэным щелъэӀум,
PSA.106.28	щӀыпӀэ гузэвэгъуэм къришыжащ.
PSA.106.29	Хы уаер игъэсабыращ Абы,
PSA.106.29	толъкъунхэр етӀысэхыжащ.
PSA.106.30	Толъкъунхэр щытӀысыжым,
PSA.106.30	ягу къызэрыгъуэтыжащ
PSA.106.30	абыхэм,
PSA.106.30	зыщӀэхъуэпс кхъухь тедзапӀэм иришэлӀащ.
PSA.106.31	ЩӀыхьыр хурещӀ Зиусхьэным
PSA.106.31	и лъагъуныгъэ мыкӀуэдыжым
PSA.106.31	цӀыхухэм яхуищӀ Ӏуэху щӀагъуэхэм папщӀэ.
PSA.106.32	ЦӀыхухэм я зэхуэсышхуэм
PSA.106.32	щӀыхьыр Абы щыхурещӀ,
PSA.106.32	нэхъыжьхэм я зэхуэсым хэту,
PSA.106.32	и щӀыхь иреӀуатэ!
PSA.106.33	Абы псыхэр егъэгъу,
PSA.106.33	псыжапӀэхэр щӀыгу гъущэ ещӀ,
PSA.106.34	гъавэщӀапӀэм шыгъу хэз ещӀ –
PSA.106.34	абы щыпсэухэм я гуэныхьхэм папщӀэ.
PSA.106.35	Губгъуэ нэщӀыр гуэл ещӀ Абы,
PSA.106.35	щӀыгу гъурхэр – псыжапӀэ.
PSA.106.36	Абы хуэлӀэхэр ирегъэтӀысхьэри,
PSA.106.36	щыпсэуну къалэр яухуэ;
PSA.106.37	губгъуэхэр ясэ,
PSA.106.37	бэ къызыпыкӀэ санэхэр щыхасэ.
PSA.106.38	И нэфӀ абыхэм ящохуэри, мэбагъуэ,
PSA.106.38	я былымми хигъэщӀыркъым.
PSA.106.39	Ахэр нэхъ мащӀэ хъуащ,
PSA.106.39	тхьэмыщкӀагъэм, егъэзыгъэ псэукӀэм,
PSA.106.39	нэщхъеягъуэм хигъэщӀащ.
PSA.106.40	Пщыхэм емыкӀу ярещӀэ Абы,
PSA.106.40	губгъуэ нэщӀ гъуэгуншэм
PSA.106.40	къыщакӀухьыну къренэ.
PSA.106.41	Ауэ тхьэмыщкӀэр къиным къыхешыжри,
PSA.106.41	и лӀакъуэр егъэбагъуэ,
PSA.106.41	мэл хъушэм хуэдэу.
PSA.106.42	Ар ялъагъури, щыпкъагъэ зиӀэхэр
PSA.106.42	мэгуфӀэ,
PSA.106.42	ауэ цӀыху бзаджэ псоми я жьэр
PSA.106.42	яубыд.
PSA.106.43	А Ӏуэхухэм акъылыфӀэм и нэӀэ трырегъэт,
PSA.106.43	ирегупсыс цӀыхур Зиусхьэным
PSA.106.43	и лъагъуныгъэ мыкӀуэдыжым.
PSA.107.1	Даут и уэрэд
PSA.107.2	Си гур хуэхьэзырщ,
PSA.107.2	сигукӀэ сыбыдэщ, си Тхьэ;
PSA.107.2	уэрэд жысӀэнущ,
PSA.107.2	щӀыхьу сиӀэр уэрэдкӀэ сӀуэтэнущ.
PSA.107.2	Къэуш, си псэ.
PSA.107.3	Къэуш, пшынэдыкъуакъуэ, шыкӀэпшынэ!
PSA.107.3	Сэ нэхущыр къэзгъэушынщ.
PSA.107.4	ЦӀыху лъэпкъым сахэту, Зиусхьэн,
PSA.107.4	уи щӀыхь сӀуэтэнщ сэ;
PSA.107.4	лъэпкъ мащӀэхэм сахэту,
PSA.107.4	уи щӀыхь уэрэдкӀэ сӀуэтэнщ.
PSA.107.5	Сыту жыпӀэмэ уи лъагъуныгъэ мыкӀуэдыжыр
PSA.107.5	уафэгум нэхърэ нэхъ лъагэщ,
PSA.107.5	уи щыпкъагъэ пшэхэм нос.
PSA.107.6	Уафэгум нэхъ лъагэу уӀэтауэ
PSA.107.6	урехъу Уэ, ди Тхьэ!
PSA.107.6	ДэнэкӀи щӀыгум щхьэщрелъагэ
PSA.107.6	уи щӀыхьыр,
PSA.107.7	Уэ фӀыуэ плъагъухэр
PSA.107.7	къиным хэкӀыжыну;
PSA.107.7	сыкъегъэли уиӀэ ижьымкӀэ,
PSA.107.7	сыкъэлъагъу.
PSA.107.8	И унэ лъапӀэм Тхьэм щыжиӀащ:
PSA.107.8	«СогуфӀэ лъэщу, Шехэм згуэшынщ,
PSA.107.8	Суккот кӀейри тезгуэшэнщ.
PSA.107.9	Гилеад, Мэнашэ сысейщ;
PSA.107.9	Эфраим – си тажщ;
PSA.107.9	Иудэ – си дыщэ башщ.
PSA.107.10	Моаб – зызэрыстхьэщӀ лэджэнщ,
PSA.107.10	Эдом – си къатыр лъэгущ,
PSA.107.10	си текӀуэныгъэм и макъыр филишт щӀыгум
PSA.107.10	гуфӀэгъуэшхуэкӀэ сэ щысӀуэтэнщ».
PSA.107.11	Къалэ къегъэбыдэкӀам хэт сыдэзышэнур?
PSA.107.11	Хэт сишэн Эдом?
PSA.107.12	Ди Тхьэ, дубгынауэ ара?
PSA.107.12	Ди дзэхэр гъусэ пщӀыуэ,
PSA.107.12	щхьэ укъемыжьэрэ Уэ?
PSA.107.13	Бийхэм датекӀуэну къыдэт дэӀэпыкъуэгъу –
PSA.107.13	пщӀэншэщ цӀыхум ущыгугъыныр.
PSA.107.14	Тхьэр ди гъусэмэ, дымыгъэхъэн щыӀэкъым.
PSA.107.14	Ар ятекӀуэнщ ди бийхэм.
PSA.108.1	ЩӀыхьу сщӀым и Тхьэ,
PSA.108.1	зумыущэху!
PSA.108.2	Сыту жыпӀэмэ цӀыху бзаджэхэм,
PSA.108.2	хьилэшыхэм я жьэм сыжьэдэлъщ,
PSA.108.2	псалъэ нэпцӀкӀэ ящӀ си гугъу.
PSA.108.3	Лажьэ симыӀэу, си хъуреягъкӀэ
PSA.108.3	сыкъаувыхь жагъуэгъу псалъэкӀэ,
PSA.108.3	сыхьэкъыншэу сагъэбий.
PSA.108.4	Сэ Тхьэм сахуелъэӀу пэтрэ,
PSA.108.4	си лъагъуныгъэм папщӀэ сагъэкъуаншэ
PSA.108.4	абыхэм.
PSA.108.5	Си фӀыщӀагъэм бзаджагъэкӀэ къыпогъуэкӀ,
PSA.108.5	си лъагъуныгъэм – лъагъумыхъуныгъэкӀэ.
PSA.108.6	ХьэкумыщӀэ бзаджэр хуэгъэув си бийр
PSA.108.6	игъэкъуэншэну,
PSA.108.6	езым и уэчыл игъэкъуэншэну ирехъу
PSA.108.7	Хьэкум щӀыгъуэм ар къуаншэ ирехъу,
PSA.108.7	и тхьэлъэӀуи гуэныхь хурырехъу;
PSA.108.8	и махуэхэр кӀэщӀ ирехъу,
PSA.108.8	и мылъкури нэгъуэщӀым лърес,
PSA.108.9	и сабийхэр ибэ ирехъу,
PSA.108.9	и щхьэгъусэри фызабэу къренэ;
PSA.108.10	кърекӀухь и сабийхэм лъэӀуакӀуэу,
PSA.108.10	я унэ зэхэкъутам щӀреху;
PSA.108.11	щӀыхуэ къезытым езы и мылъку псори
PSA.108.11	фӀретхьэкъу,
PSA.108.11	и ӀуэхущӀагъэ псори хамэ Ӏыхьэ ирехъу;
PSA.108.12	гущӀэгъу хуэзыщӀын къремыхъу,
PSA.108.12	и сабий зеиншэхэм – къахуэгумэщӀыну.
PSA.108.13	ЛъапсэкӀуэд ирехъу абы къытепщӀыкӀахэр,
PSA.108.13	къэкӀуэну щӀэблэхэм
PSA.108.13	ящрегъупщэж абы и цӀэр.
PSA.108.14	Абы и адэжьхэм я мыхъумыщӀагъэр
PSA.108.14	Зиусхьэным игу кърекӀыж,
PSA.108.14	абы и анэм гуэныхьу ищӀар
PSA.108.14	игъащӀэкӀэ иремыкӀуэдыж;
PSA.108.15	я гуэныхьхэр дапщэщи ирет
PSA.108.15	Зиусхьэным и пащхьэм,
PSA.108.15	езыхэри цӀыхум ягу къыщремыкӀыж
PSA.108.15	мы щӀыгум.
PSA.108.16	ТхьэмыщкӀэу, щыщӀагъэ зиӀэм,
PSA.108.16	зигу кӀуэдам
PSA.108.16	фӀы яхуищӀэнкӀэ хуэмейуэ,
PSA.108.16	лӀэжыху кърихуэкӀащ.
PSA.108.17	Гыбзэр фӀыуэ илъэгъуащи,
PSA.108.17	ар абы къытрехуэж;
PSA.108.17	Тхьэм и нэфӀ къащыхуэну хуеякъыми,
PSA.108.17	Тхьэм и нэфӀым пэжыжьэ ирехъу.
PSA.108.18	Гыбзэ фащэ зыхуищӀыжащ абы,
PSA.108.18	и кӀуэцӀым ирехьэ ар, псым хуэдэу,
PSA.108.18	и къупщхьэм хрехьэ, дагъэм хуэдэу.
PSA.108.19	Фащэ папщӀэ хурехъу ар,
PSA.108.19	и бгым махуэ къэс щӀилъхьэ бгырыпхым
PSA.108.19	хуэдэ ирехъу.
PSA.108.20	Зиусхьэным хурегъэфащэ ар
PSA.108.20	сызыгъэкъуаншэхэм –
PSA.108.20	сэр щхьэкӀэ мыхъунхэр жызыӀэхэм!
PSA.108.21	Уэ, Тхьэуэ си Зиусхьэн,
PSA.108.21	уи цӀэ лъапӀэм и хьэтыркӀэ фӀы къысхуэщӀэ:
PSA.108.21	уи фӀыгъэшхуэмрэ уи лъагъуныгъэ
PSA.108.21	мыкӀуэдыжымрэ папщӀэ сыхэшыж.
PSA.108.22	Сыту жыпӀэмэ сытхьэмыщкӀэщ,
PSA.108.22	щыщӀагъэ сиӀэщ, си гукъеуэри ин дыдэщ.
PSA.108.23	Пщыхьэщхьэ ныбжым хуэдэу
PSA.108.23	сокӀуэдыж;
PSA.108.23	мацӀэ зэрахуэм хуэдэу сыкърахуэкӀ.
PSA.108.24	СызэрынэщӀым щхьэкӀэ
PSA.108.24	си лъэр щӀощӀэ,
PSA.108.24	си фэри зэтегъуащ.
PSA.108.25	Сэ абыхэм щӀэнэкӀалъэ сащӀащ;
PSA.108.25	я щхьэхэр зэхуагъэсыс сыкъыщалъагъукӀэ.
PSA.108.26	Зиусхьэну си Тхьэ, къыздеӀэ,
PSA.108.26	уи лъагъуныгъэ мыкӀуэдыжкӀэ
PSA.108.26	сыкъегъэл,
PSA.108.27	ауэ Уэ уи ӀэщӀагъэхэр ирещӀэ,
PSA.108.27	зэхрещӀыкӀ ар Уэ зэрыпщӀар.
PSA.108.28	Къызребг ахэр,
PSA.108.28	ауэ Уэ уи нэфӀ къысщыгъахуэ;
PSA.108.28	ахэр къыспэуващ,
PSA.108.28	ауэ я напэр текӀащ;
PSA.108.28	сэ уи ӀурыщӀэщи сыгъэгуфӀэж.
PSA.108.29	Напэншагъэр фащэ яхурехъу
PSA.108.29	сызыгъэкъуаншэхэм,
PSA.108.29	емыкӀур я щыгъын ирехъу.
PSA.108.30	Си макъ Ӏэтауэ, щӀыхь хуэсщӀынщ
PSA.108.30	Зиусхьэным си жьэкӀэ,
PSA.108.30	цӀыхубэм сыхэту
PSA.108.30	уи щӀыхь сӀуэтэнщ,
PSA.108.31	сыту жыпӀэмэ Ар тхьэмыщкӀэм
PSA.108.31	ижьырабгъукӀэ щытщ,
PSA.108.31	укӀ тезылъхьэхэм ящихъумэну.
PSA.109.1	Си Зиусхьэным къыхуигъэхьауэ
PSA.109.1	мыр Тхьэуэ Зиусхьэным и псалъэщ:
PSA.109.1	«Уи бийхэр лъэгущӀэтын сщӀыху,
PSA.109.1	си ижьырабгъумкӀэ уэ щыс».
PSA.109.2	Уи гуащӀэм и дамыгъэ башыр
PSA.109.2	Цион кърыригъэхынщи,
PSA.109.2	Зиусхьэным Уэ къыпхуигъэхьынщ:
PSA.109.2	тепщэныгъэр уи бийхэм яку щыӀыгъ.
PSA.109.3	Уи бийхэм ущезауэ махуэм
PSA.109.3	езыхэм яфӀэигъуэу,
PSA.109.3	уи цӀыхухэр Уэ къыбдеӀэну хьэзырщ.
PSA.109.3	Нэхущым и пэ къихуэу,
PSA.109.3	уэсэпсыр къызэрехым хуэдэу,
PSA.109.3	уи ныбжьыщӀэгъу къыпхуэкӀуэнщ.
PSA.109.4	Тхьэуэ Зиусхьэным псалъэ быдэ итащи,
PSA.109.4	щӀегъуэжынкъым:
PSA.109.4	«Мелхиседек
PSA.109.4	уэри удин пашэнщ игъащӀэкӀэ».
PSA.109.5	Тхьэуэ Зиусхьэныр уэ, пащтыхьым,
PSA.109.5	уи ижьырабгъумкӀэ щыӀэщ,
PSA.109.5	Абы и губжьыгъуэ махуэм
PSA.109.5	пащтыхьхэр зэтриукӀэнущ;
PSA.109.6	ЦӀыху лъэпкъым хьэкум ятрищӀыхьынущ,
PSA.109.6	щӀым хьэдэр тезыбзэ ищӀынущ,
PSA.109.6	щӀыгу псом пащтыхьхэр
PSA.109.6	щрикъухьынущ.
PSA.109.7	Пащтыхьыр гъуэгу тету
PSA.109.7	псыуэ жэм ефэнщ,
PSA.109.7	абы папщӀэ и щхьэр лъагэ ищӀынщ.
PSA.110.1	Тхьэм хуэщыпкъэхэм я зэӀущӀэгъуэм
PSA.110.1	уи щӀыхь пхуэсщӀынщ, Зиусхьэн,
PSA.110.1	сигу псори къыздеӀэу.
PSA.110.2	Зиусхьэным и Ӏуэхухэр инщ,
PSA.110.2	ахэр зигу ирихь псори
PSA.110.2	абыхэм яхогупсысыхь.
PSA.110.3	Абы и Ӏуэхур икъукӀэ щытхъу зыпылъщ, дахэщ,
PSA.110.3	игъащӀэкӀэ щыӀэнщ Абы и щыпкъагъэ.
PSA.110.4	Абы и Ӏуэху щӀагъуэхэр
PSA.110.4	цӀыхухэм ягу къагъэкӀыж;
PSA.110.4	хьэлэлщ, гущӀэгъущӀщ Зиусхьэныр.
PSA.110.5	Шынагъэ хузиӀэхэм
PSA.110.5	Абы ерыскъы къарет;
PSA.110.5	зэгурыӀуэныгъэу къарищӀылӀар
PSA.110.5	игу илъ зэпытщ игъащӀэм.
PSA.110.6	И ӀуэхущӀагъэхэм гуащӀэу хэлъыр
PSA.110.6	и цӀыхухэм къаригъэлъэгъуащ Абы,
PSA.110.6	хамэ лъэпкъхэм я щӀыгур къаритурэ.
PSA.110.7	Щыпкъэщ Абы и ӀэщӀагъэхэр, захуэщ,
PSA.110.7	пщэрылъ ищӀахэр дзыхьщӀэгъу защӀэщ.
PSA.110.8	ИгъащӀэкӀэ къалэн къащищӀащ ахэр
PSA.110.8	цӀыхухэм щыпкъагъэрэ
PSA.110.8	гупцӀэнагъэкӀэ ягъэзэщӀэну.
PSA.110.9	Абы и цӀыху лъэпкъыр щхьэхуит ищӀащ;
PSA.110.9	мыкӀуэдыжын зэгурыӀуэныгъэ
PSA.110.9	къарищӀылӀащ.
PSA.110.9	ЛъапӀэщ, шынагъуэщ Абы и цӀэр!
PSA.110.10	АкъылыфӀагъэм и лъапсэщ
PSA.110.10	Зиусхьэным и шынагъэ уигу илъыныр;
PSA.110.10	Абы и пщэрылъхэр зыгъэзащӀэ псоми
PSA.110.10	я зэхэщӀыкӀ тэрэзщ.
PSA.110.10	Зиусхьэным щӀыхьыр ейщ игъащӀэкӀэ.
PSA.111.1	Гъуэгу махуэ теуващ
PSA.111.1	Зиусхьэным щышынэу,
PSA.111.1	Абы и унафэхэм лъэщу
PSA.111.1	щыгуфӀыкӀ цӀыхур.
PSA.111.2	Абы къытепщӀыкӀахэр щылъэщынщ
PSA.111.2	щӀыгум;
PSA.111.2	Езым хуэщыпкъэхэм
PSA.111.2	Тхьэм и нэфӀ къащихуэнщ.
PSA.111.3	Абы и унэм мылъкушхуэрэ къулеигъэрэ илъщ,
PSA.111.3	абы и щыпкъагъэр игъащӀэкӀэ щыӀэнщ.
PSA.111.4	Нэхунэр кӀыфӀым къащыхуонэху
PSA.111.4	цӀыху захуэхэм;
PSA.111.4	ахэр фӀыщ, гущӀэгъу зиӀэщ,
PSA.111.4	Тхьэм хуэщыпкъэщ ахэр.
PSA.111.5	ЦӀыхуфӀщ – гущӀэгъу зыхэлъу,
PSA.111.5	щӀыхуэ зыту,
PSA.111.5	захуагъэкӀэ зи Ӏуэху зезыхьэр;
PSA.111.6	ар лъэпэрэпэнкъым игъащӀэкӀэ,
PSA.111.6	ягу илъынщ Тхьэм хуэщыпкъэр игъащӀэкӀэ.
PSA.111.7	Игу къеуэн хъыбар къыжраӀэным
PSA.111.7	щышынэркъым;
PSA.111.7	Зиусхьэным щогугъри,
PSA.111.7	игурэ и щхьэрэ зэтелъщ.
PSA.111.8	Абы игу зэщыуэркъым, шынэркъым,
PSA.111.8	и бийхэм Тхьэр ятекӀуэну мэгугъэри.
PSA.111.9	Абы и мылъкур игуэшащ хьэлэлу,
PSA.111.9	тхьэмыщкӀэхэм яритащ ар,
PSA.111.9	абы щыпкъагъэу Тхьэм хуиӀэр
PSA.111.9	кӀуэдынкъым,
PSA.111.9	Тхьэм абы хуегъэфащэ щӀыхьрэ гуащӀэрэ.
PSA.111.10	Ар елъагъури,
PSA.111.10	цӀыху бзаджэм игу къоуэ,
PSA.111.10	и дзэр зэригъэшхыу,
PSA.111.10	зелыгъуэж.
PSA.111.10	ЦӀыху бзаджэм къыӀэщӀыхьэнкъым
PSA.111.10	зыщӀэхъуэпсыр.
PSA.112.1	ЩӀыхь хуэфщӀ Зиусхьэным,
PSA.112.1	Абы хуэӀурыщӀэхэм,
PSA.112.1	Зиусхьэным и цӀэм щӀыхь хуэфщӀ!
PSA.112.2	Иджы щегъэжьауэ игъащӀэкӀэ
PSA.112.2	Зиусхьэным и цӀэм щӀыхь хуэфщӀ.
PSA.112.3	Дыгъэ къуэкӀыпӀэм къыщежьэу,
PSA.112.3	къухьэпӀэм нэсу,
PSA.112.3	Зиусхьэным и цӀэм
PSA.112.3	щӀыхь хурещӀ!
PSA.112.4	Зиусхьэныр цӀыху лъэпкъ псоми
PSA.112.4	лъагэу ящхьэщытщ;
PSA.112.4	Абы и щӀыхьыр
PSA.112.4	уафэгум ищхьэкӀэ нос.
PSA.112.5	Хэт Зиусхьэну ди Тхьэм хуэдэр:
PSA.112.5	Ар лъагэм щыпсэуурэ,
PSA.112.6	зыкъеший,
PSA.112.6	щӀыгумрэ уафэгумрэ къеплъыну;
PSA.112.7	къыхехыж тхьэмыщкӀэр сабэм,
PSA.112.7	къыхехыж хэутэн ящӀар
PSA.112.8	пщыхэм ябгъурегъэтӀысхьэж –
PSA.112.8	зыщыщ лъэпкъым ипщхэм;
PSA.112.9	фыз мылъхуэр анэ хъуауэ,
PSA.112.9	сабийм ящыгуфӀыкӀыу,
PSA.112.9	унэм ирегъэтӀысхьэж.
PSA.112.9	Зиусхьэным щӀыхь хуэфщӀ!
PSA.113.1	Израил цӀыхухэр Мысырым къыщикӀыжым,
PSA.113.1	Екъуб къытепщӀыкӀахэр хамэбзэкӀэ псалъэ
PSA.113.1	цӀыху лъэпкъыр къыщабгынэм,
PSA.113.2	Иудэ – Зиусхьэным и лъэпкъ лъапӀэу,
PSA.113.2	Израилыр – Абы и унейуэ хъуащ.
PSA.113.3	Къилъагъури хыр, ежэжьащ;
PSA.113.3	Иордан псыри зэщӀэкӀуэжащ.
PSA.113.4	Къущхьэхэр, мэлым хуэдэу,
PSA.113.4	ежажьэри,
PSA.113.4	зэхэзежэ хъуащ,
PSA.113.4	Ӏуащхьэхэр, щынэхэм хуэдэу,
PSA.113.4	дэпкӀей – дэлъейуэ зэрехьэжьащ.
PSA.113.5	Сыт, хы, къыпщыщӀар,
PSA.113.5	Сыт ущӀежэжьар?
PSA.113.5	Сыт, Иордан, къыпщыщӀар,
PSA.113.5	узэщӀэмыкӀуэу мыхъуну?
PSA.113.6	Сыт фэ, къущхьэхэр, мэлым хуэдэу,
PSA.113.6	сыт Ӏуащхьэхэр, щынэм хуэдэу,
PSA.113.6	фыщӀыдэпкӀей – дэлъейр?
PSA.113.7	Зиусхьэным и пащхьэ щыкӀэзыз, щӀыгу,
PSA.113.7	Екъуб и Тхьэм и пащхьэ щыкӀэзыз,
PSA.113.8	абрэмывэр – гуэл,
PSA.113.8	мывэр псы къэкӀуапӀэ зыщӀам и пащхьэ.
PSA.113.9	Дэракъым, Зиусхьэн, дэракъым
PSA.113.9	щӀыхь зыхуэфащэр,
PSA.113.9	щӀыхьыр уи цӀэм хуагъэфэщащ,
PSA.113.9	уи лъагъуныгъэ мыкӀуэдыжымрэ
PSA.113.9	уи щыпкъагъэмрэ папщӀэ.
PSA.113.10	Хамэ лъэпкъхэм сыт щхьэкӀэ жаӀэн:
PSA.113.10	«Дэнэ щыӀэ абыхэм я Тхьэр?»
PSA.113.11	Дэ ди Тхьэр уафэгум итщ;
PSA.113.11	зыхуей псори ещӀэ.
PSA.113.12	Езыхэм я тхьэхэр –
PSA.113.12	цӀыху ӀэщӀагъэщ,
PSA.113.12	дыжынымрэ дыщэмрэ къыхэщӀыкӀауэ.
PSA.113.13	Абыхэм жьэ яӀэщ, ауэ псалъэркъым,
PSA.113.13	абыхэм нэ яӀэщ, ауэ ялъагъуркъым;
PSA.113.14	тхьэкӀумэ яӀэщ, ауэ абыхэм зэхахыркъым;
PSA.113.14	пэ яӀэщ, ауэ мэ къащӀихьэркъым;
PSA.113.15	Ӏэ япытщ, ауэ здынэсыр ящӀэркъым;
PSA.113.15	яӀэщ лъакъуэ, ауэ ахэр зекӀуэркъым;
PSA.113.15	абыхэм я джийм
PSA.113.15	макъ кърагъэкӀын ялъэкӀыркъым.
PSA.113.16	Ахэр зыщӀри, абыхэм ящыгугъри,
PSA.113.16	я тхьэхэм хуэдэ ирехъу.
PSA.113.17	Израил лъэпкъ! Зиусхьэным щыгугъ!
PSA.113.17	Ар фи дэӀэпыкъуэгъущ, фи мэӀущ.
PSA.113.18	Хьэрун дин пашэхэ! Зиусхьэным фыщыгугъ!
PSA.113.18	Ар фи дэӀэпыкъуэгъущ, фи мэӀущ!
PSA.113.19	Зиусхьэным фӀэлӀыкӀ хузиӀэхэр,
PSA.113.19	фыщыгугъ Зиусхьэным!
PSA.113.19	Ар фи дэӀэпыкъуэгъущ, фи мэӀущ.
PSA.113.20	Зиусхьэным игу дилъщ,
PSA.113.20	Абы и нэфӀ къытщыхуэнщ,
PSA.113.20	Израили Хьэрун дин пашэхэми
PSA.113.20	къащыхуэнщ Абы и нэфӀ;
PSA.113.21	Зиусхьэным фӀэлӀыкӀ хузиӀэм,
PSA.113.21	цӀыкӀуи ини, къащыхуэнщ и нэфӀ.
PSA.113.22	Зиусхьэным нэхъыбэ, нэхъыбэ
PSA.113.22	къыфхрегъахъуэ –
PSA.113.22	фи сабийхэми фэри.
PSA.113.23	Уафэгуи щӀыгуи къэзыгъэщӀа Зиусхьэным
PSA.113.23	и нэфӀ къыфщрехуэ.
PSA.113.24	Уафэгур Зиусхьэным ейщ,
PSA.113.24	щӀыгур къаритащ цӀыхум.
PSA.113.25	ЛӀахэракъым Зиусхьэным
PSA.113.25	щӀыхь хуэзыщӀыр,
PSA.113.25	хэгъэгу макъыншэм еххэракъым.
PSA.113.26	Ауэ хуэтщӀынщ Зиусхьэным щӀыхь –
PSA.113.26	иджы щегъэжьауэ игъащӀэкӀэ
PSA.113.26	Зиусхьэным щӀыхь хуэфщӀ.
PSA.114.1	Зиусхьэным си тхьэлъэӀу,
PSA.114.1	си лъэӀу макъ зэхихащи,
PSA.114.1	Ар фӀыуэ солъагъу;
PSA.114.2	и тхьэкӀумэр къысхуигъэзащи,
PSA.114.2	сыпсэуху сэ Абы селъэӀунщ.
PSA.114.3	Ажал Ӏэхъулъэхъум сызэщӀаубыдащ,
PSA.114.3	хьэдрыхэ и шынагъуэхэр сэ къыстеуащ;
PSA.114.3	сыхэхуащ гузэвэгъуэ – нэщхъеягъуэм.
PSA.114.4	Абы щыгъуэ селъэӀуащ Зиусхьэным:
PSA.114.4	«Зиусхьэн! Си псэр къегъэл».
PSA.114.5	Хьэлэлщ Зиусхьэныр, иӀэщ щыпкъагъэ
PSA.114.5	ди Тхьэ гущӀэгъущӀэм.
PSA.114.6	Зиусхьэным цӀыху гупцӀанэхэр къехъумэ;
PSA.114.6	къару симыӀэу сыхъуати, сыкъригъэлащ.
PSA.114.7	Сигу, тыншыгъуэу уиӀар зэгъэгъуэтыж,
PSA.114.7	сыту жыпӀэмэ Зиусхьэным
PSA.114.7	уэ фӀыгъуэр къуипэсащ.
PSA.114.8	Си псэр ажалым къыӀэщӀэпхыжащ Уэ,
PSA.114.8	си нэхэр – нэпсым,
PSA.114.8	си лъакъуэхэр лъэпощхьэпом ящыпхъумащ.
PSA.114.9	Зиусхьэным и нэӀэм сыщӀэту,
PSA.114.9	псэухэм я щӀыгу къыщызокӀухь.
PSA.115.1	Си фӀэщхъуныгъэм сытекӀакъым сэ,
PSA.115.1	гухэщӀышхуэ сиӀэу жысӀами.
PSA.115.2	Гузэвэгъуэм сыхэту жысӀэгъащ:
PSA.115.2	«ЦӀыхум ущыгугъыныр пщӀэншэщ».
PSA.115.3	Зиусхьэным фӀыуэ къысхуищӀа
PSA.115.3	псоми пэкӀуэу
PSA.115.3	сыт Абы хуэсщӀэжынур?
PSA.115.4	Санэпс зэрыт Ӏэгубжьэр
PSA.115.4	Зиусхьэным хуэсӀэтынщ
PSA.115.4	сыкъызэрыригъэлам папщӀэ.
PSA.115.5	Зиусхьэным и цӀыху псоми
PSA.115.5	я пащхьэ ситу,
PSA.115.5	псалъэу Абы естар згъэпэжынщ.
PSA.115.6	Хуэщыпкъэ цӀыхухэм лӀэныгъэр
PSA.115.6	къалъыӀэсыныр
PSA.115.6	ЗиусхьэнымкӀэ лъапӀэ.
PSA.115.7	Зиусхьэн! Уэ срыуиӀурыщӀэщ
PSA.115.7	си анэ зэрыуиӀурыщӀауэ.
PSA.115.7	Ӏэхъулъэхъухэр Уэ степхащ.
PSA.115.8	ЩӀыхьыр къурмэныпхъэуэ Уэ пхуэсщӀынщ,
PSA.115.8	Зиусхьэным селъэӀунщ сэ.
PSA.115.9	Зиусхьэным и цӀыху псоми
PSA.115.9	я пащхьэ ситу,
PSA.115.9	псалъэу Абы естар згъэпэжынщ,
PSA.115.10	Зиусхьэным и унэшхуэм и пщӀантӀэм сыдэту,
PSA.115.10	Ерусалим и гупэ сыщыӀэу!
PSA.115.10	Зиусхьэным щӀыхь хуэфщӀ.
PSA.116.1	ЦӀыху лъэпкъ псоми
PSA.116.1	щӀыхь хуэфщӀ Зиусхьэным,
PSA.116.1	и щӀыхьыр фӀэт лъэпкъ цӀыкӀу псоми;
PSA.116.2	Сыту жыпӀэмэ ин дыдэщ
PSA.116.2	Абы дэ къытхуиӀэ лъагъуныгъэ мыкӀуэдыжыр,
PSA.116.2	Абы къытхуиӀэ щыпкъагъэр мыкӀуэдыжынщ.
PSA.116.2	ЩӀыхь хуэфщӀ Зиусхьэным.
PSA.117.1	Зиусхьэным щӀыхь хуэфщӀ,
PSA.117.1	сыту жыпӀэмэ Ар фӀыщ,
PSA.117.1	кӀуэдыжынкъым лъагъуныгъэу дэ Абы къытхуиӀэр.
PSA.117.2	Израилым и цӀыхухэм нобэ жыфӀэ:
PSA.117.2	«Абы и лъагъуныгъэр мыкӀуэдыжынщ».
PSA.117.3	Дин пашэ псоми нобэ жыфӀэ:
PSA.117.3	«Абы и лъагъуныгъэр мыкӀуэдыжынщ».
PSA.117.4	Зиусхьэным фӀэлӀыкӀ хузиӀэхэм
PSA.117.4	нобэ жыфӀэ:
PSA.117.4	«Абы и лъагъуныгъэр мыкӀуэдыжынщ».
PSA.117.5	Гузэвэгъуэм сыхэту Зиусхьэным селъэӀуати,
PSA.117.5	Абы сызэхихри, щӀыпӀэ зэгъым сыкъишащ.
PSA.117.6	Зиусхьэныр къызгуэтщи, сыкъэщтэнкъым,
PSA.117.6	сыт къызищӀэфын сэ цӀыхум?
PSA.117.7	Зиусхьэныр дэӀэпыкъуэгъуу къызгуэтщ;
PSA.117.7	си жагъуэгъухэм ятекӀуауэ слъагъунщ.
PSA.117.8	ЦӀыхум ущыгугъ нэхърэ
PSA.117.8	Зиусхьэныр щхьэегъэзыпӀэ пщӀымэ,
PSA.117.8	нэхъыфӀщ.
PSA.117.9	Тепщэныгъэ зиӀэхэм уащыгугъ нэхърэ
PSA.117.9	Зиусхьэныр щхьэегъэзыпӀэ пщӀымэ,
PSA.117.9	нэхъфӀщ.
PSA.117.10	ЦӀыху лъэпкъыу щыӀэ псоми сыкъаувыхьащ,
PSA.117.10	ауэ Зиусхьэным и фӀыгъэкӀэ хэзгъэщӀащ ахэр.
PSA.117.11	Ӏуву сыкъауреихьащ,
PSA.117.11	ауэ Зиусхьэным и фӀыгъэкӀэ хэзгъэщӀащ ахэр.
PSA.117.12	Бжьэ къэпщӀам хуэдэу къыстебанэхэри,
PSA.117.12	пыжьей мафӀэу кӀуэдыжащ;
PSA.117.12	Зиусхьэным и цӀэкӀэ сэ ахэр хэзгъэщӀащ.
PSA.117.13	Сраудын я мураду,
PSA.117.13	лъэщу къыстезэрыгуат ахэр,
PSA.117.13	ауэ Зиусхьэныр сэ къыздэӀэпыкъуащ.
PSA.117.14	Зиусхьэныращ гуащӀэ къызэзытыр,
PSA.117.14	Аращ си уэрэдыр зэхьэлӀар;
PSA.117.14	си КъегъэлакӀуэу хъуащ Ар.
PSA.117.15	Тхьэм хуэщыпкъэхэм псэупӀэу яӀэм
PSA.117.15	текӀуэныгъэм и гуфӀэгъуэ макъыр щоӀу:
PSA.117.15	«Куэд дыдэщ Тхьэм и Ӏэ ижьым
PSA.117.15	хузэфӀэкӀыр!
PSA.117.16	И Ӏэ ижьымкӀэ мауэ Зиусхьэныр,
PSA.117.16	ятрешащӀэ Зиусхьэным и Ӏэ ижьыр,
PSA.117.16	Абы хузэфӀэкӀыр бэ дыдэщ!»
PSA.117.17	СылӀэнкъым, сыпсэун нэхъ,
PSA.117.17	згъэӀунущ Зиусхьэным и ӀуэхущӀагъэхэр.
PSA.117.18	Сигъэпшынащ Зиусхьэным ткӀийуэ,
PSA.117.18	ауэ ажалым сыкъыӀэщӀихащ.
PSA.117.19	КъысхуӀуфх Тхьэм и унэшхуэм и куэбжэр,
PSA.117.19	абы сыщӀыхьэнущ,
PSA.117.19	щӀыхь хуэсщӀынщ Зиусхьэным.
PSA.117.20	Мыращ Зиусхьэным и куэбжэр;
PSA.117.20	Абы хуэщыпкъэхэр абы дыхьэнущ.
PSA.117.21	ЩӀыхь пхузощӀ сызэхэпхыу,
PSA.117.21	сыкъызэребгъэлам папщӀэ.
PSA.117.22	УхуакӀуэхэм хыфӀадзыжа мывэр
PSA.117.22	а унэр зытезыӀыгъэ мывэ лъабжьэ хъужащ.
PSA.117.23	Мыр Зиусхьэным и ӀэщӀагъэ Ӏуэхущ,
PSA.117.23	ар дэркӀэ щӀагъуэ дыдэщ.
PSA.117.24	Мыр Зиусхьэным къигъэщӀа махуэщ;
PSA.117.24	дыщывгъэгуфӀыкӀ, дыхуэвгъэжан абы.
PSA.117.25	ДынолъэӀу, Зиусхьэн, дыкъегъэл,
PSA.117.25	дынолъэӀу, къыддэгъэхъу ди Ӏуэхухэр!
PSA.117.26	Гъуэгу махуэ теуващ
PSA.117.26	Зиусхьэным и цӀэкӀэ къакӀуэр.
PSA.117.26	Зиусхьэным и унэ диту,
PSA.117.26	Абы и нэфӀ къытщыхуэну долъаӀуэ.
PSA.117.27	Зиусхэныр Тхьэщ, фӀы къытхуищӀащ,
PSA.117.27	къудамэхэр фӀыгъыу,
PSA.117.27	махуэшхуэр фыублэ,
PSA.117.27	къурмэнщӀыпӀэр къэфкӀухь.
PSA.117.28	Сэ си Тхьэр Уэращ: щӀыхь пхуэсщӀынщ;
PSA.117.28	си Тхьэр Уэращ: уи цӀэр лъагэу сӀэтынщ.
PSA.117.28	ЩӀыхь пхузощӀ сызэпхыу,
PSA.117.28	сыкъызэребгъэлам папщӀэ.
PSA.117.29	Зиусхьэным и щӀыхьыр фӀэт,
PSA.117.29	мыкӀуэдыжынщ Абы и лъагъуныгъэр.
PSA.118.1	Зи гъуэгу къабзэхэр гъуэгу махуэ теуващ –
PSA.118.1	Зиусхьэным и хабзэм и гъуэгу ирикӀуэхэр.
PSA.118.2	Гъуэгу махуэ теуващ
PSA.118.2	Абы и псалъэ гъуазэхэр зыгъэзащӀэхэр,
PSA.118.2	гууэ яӀэмкӀэ Абы лъыхъухэр.
PSA.118.3	Мыхъун ямыщӀэу,
PSA.118.3	Абы и гъуэгум ирокӀуэ ахэр.
PSA.118.4	Ди пщэ къыдэплъхьахэм быдэу дытетыну
PSA.118.4	унафэ къытхуэпщӀащ Уэ.
PSA.118.5	Хабзэу Уэ бгъэувахэр згъэзэщӀэну
PSA.118.5	си гъуэгум лъэ быдэкӀэ срикӀуэурэ,
PSA.118.6	уи унафэ псоми си нэӀэ ятетмэ,
PSA.118.6	напэншэ сыхъункъым.
PSA.118.7	ГупцӀэнагъэу сиӀэмкӀэ
PSA.118.7	Уэ щӀыхь пхуэсщӀынщ,
PSA.118.7	уи хьэкум и щыпкъагъэм сригъуазэурэ.
PSA.118.8	Хабзэу бгъэувахэр згъэзэщӀэнщ;
PSA.118.8	утыкум сыкъыумынэ зэи.
PSA.118.9	Дауэ ирикӀуэну къабзэу
PSA.118.9	и гъуэгу щӀалэр? –
PSA.118.9	Уи псалъэм тету абы хуэсакъмэщ.
PSA.118.10	Гурэ псэкӀэ сыплъохъу:
PSA.118.10	уи унафэхэм сыдомыгъэх.
PSA.118.11	Уи псалъэр сигу ислъхьащ –
PSA.118.11	уи пащхьэ гуэныхь щызмылэжьыну.
PSA.118.12	ЩӀыхь пхузощӀ Уэ, Зиусхьэн!
PSA.118.12	Хабзэу бгъэувахэм Уэ сыхуэгъасэ.
PSA.118.13	Си макъкӀэ сӀуатэ зэпытщ
PSA.118.13	Уэ уи жьэ къыжьэдэкӀа хьэкумхэр.
PSA.118.14	Мылъкушхуэм нэхърэ нэхъ згъэлъапӀэу,
PSA.118.14	уи псалъэ гъуазэхэм
PSA.118.14	я гъуэгум сыщогуфӀыкӀ.
PSA.118.15	Согупсыс тхуэпщӀа пщэрылъхэм,
PSA.118.15	уи гъуэгум си нэӀэ тетщ.
PSA.118.16	Хабзэу бгъэувахэм сригуфӀэнщ,
PSA.118.16	сщыгъупщэркъым уи псалъэхэр.
PSA.118.17	Срыуи ӀурыщӀэщ, фӀы къысхуэщӀэ,
PSA.118.17	сыпсэуну, згъэзэщӀэну уи псалъэхэр.
PSA.118.18	Си нэхэр къэгъаплъэ
PSA.118.18	уи хабзэм и щӀагъуэхэр зэзгъэлъагъуну.
PSA.118.19	Сэ дунейм сыщыхьэщӀэщ,
PSA.118.19	сфӀомыущэху уи унафэхэр.
PSA.118.20	Уи хьэкумхэм зэпыу имыӀэу
PSA.118.20	сызэрыхуэпабгъэм сригъэшащ.
PSA.118.21	Уогий Уэ укӀытэ зимыӀэхэм,
PSA.118.21	гыбзэ зытелъхэм, уи унафэхэм текӀхэм.
PSA.118.22	Мыхъун къысхужремыӀэ,
PSA.118.22	Ӏумпэм сремыщӀ,
PSA.118.22	уи псалъэ гъуазэхэр згъэзэщӀащи.
PSA.118.23	Сэ сагъэбийуэ, зэрыгъэӀущыжауэ,
PSA.118.23	тепщэныгъэ зиӀэхэр зэхэсщ;
PSA.118.23	хабзэу бгъэувахэм
PSA.118.23	сэ, уи ӀурыщӀэр, согупсыс.
PSA.118.24	Уи псалъэхэр гъуазэщ,
PSA.118.24	абыхэм сагъэгуфӀэ, си чэнджэщэгъущ.
PSA.118.25	Сабэм щыщ сыхъуащ,
PSA.118.25	сыкъызэрыбгъэгугъауэ сыкъэгъэпсэуж.
PSA.118.26	Сэ гъуэгуу къэскӀуам и хъыбар
PSA.118.26	щыпхуэсӀуатэм, сызэхэпхащ,
PSA.118.26	сахуэгъазэ Уэ хабзэу бгъэувахэм.
PSA.118.27	Пщэрылъу къэпщӀахэм я гъуэгур
PSA.118.27	къэсщӀэну къызгурыгъаӀуи,
PSA.118.27	уи Ӏуэху щӀагъуэхэм сегупсысынщ.
PSA.118.28	Гукъеуэшхуэм си псэр егъэхыщӀэ:
PSA.118.28	дыкъызэрыбгъэгугъам тету сигу къэгъэбыдэ.
PSA.118.29	Гъуэгу пхэнжхэм пэжыжьэ сыщӀи,
PSA.118.29	фӀы къысхуэщӀэ,
PSA.118.29	уи хабзэ сыгъащӀэ.
PSA.118.30	Сыпхуэщыпкъэным и гъуэгу къыхэсхащ,
PSA.118.30	уи хьэкумхэр си пащхьэ сщӀащ.
PSA.118.31	СакӀэрыпщӀащ уи псалъэ гъуазэхэм,
PSA.118.31	Зиусхьэн, напэншэ сумыгъэхъу!
PSA.118.32	СрикӀуэнщ уи унафэхэм я гъуэгум,
PSA.118.32	си акъылыр нэхъ ин пщӀымэ.
PSA.118.33	Хабзэу бгъэувахэм я гъуэгу къэгъэлъагъуи,
PSA.118.33	Зиусхьэн,
PSA.118.33	гъунэм нэс срикӀуэнщ абы.
PSA.118.34	Акъыл къызэти,
PSA.118.34	Уэ хабзэу бгъэувам сыдэхынкъым,
PSA.118.34	гууэ сиӀэмкӀэ абы сытетынщ.
PSA.118.35	Уи унафэхэм я лъагъуэм сригъакӀуэ,
PSA.118.35	абыхэм сащӀохъуэпсри.
PSA.118.36	Мылъкуракъым,
PSA.118.36	уи псалъэ гъуазэхэм сигу хуэгъазэ.
PSA.118.37	Си нэм Ӏуэху мыфэмыцым
PSA.118.37	япэӀух,
PSA.118.37	уи гъуэгу сытету гуащӀэ къысхэлъхьэ.
PSA.118.38	ФӀэлӀыкӀ къыпхузиӀэхэм епта псалъэр
PSA.118.38	сэ, уи ӀурыщӀэм,
PSA.118.38	къысхуэгъэщыпкъэж.
PSA.118.39	Сумыгъэуб, убэным сыщошынэри,
PSA.118.39	сыту жыпӀэмэ уи хьэкумхэр фӀыщ.
PSA.118.40	Аращ, Уэ къытхуэпщӀа пщэрылъхэм
PSA.118.40	сахуэлӀэ сыхъуащ;
PSA.118.40	Уэ щыпкъагъэ уиӀэщи, сыкъэгъэпсэуж.
PSA.118.41	МыкӀуэдыжын лъагъуныгъэкӀэ
PSA.118.41	къыздызекӀуэ, Зиусхьэн,
PSA.118.41	сыкъызэрыбгъэгугъам тету сыкъегъэл.
PSA.118.42	Мыхъун къызжезыӀэхэм жэуап
PSA.118.42	естынщ итӀанэ,
PSA.118.42	сыту жыпӀэмэ сыщогугъ уи псалъэм.
PSA.118.43	СӀыумыхыпэ си жьэ къыжьэдэкӀа
PSA.118.43	щыпкъагъэ псалъэр,
PSA.118.43	уи хьэкумым сащогугъри;
PSA.118.44	Уи хабзэр згъэзащӀэ зэпытынщ игъащӀэкӀэ –
PSA.118.44	лӀэщӀыгъуэм лӀэщӀыгъуэхэр кӀэлъыкӀуэу.
PSA.118.45	Щхьэхуиту сыкъекӀуэкӀынщ,
PSA.118.45	сыту жыпӀэмэ къытхуэпщӀа пщэрылъхэр
PSA.118.45	згъэзэщӀэным и ужь ситащ;
PSA.118.46	Уи псалъэ гъуазэхэр
PSA.118.46	пащтыхьхэм я пащхьэ щысӀуэтэнщ,
PSA.118.46	напэншэ сыхъункъым.
PSA.118.47	Уи унафэхэр си щӀасэщи,
PSA.118.47	сагъэгуфӀэ.
PSA.118.48	Уи унафэхэу си щӀасэхэм
PSA.118.48	си Ӏэхэр яхузоший,
PSA.118.48	согупсыс хабзэу бгъэувахэм.
PSA.118.49	Уигу игъэлъ, сэ, уи ӀурыщӀэм,
PSA.118.49	псалъэу къызэптар,
PSA.118.49	Уэ абы сыщыбгъэгугъащ.
PSA.118.50	ТхьэмыщкӀагъэм сыщыхэткӀэ,
PSA.118.50	гупсэхугъуэ къызэзытыр
PSA.118.50	сыкъэбгъэпсэужыну
PSA.118.50	сыкъызэрыбгъэгугъар арщ.
PSA.118.51	УкӀытэ зимыӀэ цӀыхухэр
PSA.118.51	къызщодыхьэшхыпэ,
PSA.118.51	ауэ Уэ уи хабзэм сэ сыдэхакъым.
PSA.118.52	Ижь лъандэрэ хьэкумхэу къэпщӀахэр,
PSA.118.52	Зиусхьэн, сигу къыщыкӀыжкӀэ,
PSA.118.52	гупсэхугъуэ согъуэтыж.
PSA.118.53	Уи хабзэ цӀыху бзаджэхэм якъутэу
PSA.118.53	щыслъагъукӀэ,
PSA.118.53	губжьым сызэлъещтэ.
PSA.118.54	Мы дунейм хамэу сытетыху,
PSA.118.54	хабзэу бгъэувахэр уэрэду сиӀащ.
PSA.118.55	Уи цӀэр жэщкӀэ сигу къокӀыжри,
PSA.118.55	Зиусхьэн, согъэзащӀэ уи хабзэ.
PSA.118.56	Аращ сигу хэзыгъахъуэр –
PSA.118.56	къытхуэпщӀа пщэрылъхэр
PSA.118.56	згъэзэщӀэныр арщ.
PSA.118.57	Сэ си ӀыхьэфӀыр, жысӀащ, Зиусхьэн,
PSA.118.57	Уэ уи псалъэхэр згъэзэщӀэныр арщ.
PSA.118.58	СигукӀэ щӀэзмыуфэу сынолъэӀу.
PSA.118.58	Сыкъызэрыбгъэгугъауэ, фӀыгъэ къысхуэщӀэ.
PSA.118.59	Си гъуэгухэм сегупсысащ сэ,
PSA.118.59	псалъэ гъуазэ къэпщӀахэм
PSA.118.59	си лъэр хуэзунэтӀащ.
PSA.118.60	СыхуопӀащӀэ, уи унафэхэр згъэзэщӀэныр
PSA.118.60	сщӀыркъым кӀыхьлыхь.
PSA.118.61	КъызагъэувэкӀ цӀыху бзаджэхэм я хъыр
PSA.118.61	уи хабзэ сэ сщыгъупщэркъым.
PSA.118.62	ЩыпкъагъэкӀэ блэжьа хьэкумхэм папщӀэ
PSA.118.62	щӀыхь пхуэсщӀыну
PSA.118.62	жэщ ныкъуэм сыкъотэджыж сэ.
PSA.118.63	ФӀэлӀыкӀ Уэ къыпхуизиӀэ псоми
PSA.118.63	къахуэпщӀа пщэрылъхэр
PSA.118.63	зыгъэзащӀэхэм срагъусэщ.
PSA.118.64	Уи лъагъуныгъэ мыкӀуэдыжыр,
PSA.118.64	Зиусхьэн, щӀыгум тезщ;
PSA.118.64	сыхуэгъасэ хабзэу бгъэувахэм.
PSA.118.65	Псалъэу къызэптам тету,
PSA.118.65	сэ, уи ӀурыщӀэм,
PSA.118.65	фӀы къысхуэпщӀащ, Зиусхьэн.
PSA.118.66	Уи унафэхэм уасэ яхуэсщӀыну
PSA.118.66	икӀи абыхэм сащыгъуэзэну, сыгъащӀэ;
PSA.118.66	сыту жыпӀэмэ уи унафэхэр си фӀэщ мэхъу.
PSA.118.67	Къин шэчыным сыхыумыгъахуэурэ,
PSA.118.67	сыгъуэщэгъащ,
PSA.118.67	ауэ иджы согъэзащӀэ уи псалъэхэр.
PSA.118.68	Уэ уфӀщ, фӀыгъуэри къысхубощӀэ.
PSA.118.68	Хабзэу бгъэувахэм,
PSA.118.68	Зиусхьэн, сыхуэгъасэ.
PSA.118.69	УкӀытэ зимыӀэ цӀыхухэм пцӀы схузэрахъэ;
PSA.118.69	сигурэ си псэкӀэ
PSA.118.69	къытхуэпщӀа пщэрылъхэр сэ согъэзащӀэ.
PSA.118.70	Абыхэм ягухэм зыхащӀэр мащӀэ хъуащ,
PSA.118.70	сэ уи хабзэхэм срогуфӀэ.
PSA.118.71	СэркӀэ фӀыгъуэщ къин шэчыным
PSA.118.71	сызэрыхэхуар –
PSA.118.71	зэзгъэщӀэн папщӀэ хабзэу бгъэувахэр.
PSA.118.72	Уи жьэ къыжьэдэкӀа хабзэр –
PSA.118.72	дыжьын, дыщэ миным нэхърэ
PSA.118.72	нэхъыфӀщ сэркӀэ.
PSA.118.73	Уи Ӏэхэм сыкъагъэщӀащ, сагъэпсащ;
PSA.118.73	зэхэзэгъэщӀыкӀи,
PSA.118.73	зэзгъэщӀэнщ уи унафэхэр.
PSA.118.74	Къыпщышынэхэм сыкъалъагъунщи,
PSA.118.74	уи псалъэм сызэрыщыгугъым папщӀэ
PSA.118.74	ахэр гуфӀэнщ.
PSA.118.75	Уэ уи хьэкумхэр зэрызахуэр
PSA.118.75	сощӀэ, Зиусхьэн,
PSA.118.75	захуагъэкӀэ сэ Уэ сыбгъэпшынащ.
PSA.118.76	Уи лъагъуныгъэ мыкӀуэдыжым гупсэхугъуэ
PSA.118.76	къызрет,
PSA.118.76	сэ, Уэ уи ӀурыщӀэм,
PSA.118.76	псалъэу къызэптам тету.
PSA.118.77	Уи гущӀэгъур къыслъреӀэс,
PSA.118.77	итӀанэ сэ сыпсэунщ;
PSA.118.77	бгъэува хабзэм сэ срогуфӀэ.
PSA.118.78	УкӀытэ зимыӀэхэр напэншэ ирехъу,
PSA.118.78	лажьэ симыӀэу срагъэзащ;
PSA.118.78	согупсыс къытхуэпщӀа пщэрылъхэм.
PSA.118.79	ФӀэлӀыкӀ Уэ къыпхузиӀэхэм,
PSA.118.79	уи псалъэ лъапӀэхэр зыщӀэхэм
PSA.118.79	зыкъысхурегъазэ.
PSA.118.80	Сигу етауэ, сахуоӀурыщӀэ
PSA.118.80	хабзэу Уэ бгъэувахэм
PSA.118.80	напэншэ сымыхъун папщӀэ.
PSA.118.81	Сыкъебгъэлыным сыпэплъэурэ,
PSA.118.81	си псэр изоухылӀэ;
PSA.118.81	уи псалъэм сыщогугъ.
PSA.118.82	Сыкъызэрыбгъэгугъам щӀэхъуэпсурэ,
PSA.118.82	си нэхэр йогъукӀ;
PSA.118.82	сэ жызоӀэ: «Сыт щыгъуэ гупсэхугъэ
PSA.118.82	сыщыбгъэгъуэтынур?»
PSA.118.83	Фэр Ӏугъуэм зэрищӀым хуэдэу,
PSA.118.83	сэ сызэхогъуэ,
PSA.118.83	ауэ сщыгъупщакъым хабзэу Уэ бгъэувахэр.
PSA.118.84	Махуэ дапщэкӀэ иджыри сыпэплъэну
PSA.118.84	сэ, Уэ уи ӀурыщӀэр,
PSA.118.84	сыщӀэзыхуэхэм хьэкум
PSA.118.84	сыт щыгъуэ щатепщӀыхьынур?
PSA.118.85	УкӀыти нэхъуеи зимыӀэхэм мащэр
PSA.118.85	схуатӀащ,
PSA.118.85	Уэ бгъэува хабзэхэм текӀауэ.
PSA.118.86	Щыпкъэщ уи унафэ псори;
PSA.118.86	пцӀыр къызаупцӀурэ сыкърахуэкӀ;
PSA.118.86	дэӀэпыкӀуэгъу къысхуэхъу.
PSA.118.87	ЩӀым сыщагъэкӀуэд пэтащ;
PSA.118.87	ауэ сыбгынакъым къытхуэпщӀа
PSA.118.87	пщэрылъхэр.
PSA.118.88	Уи лъагъуныгъэ мыкӀуэдыжымкӀэ
PSA.118.88	си псэр къегъэл,
PSA.118.88	згъэзэщӀэнщ уи жьэ къыжьэдэкӀ
PSA.118.88	псалъэ гъуазэхэр.
PSA.118.89	МыкӀуэдыжыну, Зиусхьэн,
PSA.118.89	уи псалъэ уафэгум щыгъэбыдаш.
PSA.118.90	ЛӀэщӀыгъуэхэр зэкӀэлъыкӀуэу
PSA.118.90	уи щыпкъагъэр щыӀэ зэпытынщ.
PSA.118.90	Уэ щӀыгур бгъэуващи,
PSA.118.90	и пӀэ ар быдэу итщ.
PSA.118.91	Уэ уи хабзэхэм тету зэрыбгъэпсауэ,
PSA.118.91	псори иджыри къыздэсым щытщ,
PSA.118.91	щыӀэ хъуа псори Уэ къыпхуоӀурыщӀэри.
PSA.118.92	Уэ бгъэува хабзэр
PSA.118.92	си гурыфӀыгъуэу щымытатэмэ,
PSA.118.92	си хьэзабым секӀуэдылӀэнти.
PSA.118.93	ИгъащӀэкӀэ сщыгъупщэнкъым
PSA.118.93	пщэрылъ къэпщӀахэр,
PSA.118.93	абыхэмкӀэ сэ сыкъэбгъэпсэужащ.
PSA.118.94	Уэ сруейщ сэ – сыкъегъэл;
PSA.118.94	сыту жыпӀэмэ
PSA.118.94	пщэрылъ къытхуэпщӀахэм
PSA.118.94	я ужь ситщ, згъэзэщӀэну.
PSA.118.95	ЦӀыху бзаджэхэр къызожэ
PSA.118.95	сагъэкӀуэдыну;
PSA.118.95	ауэ сэ уи псалъэ гъуазэхэм согупсыс.
PSA.118.96	ЩыӀэм я нэхъ нэсахэм
PSA.118.96	гъунэ зэраӀэр слъэгъуащ;
PSA.118.96	ауэ Уэ уи унафэр гъунэншэу инщ.
PSA.118.97	Сыту си щӀасэ
PSA.118.97	Уэ бгъэува хабзэр!
PSA.118.97	Махуэ псом абы согупсыс.
PSA.118.98	Си бийхэм нэхърэ нэхъ Ӏущ сищӀащ
PSA.118.98	уи унафэм,
PSA.118.98	ар дапщэщи си гъусэщ.
PSA.118.99	Сезыгъаджэ псоми нэхърэ
PSA.118.99	нэхъ Ӏущ сыхъуащ;
PSA.118.99	сыту жыпӀэмэ сэ согупсыс
PSA.118.99	уи псалъэ гъуазэхэм.
PSA.118.100	НэжьӀужьым я нэхъыбэ сощӀэ,
PSA.118.100	пщэрылъ къытхуэпщӀахэр
PSA.118.100	дапщэщи сигу илъщи.
PSA.118.101	Уи псалъэ згъэзэщӀэн пащӀэ,
PSA.118.101	си лъэр сыт хуэдэ гъуэгу пхэнжи
PSA.118.101	тезгъэувэркъым зэи.
PSA.118.102	Уи хьэкумхэм защыздзейркъым,
PSA.118.102	сыту жыпӀэмэ сэ Уэ сыбогъасэ.
PSA.118.103	Уи псалъэхэр сыту фӀэӀэфӀ си бзэгум!
PSA.118.103	Ахэр сэркӀэ фом нэхърэ нэхъ дэгъуэщ.
PSA.118.104	Пщэрылъ къытхуэпщӀахэм
PSA.118.104	акъыл къызатащ;
PSA.118.104	абы къыхэкӀкӀэ слъагъу хъуркъым
PSA.118.104	сыт хуэдэ гъуэгу пхэнжри.
PSA.118.105	Уи псалъэр си лъакъуэм и уэздыгъэщ,
PSA.118.105	си лъагъуэм и нэхунэщ ар.
PSA.118.106	Уи хьэкумхэу щыпкъагъэ зыхэлъхэм
PSA.118.106	сытетыну тхьэлъанэ сщӀащи,
PSA.118.106	ар згъэзэщэнщ.
PSA.118.107	Сыдэкъузауэ сохь сэ, Зиусхьэн;
PSA.118.107	псалъэу къыдэптам тету
PSA.118.107	сыкъэгъэпсэуж.
PSA.118.108	АтӀэ, Зиусхьэн, сэр-сэрэу си бзэкӀэ
PSA.118.108	щӀыхь къурмэну пхуэсщӀыр сӀыхи,
PSA.118.108	уи хьэкумхэр къызгурыӀуэну сыгъасэ.
PSA.118.109	Шынагъуэм си псэр хохуэ
PSA.118.109	ауэ Уэ бгъэува хабзэр сщыгъупщэркъым.
PSA.118.110	Сэр папщӀэ хъы ягъэуващ цӀыху бзаджэхэм;
PSA.118.110	ауэ садэхыркъым пщэрылъ къытхуэпщӀахэм.
PSA.118.111	Уи псалъэ гъуазэхэр мыкӀуэдыжыну си Ӏыхьэщ,
PSA.118.111	сыту жыпӀэмэ гукъыдэж къызат абыхэм.
PSA.118.112	Уэ хабзэу бгъэувахэр игъащӀэкӀэ згъэзэщӀэну,
PSA.118.112	гъунэм нэсыху сигу ислъхьащ сэ.
PSA.118.113	Слъагъу хъуркъым цӀыху гуитӀщхьитӀхэр,
PSA.118.113	ауэ уи хабзэр си щӀасэщ.
PSA.118.114	Уэ узихъумапӀэщ, узимэӀущ;
PSA.118.114	уи псалъэм сэ сыщогугъ.
PSA.118.115	Фэ, бзаджащӀэхэ, спэжыжьэ зыфщӀи,
PSA.118.115	си Тхьэм и унафэхэм срикӀуэнщ.
PSA.118.116	Псалъэу къызэптам тету сыкъэгъэбыди,
PSA.118.116	сэ сыпсэунщ;
PSA.118.116	гугъапӀэу сиӀэмкӀэ сыщӀомыгъэгъуэж.
PSA.118.117	СыкъэӀэти, сыкъелынщ
PSA.118.117	сымыкӀуэду,
PSA.118.117	хабзэу бгъэувахэм
PSA.118.117	си нэӀэ тезгъэтынщ зэпымыууэ.
PSA.118.118	Хабзэу бгъэувахэм ядэх псори
PSA.118.118	Ӏумпэм уощӀ,
PSA.118.118	я гухэлъ нэпцӀхэр хьэулейщи.
PSA.118.119	ЦӀыху бзаджэу щӀым тет псори
PSA.118.119	сахуэм хуэдэу уолъытэ,
PSA.118.119	абы щхьэкӀэ фӀыуэ слъэгъуащ
PSA.118.119	уи псалъэ гъуазэхэр.
PSA.118.120	ФӀэлӀыкӀыу пхузиӀэм къыхэкӀыу,
PSA.118.120	си пкъынэ-лынэр мэкӀэзыз,
PSA.118.120	уи хьэкумхэм сащошынэ.
PSA.118.121	Къэзлэжьащ сэ захуагъи щыпкъагъи,
PSA.118.121	егъэзыгъэ сызыщӀхэм саӀэщӀумылъхьэ.
PSA.118.122	Сэ, уи ӀурыщӀэм, фӀы къызэхъулӀэн
PSA.118.122	папщӀэ,
PSA.118.122	къыздэӀэпыкъу,
PSA.118.122	укӀыти нэхъуеи зимыӀэхэм
PSA.118.122	егъэзыгъэ сремыщӀ.
PSA.118.123	Сыкъебгъэлыным, сыкъызэрыбгъэгугъам тету,
PSA.118.123	сызыхэхуам сыкъыхэпшыжыным
PSA.118.123	пэплъэурэ, си нэхэр йогъукӀ.
PSA.118.124	Уи лъагъуныгъэ мыкӀуэдыжым тету,
PSA.118.124	сэ, уи ӀурыщӀэм, къыспегъуэкӀ,
PSA.118.124	хабзэу бгъэувахэм сыхуэгъасэ.
PSA.118.125	Сэ срыуиӀурыщӀэщ; зэхэзгъэщӀыкӀи,
PSA.118.125	уи псалъэ гъуазэхэр къызгурыӀуэнщ.
PSA.118.126	Зиусхьэным и ӀуэхущӀэгъуэ къэсащ;
PSA.118.126	уи хабзэр якъутащ.
PSA.118.127	Щыпкъэщ, уи унафэхэр фӀыуэ солъагъу;
PSA.118.127	дыщэм, дыщэ къабзэм нэхърэ.
PSA.118.128	Пщэрылъ къытхуэпщӀа псоми
PSA.118.128	яхузогъазэ си лъэбакъуэхэр
PSA.118.128	слъагъу хъуркъым сыт хуэдэ гъуэгу пхэнжри.
PSA.118.129	Уи псалъэ гъуазэхэр щӀагъуэ дыдэщ,
PSA.118.129	абы къыхэкӀкӀэ саблэкӀыркъым сымыгъэзащӀэу.
PSA.118.130	Уи псалъэхэр ягурыбгъаӀуэурэ,
PSA.118.130	ахэр цӀыхухэм нэхунэ яхуохъу:
PSA.118.130	цӀыху къызэрыгуэкӀхэм зэхэщӀыкӀ къарет.
PSA.118.131	Си жьэ Ӏурыхуауэ, содэӀу уи унафэхэм,
PSA.118.131	сахуопабгъэ сэ абыхэм.
PSA.118.132	Си дежькӀэ зыкъэгъази, фӀыгъуэ къысхуэщӀэ,
PSA.118.132	уи цӀэ зи щӀасэхэм уадызекӀуэу уи хабзэщи.
PSA.118.133	Дыкъызэрыбгъэгугъам тету,
PSA.118.133	си лъэр гъэбыдэ,
PSA.118.133	бзаджагъэ гуэри
PSA.118.133	къыстемыкӀуэну Уэ щӀы.
PSA.118.134	Сезыгъэз цӀыхухэм саӀэщӀэх,
PSA.118.134	пщэрылъ къытхуэпщӀахэр згъэзэщӀэнщ.
PSA.118.135	Уи нэгум и нэхунэ къыстегъапсэ
PSA.118.135	сэ, уи ӀурыщӀэм,
PSA.118.135	сыгъащӀэ хабзэу бгъэувахэр.
PSA.118.136	Уэ хабзэу бгъэувахэр якъутэри,
PSA.118.136	си нэпсыр къыщӀож.
PSA.118.137	Щыпкъагъэр зыбохьэ Уэ, Зиусхьэн,
PSA.118.137	уи хьэкумхэр захуэщ.
PSA.118.138	Псалъэ гъуазэу къытхуэбгъэнахэр
PSA.118.138	щыпкъэщ, дзыхь зрагъэзщ.
PSA.118.139	Фыгъуэм сеух,
PSA.118.139	си бийхэм уи псалъэхэр ящыгъупщащи.
PSA.118.140	Къабзэ дыдэщ Уэ псалъэу къыдэптар,
PSA.118.140	сэ, уи ӀурыщӀэм, ар фӀыуэ солъагъу.
PSA.118.141	СыцӀыкӀущ сэ, сыкърадзэркъым,
PSA.118.141	ауэ сщыгъупщэркъым Уэ пщэрылъ
PSA.118.141	къытхуэпщӀахэр.
PSA.118.142	Уэ уи щыпкъагъэр мыкӀуэдыжын щыпкъагъэщ,
PSA.118.142	уи хабзэри щыпкъагъэ дыдэщ.
PSA.118.143	Сызэлъаубыдащ гузэвэгъуэм, гухэщӀым,
PSA.118.143	ауэ уи унафэхэм
PSA.118.143	гухэхъуэ язогъуэтылӀэ.
PSA.118.144	Уи псалъэ гъуазэхэр щыпкъэщ сыт щыгъуи, –
PSA.118.144	зэхэщӀыкӀ къызэт сыпсэуну.
PSA.118.145	СигукӀэ си псэкӀи сыноджэ:
PSA.118.145	сызэхэх, Зиусхьэн,
PSA.118.145	хабзэу бгъэувахэр згъэзэщӀэнщ.
PSA.118.146	Сыноджэ сэ Уэ: сыкъегъэли,
PSA.118.146	уи псалъэ гъуазэхэм срикӀуэнщ.
PSA.118.147	УкъыздэӀэпыкъуну сыноджэ
PSA.118.147	нэхущым и пэ;
PSA.118.147	уи псалъэм сыщогугъ сэ.
PSA.118.148	Жэщ къэрэгъулым нэхъапэ йощ
PSA.118.148	си нэхэр,
PSA.118.148	уи псалъэм куууэ сегупсысын си мураду.
PSA.118.149	Уи лъагъуныгъэ мыкӀуэдыжымкӀэ
PSA.118.149	къызэхэх си макъыр, Зиусхьэн;
PSA.118.149	уи захуагъэм и фӀыгъэкӀэ
PSA.118.149	къегъэл си псэр.
PSA.118.150	БзаджагъэкӀэ сыкъезыхуэкӀхэр къэблэгъащ;
PSA.118.150	Уэ уи хабзэм пэжыжьэщ ахэр.
PSA.118.151	Ауэ благъэу ущыӀэщ Уэ, Зиусхьэн,
PSA.118.151	уи унафэ псоми дзыхь худощӀ.
PSA.118.152	Уи псалъэ гъуазэхэр мыкӀуэдыжыну
PSA.118.152	зэрыбгъэувар
PSA.118.152	куэд щӀащ зэрысщӀэрэ.
PSA.118.153	Сызыхэт тхьэмыщкӀагъэм къеплъи,
PSA.118.153	сыкъыхэшыж;
PSA.118.153	сыту жыпӀэмэ сщыгъупщэркъым сэ уи хабзэр.
PSA.118.154	Си Ӏуэхум къыхэлажьи, щхьэхуит сыщӀ,
PSA.118.154	уи псалъэкӀэ сыкъэгъэпсэуж.
PSA.118.155	ЦӀыху бзаджэхэр псэууэ къэнэжыным
PSA.118.155	пэжыжьэщ,
PSA.118.155	уи унафэхэм хуэмыныкъуэу ялъытэри.
PSA.118.156	Уэ уи гущӀэгъур ин дыдэщ, Зиусхьэн;
PSA.118.156	уи захуагъэкӀэ сыкъэгъэпсэуж.
PSA.118.157	Куэдщ сыкъезыхуэкӀыу, бийуэ сиӀэр,
PSA.118.157	ауэ уи псалъэ гъуазэхэм сытекӀыркъым.
PSA.118.158	Къыпхуэмыщыпкъэхэр солъагъури,
PSA.118.158	ӀумпӀэм сощӀ ахэр,
PSA.118.158	уи унафэхэр ягъэзащӀэркъым абыхэм.
PSA.118.159	Пщэрылъ къытхуэпщӀахэр
PSA.118.159	зэрызищӀасэр къэлъагъу,
PSA.118.159	уи лъагъуныгъэ мыкӀуэдыжым
PSA.118.159	и хьэтыркӀэ сыкъегъэл, Зиусхьэн.
PSA.118.160	Уэ уи псалъэм и лъабжьэр щыпкъагъэщ,
PSA.118.160	уи хьэкум щыпкъэхэр мыкӀуэдыжынщ.
PSA.118.161	Тепщэныгъэ зиӀэхэм сызэрахуэ
PSA.118.161	сылажьэншэу;
PSA.118.161	ауэ сигукӀэ фӀэлӀыкӀ хузиӀэщ уи псалъэм.
PSA.118.162	Мылъкушхуэ къызыхэхъуам хуэдэу
PSA.118.162	уи псалъэм сегъэгуфӀэ.
PSA.118.163	ПцӀыр слъагъу хъуркъым, зыщызодзей;
PSA.118.163	Уэ уи хабзэр сэ фӀыуэ солъагъу.
PSA.118.164	Уи щыпкъагъэм и хьэкумхэм папщӀэ
PSA.118.164	махуэм блэнейрэ щӀыхь пхузощӀ Уэ.
PSA.118.165	Гупсэхуныгъэшхуэ ягъуэт
PSA.118.165	Уэ уи хабзэр фӀыуэ зылъагъухэм,
PSA.118.165	ахэр зэтезубыдэн щыӀэкъым.
PSA.118.166	Сыпщогугъ сыкъебгъэлынкӀэ,
PSA.118.166	Зиусхьэн,
PSA.118.166	согъэзащӀэ уи унафэхэри.
PSA.118.167	Уи псалъэ гъуазэхэм я гъуэгу сигукӀэ сытетщ,
PSA.118.167	ахэр фӀы дыдэу солъагъу.
PSA.118.168	Пщэрылъ къытхуэпщӀахэри
PSA.118.168	уи псалъэ гъуазэхэри согъэзащӀэ;
PSA.118.168	сыту жыпӀэмэ уи пащхьэщ
PSA.118.168	сэ си гъуэгухэр.
PSA.118.169	Си гуӀэ макъыр къыплъреӀэс, Зиусхьэн;
PSA.118.169	Сыкъызэрыбгъэгугъауэ, акъыл сэгъэгъуэт.
PSA.118.170	Уи пащхьэ кърехьэ си тхьэлъэӀур;
PSA.118.170	сызэрыбгъэгугъам тету сыхэшыж.
PSA.118.171	Уэ хабзэу бгъэувахэр сыбогъащӀэри,
PSA.118.171	щӀыхь пхуэсщӀынщ.
PSA.118.172	Уэ уи псалъэм уэрэд хужысӀэнщ си бзэкӀэ;
PSA.118.172	сыту жыпӀэмэ уи унафэ псори захуэщ.
PSA.118.173	Уи Ӏэр дэӀэпыкъуэгъуу среӀэ –
PSA.118.173	пщэрылъ къытхуэпщӀахэм срикӀуэну.
PSA.118.174	СымыкӀуэду сыкъебгъэлыным
PSA.118.174	сыхуопӀащӀэ, Зиусхьэн,
PSA.118.174	уи хабзэм сегъэгуфӀэ.
PSA.118.175	Си псэр ирепсэу; щӀыхьи пхурещӀ,
PSA.118.175	уи хьэкумхэри дэӀэпыкъуэгъу къысхурехъу.
PSA.118.176	Мэл щхьэрыуауэ сыгъуэщащ сэ:
PSA.118.176	сэ, уи ӀурыщӀэр, сыкъэгъуэтыж;
PSA.118.176	сыту жыпӀэмэ сщыгъупщакъым сэ
PSA.118.176	уи унафэхэр.
PSA.119.1	Си гухэщӀым сыхэту, Зиусхьэным
PSA.119.1	селъэӀуати,
PSA.119.1	Абы сызэхихащ.
PSA.119.2	«Уэ, Зиусхьэн! ПцӀыупсхэм я псалъэм
PSA.119.2	хьилэшыхэм я бзэм сыщыхъумэ».
PSA.119.3	Бзэгу хьилэм сыт къыпхуищӀынур,
PSA.119.3	сыт абы фӀыуэ къыпхуихьынур?
PSA.119.4	ДзэлӀым и шабзэшэ папцӀэхэм
PSA.119.4	исурэ мафӀэ дэпым хуэдэщ бзэгур.
PSA.119.5	Сымыгъуэщ сэ, Мэшэх
PSA.119.5	сыщыӀэщи,
PSA.119.5	кедар
PSA.119.6	Мамырыгъэр зылъагъу мыхъухэм
PSA.119.6	куэдыщэрэ садэпсэуащ.
PSA.119.7	Сэ сымамырщ;
PSA.119.7	ауэ «мамырыгъэ» зэрыжысӀэу,
PSA.119.7	абыхэм зауэ къаӀэт.
PSA.120.1	Ӏуащхьэхэм я дежкӀэ
PSA.120.1	си нэплъэгъуэр согъазэ.
PSA.120.1	Дэнэ къикӀыну си дэӀэпыкъуэгъур?
PSA.120.2	Зиусхьэным деж къокӀ
PSA.120.2	си дэӀэпыкъуэгъур –
PSA.120.2	уафэмрэ щӀылъэмрэ къэзыгъэщӀам деж.
PSA.120.3	Уигъэлъэпэрэпэнукъым Абы,
PSA.120.3	щхьэукъуэнукъым укъэзыхъумэр.
PSA.120.4	Щыпкъэщ, щхьэукъуэркъым, хэжаеркъым
PSA.120.4	Израилым и хъумакӀуэр.
PSA.120.5	Зиусхьэныр уи хъумакӀуэщ;
PSA.120.5	Зиусхьэныр уи жьауэщ,
PSA.120.5	уи Ӏэ ижьым щыт уи жьаущ.
PSA.120.6	Махуэм и ягъэ къуигъэкӀынкъым дыгъэм,
PSA.120.6	жэщым и ягъэ – мазэм.
PSA.120.7	Зиусхьэным ущихъумэнщ сыт хуэдэ
PSA.120.7	бзаджагъэми;
PSA.120.7	уи псэр къихъумэнщ Зиусхьэным.
PSA.120.8	ЗекӀуэ укӀуами,
PSA.120.8	къэбгъэзэжами,
PSA.120.8	иджы щегъэжьауэ игъащӀэкӀэ
PSA.120.8	укъихъумэнщ Зиусхьэным.
PSA.121.1	«Зиусхьэным и унэшхуэм дывгъакӀуэ»
PSA.121.1	къыщызжаӀэм, сыгуфӀащ сэ.
PSA.121.2	Мис ди лъакъуэхэр, Ерусалим,
PSA.121.2	уи куэбжэхэм Ӏутщ.
PSA.121.3	Ерусалим къалэр ухуащ,
PSA.121.3	зыуэ зэхэщӀыхьа хуэдэ.
PSA.121.4	Лъакъуэхэр дохьэ абы –
PSA.121.4	Зиусхьэным и лӀакъуэхэр:
PSA.121.4	Израилым хуагъэува хабзэмкӀэ
PSA.121.4	Абы и цӀэм шӀыхь хуащӀыну.
PSA.121.5	Хьэкум щащӀыну тахътэхэр
PSA.121.5	щагъэуващ абы,
PSA.121.5	Даут и лӀакъуэ тахътэхэр.
PSA.121.6	Ерусалим и мамырыгъэкӀэ фыхуэлъаӀуэ:
PSA.121.6	«Уэ фӀыуэ укъэзылъагъухэр фӀыуэ ирепсэу.
PSA.121.7	Уи дэпкъ кӀуэцӀым – мамырыгъэ,
PSA.121.7	уи пщы сэрейхэм шынагъуэншагъэ щреӀэ».
PSA.121.8	Си къуэшхэм, си благъэ цӀыхухэм я хьэтыркӀэ
PSA.121.8	Ерусалим жызоӀэ: «Мамырыгъэ угъуэт!»
PSA.121.9	Зиусхьэным, ди Тхьэм и унэшхуэм и хьэтыркӀэ
PSA.121.9	сыпхуолъаӀуэ фӀы къыбдэхъуну.
PSA.122.1	Уэ, уафэм щыпсэу,
PSA.122.1	си нэплъэгъуэр нызогъазэ уи деж.
PSA.122.2	УнэӀутхэм я нэплъэгъуэр я зиусхьэнхэм
PSA.122.2	я Ӏэм зэрыхуэгъэзам хуэдэу,
PSA.122.2	унэӀут бзылъхугъэр и гуащэм и Ӏэм
PSA.122.2	зэреплъым хуэдэу,
PSA.122.2	дэ ди нэхэр Зиусхьэну ди Тхьэм хуэгъэзащ,
PSA.122.2	Абы гущӀэгъу къытхуищӀыху къэс.
PSA.122.3	ГущӀэгъу къытхуэщӀ, Зиусхьэн,
PSA.122.3	уи гущӀэгъум дыхыумын,
PSA.122.3	сыту жыпӀэмэ ирикъункӀэ
PSA.122.3	Ӏумпэм дапщӀащ дэ.
PSA.122.4	Езыр-езыру зыхуэарэзыхэр къызэрытщыдыхьэшхым,
PSA.122.4	пагэхэм нэмыплъ къызэрыдатым
PSA.122.4	ирикъункӀэ драгъэшащ.
PSA.123.1	Зиусхьэныр армыратэмэ къытщӀыгъур, –
PSA.123.1	жреӀэ Израил, –
PSA.123.2	Зиусхьэныр армыратэмэ къытщӀыгъур,
PSA.123.2	цӀыхухэм зыкъыщытпаӀэтым,
PSA.123.3	абыхэм я губжьыр къыщытхузэщӀэнэм,
PSA.123.3	драгъэлъэтэхынти дызэрыпсэууэ;
PSA.123.4	псыхэм драгъэтхьэлэнти,
PSA.123.4	псыдзэр ди гущӀыӀу щыжэнти,
PSA.123.5	псы уэрышхуэхэм датхьэлэнт.
PSA.123.6	Абыхэм дезымыгъэшха Зиусхьэным
PSA.123.6	щӀыхьыр хуэфащэщ.
PSA.123.7	Бзуубыдхэм я хьэшым бзур
PSA.123.7	зэрикӀыжым хуэдэу, ди псэр къелащ;
PSA.123.7	хьэшыр зэфӀэтхъри, дыкъикӀыжащ.
PSA.123.8	Уафэр, щӀылъэр къэзыгъэщӀа
PSA.123.8	Зиусхьэныр арщ
PSA.123.8	дэ дэӀэпыкъуэгъу къытхуэхъур.
PSA.124.1	Зиусхьэным щыгугъыр Цион Ӏуащхьэу,
PSA.124.1	и пӀэ имыкӀыу,
PSA.124.1	игъащӀэкӀэ итынум хуэдэщ.
PSA.124.2	Ерусалим лъэныкъуэ псомкӀи
PSA.124.2	Ӏуащхьэхэм къызэраухъуреижым хуэдэу,
PSA.124.2	Зиусхьэныр и цӀыху лъэпкъым,
PSA.124.2	иджы щегъэжьагъэу игъащӀэкӀэ,
PSA.124.2	лъэныкъуэ псомкӀи къыбгъэдэтынущ.
PSA.124.3	Сыту жыпӀэмэ цӀыху бзаджэхэм я тепщэныгъэ
PSA.124.3	башыр
PSA.124.3	щыпкъагъэ зиӀэ цӀыхухэм я хэкум ищхьэкӀэ
PSA.124.3	Зиусхьэным иригъэтынукъым,
PSA.124.3	щыпкъагъэ зиӀэхэм я Ӏэхэр
PSA.124.3	мыхъумыщӀагъэхэм
PSA.124.3	хуамышиин щхьэкӀэ.
PSA.124.4	ФӀы яхуэщӀэ, Зиусхьэн, зигу фӀыуэ,
PSA.124.4	зигу щыпкъэу щытхэм.
PSA.124.5	Ауэ зи гъуэгу ӀуантӀэшантӀэм,
PSA.124.5	бзаджагъэ зылэжьхэм ящӀыгъуу,
PSA.124.5	яхуэфащэ Ӏыхьэ ялъигъэсынущ;
PSA.124.5	мамырыгъэ иреӀэ Израилым.
PSA.125.1	Зиусхьэным гъэрыпӀэм дыкъришыжу,
PSA.125.1	Цион къалэм дишэ щыхъум,
PSA.125.1	пщӀыхьым хэтым дыхуэдащ дэ.
PSA.125.2	Ди гум гуфӀэгъуэр изт абы щыгъуэ,
PSA.125.2	ди бзэр бзэрабзэрт.
PSA.125.2	Хамэ лъэпкъхэм къытхужаӀэрт абы щыгъуэ:
PSA.125.2	«Зиусхьэынм абыхэм гъэщӀэгъуэн дыдэхэр
PSA.125.2	къахуищӀащ!»
PSA.125.3	ГъэщӀэгъуэн дыдэхэр къытхуищӀащ
PSA.125.3	Зиусхьэным.
PSA.125.3	Ди гум гуфӀэгъуэр изщ.
PSA.125.4	ГъэрыпӀэм къишыжи, Зиусхьэн,
PSA.125.4	къегъэгъэзэж ди цӀыхухэм –
PSA.125.4	псыхъуэ нэщӀхэм
PSA.125.4	псыр къызэрыдэпшэжым хуэдэу.
PSA.125.5	Я нэпсхэр къыщӀэжурэ жылэ зысэхэм
PSA.125.5	Ӏурехыж гуфӀэгъуэм хэту.
PSA.125.6	Жылэр гъыурэ зыпхъэхэм
PSA.125.6	бганэхэр яӀыгъыу
PSA.125.6	гуфӀэгъуэкӀэ кърырегъэзэж.
PSA.126.1	Зиусхьэным унэр имыщӀмэ,
PSA.126.1	ар зыщӀхэм пщӀэншэу Ӏуэху ящӀэ;
PSA.126.1	Зиусхьэным къимыхъумэмэ къалэр,
PSA.126.1	къэрэгъулыр сакъыу зэрымыжейр пщӀэншэщ.
PSA.126.2	Жьыуэ фыкъызэрытэджри,
PSA.126.2	кӀасэу фызэрыгъуэлъыжри,
PSA.126.2	гузэвэгъуэкӀэ щӀакхъуэ
PSA.126.2	зэрыфшхри – пщӀэншэщ.
PSA.126.2	Зиусхьэным Езым фӀыуэ илъагъухэм
PSA.126.2	щыжейкӀэ зыхуэныкъуэр
PSA.126.2	яретыж.
PSA.126.3	Мыращ Зиусхьэным и тыгъэр –
PSA.126.3	сабийхэрщ;
PSA.126.3	Абы и фӀыщӀэ тыныр –
PSA.126.3	ныбэм къикӀ сабийр арщ.
PSA.126.4	ГуащӀэшхуэм иӀыгъ шабзэшэм хуэдэщ
PSA.126.4	уи щӀалэгъум къыпхуэхъуа уи къуэхэр.
PSA.126.5	Зи шабзалъэр абыхэмкӀэ
PSA.126.5	зыгъэнщӀа цӀыхур насыпыфӀэщ.
PSA.126.5	Къалэ куэбжэм Ӏут и бийхэм
PSA.126.5	епсалъэ щыхъукӀэ,
PSA.126.5	и нэхэр упӀэрэпӀэнкъым.
PSA.127.1	НасыпыфӀэщ Зиусхьэным фӀэлӀыкӀ хузиӀэу
PSA.127.1	Абы и гъуэгум ирикӀуэр.
PSA.127.2	Уи Ӏэм къалэжыр пшхыжынщ;
PSA.127.2	унасыпыфӀэщ, фӀыгъуэр ууейщ уэ!
PSA.127.3	Уи фыз, бжьалэу зыпызым хуэдэу,
PSA.127.3	уи унэ исынщ;
PSA.127.3	зейтун къудамэ хуэдэ,
PSA.127.3	уи къуэхэр уи Ӏэнэм пэрысынщ.
PSA.127.4	Апхуэдэу гъуэгу махуэ теувэнщ
PSA.127.4	Зиусхьэным фӀэлӀыкӀ хузиӀэр!
PSA.127.5	Цион къалэм щыӀэу,
PSA.127.5	Зиусхьэным и нэфӀ къыпщыхуэнщ,
PSA.127.5	Махуэ къэси, упсэуху,
PSA.127.5	Ерусалим и щыӀэкӀэ тхъэгъуэ урелъагъу.
PSA.127.6	Уи къуэхэм я къуэхэр плъагъун урехъу.
PSA.127.6	Мамырыгъэр иреӀэ Израил!
PSA.128.1	Израил цӀыхухэм жреӀэ:
PSA.128.1	«Израил икъежьапӀэ зэрызэфӀэувэ лъандэрэ
PSA.128.1	куэдрэ дыкърахуэкӀащ,
PSA.128.2	Израилыр зэрызэфӀэувэ лъандэрэ
PSA.128.2	куэдрэ дыкърахуэкӀащ,
PSA.128.2	ау къытпэлъэщын ялъэкӀакъым.
PSA.128.3	Си тхым шыващ вакӀуэхэр,
PSA.128.3	си тхыцӀэм щыпхашащ
PSA.128.3	вагъэбзумэ кӀыхьхэр».
PSA.128.4	Ауэ захуэщ Зиусхьаныр;
PSA.128.4	цӀыху бзаджэхэм сакъиӀэщӀихащ.
PSA.128.5	Цион зылъагъу мыхъу псори
PSA.128.5	я напэр текӀауэ лъэныкъуэ иригъэзащ.
PSA.128.6	КъэмыкӀыурэ унащхьэм щыгъужа удзым
PSA.128.6	хуэдэ ирехъу;
PSA.128.7	мэшыхым и Ӏэгум из хуремыхъу,
PSA.128.7	Бганэпхыр – Ӏэпхъуамбэ хуэдиз;
PSA.128.8	блэкӀхэм жаӀэнкъым:
PSA.128.8	«Зиусхьэным и нэфӀ къыфщрехуэ».
PSA.128.8	«Зиусхьэным и нэфӀ къыфщрехуэ!» –
PSA.128.8	жаӀэнкъым мэшыхэм.
PSA.129.1	Гукъеуэм я кууупӀэм сыхэту,
PSA.129.1	Уэ сыноджэ, Зиусхьэн.
PSA.129.2	Зиусхьэн! Къызэхэх си макъыр.
PSA.129.2	Си лъэӀу псалъэхэм я макъым
PSA.129.2	уи тхьэкӀумэхэр къыхуресакъ.
PSA.129.3	Уэ, Зиусхьэн, бзаджагъэхэр плъытэмэ,
PSA.129.3	хэт, Зиусхьэн, умыгъэкъуаншэу къэнэнур?
PSA.129.4	Ауэ Уэ яхубогъэгъу,
PSA.129.4	фӀэлӀыкӀ къыпхуаӀэн папщӀэ.
PSA.129.5	Зиусхьэным сыхуэзэшу сожьэ,
PSA.129.5	си гугъапӀэщ Абы и псалъэр;
PSA.129.6	Къэрэгъулыр пщэджыжьым зэрыпэплъэм
PSA.129.6	нэхърэ,
PSA.129.6	нэхъ сожьэ Зиусхьэным,
PSA.129.6	пэжщ, къэрэгъулыр пщэджыжьым зэрыпэплъэм
PSA.129.6	нэхърэ.
PSA.129.7	Щрегугъ Израилыр Зиусхьэным;
PSA.129.7	лъагъуныгъэ мыкӀуэдыжыр Зиусхьэным ейщи,
PSA.129.7	Абы гуащӀэшхуэ иӀэщ ухишыжыну.
PSA.129.8	Езыращ мыхъумыщӀагъэу иӀэ псоми
PSA.129.8	Израилыр къаӀэщӀэзыхыжынур.
PSA.130.1	СигукӀэ зыкъысфӀэщӀыжыркъым, Зиусхьэн,
PSA.130.1	си нэхэми укӀытэ илъщ,
PSA.130.1	Ӏуэхушхуэ щӀагъуэу схуэмыугуэщӀынум
PSA.130.1	сыхуежьэркъым.
PSA.130.2	Ауэ анэ бгъафэм къыщӀача сабийм
PSA.130.2	хуэдэу,
PSA.130.2	си гур згъэӀэсащ, згъэсабыращ,
PSA.130.2	анэ быдзышэм хуэмыныкъуэж сабийм хуэдэу,
PSA.130.2	сигукӀэ сыхъуащ иджы.
PSA.130.3	Иджы щегъэжьауэ игъащӀэкӀэ
PSA.130.3	Израилыр щрегугъ Зиусхьэным.
PSA.131.1	Уигу игъэлъ, Зиусхьэн,
PSA.131.1	Даут къину илъэгъуа псор;
PSA.131.2	уигу къэгъэкӀыж
PSA.131.2	Зиусхьэным тхьэлъану хуищӀар,
PSA.131.2	Екъуб и Тхьэ лъэщым
PSA.131.2	псалъэ зэрыритар;
PSA.131.3	«СыщӀыхьэнкъым си унэ шэтырым,
PSA.131.3	си гъуэлъыжыпӀэм секӀуэлӀэжынкъым;
PSA.131.4	си нэм жей естынкъым;
PSA.131.4	си напӀэхэр къезгъэхуэхынкъым,
PSA.131.5	Зиусхьэным естыху щӀыпӀэ,
PSA.131.5	Екъуб и Тхьэ лъэщым – псэупӀэ».
PSA.131.6	Тхьэм и цӀыхухэм ярищӀылӀа
PSA.131.6	зэгурыӀуэныгъэр зыдэлъ пхъуантэм
PSA.131.6	и хъыбар Евфрат
PSA.131.6	ЯӀар
PSA.131.7	«И псэупӀэ дыкӀуэнщи,
PSA.131.7	и лъакъуэ зытетым деж щхьэщэ хуэтщӀынщ».
PSA.131.8	Уи гупсэхупӀэ унэшхуэм кӀуэ, Зиусхьэн –
PSA.131.8	Уэри зэгурыӀуэныгъэм и пхъуантэу
PSA.131.8	уи лъэкӀыныгъэшхуэр къэзыгъэлъагъуэри.
PSA.131.9	Дин пашэу уиӀэхэм щыпкъагъэр
PSA.131.9	я фащэ ирехъу,
PSA.131.9	уи цӀыху лъапӀэхэри
PSA.131.9	макъышхуэкӀэ ирегуфӀэ.
PSA.131.10	Даут, уи ӀурыщӀэм, и хьэтыркӀэ,
PSA.131.10	пащтыхьыну къыхэпхам нэмыплъ йомыт.
PSA.131.11	Зиусхьэным щыпкъагъэкӀэ
PSA.131.11	Даут псалъэ быдэ иритыгъащ,
PSA.131.11	и псалъэм епцӀыжынукъым ар;
PSA.131.11	«Уэ къыпхуэхъуну къуэхэм ящыщ
PSA.131.11	уи тахътэ тезгъэтӀысхьэнщ,
PSA.131.12	зэгурыӀуэныгъэ ядэсщӀми,
PSA.131.12	унафэ яхуэсщӀми,
PSA.131.12	уи къуэхэр абыхэм яхуэщыпкъэмэ,
PSA.131.12	абыхэм я къуэхэри
PSA.131.12	уи тахътэм игъащӀэм тесынщ абы щыгъуэм».
PSA.131.13	Сыту жыпӀэмэ Зиусхьэным Цион къалэр къыхихащ;
PSA.131.13	ар псэупӀэ зыхуищӀыну
PSA.131.13	фӀэигъуэ хъуащ.
PSA.131.14	«Мыр игъащӀэкӀэ си гупсэхупӀэщ,
PSA.131.14	мыбы цӀыхухэр щызгъэӀурыщӀэнщ;
PSA.131.14	сыту жыпӀэмэ апхуэдэу хъумэ, сфӀэигъуащ.
PSA.131.15	Цион къалэр зыхущыщӀэ псори
PSA.131.15	ирикъуу езгъэгъуэтынщ,
PSA.131.15	тхьэмыщкӀэу дэсхэр згъэшхэнщ
PSA.131.15	щӀакхъуэкӀэ.
PSA.131.16	И дин пашэхэм япкъ къикӀыу,
PSA.131.16	цӀыхухэр мыкӀуэду къезгъэлынщ.
PSA.131.16	Тхьэм и цӀыху лъапӀэхэр
PSA.131.16	макъышхуэкӀэ къэгуфӀэнщ.
PSA.131.17	Даут къытехъукӀынухэм ящыщ
PSA.131.17	пащтыхьышхуэ щысщӀынщ,
PSA.131.17	хэсха пащтыхьыр, уэздыгъэм хуэдэу,
PSA.131.17	Цион къалэм къыщызэщӀэзгъэнэнщ,
PSA.131.17	и тепщэныгъэ лъызгъэкӀуэтэнщ.
PSA.131.18	Абы и бийхэм я напэр трезгъэхынщ,
PSA.131.18	абы езым и дыщэ тажыр
PSA.131.18	лыдыжу щхьэрыгъынщ».
PSA.132.1	Сыту дэгъуэ, сыту гуапэ
PSA.132.1	зэшхэр зэдэпсэуныр!
PSA.132.2	Ар дагъэ лъапӀэу щхьэм хэлъу,
PSA.132.2	жьакӀэм къыхэлъадэм хуэдэщ,
PSA.132.2	Хьэрун и жьакӀэм,
PSA.132.2	и щыгъын пакӀэм
PSA.132.2	къытелъадэм хуэдэщ;
PSA.132.3	Хьэрмон къущхьэм и уэсэпсу
PSA.132.3	Цион Ӏуащхьэм къытехэм хуэдэщ.
PSA.132.3	Сыту жыпӀэмэ Абы и нэфӀ
PSA.132.3	игъащӀэкӀэ къащыхуэнуи
PSA.132.3	мыкӀуэдыжын гъащӀэ щаригъэгъуэтынуи
PSA.132.3	Зиусхьэным и цӀыхухэр щигъэгугъащи, арщ.
PSA.133.1	Зиусхьэным и ӀурыщӀэу,
PSA.133.1	жэщым Абы и унэшхуэм щӀэт псори,
PSA.133.1	фынакӀуэ,
PSA.133.1	Зиусхьэным щӀыхь хуэдвгъэщӀ иджы!
PSA.133.2	Фи Ӏэхэр унэшхуэ лъапӀэм хуэфӀэти,
PSA.133.2	хуэфщӀ Зиусхьэным щӀыхьыр.
PSA.133.3	Уафэмрэ щӀылъэмрэ къэзыгъэщӀа
PSA.133.3	Зиусхьэным,
PSA.133.3	Цион щыӀэу
PSA.133.3	и нэфӀ фэ къыфщихуэнщ.
PSA.134.1	Зиусхьэным и цӀэм щӀыхь хуэфщӀ,
PSA.134.1	щӀыхь хуэфщӀ Зиусхьэным и ӀурыщӀэу,
PSA.134.2	Зиусхьэным и унэ ӀуэхущӀэхэм,
PSA.134.2	ди Тхьэм и унэшхуэм и пщӀантӀэм дэтхэм.
PSA.134.3	Зиусхьэным щӀыхь хуэфщӀ,
PSA.134.3	Зиусхьэныр – фӀыщ;
PSA.134.3	уэрэд хужыфӀэ и цӀэм;
PSA.134.3	сыту жыпӀэмэ ар тхъэгъуэ дыдэщ
PSA.134.4	Сыту жыпӀэмэ Екъуб зыхухихащ
PSA.134.4	Зиусхьэным,
PSA.134.4	Езы еину къыхихащ Израил лъэпкъыр.
PSA.134.5	Сэ сощӀэ Зиусхьэныр
PSA.134.5	зэрыин дыдэр,
PSA.134.5	ди Зиусхьэныр
PSA.134.5	тхьэ псоми нэхърэ зэрынэхъ лъагэр.
PSA.134.6	Уафэми, щӀылъэми,
PSA.134.6	хыхэми, хыхэм я кууупӀэхэми
PSA.134.6	Зиусхьэным щегъэпс зыхуей псори;
PSA.134.7	щӀым и гъунэм къыщыдрешей
PSA.134.7	уафапшэхэр,
PSA.134.7	уэшх къешх щыхъукӀэ,
PSA.134.7	уафэр къегъэхъуэпскӀ,
PSA.134.7	Езым и хэщӀапӀэм жьыбгъэр къреш.
PSA.134.8	Абы игъэкӀуэдащ
PSA.134.8	Мысырым и щыпэлъхухэр –
PSA.134.8	цӀыхум къыщыщӀидзэу
PSA.134.8	былымхэм нэсу.
PSA.134.9	Абы и нэщэнэхэр, и телъыджэхэр
PSA.134.9	Мысырым щаригъэлъэгъуащ,
PSA.134.9	фирхьэунми абы и цӀыхухэми.
PSA.134.10	ЦӀыху лъэпкъыбэхэр игъэкӀуэдащ,
PSA.134.10	иукӀащ пащтыхь лъэщхэри:
PSA.134.11	эмор пащтыхьу Сихон,
PSA.134.11	башан пащтыхьу Ог,
PSA.134.11	ханаанхэм я пащтыхь псори;
PSA.134.12	я щӀыгури Ӏыхьэу итащ,
PSA.134.12	Ӏыхьэ хуэхъуну Израил и цӀыху лъэпкъым.
PSA.134.13	Зиусхьэн! ИгъащӀэкӀэ щыӀэнщ
PSA.134.13	уи цӀэр,
PSA.134.13	щӀэблэ зэкӀэлъыкӀуэхэм
PSA.134.13	ягу уилъынщ.
PSA.134.14	Сыту жыпӀэмэ Зиусхьэным и цӀыху лъэпкъым
PSA.134.14	и хьэкум Ӏуэхум хейуэ хигъэкӀынщ,
PSA.134.14	и ӀурыщӀэхэм
PSA.134.14	гущӀэгъу хуищӀынщ.
PSA.134.15	Хамэ лъэпкъхэм я тхьэ нэпцӀхэр –
PSA.134.15	дыжьынщ, дыщэщ –
PSA.134.15	цӀыху ӀэщӀагъэщ ахэр.
PSA.134.16	Ӏупэ яӀэщ, ауэ псэлъэфхэркъым;
PSA.134.16	нэ яӀэщ, ауэ зыри ялъагъуркъым;
PSA.134.17	тхьэкӀумэ яӀэщ, ауэ зэхахыркъым,
PSA.134.17	я жьэхэм жьы къашэркъым.
PSA.134.18	Абыхэм хуэдэ ирехъу
PSA.134.18	ахэр зыщӀхэр,
PSA.134.18	абыхэм ящыгугъхэр.
PSA.134.19	Израилым и лъэпкъым
PSA.134.19	щӀыхь хуэфщӀ Зиусхьэным!
PSA.134.19	Хьэрунхэм я дин пашэхэм
PSA.134.19	Зиусхьэным щӀыхь хуэфщӀ.
PSA.134.20	Лэуихэм я унэ!
PSA.134.20	Зиусхьэным щӀыхь хуэфщӀ.
PSA.134.20	Зиусхьэным фӀэлӀыкӀ хузиӀэхэм
PSA.134.20	Зиусхьэным щӀыхь хуэфщӀ.
PSA.134.21	Ерусалим зи псэупӀэ Зиусхьэным
PSA.134.21	Цион къалэм фыдэту
PSA.134.21	щӀыхьышхуэ хуэфщӀ.
PSA.134.21	Зиусхьэным щӀыхь хуэфщӀ.
PSA.135.1	Зиусхьэным щӀыхь хуэфщӀ, Ар фӀыщ,
PSA.135.1	мыкӀуэдыжынщ Абы и лъагъуныгъэр.
PSA.135.2	Тхьэхэм я Тхьэжым щӀыхь хуэфщӀ,
PSA.135.2	мыкӀуэдыжынщ Абы и лъагъуныгъэр.
PSA.135.3	Зиусхьэнхэм я Зиусхьэныжым щӀыхь хуэфщӀ,
PSA.135.3	мыкӀуэдыжынщ Абы и лъагъуныгъэр;
PSA.135.4	Зи закъуэу Ӏуэхушхуэ щӀагъуэхэр
PSA.135.4	зэфӀэзыхын зылъэкӀым –
PSA.135.4	мыкӀуэдыжынщ Абы и лъагъуныгъэр;
PSA.135.5	акъылыфӀагъэкӀэ уафэхэр къэзыгъэщӀам –
PSA.135.5	мыкӀуэдыжынщ Абы и лъагъуныгъэр;
PSA.135.6	щӀыгур псыхэм тезыгъэувам –
PSA.135.6	мыкӀуэдыжынщ Абы и лъагъуныгъэр;
PSA.135.7	къэзыгъэнэху ин дыдэхэр къэзыгъэщӀам –
PSA.135.7	мыкӀуэдыжынщ Абы и лъагъуныгъэр;
PSA.135.8	дыгъэр – махуэр зэригъэкӀуэну,
PSA.135.8	мыкӀуэдыжынщ Абы и лъагъуныгъэр;
PSA.135.9	мазэр, вагъуэхэр зэрагъэкӀуэну, жэщыр –
PSA.135.9	мыкӀуэдыжынщ Абы и лъагъуныгъэр;
PSA.135.10	мысыр щыпэлъхухэр игъэкӀуэду –
PSA.135.10	мыкӀуэдыжынщ Абы и лъагъуныгъэр;
PSA.135.11	израил лъэпкъыр Мысырым къизышыжам –
PSA.135.11	мыкӀуэдыжынщ Абы и лъагъуныгъэр;
PSA.135.12	Ӏэ быдэкӀэ, Ӏэ лъэщкӀэ ар зыщӀам –
PSA.135.12	мыкӀуэдыжынщ Абы и лъагъуныгъэр;
PSA.135.13	Хы Плъыжьыр зэгуэзыгъэкӀам –
PSA.135.13	мыкӀуэдыжынщ Абы и лъагъуныгъэр;
PSA.135.14	Израил абы пхрызышам –
PSA.135.14	мыкӀуэдыжынщ Абы и лъагъуныгъэр;
PSA.135.15	Хы Плъыжьым фирхьэунри
PSA.135.15	абы и дзэри хэзыдзам –
PSA.135.15	мыкӀуэдыжынщ Абы и лъагъуныгъэр;
PSA.135.16	и цӀыху лъэпкъыр губгъуэ нэщӀым
PSA.135.16	пхрызышам –
PSA.135.16	мыкӀуэдыжынщ Абы и лъагъуныгъэр;
PSA.135.17	пащтыхьышхуэхэр зыгъэкӀуэдам –
PSA.135.17	мыкӀуэдыжынщ Абы и лъагъуныгъэр;
PSA.135.18	зыукӀам пащтыхь цӀэрыӀуэхэр –
PSA.135.18	мыкӀуэдыжынщ Абы и лъагъуныгъэр;
PSA.135.19	эморхэм я пащтыхь Сихон зыукӀам –
PSA.135.19	мыкӀуэдыжынщ Абы и лъагъуныгъэр;
PSA.135.20	башанхэм я пащтыхьу Ог зи цӀэр зыукӀам –
PSA.135.20	мыкӀуэдыжынщ Абы и лъагъуныгъэр;
PSA.135.21	абыхэм я щӀыгур Ӏыхьэу зытам –
PSA.135.21	мыкӀуэдыжынщ Абы и лъагъуныгъэр;
PSA.135.22	израил цӀыхухэу и ӀурыщӀэхэм
PSA.135.22	Ӏыхьэ яхуэзыщӀам –
PSA.135.22	мыкӀуэдыжынщ Абы и лъагъуныгъэр;
PSA.135.23	щхьэкӀуэ къыдах щыхъум
PSA.135.23	дэ зигу дыкъэкӀыжам –
PSA.135.23	мыкӀуэдыжынщ Абы и лъагъуныгъэр;
PSA.135.24	ди бийхэм дакъыӀэщӀэзыхам –
PSA.135.24	мыкӀуэдыжынщ Абы и лъагъуныгъэр;
PSA.135.25	пкъынэ-лынэу щыӀэр зыгъашхэм –
PSA.135.25	мыкӀуэдыжынщ Абы и лъагъуныгъэр;
PSA.135.26	щӀыхь хуэфщӀ уафэхэм я Тхьэм –
PSA.135.26	мыкӀуэдыжынщ Абы и лъагъуныгъэр.
PSA.136.1	Бавилэн хэкум и псы Ӏуфэхэм,
PSA.136.1	Цион къалэр дигу къыщыкӀыжым,
PSA.136.1	дыщыгъуащ дэ, абдеж дыщысу.
PSA.136.2	Абдеж къыщыкӀ пхъэщабэхэм
PSA.136.2	дэ фӀэддзащ ди пшынэ дыкъуакъуэхэр.
PSA.136.3	Гъэр дызыщӀахэм – уэрэд яжетӀэну,
PSA.136.3	егъэзыгъэу дызыгъэпсэухэр
PSA.136.3	дгъэгуфӀэнхэу къыджаӀащ:
PSA.136.3	«КъыджефӀэ Цион уэрэдхэм щыщ».
PSA.136.4	Зиусхьэным и уэрэд хамэ щӀыгум
PSA.136.4	сыт щхьэкӀэ дэ щыжытӀэну?
PSA.136.5	Ерусалим, усщыгъупщэмэ,
PSA.136.5	си Ӏэ ижьыр прегъукӀ.
PSA.136.6	Си бзэгур си джийм иреубыд,
PSA.136.6	сигу уимылъынумэ,
PSA.136.6	Ерусалим я нэхъ гуфӀэгъуэу сымылъытэнумэ.
PSA.136.7	Ерусалим щаубыда махуэм
PSA.136.7	эдом цӀыхухэм абы иращӀар
PSA.136.7	уигу игъэлъ, Зиусхьэн.
PSA.136.7	«Зэхэвгъэщащэ, зэхэфкъутэ
PSA.136.7	лъабжьэм нэсу» жаӀэурэ.
PSA.136.8	Бабилэн зыхъунщӀа!
PSA.136.8	Уэ къыдэпщӀам хуэфащэр
PSA.136.8	уэзыгъэпшыныжынур насыпыфӀэщ!
PSA.136.9	НасыпыфӀэщ, уэ уи сабийхэр ищтэу,
PSA.136.9	зыукӀынухэр, мывэм ириудэкӀыурэ!
PSA.137.1	Сигу псомкӀи щӀыхь пхузощӀ
PSA.137.1	тхьэхэм я пащхьэм уэрэд щыпхужызоӀэ;
PSA.137.2	Уи унэшхуэ лъапӀэм зыхуэзгъэзауэ,
PSA.137.2	щхьэщэ пхузощӀ,
PSA.137.2	мыкӀуэдыжын лъагъуныгъэу пхэлъымрэ
PSA.137.2	уи щыпкъагъэмрэ папщӀэ
PSA.137.2	уи цӀэм щӀыхь хузощӀ:
PSA.137.2	сыту жыпӀэмэ щыӀэ псоми нэхърэ
PSA.137.2	Уэ уи цӀэрэ уи псалъэрэ
PSA.137.2	нэхъ лъагэу къэпӀэтащ.
PSA.137.3	Сыныщоджэ махуэм
PSA.137.3	Уэ сыкъыхэпхащ
PSA.137.3	си гуащӀэм хэбгъэхъуащ.
PSA.137.4	Уи псалъэхэр щызэхахкӀэ, Зиусхьэн,
PSA.137.4	щӀым тет пащтыхь псоми
PSA.137.4	Уэ щӀыхь къыпхуащӀынщ,
PSA.137.5	уэрэд хужаӀэнщ Зиусхьэным и гъуэгухэми,
PSA.137.5	Зиусхьэным и щӀыхьыр ин дыдэщ.
PSA.137.6	Зиусхьэныр лъагэщ,
PSA.137.6	цӀыху къызэрыгуэкӀми хуэгумащӀэщ,
PSA.137.6	пагэри жыжьэ ещӀ.
PSA.137.7	Къиныгъэм сыкъаухъуреихьмэ,
PSA.137.7	си псэр къэпхъумэнщ,
PSA.137.7	си бийхэм я губжьым уи Ӏэр тепшиенщ,
PSA.137.7	сэ Уэ Ӏэ ижьым къиныпӀэм сыкърешыж.
PSA.137.8	Зиусхьэным гухэлъу къысхуиӀэр
PSA.137.8	къысхуищӀэнщ,
PSA.137.8	мыкӀуэдыжын уи лъагъуныгъэр щыӀэнщ
PSA.137.8	игъащӀэкӀэ, Зиусхьэн,
PSA.137.8	Уэ къэбгъэхъуа лъэпкъыр гум иумыгъэху.
PSA.138.1	Зиусхьэн! Уэ сыбгъэунэхуащ, сыкъыбощӀэ.
PSA.138.2	СызыщытӀысри сыкъыщытэджыжри
PSA.138.2	Уэ уощӀэ.
PSA.138.2	Си гупсысэхэр жыжьэу къыбощӀэ.
PSA.138.3	СызекӀуэми, зызгъэпсэхуми,
PSA.138.3	Уэ къыздыбощӀэ сэ.
PSA.138.3	Си гъуэгу псоми уащыгъуазэщ Уэ.
PSA.138.4	Си бзэгупэм къэмыса псалъэр
PSA.138.4	Уэ, Зиусхьэн, ӀупщӀ дыдэу зэхыбощӀыкӀ.
PSA.138.5	Сыкъэбухъуреихьауэ си ужькӀи сяпэкӀи,
PSA.138.5	уи ӀэкӀэ сыкъыбохъумэ.
PSA.138.6	СфӀэгъэщӀэгъуэн дыдэщ Уэ зэхэщӀыкӀыу
PSA.138.6	къысхууиӀэр –
PSA.138.6	куущ, сылъэӀэсын слъэкӀыркъым.
PSA.138.7	Уи пащхьэ сикӀыу, дэнэ сыкӀуэн,
PSA.138.7	уи нэгу сыщӀэкӀыу, дэнэ сыжэн?
PSA.138.8	Уафэм сыдэкӀуейми, абы ущыӀэщ;
PSA.138.8	хьэдрыхэ сихьэми, абыи ущыӀэщ.
PSA.138.9	Нэхущым и дамэхэр къэсщтауэ,
PSA.138.9	хым и гъунэм сыщетӀысэхми,
PSA.138.10	абыи уи Ӏэм сыкъыщришэкӀынущ,
PSA.138.10	уи Ӏэ ижьым сыкъыщиӀыгъынущ.
PSA.138.11	«КӀыфӀым срегъэпщкӀу,
PSA.138.11	кӀыфӀ ирехъу нэхунэу сызыхэтыр»,
PSA.138.11	жысӀэми,
PSA.138.12	кӀыфӀым сыпфӀигъэпщкӀун лъэкӀынукъым,
PSA.138.12	махуэм хуэдэу, жэщри нэхунущ.
PSA.138.12	КӀыфӀри нэхунэм хуэдэщ УэркӀэ.
PSA.138.13	Сыту жыпӀэмэ Уэ бгъэпсащ си кӀуэцӀ илъхэр,
PSA.138.13	си анэ и ныбэ силъурэ сыбгъэпсащ.
PSA.138.14	ЩӀыхь пхузощӀ, сыту жыпӀэмэ
PSA.138.14	щӀагъуэ дыдэу сыбгъэпсащ.
PSA.138.14	ЩӀагъуэ дыдэщ уи ӀуэхущӀагъэхэр,
PSA.138.14	ирикъуу сызэхыбощӀыкӀ.
PSA.138.15	СыкъэбгъэщӀ щыхъум,
PSA.138.15	Уэ ныбэ кӀуэцӀым сыщрищӀэм
PSA.138.15	щэхуу сыщызэхэплъхьэ щыхъум,
PSA.138.15	си Ӏэпкълъэпкъыр УэркӀэ Ӏэрыхуащ.
PSA.138.16	ГъэпсыкӀэ зимыӀэ си Ӏэпкълъэпкъыр
PSA.138.16	Уэ уи нэхэм ялъэгъуащ,
PSA.138.16	сэр папщӀэ бгъэнэхуа махуэ псори,
PSA.138.16	абыхэм ящыщ щымыӀэххами,
PSA.138.16	Уэ уи тхылъым иптхакӀэт.
PSA.138.17	Сыту хэӀэтыкӀа, ди Тхьэ,
PSA.138.17	уи гухэлъхэр,
PSA.138.17	абыхэм я бжьыгъэри сыту куэд хъурэ!
PSA.138.18	Ахэр къэслъытэну сыхуежьэмэ,
PSA.138.18	пшахъуэм нэхърэ нэхъыбэщ;
PSA.138.18	сыкъэушыжми
PSA.138.18	Уэ сыпщӀыгъущ.
PSA.138.19	ЦӀыху бзаджэхэр бгъэкӀуэдатэмэ,
PSA.138.19	Уэ, ди Тхьэ!
PSA.138.19	Лъым щӀэнэцӀхэм
PSA.138.19	спэжыжьэ защӀэтэми!
PSA.138.20	БзаджагъэкӀэ Уэ къыппегъуэкӀыу
PSA.138.20	мэпсалъэ ахэр;
PSA.138.20	гухэлъ Ӏей яӀэу,
PSA.138.20	зыкъаӀэт уи бийхэм.
PSA.138.21	Зиусхьэн, Уэ укъэзылъагъу мыхъухэр
PSA.138.21	жагъуэгъу сщӀакъэ!
PSA.138.21	ЗыкъыппэзыӀэтхэм нэмыплъ естыркъэ?
PSA.138.22	ЛъэкӀыныгъэу сиӀэмкӀэ согъэжэгъуэгъу,
PSA.138.22	си бийщ ахэр.
PSA.138.23	Сыгъэунэху, Зиусхьэн,
PSA.138.23	сигу зытет зэгъащӀэ;
PSA.138.23	къызэплъакӀуи,
PSA.138.23	си гупсысэхэр зэгъащӀэ.
PSA.138.24	Гъуэгу шынагъуэ сытетмэ, къеплъи,
PSA.138.24	мыкӀуэдыжын гъуэгу сытегъэхьэ.
PSA.139.1	ЦӀыху бзаджэхэм сащыхъумэ, Зиусхьэн;
PSA.139.1	сащыхъумэ залымыгъэ зезыхьэ цӀыхухэм.
PSA.139.2	Абыхэм ягукӀэ бзаджагъэ къагупсыс;
PSA.139.2	махуэ къэс зэщыхьэнхэу,
PSA.139.2	цӀыхухэр зэщӀагъаплъэ.
PSA.139.3	Я бзэгур ягъэжан, блэ хуэдэ;
PSA.139.3	блэм и щхъухьыр я бзэгум хэлъщ.
PSA.139.4	СаӀэщӀумыгъахуэ, Зиусхьэн, бзаджащӀэхэм,
PSA.139.4	залымыгъэ зезыхьэу,
PSA.139.4	сыщагъэуэн зигу илъхэм сащыхъумэ.
PSA.139.5	ЗыкъызыфӀэщӀыжхэм убыдыпӀэхэр
PSA.139.5	схуагъэпщкӀуащ,
PSA.139.5	хъыхэр къысхуагъэӀэгъуащ,
PSA.139.5	гъуэгу Ӏуфэхэм лъэхъу щрадзащ абыхэм.
PSA.139.6	Зиусхьэным жесӀащ сэ: «Уэ узи-Тхьэщ»;
PSA.139.6	къызэхэх, Зиусхьэн, си тхьэлъэӀу макъ!
PSA.139.7	Зиусхьэн, си Зиусхьэн, си хъумакӀуэ лъэщ!
PSA.139.7	Тажым хуэдэу,
PSA.139.7	сыкъэпхъумащ зауэм щыгъуэ.
PSA.139.8	ЗыщӀэхъуэпсыр йомыт цӀыху бзаджэм,
PSA.139.8	Зиусхьэн;
PSA.139.8	гухэлъ бзаджэу ищӀар къыдумыгъэхъу,
PSA.139.8	зыкъыфӀэщӀыжынущи.
PSA.139.9	Сыкъэзыувыхьахэм я щхьэ къаӀэтащи,
PSA.139.9	я бзэгум и Ӏеягъэр езыхэм ятрехуэж.
PSA.139.10	Ятрехуэ абыхэм мафӀэ дэпхэр,
PSA.139.10	мафӀэм хрехуэ,
PSA.139.10	щыхупӀэ куухэм ирехуэх,
PSA.139.10	къыдэмыкӀыжынхэу.
PSA.139.11	Бзэгузехьэм и Ӏуэху
PSA.139.11	щӀыгум къыщыдремыхъу;
PSA.139.11	залымыгъэ зезыхьэр
PSA.139.11	и бзаджагъэм трекӀуэдэж.
PSA.139.12	СощӀэ, хэутэн ящӀахэр
PSA.139.12	Зиусхьэным и хьэкум иухеинщ,
PSA.139.12	тхьэмыщкӀэхэм папщӀэ захуагъэр
PSA.139.12	Абы игъэпсынщ.
PSA.139.13	Щрет апхуэдэу!
PSA.139.13	Щыпкъагъэ зигу илъхэм
PSA.139.13	щӀыхь хуащӀынщ уи цӀэм;
PSA.139.13	гупцӀанэхэр щыпсэунщ уи пащхьэ.
PSA.140.1	Зиусхьэн! Сыноджэ уэ, къыздэӀэпыкъу;
PSA.140.1	щӀэхыу къэс си деж, си тхьэлъэӀу къызэхэх,
PSA.140.1	сыноджэ щыхъукӀэ.
PSA.140.2	Жьэрымэ гурыхьым хуэдэу
PSA.140.2	уи пащхьэ ирехьэ си тхьэлъэӀур;
PSA.140.2	си Ӏэр къызэрыпхуэсӀэтыр
PSA.140.2	си пщыхьэщхьэ къурмэн хуэдэ ирехъу.
PSA.140.3	Зиусхьэн, си бзэм ӀункӀыбзэ ети,
PSA.140.3	си Ӏупэр быдэу убыд;
PSA.140.4	ЩӀэпхъаджагъэ зезыхьэ цӀыхухэм сащӀыгъуу
PSA.140.4	бзаджагъэ щӀэным зестыну
PSA.140.4	си гур думыгъэхьэх,
PSA.140.4	абыхэм я ефэ-ешхэшхуэм щыщ
PSA.140.4	Ӏыхьэ къысӀуумыгъахуэ.
PSA.140.5	Срегъэпшынэж щыпкъагъэ зиӀэ цӀыхум:
PSA.140.5	ар гущӀэгъущ,
PSA.140.5	къыщӀрегъэщ абы си къуаншагъэ;
PSA.140.5	ар си щхьэм къемыгуэуэн дагъэ дэгъуэщ;
PSA.140.5	ауэ си лъэӀухэр
PSA.140.5	абыхэм я бзаджагъэм поув.
PSA.140.6	Абыхэм я пашэхэр
PSA.140.6	бгы задэм кърадзыхауэ,
PSA.140.6	зэтеджэлауэ зэхэлъщ,
PSA.140.6	ялъагъу си псалъэхэр зэрыщыпкъэр.
PSA.140.7	ЩӀыгур зэгуаупщӀыкӀыурэ,
PSA.140.7	дызэхагъэщащэм хуэдэщ;
PSA.140.7	ди къупщхьэхэр хьэдрыхэ
PSA.140.7	жьэпкъым жьэдолъалъэ.
PSA.140.8	Ауэ уи деж, Зиусхьэн,
PSA.140.8	Зиусхьэн, сыноплъэ;
PSA.140.8	щхьэегъэзыпӀэу уи деж сынокӀуэ,
PSA.140.8	утыкум си закъуэу сыкъыумынэ.
PSA.140.9	Сэр папщӀэ ягъэува лъахъэм сыщыхъумэ,
PSA.140.9	бзаджащӀэхэм я лъэхъум.
PSA.140.10	БзаджащӀэхэр зырызыххэурэ
PSA.140.10	ирехуэж я хъым,
PSA.140.10	сэ сщхьэщыкӀыурэ.
PSA.141.1	МакъышхуэкӀэ зыхузогъазэ сэ Зиусхьэным,
PSA.141.1	си макъкӀэ солъэӀу Абы;
PSA.141.2	къыщысӀуэтащ Абы и пащхьэ си тхьэусыхафэр;
PSA.141.2	нахуэ хуэсщӀащ си гухэщӀыр.
PSA.141.3	Си псэм хулъэмыкӀыж щыхъукӀэ,
PSA.141.3	уи нэӀэ си гъуэгум къытетщ Уэ.
PSA.141.3	Абыхэм щэхуу
PSA.141.3	си гъуэгум хъы къытрагъэуващ.
PSA.141.4	Ижьырабгъу лъэныкъуэмкӀэ соплъэ,
PSA.141.4	ауэ зыми гу къыслъитэркъым сэ;
PSA.141.4	щхьэегъэзыпӀэ сиӀэжкъым,
PSA.141.4	зы цӀыхуми сыкъридзэжыркъым.
PSA.141.5	Сыноджэ Уэ, Зиусхьэн,
PSA.141.5	жызоӀэ: «СэркӀэ щхьэегъэзыпӀэу,
PSA.141.5	псэ зыӀутым я дунейм сытетыху,
PSA.141.5	Уэращ сызыхуэныкъуэр».
PSA.141.6	Си гухэщӀ макъым къедэӀу,
PSA.141.6	гуащӀаджэ сыхъуащ;
PSA.141.6	сащыхъумэ сыкъезыхуэкӀхэм –
PSA.141.6	сэр нэхърэ нэхъ гуащӀэшхуэщ ахэр.
PSA.141.7	Уи цӀэм щӀыхь хуэсщӀын папщӀэ,
PSA.141.7	сыкъишыж хьэпсым.
PSA.141.7	Щыпкъагъэ зиӀэхэр,
PSA.141.7	фӀыгъуэу къысхуэпщӀам щхьэкӀэ,
PSA.141.7	къыщызэруугъуеинущ си деж.
PSA.142.1	Зиусхьэн, си тхьэлъэӀу къызэхэх;
PSA.142.1	уи щыпкъагъэкӀэ къедэӀу си лъэӀум;
PSA.142.1	щыпкъэу уиӀэмкӀэ зыкъысхуэгъазэ,
PSA.142.2	срыуиӀурыщӀэщи,
PSA.142.2	хьэкум къыстумыщӀыхь,
PSA.142.2	сыту жыпӀэмэ псэухэм ящыщ
PSA.142.2	Уэ уи пащхьэ хей щыхъунукъым.
PSA.142.3	Бийр си ужь итщ,
PSA.142.3	си гъащӀэр щӀым хиутащ;
PSA.142.3	куэд щӀауэ лӀахэм яхуэдэу
PSA.142.3	кӀыфӀым сыщыпсэуну сищӀащ;
PSA.142.4	Аращ, гукӀуэдыгъуэ щӀыпӀэ ситщ,
PSA.142.4	гууэ сиӀэри, щтэм къыхэкӀыу, бзагуэ хъуащ.
PSA.142.5	Сигу къокӀыж пасэрей махуэхэр,
PSA.142.5	согупсыс уи ӀуэхущӀагъэ псоми,
PSA.142.5	уэ уи ӀэкӀэ блэжьа Ӏуэхухэр
PSA.142.5	сигукӀэ зэхызоху сэ.
PSA.142.6	Си Ӏэхэр ныпхузоший Уэ;
PSA.142.6	псы хуэлӀа щӀыгум хуэдэу,
PSA.142.6	си псэр къыпщӀохъуэпс.
PSA.142.7	ЩӀэхыу зыкъысхуэгъазэ, Зиусхьэн;
PSA.142.7	си гум хулъэкӀыжыркъым;
PSA.142.7	хьэдрыхэ кӀуэжхэм хуэдэ
PSA.142.7	сымыхъун щхьэкӀэ,
PSA.142.7	уи нэгу сщумыгъэпщкӀу.
PSA.142.8	Уи лъагъуныгъэ мыкӀуэдыжым и хъыбар
PSA.142.8	пщэдджыжьым зэхэзгъэх,
PSA.142.8	сыту жыпӀэмэ сыпщогугъ.
PSA.142.8	СызэрыкӀуэн хуей гъуэгур сыгъащӀэ,
PSA.142.8	сыту жыпӀэмэ си гур Уэ пхузэӀузох.
PSA.142.9	Си бийхэм саӀэщӀэх, Зиусхьэн;
PSA.142.9	щхьэегъэзыпӀэу уи деж сынокӀуэ.
PSA.142.10	ПфӀэигъуэр згъэзэщӀэну сыгъасэ,
PSA.142.10	Уэращ си Тхьэр;
PSA.142.10	Уэ уи Псэ ЛъапӀэм и фӀыгъэкӀэ
PSA.142.10	гъуэгу занщӀэ-захуэм сришэ.
PSA.142.11	Уи цӀэм и хьэтыркӀэ, Зиусхьэн, сыкъегъэл;
PSA.142.11	щыпкъагъэу зепхьэмкӀэ
PSA.142.11	къиныпӀэм сыкъишыж.
PSA.142.12	МыкӀуэдыж лъагъуныгъэу пхэлъымкӀэ
PSA.142.12	си бийхэр зэтеукӀэ,
PSA.142.12	къыспэув псори гъэкӀуэд,
PSA.142.12	сэ срыуиӀурыщӀэри.
PSA.143.1	Сыкъэзыхъумэ абрэмывэу Зиусхьэным
PSA.143.1	щӀыхь хузощӀ,
PSA.143.1	си Ӏэхэр – зауэм,
PSA.143.1	си Ӏэпхъуамбэхэр – бэнэныгъэм
PSA.143.1	хуэзыгъасэм;
PSA.143.2	Езыращ лъагъуныгъэ мыкӀуэдыж
PSA.143.2	къысхуэзыщӀыр,
PSA.143.2	быдапӀэу икӀи хъумапӀэу сиӀэр,
PSA.143.2	сыхэзышыжыр, мэӀу къысхуэхъур,
PSA.143.2	щхьэегъэзыпӀэу сиӀэр;
PSA.143.2	цӀыху лъэпкъхэр схуэӀурыщӀэну
PSA.143.2	Абы си Ӏэ кърелъхьэ.
PSA.143.3	Зиусхьэн! Сыт лӀэужьыгъуэ цӀыхур –
PSA.143.3	Уэ уи нэӀэ абы тебгъэтыну,
PSA.143.3	цӀыхум и къуэри –
PSA.143.3	Уэ абы уегупсысыну?
PSA.143.4	ЦӀыхур жьы мащӀэм ещхьщ,
PSA.143.4	абы и махуэхэр
PSA.143.4	ныбжь кӀуэдыжым хуэдэщ.
PSA.143.5	Зиусхьэн! Уи уафэхэр къэӀуби, къех!
PSA.143.5	ЯтеӀэби къущхьэхэм,
PSA.143.5	ахэр зэщӀищтэнщ Ӏугъуэм;
PSA.143.6	уафэхъуэпскӀыр къэгъэлыди,
PSA.143.6	уи бийхэр зэбгрыху;
PSA.143.6	уи шабзэшэхэр утӀыпщи,
PSA.143.6	ахэр зэбгрыху.
PSA.143.7	Уи Ӏэр лъагапӀэм къешиехи,
PSA.143.7	сыкъегъэл, псыбэм сыхэшыжи;
PSA.143.7	хамэ цӀыхухэм саӀэщӀэхыж,
PSA.143.8	мыхъумыщӀэхэр зи жьэм къыжьэдэкӀхэу,
PSA.143.8	тхьэлъанэ ящӀми, пцӀы зыупсхэм.
PSA.143.9	Ди Тхьэ, пхужысӀэнщ уэрэдыщӀэ,
PSA.143.9	бзэпсипщ зэрылъ пшынэ дыкъуакъуэмкӀэ
PSA.143.9	сэ уэрэд пхужезгъэӀэнщ.
PSA.143.10	Уэ, пащтыхьхэм текӀуэныгъэр езытым,
PSA.143.10	уи ӀурыщӀэ Даут къезыгъэлам;
PSA.143.11	джатэ залымым сыщыхъуми,
PSA.143.11	хамэ цӀыхухэм саӀэпыхыж,
PSA.143.11	мыхъумыщӀэхэр зи жьэм къыжьэдэкӀхэу,
PSA.143.11	тхьэлъанэ ящӀми, пцӀы зыупсхэм.
PSA.143.12	КъэкӀыгъэхэр я хэхъуэгъуэ пӀалъэм
PSA.143.12	зэрызэхэкӀыжым хуэдэу
PSA.143.12	ди къуэхэр ирехъу,
PSA.143.12	ди пхъухэр – пщы сэрейхэм щӀэт
PSA.143.12	пкъо ишахэм хуэдэ.
PSA.143.13	Гъавэр ярыз ди гуэнхэр
PSA.143.13	ирехъу, гъэнщӀауэ;
PSA.143.13	ди мэлхэр щэрэ мину иребагъуэ;
PSA.143.13	ди хъупӀэхэм минипщӀхэу иребэгъухь.
PSA.143.14	Дивхэр земыкӀуэжыфу пшэр ирехъу;
PSA.143.14	ди уэрамхэм хъунщӀи, дыгъуи,
PSA.143.14	гухэщӀ макъи дремыт.
PSA.143.15	НасыпыфӀэщ зи Ӏуэхур абы тет лъэпкъыр.
PSA.143.15	НасыпыфӀэщ цӀыху лъэпкъыу
PSA.143.15	Зиусхьэныр Тхьэуэ зиӀэр.
PSA.144.1	Сэ уи щӀыхь сӀуэтэнщ,
PSA.144.1	си Тхьэу си пащтыхь,
PSA.144.1	лӀэщӀыгъуэм лӀэщыгъуэр кӀэлъыкӀуэу,
PSA.144.1	уи цӀэм щӀыхь хуэсщӀынщ.
PSA.144.2	Сыт хуэдэ махуи щӀыхь пхуэсщӀынщ,
PSA.144.2	лӀэщӀыгъуэм лӀэщӀыгъуэр кӀэлъыкӀуэу,
PSA.144.2	уи цӀэм щӀыхь хуэсщӀынщ.
PSA.144.3	Ин дыдэщ Зиусхьэныр,
PSA.144.3	щӀыхьышхуэри хуэфащэщ;
PSA.144.3	Абы и инагъыр зыхуэдизыр
PSA.144.3	къызыфӀэбгъэщӀын плъэкӀынукъым.
PSA.144.4	Зы щӀэблэм адрей щӀэблэм хуиӀуэтэжынщ
PSA.144.4	Уэ уи ӀэщӀагъэхэм я щӀыхьыр;
PSA.144.4	уи Ӏуэхушхуэ гъэщӀэгъуэнхэм я хъыбар
PSA.144.4	зэлъащӀысынщ.
PSA.144.5	Сэ уи инагъым и щӀыхь лъагэмрэ
PSA.144.5	уи Ӏуэху щӀагъуэхэмрэ сегупсысынщ.
PSA.144.6	Ӏуэху шынагъуэу Уэ зэфӀэпхахэм
PSA.144.6	я лъэкӀыныгъэшхуэм и хъыбар
PSA.144.6	яӀуэтэнщ цӀыхухэм,
PSA.144.6	сэри Уэ уи инагъым и хъыбар
PSA.144.6	зэлъезгъэщӀысынщ.
PSA.144.7	Уэ зыхуэдэ щымыӀэу пхэлъ фӀыгъэшхуэр
PSA.144.7	цӀыхухэм ягъэӀунщ,
PSA.144.7	Уэ щыпкъагъэу пхэлъри
PSA.144.7	уэрэду жаӀэнщ.
PSA.144.8	Хьэлэлщ, гущӀэгъущӀщ Зиусхьэныр,
PSA.144.8	щӀэх мыгубжьу,
PSA.144.8	лъагъуныгъэ мыкӀуэдыж хэлъщ Абы.
PSA.144.9	Псоми яхуэфӀщ Зиусхьэныр,
PSA.144.9	Абы къигъэщӀа псоми
PSA.144.9	яхуещӀ гущӀэгъу.
PSA.144.10	КъэбгъэщӀауэ псэ зыӀут псоми
PSA.144.10	щӀыхь къыпхуащӀынщ, Зиусхьэн,
PSA.144.10	уи цӀыху лъапӀэхэм я жьэм
PSA.144.10	уи щӀыхь жьэдэлъынщ.
PSA.144.11	Уи тепщэныгъэшхуэм и щӀыхьым
PSA.144.11	и хъыбар яӀуэтэнщ,
PSA.144.11	лъэкӀыныгъэ ину пхэлъыр
PSA.144.11	яӀуэтэнщ,
PSA.144.12	лъэкӀыныгъэ ин зыхэлъ уи ӀэщӀагъэхэри
PSA.144.12	щӀыхь зыпылъу,
PSA.144.12	уи тепщэныгъэшхуэр зэрыинри
PSA.144.12	цӀыхум и къуэхэм ящӀэн папщӀэ.
PSA.144.13	Уэ уи тепщэныгъэшхуэр мыкӀуэдыжын
PSA.144.13	тепщэныгъэшхуэщ.
PSA.144.13	Уэ тепщэныгъэшхуэм лӀэужь псори
PSA.144.13	зэлъищӀысынщ.
PSA.144.13	Зиусхьэныр и псалъэ псоми хуэщыпкъэщ,
PSA.144.13	и ӀуэхущӀагъэ псоми фӀыгъэшхуэ хэлъщ.
PSA.144.14	ЕщӀа псоми Зиусхьэным защӀегъакӀуэ,
PSA.144.14	гугъуехьым иухуа псори
PSA.144.14	Абы зыпкъ ирегъэувэж.
PSA.144.15	Къыпщыгугъыу къоплъ псори
PSA.144.15	шхын ябот абыхэм игъуэм.
PSA.144.16	Уи Ӏэр къызэӀыбохри,
PSA.144.16	псэ зыпыт псоми
PSA.144.16	зыхуэныкъуэр ябогъэгъуэт.
PSA.144.17	Зиусхьэныр, захуагъэ хэлъу,
PSA.144.17	и гъуэгу псоми тетщ,
PSA.144.17	Абы и Ӏуэху псоми
PSA.144.17	фӀыгъуэ яхэлъщ.
PSA.144.18	Зыхуэзыгъазэхэм, щыпкъагъэ
PSA.144.18	хуизыӀэхэм,
PSA.144.18	гупцӀанагъэкӀэ къеджэхэм
PSA.144.18	псоми япэблагъэщ Зиусхьэныр.
PSA.144.19	ФӀэлӀыкӀ хуизыӀэхэм зыхуэныкъуэр
PSA.144.19	яхуещӀэ,
PSA.144.19	я гухэщӀ макъ зэхех,
PSA.144.19	кърегъэл ахэр.
PSA.144.20	Зиусхьэныр фӀыуэ зылъагъу псори
PSA.144.20	къехъумэ Абы,
PSA.144.20	цӀыху бзаджэ псори
PSA.144.20	лъапсэкӀуэд ищӀынущ Абы.
PSA.144.21	Си жьэм жиӀэнщ
PSA.144.21	Зиусхьэным и щӀыхь,
PSA.144.21	сыт пкъынэ-лыни игъащӀэкӀэ
PSA.144.21	щӀыхь хурещӀ
PSA.144.21	Абы и цӀэ лъапӀэм.
PSA.145.1	Зиусхьэным щӀыхь хуэфщӀ.
PSA.145.1	Зиусхьэным, сигу, щӀыхь хуэщӀ.
PSA.145.2	Сыпсэуху, щӀыхь хуэсщӀынщ Зиусхьэным;
PSA.145.2	сэ сыпсэуху,
PSA.145.2	Зиусхьэным щӀыхь уэрэд хужысӀэнщ.
PSA.145.3	Тепщэныгъэ зиӀэхэм фащымыгугъ,
PSA.145.3	цӀыхум и къуэхэу дэӀэпыкъуэгъу хъун
PSA.145.3	зылъэмыкӀынухэм.
PSA.145.4	И псэр хокӀри,
PSA.145.4	абы и щӀыгу егъэзэж;
PSA.145.4	и гухэлъхэр мэкӀуэдыж а махуэм.
PSA.145.5	НасыпыфӀэщ Екъуб и Тхьэр
PSA.145.5	зи дэӀэпыкъуэгъур,
PSA.145.5	Зиусхьэну и Тхьэм щыгугъыр,
PSA.145.6	уафэр, щӀылъэр, хыр –
PSA.145.6	а псоми щыӀэр къэзыгъэщӀауэ,
PSA.145.6	щыпкъэныгъэр игъащӀэкӀэ зыхэлъыр,
PSA.145.7	яужьыгуахэм я хьэкъ
PSA.145.7	езыгъэгъуэту,
PSA.145.7	мэжэщӀалӀэхэм щӀакхъуэ езытыр.
PSA.145.7	Хьэпсым исхэр щхьэхуит
PSA.145.7	ещӀыж Зиусхьэным;
PSA.145.8	нэфхэр къегъэплъэж Зиусхьэным,
PSA.145.8	къиным иухуахэр
PSA.145.8	зыпкъ ирегъэувэж Зиусхьэным;
PSA.145.8	къыхуэщыпкъэхэр фӀыуэ елъагъу Абы.
PSA.145.9	Яхуосакъ хэхэсхэм Зиусхьэныр,
PSA.145.9	фызабэм, зеиншэм доӀэпыкъу;
PSA.145.9	ауэ цӀыху бзаджэхэм я гъуэгу кӀуэдыпӀэм хуегъазэ.
PSA.145.10	Уэ, Цион къалэ, Зиусхьэным, уи Тхьэм,
PSA.145.10	иӀыгъынщ тепщэныгъэр игъащӀэкӀэ –
PSA.145.10	щӀэблэм щӀэблэр кӀэлъыкӀуэу.
PSA.145.10	ЩӀыхьыр ейщ Зиусхьэным!
PSA.146.1	Зиусхьэным щӀыхь хуэфщӀ,
PSA.146.1	фӀыщ ди Тхьэм уэрэд хужытӀэныр,
PSA.146.1	сыту жыпӀэмэ ар гуапэщ –
PSA.146.1	Абы хуэфащэ щӀыхьыр тӀуэтэныр.
PSA.146.2	Зиусхьэным Ерусалим егъэувыж,
PSA.146.2	еугъуеиж Израил ирахуахэр.
PSA.146.3	Зигу кӀуэдахэр Абы егъэхъуж,
PSA.146.3	абыхэм я гухэщӀ-гукъеуэхэм йоӀэзэ.
PSA.146.4	Вагъуэхэм я бжыгъэр къигъэнэхуащ;
PSA.146.4	цӀэ яфӀищащ абыхэм.
PSA.146.5	Ди Зиусхьэныр ин дыдэщ,
PSA.146.5	ин дыдэщ Абы и гуащӀэри,
PSA.146.5	Абы и акъылри гъунэншэщ.
PSA.146.6	ЛъэгущӀэт ящӀа цӀыхухэр
PSA.146.6	лъагэу еӀэт Зиусхьэным,
PSA.146.6	цӀыху бзаджэхэр щӀым хегуэ.
PSA.146.7	Зиусхьэным щӀыхь уэрэдыр хужыфӀэ;
PSA.146.7	пшынэ дыкъуакъуэкӀэ фыдежьу ди Тхьэм.
PSA.146.8	Уафэм пшэ къытрегъэхьэ Абы,
PSA.146.8	уэшхыр щӀым щхьэкӀэ къегъэхьэзыр,
PSA.146.8	Ӏуащхьэхэм удз къыщегъэкӀ;
PSA.146.9	Былымхэм удз ярет,
PSA.146.9	къуалэжьым и шырхэри егъашхэ.
PSA.146.10	Шым и къарукъым
PSA.146.10	Абы игу ирихьыр;
PSA.146.10	зэрыарэзыр цӀыхум и лъэм
PSA.146.10	и псынщӀагъыркъым;
PSA.146.11	Зиусхьэным игу ирихьыр
PSA.146.11	Абы фӀэлӀыкӀ хузиӀэхэу
PSA.146.11	и лъагъуныгъэ мыкӀуэдыжым щыгугъхэращ.
PSA.147.1	Зиусхьэным щӀыхь хуэщӀ, Ерусалим;
PSA.147.1	щӀыхь хуэщӀ, Цион, уи Тхьэм.
PSA.147.2	Сыту жыпӀэмэ уи куэбжьэ блыпкъхэр
PSA.147.2	Абы егъэбыдэ,
PSA.147.2	и нэфӀ къащохуэ уи къуэ къыбдэпсэухэм;
PSA.147.3	уи псэупӀэм мамырыгъэр щегъэбыдэ;
PSA.147.3	гуэдзыфӀкӀэ уегъашхэ,
PSA.147.4	и унафэ щӀылъэм къытреутӀыпщхьэ;
PSA.147.4	псынщӀэу зеубгъу Абы и псалъэм.
PSA.147.5	Цы увым хуэдэу уэсыр къет;
PSA.147.5	жэпыр яжьэу кърепхъых.
PSA.147.6	Тыкъыр-тыкъыру уэр кърепхъых;
PSA.147.6	Абы къищӀ щӀыӀэр
PSA.147.6	хэт зыхуэшэчынур?
PSA.147.7	И псалъэ къиутӀыпщынщи,
PSA.147.7	псори къэвыжынщ;
PSA.147.7	жьыр къригъэпщэнщи,
PSA.147.7	псыхэр къежэхэнщ.
PSA.147.8	Абы и псалъэ Екъуб къыжреӀэ,
PSA.147.8	игъэува хабзэхэр, и хьэкумхэр –
PSA.147.8	Израил.
PSA.147.9	Апхуэдэ хуищӀакъым Абы
PSA.147.9	нэгъуэщӀ цӀыху лъэпкъ гуэрым.
PSA.147.9	Абы и хьэкумхэри – ящӀэркъым абыхэм.
PSA.147.9	ЩӀыхьыр ейщ Зиусхьэным!
PSA.148.1	Уафэхэм щыӀэхэ,
PSA.148.1	щӀыхь хуэфщӀ Зиусхьэным,
PSA.148.1	лъагапӀэхэм щыпсэухэ,
PSA.148.1	Зиусхьэным щӀыхь хуэфщӀ.
PSA.148.2	Зиусхьэным и мелыӀыч псоми
PSA.148.2	щӀыхь хуэфщӀ Абы.
PSA.148.2	Зиусхьэным и уафэдзэ псоми
PSA.148.2	щӀыхь хуэфщӀ Абы.
PSA.148.3	Дыгъэми мазэми щӀыхь хуэфщӀ Абы,
PSA.148.3	лыдырэ вагъуэ псоми
PSA.148.3	щӀыхь хуэфщӀ Абы.
PSA.148.4	Я нэхъ уафэ лъагэхэми
PSA.148.4	щӀыхь хуэфщӀ Абы,
PSA.148.4	псыхэу уафэм я нэхъ лъагэхэми.
PSA.148.5	ЩӀыхь хурещӀ Зиусхьэным и цӀэм;
PSA.148.5	Абы унафэ ищӀри,
PSA.148.5	ахэр къигъэщӀащ;
PSA.148.6	игъащӀэкӀэ игъэуващ ахэр,
PSA.148.6	мыкъутэжын унафэр къаритащ.
PSA.148.7	ЩӀыгум тетхэм щӀыхь хуэфщӀ Зиусхьэным,
PSA.148.7	бдзэжьеишхуэхэм, кууупӀэ псоми,
PSA.148.8	мафӀэу, уэфу, уэсу, пшагъуэу, жьыбгъэшхуэу,
PSA.148.8	Абы и унафэ зыгъэзащӀэхэм,
PSA.148.8	щӀыхь хуэфщӀ!
PSA.148.9	Къущхьэу щыӀэхэм, Ӏуащхьэ псоми,
PSA.148.9	пхъэщхьэмыщхьэ жыгхэм,
PSA.148.9	мэз псоми!
PSA.148.10	ХьэкӀэкхъуэкӀэхэм, былым псоми,
PSA.148.10	хьэпщхупщхэм, къэзылъэтыхь псоми!
PSA.148.11	ЩӀыгу пащтыхьхэм, цӀыху лъэпкъ псоми,
PSA.148.11	пщыхэм, щӀылъэм тепщэныгъэ щызиӀэхэм!
PSA.148.12	ЩӀалэ ныбжьыщӀэхэм, пщащэ цӀыкӀухэм,
PSA.148.12	лӀыжьхэм, щауэ щӀалэхэм!
PSA.148.13	Зиусхьэным и цӀэм щӀыхь хурещӀ;
PSA.148.13	сыту жыпӀэмэ Абы и цӀэр
PSA.148.13	псом нэхърэ нэхъ лъагэу Ӏэтащ.
PSA.148.13	Абы щӀыхьу иӀэр
PSA.148.13	щӀылъэми уафэми щыӀэ псоми
PSA.148.13	я нэхъ инщ.
PSA.148.14	И лъэпкъым гуащӀэ хилъхьащ Абы,
PSA.148.14	и лъэпкъым щӀыхь хуищӀын папщӀэ,
PSA.148.14	израил лъэпкъыу Езым игу пэблагъэм
PSA.148.14	Зиусхьэным щӀыхь хуэфщӀ!
PSA.149.1	УэрэдыщӀэ хужыфӀэ Зиусхьэным:
PSA.149.1	Абы хуэщыпкъэхэм я зэӀущӀэм
PSA.149.1	Абы щӀыхь щыхурещӀ.
PSA.149.2	Израил ирегуфӀэ ар къэзыгъэщӀам
PSA.149.2	и хьэтыркӀэ;
PSA.149.2	Цион и къуэхэр я Пащтыхьым хурегуфӀэ.
PSA.149.3	Абы щӀыхь хуэфщӀын папщӀэ
PSA.149.3	фыкъафэ;
PSA.149.3	уэрэд хужыфӀэ
PSA.149.3	тимпанрэ пшынэдыкъуэкъуэкӀэ.
PSA.149.4	Сыту жыпӀэмэ Зиусхьэныр
PSA.149.4	и цӀыху лъэпкъым къыхуогуфӀэ,
PSA.149.4	пагагъэ зигу имылъхэм
PSA.149.4	текӀуэныгъэр къарегъэхь.
PSA.149.5	Абы хуэщыпкъэхэм ирегъэмэхуэшхуэ,
PSA.149.5	текӀуэныгъэр къыдахауэ, гуфӀэурэ,
PSA.149.5	уэрэд жреӀэ, я тӀысыпӀэм щысу.
PSA.149.6	Тхьэм хуащӀ щӀыхьышхуэр
PSA.149.6	я бзэгу трырелъ абыхэм,
PSA.149.6	иреӀыгъ джатэ дзитӀыр,
PSA.149.7	Тхьэм цӀыху лъэпкъым ятрищӀыхьа
PSA.149.7	хьэкумыр ягъэзэщӀэну,
PSA.149.7	ягъэпшынэну лъэпкъ цӀыкӀухэр,
PSA.149.8	абыхэм я пащтыхьхэм пщэхъу иралъхьэну,
PSA.149.8	я цӀыху цӀэрыӀуэхэм
PSA.149.8	гъущӀ Ӏэхъулъэхъу иралъхьэну,
PSA.149.9	Тхьэм къарипэса хьэкумыр хуащӀыну.
PSA.149.9	Мы щӀыхьыр –
PSA.149.9	Абы хуэщыпкъэ псоми ейщ.
PSA.149.9	Зиусхьэным щӀыхь хуэфщӀ.
PSA.150.1	Зиусхьэным щӀыхь хуэфщӀ.
PSA.150.1	И унэшхуэ лъапӀэм щӀыхь щыхуэфщӀ
PSA.150.1	Тхьэм;
PSA.150.1	и уафэ лъащӀэм щыӀэу щӀыхь хуэфщӀ Абы.
PSA.150.2	И Ӏуэхушхуэ гъэщӀэгъуэнхэм папщӀэ
PSA.150.2	щӀыхь хуэфщӀ,
PSA.150.2	щыӀэ псоми зэранэхъ иным папщӀэ
PSA.150.2	щӀыхь хуэфщӀ.
PSA.150.3	Бжьамий макъыфӀэхэм фепщэурэ,
PSA.150.3	Ӏэпэпшынэрэ пшынэ дыкъуакъуэрэкӀэ
PSA.150.3	фыдежьууэ, щӀыхь хуэфӀэт.
PSA.150.4	ЩэнтӀырыпӀым фытеуэурэ, фыкъафэурэ,
PSA.150.4	бзэпсрэ сыринэкӀэ щӀыхь хуэфщӀ.
PSA.150.5	ЩӀыхь хуэфщӀ пхъэцӀыч жьгъырухэмкӀэ,
PSA.150.5	пхъэцӀыч макъыфӀэхэмкӀэ щӀыхь хуэфщӀ.
PSA.150.6	ЖьыкӀэ бауэ псоми
PSA.150.6	Зиусхьэным щӀыхь хурещӀ!
PSA.150.6	Зиусхьэным щӀыхь хуэфщӀ!
