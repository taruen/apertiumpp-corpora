GEN.1.1	Naapɨara Tachi Akꞌõrepa pajã mãikꞌaapa eujã ookꞌãri, 
GEN.1.2	jõma pꞌãriu baji. Pania aupai ũu baji. Waa ne–inaa wẽ–e paji. Iru Jaure pania ɨ̃rɨ nipapachi. Tachi Akꞌõrepa na pꞌekꞌau eujã mãikꞌaapa pajã nãgá ooji.
GEN.1.3	Tachi Akꞌõrepa jaraji:
GEN.1.3	—Ɨ̃daapáde aji.
GEN.1.3	Mãpai ɨ̃daaji.
GEN.1.4	Ɨ̃daakꞌãri, Tachi Akꞌõrepa mãgaji:
GEN.1.4	—Pia bɨda aji.
GEN.1.4	Mãpai ma ɨ̃daa pꞌãriudeepa awara bɨji. 
GEN.1.5	Ma ɨ̃daa tꞌɨ̃ bɨji ewari mãikꞌaapa pꞌãriu tꞌɨ̃ bɨji pꞌãrikꞌua. Mãgá ooji ewari, pꞌãriu ome, kꞌãima abaade.
GEN.1.6	Mãpai Tachi Akꞌõrepa jaraji:
GEN.1.6	—Pania ũkꞌuru ɨtꞌaa wãpáde aji.
GEN.1.7	Mãga paji. Tachi Akꞌõrepa ewaraa kꞌobɨji pania ũkꞌuru aɨ edaikꞌa eere beemerã; ũkꞌuru aɨ ɨtꞌaikꞌa eere beemerã. 
GEN.1.8	Ma ewaraa kꞌobɨmaa tꞌɨ̃ bɨji pajã. Ma jõma kꞌãima omeede ooji.
GEN.1.9	Mãpai Tachi Akꞌõrepa jaraji:
GEN.1.9	—Pania pajã ekꞌari bɨ ãyaa beepáde aji, eujã uchiamerã.
GEN.1.9	Mãga paji. 
GEN.1.10	Chi pꞌoo bɨmaa tꞌɨ̃ bɨji eujã; paniamaa tꞌɨ̃ bɨji pꞌusa. Tachi Akꞌõrepa ichia ooda pia unuji. 
GEN.1.11	Mãpai irua jaraji eujãde ne–inaa kꞌarra kꞌĩra tꞌãdoo tꞌonomerã; pꞌũajara kꞌĩra tꞌãdoo chi tau tꞌonomerã mãikꞌaapa pakꞌuru kꞌĩra tꞌãdoode nejõ chaumerã. Irua jaradakꞌa mãga paji. 
GEN.1.12	Eujãde uchiaji ne–inaa kꞌarra kꞌĩra tꞌãdoo, pꞌũajara chi tau tꞌonopari mãikꞌaapa pakꞌuru nejõ chaupari.
GEN.1.12	Ma jõma oopꞌeda, Tachi Akꞌõrepa mãgaji:
GEN.1.12	—Pia bɨda aji.
GEN.1.13	Ma jõma kꞌãima õpeede ooji.
GEN.1.14	Mãpai Tachi Akꞌõrepa jaraji:
GEN.1.14	—Pajãde paraapáde aji, ne–inaa ɨ̃daapari ma kꞌaurepa eperãarãpa kꞌawadamerã ãstaawa, pꞌãrikꞌua, año, atane mãikꞌaapa fiesta ewari. 
GEN.1.15	Ma pajãde ne–inaa ɨ̃daapari kꞌaurepa na eujã ɨ̃daa bapari.
GEN.1.15	Mãga paji. 
GEN.1.16	Tachi Akꞌõrepa ne–inaa omé ooji pajãde bɨitꞌee. Chi waibɨara bɨ ooji ãstaawa ɨ̃daamerã. Jõdee chi ma–ãriara bɨ ooji pꞌãrikꞌua ɨ̃daamerã. Ichiaba ooji lucero pꞌãrikꞌua ɨ̃daadamerã. 
GEN.1.17	Tachi Akꞌõrepa ma ne–inaa ɨ̃daapari bɨji pajãde eujã ɨ̃rɨ ɨ̃daamerã 
GEN.1.18	mãikꞌaapa ãstaawa, pꞌãriu ome awara beemerã. Mapa ãstaawa akꞌõrejĩru jẽrapari mãikꞌaapa pꞌãrikꞌua atane ɨ̃daapari.
GEN.1.18	Mãga oo aupakꞌãri, mãgaji:
GEN.1.18	—Pia bɨda aji.
GEN.1.19	Ma jõma kꞌãima kꞌĩmariide ooji.
GEN.1.20	Mãpai Tachi Akꞌõrepa jaraji:
GEN.1.20	—Toida paraapáde aji, chikꞌo kꞌĩra tꞌãdoo.
GEN.1.20	Ichiaba jaraji:
GEN.1.20	—Paraapáde aji, ipanaarã eujã ɨ̃rɨ wãabaidamerã. Mãpai paraaji. 
GEN.1.21	Tachi Akꞌõrepa pꞌusadepema ne–inaa jõmaweda chokꞌai bee ooji, nemĩsia paara. Ichiaba ooji toidapema ne–inaa jõmaweda chokꞌai bee mãikꞌaapa ne–inaa jõmaweda chokꞌai bee eujã ɨ̃rɨ wãabaipata.
GEN.1.22	Ichia ooda pia beekꞌãri, Tachi Akꞌõrepa na pedee pia jaraji ma toidapema ne–inaa chokꞌai beerãmaa:
GEN.1.22	—Warrarã chokꞌara oodapáde aji.
GEN.1.22	Aukꞌa jaraji ipanaarãmaa:
GEN.1.22	—Ipana chakꞌeerã chokꞌara oodapáde aji.
GEN.1.23	Ma jõma kꞌãima joisomaade ooji.
GEN.1.24	Mãpai Tachi Akꞌõrepa jaraji:
GEN.1.24	—Eujãde paraapáde aji, ne–animalaarã kꞌĩra tꞌãdoo; taunomaa, tausaaree mãikꞌaapa eujãde bipa urtꞌĩu nĩuteepata paara.
GEN.1.24	Mãga paji. 
GEN.1.25	Tachi Akꞌõrepa ma ne–animalaarã ooji mãikꞌaapa ichia ooda pia akꞌɨji.
GEN.1.26	Mãpai Tachi Akꞌõrepa mãgaji:
GEN.1.26	—Ɨ̃rá oodáma aji, eperã tachikꞌa bamerã. Eperãarãpa ãchi jua ekꞌari iru pꞌanadaitꞌee nãgee ne–animalaarã kꞌĩra tꞌãdoo: chikꞌo; ipanaarã; ne–animalaarã taunomaa, tausaaree bee paara; ne–animalaarã eujãde bipa urtꞌĩu nĩuteepata.
GEN.1.27	Tachi Akꞌõrepa eperã ichikꞌa ooji; ɨmɨkꞌĩra, wẽra ome. 
GEN.1.28	Tachi Akꞌõrepa ma eperãarã pia akꞌɨji. Mapa na pedee pia jaraji:
GEN.1.28	—Warrarã chokꞌara oodapáde aji, mãikꞌaapa parã jua ekꞌari iru pꞌanadapáde aji, na eujã, chikꞌo, ipanaarã mãikꞌaapa ne–animalaarã, chi bipa urtꞌĩu nĩuteepata paara.
GEN.1.29	Tꞌẽepai mãgaji:
GEN.1.29	—Parã–itꞌee oojida aji, ne–inaa kꞌarra kꞌĩra tꞌãdoo, chi tau tꞌonopari ome, mãikꞌaapa pakꞌuru chi nejõ chaupari ome. Ma jõmaadepema ne–inaa chauru parãpa kꞌodaitꞌeeda aji. 
GEN.1.30	Ma awara ne–animalaarã, chi tausaaree beerãpa, chi bipa urtꞌĩu nĩuteepataarãpa mãikꞌaapa ipanaarãpa paara kꞌodaitꞌeeda aji, ne–inaa kꞌiru, pꞌũajara kꞌĩra tꞌãdoo.
GEN.1.30	Mãga paji.
GEN.1.31	Tachi Akꞌõrepa jõma ichia ooda akꞌɨkꞌãri, mãgaji:
GEN.1.31	—Pia bɨda aji.
GEN.1.31	Ma jõma kꞌãima seide ooji.
GEN.2.1	Mãgá Tachi Akꞌõrepa ooji pajãde nɨ̃bɨ mãikꞌaapa na eujãde nɨ̃bɨ. 
GEN.2.2	Kꞌãima sietede Tachi Akꞌõrepa ichi mimia oo aupakꞌãri, ɨ̃iji.
GEN.2.3	Ma ewate iru mimia jõma aupapꞌeda, ɨ̃ida perã, ma ewaridé jaraji:
GEN.2.3	—Pia bɨda aji.
GEN.2.3	Ma ewari awara bɨji tomia chaa eperãarã ɨ̃idamerã ichi ɨ̃idakꞌa. 
GEN.2.4	Mãga paji Tachi Akꞌõrepa na eujã, pajã ome ookꞌãri.
GEN.2.5	Tachi Akꞌõre Waibɨapa pajã, eujã ome ookꞌãri, ne–inaa kꞌarra, pꞌũajara paara waide tꞌonoda–e pꞌanajida, Tachi Akꞌõrepa kꞌoi waide chepi–e bada perã mãikꞌaapa eperãarã waide oo–e bada perã ma eujãde mimiadamerã. 
GEN.2.6	Mãgá Tachi Akꞌõrepa kꞌoi waide chepi–e baji mĩda, ma eujã ekꞌariipa pania uchiapachi. 
GEN.2.7	Maapai Tachi Akꞌõre Waibɨapa eperã yooro pꞌoradee ooji. Yooro pꞌoradee oopꞌeda, ma eperã kꞌɨ̃de jãrapꞌuaji. Aramata chokꞌai beeji. Tachi Akꞌõrepa ma eperã tꞌɨ̃ bɨji Adán.
GEN.2.8	Mãpai Tachi Akꞌõrepa ma eperã bɨji Edén ne–uu kꞌãide; oriente eere. Mama Tachi Akꞌõrepa ne–inaa kꞌarra kꞌĩra tꞌãdoo tꞌonopiji ma eperãpa kꞌomerã. 
GEN.2.9	Ichiaba pakꞌuru pi–ia kꞌĩra tꞌãdoo tꞌonopiji nejõ chaumerã, mãgá madepema kꞌodamerã. Ma Edén ne–uu kꞌãi esajĩakꞌa pakꞌuru omé tꞌonopiji; aba nejõ bɨɨrɨdepema jõdakꞌãri, piuda–ee, chokꞌai pꞌanapataadamerã; chi apema nejõ bɨɨrɨdepema jõdakꞌãri, kꞌĩsia pia mãikꞌaapa kꞌĩsia kꞌachia kꞌawadamerã.
GEN.2.10	Edén ne–uu kꞌãi to kꞌɨ̃de baji. Ma todepema pania chi ne–uu kꞌãide wee wãyaa baji. Ma to jua kꞌĩmari nẽra baji. 
GEN.2.11	Chi naarapema to tꞌɨ̃jarapachida Pisón. Mãgɨ́ wãyaapachi Javilá eujã jõmaade, nẽe paraamãi. 
GEN.2.12	Mãpema nẽe pi–ia bapari. Ichiaba ma eujãde unupata ne–inaa tꞌũa bapari resina mãikꞌaapa mãu pi–ia ónice. 
GEN.2.13	Aɨ eerepema to tꞌɨ̃jarapachida Guijón. Mãgɨ́ wãyaapachi Cus eujãde. 
GEN.2.14	Aɨ eerepema to tꞌɨ̃jarapata Tigris. Mãgɨ́ wãyaapari Asiria eujã ikꞌaawa, oriente eere. Chi apema to tꞌɨ̃jarapata Éufrates.
GEN.2.15	Tachi Akꞌõre Waibɨapa ma eperã bɨji Edén ne–uu kꞌãide ne–inaa uumerã mãikꞌaapa akꞌɨ bamerã.
GEN.2.16	Mãpai Tachi Akꞌõrepa Adanmaa mãgaji:
GEN.2.16	—Pɨa nejõ jõ kꞌiniata jõpáde aji. 
GEN.2.17	Mamĩda jõnaapáde aji, jã pakꞌuru kꞌĩsia pia mãikꞌaapa kꞌĩsia kꞌachia kꞌawapiparidepema. Pɨa jãta jõru pɨrã, piuitꞌeeda aji.
GEN.2.18	Maapꞌeda Tachi Akꞌõre Waibɨapa jaraji:
GEN.2.18	—Pia–e bɨda aji, ɨmɨkꞌĩra ituaba bamerã. Iru–itꞌee kꞌõpꞌãyo ooteeitꞌeeda aji.
GEN.2.19	Tachi Akꞌõre Waibɨapa ne–animalaarã kꞌĩra tꞌãdoo mãikꞌaapa ipanaarã kꞌĩra tꞌãdoo yoorodee ooji. Maapꞌeda ichia ooda Adanmaa ateeji ma ne–animalaarã, ipanaarã jõmaweda tꞌɨ̃ bɨmerã. 
GEN.2.20	Mãpai Adanpa tꞌɨ̃ bɨji ne–animalaarã taunomaa, tausaaree beerã mãikꞌaapa ipanaarã. Irua ma tꞌɨ̃ chaa bɨdakꞌa mãga beeji. Mãgá ne–animalaarã chokꞌara paraaji mĩda, ichi–itꞌee kꞌõpꞌãyo wẽ–e paji.
GEN.2.21	Mãpai Tachi Akꞌõre Waibɨapa Adán kꞌãipiji. Mãɨmisa orro aba ẽtꞌa ataji mãikꞌaapa waya chi chiara aɨ naawedapemakꞌa bɨji. 
GEN.2.22	Ma orrodee Tachi Akꞌõrepa Adan–itꞌee wẽra ooteeji.
GEN.2.23	Adanpa unukꞌãri, mãgaji:
GEN.2.23	—Na mɨkꞌa bɨda aji, mɨ kꞌapꞌɨakꞌa bairã mãikꞌaapa mɨ bɨɨrɨdeepa ooda perã. Tꞌɨ̃jaradaitꞌeeda aji, wẽra, wẽra ɨmɨkꞌĩradeepa ooda perã.
GEN.2.24	Mãgá Tachi Akꞌõrepa wẽra ɨmɨkꞌĩradeepa ooda perã, ɨmɨkꞌĩrapa atabëiitꞌee chi akꞌõre chi nawe ome, ichi wẽra ome araa pꞌanadaitꞌee. Mãgá eperã omeeweda eperã apai pɨkꞌa pꞌaneedaitꞌee.
GEN.2.25	Adán chi wẽra ome ãkꞌadaa pꞌanapachida. Mamĩda kꞌĩra nejasia kꞌawadakꞌaa paji.
GEN.3.1	Edén ne–uu kꞌãide taama bapachi. Mãgɨ́ ikꞌawaara baji apemaarã ne–animalaarã tausaaree beerã Tachi Akꞌõre Waibɨapa ooda kꞌãyaara.
GEN.3.1	Mapa ewari aba taamapa ma wẽramaa iidiji:
GEN.3.1	—¿Mãgara Tachi Akꞌõrepa jõpiamaa bɨkꞌã aji, nejõ pakꞌuru jõmaadepema?
GEN.3.2	Ma wẽrapa pꞌanauji:
GEN.3.2	—Taipa jõdaipia bɨ pakꞌuru jõmaadepema. 
GEN.3.3	Mamĩda jõdaikꞌaraa bɨda aji, pakꞌuru na ne–uu kꞌãi esajĩakꞌa bainɨ̃ bɨdepema. Jãdepema jõruta pɨrã wa tꞌõbairuta pɨrã, Tachi Akꞌõrepa: “Piudayada” aji.
GEN.3.4	Mãpai taamapa ma wẽramaa mãgaji:
GEN.3.4	—¡Piuda–epɨ! 
GEN.3.5	Tachi Akꞌõrepa pia kꞌawa bɨda aji, parãpa jã pakꞌurudepema jõruta pɨrã, kꞌĩsia kꞌawaa pꞌaneedaitꞌee mãikꞌaapa kꞌawadaitꞌee ne–inaa pia mãikꞌaapa ne–inaa kꞌachia. Mãgá Tachi Akꞌõrekꞌa pꞌaneedaitꞌeeda aji.
GEN.3.6	Ma wẽrapa ma nejõ pia bɨ unukꞌãri, jõ kꞌiniadachi. Kꞌĩsiaji: “Jã jõpꞌeda, poro wẽsaa beeitꞌeeda aji, Tachi Akꞌõrekꞌa.” Mapa oro atanapꞌeda, jõtꞌaaji mãikꞌaapa chi ɨmɨkꞌĩramaa teeji. Mãpai chi ɨmɨkꞌĩrapa aukꞌa jõtꞌaaji. 
GEN.3.7	Aramata kꞌĩsia kꞌawaa pꞌaneejida mãikꞌaapa kꞌawajida ãchi ãkꞌadaa pꞌanɨ. Mãgá kꞌĩra nejasia kꞌawaadakꞌãri, pꞌaru higuera kꞌirudee oojida mãikꞌaapa jɨ̃ pꞌaneejida.
GEN.3.8	Kꞌewara nãu pꞌuakꞌãri, Tachi Akꞌõre Waibɨa nipapachi Edén ne–uu kꞌãide. Ma ewate Adanpa chi wẽra ome Tachi Akꞌõre cheru ũridakꞌãri, pakꞌuru ãpɨte mirudachida.
GEN.3.9	Mamĩda Tachi Akꞌõre Waibɨapa Adán tꞌɨ̃ji mãikꞌaapa iidiji:
GEN.3.9	—¿Sãma bɨma? aji.
GEN.3.10	Irua pꞌanauji:
GEN.3.10	—Mɨa pɨ nama ni ũrikꞌãri, waaweedachida aji, ãkꞌadaa bada perã. Maperã mɨ mirudachida aji.
GEN.3.11	Mãpai Tachi Akꞌõrepa iidiji:
GEN.3.11	—¿Kꞌaipa jarajima aji, pɨ ãkꞌadaa bɨ? ¿Pɨa jõjikꞌã aji, nejõ mɨa jõpiamaa badadepema?
GEN.3.12	Irua pꞌanauji:
GEN.3.12	—Pɨa mɨmaa wẽra kꞌõpꞌãyokꞌa teedapa ma nejõ mɨmaa teejida aji. Mãpai mɨa jõtꞌaajida aji.
GEN.3.13	Mãpai Tachi Akꞌõre Waibɨapa ma wẽramaa iidiji:
GEN.3.13	—¿Sãapꞌeda mãga oojima? aji.
GEN.3.13	Wẽrapa pꞌanauji:
GEN.3.13	—Taamapa mɨ kꞌũratꞌaajida aji. Maperã mɨa ma nejõ jõjida aji.
GEN.3.14	Mãpai Tachi Akꞌõre Waibɨapa ma taamamaa mãgaji:
GEN.3.14	—Mãga ooda perã, mɨa pɨ kꞌachiade baaipiitꞌee. Pɨ maldicia baibairã, mɨa pɨmaa kꞌachiara ooitꞌee apemaarã ne–animalaarã kꞌãyaara. Idideepa pɨ eujãde bipa urtꞌĩu nipapariitꞌee yooro pꞌorade. 
GEN.3.15	Na eperã wẽradeepa uchiadaitꞌeerãpa pɨdeepa uchiadaitꞌeerã kꞌĩra unuamaa iru pꞌanadaitꞌee; përeerã paara aukꞌa. Mapa chikꞌĩra unuamaa pꞌanapataadaitꞌee. Na eperã wẽradeepa uchiaitꞌee abaapa pɨ poromãi teeitꞌee. Jõdee pɨa iru bɨɨrɨde kꞌaatꞌaaitꞌeeda aji.
GEN.3.16	Mãpai Tachi Akꞌõrepa ma wẽramaa mãgaji:
GEN.3.16	—Pɨ warra tꞌokꞌãri, pꞌua ome tꞌoitꞌeeda aji. Ma awara pɨ ɨmɨkꞌĩrapa pɨ chokꞌaitꞌee, pɨa iru kꞌinia bairã. Pɨ iru jua ekꞌari bapariitꞌeeda aji.
GEN.3.17	Mãpai ɨmɨkꞌĩramaa mãgaji:
GEN.3.17	—Pɨa wẽra pedee ijãaji mãikꞌaapa jõji ma nejõ mɨa jõnaadapáde ada. Maperã pɨ kꞌaurepa eujã kꞌachiade baaiitꞌeeda aji. Pɨchi chikꞌo kꞌoitꞌee audú mimiaitꞌee piurumaa. 
GEN.3.18	Eujãdeepa ne–ɨɨrɨ uchiaitꞌee mãikꞌaapa pɨa netꞌa tau mẽepema kꞌoitꞌee. 
GEN.3.19	Jɨara nɨ̃baitꞌee audú mimia nɨ̃bɨpa. Miaitꞌee chikꞌo kꞌoitꞌee. Pɨ yooro pꞌoradee ooda perã, piukꞌãri, waya yooro pꞌora paitꞌeeda aji.
GEN.3.20	Adanpa chi wẽra tꞌɨ̃ bɨji Eva,
GEN.3.21	Tachi Akꞌõre Waibɨapa ne–animal edee pꞌaru ooteeji jɨ̃ pꞌaneedamerã. 
GEN.3.22	Mãpai ichi tꞌãridepai mãgaji: “Ɨ̃rá eperãarã tachikꞌa pꞌanɨda aji. Kꞌawa pꞌanɨ ne–inaa pia mãikꞌaapa ne–inaa kꞌachia. Ɨ̃rá waa jõdaikꞌaraa bɨda aji, nejõ bɨɨrɨ eperãarã ichita chokꞌaipiparidepema.”
GEN.3.23	Maperã Tachi Akꞌõre Waibɨapa ãchi uchiapiji Edén ne–uu kꞌãideepa ne–uunadamerã. Mãgá ma eperã yoorodee ooda yoorode ne–inaa jaupachi.
GEN.3.24	Maapꞌeda Tachi Akꞌõrepa ɨtꞌaripemaarã pëiji jɨ̃adamerã Edén ne–uu kꞌãi oriente eere. Ichiaba mama bɨji espada tꞌɨpɨtaudee ooda urua pꞌɨrrabai nɨ̃bamerã Edén ikꞌaawa, apida tꞌĩunaadamerã ma nejõ bɨɨrɨ eperãarã ichita chokꞌaipiparimaa.
GEN.4.1	Adán chi wẽra ome pꞌaneedakꞌãri, chi wẽra biakꞌoo beeji mãikꞌaapa ɨmɨkꞌĩra warra tꞌoji. Tꞌɨ̃ bɨjida Caín.
GEN.4.1	Ma warra tꞌokꞌãri, Evapa mãgaji:
GEN.4.1	—Ɨmɨkꞌĩra warra iru bɨda aji, Tachi Akꞌõrepa teeda.
GEN.4.2	Maapꞌeda awaraa warra tꞌoji. Tꞌɨ̃ bɨjida Abel. Abelpa ovejaarã waripachi. Jõdee Caín ne–uupachi.
GEN.4.3	Ma tꞌẽepai, ewari aba Cainpa Tachi Akꞌõremaa primicia teeji ichi ne–uu badadepema. 
GEN.4.4	Ichiaba Abelpa primicia teeji. Ichi ovejaarã warrarã naapɨara tꞌodadepema peepꞌeda, chi traa teeji Tachi Akꞌõremaa. Tachi Akꞌõrepa pia akꞌɨji Abel irua teeda ome. 
GEN.4.5	Mamĩda pia akꞌɨ–e paji Caín irua teeda ome. Maperã Caín kꞌĩraudachi mãikꞌaapa kꞌĩra pia–ee beeji.
GEN.4.6	Mãpai Tachi Akꞌõrepa mãgaji:
GEN.4.6	—¿Sãapꞌeda pɨ jãgá kꞌĩrau bɨma? aji. 
GEN.4.7	Pɨ tꞌãride kꞌĩsia pia iru bada paara, kꞌĩra pia bakꞌaji. Mamĩda mãga oo–e bairã, pɨ kꞌachiade baaita bɨda aji. Mamĩda pɨa pꞌoyaayada aji, waa mãga ba–e paitꞌee.
GEN.4.8	Maapꞌeda, ewari aba Cainpa mãgaji Abelmaa:
GEN.4.8	—Mẽe wãdáma aji.
GEN.4.8	Mamĩda mẽe panadakꞌãri, Cainpa chi ɨ̃pema pee atapëiji.
GEN.4.9	Mãpai Tachi Akꞌõrepa Cainmaa iidiji:
GEN.4.9	—¿Sãma bɨma aji, pɨ ɨ̃pema Abel?
GEN.4.9	Cainpa pꞌanauji:
GEN.4.9	—Kꞌawa–e bɨda aji. ¿Mɨ, mɨ ɨ̃pema akꞌɨparikꞌã? aji.
GEN.4.10	Mãpai Tachi Akꞌõrepa mãgaji:
GEN.4.10	—¿Sãapꞌeda mãga oojima? aji. Pɨ ɨ̃pema waapa eujãdeepa mɨmaa bia pɨkꞌa nɨ̃bɨ, mɨa pɨ miapimerã ma kꞌachia ooda kꞌaurepa. 
GEN.4.11	Pɨ ɨ̃pema mãgá peeda perã, mɨa pɨ kꞌachia ooitꞌee. Pɨ jëretꞌaaitꞌee na eujãdeepa, pɨa kꞌachia oodamãiipa. 
GEN.4.12	Mãgá pɨ ɨ̃pema waa eujãde beeda kꞌaurepa, audú mimiaru pɨjida, ne–inaa uukꞌãri, pia chau–e paitꞌee naawedapemakꞌa. Na pꞌekꞌau eujãde ɨ̃i–ee nipapariitꞌeeda aji.
GEN.4.13	Mãpai Cainpa pꞌanauji:
GEN.4.13	—Mɨa pꞌoyaa choo–eda aji, pɨa jarada. 
GEN.4.14	Idi mɨ na eujãdeepa jëre bɨ. Pɨa jaradakꞌa ɨ̃i–ee nipapariitꞌeeda aji. Pɨa mɨ waa akꞌɨ–eda aji. Mɨ unurutamãi eperãarãpa mɨ peetꞌaadayada aji.
GEN.4.15	Mãpai Tachi Akꞌõrepa mãgaji:
GEN.4.15	—Mãga–epɨ. Apidaapa pɨ peeruta pɨrã, mɨa mãgɨ́ eperã miapida siete miapiitꞌeeda aji.
GEN.4.15	Mãpai Tachi Akꞌõrepa Caín tauchaa paraa bɨji iru unurutaarãpa peenaadamerã. 
GEN.4.16	Caín wãji Tachi Akꞌõre ome pedee badamãiipa mãikꞌaapa banaji Nod eujãde; Edendeepa oriente eere.
GEN.4.17	Cainpa wẽra atakꞌãri, chi wẽra biakꞌoo beeji mãikꞌaapa ɨmɨkꞌĩra warra tꞌoji. Tꞌɨ̃ bɨjida Enoc. Maapꞌeda Cainpa pꞌuuru ooji mãikꞌaapa ma pꞌuuru ichiaba tꞌɨ̃ bɨji Enoc. 
GEN.4.18	Enocdeepa uchiaji Irad. Iraddeepa uchiaji Mejuyael. Mejuyaeldeepa uchiaji Metusael. Metusaeldeepa uchiaji Lamec. 
GEN.4.19	Lamecpa wẽraarã omé ataji. Aba tꞌɨ̃jarapachida Ada; chi apema Zila. 
GEN.4.20	Adapa ɨmɨkꞌĩra warra tꞌoji. Tꞌɨ̃ bɨjida Jabal. Irudeepa uchiajida te ne–animal edee oodade pꞌanapataarã mãikꞌaapa pꞌakꞌa waripataarã. 
GEN.4.21	Jabalpa ɨ̃pema iru baji; tꞌɨ̃jarapachida Jubal. Mãgɨdeepa uchiajida arpa mãikꞌaapa pꞌipꞌana chaapataarã. 
GEN.4.22	Zilapa ichiaba ɨmɨkꞌĩra warra tꞌoji. Tꞌɨ̃ bɨjida Tubal Caín. Mãgɨpa ne–inaa hierrodee, broncedee oopachi. Tubal Cainpa ɨ̃pewẽra iru baji. Tꞌɨ̃jarapachida Noamá.
GEN.4.23	Ewari aba Caindeepa uchiada Lamecpa chi wẽraarãmaa nãgɨ́ audua pedee jaraji:
GEN.4.23	—Pia ũrítɨ mɨa jararu. Mɨa eperã peeji irua mɨ suda perã; kꞌũtrãa peeji irua mɨ pꞌua ooda perã. 
GEN.4.24	Apidaapa Caín peeda paara, Tachi Akꞌõrepa mãgɨ́ eperã miapida siete miapikꞌajida aji. Mamĩda ma kꞌũtrãa peeda kꞌaurepa apidaapa mɨ peeruta pɨrã, Tachi Akꞌõrepa mãgɨ́ eperã setenta y siete miapida miapiipia bɨ.
GEN.4.25	Cainpa Abel peeda tꞌẽepai, Evapa waya warra tꞌoji. Tꞌɨ̃ bɨjida Set.
GEN.4.25	Evapa warra tꞌokꞌãri, mãgaji:
GEN.4.25	—Tachi Akꞌõrepa warra awaraa teejida aji, Abel kꞌapꞌɨa, Cainpa peetꞌaada pari.
GEN.4.26	Taarã pakꞌãri, Setpa wẽra ataji mãikꞌaapa warra ooji. Tꞌɨ̃ bɨjida Enós. Set bapariikꞌãri, eperãarãpa Tachi Akꞌõre Waibɨamaa ɨtꞌaa tꞌɨ̃maa pꞌaneejida.
GEN.5.1	Nãgɨɨrã paji Adandeepa uchiadapꞌedaarã. Tachi Akꞌõrepa Adán ookꞌãri, ooji ichikꞌa. 
GEN.5.2	Mãgá ɨmɨkꞌĩra, wẽra ooji mãikꞌaapa ãchimaa pedee pia jaraji. Ma ewateweda irua ãra tꞌɨ̃ bɨji eperãarã.
GEN.5.3	Adán ciento treinta años iru bakꞌãri, chi warra Set tꞌoji. Mãgɨ́ warra ne–inaa jõmaade Adán kꞌĩra papaa baji. 
GEN.5.4	Ma warra tꞌopꞌeda, Adán ochocientos años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida. 
GEN.5.5	Adán jai–idaakꞌãri, novecientos treinta años iru baji.
GEN.5.6	Set ciento cinco años iru bakꞌãri, chi warra Enós tꞌoji. 
GEN.5.7	Ma warra tꞌopꞌeda, Set ochocientos siete años waa baji na pꞌekꞌau eujãde. Mãga nɨde awaraa warrarã, wẽra kꞌaurã ome tꞌojida. 
GEN.5.8	Set jai–idaakꞌãri, novecientos doce años iru baji.
GEN.5.9	Enós noventa años iru bakꞌãri, chi warra Cainán tꞌoji. 
GEN.5.10	Ma warra tꞌopꞌeda, Enós ochocientos quince años waa baji na pꞌekꞌau eujãde. Mãga nɨde awaraa warrarã, wẽra kꞌaurã ome tꞌojida. 
GEN.5.11	Enós jai–idaakꞌãri, novecientos cinco años iru baji.
GEN.5.12	Cainán setenta años iru bakꞌãri, chi warra Malalel tꞌoji. 
GEN.5.13	Ma warra tꞌopꞌeda, Cainán ochocientos cuarenta años waa baji na pꞌekꞌau eujãde. Mãga nɨde awaraa warrarã, wẽra kꞌaurã ome tꞌojida. 
GEN.5.14	Cainán jai–idaakꞌãri, novecientos diez años iru baji.
GEN.5.15	Malalel sesenta y cinco años iru bakꞌãri, chi warra Jared tꞌoji. 
GEN.5.16	Ma warra tꞌopꞌeda, Malalel ochocientos treinta años waa baji na pꞌekꞌau eujãde. Mãga nɨde awaraa warrarã, wẽra kꞌaurã ome tꞌojida. 
GEN.5.17	Malalel jai–idaakꞌãri, ochocientos noventa y cinco años iru baji.
GEN.5.18	Jared ciento sesenta y dos años iru bakꞌãri, chi warra Enoc tꞌoji. 
GEN.5.19	Ma warra tꞌopꞌeda, Jared ochocientos años waa baji na pꞌekꞌau eujãde. Mãga nɨde awaraa warrarã, wẽra kꞌaurã ome tꞌojida. 
GEN.5.20	Jared jai–idaakꞌãri, novecientos sesenta y dos años iru baji.
GEN.5.21	Enoc sesenta y cinco años iru bakꞌãri, chi warra Matusalén tꞌoji. 
GEN.5.22	Enoc tꞌãri pia bapachi Tachi Akꞌõrepa kꞌinia bɨkꞌa. Iru warra Matusalén tꞌopꞌeda, Enoc baji na pꞌekꞌau eujãde trescientos años waa. Mãga nɨde awaraa warrarã, kꞌaurã ome tꞌojida. 
GEN.5.23	Enoc baji na pꞌekꞌau eujãde trescientos sesenta y cinco años. 
GEN.5.24	Enoc tꞌãri a–ba bapachi perã Tachi Akꞌõre ome, ewari aba wẽpadachi, Tachi Akꞌõrepa iru ɨtꞌaa ateeda perã.
GEN.5.25	Matusalén ciento ochenta y siete años iru bakꞌãri, chi warra Lamec tꞌoji. 
GEN.5.26	Maapꞌeda Matusalén baji setecientos ochenta y dos años waa. Mãga nɨde awaraa warrarã kꞌaurã ome tꞌojida. 
GEN.5.27	Matusalén jai–idaakꞌãri, novecientos sesenta y nueve años iru baji.
GEN.5.28	Lamec ciento ochenta y dos años iru bakꞌãri, chi warra Noé tꞌoji. 
GEN.5.29	Noé tꞌɨ̃ jara kꞌinia bɨ “ɨ̃ipari”. Chi warra mãga tꞌɨ̃ bɨji chi akꞌõrepa nãga jarada perã: “Tachi Akꞌõrepa na eujã kꞌachiade baaipiji. Mapa tachi audú mimiapata ne–uuitꞌee. Mamĩda na warra kꞌaurepa tachi ɨ̃idaitꞌee.”
GEN.5.30	Noé tꞌopꞌeda, Lamec quinientos noventa y cinco años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida. 
GEN.5.31	Lamec jai–idaakꞌãri, setecientos setenta y siete años iru baji.
GEN.5.32	Noé quinientos años audú iru bakꞌãri, chi warrarã Sem, Cam mãikꞌaapa Jafet tꞌojida.
GEN.6.1	Maapai na pꞌekꞌau eujãde eperãarã cho–kꞌara ĩwajida. 
GEN.6.2	Angeleerãpa eperãarã kꞌaurã kꞌĩra wãree unudakꞌãri, miakꞌãijida ãchia kꞌinia pꞌanadapꞌedaarã ome.
GEN.6.3	Mãga unukꞌãri, Tachi Akꞌõrepa mãgaji:
GEN.6.3	—Eperãarã ichita chokꞌai pꞌanapi–e paitꞌee, na pꞌekꞌau eujãdepema perã. Ciento veinte añopai choodaitꞌeeda aji.
GEN.6.4	Mãgá angeleerã araa padakꞌãri eperãarã kꞌaurã ome, ãchi warrarã ũkꞌuru gigante uchiajida. Mamĩda tꞌẽepai ichiaba gigante paraaji. Chonaarãwedapemaarãpa mãgɨɨrã tꞌo pꞌanapachida, ne–inaa kꞌĩra tꞌãdoo oopatapꞌedaa perã.
GEN.6.5	Maapai Tachi Akꞌõrepa eperãarã pia akꞌɨ–e paji, audú ne–inaa kꞌachia ooi awaa pꞌanapatapꞌedaa perã mãikꞌaapa kꞌĩsia kꞌachia aupai kꞌĩsiapatapꞌedaa perã.
GEN.6.6	Mapa tꞌãri pꞌua bapꞌeda, Tachi Akꞌõrepa mãgaji:
GEN.6.7	—Páripɨ na eperãarã oojikꞌate aji. Eperãarã mɨchia ooda jõtꞌaaitꞌee. Ichiaba ne–animalaarã taunomaa, tausaaree beerã jõpiitꞌeeda aji, chi eujãde bipa urtꞌĩu nĩuteepata mãikꞌaapa ipanaarã paara.
GEN.6.8	Mamĩda Noepa Tachi Akꞌõrede ijãa bapachi. Mapa Tachi Akꞌõrepa iru pia akꞌɨpachi.
GEN.6.9	Noé nãga bapachi. Noé tꞌãri pia bapachi. Oopachi Tachi Akꞌõrepa oopi bɨkꞌa. Apemaarã iru ikꞌaawa pꞌanapatapꞌedaarãpa audú ne–inaa kꞌachia oopachida mĩda, irua mãga ookꞌaa paji. Tachi Akꞌõrepa kꞌinia bɨkꞌa oopachi. 
GEN.6.10	Noepa warrarã õpee iru baji. Tꞌɨ̃jarapachida Sem, Cam mãikꞌaapa Jafet.
GEN.6.11	Tachi Akꞌõre–itꞌee na pꞌekꞌau eujãde audú kꞌachia paraaji. Eperãarã chĩara ome chõopachida mãikꞌaapa peepachida. 
GEN.6.12	Eperãarãpa ne–inaa kꞌachia kꞌĩra tꞌãdoo oo wãpachida, kꞌĩra nejasiada–ee.
GEN.6.13	Mãga unukꞌãri, Tachi Akꞌõrepa Noemaa mãgaji:
GEN.6.13	—Kꞌĩsia iru bɨda aji, eperãarã jõtꞌaaitꞌee, na pꞌekꞌau eujãde ne–inaa audú kꞌachia oomaa pꞌanadairã. Maperãpɨ na pꞌekꞌau eujã jõmaweda jõtꞌaaitꞌeeda aji. 
GEN.6.14	Pɨ, pɨchideerã ome madeepa chokꞌai uchiadamerã, barco waibɨa oopáde aji. Ma barco nãga ooipia bɨ. Pakꞌuru kꞌayoo kꞌarakꞌaraa jɨrɨipia bɨ. Mãgee pakꞌurudee barco ooitꞌee. Ma pakꞌuru jɨrrɨpa sooipia bɨ taawaikꞌa eere mãikꞌaapa edajãare. Ichiaba barco edajãde cuarto ooipia bɨ. 
GEN.6.15	Nãga ooipia bɨ chi waibɨa: ciento treinta y cinco metros chi teesoo; veintidós metros apꞌeda waa metro esa–aukꞌa chi jobɨa; trece metros apꞌeda waa metro esa–aukꞌa chi ɨtꞌɨa. 
GEN.6.16	Piso õpee óoji. Chi te kꞌiru kꞌaitꞌa metro esa–aukꞌa aɨ ekꞌari, ventana óoji mãikꞌaapa puerta aba bɨ́ji ma barco bi abaade. 
GEN.6.17	Mɨa eujã jõmaweda ũutꞌaaitꞌee paniapa. Eujãde chokꞌai beerã jõmaweda jõtꞌaaitꞌee. 
GEN.6.18	Mamĩda pɨ ome mɨa pacto ooitꞌee. Pɨ, pɨchideerã ome kꞌaripaitꞌee. Ma barcode pɨa tꞌĩupiitꞌee pɨ wẽra, pɨchi warrarã mãikꞌaapa ãchi wẽraarã. 
GEN.6.19	Ichiaba ne–animal chaachaadepema pɨa barcode ateeitꞌee; chi ɨmɨkꞌĩra, chi wẽra ome. Mãgá ne–animalaarã pɨkꞌa chokꞌai uchiadaitꞌee. 
GEN.6.20	Mãgá omee–omee tꞌĩupíji ne–animalaarã kꞌĩra tꞌãdoo: tausaaree, taunomaa, eujãde bipa urtꞌĩu nĩuteepata mãikꞌaapa ipanaarã, mãgá chokꞌai uchiadamerã. 
GEN.6.21	Chikꞌo pꞌepáde aji, parãpa mãikꞌaapa ma ne–animalaarãpa kꞌodamerã barcode pꞌanaruta misa.
GEN.6.22	Noepa jõma ooji Tachi Akꞌõrepa jaradakꞌa.
GEN.7.1	Maapꞌeda, Tachi Akꞌõrepa Noemaa mãgaji:
GEN.7.1	—Pɨ aupaita bapari mɨa kꞌinia bɨkꞌa. Mapa pɨchideerã ome tꞌĩupáde aji. 
GEN.7.2	Ne–animalaarã mɨ–itꞌee paapata chi ɨmɨkꞌĩra siete, chi wẽra siete atéeji. Chi apema ne–animalaarã chi ɨmɨkꞌĩra aba, chi wẽra aba ateeipia bɨ. 
GEN.7.3	Mamĩda ipanaarã kꞌĩra tꞌãdoo chi ɨmɨkꞌĩra siete, chi wẽra siete atéeji, kꞌĩra apida jõnaamerã. 
GEN.7.4	Kꞌãima siete parumaa mɨa kꞌoi chepiitꞌee kꞌãima cuarenta wãyaaru misa. Ne–inaa chokꞌai bee mɨa ooda jõmaweda jõtꞌaaitꞌeeda aji.
GEN.7.5	Noepa jõmaweda ooji Tachi Akꞌõrepa jaradakꞌa.
GEN.7.6	Noé seiscientos años iru bakꞌãri, Tachi Akꞌõrepa na pꞌekꞌau eujã ũupiji. 
GEN.7.7	Kꞌoi che nɨ̃beekꞌãri, barcode tꞌĩukꞌoodachida Noé, chi wẽra mãikꞌaapa chi warrarã, ãchi wẽraarã ome. 
GEN.7.8	Ne–animalaarã jĩpꞌaarã ne–animalaarã Tachi Akꞌõre–itꞌee paapata ome aukꞌa tꞌĩujida; eujãde bipa urtꞌĩu nĩuteepataarã, ipanaarã paara. 
GEN.7.9	Tachi Akꞌõrepa jaradakꞌa ne–animalaarã omee–omee, chi ɨmɨkꞌĩra, chi wẽra ome tꞌĩujida ma barcode Noé ome.
GEN.7.10	Kꞌãima siete parumaa na pꞌekꞌau eujã ũu–ũu beeji. 
GEN.7.11	Atane omeede ewari diecisiete paji. Noé seiscientos años iru baji na pꞌekꞌau eujã ũu–ũu beekꞌãri. Ma ewate pania uchiaji na pꞌekꞌau eujã ɨ̃rɨ. Ũkꞌuru uchiaji Tachi Akꞌõrepa ma ewaraa kꞌobɨda edaikꞌa eerepema mãikꞌaapa ũkꞌuru uchiaji aɨ ɨtꞌaikꞌa eerepema. 
GEN.7.12	Kꞌãima cuarenta kꞌoi che nɨ̃baji na pꞌekꞌau eujãde. 
GEN.7.13	Ma ewate kꞌoi che nɨ̃beekꞌãri, Noé tꞌĩuji ma barcode chi warrarã Sem, Cam Jafet ome mãikꞌaapa chi wẽra, chi ãiguurã õpee ome. 
GEN.7.14	Ãra ome tꞌĩujida ne–animalaarã kꞌĩra tꞌãdoo; tausaaree, taunomaa, eujãde bipa urtꞌĩu nĩuteepata, ipanaarã paara. 
GEN.7.15	Ma ne–animalaarã jõmaweda omee–omee tꞌĩujida Noé ome. 
GEN.7.16	Tachi Akꞌõrepa Noemaa jaradakꞌa tꞌĩujida kꞌĩra chaadepema omee–omee; chi ɨmɨkꞌĩra chi wẽra ome. Mãpai Tachi Akꞌõrepa chi puerta jɨ̃a nɨ̃bɨji.
GEN.7.17	Na pꞌekꞌau eujãde kꞌãima cuarenta kꞌoi che nɨ̃baji. Pania ũu chewãkꞌãri, ma barco bai ũu beeji. 
GEN.7.18	Waapɨara ũu chewãji. Mamĩda ma barco kꞌãiwee bai ũu beeji. 
GEN.7.19	Pania ũu chewãta, ũu chewãta, ee ɨtꞌɨara beeda kꞌãyaara ɨtꞌɨpɨara ũu–ũu beeji. 
GEN.7.20	Eujãdeepa ɨtꞌaa siete metros ũudachi. Mãpai waa ũu–e paji. 
GEN.7.21	Mãgá piujida jõmaweda eperãarã ipanaarã ome, ne–animalaarã tausaaree, taunomaa bee paara, chi eujãde bipa urtꞌĩu nĩuteepata paara. 
GEN.7.22	Jõmaweda na pꞌekꞌau eujãdepema chokꞌai pꞌanapatapꞌedaa piujida. 
GEN.7.23	Aba Noé chi barcode pꞌanadapꞌedaarã ome chokꞌai pꞌaneejida. Apemaarã jõmaweda jõjida; eperãarã, ipanaarã, ne–animalaarã kꞌĩra tꞌãdoo. 
GEN.7.24	Kꞌãima ciento cincuenta na pꞌekꞌau eujã ũu–ũu beeji.
GEN.8.1	Mãpai Tachi Akꞌõrepa chupɨria kꞌawaaji Noé ichideerã ome mãikꞌaapa ne–animalaarã barcode pꞌanadapꞌedaa. Nãu eujã ɨ̃rɨ pꞌuapiji pania pꞌoomerã. Mãgá pꞌoo wãji. 
GEN.8.2	Ewaraa kꞌobɨ edaikꞌa eerepema pania mãikꞌaapa aɨ ɨtꞌaikꞌa eerepema pania waa uchia–e paji. Ma awara Tachi Akꞌõrepa waa kꞌoi chepi–e paji. 
GEN.8.3	Piakꞌãa pꞌoo wãpa, pꞌoo wãji. Kꞌãima ciento cincuenta wãyaakꞌãri, pꞌoodachi. 
GEN.8.4	Atane sietede ewari diecisiete ma barco pꞌoo beeji Ararat ee ɨtꞌɨa bɨ ɨ̃rɨ. 
GEN.8.5	Pꞌoo wãpa, pꞌoo wãpa atane diez parumaa ee nokꞌo unujida.
GEN.8.6	Kꞌãima cuarenta parumaa Noepa chi ventana ewatꞌaaji. 
GEN.8.7	Mãpai pëiji cuervo aba. Mãgɨ́ pariatua wãabaiji, eujã pꞌooru misa. 
GEN.8.8	Ma tꞌẽepai Noepa pëiji paloma kꞌawaaitꞌee eujã pꞌoo bɨ maa–e pɨrã pꞌoo–e bɨ. 
GEN.8.9	Mamĩda mãgɨ́ barcodee cheji, eujã unu–e pada perã sãma su–akꞌɨ beeitꞌee. Mapa Noepa juade batau atapꞌeda, barcode tꞌĩupiji. 
GEN.8.10	Mapa Noepa kꞌãima siete nɨji mãikꞌaapa waya paloma pëiji. 
GEN.8.11	Mata pꞌãriupodopa ichi kꞌidade olivo pakꞌuru kꞌiru aneeji. Mãgá Noepa kꞌawaji eujã pꞌoo wã. 
GEN.8.12	Awaraa kꞌãima siete pakꞌãri, ma paloma waya pëiji. Mamĩda waa che–e paji.
GEN.8.13	Noé seiscientos un años iru bakꞌãri, eujã pꞌoodachi. Naapema atanede naarapema ewaride Noepa ma barco techo ewatꞌaaji mãikꞌaapa eujã pꞌoo bɨ unuji. 
GEN.8.14	Atane omeede ewari veintisietede eujã pia pꞌoo beeji.
GEN.8.15	Mãpai Tachi Akꞌõrepa Noemaa mãgaji:
GEN.8.16	—Uchiapáde aji, barcodeepa pɨ wẽra, pɨ warrarã pɨ ãiguurã ome. 
GEN.8.17	Ichiaba uchiapíji jõmaweda ne–animalaarã parã ome barcode pꞌanadapꞌedaa; ipanaarã, ne–animalaarã taunomaa, tausaaree mãikꞌaapa eujãde bipa urtꞌĩu nĩuteepata paara. Ichiakꞌau bɨpáde aji, mãgɨɨrã wãdamerã na pꞌekꞌau eujã jõmaade mãikꞌaapa warrarã chokꞌara oodamerã.
GEN.8.18	Mãpai Noé, chi wẽra, chi warrarã chi ãiguurã ome ma barcodeepa uchiajida. 
GEN.8.19	Ichiaba ne–animalaarã taunomaa, tausaaree, eujãde bipa urtꞌĩu nĩuteepata mãikꞌaapa ipanaarã aukꞌa uchiajida.
GEN.8.20	Aɨ tꞌẽepai Noepa altar mãudee ooji Tachi Akꞌõre–itꞌee. Mãpai ataji ne–animalaarã mãikꞌaapa ipanaarã Tachi Akꞌõre–itꞌee paapatadepema; mãgee kꞌĩra chaadepema aba. Mãpai ma ne–animalaarã peepꞌeda, paa jõji ma altar ɨ̃rɨ Tachi Akꞌõre–itꞌee. 
GEN.8.21	Tachi Akꞌõrepa ma nari ɨ̃kꞌãri, tꞌãri o–ĩa beeji mãikꞌaapa ichi tꞌãridepai kꞌĩsiaji: “Waa eujã ũupi–e paitꞌee. Eperãarã kꞌũtrãaweda ne–inaa kꞌachia ooi awaa pꞌanɨ mĩda, waa mãgá jõpi–e paitꞌee. Aukꞌa ne–animalaarã waa mãgá jõpi–e paitꞌee. 
GEN.8.22	Na pꞌekꞌau eujã bɨ misa, ne–uudaitꞌee mãikꞌaapa ewadaitꞌee; jĩsua oodaitꞌee mãikꞌaapa jɨa chedaitꞌee; paraaitꞌee kꞌoijara mãikꞌaapa pꞌoojara; ãstaawa, pꞌãrikꞌua paara.”
GEN.9.1	Mãpai Tachi Akꞌõrepa pedee pia jaraji Noemaa, chi warrarãmaa paara:
GEN.9.1	—Warra chokꞌara oodapáde aji. Wãdapáde aji, chi wãrutamaa na pꞌekꞌau eujãde, eperãarã chokꞌara paraamerã. 
GEN.9.2	Ne–animalaarã jõmaarãpa parã waaweedaitꞌee. Ne–animalaarã wãabaipata, eujãde nĩuteepata mãikꞌaapa pꞌusade pꞌanapata parã jua ekꞌari pꞌanadaitꞌee. 
GEN.9.3	Mɨa naaweda jaradakꞌa ne–inaa kꞌarra kꞌĩra tꞌãdoo kꞌodai, ɨ̃rá aukꞌa jara bɨ ne–animalaarã jõmaata kꞌodai. 
GEN.9.4	Mamĩda nechiara waa ome kꞌodaikꞌaraa bɨ, waa kꞌaurepa eperã chokꞌai bapari perã. 
GEN.9.5	Eperãpa awaraa peeru pɨrã, mɨa mãgɨ́ eperã ichiaba piupiitꞌee. Ne–animalpa eperã peeru pɨrã, ichiaba piupiitꞌee. 
GEN.9.6	Mɨ, Tachi Akꞌõrepa eperã mɨkꞌa ooda perã, eperãpa chĩara peeru pɨrã, mɨa mãgɨ́ awaraarãmaa peepiitꞌee. 
GEN.9.7	Mamĩda parã, warrarã oodapáde aji, na pꞌekꞌau eujã jõmaade pꞌanapataadamerã.
GEN.9.8	Ichiaba Tachi Akꞌõrepa mãgaji Noemaa, chi warrarãmaa paara:
GEN.9.9	—Mɨa nãgɨ́ pacto ooitꞌee parã ome mãikꞌaapa parãdeepa uchiadaitꞌeerã ome; 
GEN.9.10	ichiaba jõmaweda ne–animalaarã barcode wãdapꞌedaarã ome; ipanaarã, ne–animalaarã taunomaa, tausaaree; mãɨrã ome mãikꞌaapa jõmaweda awaraa ne–animalaarã ome. 
GEN.9.11	Mɨa waa na pꞌekꞌau eujã ũupi–e paitꞌeeda aji, eperãarã mãikꞌaapa ne–animalaarã jõpiitꞌee. Mɨa jaradakꞌa ichita mãga beeitꞌee.
GEN.9.12	’Nãgá parãpa mãikꞌaapa ne–animalaarã jõmaarãpa kꞌawadai mɨa wãarata jara bɨ. 
GEN.9.13	Euma bɨitꞌee pajãde mɨa jarada kꞌirãpa pꞌanadamerã. 
GEN.9.14	Mɨa eujã ɨ̃rɨ jɨ̃arara pëikꞌãri, aɨde eperãarãpa euma unudaitꞌee. 
GEN.9.15	Mɨa mãgɨ́ unukꞌãri, kꞌirãpaitꞌee mɨa pacto ooda parã ome mãikꞌaapa ne–animalaarã ome; eujã paniapa ũutꞌaadakꞌa waa oo–e paitꞌee. 
GEN.9.16	Ma euma jɨ̃ararade unukꞌãri, kꞌirãpaitꞌee mɨa pacto ooda na pꞌekꞌau eujãdepema eperãarã ome mãikꞌaapa ne–animalaarã ome. 
GEN.9.17	Ma euma kꞌaurepa jõmaweda eperãarãpa mãikꞌaapa ne–animalaarãpa kꞌawadaitꞌeeda aji, mɨa pacto ooda wãara.
GEN.9.17	Tachi Akꞌõrepa Noemaa mãga jaraji.
GEN.9.18	Noé warrarã barcodeepa uchiadapꞌedaa paji Sem, Cam, Jafet. Cam Canaán akꞌõre paji. 
GEN.9.19	Noé warrarã õpeerãdeepa na pꞌekꞌau eujãdepemaarã jõmaweda uchiajida.
GEN.9.20	Noé ne–uumaa beeji. Taarã pakꞌãri, uva uuda oroji mãikꞌaapa ma uvadee vino ooji. 
GEN.9.21	Ewari aba Noé vinopa piu beepꞌeda, kꞌãi beeji ichi te ne–animal edee oodade. Ãkꞌadaa kꞌãi baji. 
GEN.9.22	Cam, Canaán akꞌõrepa chi akꞌõre ãkꞌadaa unukꞌãri, uchiaji chi ɨ̃pemaarã omeemaa nepɨrɨde. 
GEN.9.23	Mãpai Sem, Jafet ome ãchi ikꞌiade poroba jita atadapꞌeda mãikꞌaapa teedaa kꞌĩra ãyaa wãdapꞌeda, poro bɨjida ãkꞌadaa unudaamaapa.
GEN.9.24	Noé piu bapꞌeda, ɨ̃rɨmakꞌãri, kꞌawaaji chi warra tꞌẽepemapa ichi ome ooda. 
GEN.9.25	Mapa mãgaji:
GEN.9.25	—Kꞌachiade bapariitꞌeeda aji, Camdeepa uchiada Canaán. ¡Cam ɨ̃pemaarãdeepa uchiadaitꞌeerã esclavoorã ekꞌariara paitꞌeeda! aji.
GEN.9.26	Ma awara mãgaji:
GEN.9.26	—¡Tachi Akꞌõre tꞌãri pia bapari! Sémpata irumaa ɨtꞌaa tꞌɨ̃pariitꞌeeda aji. Mamĩda Tachi Akꞌõrepa Canaán iru esclavo papiitꞌee. 
GEN.9.27	Tachi Akꞌõrepa kꞌaripapꞌeda, Jafetpa eujã waibɨa ataitꞌeeda aji, mãikꞌaapa irudeepa uchiadaitꞌeerã kꞌãiwee pꞌanapataadaitꞌee Semdeepa uchiadaitꞌeerã ome. Mamĩda Canaán iru esclavo paitꞌeeda aji.
GEN.9.28	Na pꞌekꞌau eujã ũuda tꞌẽepai Noé trescientos cincuenta años baji. 
GEN.9.29	Noé jai–idaakꞌãri, novecientos cincuenta años iru baji.
GEN.10.1	Na pꞌekꞌau eujã ũuda tꞌẽepai, nãgɨ́ eperãarã Noé warrarã Semdeepa, Camdeepa, Jafetdeepa uchiajida.
GEN.10.2	Jafet warrarã paji Gómer, Magog, Maday, Javán, Tubal, Mésec mãikꞌaapa Tirás.
GEN.10.3	Gómer warrarã paji Asquenaz, Rifat mãikꞌaapa Togarma.
GEN.10.4	Javandeepa uchiajida Elisá, Tarsis, Quitín mãikꞌaapa Rodanín.
GEN.10.5	Mãɨrã paji Jafetdeepa uchiadapꞌedaarã. Mãɨrã audú pꞌanapachida pꞌusa ide. Ëreerã chaa eujã iru pꞌanajida mãikꞌaapa pedee awara–awaraa pedeepachida.
GEN.10.6	Camdeepa uchiajida Cus, Misrayin, Fut mãikꞌaapa Canaán.
GEN.10.7	Cusdeepa uchiajida Seba, Javilá, Sabtá, Ragama mãikꞌaapa Sabteca. Ragamadeepa uchiajida Sabá mãikꞌaapa Dedán.
GEN.10.8	Cusdeepa uchiaji Nimrod, naarapema eperã na eujãde waibɨara bada. 
GEN.10.9	Tachi Akꞌõrepa kꞌinia bada perã, Nimrod nejɨrɨyaa bapiji.
GEN.10.9	Madeepa jarapata: “Pɨ Nimrodkꞌa nejɨrɨyaa bapari Tachi Akꞌõrepa kꞌinia badakꞌa.”
GEN.10.10	Nimrod rey beekꞌãri, ichi jua ekꞌari iru baji nãgɨ́ Sinar eujã jewedaadepema pꞌuuru: Babel, Érec, Acad mãikꞌaapa Calné. 
GEN.10.11	Ma eujãdeepa wãji Asur eujãdee. Mama bɨde irua nãgɨ́ pꞌuuru ooji: Nínive, Rejobot Ir, Cala, 
GEN.10.12	pꞌuuru waibɨa Resén; Nínive, Cala esajĩakꞌa bada.
GEN.10.13	Misrayindeepa uchiajida ludeorã, anameorã, leabitaarã, naftuitaarã, 
GEN.10.14	patruseorã, caslujitaarã mãikꞌaapa caftoritaarã. Tꞌẽepai ma caftoritaarãdeepa uchiajida filisteorã.
GEN.10.15	Canaandeepa uchiaji Sidón, chi warra naapema. Ma tꞌẽepai uchiaji Het. Hetdeepa uchiajida hititaarã. 
GEN.10.16	Canaandeepa uchiajida jebuseorã, amorreorã, gergeseorã, 
GEN.10.17	heveorã, araceorã, sineorã, 
GEN.10.18	arvadeorã, zemareorã mãikꞌaapa jamatitaarã. Tꞌẽepai ma cananeorã awara–awaraa pꞌanapachida. 
GEN.10.19	Ma cananeorã pꞌanapachida Guerar eujãdeepa Sidón pꞌuurudeepa Gaza pꞌuuru parumaa mãikꞌaapa Sodoma, Gomorra, Admá, Zeboyín pꞌuuru parumaa mãikꞌaapa Lasa pꞌuuru parumaa.
GEN.10.20	Ma jõmaweda Camdeepa uchiadapꞌedaarã paji. Eujã awara–awaraade pꞌanapachida mãikꞌaapa pedee awara–awaraa pedeepachida.
GEN.10.21	Noé warra Sem, Jafet naapema paji. Irua ichiaba warrarã ooji. Irudeepa uchiajida Éber ichideerã ome.
GEN.10.22	Semdeepa uchiajida Elam, Asur, Arfaxad, Lud mãikꞌaapa Aram.
GEN.10.23	Chi warra Aramdeepa uchiajida Uz, Hul, Guéter mãikꞌaapa Mas.
GEN.10.24	Chi warra Arfaxaddeepa uchiaji Selaj. Selaj Éber akꞌõre paji.
GEN.10.25	Ma Eberdeepa warrarã omé uchiajida. Aba tꞌɨ̃jarapachida Péleg, jara kꞌinia bɨ “tꞌooda”, iru bapariikꞌãri, na pꞌekꞌau eujãdepemaarã tꞌoodapꞌedaa perã. Péleg ɨ̃pema tꞌɨ̃jarapachida Joctán.
GEN.10.26	Joctandeepa uchiajida Almodad, Sélef, Jazar Mávet, Yeraj, 
GEN.10.27	Hadorán, Uzal, Diclá, 
GEN.10.28	Obal, Abimael, Sabá, 
GEN.10.29	Ofir, Javilá mãikꞌaapa Jobab. Mãɨrã paji Joctandeepa uchiadapꞌedaa. 
GEN.10.30	Mãɨrã pꞌanapachida Mesá eujãdeepa Sefar eujãde parumaa; ma ee jẽra bɨmãi oriente eere.
GEN.10.31	Ma jõmaweda Semdeepa uchiadapꞌedaarã paji. Eujã awara–awaraade pꞌanapachida mãikꞌaapa pedee awara–awaraa pedeepachida.
GEN.10.32	Mãɨrã Noedeepa uchiadapꞌedaarã paji na pꞌekꞌau eujã ũuda tꞌẽepai. Na pꞌekꞌau eujã jõmaade wãjida pꞌanapataade, pꞌuuru awara–awaraa.
GEN.11.1	Eperãarã na pꞌekꞌau eujã jõmaade wãdai naaweda, na pꞌekꞌau eujãde pꞌanapatapꞌedaarã atꞌãri pedee apai pedeepachida. 
GEN.11.2	Oriente eereepa chewãdade Sinar eujã jewedaa unu chedakꞌãri, mama pꞌaneejida.
GEN.11.3	Mãga nɨde eperãarã ãchi pitapai pedeeteejida:
GEN.11.3	—Ladrillo oodáma ajida, mãikꞌaapa tꞌɨpɨtaude paadáma. Te oodaitꞌeeda ajida.
GEN.11.3	Ma te oo kꞌinia pꞌanajida ladrillodee jɨrrɨkꞌa bɨ ome, mãudee oodai kꞌãyaara cementokꞌa bɨ ome.
GEN.11.4	Maapꞌeda mãgajida:
GEN.11.4	—Pꞌuuru oodáma ajida, mãikꞌaapa aɨde torre oodáma Tachi Akꞌõre eujãde panadaitꞌee. Mãgá jõmaarãpa tachi tꞌo pꞌanadayada ajida, mãikꞌaapa waa ãyaa wãda–e paitꞌee.
GEN.11.5	Mamĩda Tachi Akꞌõre edaa cheji ma pꞌuuru mãikꞌaapa torre oomaa pꞌanɨ akꞌɨde. Mãga unukꞌãri, 
GEN.11.6	kꞌĩsiaji: “Ãchi pꞌuuru apai pꞌanadairã mãikꞌaapa pedee apai pedee pꞌanadairã, na mimia oomaa pꞌanɨ. Nãgɨta ãrapa oo atajidara, ¿kꞌãare netꞌaata ooda–e payama? aji. 
GEN.11.7	Wãdáma ãchi pedee awara–awaraa pedeepide. Mãgá chipꞌedaidakꞌãri mimiadaitꞌee, ũrida–e paitꞌee.”
GEN.11.8	Mãga ooji Tachi Akꞌõrepa. Ãchi pedee awara–awaraa bɨkꞌooji mãgɨ́ mimia oonaadamerã mãikꞌaapa wãdamerã eujã bee chaa. 
GEN.11.9	Ma mimia pꞌanadapꞌedaamãi pedee awara–awaraadaidapꞌedaa perã, tꞌɨ̃jarapata ‘torre Babel’.
GEN.11.10	Nãgɨɨrã paji Semdeepa uchiadapꞌedaarã.
GEN.11.10	Tachi Akꞌõrepa na pꞌekꞌau eujã ũutꞌaada tꞌẽepai, año omeede Sem warra Arfaxad tꞌoji. Ma warra tꞌokꞌãri, Sem cien años iru baji. 
GEN.11.11	Maapꞌeda Sem quinientos años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida.
GEN.11.12	Arfaxad treinta y cinco años iru baji chi warra Selaj tꞌokꞌãri. 
GEN.11.13	Maapꞌeda Arfaxad cuatrocientos tres años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida.
GEN.11.14	Selaj treinta años iru baji chi warra Éber tꞌokꞌãri. 
GEN.11.15	Maapꞌeda Selaj cuatrocientos tres años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida.
GEN.11.16	Éber treinta y cuatro años iru baji chi warra Péleg tꞌokꞌãri. 
GEN.11.17	Ma tꞌẽepai Éber cuatrocientos treinta años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida.
GEN.11.18	Péleg treinta años iru baji chi warra Reú tꞌokꞌãri. 
GEN.11.19	Maapꞌeda Péleg doscientos nueve años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida.
GEN.11.20	Reú treinta y dos años iru baji chi warra Serug tꞌokꞌãri. 
GEN.11.21	Maapꞌeda Reú doscientos siete años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida.
GEN.11.22	Serug treinta años iru baji chi warra Najor tꞌokꞌãri. 
GEN.11.23	Maapꞌeda Serug doscientos años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida.
GEN.11.24	Najor veintinueve años iru baji chi warra Téraj tꞌokꞌãri. 
GEN.11.25	Maapꞌeda Najor ciento diecinueve años waa baji na pꞌekꞌau eujãde. Mãga nɨde awaraa warrarã, kꞌaurã ome tꞌojida.
GEN.11.26	Téraj setenta años iru bakꞌãri, chi warrarã Abram, Najor mãikꞌaapa Jarán tꞌojida.
GEN.11.27	Terajdeepa uchiadapꞌedaarã nãgɨɨrã paji: Abram, Najor mãikꞌaapa Jarán.
GEN.11.27	Jarandeepa warra uchiaji. Tꞌɨ̃jarapachida Lot. 
GEN.11.28	Jarán chi akꞌõre Téraj kꞌãyaara naapɨara jai–idaaji Ur pꞌuurude, Caldea eujãde. Ichi tꞌodamãi piuji. 
GEN.11.29	Téraj warra Abram miakꞌãiji Saray ome. Jõdee chi ɨ̃pema Najor miakꞌãiji Milca ome. Mãgɨ́ wẽra Jarán kꞌau mãikꞌaapa Iscá ɨ̃pewẽra paji. 
GEN.11.30	Saray warra tꞌokꞌaa paji.
GEN.11.31	Téraj Caldea eujãdeepa uchiaji, Ur pꞌuurudeepa, wã kꞌinia bada perã Canaán eujãdee. Ateeji chi warra Abram, chi wẽra Saray mãikꞌaapa chi ãichakꞌe Lot. Mamĩda Canaán eujãde panada–e paji. Jarán pꞌuuru apatapꞌedaade panadakꞌãri, pꞌaneejida. 
GEN.11.32	Mama Téraj jai–idaaji doscientos cinco años iru bakꞌãri.
GEN.12.1	Ewari aba Tachi Akꞌõrepa Abrammaa mãgaji:
GEN.12.1	—Ata bëipáde aji, pɨ eujã, pɨ ëreerã, pɨ akꞌõre te mãikꞌaapa wãpáde aji, mɨa akꞌɨpiitꞌee bɨ eujãmaa. 
GEN.12.2	Mɨa pɨdeepa pꞌuuru chokꞌara uchiapiitꞌee mãikꞌaapa pɨ bendiciaitꞌee. Jõmaarãpa pɨ tꞌo pꞌanadaitꞌee, pɨ kꞌapꞌɨa mɨa eperãarã kꞌaripaitꞌee perã. 
GEN.12.3	Mɨa pia akꞌɨ baitꞌee pɨmaa ne–inaa pia oorutaarã. Mamĩda kꞌachia ooitꞌee pɨmaa ne–inaa kꞌachia oorutaarã. Pɨ kꞌapꞌɨa na pꞌekꞌau eujãdepemaarã jõmaweda kꞌaripaitꞌeeda aji.
GEN.12.4	Abram wãji Tachi Akꞌõrepa jaradakꞌa. Setenta y cinco años iru bakꞌãri, Jarandeepa uchiaji Canaán eujãdee wãitꞌee. Ichi ome Lot aukꞌa wãji. 
GEN.12.5	Ateeji chi wẽra Saray, chi ɨ̃pema warra Lot, jõmaweda ichia netꞌaa iru bada mãikꞌaapa eperãarã ichi ome Jarán pꞌuurude pꞌanapatapꞌedaarã. Canaande panadakꞌãri, 
GEN.12.6	ãchi ma eujã jõmaade wãyaajida Siquén pꞌuurude parutamaa. Mama baji pakꞌurura jẽra bɨ tꞌɨ̃jarapatapꞌedaa Moré. Maapai cananeorã mama pꞌanapachida. (Mãgɨɨrã Noé warra Camdeepa uchiadapꞌedaarã paji.)
GEN.12.7	Abram mama bɨde Tachi Akꞌõrepa ichi unupiji mãikꞌaapa mãgaji:
GEN.12.7	—Na eujã teeitꞌeeda aji, pɨdeepa uchiadaitꞌeerãmaa.
GEN.12.7	Mãpai Abrampa altar ooji Tachi Akꞌõre–itꞌee, mama iru ome pedeeda perã. 
GEN.12.8	Ma tꞌẽepai mamãikꞌaapa wãjida ee paraamaa, Betel pꞌuuru kꞌaitꞌa; oriente eere. Mama Abrampa ichi te ne–animal edee ooda baikꞌo bɨji pꞌuuru omé esajĩakꞌa. Betel pꞌuuru occidente eere baji. Jõdee Hai pꞌuuru oriente eere baji. Mama bɨde Abrampa altar awaraa ooji mãikꞌaapa Tachi Akꞌõremaa ɨtꞌaa tꞌɨ̃ji. 
GEN.12.9	Tꞌẽepai piakꞌãa wãjida Néguev eujãdee.
GEN.12.10	Maapai ma eujãde audú jarrajara paraaji. Maperã makꞌɨara chikꞌo wẽ–e paji kꞌodaitꞌee. Mapa Abram banaji Egipto eujãde.
GEN.12.11	Egipto kꞌaitꞌa pawãdakꞌãri, Abrampa Saraymaa mãgaji:
GEN.12.11	—Ũríji. Pɨ kꞌĩra wãree bairã, Egipto pidaarãpa unudakꞌãri, 
GEN.12.12	pɨ mɨ wẽrada adayada aji. Mãpai mɨ peetꞌaadai pɨ kꞌapꞌɨa. Mamĩda pɨ chokꞌai atabɨdai ãchi pɨ ome pꞌaneedaitꞌee. 
GEN.12.13	Mapa jaráji: “Mɨ Abram ɨ̃pewẽra”, mɨ peenaadamerã. Mãga jararu pɨrã, pɨ kꞌaurepa mɨ pia akꞌɨdayada aji.
GEN.12.14	Egiptode panadakꞌãri, Egipto pidaarãpa Saray kꞌĩra wãree unujida. 
GEN.12.15	Ãchi rey Faraón
GEN.12.16	Saray kꞌaurepa Faraonpa Abram pia akꞌɨji. Abrammaa teeji ovejaarã, pꞌakꞌaarã, burroorã, camelloorã, esclavoorã paara. 
GEN.12.17	Mamĩda ichiaba Saray kꞌaurepa, Tachi Akꞌõrepa kꞌayaa kꞌachia pëiji Faraonmaa mãikꞌaapa iru te pidaarãmaa.
GEN.12.18	Maperã Faraonpa Abram tꞌɨ̃ pëipꞌeda, mãgaji:
GEN.12.18	—¿Sãapꞌeda jãga oojima? aji. ¿Sãapꞌeda nãga jara–e paji: “Na mɨ wẽra”? 
GEN.12.19	Ma kꞌãyaara pɨchi ɨ̃pewẽrada aji. Mapa mɨ wẽrakꞌa atakꞌaji. Nama bɨda aji, pɨchi wẽra. Wãdapáde aji.
GEN.12.20	Mãpai Faraonpa ichi soldaorãmaa jaraji Egipto eujãdeepa Abram chi wẽra ome uchia pëidamerã ãchi netꞌaa ome.
GEN.13.1	Abram Egiptodeepa chi wẽra ome mãikꞌaapa jõma chi netꞌaa iru bada ome wãdakꞌãri, waya chejida Néguev eujãdee. Ichi ɨ̃pema warra Lot ãchi ome aukꞌa wãji. 
GEN.13.2	Abram pꞌaratꞌara baji, nẽe, pꞌaratꞌa, ne–animalaarã iru bada perã. 
GEN.13.3	Neguevdeepa piakꞌãa chejida Betel pꞌuuru kꞌaitꞌa ichi naaweda bapariidamãi; Betel pꞌuuru, Hai pꞌuuru esajĩakꞌa. 
GEN.13.4	Mama baji ma altar ichia naaweda ooda. Mama Tachi Akꞌõremaa ɨtꞌaa tꞌɨ̃ji.
GEN.13.5	Chi chĩapa Abramkꞌa Lot jida pꞌaratꞌara baji, ovejaarã, pꞌakꞌaarã mãikꞌaapa esclavoorã iru bada perã. 
GEN.13.6	Mamĩda ãra pꞌanadapꞌedaamãi pꞌũajara makꞌɨara wẽ–e paji. Araa–e paji ãchi omeerã ne–animalaarã–itꞌee. 
GEN.13.7	Maperã Abram ne–animal akꞌɨpataarã Lotdeerã ome chõopachida. Ma awara cananeorã, ferezeorã ome atꞌãri ma eujãde pꞌanapachida.
GEN.13.8	Maperã ewari aba Abrampa Lotmaa mãgaji:
GEN.13.8	—Mɨ pɨ ome ëreerãda aji. Pia–e bɨ chõodaitꞌee mɨ pɨ ome maa–e pɨrã mɨ ne–animal akꞌɨpataarã përeerã ome. 
GEN.13.9	Jãma bɨ eujã. Jɨrɨtꞌeráji pɨchia kꞌiniata. Mɨ ikꞌaawaapa wãpáde aji. Pɨ juaraare wãru pɨrã, mɨ juabi eere wãitꞌee. Jõdee pɨ juabi eere wãru pɨrã, mɨ juaraare wãitꞌeeda aji.
GEN.13.10	Mãga jarakꞌãri, eede pꞌanajida. Maperã Lotpa tꞌɨmɨ́ akꞌɨji eujã jewedaa Jordán to ikꞌaawa bada Zoar pꞌuuru parumaa. Ma jõmaweda pia unuji pania paraada perã Tachi Akꞌõrepa Edende ne–uudakꞌa mãikꞌaapa Egipto eujãkꞌa. (Maapai Tachi Akꞌõrepa waide jõtꞌaa–e baji Sodoma pꞌuuru Gomorra pꞌuuru ome.) 
GEN.13.11	Mãgá ma eujã pia unuda perã, Lotpa eujã jewedaa jõmaweda Jordán to ide bada jɨrɨtꞌeraji. Maapꞌeda oriente eeree wãji. Mãgá Abram, Lot ome awara–awaraa pꞌaneejida. 
GEN.13.12	Abram Canaán eujãde beeji. Jõdee Lot banaji ma eujã jewedaade pꞌuuru kꞌaipee beemãi, Sodoma pꞌuuru kꞌaitꞌa. 
GEN.13.13	Sodoma pidaarã kꞌachia–idaa pꞌanapachida. Audú ne–inaa kꞌachia kꞌĩra tꞌãdoo oopachida Tachi Akꞌõre kꞌĩrapite.
GEN.13.14	Lot wãda tꞌẽepai, Tachi Akꞌõrepa Abrammaa mãgaji:
GEN.13.14	—Pɨ akꞌɨnɨ̃ bɨmãiipa akꞌɨpáde aji, norte eere, sur eere, oriente eere; occidente eere paara. 
GEN.13.15	Na eujã jõmaweda pɨa unu bɨ mɨa teeitꞌee pɨmaa mãikꞌaapa pɨdeepa uchiadaitꞌeerãmaa, ichita iru pꞌanadamerã. 
GEN.13.16	Warrarã pɨdeepa uchiadaitꞌeerã pꞌoyaa juasia–e paitꞌee. Audú chokꞌara paraaitꞌee ipu tau nãusaakꞌa. Eperãarãpa ipu tau nãusaa pꞌoyaa juasiadakꞌaakꞌa, mãga pɨkꞌa pɨdeepa uchiadaitꞌeerã pꞌoyaa juasiadakꞌaa paitꞌee. 
GEN.13.17	Wãpáde aji, na eujã jõmaweda akꞌɨde, mɨa pɨmaa teeitꞌee perã.
GEN.13.18	Mãgá Abram wãji. Mata Hebrón pꞌuuru kꞌaitꞌa banaji. Beeji pakꞌurura jẽra bɨmãi eperã tꞌɨ̃jarapatapꞌedaa Mamré eujãde. Arii Tachi Akꞌõre–itꞌee altar ooji.
GEN.14.1	Lot Sodoma pꞌuurude bakꞌãri, jura paraaji. Maapai Amrafel rey paji Sinar eujãde; Arioc rey paji Elasar eujãde; Quedorlaómer rey paji Elam eujãde; Tidal rey paji Goyim eujãde. 
GEN.14.2	Mãgɨ́ reyrãpa mãikꞌaapa ãchi eere pꞌanadapꞌedaarãpa jura chõojida nãgɨ́ reyrã ome: Sodomadepema rey Bera ome; Gomorradepema rey Birsá ome; Admadepema rey Sinab ome; Zeboyindepema rey Semeber ome; Beladepema rey ome. Mãgɨ́ Bela pꞌuuru ichiaba Zoar apachida. 
GEN.14.3	Ma rey joisomaarãpa pedeeteejida aukꞌa chõodaitꞌee chi apemaarã ome. Mapa ãchi soldaorã chipꞌe atadapꞌeda, cheepurujida Sidín eujã jewedaade, Mar Muerto kꞌaitꞌa. 
GEN.14.4	Doce años wãyaaru misa, ma reyrã pꞌanapachida rey Quedorlaómer jua ekꞌari. Mamĩda ma año trecede pedeeteejida chõodaitꞌee ichi eere pꞌanadapꞌedaarã ome.
GEN.14.5	Año catorcede Quedorlaómer, awaraa reyrã ichi eere pꞌanadapꞌedaarã ome wãjida Astarot Carnayin eujãdee. Mama pꞌanɨde refaitaarã pꞌoyaajida. Tꞌẽepai pꞌoyaajida zuzitaarã Jam eujãde mãikꞌaapa emitaarã Save Quiriatayin eujãde. 
GEN.14.6	Ichiaba pꞌoyaajida horeorã Seír ee jẽra bɨmãi mãikꞌaapa mãɨrã tꞌẽe wãjida Parán eujã jewedaadee eujã pania wẽe bɨ ide. 
GEN.14.7	Chewãdade Quedorlaómer, ichi eere pꞌanadapꞌedaarã ome pachejida Enmispat eujãde; mãgɨ́ eujã ichiaba tꞌɨ̃jarapatapꞌedaa Cades. Ma eujã wãyaadade peekꞌoojida amalecitaarã mãikꞌaapa amorreorã, chi Jazezón Tamar eujãde pꞌanadapꞌedaarã.
GEN.14.8	Sidín eujã jewedaade ma reyrã joisomaarã Sodomadepema, Gomorradepema, Admadepema, Zeboyindepema mãikꞌaapa Beladepema chõojida 
GEN.14.9	Elamdepema rey Quedorlaómer, ichi eere pꞌanadapꞌedaa reyrã ome; Tidal Goyimdepema, Amrafel Sinardepema, mãikꞌaapa Elasardepema Arioc ome. 
GEN.14.10	Ma eujã jewedaa Sidinde uria paraaji ne–inaa pꞌãimaa kꞌarakꞌaraa ome. Chi chõo atua wãdakꞌãri, ma Sodomadepema rey mãikꞌaapa Gomorradepema rey jĩchoodachida ãchi eere pꞌanadapꞌedaarã ome mãikꞌaapa ũkꞌuru ma uriade baaikꞌoodachida. Chi apemaarã reyrã atua wãdapꞌedaarã ãchi eere pꞌanadapꞌedaarã ome jĩchoodachida ee jẽra beemaa.
GEN.14.11	Mãgá rey Quedorlaómer eere pꞌanadapꞌedaarãpa pꞌoyaajida mãikꞌaapa pꞌe ateejida Sodomadepemaarã mãikꞌaapa Gomorradepemaarã, ãra ne–animalaarã, ãra netꞌaa paara. 
GEN.14.12	Abram sobrino Lot Sodomade bapachi perã, iru preso ateejida ichiaba ichi netꞌaa ome. 
GEN.14.13	Mamĩda eperã ãchi juadeepa uchiadai badapa Abrammaa jara cheji Lot ateedapꞌedaa. Maapai Abram chi hebreo apatapꞌedaa atꞌãri bapachi Mamré eujãde pakꞌurura jẽra bɨmãi. Ma Mamré amorreo paji. Ichi, chi ɨ̃pemaarã Escol, Aner ome Abram eere pꞌanajida.
GEN.14.14	Abrampa Lot ateedapꞌedaa kꞌawaakꞌãri, ichi te pidaarã mãikꞌaapa mimiapataarã chõo kꞌawaa beerã ichi tede waridapꞌedaarã chipꞌe atapꞌeda, wãjida Quedorlaómer tꞌẽe. Abram eerepemaarã trescientos dieciocho paji. Ẽpꞌenajida Dan pꞌuurude. 
GEN.14.15	Pꞌãrikꞌua ãra atu pꞌanɨde Abram eere pꞌanadapꞌedaarã awara–awaraa tꞌoodapꞌeda, ãra ome chõonajida. Ãchi jĩchoo wãrutade Abram ichi eere pꞌanadapꞌedaarã ome tꞌẽe wãjida Hobá pꞌuurude parutamaa; Damasco pꞌuuru norte eere. 
GEN.14.16	Mama Abram eere pꞌanadapꞌedaarãpa pꞌoyaajida. Netꞌaa jõmaweda pꞌe aneejida, eperãarã jida, Lot, ichi te pidaarã ome, awaraa wẽraarã atee wãdapꞌedaarã paara. Ichiaba Quedorlaomerpa netꞌaa jãri atee wãdapꞌedaa paara aneejida.
GEN.14.17	Abrampa ichi eere pꞌanadapꞌedaarã ome Quedorlaómer mãikꞌaapa reyrã iru eere pꞌanadapꞌedaarã pꞌoyaajida. Ãpɨtee chewãdade Sodomadepema rey Abram ome unuitꞌee cheji eujã jewedaa Savede; ichiaba tꞌɨ̃jarapatapꞌedaa Reyde. 
GEN.14.18	Mama bɨde Salén pꞌuurudepema reypa pan, vino ome aneeji. Ma rey tꞌɨ̃jarapachida Melquisedec. Mãgɨ́ Tachi Akꞌõre Waibɨa–itꞌee pꞌaare mimia oopachi.
GEN.14.19	Mãgɨpa Abrammaa ma pan, vino ome teekꞌãri, na pedee pia jaraji:
GEN.14.19	—Tachi Akꞌõre Waibɨa, chi pajã mãikꞌaapa eujã oodapa pɨ pia akꞌɨ baitꞌeeda aji. 
GEN.14.20	Iru jõmaarã kꞌãyaara waibɨara bɨda aji, pɨ kꞌaripada perã pɨ kꞌĩra unuamaa iru pꞌanapataarã pꞌoyaamerã.
GEN.14.20	Mãpai Abrampa Melquisedecmaa teeji netꞌaa diezdepema chaa aba jãri atadapꞌedaa Quedorlaómer juakꞌaawa.
GEN.14.21	Maapꞌeda Sodomadepema reypa Abrammaa mãgaji:
GEN.14.21	—Mɨmaa eperãarã teepáde aji. Jõdee pɨ netꞌaa ome beepáde aji.
GEN.14.22	Mamĩda Abrampa pꞌanauji:
GEN.14.22	—Tachi Akꞌõre, chi pajã mãikꞌaapa eujã ooda kꞌĩrapite mɨa nãga jara bɨ. 
GEN.14.23	Pɨ netꞌaa apida ata kꞌinia–e bɨ. Jɨ̃kꞌara pɨjida ata kꞌinia–e mɨ chanclade jɨ̃itꞌee. Mɨa kꞌinia–e bɨ pɨa jaramerã pɨ kꞌaurepa mɨ pꞌaratꞌara bɨ. 
GEN.14.24	Mɨchi–itꞌee maarepida ata kꞌinia–e bɨ; aba mɨ ome nipapataarãpa chikꞌo kꞌodapꞌedaa. Mamĩda netꞌaa teepáde aji, mɨ kꞌõpꞌãyoorã Mamremaa, Anermaa mãikꞌaapa Escolmaa, ãrapa ma chõodade mɨ kꞌaripadapꞌedaa perã.
GEN.15.1	Ma tꞌẽepai ewari aba Tachi Akꞌõrepa Abrammaa kꞌãimokꞌaraa pɨkꞌa bɨde pedeeji:
GEN.15.1	—Abram, waaweenaapáde aji, mɨa pɨ jɨ̃apari perã. Pɨa mɨde ijãapari perã, mɨa pɨmaa ne–inaa pia ooitꞌeeda aji.
GEN.15.2	Mamĩda Abrampa pꞌanauji:
GEN.15.2	—Tachi Akꞌõre, mɨ Akꞌõre Waibɨa, ¿pɨa sãgá mɨ pia ooitꞌeema aji, mɨ warra wẽe bɨta? Mɨ netꞌaa atabëiitꞌeeda aji, Damascodepema Eliezer ome, mãgɨ́ mɨ mimiapari perã. 
GEN.15.3	Pɨa mɨmaa warra tee–e bairã, mɨ mimiaparipa mɨ netꞌaa jɨ̃aitꞌee.
GEN.15.4	Mãpai Tachi Akꞌõrepa mãgaji:
GEN.15.4	—Pɨ mimiaparipa pɨ netꞌaa jɨ̃a–e paitꞌeeda aji. Pɨchi warrápata jɨ̃aitꞌeeda aji.
GEN.15.5	Mãpai Tachi Akꞌõrepa Abram taawaa wãpiji mãikꞌaapa irumaa mãgaji:
GEN.15.5	—Pia akꞌɨpáde aji, pajã mãikꞌaapa pꞌoyaa juasiai pɨrã, lucero juasiapáde aji. Pɨdeepa uchiadaitꞌeerã jãgá cho–kꞌara paraaitꞌeeda aji.
GEN.15.6	Abrampa ijãaji Tachi Akꞌõrepa jarada. Maperã Tachi Akꞌõrepa iru kꞌachia wẽe unupachi. 
GEN.15.7	Tachi Akꞌõrepa waya pedeeji:
GEN.15.7	—Mɨ pɨ Akꞌõre Waibɨa. Kꞌirãpapáde aji, mɨata pɨ caldeorã eujãdepema Ur pꞌuurudeepa uchia atada pɨmaa na eujã teeitꞌee.
GEN.15.8	Abrampa iidiji:
GEN.15.8	—Mamĩda Tachi Akꞌõre, ¿sãgá mɨa kꞌawayama aji, na eujã mɨ–itꞌee?
GEN.15.9	Tachi Akꞌõrepa mãgaji:
GEN.15.9	—Aneepáde aji, pꞌakꞌa aba, chivo aba mãikꞌaapa oveja aba, chi año õpee iru bee. Ichiaba aneepáde aji, tortola, paloma pichón ome.
GEN.15.10	Abrampa ooji Tachi Akꞌõrepa jaradakꞌa. Ma ne–animalaarã aneeji Tachi Akꞌõremaa. Mãpai ma ne–animalaarã chaachaa peepꞌeda, tꞌooji mãikꞌaapa chi kꞌapꞌɨa tꞌooda kꞌĩraichaa bɨji. Mamĩda ma ipanaarã peepꞌeda, tꞌoo–e paji. 
GEN.15.11	Ãkosoorã ɨtꞌɨɨpa baai chejida ma ne–animalaarã kꞌapꞌɨa piuda kꞌodaitꞌee. Mamĩda Abrampa jërekꞌooji. 
GEN.15.12	Kꞌeu wãkꞌãri, Abram tapꞌokꞌeedachi. Mapa kꞌãidachi. Mãga nɨde pꞌeradachi, audú pꞌãriudaida perã.
GEN.15.13	Mãga bɨde Tachi Akꞌõrepa mãgaji:
GEN.15.13	—Pɨdeepa uchiadaitꞌeerã pꞌanapataadaitꞌeeda aji, eujã awaraade mimiamaa chĩara–itꞌee. Mama esclavo pꞌanadaitꞌee mãikꞌaapa mãpemaarãpa ãra miapi iru pꞌanadaitꞌee cuatrocientos años. 
GEN.15.14	Mamĩda mɨa ichiaba miapiitꞌee ma eujãdepemaarã, ãchia pɨdeepa uchiadaitꞌeerã esclavo papidaitꞌee perã. Maapꞌeda pɨdeepa uchiadaitꞌeerã netꞌaa pi–ia ome awara ãi wãdaitꞌee. 
GEN.15.15+GEN.15.16	Taarã pakꞌãri, pɨdeepa uchiadaitꞌeerã uchiada kꞌĩmari uchiadapꞌeda, waya namaa chedaitꞌee. Mãgá taarãdaitꞌee mɨa amorreorã namãikꞌaapa waide jëre–e paitꞌee perã. Ãrapa ne–inaa audú kꞌachia oodakꞌãrita, mɨa ãra na eujãdeepa jërekꞌooitꞌee. Mamĩda pɨdeepa uchiadaitꞌeerã chedai naaweda, pɨ kꞌãiwee, chonaa piuitꞌeeda aji.
GEN.15.17	Pꞌãrikꞌua pada perã, ma pꞌãriude kꞌuurukꞌa bɨ nãgɨ́ ome uchia chejida: okꞌokꞌĩra urua, nari jɨ̃rakꞌawaa mãikꞌaapa ĩpirã urua. Wãyaajida ma ne–animalaarã kꞌapꞌɨa piuda esajĩakꞌa.
GEN.15.18	Ma ewate mãga unupikꞌãri, Tachi Akꞌõrepa Abram ome pacto ooji. Mãgaji:
GEN.15.18	—Na eujã teeitꞌeeda aji, pɨdeepa uchiadaitꞌeerãmaa; Egiptode to bɨmãiipa to waibɨa Éufrates parumaa. 
GEN.15.19	Pia jaraitꞌeera teeitꞌee pɨdeepa uchiadaitꞌeerãmaa nãgɨɨrã eujã: quenitaarã, quenizitaarã, cadmoneorã, 
GEN.15.20	hititaarã, ferezeorã, refaitaarã, 
GEN.15.21	amorreorã, cananeorã, gergeseorã, jebuseorã; mãgɨɨrã eujã.
GEN.16.1	Saray warra tꞌokꞌaa paji. Mamĩda ichia iru baji esclava Egiptodeepa aneedapꞌedaa. Mãgɨ́ wẽra tꞌɨ̃jarapachida Agar.
GEN.16.2	Mãgá Saraypa warra tꞌokꞌaa pada perã, ichia Abrammaa mãgaji:
GEN.16.2	—Tachi Akꞌõrepa mɨmaa warra tee–e bairã, kꞌãipáde aji, mɨ esclava Agar ome. Mãgá ichi kꞌapꞌɨa mɨ warra paraayada aji.
GEN.16.2	Abrampa ooji chi wẽrapa jaradakꞌa. 
GEN.16.3	Saraypa ma Egiptodepema esclava teeji chi ɨmɨkꞌĩramaa, aɨ ome warra oomerã ichi–itꞌee. Mãga ooji diez años Canaán eujãde pꞌanadakꞌãri.
GEN.16.4	Abram Agar ome beekꞌãri, biakꞌooji. Mamĩda mãgá biakꞌoo beekꞌãri, Agar audua beeji mãikꞌaapa Saray waa pia akꞌɨ–e paji.
GEN.16.5	Mãpai Saraypa Abrammaa mãgaji:
GEN.16.5	—¡Pɨ kꞌaurépata Agarpa mɨ pia akꞌɨ–e bɨda! aji. Mɨata iru teeji pɨmaa warra oomerã iru ome. Mamĩda ɨ̃rá biakꞌoo bairã, irua mɨ pia akꞌɨ–e bɨ. Tachi Akꞌõrepa jarai kꞌai kꞌaurepa mɨ mãgá iru bɨ; pɨ kꞌaurepa wa mɨ kꞌaurepa.
GEN.16.6	Abrampa pꞌanauji:
GEN.16.6	—Iru pɨchi esclava. Oopáde aji, pɨchia oo kꞌiniata iru ome.
GEN.16.6	Mãpai Saraypa Agar pia–ee iru bapachi. Mapa Agar jirabodoji. 
GEN.16.7	Mamĩda Agar ode wãde Tachi Akꞌõrepa ángel pëiji irumaa. Ma angelpa iru unu ataji eperãarã wẽ–emãi, Sur pꞌuurudee wãpari ode. Mama pania poátrɨ uchia bɨmãi baji.
GEN.16.8	Mãpai ma angelpa Agarmaa mãgaji:
GEN.16.8	—Agar, Saray esclava, ¿sãmãikꞌaapa cheruma aji, mãikꞌaapa sãmaa wãma?
GEN.16.8	Agarpa pꞌanauji:
GEN.16.8	—Jirabododa aji, mɨ chipari ikꞌaawaapa.
GEN.16.9	Mãpai angelpa mãgaji:
GEN.16.9	—Wãpáde aji, waya Saraymaa mãikꞌaapa nejõmaade chokꞌekꞌee bapáde aji.
GEN.16.10	Ichiaba ma angelpa Agarmaa mãgaji:
GEN.16.10	—Pɨdeepa warrarã chokꞌara uchiadaitꞌeeda aji. Pꞌoyaa juasiada–e paitꞌeeda aji, chokꞌara paraaitꞌee perã. 
GEN.16.11	Pɨa warra tꞌoitꞌee. Tꞌɨ̃ bɨitꞌee Ismael
GEN.16.12	Iru tausaaree baitꞌeeda aji, burro waide taunomaa–e bɨkꞌa. Jõmaarã ome chõoitꞌee mãikꞌaapa jõmaarã iru ome chõodaitꞌee. Baamaa baitꞌee apidaa jua ekꞌari. Chi ɨ̃pemaarã ikꞌaawaapa tꞌɨmɨ́ bapariitꞌeeda aji, ãra kꞌĩra unuamaa iru bapariitꞌee perã.
GEN.16.13	Mama Agar Tachi Akꞌõre ome pedeeda perã, Tachi Akꞌõre tꞌɨ̃ bɨji “Akꞌõre Waibɨapa mɨ unupari”. Mãgaji:
GEN.16.13	—Mɨ Tachi Akꞌõre ome unuji mĩda, atꞌãri chokꞌai bɨ.
GEN.16.14	Maperã ma pania poátrɨ uchia bɨmãi tꞌɨ̃jarapachida “chi mɨ unupari chokꞌai bɨ pozo”. Ma pozo Cadedeepa Beredmaa wãpari o esajĩakꞌa bɨ.
GEN.16.15	Maapꞌeda Agar cheji Saraymaa. Mama Abram warra tꞌoji. Abrampa tꞌɨ̃ bɨji Ismael. 
GEN.16.16	Ismael tꞌokꞌãri, Abram ochenta y seis años iru baji.
GEN.17.1	Abram noventa y nueve años iru bakꞌãri, Tachi Akꞌõrepa ichi unupipꞌeda, mãgaji irumaa:
GEN.17.1	—Mɨ Jõmaarã Akꞌõre Waibɨa. Tꞌãri pia nipaparíiji mɨ kꞌĩrapite. 
GEN.17.2	Mãgá mɨa ooitꞌee pɨ ome pacto oodade jaradakꞌa. Pɨdeepa warrarã chokꞌara uchiapiitꞌeeda aji.
GEN.17.3	Mãpai Abram bedabaidachi Tachi Akꞌõre kꞌĩrapite ichi tau bɨɨrɨ eujãde tꞌõbairumaa.
GEN.17.3	Mãga nɨde Tachi Akꞌõrepa mãgaji:
GEN.17.4	—Kꞌirãpapáde aji, mɨa pacto ooda pɨ ome. Pɨdeepa warrarã chokꞌara uchiapiitꞌee. Ma awara pɨdeepa pꞌuuru chokꞌara uchiadaitꞌee. 
GEN.17.5	Waa Abram ada–eda aji. Idideepa tꞌɨ̃jarapataadaitꞌee Abraham,
GEN.17.6	Pɨdeepa mɨa uchiapiitꞌee pꞌuuru chokꞌara mãikꞌaapa reyrã. 
GEN.17.7	Mɨa pɨ ome pacto oodade jaradakꞌa ichita ooitꞌeeda aji, pɨ ome mãikꞌaapa pɨdeepa uchiadaitꞌeerã ome. Mɨ ichita pɨ mãikꞌaapa ãra Akꞌõre Waibɨa paitꞌee. 
GEN.17.8	Pɨmaa mãikꞌaapa ãramaa mɨa teeitꞌee Canaán eujã jõmaweda; pɨ awaraa eujãdepemakꞌa baparimãi. Pɨ mãikꞌaapa pɨdeepa uchiadaitꞌeerã na eujã chipariirã ichita padaitꞌee mãikꞌaapa mɨmaa ɨtꞌaa tꞌɨ̃pataadaitꞌee.
GEN.17.9	Ichiaba Tachi Akꞌõrepa mãgaji Abrahammaa:
GEN.17.9	—Mamĩda pɨ mãikꞌaapa pɨdeepa uchiadaitꞌeerã jõmaarã ome mɨa pacto oodade jaradakꞌa oodapáde aji. 
GEN.17.10	Nãgá akꞌɨpidai mɨa pactode jaradakꞌa oo kꞌinia pꞌanɨ. Pɨa mãikꞌaapa pɨdeepa uchiadaitꞌeerãpa tauchaa bɨpítɨ parã ɨmɨkꞌĩraarã kꞌapꞌɨade. 
GEN.17.11	Ɨmɨkꞌĩraarã me e tꞌɨɨdapáde aji. Mãga oodakꞌãri, akꞌɨpidaitꞌee mɨ pedee ijãa pꞌanɨ. 
GEN.17.12	Idideepa tauchaa bɨ́tɨ jõma warrarã tꞌodapꞌedaa kꞌapꞌɨade. Mãga óotɨ warrarã tꞌodadeepa kꞌãima ocho pakꞌãri; parã esclavoorã warrarã jida ichiaba. 
GEN.17.13	Mãga oodapáde aji, ɨmɨkꞌĩraarã jõmaarãmaa; parã tede tꞌodapꞌedaa, chi netodapꞌedaa paara. Apida mãga oo–ee baikꞌaraa bɨ. Mãga oodakꞌãri, ma tauchaa ichita iru pꞌanadaitꞌee pãchi kꞌapꞌɨade mãikꞌaapa pãchi piurutamaa kꞌirãpadaitꞌee mɨa pacto ooda parã ome. 
GEN.17.14	Chi mãga oo kꞌinia–e bɨ uchiapidapáde aji, parã tꞌãideepa, mɨ pactode jara bɨkꞌa oo kꞌinia–e bairã.
GEN.17.15	Ichiaba Tachi Akꞌõrepa mãgaji Abrahammaa:
GEN.17.15	—Pɨ wẽra waa Saray tꞌɨ̃jarapataada–eda aji. Idideepa tꞌɨ̃jarapataadaitꞌeeda aji, Sara.
GEN.17.16	Mɨa iru bendiciaitꞌee. Warra tꞌopiitꞌee. Irudeepa warrarã chokꞌara uchiadaitꞌeeda aji, mãikꞌaapa ma warrarãdeepa reyrã chokꞌara uchiadaitꞌeeda aji. Ichiaba irudeepa pꞌuuru chokꞌara uchiadaitꞌeeda aji.
GEN.17.17	Waya Abraham bedabaidachi Tachi Akꞌõre kꞌĩrapite ichi tau bɨɨrɨ eujãde tꞌõbairumaa mãikꞌaapa ëidachi ichi tꞌãridepai kꞌĩsiaru misa: “¿Ɨmɨkꞌĩra cien años iru bɨpa warra ooikꞌã? ¿Sarapa warra tꞌoikꞌã aji, noventa años iru bɨta?”
GEN.17.18	Mãga kꞌĩsiapꞌeda, Abrahampa Tachi Akꞌõremaa mãgaji:
GEN.17.18	—Mɨa kꞌinia bɨda aji, mɨ warra Ismaelmaa pɨa ne–inaa pia oomerã. ¿Pɨa jaradakꞌa oo–e paikꞌã mɨ warra Ismael kꞌapꞌɨa pari?
GEN.17.19	Tachi Akꞌõrepa pꞌanauji:
GEN.17.19	—Mɨa jarajida aji, pɨ, pɨchi wẽra ome warra aba oodaitꞌee. Tꞌɨ̃ bɨitꞌee Isaac. Iru ome mãikꞌaapa irudeepa uchiadaitꞌeerã ome ichita ooitꞌee pɨ ome pacto oodade jaradakꞌa. 
GEN.17.20	Pɨa iididakꞌa mɨa ichiaba Ismael bendiciaitꞌee. Irudeepa warrarã chokꞌara uchiapiitꞌee. Irudeerã pꞌuuru waibɨa paitꞌee mãikꞌaapa eperãarã poro waibɨarã doce uchiadaitꞌee. 
GEN.17.21	Mamĩda mɨa pactode jaradakꞌa ooitꞌee Isaac ome. Añomaa Sarapa ma warra tꞌoitꞌeeda aji.
GEN.17.22	Tachi Akꞌõre Abraham ome pedeepꞌeda, wãji. 
GEN.17.23	Aɨ ewateweda Abrahampa tauchaa bɨpiji chi warra Ismael kꞌapꞌɨade, ichi kꞌapꞌɨade paara. Ichiaba tauchaa bɨpiji ichi esclavoorã kꞌapꞌɨade; ichi tede tꞌodapꞌedaarã, chi netoda awaraarã juakꞌaawa paara. Abrahampa mãɨrãdepema ɨmɨkꞌĩraarã jõmaweda kꞌapꞌɨade tauchaa bɨpiji Tachi Akꞌõrepa jaradakꞌa. 
GEN.17.24	Mãgá tauchaa ɨmɨkꞌĩraarã kꞌapꞌɨade bɨpikꞌãri, Abraham noventa y nueve años iru baji. 
GEN.17.25	Ismael trece años iru baji. 
GEN.17.26	Ma ewateweda Abrahampa mãikꞌaapa chi warra Ismaelpa tauchaa bɨpijida ãchi kꞌapꞌɨade. 
GEN.17.27	Ichiaba ma ewate Abraham mimiapataarãpa aukꞌa tauchaa bɨpijida ãchi kꞌapꞌɨade. Mãga oojida chi mimiapataarã ɨmɨkꞌĩraarã Abraham tede tꞌodapꞌedaarãpa, chi awaraa eujãdepemaarã juakꞌaawa netodapꞌedaarãpa paara.
GEN.18.1	Maapai Abraham atꞌãri bapachi Mamré eujãde pakꞌurura jẽra badamãi. Ewari aba imatꞌɨpa Abraham ichi te ne–edee ooda tꞌĩupatamãi su–akꞌɨ bɨ misa, Tachi Akꞌõrepa ichi unupiji. 
GEN.18.2	Abrahampa akꞌɨkꞌãri, unuji eperãarã õpee akꞌɨnɨ̃ pꞌanɨ ichi kꞌĩrapite. Unu ataruta, ãra auteebaiji mãikꞌaapa bedabaidachi ãra kꞌĩrapite ichi tau bɨɨrɨ eujãde tꞌõbairumaa. 
GEN.18.3	Mãpai irua mãgaji:
GEN.18.3	—Mɨchi Waibɨa, chupɨria kꞌawáaji. Ɨ̃raweda wãnaadapáde aji. 
GEN.18.4	Pɨa kꞌinia bɨ pɨrã, pania atapiitꞌee jĩru sɨɨdamerã mãikꞌaapa ɨ̃idamerã pakꞌuru ekꞌari, kꞌũrasaa bairã. 
GEN.18.5	Parã nama wãyaa wãda perã, mɨa chikꞌo joopiitꞌee kꞌodamerã, wãdai naaweda.
GEN.18.5	—Pia bɨda ajida. Pɨa jaradakꞌa oopáde ajida.
GEN.18.6	Aramata Abraham ichi te ne–edee oodade tꞌĩuji mãikꞌaapa Saramaa mãgaji:
GEN.18.6	—Isapai harina pipɨara bɨ veinte kilo atapáde aji, mãikꞌaapa maatꞌɨpꞌeda, pan ɨ̃pɨpáde aji.
GEN.18.7	Mãpai Abraham pꞌiraji ichi pꞌakꞌa pꞌe iru badamaa mãikꞌaapa pꞌakꞌa chakꞌe aba pipɨara bɨ jɨrɨtꞌeraji. Mãgɨ́ teeji ichi mimiaparimaa peemerã mãikꞌaapa chuumerã. Aramata ma mimiaparipa ooji chiparipa jaradakꞌa. 
GEN.18.8	Ma pꞌakꞌa chiara chuuda awara Abrahampa teeji queso pꞌakꞌa juba ome. Ichi juadoopa ma chikꞌo ãramaa teenaji kꞌodamerã ma pakꞌuru ekꞌari kꞌũrasaa badamãi.
GEN.18.9	Ãra nekꞌomaa pꞌanɨ misa, Abraham arii baji. Aupadakꞌãri, Abrahammaa iidijida:
GEN.18.9	—¿Sãma bɨma ajida, pɨ wẽra Sara?
GEN.18.9	—Teeda bɨda aji.
GEN.18.10	Mãpai Tachi Akꞌõrepa mãgaji:
GEN.18.10	—Añomaa mɨ waya cheitꞌeeda aji. Maapai pɨ wẽra Sarapa warra tꞌoitꞌeeda aji.
GEN.18.10	Mãɨmisa Sarapa Abraham ãpɨteikꞌa eereepa ũrimaa baji ãchi te ne–edee ooda tꞌĩupatamãiipa. 
GEN.18.11	Abraham chonaa baji. Ma awara chi wẽra Sara chõtrãa baji; waa bi kꞌayaakꞌaa paji. 
GEN.18.12	Maperã Sarapa ma pedee ũrikꞌãri, ëidachi mãikꞌaapa kꞌĩsiaji: “¿Sãgá o–ĩa warra oodaima tai nãgá chonaa chitoonɨta?”
GEN.18.13	Mãpai Tachi Akꞌõrepa Abrahammaa iidiji:
GEN.18.13	—¿Sãapꞌeda Sara ëidachima? aji. ¿Ijãa–e bɨkꞌã warra tꞌoi, chõtrãa bɨ mĩda? 
GEN.18.14	¿Kꞌãare netꞌaata Akꞌõre Waibɨapa pꞌoyaa oo–e paima? aji. Añomaa mɨ waya cheitꞌee mãikꞌaapa Sarapa warra tꞌoitꞌeeda aji.
GEN.18.15	Mãga ũrikꞌãri, Sara pꞌeradaida perã, meraji:
GEN.18.15	—Mɨ ëi–e bajida aji.
GEN.18.15	Mamĩda Tachi Akꞌõrepa pꞌanauji:
GEN.18.15	—Mɨa kꞌawa bɨda aji, pɨ ëida.
GEN.18.16	Maapꞌeda ma chedapꞌedaarã pꞌirabaijida mãikꞌaapa wãjida Sodoma pꞌuurudee. Abrahampa waawipai kꞌõpꞌãyanaji. 
GEN.18.17	Ode wãdade Tachi Akꞌõrepa kꞌĩsiaji: “Mɨa ooitꞌee bɨ Abrahammaa jaraipia bɨda aji. 
GEN.18.18	Irudeepa pꞌuuru chokꞌara uchiapiitꞌee mãikꞌaapa iru kꞌapꞌɨa na pꞌekꞌau eujãdepemaarã jõmaarã–itꞌee mɨa ne–inaa pia ooitꞌee. 
GEN.18.19	Mɨa iru jɨrɨtꞌeraji mɨ ũraa jarateemerã ichi warrarãmaa mãikꞌaapa ichi te pidaarãmaa. Mãgá ãrapa kꞌawaadai oodaitꞌee mɨa jara bɨkꞌa mãikꞌaapa aukꞌa kꞌawaadai tꞌãri pia nipapataadaitꞌee mɨ kꞌĩrapite. Mãga pꞌanadakꞌãripɨ, mɨa jaradakꞌa ãramaa pia ooitꞌee.” 
GEN.18.20	Mãga kꞌĩsiapꞌeda, Tachi Akꞌõrepa mãgaji Abrahammaa:
GEN.18.20	—Jõmaarãpa jarapata Sodomadepemaarã, Gomorradepemaarã ome audú ne–inaa kꞌachia ooi awaa pꞌanapata. 
GEN.18.21	Ɨ̃rá araa wãitꞌeeda aji, kꞌawaitꞌee wãara ãchia audú kꞌachia ooi awaa pꞌanɨ wa mãga–e.
GEN.18.22	Omeeweda wãjida Sodomadee. Mamĩda Abraham Tachi Akꞌõre ome beeji. 
GEN.18.23	Abraham iru kꞌaitꞌapai wãpꞌeda, iidiji:
GEN.18.23	—¿Peeitꞌeekꞌã aji, eperãarã pia beerã kꞌachia beerã ome aukꞌa? 
GEN.18.24	¿Chupɨria kꞌawa–ekꞌã aji, cincuenta tꞌãri pia beerã paraa pɨrã? Cincuenta paraa pɨrã, ¿ma pꞌuuru jõmaweda jõpiitꞌeekꞌã? aji. 
GEN.18.25	¡Mãga oonáaji! Audú ne–inaa kꞌachia ooda–e pꞌanɨ pɨrã, ¿sãga ãra aukꞌa jõpiima? Pɨa eperãarã jõmaarã akꞌɨpari mãikꞌaapa pɨa aupai jarai chisãgɨɨrãpa pia oopata; chisãgɨɨrãpa kꞌachia oopata. ¡Chi pia beerã jõpinaapáde! aji.
GEN.18.26	Mãpai Tachi Akꞌõrepa mãgaji:
GEN.18.26	—Cincuenta tꞌãri pia beerã unuru pɨrã Sodoma pꞌuurude, mãgara ma pꞌuuru jõmaweda jõpi–eda aji.
GEN.18.27	Mamĩda Abrahampa waya iidiji:
GEN.18.27	—Mɨ chupɨria kꞌawaapáde aji. Mɨa kꞌawa bɨ pɨta Jõmaarã Akꞌõre Waibɨa; jõdee mɨ eperã jĩpꞌaa. 
GEN.18.28	Mamĩda mɨa kꞌawa kꞌinia bɨ eperã pia beerã cuarenta y cincopai paraa pɨrã, ¿ma pꞌuuru jõmaweda jõpiitꞌeekꞌã? aji.
GEN.18.28	Tachi Akꞌõrepa pꞌanauji:
GEN.18.28	—Cuarenta y cinco tꞌãri pia beerã unuru pɨrã, mãgara pꞌuuru jõmaweda jõpi–eda aji.
GEN.18.29	Mãpai Abrahampa mãgaji:
GEN.18.29	—Cuarenta paraa pɨrã, ¿jõmaweda jõpiitꞌeekꞌã? aji.
GEN.18.29	Tachi Akꞌõrepa pꞌanauji:
GEN.18.29	—Cuarenta unuru pɨrã, mãgara jõmaweda jõpi–eda aji.
GEN.18.30	Mamĩda Abrahampa waya iidiji:
GEN.18.30	—Mɨ ome kꞌĩraunaapáde aji, audú iidimaa bairã. Mamĩda mɨa kꞌawa kꞌinia bɨ eperã pia beerã treintapai paraa pɨrã, ¿jõmaweda jõpiitꞌeekꞌã? aji.
GEN.18.30	Akꞌõrepa pꞌanauji:
GEN.18.30	—Treinta unuru pɨrã, mãgara jõmaweda jõpi–eda aji.
GEN.18.31	Abrahampa waya mãgaji:
GEN.18.31	—Mɨchi Waibɨa, mɨ kꞌɨɨrɨ kꞌisua pɨkꞌa bɨ nãgá audú iidimaa bairã. Mamĩda pia beerã veintepai paraa pɨrã, ¿jõmaweda jõpiitꞌeekꞌã? aji.
GEN.18.31	Tachi Akꞌõrepa pꞌanauji:
GEN.18.31	—Veinte unuru pɨrã, mãgara jõmaweda jõpi–eda aji.
GEN.18.32	Mãpai Abrahampa iidiji:
GEN.18.32	—Aai Tachi Akꞌõre, mɨ chupɨria kꞌawaapáde aji. Kꞌĩraunáaji mɨa audú iidimaa bairã. Nadeepa waa mɨa iidi–e paitꞌee. Eperã pia beerã diezpai paraa pɨrã, ¿ma pꞌuuru pidaarã jõmaweda jõpiitꞌeekꞌã? aji.
GEN.18.32	—Ma eperãarã diez kꞌaurepa pꞌuuru pidaarã jõmaweda pee–eda aji.
GEN.18.33	Tachi Akꞌõre Abraham ome pedee aupakꞌãri, wãji. Mãpai Abraham ichi temaa cheji.
GEN.19.1	Kꞌeu wãkꞌãri, ma angeleerã omé Sodoma pꞌuurude panajida. Pꞌuuru tꞌĩupata kꞌaitꞌa eperãarã chipꞌepatamãi Lot su–akꞌɨ baji. Lotpa ma angeleerã unukꞌãri, bainɨ̃ beepꞌeda, ãra auteebaiji. 
GEN.19.2	Mãpai mãgaji:
GEN.19.2	—Eperãarã poro waibɨarã, mɨa kꞌinia bɨ parã mɨ temaa chedamerã, mɨa parã kꞌaripa kꞌinia bairã. Mama parã bɨɨrɨ sɨɨdai mãikꞌaapa kꞌãidai. Nu tapꞌedaweda parã ode pia wãdayada aji.
GEN.19.2	Mamĩda ma angeleerãpa mãgajida:
GEN.19.2	—Gracias. Pɨ tede kꞌãida–e. Plazade kꞌãidaitꞌeeda ajida.
GEN.19.3	Mamĩda Lotpa jara bɨpa wãjida iru temaa. Mama panadakꞌãri, Lotpa chikꞌo joopipꞌeda, ãramaa teeji pan levadura wẽe bɨ ome kꞌodamerã.
GEN.19.4	Teeda pꞌanɨde kꞌãidai naaweda, Sodoma pꞌuurudepema ɨmɨkꞌĩraarã; kꞌũtrãarã, chonaarã paara chejida mãikꞌaapa te wapꞌɨra atajida. 
GEN.19.5	Mãpai Lotmaa biajida:
GEN.19.5	—¿Sãma pꞌanɨma ajida, jã eperãarã omé chedapꞌedaa? Taawaa uchia pꞌe atapáde ajida. Tai ãra ome aukꞌa kꞌãidaitꞌee.
GEN.19.6	Lot ichi tedeepa uchiaji mãikꞌaapa chi puerta jɨ̃aji. 
GEN.19.7	Mãpai mãgaji:
GEN.19.7	—Kꞌõpꞌãyoorã, mɨ chupɨria kꞌawaadapáde aji. Kꞌachia oonaadapáde aji, mɨa auteebaida eperãarã ome. 
GEN.19.8	Mɨa kꞌau awẽraarã teeyada aji. Mãɨrã waide ɨmɨkꞌĩraarã ome kꞌãida–e pꞌanɨ. Pãchia oo kꞌiniata oodai mãɨrã ome. Mamĩda na eperãarãmaa ne–inaa kꞌachia oonaadapáde aji, mɨa ãra auteebaida perã mɨ tede pꞌaneedamerã.
GEN.19.9	Mamĩda ma ɨmɨkꞌĩraarãpa kꞌiniada–e paji. Mapa mãgajida:
GEN.19.9	—¡Pɨ nãpema–epɨ! ¡Tai chokꞌapari–epɨ! ¡Ãyaa wãpáde ajida, maa–e pɨrã pɨmaa ne–inaa audupɨara kꞌachia oodayada! ajida.
GEN.19.9	Lot jita atadaitꞌee paji mãikꞌaapa ichi tedepema puerta ãritꞌaadaitꞌee paji. 
GEN.19.10	Mamĩda angeleerãpa juadeepa teedaa jidiu atajida mãikꞌaapa chi puerta jɨ̃a nɨ̃bɨjida. 
GEN.19.11	Mãpai ma ɨmɨkꞌĩraarã; kꞌũtrãarã, chonaarã paara tau pꞌãriukꞌoodachida. Ma puerta maarepida unudakꞌaa paji ma angeleerãpa tau pꞌãriupikꞌoodapꞌedaa perã.
GEN.19.12	Mãpai ma angeleerãpa Lotmaa iidijida:
GEN.19.12	—¿Na pꞌuurude awaraa eperãarã paraakꞌã ajida, pɨa atee kꞌinia bɨ pɨchideerã ome? Ma eperãarã jõmaweda atapꞌeda ãchi netꞌaa ome, wãdapáde ajida, 
GEN.19.13	na pꞌuurudeepa ãyaa, taipa nãpemaarã jõmaweda peekꞌoodaitꞌee perã. Tachi Akꞌõrepa ãchi ome waa choo–eda aji, jõmaarã kꞌĩrapite audú ne–inaa kꞌachia ooi awaa pꞌanadairã. Na pꞌuuru jõtꞌaadaitꞌeeda ajida.
GEN.19.14	Mãpai Lot wãji chi wiurã padaitꞌee padaarãmaa jarade aukꞌa ma pꞌuurudeepa ãyaa uchiadamerã.
GEN.19.14	—¡Isapai chedapáde aji, pꞌuurudeepa taawaa, Tachi Akꞌõrepa na pꞌuuru jõtꞌaaitꞌee perã!
GEN.19.14	Mamĩda ãchia Lot pedee ijãada–e paji kꞌĩsiadapꞌedaa perã iru pedidata bɨ.
GEN.19.15	Tapꞌedapodopa angeleerãpa Lotmaa mãgajida:
GEN.19.15	—¡Isapai pꞌirabáiji mãikꞌaapa wã́ji pɨchi wẽra ome, pɨ kꞌaurã omé ome! ¡Piu kꞌiniada–e pꞌanɨ pɨrã, wã́tɨ taipa na pꞌuurudepemaarã jõmaweda peekꞌoodaitꞌee perã!
GEN.19.16	Mamĩda Lot audupai taarãdaida perã, angeleerãpa iru, chi wẽra, chi kꞌaurã ome juadeepa ãyaa ateejida. Mãga oojida Tachi Akꞌõrepa ãra chupɨria kꞌawaada perã.
GEN.19.17	Pꞌuurudeepa tꞌɨmɨ́ panadakꞌãri, ángel abaapa mãgaji:
GEN.19.17	—¡Eedee pꞌiradapáde! aji. ¡Ãpɨtee akꞌɨnáatɨ mãikꞌaapa akꞌɨnɨ̃ pꞌaneenáatɨ na eujã jewedaade wãyaapari ode! Ee jẽra beemaa wãdapáde aji, piunaadamerã.
GEN.19.18	Mamĩda Lotpa mãgaji:
GEN.19.18	—Mãga–eda aji. Mɨ chupɨria kꞌawaadapáde aji. 
GEN.19.19	Wãara, parãpa tai chupɨria kꞌawaa pꞌanɨ, kꞌaripamaa pꞌanadairã tai piunaadamerã. Mamĩda tai jã eede panada–e pai. Nama ode wãdade tai piudayada aji. 
GEN.19.20	Nama kꞌaitꞌa pꞌuuru kꞌaipee bɨ. Araadai jãmaa wãdaitꞌee. ¡Jãmaa pëipáde aji, maa–e pɨrã tai piudayada! aji.
GEN.19.21	Mãpai abaapa mãgaji:
GEN.19.21	—Pɨa jaradakꞌa ooitꞌeeda aji. Ma pꞌuurude pꞌanɨɨrã pee–eda aji, parã mamaa wãruta perã. 
GEN.19.22	Mamĩda isapai mamaa wãdapáde aji, parã panadai naaweda, mɨa maarepida pꞌoyaa oo–e perã.
GEN.19.22	Ma pꞌuuru tꞌɨ̃jarapachida Zoar.
GEN.19.23	Tapꞌedaweda Lot paji Zoar pꞌuurude. 
GEN.19.24	Mãpai Tachi Akꞌõrepa ɨtꞌariipa pëiji hielo kꞌoi taukꞌa, tꞌɨpɨtau ome Sodoma ɨ̃rɨ mãikꞌaapa Gomorra ɨ̃rɨ. 
GEN.19.25	Ma eujã jewedaade beeda pꞌuurudepemaarã jõmaweda jõ atapëiji; ãchia ne–uudapꞌedaa paara. Aba Zoar pꞌuuru aupai jõtꞌaa–e paji. 
GEN.19.26	Mamĩda chewã nidade Lot wẽrapa ãpɨtee akꞌɨkꞌãri, tꞌã padachi mãikꞌaapa mãukꞌa padachi.
GEN.19.27	Aɨ norema Abraham tapꞌedaweda wãji Tachi Akꞌõre ome pedeemaa badamaa. 
GEN.19.28	Akꞌɨkꞌãri Sodoma, Gomorra pꞌuurumaa, ma eujã jewedaa jõmaweda nari jɨ̃rakꞌawaa nɨ̃baji. 
GEN.19.29	Mãgá Tachi Akꞌõrepa Lot bapariidamãi jõmaweda jõtꞌaaji. Mamĩda Abraham kꞌaurepa Lot jõpi–e paji.
GEN.19.30	Ma tꞌẽepai Lot waawee beeji Zoar pꞌuurude beeitꞌee. Mapa chi kꞌau omé iru bada ome mẽe wãjida, ee paraamaa. Mama mãu te uriade pꞌaneejida.
GEN.19.31	Mama pꞌanɨde ewari aba chi kꞌau naapemapa mãgaji chi tꞌẽepemamaa:
GEN.19.31	—Mɨ akꞌõre chonaadaruda aji. Nama wẽ–e ɨmɨkꞌĩraarã tachi atadaitꞌee ãchi wẽraarãkꞌa na eujãdepemaarãpa oopatakꞌa. 
GEN.19.32	Maperã vino topidáma mɨ akꞌõremaa, iru piu beemerã. Mãpai iru ome kꞌãidáma. Mãgá biakꞌoodayada aji, mãikꞌaapa tachideepa uchiadaitꞌeerã paraaitꞌeeda aji.
GEN.19.33	Ma ewateweda pꞌãrikꞌua chi akꞌõre vinopa piupitꞌaajida. Mãɨmisa chi kꞌau naapema kꞌãiji iru ome. Mamĩda piu bada perã, Lotpa kꞌawa–e paji chi kꞌau jẽra beekꞌãri mãikꞌaapa pꞌirabaikꞌãri.
GEN.19.34	Aɨ norema chi naapemapa mãgaji chi tꞌẽepemamaa:
GEN.19.34	—Nuweda mɨ kꞌãijida aji, mɨ akꞌõre ome. Waya piupidáma vinopa pɨ idi pꞌãrikꞌua iru ome kꞌãimerã. Mãgá tachi omeeweda warra tꞌodayada aji.
GEN.19.35	Ma pꞌãrikꞌua waya piupitꞌaajida vinopa. Mãpai chi tꞌẽepema kꞌãiji Lot ome. Mamĩda Lotpa aukꞌa kꞌawa–e paji. 
GEN.19.36	Maapꞌeda biakꞌoojida. 
GEN.19.37	Chi naapemapa warra tꞌoji. Tꞌɨ̃ bɨji Moab. Irudeepa uchiajida moabitaarã. 
GEN.19.38	Chi tꞌẽepemapa ichiaba warra tꞌoji. Tꞌɨ̃ bɨji Ben Amí. Irudeepa uchiajida amonitaarã.
GEN.20.1	Maapai Abraham banaji Néguev eujãde. Beeji Guerar pꞌuurude, Cades punto Sur punto esajĩakꞌa. 
GEN.20.2	Mama pꞌanɨde ma pꞌuurudepema rey waaweepa Abrahampa jaraji chi wẽra Sara ichi ɨ̃pewẽra. Mapa Guerardepema rey Abimelecpa Sara ichi temaa aneepiji chi wẽra papiitꞌee. 
GEN.20.3	Mamĩda ma ewate pꞌãrikꞌua Abimélec kꞌãimokꞌaraaji.
GEN.20.3	Ma kꞌãimokꞌaraa bɨde Tachi Akꞌõrepa jaraji:
GEN.20.3	—Pɨ piuitꞌeeda aji, chĩara wẽra atada perã.
GEN.20.4	Mamĩda Abimelecpa atꞌãri Sara tꞌõbai–e bada perã, pꞌanauji:
GEN.20.4	—Mɨchi Waibɨa, ¿sãgá mɨ piupiyama aji, atꞌãri ma wẽra tꞌõbai–e bɨta? 
GEN.20.5	Abrahampa mɨmaa chi ɨ̃pewẽrada aji. Chi wẽrapa pida aukꞌa mãga jaraji. Mɨa ãchi pedee ijãaji. Tꞌãri jĩpꞌa mãga ooji. Maarepida kꞌachia oo–e pajida aji.
GEN.20.6	Mãpai ma kꞌãimokꞌaraade Tachi Akꞌõrepa pꞌanauji:
GEN.20.6	—Mɨa kꞌawa bɨda aji, pɨa ãra pedee ijãada. Mapa ma wẽra tꞌõbaipi–e paji, ne–inaa kꞌachia mɨ kꞌĩrapite oonaamerã. 
GEN.20.7	Mamĩda ɨ̃rá ma wẽra teepáde aji, chi ɨmɨkꞌĩramaa, iru mɨ pedee jarapari perã. Iruata pɨ pari mɨmaa chupɨria iidiitꞌeeda aji, pɨ piunaamerã. Mamĩda ma wẽra pëi–e pɨrã chi kꞌimamaa, pɨ, pɨchideerã ome piudaitꞌeeda aji.
GEN.20.8	Aɨ norema tapꞌeda Abimélec pꞌirabaipꞌeda, ma kꞌãimokꞌaraada nepɨrɨji ichi mimiapataarãmaa. Mãga ũridakꞌãri, pꞌeradachida.
GEN.20.9	Ma tꞌẽepai Abimelecpa Abraham tꞌɨ̃ pëiji mãikꞌaapa irumaa mãgaji:
GEN.20.9	—¡Pɨ kꞌaurepa mɨ perá piujida! aji. ¿Sãapꞌeda mɨ, mɨchi jua ekꞌari pꞌanɨɨrã ome kꞌachiade baaipi kꞌinia bɨma? aji. Mãga ooikꞌaraa bɨda aji. 
GEN.20.10	¿Kꞌãata kꞌĩsia bajima aji, ma seewa mɨmaa jarakꞌãri?
GEN.20.10	Mãgá Abimelecpa Abraham ɨtrɨatꞌaaji.
GEN.20.11	Mãpai Abrahampa pꞌanauji:
GEN.20.11	—Mɨa kꞌĩsiaji nãpemaarãpa Tachi Akꞌõre Waibɨa waaweedakꞌaa. Ãchobee baji mɨ peedai jĩakꞌaapa mɨ wẽra kꞌapꞌɨa. 
GEN.20.12	Mamĩda wãara jarajida aji, jarakꞌãri iru mɨ ɨ̃pewẽra. Iru mɨ akꞌõre kꞌau; mamĩda mɨ nawedeepa uchiada–e. Mapa mɨa ataji mɨchi wẽra papiitꞌee. 
GEN.20.13	Tachi Akꞌõrepa jarakꞌãri mɨ uchiamerã mɨ akꞌõre tedeepa, mɨa Saramaa mãgaji: “Pɨa mɨ wãara kꞌinia iru bɨ pɨrã, tachi unurutaarãmaa jarapáde aji, pɨ mɨ ɨ̃pewẽra, pɨ kꞌapꞌɨa mɨ peenaadamerã.”
GEN.20.14	Mãpai Abimelecpa Sara teeji Abrahammaa. Ma awara teeji ovejaarã, pꞌakꞌaarã, esclavoorã esclavaarã ome.
GEN.20.15	Mãpai Abrahammaa mãgaji:
GEN.20.15	—Na eujã mëreda aji. Jɨrɨtꞌerapáde aji, parã aɨde pꞌanapataadamerã.
GEN.20.16	Mãpai Saramaa mãgaji:
GEN.20.16	—Mɨa ne–inaa teeda pɨ ɨ̃pemamaa pꞌaratꞌa tau mil vale bɨda aji. Ma ne–inaa kꞌaurepa parã ome nipapataarãdepema apidaapa pɨ ãpɨte pedee kꞌachia jaradaikꞌaraa bɨda aji.
GEN.20.17+GEN.20.18	Abimelecpa Sara atakꞌãri ichi wẽra papiitꞌee, Tachi Akꞌõrepa iru tedepema wẽraarã jõmaweda kꞌayaapiji warra tꞌonaadamerã. Mapa Abimelecpa Sara teekꞌãri Abrahammaa, irua rey Abimélec pari, chi wẽra pari mãikꞌaapa ãchi tede mimiapataarã pari ɨtꞌaa iidiji. Mãgá Tachi Akꞌõrepa ãra jõmaweda jɨpaji warrarã tꞌodamerã.
GEN.21.1	Tachi Akꞌõrepa Sara pia ooji. Ichia jaradakꞌa ooji Sara ome. 
GEN.21.2	Mãgá Sara biakꞌoo beeji mãikꞌaapa Tachi Akꞌõrepa jaradakꞌa añomaa Abraham warra paraaji, iru chonaa baji mĩda. 
GEN.21.3	Abrahampa iru tꞌɨ̃ bɨji Isaac. 
GEN.21.4	Tachi Akꞌõrepa jaradakꞌa tauchaa bɨjida Isaac kꞌapꞌɨade tꞌodadeepa kꞌãima ocho pakꞌãri. 
GEN.21.5	Abraham cien años iru bakꞌãri, Isaac tꞌoji. 
GEN.21.6	Chi warra tꞌokꞌãri, Sarapa kꞌĩsiaji: “Tachi Akꞌõrepa mɨ o–ĩapa ëipiji warra tꞌopida perã. Jõmaweda nãga ũrirutaarã aukꞌa o–ĩa pꞌanadaitꞌee. 
GEN.21.7	¿Kꞌaipa ijãakꞌaji mɨa warra tꞌoi chõtrãa bɨta mãikꞌaapa Abraham chonaa bɨta? Mamĩda wãara mɨa iru warra tꞌoji.”
GEN.21.8	Isaac tawara pakꞌãri, chi nawepa ju amaaji. Ma ewate Abrahampa fiesta waibɨa ooji.
GEN.21.9	Mamĩda Sarapa unuji ma Egiptodepema wẽra warra Ismaelpa Isaac oo iru bɨ. 
GEN.21.10	Maperã Sarapa Abrahammaa jaranaji:
GEN.21.10	—Jã esclava ichi warra ome ãyaa pëipáde aji. Mɨ warra Isaacpa pɨ netꞌaa aukꞌa jɨ̃a–e paitꞌeeda aji, jã esclava warra ome.
GEN.21.11	Mãga ũrikꞌãri, Abraham tꞌãri pꞌua beeji, Ismael ichiaba chi warra pada perã.
GEN.21.12	Mamĩda Tachi Akꞌõrepa irumaa mãgaji:
GEN.21.12	—Kꞌĩsianaapáde aji, Ismael pari wa pɨ esclava pari. Sarapa jara bɨkꞌa jõmaweda oopáde aji, mɨa pɨmaa jaradakꞌa ooitꞌee perã Isaacdeepa uchiadaitꞌeerã ome. 
GEN.21.13	Ichiaba Ismael pɨ warra perã, irudeepa mɨa pꞌuuru chokꞌara uchiapiitꞌee.
GEN.21.14	Aɨ norema tapꞌedapodopa Abrahampa ne–e paniapa ipuru bɨ chikꞌo ome bɨji Agar ekꞌarrade mãikꞌaapa Agar chi warra ome awara ãyaa pëiji. Mãgá ãra pariatua wãjida eujã pania wẽe bɨmaa Berseba pꞌuurudee wãpata ode. 
GEN.21.15	Ma pania jõdaikꞌãri, Agarpa Ismael bɨji pakꞌuru jepꞌedaa bɨ ekꞌari kꞌũrasaa bɨde. 
GEN.21.16	Mãpai ãyaa wãji chi warramãiipa unu kꞌinia–e bada perã chi warra mãgá piu wã. Tꞌɨmɨ́ su–akꞌɨ beekꞌãri, chi warra jẽe nɨ̃beeji.
GEN.21.17	Tachi Akꞌõrepa Agar warra jẽepi ũrikꞌãri, ichi angelpa mãgaji:
GEN.21.17	—¿Agar, sãga nɨ̃bɨma? aji. Waaweenaapáde aji, Tachi Akꞌõrepa ũrida perã pɨchi warra jãma jẽe nɨ̃bɨ. 
GEN.21.18	Wã́ji pɨ warra atade mãikꞌaapa béeji iru ome. Tachi Akꞌõrepa Ismael chupɨria kꞌawaaitꞌee. Irudeepa pꞌuuru waibɨa uchiapiitꞌeeda aji.
GEN.21.19	Mãpai Tachi Akꞌõrepa pania poátrɨ uchia bɨmãi Agarmaa akꞌɨpiji. Mãgá irua chi ne–e iru bada paniapa ipurupꞌeda, Ismaelmaa topiji. 
GEN.21.20+GEN.21.21	Mãgá Tachi Akꞌõrepa Ismael kꞌaripaji. Tꞌẽepai pꞌananajida Parán eujãde pania wẽe bɨmãi. Mama pꞌanɨde Ismael ematrɨma trɨ kꞌawaa beeji. Taarã pakꞌãri, chi nawepa Egiptodepema wẽra jɨrɨteeji.
GEN.21.22	Maapai rey Abimélec wãji Abraham badamaa pedeede. Ichi soldaorã poro waibɨa Ficol aukꞌa wãji. Mama pꞌanɨde Abimelecpa Abrahammaa mãgaji:
GEN.21.22	—Unu pꞌanɨda ajida, Tachi Akꞌõre Waibɨapa pɨ kꞌaripapari ne–inaa jõmaade. 
GEN.21.23	Maperã mɨa kꞌinia bɨ Tachi Akꞌõre Waibɨa kꞌĩrapite pɨa nama jaramerã chõo–e paitꞌee mɨchi eere pꞌanɨɨrã ome, mɨdeepa uchiadaitꞌeerã ome. Kꞌinia bɨ pɨa juraamerã tꞌãri pia bapariitꞌee mɨ ome mãikꞌaapa nãgɨ́ eujãdepemaarã ome, mɨ pɨ ome tꞌãri pia baparikꞌa.
GEN.21.24	Abrahampa pꞌanauji:
GEN.21.24	—Tachi Akꞌõre kꞌĩrapite mɨa juraa bɨ: Mãga ooitꞌeeda aji.
GEN.21.25	Mamĩda Abrahampa nepɨrɨji Abimelecmaa iru mimiapataarãpa pozo jãri atadapꞌedaa Abraham mimiapataarã juadeepa.
GEN.21.26	Mãga ũrikꞌãri, Abimelecpa pꞌanauji:
GEN.21.26	—Mɨa ɨ̃rapai pɨ ideepa mãga kꞌawaa cheruda aji. Kꞌawa–e bɨda aji, kꞌairã́pata mãga oodapꞌedaa.
GEN.21.27	Mãpai Abrahampa ovejaarã, pꞌakꞌaarã ome atapꞌeda, teeji Abimelecmaa. Ma ewateweda ãra pacto oojida chõoda–ee pꞌanapataadaitꞌee. 
GEN.21.28	Maapꞌeda Abrahampa ichi ovejaarã pꞌe iru bɨdepema oveja wẽra kꞌaipee siete awara ataji.
GEN.21.29	Mãga unukꞌãri, Abimelecpa iidiji:
GEN.21.29	—¿Kꞌãare–itꞌee ma ovejaarã ãyaa atajima? aji.
GEN.21.30	Abrahampa pꞌanauji:
GEN.21.30	—Na oveja siete pɨmaa teeitꞌeeda aji, pɨa kꞌawaamerã mɨa wãarata jaraji taipa ma pozo kꞌoro atada akꞌãri.
GEN.21.31	Maperã ma pozo tꞌɨ̃ bɨjida “Berseba”, mama Tachi Akꞌõre kꞌĩrapite juraadapꞌedaa perã chõoda–ee pꞌanapataadaitꞌee.
GEN.21.32	Mãgá pedeedapꞌeda, Abimélec chi kꞌõpꞌãyo Ficol ome ãpɨtee wãjida filisteorã eujãdee.
GEN.21.33	Ma tꞌẽepai Bersebade Abrahampa tamarisco pakꞌuru uuji. Mama ɨtꞌaa tꞌɨ̃pachi Tachi Akꞌõre, chi ichita chokꞌai baparimaa. 
GEN.21.34	Abraham taarã bapachi filisteorã eujãde.
GEN.22.1	Taarã pakꞌãri, Tachi Akꞌõrepa kꞌawa kꞌinia baji Abrahampa ichide wãara ijãa bɨ wa ijãa–e bɨ.
GEN.22.1	Mapa Abraham tꞌɨ̃ jaraji:
GEN.22.1	—¡Abraham!
GEN.22.1	Abrahampa pꞌanauji:
GEN.22.1	—Nama bɨda aji.
GEN.22.2	Tachi Akꞌõrepa mãgaji:
GEN.22.2	—Pɨ warra apai iru bɨ, pɨa kꞌinia iru bɨ, Isaac atapꞌeda, wãpáde aji, Moria eujãdee mɨ–itꞌee peepꞌeda, paa jõpimerã altar ɨ̃rɨ mɨa jaraitꞌee ee nokꞌode.
GEN.22.3	Aɨ norema tapꞌedaweda Abrahampa chi burro atapꞌeda, tꞌɨpɨ puuji ma primicia–itꞌee. Tꞌɨpɨ ma burro ɨ̃rɨ bɨpꞌeda, atanaji chi mimiapataarã omé, chi warra Isaac, mãikꞌaapa wãjida Tachi Akꞌõrepa jaradamaa.
GEN.22.4	Kꞌãima õpeemaa Abrahampa tꞌɨmɨweda unuji Tachi Akꞌõrepa ee jarada. 
GEN.22.5	Mãpai chi mimiapataarãmaa mãgaji:
GEN.22.5	—Nama burro ome pꞌaneedapáde aji. Mɨ wãitꞌee mɨ warra ome Tachi Akꞌõremaa ɨtꞌaa tꞌɨ̃de. Maapꞌeda, chedaitꞌeeda aji.
GEN.22.6	Abrahampa ma tꞌɨpɨ Isaac ikꞌia ɨ̃rɨ bɨji. Mãpai lowero mãikꞌaapa tꞌɨpɨtau atapꞌeda, ãchi omeeweda wãjida.
GEN.22.7	Ma wãdade Isaacpa iidiji:
GEN.22.7	—¿Tate?
GEN.22.7	Abrahampa pꞌanauji:
GEN.22.7	—¿Kꞌãarema aji, warra?
GEN.22.7	Isaacpa mãgaji:
GEN.22.7	—Tachia tꞌɨpɨ mãikꞌaapa tꞌɨpɨtau iru pꞌanɨda aji. ¿Mamĩda sãma bɨma aji, oveja chakꞌe, peepꞌeda, Tachi Akꞌõre–itꞌee paa jõpidaitꞌee?
GEN.22.8	Abrahampa pꞌanauji:
GEN.22.8	—Tachi Akꞌõrepa ichiakꞌau teeyada aji, oveja paa jõpidaitꞌee.
GEN.22.8	Mãgá wãjida. 
GEN.22.9	Tachi Akꞌõrepa jaradamãi panadakꞌãri, Abrahampa altar ooji mãikꞌaapa tꞌɨpɨ kꞌĩra pꞌe ataji. Mãpai chi warra Isaac jɨ̃ ataji mãikꞌaapa bɨji altarde ma tꞌɨpɨ ɨ̃rɨ.
GEN.22.10	Mamĩda Abrahampa lowero atarude chi warra peeitꞌee, 
GEN.22.11	Tachi Akꞌõre angelpa mãgaji:
GEN.22.11	—¡Abraham, Abraham!
GEN.22.11	—Mɨ nama bɨda aji.
GEN.22.12	Mãpai ma angelpa mãgaji:
GEN.22.12	—Pɨ warra peenaapáde aji. Mɨa kꞌawa bɨ pɨ wãara Tachi Akꞌõre Waibɨade ijãa bɨ mãikꞌaapa iru waawee bɨ, pɨ warra apai iru bɨ irumaa teeitꞌee wãakꞌa–e pada perã.
GEN.22.13	Abrahampa akꞌɨkꞌãri, unuji oveja ɨmɨkꞌĩra cachode jõi nɨ̃bɨ pakꞌuru jepꞌedaa bɨ juade. Atanapꞌeda mãikꞌaapa peepꞌeda, Tachi Akꞌõre–itꞌee paa jõpiji ichi warra pari.
GEN.22.14	Ma tꞌẽepai Abrahampa ma ee tꞌɨ̃ bɨji “Tachi Akꞌõrepa teepari ne–inaa falta bɨ”. Mapa atꞌãri jarapata: “Ee nokꞌode Akꞌõre Waibɨapa ne–inaa falta bɨ teepari.”
GEN.22.15	Maapꞌeda, Tachi Akꞌõre angelpa Abrahammaa waya tꞌɨ̃ji 
GEN.22.16	mãikꞌaapa mãgaji:
GEN.22.16	—Tachi Akꞌõre Waibɨapa nãga jara bɨ: “Pɨ warra apai iru bɨ mɨmaa teeitꞌee wãakꞌa–e pada perã, mɨchi tꞌɨ̃de mɨa nãga juraaru. 
GEN.22.17	Mɨa pɨ bendiciaitꞌee. Pɨdeepa uchiapiitꞌee warrarã chokꞌara, lucero pajãde nɨ̃baparikꞌa mãikꞌaapa ipu nãusaa pꞌusa ide paraaparikꞌa. Ãra chõodakꞌãri, ãchi kꞌĩra unuamaa iru pꞌanapataarã ichita pꞌoyaadaitꞌee. 
GEN.22.18	Pɨdeepa uchiadaitꞌeerã kꞌapꞌɨa mɨa na pꞌekꞌau eujãdepemaarã pia akꞌɨitꞌeeda aji, pɨa ooda perã mɨa jaradakꞌa.”
GEN.22.19	Maapꞌeda Abraham Isaac ome wãjida chi mimiapataarãpa nɨmaa pꞌanadapꞌedaamaa. Tꞌẽepai wãjida Berseba pꞌuurudee ichi te pidaarã pꞌanapatapꞌedaamaa.
GEN.22.20	Taarã pakꞌãri, Abrahampa ũriji ichi ëreerãpa jara pëidapꞌedaa. Mãgá kꞌawaji ichi ɨ̃pema Najor wẽra Milcapa warrarã tꞌoda. 
GEN.22.21	Chi naapema tꞌɨ̃ bɨjida Uz. Aɨ eere tꞌoji Buz; aɨ eere Quemuel. Quemueldeepa uchiaji Aram. 
GEN.22.22	Ma tꞌẽepai tꞌoji Quésed, Jazó, Pildás, Yidlaf mãikꞌaapa Betuel. 
GEN.22.23	Ma Betuel Rebeca akꞌõre paji. Ma warrarã ocho tꞌoji Abraham ɨ̃pema Najor wẽra Milcapa. 
GEN.22.24	Ma awara Najorpa warrarã ooji chi wẽra kꞌãipari Reumá ome. Mãɨrã paji Tébaj, Gaján, Tajás mãikꞌaapa Macá.
GEN.23.1+GEN.23.2	Taarã pakꞌãri, Abraham ichideerã ome pꞌananajida Quiriat Arbá pꞌuurude, ichiaba tꞌɨ̃jarapatapꞌedaa Hebrón. Ma pꞌuuru Canaán eujãde bɨ. Mama Sara jai–idaaji. Ciento veintisiete años iru baji. Abraham jẽeji ichi wẽra–itꞌee, mãikꞌaapa chi–ɨaji.
GEN.23.3	Sara jai–idaada tꞌẽepai Abraham wãji pedeede ma eujãde pꞌanapatapꞌedaa hititaarã ome. Mãgaji:
GEN.23.4	—Mɨ parã eujãde kꞌĩra tewaraa mĩda, kꞌinia bɨ mɨmaa eujã neto pëidamerã mɨ wẽra aɨde ɨaitꞌee.
GEN.23.5	Hititaarãpa pꞌanaujida:
GEN.23.6	—Eperãarã poro waibɨa, ¡ũripáde! ajida. Pɨ kꞌinia pꞌanɨ tai tꞌãide. Jɨrɨtꞌerapáde ajida, jãɨra pipɨara bɨ, aɨde pɨchi wẽra ɨamerã. Taidepema apidaapa pɨmaa eujã wãakꞌada–eda ajida, pɨchi wẽra aɨde ɨamerã.
GEN.23.7	Mãpai Abraham bainɨ̃ beepꞌeda, ɨ̃jaabaiji ãchi kꞌĩrapite 
GEN.23.8	mãikꞌaapa mãgaji:
GEN.23.8	—Wãara kꞌinia pꞌanɨ pɨrã mɨa mɨchi wẽra ɨamerã parã eujãde, mɨ pari chupɨria iididapáde aji, Zojar warra Efronmaa. 
GEN.23.9	Iru eujãde bɨ mãu te tꞌɨ̃jarapata Macpela. Mãgɨ́ mɨa neto kꞌinia bɨ chi valor pari. Mãgá na eujãde mɨa jãɨra iru bayada aji.
GEN.23.10	Ma hitita pida Efrón mama su–akꞌɨ bada perã ichi aukꞌaarã ome, ichia pꞌanauji. Ma pꞌuuru tꞌĩupatamãi wãyaa wãdapꞌedaarã jõmaarã taide mãgaji:
GEN.23.11	—¡Eperãarã poro waibɨa, mãga–eda! aji. Ma eujã chi mãu te ome pɨmaa pari teeitꞌee. Mɨchi aukꞌaarã nama pꞌanɨɨrãpa ũri pꞌanɨ mɨa jara bɨ. Pari teeitꞌeeda aji. Ma mãu tede pɨchi wẽra ɨapáde aji.
GEN.23.12	Mamĩda Abraham waya ɨ̃jaabaiji ãchi kꞌĩrapite 
GEN.23.13	mãikꞌaapa jõmaarã taide Efronmaa mãgaji:
GEN.23.13	—Chupɨria kꞌawaapáde aji. Mɨ pedee ũríji. Mɨa kꞌinia bɨ pɨa pꞌaratꞌa jitamerã ma eujã mãikꞌaapa chi mãu te pari. Maapꞌeda mɨchi wẽra mama ɨaitꞌeeda aji.
GEN.23.14	Mãpai Efronpa pꞌanauji:
GEN.23.15	—Eperãarã poro waibɨa, ũripáde aji. Ma eujã pꞌaratꞌa tau cuatrocientos vale bɨda aji. Aupedeenaadáma aji, ma kꞌapꞌɨa. Pɨchi wẽra mama ɨapáde aji.
GEN.23.16	Abrahampa ijãaji. Efronpa jaradakꞌa hititaarã taide pꞌaratꞌa tau cuatrocientos pꞌaaji.
GEN.23.17	Mãgá Efronpa eujã Macpela mãu te ome neto pëiji Abrahammaa. Ma eujã Mamré eujã oriente eere baji. Efronpa ma eujã neto pëiji chi pakꞌuru aɨde pꞌanɨ ome. 
GEN.23.18	Mãga ooji hititaarã taide mãikꞌaapa awaraa ma pꞌuurude tꞌĩupatade pꞌanadapꞌedaarã taide.
GEN.23.19	Maapꞌeda ma mãu tede Abrahampa chi wẽra Sara ɨaji. Ma mãu te Macpela eujãde bɨ; Mamré eujã oriente eere. Ma Mamré eujã Canaán eujãde bɨ ichiaba Hebrón apachida. 
GEN.23.20	Mãgá hititaarã juakꞌaawa Abrahampa neto ataji ma eujã chi mãu te ome aɨde ichideerã ɨadamerã.
GEN.24.1	Sara jai–idaada tꞌẽepai, Abraham taarã chonaa baji, mãikꞌaapa Tachi Akꞌõrepa iru bendiciaji ne–inaa jõmaade.
GEN.24.2	Ewari aba Abrahampa tꞌɨ̃ji ichi mimiapataarã poro waibɨa mãikꞌaapa mãgaji:
GEN.24.2	—Mɨ warra Isaac–itꞌee na Canaán eujãdepema wẽra kꞌinia–e bɨda aji. Pɨchi jua bɨ́ji mɨ makꞌarade 
GEN.24.3	mãikꞌaapa Tachi Akꞌõre, ɨtꞌaripemaarã Akꞌõre Waibɨa, na eujãdepemaarã Akꞌõre Waibɨa kꞌĩrapite juráaji pɨa Canaandepema wẽra atapi–e paitꞌee mɨ warramaa. 
GEN.24.4	Ma kꞌãyaara wã́ji mɨ ëreerã eujãdee mãikꞌaapa mama wẽra jɨrɨpáde aji.
GEN.24.5	Mãpai ma mimiapataarã poro waibɨapa mãgaji:
GEN.24.5	—Mamĩda wẽra mɨa unuru che kꞌinia–e pɨrã, mɨa ¿sãga ooyama? aji. Mãgara ¿pɨ warra mamaa ateeikꞌã? aji.
GEN.24.6	Abrahampa mãgaji:
GEN.24.6	—Mãga–eda aji. 
GEN.24.7	Tachi Akꞌõre Waibɨa, chi ɨtꞌari baparipa mɨ uchiapiji mɨ akꞌõreerã eujãdeepa mãikꞌaapa mɨ aneeji na eujãde mɨ, mɨchideerã ome nama pꞌanapataadamerã irua jaradakꞌa. Iruata pɨ kꞌaripaitꞌee. Irua ángel pëiitꞌeeda aji, pɨ naa, pɨa wẽra unumerã mãikꞌaapa ãpɨtee aneemerã. 
GEN.24.8	Chi wẽra pɨ ome che kꞌinia–e bɨ pɨrã, pꞌoyaa oo–e mɨa oopi bɨkꞌa. Mɨa pɨ ɨtrɨa–e paitꞌee. Mamĩda mɨa kꞌinia–e bɨ mɨ warra mamaa wãmerã.
GEN.24.9	Mãpai ma mimiapataarã poro waibɨapa ichi jua Abraham makꞌarade bɨji mãikꞌaapa Tachi Akꞌõre kꞌĩrapite juraaji ooitꞌee Abrahampa jaradakꞌa. 
GEN.24.10	Maapꞌeda Abraham netꞌaa iru badadepema netꞌaa pi–ia pꞌe ataji. Camello diez ɨ̃rɨ bɨpꞌeda, wãji Abraham ɨ̃pema Najor pꞌuurudee. Mãgɨ́ pꞌuuru Mesopotamia eujãde bɨ. 
GEN.24.11	Kꞌewara panaji pꞌuuru kꞌidaa pania tꞌɨpatamãi. Mama ma hora wẽraarã pania tꞌɨde chepachida. Pozo kꞌaitꞌa ichi camello ɨ̃ipipꞌeda, 
GEN.24.12	Tachi Akꞌõremaa ɨtꞌaa iidimaa beeji: “Tachi Akꞌõre Waibɨa, pɨ mɨ chipari Abraham Akꞌõre Waibɨa. Mɨ, mɨ chipari ome chupɨria kꞌawaapáde aji. Akꞌɨpipáde aji, pɨa mɨ chipari Abraham kꞌinia iru bapari mãikꞌaapa mɨ kꞌaripapáde aji, chi warra–itꞌee wẽra unu atamerã. 
GEN.24.13	Mɨ nãpai pozo kꞌaitꞌa beeitꞌee nãpema wẽraarã pania tꞌɨde cheruta misa. 
GEN.24.14	Mɨa wẽramaa jarakꞌãri: ‘Mɨ chupɨria kꞌawáaji mãikꞌaapa pania topíji pɨa chokꞌode ateerudepema’ nãga pꞌanaupíji: ‘Tóji mãikꞌaapa mɨa pania teeitꞌee pɨ camelloorãmaa.’ Mãgapɨ mɨa kꞌawaitꞌee chisãgɨ́ wẽrata pɨa kꞌinia bɨ. Ma awara mãgá kꞌawaitꞌeeda aji, pɨa wãara mɨ chipari kꞌaripamaa bɨ.”
GEN.24.15	Ɨtꞌaa tꞌɨ̃maa bɨ misa, unuji wẽra chewã chokꞌo ome pania tꞌɨde. Mãgɨ́ tꞌɨ̃jarapachida Rebeca. Iru Betuel kꞌau paji. Mãgɨ́ Betuel Abraham ɨ̃pema Najorpa ooda paji chi wẽra Milca ome. 
GEN.24.16	Rebeca kꞌĩra wãree baji. Waide ɨmɨkꞌĩra ome kꞌãi–e baji. Iru pozode pakꞌãri, chi chokꞌo ipuruji mãikꞌaapa ãpɨtee wãitꞌee paji.
GEN.24.17	Mamĩda ma mimiapataarã poro waibɨa iru tꞌẽe pꞌiraji mãikꞌaapa pania iidiji:
GEN.24.17	—Mɨ chupɨria kꞌawaapáde aji. Pɨ chokꞌodepema pania ma–ãri topipáde aji.
GEN.24.18	Ma wẽrapa mãgaji:
GEN.24.18	—Topáde aji.
GEN.24.18	Aramata ma chokꞌo ikꞌiadeepa edaa jirapꞌeda, topiji.
GEN.24.19	To aupakꞌãri, Rebecapa ma mimiapataarã poromaa mãgaji:
GEN.24.19	—Mɨa pɨ camelloorãmaa pania teeitꞌeeda aji, ãchia to kꞌiniata todamerã.
GEN.24.20	Aramata ichi chokꞌo weeji ne–animalaarã topatamãi. Mãpai pania waibɨa uaji ma camello jõmaarãmaa topiitꞌee.
GEN.24.21	Mãga bɨde ma mimiaparipa kꞌĩupꞌee akꞌɨmaa baji. Pia kꞌawa kꞌinia baji nata wãara chi wẽra jɨrɨ bada; Tachi Akꞌõrepa unupida.
GEN.24.22	Ma topida tꞌẽepai, Abraham mimiaparipa ma wẽramaa kꞌɨ̃depema nẽedee teeji. Mãgɨ́ perá seis gramos iru baji. Jɨ̃ bɨji ma wẽra kꞌɨ̃de. Ichiaba pulsera omé nẽedee teeji. Mãgɨ́ cien gramos waa iru baji. 
GEN.24.23	Mãpai ma mimiaparipa iidiji:
GEN.24.23	—¿Pɨ akꞌõre, kꞌasaa tꞌɨ̃jarapatama? aji. ¿Paraakꞌã aji, pɨmãi sãma kꞌãiitꞌee mɨ, mɨ kꞌõpꞌãyoorã jida?
GEN.24.24	Ma wẽrapa pꞌanauji:
GEN.24.24	—Mɨ Betuel kꞌauda aji. Ma Betuel Najorpa ooda chi wẽra Milca ome. 
GEN.24.25	Paraada aji, pꞌũajara pꞌooda camelloorã aɨde jẽra pꞌaneedamerã mãikꞌaapa netꞌa tau kꞌodamerã. Ichiaba parã kꞌãidamerã paraada aji.
GEN.24.26	Mãpai Abraham mimiapari bedabaidachi mãikꞌaapa Tachi Akꞌõremaa nãga ɨtꞌaa tꞌɨ̃ji: 
GEN.24.27	“¡Wãara pɨ mɨ chipari Abraham Akꞌõre Waibɨa! Pɨ ichita tꞌãri pia bapari iru ome. Pɨa mɨ pia akꞌɨ bajida aji, Abraham ëreerãmaa aneeda perã.”
GEN.24.28	Rebeca pꞌiradachi teedaa chi nawemaa jarade.
GEN.24.29	Chi ɨ̃pema Labán teeda bada perã, pꞌira wãji ma pania tꞌɨpatamaa Abraham mimiapari kꞌĩrachuude. 
GEN.24.30	Mãga ooji ma kꞌɨ̃depema, pulsera omé nẽedee teeda chi ɨ̃pewẽramaa unuda perã mãikꞌaapa ũrida perã chi ɨ̃pewẽrapa nepɨrɨda. Labanpa Abraham mimiapari ununaji ma pania tꞌɨpata kꞌaitꞌa chi camelloorã ome. 
GEN.24.31	Labanpa mãgaji:
GEN.24.31	—Temaa chepáde aji. Tachi Akꞌõrepa pɨ bendiciapari. Nama taawa beenaapáde aji, mɨa nekꞌopari, kꞌãipari iru bairã pɨ–itꞌee, pɨ camelloorã–itꞌee.
GEN.24.32	Mãpai teedaa wãjida. Labanpa camelloorã ɨ̃rɨɨpa netꞌaa ɨrabai atapꞌeda, nekꞌopiji mãikꞌaapa pania aneeji ma mimiapari chi kꞌõpꞌãyoorã ome jĩru sɨɨdamerã. 
GEN.24.33	Ichiaba chikꞌo aneeji ãra–itꞌee.
GEN.24.33	Mamĩda Abraham mimiaparipa mãgaji:
GEN.24.33	—Ne–inaa parãmaa jara–emaa pꞌoyaa chikꞌo kꞌo–eda aji.
GEN.24.33	Labanpa pꞌanauji:
GEN.24.33	—Jarapáde aji.
GEN.24.34	Mãpai ma mimiaparipa nãga nepɨrɨji:
GEN.24.34	—Mɨ Abraham mimiaparida aji. 
GEN.24.35	Tachi Akꞌõrepa Abraham bendiciapari perã irua iru bɨ ovejaarã, pꞌakꞌaarã, nẽe, pꞌaratꞌa, mimiapataarã, camelloorã, burroorã. 
GEN.24.36	Ma awara Abraham wẽra Sarapa warra aba tꞌoji chõtrãa baji mĩda. Mãgɨpa ichi netꞌaa jõmaweda jɨ̃aitꞌee. 
GEN.24.37	Abrahampa mɨ pëiji wẽra jɨrɨde chi warra–itꞌee. Irua kꞌinia–e bɨ ichi bapari Canaán eujãdepema wẽra atamerã. Mapa Tachi Akꞌõre kꞌĩrapite mɨmaa juraapiji Canaandepema wẽra atapi–e paitꞌee chi warramaa. 
GEN.24.38	Ma kꞌãyaara mɨ pëiji namaa, ichi akꞌõre eujãde, ichi ëreerã tꞌãide wẽra jɨrɨmerã chi warra–itꞌee. 
GEN.24.39	Mãga jarakꞌãri, mɨa irumaa iidiji: “Mamĩda Mɨchi Waibɨa, chi wẽra mɨ ome che kꞌinia–e bɨ pɨrã, ¿sãgapɨ ooyama?” aji. 
GEN.24.40	Mãpai irua pꞌanauji: “Mɨ Tachi Akꞌõre ode nipaparida aji. Iruata pɨ kꞌaripaitꞌee. Irua ángel pëiitꞌee pɨ ome pia wãmerã ode wãde mãikꞌaapa wẽra unumerã mɨ akꞌõre ëreerã tꞌãide. 
GEN.24.41	Chi wẽra ëreerãpa iru pëi kꞌiniada–e pꞌanɨ pɨrã pɨ ome, pꞌoyaa oo–e paitꞌeeda aji, Tachi Akꞌõre kꞌĩrapite pɨa juraadakꞌa.”
GEN.24.42	’Mãgá idi kꞌewara mɨ paji ma pania tꞌɨpatamãi. Mɨ pachekꞌãri, nãga ɨtꞌaa tꞌɨ̃maa beeji mɨ chipari Abraham Akꞌõre Waibɨamaa: “Pɨa wãara mɨ kꞌaripa bɨ pɨrã na wã nide, 
GEN.24.43	mɨ nama bɨ misa na pania tꞌɨpatamãi, wẽra chepíji. Mãgɨmaa mɨa pania iidiitꞌee. Jaraitꞌee: ‘Chupɨria kꞌawáaji mãikꞌaapa pɨchi chokꞌodepema pania ma–ãri mɨmaa topíji.’ 
GEN.24.44	Mãga bɨde ma wẽramaa jarapíji: ‘Topáde aji, mãikꞌaapa mɨa pɨ camelloorãmaa ichiaba pania teeitꞌeeda aji, ãchia to kꞌiniata todamerã.’ Mãgapɨ mɨa kꞌawayada aji, chisãgɨ́ wẽra pɨa jɨrɨtꞌerada mɨ chipari warra–itꞌee.”
GEN.24.45	’Mɨa ma ɨtꞌaa tꞌɨ̃maa bada waide aupa–e baji unukꞌãri Rebeca cheru chokꞌo ome. Irua pania atapꞌeda, mɨa iidiji: “Chupɨria kꞌawáaji. Mɨmaa pania teepáde” aji. 
GEN.24.46	Aramata ma chokꞌo ichi ikꞌiadeepa edaa jiraji mãikꞌaapa mãgaji: “Tóji mãikꞌaapa pɨ camelloorãmaa ichiaba pania teeitꞌeeda aji, ãchia to kꞌiniata todamerã.” Maapꞌeda mɨmaa mãikꞌaapa mɨ camelloorãmaa pania topiji. 
GEN.24.47	Tꞌẽepai mɨa iidiji irumaa: “¿Pɨ, kꞌai kꞌauma?” aji. Mãpai irua pꞌanauji: “Mɨ Betuel kꞌauda aji. Betuel uchiajida aji, Najordeepa chi wẽra Milca ome.” Mɨa mãga ũrikꞌãri, kꞌɨ̃depema, pulsera omé jɨ̃ bɨji. 
GEN.24.48	Mãpai bedabaidachi gracias jaraitꞌee mɨ chipari Abraham Akꞌõre Waibɨamaa, iruata mɨ ode chewãde pia akꞌɨda perã mãikꞌaapa nama aneeda perã, ma awara wẽra Abraham ëreerãdepema mɨmaa akꞌɨpida perã. 
GEN.24.49	Ɨ̃rá kꞌĩra jĩpꞌa jarátɨ parãpa kꞌĩsia pꞌanɨ mɨa kꞌawamerã. ¿Tꞌãri pia oodaikꞌã aji, mɨ chiparipa kꞌinia bɨkꞌa wa mãga–e?
GEN.24.50	Mãpai Labanpa Betuel ome pꞌanaujida:
GEN.24.50	—¿Na jõma Tachi Akꞌõrepa oopida–ekꞌã? ajida. Taipa pꞌoyaa jarada–e. 
GEN.24.51	Nama bɨ Rebeca. Atéeji pɨ chipari warra–itꞌee, Tachi Akꞌõrepa mãga kꞌinia bairã.
GEN.24.52	Abraham mimiaparipa mãga ũrikꞌãri, bedabaidachi ichi tau bɨɨrɨ te jãde tꞌõbairumaa mãikꞌaapa gracias jaraji Tachi Akꞌõremaa. 
GEN.24.53	Mãpai ne–inaa aneedapꞌedaa ẽtꞌa ataji Rebecamaa teeitꞌee. Teeji ne–inaa nẽedee ooda, pꞌaratꞌadee ooda, pꞌaru paara. Ichiaba netꞌaa pia teeji chi ɨ̃pemamaa mãikꞌaapa chi nawemaa. 
GEN.24.54	Ma tꞌẽepai Abraham mimiapari chi kꞌõpꞌãyoorã ome nekꞌojida mãikꞌaapa kꞌãijida. Aɨ norema iidiji Rebeca ateeitꞌee.
GEN.24.55	Mamĩda chi nawepa chi ɨ̃pema ome mãgajida:
GEN.24.55	—Atꞌãri kꞌãima diez pꞌaneedapáde ajida. Maapꞌeda iru pɨ ome wãyada ajida.
GEN.24.56	Mamĩda ma mimiaparipa mãgaji:
GEN.24.56	—Mãga–eda aji. Tachi Akꞌõrepa mɨ kꞌaripaji wẽra unu atamerã mɨ chipari warra–itꞌee. Ɨ̃raweda mɨ chiparimaa pëidapáde aji.
GEN.24.57	Pꞌanaujida:
GEN.24.57	—Ma wẽramaa iididáma ajida.
GEN.24.58	Rebeca tꞌɨ̃ pëijida.
GEN.24.58	Mãpai irumaa iidijida:
GEN.24.58	—¿Na eperã ome wã kꞌinia bɨkꞌã? ajida.
GEN.24.58	Irua pꞌanauji:
GEN.24.58	—Wãitꞌeeda aji.
GEN.24.59	Mãgá pëijida Rebeca chi akꞌɨpari ome, Abraham mimiapari ome mãikꞌaapa chi kꞌõpꞌãyoorã ome. 
GEN.24.60	Rebeca uchiai naaweda, irumaa nãgɨ́ pedee pia jarajida:
GEN.24.60	—Tai ɨ̃pewẽra, kꞌinia pꞌanɨda ajida, pɨa warra chokꞌara tꞌomerã mãikꞌaapa pɨdeepa uchiadaitꞌeerãpa ãchi kꞌĩra unuamaa iru pꞌanapataarã pꞌuuru pꞌoyaadamerã.
GEN.24.61	Mãpai Rebeca ichi mimiapataarã ome camello ɨ̃rɨ bataudapꞌeda, wãjida Abraham mimiapari ome. Mãga paji Abraham mimiaparipa Rebeca ateeda mamãikꞌaapa.
GEN.24.62	Maapai Isaac Néguev eujãde bapachi. Waya che baji pania tꞌɨpatamãiipa. Mãgɨ́ pozo tꞌɨ̃jarapachida Lajay Roí.
GEN.24.63	Mama bɨde kꞌeupodopa pꞌasiade uchiakꞌãri, camelloorã chewãda unuji.
GEN.24.64	Rebecapa ichiaba akꞌɨkꞌãri, Isaac unuji mãikꞌaapa ɨrabaidachi camello ɨ̃rɨɨpa. 
GEN.24.65	Mãpai Abraham mimiaparimaa iidiji:
GEN.24.65	—¿Kꞌaima aji, jã eperã pꞌũajarade chewã tachimaa?
GEN.24.65	Mãpai Abraham mimiaparipa pꞌanauji:
GEN.24.65	—Jãgɨ́ mɨ chiparida aji.
GEN.24.65	Mãpai Israeldepema wẽraarãpa oopatapꞌedaakꞌa ãchi ɨmɨkꞌĩra ome naa unudakꞌãri, Rebecapa ichi kꞌĩra wãkꞌaji pꞌaru nãusaapa.
GEN.24.66	Mãpai Abraham mimiaparipa ichia ooda jõmaweda nepɨrɨji Isaacmaa.
GEN.24.67	Maapꞌeda Isaacpa Rebeca ateeji ichi nawe te ne–edee ooda badamaa chi wẽra papiitꞌee. Isaacpa chi wẽra kꞌinia iru baji. Mãgá wẽpaji ichi tꞌãri pꞌua bada chi nawe jai–idaada perã.
GEN.25.1	Maapꞌeda Abrahampa ataji wẽra awaraa, tꞌɨ̃jarapatapꞌedaa Cetura. 
GEN.25.2	Cetura ome warra seis ooji. Tꞌɨ̃jarapachida Zimrán, Jocsán, Medán, Madián, Isbac, Súaj.
GEN.25.3	Jocsandeepa uchiajida Sabá mãikꞌaapa Dedán.
GEN.25.3	Dedandeepa uchiajida asureorã, letuseorã, mãikꞌaapa leumeorã.
GEN.25.4	Madiandeepa uchiajida Efá, Éfer, Janoc, Abidá mãikꞌaapa Eldá. Ma jõmaweda Abraham wẽra Ceturadeepa uchiajida.
GEN.25.5	Isaacpa Abraham netꞌaa jõmaweda jɨ̃aji.
GEN.25.6	Mamĩda Abraham jai–idaai naaweda, Agar warramaa mãikꞌaapa Cetura warrarãmaa netꞌaa teeji. Maapꞌeda ãra Isaac ikꞌaawaapa ãyaa wãpiji. Pꞌananajida Canaán eujãde, oriente eere.
GEN.25.7	Abraham ciento setenta y cinco años iru bakꞌãri, 
GEN.25.8	jai–idaaji. Chonaa baji. 
GEN.25.9	Chi warrarã Isaacpa Ismael ome iru ɨajida Macpela mãu te uriade, Mamré eujã oriente eere, hitita pida Zojar warra Efrón eujãde. 
GEN.25.10	Ma eujã Abrahampa netoda paji hititaarã juakꞌaawa. Mama iru ɨajida chi wẽra Sara ɨadapꞌedaamãi.
GEN.25.11	Abraham jai–idaada tꞌẽepai, Tachi Akꞌõrepa Isaac pia akꞌɨ bapachi. Isaac bapachi pania tꞌɨpatamãi, tꞌɨ̃jarapatapꞌedaa Lajay Roí.
GEN.25.12	Abrahampa chi warra Ismael ooji Sara esclava Egiptodepema Agar ome. 
GEN.25.13	Ismaeldeepa nãgɨɨrã uchiajida, chi naapemadeepa tꞌẽepema parumaa: Nebayot, Cedar, Adbel, Mibsán, 
GEN.25.14	Mismá, Dumá, Masá, 
GEN.25.15	Hadar, Temá, Jetur, Nafis mãikꞌaapa Cedema. 
GEN.25.16	Ma doce warrarã tꞌɨ̃jarapatapꞌedaakꞌa ãchi eujã tꞌɨ̃ bɨjida. Ma eujã chaachaa ãchi eperãarã poro waibɨarã paji.
GEN.25.17	Ismael jai–idaakꞌãri, ciento treinta y siete años iru baji.
GEN.25.18	Irudeepa uchiadapꞌedaarã pꞌananajida Canaande sur eere Egipto kꞌaitꞌa, Asiria eujãdee wãpari ode; Javilá, Sur eujã esajĩakꞌa. Mama pꞌanapachida mãikꞌaapa apema Abrahamdeepa uchiadapꞌedaarã kꞌĩra unuamaa iru pꞌanapachida.
GEN.25.19	Abraham warra Isaac nãga bapachi. 
GEN.25.20	Isaac cuarenta años iru bakꞌãri, Rebeca ome miakꞌãiji. Mãgɨ́ wẽra Betuel kꞌau; Labán ɨ̃pewẽra paji. Ma arameorã Padán Aram eujãde pꞌanapachida. 
GEN.25.21	Rebeca warra tꞌokꞌaa pada perã, iru pari Isaacpa Tachi Akꞌõremaa ɨtꞌaa tꞌɨ̃pachi warra teemerã. Tachi Akꞌõrepa ũriji irua ɨtꞌaa iidida. Rebeca biakꞌoo beeji. 
GEN.25.22	Mamĩda chi warrarã bide chõo pꞌanapachida. Mapa Rebecapa kꞌĩsiaji: “Nãgá baitꞌee pɨrã, mɨ ¿kꞌãare–itꞌee chokꞌai baima?” aji. Maapꞌeda ichia Tachi Akꞌõremaa ɨtꞌaa iidiji.
GEN.25.23	Tachi Akꞌõrepa pꞌanauji:
GEN.25.23	—Pɨ bide pꞌanɨɨrãdeepa uchiadaitꞌeeda aji, pꞌuuru waibɨa omé. Tꞌodai naaweda, ma warrarã omé chõomaa pꞌanadaitꞌee. Aba waibɨara paitꞌeeda aji, chi apema kꞌãyaara; mãgá chi naapema chi tꞌẽepema jua ekꞌari baitꞌee.
GEN.25.24	Tꞌokꞌãri, warra omé tꞌoji. 
GEN.25.25	Chi naapema kꞌara pꞌoree, kꞌarara bada perã, tꞌɨ̃ bɨjida Esaú.
GEN.25.26	Chi tꞌẽepema chi naapema bɨɨrɨde jita bada perã, tꞌɨ̃ bɨjida Jacob.
GEN.25.26	Isaac sesenta años iru baji Rebecapa ma warrarã tꞌokꞌãri.
GEN.25.27	Ma warrarã wari wãjida. Tawara pꞌaneedakꞌãri, Esaú nejɨrɨyaa bapachi. Jõdee Jacob teeda beei awaa bapachi. 
GEN.25.28	Isaacpa Esaú audú kꞌinia iru bapachi irua nejɨrɨdadepema warraa kꞌopachi perã. Jõdee Rebecapa Jacob kꞌiniara iru bapachi.
GEN.25.29	Ewari aba Jacobpa lenteja joomaa baji. Mãga nɨde Esaú mẽepa pacheji. Sẽ mãikꞌaapa jarrapisia nɨ̃baji, audú nipada perã.
GEN.25.29	Mapa Esaupa mãgaji:
GEN.25.30	—Mɨmaa kꞌopipáde aji, ma lenteja pꞌoree, mɨ jarrapa piu wã perã. (Ma lenteja pꞌoree iidida kꞌaurepa Esaú ichiaba tꞌɨ̃jarapachida Edom; jara kꞌinia bɨ “pꞌoree”.)
GEN.25.31	Mãpai Jacobpa pꞌanauji:
GEN.25.31	—Pɨa mɨmaa teeru pɨrã mɨ akꞌõrepa pɨmaa netꞌaa atabëiitꞌee bɨdepema iru piukꞌãri, mãgara kꞌopiyada aji.
GEN.25.32	Esaupa mãgaji:
GEN.25.32	—Pia bɨda aji. Mɨ jarrapa piu wãpɨ. Piuru pɨrã, ¿kꞌãare–itꞌee mɨa naapema warrapa netꞌaa jɨ̃apari kꞌinia bayama? aji.
GEN.25.33	Mãpai Jacobpa mãgaji:
GEN.25.33	—Juraapáde aji, Tachi Akꞌõre kꞌĩrapite pɨa wãara ma netꞌaa mɨmaa teeitꞌee.
GEN.25.33	—Mãgada, aji Esaupa.
GEN.25.33	Mãgá Esaupa ichi akꞌõre netꞌaa jɨ̃aitꞌee pada Jacobmaa teeji.
GEN.25.34	Mãpai Jacobpa kꞌopiji pan lenteja ome.
GEN.25.34	Esaupa kꞌopꞌeda mãikꞌaapa ne–inaa topꞌeda, wãji, maarepida kꞌĩsia–ee ichia jaradade chi ɨ̃pemamaa.
GEN.26.1	Aɨ naaweda, ma warrarã tꞌodai naaweda, Isaac badamãi audupai jarra oojida. Ma jarra awara baji naawedapema Abrahampa unuda kꞌãyaara. Jarrara paraakꞌãri, Isaac wãji Guerar pꞌuurudee chi wẽra ome. Mama bapachi filisteorã rey, tꞌɨ̃jarapatapꞌedaa Abimélec.
GEN.26.2	Mama pꞌanɨde Tachi Akꞌõrepa ichi unupiji Isaacmaa mãikꞌaapa mãgaji:
GEN.26.2	—Wãnaapáde aji, Egipto eujãdee. Béeji mɨa jararumãi. 
GEN.26.3	Nãgaweda béeji na eujãde. Mɨ pɨ ome baitꞌee mãikꞌaapa pɨ bendiciaitꞌee. Pɨdeepa warrarã chokꞌara uchiapiitꞌee. Mɨa pɨ akꞌõre Abrahammaa jaradakꞌa, na eujã teeitꞌee pɨmaa mãikꞌaapa pɨdeepa uchiadaitꞌeerãmaa. 
GEN.26.4	Mɨa ãra chokꞌara ĩwapiitꞌee lucero pajãde nɨ̃bɨkꞌa. Ãramaa na eujã jõmaweda teeitꞌee. Ma awara pɨdeepa uchiadaitꞌeerã kꞌapꞌɨa mɨa na pꞌekꞌau eujãdepemaarã jõmaweda bendiciaitꞌee. 
GEN.26.5	Mɨa mãga ooitꞌeeda aji, pɨ akꞌõrepa mɨ pedee ijãada perã, mɨa jaradakꞌa ooda perã mãikꞌaapa mɨa irumaa jarateedakꞌa ooda perã.
GEN.26.6	Tachi Akꞌõrepa mãga jarada tꞌẽepai, Isaac Guerarde beeji. 
GEN.26.7	Mama bɨde mãpemaarãpa iidi pꞌaneejida Rebeca pari, iru kꞌĩra wãree bada perã. Mãga ũrikꞌãri, Isaacpa jaraji Rebeca ichi ɨ̃pewẽra. Ichi wẽrada a kꞌinia–e paji, ãrapa ichi peedai jĩakꞌaapa Rebeca kꞌapꞌɨa.
GEN.26.8	Taarã pakꞌãri, ewari aba rey Abimelecpa ichi tedepema ventanadeepa akꞌɨkꞌãri, unuji Isaacpa chi wẽra wëre iru bɨ. Mãgá kꞌawa ataji Rebeca iru wẽra.
GEN.26.9	Mãpai Abimelecpa Isaac atapipꞌeda, irumaa mãgaji:
GEN.26.9	—Rebeca pɨ wẽrada aji. ¿Mãga–ekꞌã? ¿Sãapꞌeda pɨchi ɨ̃pewẽrada ajima? aji.
GEN.26.9	Isaacpa pꞌanauji:
GEN.26.9	—Kꞌĩsiajida aji, mɨ peedai iru kꞌapꞌɨa.
GEN.26.10	Mamĩda Abimelecpa mãgaji:
GEN.26.10	—¿Sãapꞌeda taimaa mãga oojima? aji. Tai pꞌuurudepemapa iru atakꞌaji ichi wẽra papiitꞌee. Mãga ooda paara, pꞌekꞌau kꞌachia ookꞌajida aji, Tachi Akꞌõre kꞌĩrapite.
GEN.26.11	Ma tꞌẽepai Abimelecpa mãgaji jõmaweda ichi pꞌuuru pidaarãmaa:
GEN.26.11	—Apidaapa na ɨmɨkꞌĩramaa wa chi wẽramaa ne–inaa kꞌachia ooruta pɨrã, mɨa mãgɨ́ peepiitꞌeeda aji.
GEN.26.12	Mama bɨde ma año Isaacpa ne–uuji mãikꞌaapa waibɨa ewaji, Tachi Akꞌõrepa iru bendicia bada perã. 
GEN.26.13	Pꞌaratꞌara, netꞌaara paraaji. 
GEN.26.14	Tachi Akꞌõrepa iru ovejaarã, pꞌakꞌaarã, esclavoorã paara ĩwapiji.
GEN.26.14	Ma kꞌaurepa filisteorãpa Isaac kꞌĩra unuamaa iru pꞌaneejida. 
GEN.26.15	Maperã Isaacpa iru bada pozo yooropa ipuru tꞌapꞌakꞌoojida. Abraham atꞌãri chokꞌai bɨde ichi mimiapataarãpa ma pania tꞌɨpata pozo kꞌoro atajida.
GEN.26.16	Ma jõmaade kꞌĩsiapꞌeda, rey Abimelecpa Isaacmaa mãgaji:
GEN.26.16	—Wãpáde aji, namãikꞌaapa, pɨchi eere pꞌanɨɨrã ome, parã chokꞌaraara pꞌanɨ perã tai eere pꞌanɨɨrã kꞌãyaara.
GEN.26.17	Aramãgá Isaac wãji ichideerã ome Guerar eujã jewedaadee. Mama pꞌaneejida. 
GEN.26.18	Mama pꞌanɨde awaraa pania tꞌɨpata pozo chi akꞌõrepa kꞌoropida mãikꞌaapa ichi piuda tꞌẽepai filisteorãpa tꞌapꞌakꞌoodapꞌedaa, waya kꞌoropiji. Ma pozo chi akꞌõrepa naaweda tꞌɨ̃ bɨdakꞌa tꞌɨ̃ bɨji.
GEN.26.19	Ewari aba Isaac mimiapataarãpa ma Guerar eujã jewedaade pozo chiwidi kꞌoromaa pꞌanɨde, pania poátrɨ uchia bɨ unujida.
GEN.26.20	Mamĩda ma eujãdepema oveja akꞌɨpataarãpa mãga unudakꞌãri, chõo jɨrɨ chejida Isaac oveja akꞌɨpataarã ome. Jarajida ma pania poátrɨ bɨmãi ãchidé paji. Ma chõodapꞌedaa kꞌaurepa Isaacpa ma pozo tꞌɨ̃ bɨji Pleito, pia jaraitꞌeera “chõopata”. 
GEN.26.21	Ma tꞌẽepai Isaac mimiapataarãpa awaraa pozo kꞌorojida mãikꞌaapa ma eujãdepemaarã waya chõo chejida ma kꞌapꞌɨa. Mapa Isaacpa ma pozo tꞌɨ̃ bɨji “kꞌĩra unuamaa pꞌanapata”.
GEN.26.22	Maapꞌeda Isaac mamãikꞌaapa tꞌɨmɨ́ wãji mãikꞌaapa awaraa pozo kꞌoropiji. Ma eujãdepemaarã ma kꞌapꞌɨa chõo cheda–e paji.
GEN.26.22	Isaacpa ma pozo tꞌɨ̃ bɨji Rejobot
GEN.26.22	—Ɨ̃rara na eujã ewaraa kꞌobɨde pia pꞌanapataadaitꞌee mãikꞌaapa ĩwadaitꞌeeda aji.
GEN.26.23	Mamãikꞌaapa Bersebade banaji.
GEN.26.24	Ma panadapꞌedaa pꞌãrikꞌua Tachi Akꞌõrepa Isaacmaa ichi unupiji mãikꞌaapa mãgaji:
GEN.26.24	—Mɨ pɨ akꞌõre Abraham Akꞌõre Waibɨa. Waaweenaapáde aji, mɨ pɨ ome bairã. Mɨ mimiapari Abraham kꞌaurepa pɨ bendiciaitꞌee mãikꞌaapa pɨdeepa uchiadaitꞌeerã ĩwapiitꞌeeda aji.
GEN.26.25	Mãpai Isaacpa mama altar ooji Tachi Akꞌõremaa ɨtꞌaa tꞌɨ̃pariitꞌee. Mama pꞌaneejida mãikꞌaapa mama Isaacpa pozo pania tꞌɨpataadaitꞌee kꞌoropiji chi mimiapataarãmaa.
GEN.26.26	Mama pꞌanɨde rey Abimélec Guerar eujã jewedaadeepa cheji Isaac ome pedeede. Ichi ũraapari Ajuzat mãikꞌaapa chi soldaorã poro waibɨa Ficol aukꞌa nipajida. 
GEN.26.27	Pachedakꞌãri, Isaacpa mãgaji:
GEN.26.27	—¿Parãpa mɨ kꞌiniada–e pꞌanɨ–ekꞌã? aji. Mapa mɨ pãchi eujãdeepa jëretꞌaajida. Mãga bɨta, ¿sãapꞌeda mɨ ome pedee chejidama? aji.
GEN.26.28	Pꞌanaujida:
GEN.26.28	—Kꞌawa pꞌanɨda ajida, Tachi Akꞌõre pɨ ome bapari. Mapa kꞌĩsia iru pꞌanɨ pɨ ome pacto oodaitꞌee chõoda–ee pꞌanapataadaitꞌee. Nãga kꞌĩsia iru pꞌanɨ. 
GEN.26.29	Jarapáde ajida, pɨa maarepida ne–inaa kꞌachia oo–e paitꞌee tai pꞌuuru ome, taipa parã ichiakꞌau iru pꞌanapatapꞌedaa perã. Pɨmaa ne–inaa kꞌachia oodai kꞌãyaara, pɨ pia akꞌɨpachida mãikꞌaapa pɨ tai eujãdeepa pëikꞌãri, tꞌãri pia pëijida. Unu pꞌanɨda ajida, Tachi Akꞌõrepa pɨ bendiciamaa bɨ.
GEN.26.30	Maapꞌeda Isaacpa ãchi–itꞌee fiesta pia ooji. Nekꞌojida mãikꞌaapa ne–inaa tojida. 
GEN.26.31	Aɨ norema tapꞌeda pꞌirabaidakꞌãri, Tachi Akꞌõre kꞌĩrapite juraajida chõoda–ee pꞌanapataadaitꞌee. Mãpai kꞌõpꞌãyoorãkꞌa despediidapꞌeda, kꞌãiwee wãjida.
GEN.26.32	Ma ewateweda Isaac mimiapataarãpa jara chejida pania unudapꞌedaa ãchia pozo kꞌoro wãdapꞌedaade. 
GEN.26.33	Isaacpa ma pozo tꞌɨ̃ bɨji Seba.
GEN.26.34	Taarã pakꞌãri, Esaú cuarenta años iru bakꞌãri, hitita pida Beerí kꞌau tꞌɨ̃jarapatapꞌedaa Judit ataji chi wẽra papiitꞌee. Ichiaba ataji hitita pida Elón kꞌau, tꞌɨ̃jarapatapꞌedaa Basemat.
GEN.26.35	Ma wẽraarã kꞌaurepa Isaac mãikꞌaapa Rebeca o–ĩa pꞌanadakꞌaa paji.
GEN.27.1	Isaac chonaa bakꞌãri, tau pꞌãriudachi.
GEN.27.1	Ewari aba chi warra naapema Esaú tꞌɨ̃ji mãikꞌaapa mãgaji:
GEN.27.1	—Warra.
GEN.27.1	Esaupa pꞌanauji:
GEN.27.1	—¿Kꞌãare pajima? aji.
GEN.27.2	Isaacpa mãgaji:
GEN.27.2	—Pɨa kꞌawa bɨ mɨ chonaa bairã, na ewari piuitꞌeeda aji. 
GEN.27.3	Mapa mɨ piui naaweda, wãpáde aji, mẽe pɨchi ematrɨma ome ne–animal peede mɨmaa kꞌopiitꞌee. 
GEN.27.4	Ma nechiara chúuji warraa beemerã mɨa awaa baparikꞌa mãikꞌaapa namaa anéeji mɨa kꞌoitꞌee. Maapꞌeda mɨa pɨmaa pedee pia jaraitꞌee Tachi Akꞌõrepa jarapi bɨkꞌa.
GEN.27.5	Mamĩda Isaacpa Esaumaa jaramaa bɨde, Rebecapa ũri baji.
GEN.27.5	Maperã Esaú mẽe wãpꞌeda, 
GEN.27.6	ichia mãgaji chi warra tꞌẽepema Jacobmaa:
GEN.27.6	—¡Ũríji! Mɨa ũriji pɨ akꞌõre pedeemaa bɨ pɨ ɨ̃pema Esaú ome. Nãga jaramaa baji: 
GEN.27.7	“Nejɨrɨnapáde aji, mãikꞌaapa chi ne–animal unuru mɨ–itꞌee chuupáde aji, pɨa warraa chuuparikꞌa. Mãgara mɨ piui naaweda, pɨmaa jarayada aji, pedee pia Tachi Akꞌõrepa jarapi bɨkꞌa.” 
GEN.27.8	Warra, pɨ akꞌõrepa pɨ ɨ̃pemamaa mãga jarada perã, pia ũríji mɨa jararu. 
GEN.27.9	Wã́ji chivo paraamaa mãikꞌaapa anéeji chivo chakꞌeerã omé, chi pipɨara bɨdepema. Mɨa pɨ akꞌõre–itꞌee mãgɨ́ chuuitꞌee warraa beemerã irua kꞌinia bɨkꞌa. 
GEN.27.10	Pɨa ateeitꞌeeda aji, irua kꞌomerã. Mãgá piui naaweda, irua pɨmaa pedee pia jarayada aji, Tachi Akꞌõrepa jarapi bɨkꞌa.
GEN.27.11	Mamĩda Jacobpa chi nawemaa mãgaji:
GEN.27.11	—Mɨ ɨ̃pema kꞌarara baparida aji. Mamĩda mɨ mãga–e bɨ. 
GEN.27.12	Mɨ akꞌõrepa mɨ tꞌõbairu pɨrã, kꞌawayada aji, mãikꞌaapa jarayada aji, mɨa ichi oo iru bɨ. Mãpai irua mɨmaa pedee kꞌachia jarayada aji, pedee pia jarai kꞌãyaara.
GEN.27.13	Mamĩda chi nawepa pꞌanauji:
GEN.27.13	—Warra, pɨmaa pedee kꞌachia jararu pɨrã, mãgara mɨ kꞌachiade baaii pɨ kꞌãyaara. Jĩpꞌa óoji mɨa jara bɨkꞌa. Ma chivo chakꞌeerã atanapáde aji.
GEN.27.14	Jacobpa mãga ooji.
GEN.27.14	Mãpai chi nawepa jooteeji warraa beemerã Isaac–itꞌee. 
GEN.27.15	Maapꞌeda Rebecapa chi warra naapema Esaú pꞌaru piara bɨ atanaji mãikꞌaapa jɨ̃piji chi tꞌẽepema Jacobmaa. 
GEN.27.16	Mãpai chivo kꞌarapa Jacob jua mãikꞌaapa ɨ̃bɨsi, kꞌara wẽe badamãi bɨkꞌooji chi akꞌõrepa kꞌawanaamerã. 
GEN.27.17	Ma tꞌẽepai ichia ma chikꞌo warraa jooda pan ome Jacobmaa teeji, irua chi akꞌõremaa ateemerã.
GEN.27.18	Isaac kꞌĩrapite kꞌaitꞌa panakꞌãri, Jacobpa mãgaji:
GEN.27.18	—Tate aji.
GEN.27.18	Isaacpa pꞌanauji:
GEN.27.18	—Nama bɨda aji. ¿Pɨ, kꞌaima? aji.
GEN.27.19	Jacobpa pꞌanauji:
GEN.27.19	—Mɨ Esauda aji, pɨ warra naapema. Pɨa jaradakꞌa ooji. Pꞌirabáiji mɨa nejɨrɨnada kꞌomerã mãikꞌaapa mɨmaa jarapáde aji, pedee pia Tachi Akꞌõrepa jarapi bɨ.
GEN.27.20	Mãpai Isaacpa iidiji:
GEN.27.20	—Warra, ¿sãgá na chikꞌo taarã–ee unujima? aji.
GEN.27.20	Jacobpa pꞌanauji:
GEN.27.20	—Pɨ Akꞌõre Waibɨapa mɨ kꞌaripajida aji, nejɨrɨmaa bakꞌãri.
GEN.27.21	Mãpai Isaacpa mãgaji:
GEN.27.21	—Namaa chepáde aji. Mɨa pɨ tꞌõbaiitꞌee. Mãgá kꞌawayada aji, wãara pɨ mɨ warra Esaú.
GEN.27.22	Jacob kꞌaitꞌaara wãkꞌãri, Isaacpa tꞌõbaiji mãikꞌaapa mãgaji:
GEN.27.22	—Pedeekꞌãri, Jacob pedee ũriji. Mamĩda chi jua Esaú jua.
GEN.27.23	Mãgá Isaacpa Jacob kꞌawa–e paji, ichi jua kꞌarara bada perã chi ɨ̃pema Esaú juakꞌa. Mamĩda jarai naaweda Tachi Akꞌõrepa jarapiru, 
GEN.27.24	waya iidiji:
GEN.27.24	—Wãara made aji. ¿Pɨ mɨ warra Esaú?
GEN.27.24	Jacobpa pꞌanauji:
GEN.27.24	—Mɨ Esauda aji.
GEN.27.25	Mãpai chi akꞌõrepa mãgaji:
GEN.27.25	—Mãgara, pɨa nejɨrɨda mɨmaa kꞌopipáde aji. Maapꞌeda mɨa Tachi Akꞌõrepa jarapi bɨ jaraitꞌee.
GEN.27.25	Jacobpa ma chikꞌo vino ome teeji chi akꞌõremaa. Kꞌoji mãikꞌaapa toji.
GEN.27.26	Maapꞌeda mãgaji:
GEN.27.26	—Chepáde aji, mɨ kꞌĩra ɨ̃de.
GEN.27.27	Jacobpa chi akꞌõre kꞌĩra ɨ̃rude, Isaacpa iru pꞌaru ɨ̃kꞌãri, na pedee pia jaraji Tachi Akꞌõrepa jarapidakꞌa:
GEN.27.27	—Wãara, mɨ warra kꞌara ɨ̃siada aji. Mẽe, Tachi Akꞌõrepa pia oodakꞌa warraa jo bɨ. 
GEN.27.28	Kꞌinia bɨ Tachi Akꞌõrepa pɨmaa eujã pia teemerã. Kꞌinia bɨ kꞌoi chepimerã aɨde ne–uu pia tꞌonomerã mãikꞌaapa chaumerã. Mãgá trigo waibɨa iru baitꞌee vino ome. 
GEN.27.29	Kꞌinia bɨ pɨa eperãarã chokꞌara iru bamerã pɨchi jua ekꞌari. Ma awara kꞌinia bɨ pꞌuuru pidaarã chokꞌaraara bedabaidamerã pɨ kꞌĩrapite, pɨ ɨ̃pemaarã paara. Pɨmaa ne–inaa kꞌachia oopataarã Tachi Akꞌõrepa aukꞌa kꞌachia ooitꞌeeda aji. Jõdee pɨmaa pia oopataarã aukꞌa pia ooitꞌeeda aji.
GEN.27.30	Isaacpa ma pedee pia jarapꞌeda, Jacob irumãiipa uchiaji.
GEN.27.30	Mãga nɨde Esaú mẽepa pacheji ne–animal ome. 
GEN.27.31	Ichiaba jooji chikꞌo warraa mãikꞌaapa chi akꞌõremaa ateepꞌeda, mãgaji:
GEN.27.31	—Tate, pꞌirabaipáde aji. Acha bɨda aji, mɨa peeda pɨa kꞌomerã. Kꞌopáde aji, mãikꞌaapa mɨmaa pedee pia Tachi Akꞌõrepa jarapiru jarapáde aji.
GEN.27.32	Mãpai Isaacpa iidiji:
GEN.27.32	—¿Pɨ, kꞌaima? aji.
GEN.27.32	Esaupa pꞌanauji:
GEN.27.32	—Mɨpɨ, pɨ warra naapema Esaú.
GEN.27.33	Mãga ũrikꞌãri, Isaac pꞌera pɨkꞌadachi mãikꞌaapa pedee wërewëree mãgaji:
GEN.27.33	—Mãgara, ¿kꞌai pajima aji, nejɨrɨnapꞌeda, mɨmaa kꞌopida? Nekꞌopꞌeda, mɨa mãgɨmaa jarajida aji, Tachi Akꞌõrepa pedee pia jarapidakꞌa, irua ne–inaa pia ooitꞌee.
GEN.27.34	Esaupa mãga ũrikꞌãri, tꞌãri pꞌuapa jẽedachi mãikꞌaapa biaji:
GEN.27.34	—¡Tate, aukꞌa mɨmaa pedee pia jarapáde! aji.
GEN.27.35	Mamĩda Isaacpa mãgaji:
GEN.27.35	—Pɨ ɨ̃pema pɨ naa chejida aji, mɨ kꞌũratꞌaade mãikꞌaapa Tachi Akꞌõrepa mɨmaa pedee pia jarapida ichi–itꞌee jãri ataji.
GEN.27.35	Mãpai Esaupa mãgaji:
GEN.27.36	—Maperã iru Jacob
GEN.27.37	Mãpai Isaacpa pꞌanauji:
GEN.27.37	—Mɨa pɨ bɨjida aji, Jacob jua ekꞌari, iru ëreerã awaraarã ome. Irumaa jarajida aji, trigo, vino waibɨa iru bapariitꞌee. Warra, ¿kꞌãata waa pɨmaa jarayama? aji.
GEN.27.38	Mamĩda Esaupa waya chupɨria iidiji:
GEN.27.38	—Akꞌõre, ¿pedee pia apida wẽ–ekꞌã aji, mɨmaa jaraitꞌee? ¡Ichiaba mɨmaa pedee pia jarapáde! aji.
GEN.27.38	Mãpai waya jẽedachi.
GEN.27.39	Mãpai Tachi Akꞌõrepa jarapi bɨkꞌa Isaacpa mãgaji:
GEN.27.39	—Tꞌɨmɨ́ banaitꞌeeda aji, eujã piadeepa mãikꞌaapa kꞌoi cheparimãiipa. 
GEN.27.40	Chõoyaa bapariitꞌeeda aji. Pɨchi ɨ̃pema jua ekꞌari bapariitꞌee. Mamĩda juataura beekꞌãri, iru jua ekꞌariipa uchiaitꞌeeda aji.
GEN.27.41	Isaacpa mãga jaradadeepa Esaupa Jacob kꞌĩra unuamaa iru beeji, chi akꞌõrepa pedee pia jarada jãri atada kꞌaurepa. Kꞌĩsiaji: “Na ewari mɨ akꞌõre piuda tꞌẽe, mɨ ɨ̃pema Jacob pee atapëiitꞌee.”
GEN.27.42	Rebecapa kꞌawaa atakꞌãri Esaupa kꞌĩsia iru bada, Jacob tꞌɨ̃ pëiji mãikꞌaapa mãgaji:
GEN.27.42	—Warra, pɨ ɨ̃pema Esaupa pɨ pee kꞌinia bɨda aji. Pɨ ome kꞌĩra jõ–e bɨ ichi kꞌũrada kꞌaurepa. 
GEN.27.43	Mapa warra, mɨa jararukꞌa óoji. Ɨ̃raweda wã́ji Jarandee mɨ ɨ̃pema Labán temaa. 
GEN.27.44	Mama béeji pɨ ɨ̃pema kꞌĩrau wẽparu misa 
GEN.27.45	mãikꞌaapa pɨa ooda kꞌĩra atuadaru misa. Mãga pakꞌãri, mɨa jara pëiitꞌee ãpɨtee chemerã. ¡Ewari abaade mɨ warrarã omeeweda atua kꞌinia–e bɨda! aji.
GEN.27.46	Ma tꞌẽepai Rebecapa Isaacmaa mãgaji:
GEN.27.46	—¡Mɨa waa choo–e jã hitita wẽraarã ome! Kꞌinia–e bɨda aji, Jacobpa hitita wẽraarã atamerã Esaupa oodakꞌa. Jacobpa jãgee Canaán eujãdepema hitita wẽraarã ataru pɨrã, mɨ piu baibeeyada aji.
GEN.28.1	Maperã Isaacpa Jacob tꞌɨ̃ pëiji mãikꞌaapa irumaa pedee pia jarapꞌeda, mãgaji:
GEN.28.1	—Miakꞌãinaapáde aji, na Canaán eujãdepema wẽra ome. 
GEN.28.2	Wã́ji Padán Aram eujãdee pɨ akꞌõchona Betuelmaa mãikꞌaapa pɨ chĩapa Labán kꞌau atapáde aji. 
GEN.28.3	Mɨa kꞌinia bɨ Tachi Akꞌõre Waibɨa pɨ ome wãmerã mãikꞌaapa pɨ pia akꞌɨ bamerã. Kꞌinia bɨ irua pꞌuuru chokꞌara pɨdeepa uchiapimerã. 
GEN.28.4	Kꞌinia bɨ pɨ ome mãikꞌaapa pɨdeepa uchiadaitꞌeerã ome pia oomerã irua Abrahammaa jaradakꞌa. Irua jaraji tachideepa uchiadaitꞌeerã na eujã chipariirã padaitꞌee, ɨ̃rá atꞌãri awaraa eujãdepemaarãkꞌa pꞌanɨ mĩda.
GEN.28.5	Mãpai Isaacpa Jacob pëiji Padán Aram eujãdee arameo Betuel warra Labanmaa. Mãgɨ́ eperã Jacob, Esaú nawe Rebeca ɨ̃pema paji.
GEN.28.6	Esaupa kꞌawa ataji Isaacpa Jacobmaa pedee pia jarada iru pëikꞌãri Padán Aram eujãdee mãpema wẽra atamerã. Ichiaba kꞌawa ataji Isaacpa jarada Canaán eujãdepema wẽra atanaamerã. 
GEN.28.7	Esaupa kꞌawakꞌãri Jacob chi akꞌõreerãpa jaradapꞌedaakꞌa Padán Aram eujãdee wã bɨ, 
GEN.28.8	kꞌawaaji chi akꞌõrepa Canaán eujãdepema wẽraarã kꞌinia–e bada. 
GEN.28.9	Mapa ichi wãji Abraham warra Ismael bapariidamaa mãikꞌaapa iru kꞌau tꞌɨ̃jarapatapꞌedaa Majalat ataji ichi wẽra papiitꞌee. Mãgɨ́ wẽra ɨ̃pema tꞌɨ̃jarapachida Nebayot. Mãgá Esaú Majalat iru baji awaraa Canaán eujãdepema wẽraarã ome.
GEN.28.10	Mãgá Jacob Bersebadeepa uchiaji Jarandee wãitꞌee. 
GEN.28.11	Ma ode wãde kꞌeudaikꞌãri, mãu jɨrɨpꞌeda chi porokꞌau–itꞌee, mama kꞌãi beeji. 
GEN.28.12	Mãgá kꞌãi bɨde kꞌãimokꞌaraaji tome eujãdeepa pajãdee sĩu bɨ. Mãgɨde angeleerã ɨtꞌaa, edaa wãpachida. 
GEN.28.13	Ma awara unuji Tachi Akꞌõre bainɨ̃ bɨ ichi ikꞌaawa.
GEN.28.13	Tachi Akꞌõrepa mãgaji:
GEN.28.13	—Mɨ pɨ akꞌõchona Abraham, pɨ akꞌõre Isaac Akꞌõre Waibɨada aji. Na eujã pɨ jẽra bɨmãi mɨa teeitꞌeeda aji, pɨmaa mãikꞌaapa pɨdeepa uchiadaitꞌeerãmaa. 
GEN.28.14	Ãra chokꞌara pꞌanadaitꞌee ipu nãusaa pꞌusa ide paraaparikꞌa. Pꞌanadaitꞌee norte eere, sur eere, oriente eere mãikꞌaapa occidente eere. Pɨ kꞌapꞌɨa mãikꞌaapa ãra kꞌapꞌɨa mɨa ne–inaa pia ooitꞌee jõmaweda na pꞌekꞌau eujãdepemaarãmaa. 
GEN.28.15	Mɨ pɨ ome bapariitꞌee. Pɨ akꞌɨ bapariitꞌee pɨ wãrumaa. Waya na eujãdee aneeitꞌee. Mɨa pɨ atabëi–e paitꞌee. Mɨa jaradakꞌa ooitꞌeeda aji.
GEN.28.16	Jacob ɨ̃rɨmakꞌãri, kꞌĩsiaji: “Wãara Tachi Akꞌõre nama bɨ, mɨa kꞌawa–e baji mĩda.” 
GEN.28.17	Pꞌera nɨ̃bɨde kꞌĩsiaji: “Nama Tachi Akꞌõre bapari. Nama bɨ Tachi Akꞌõre eujãdee wãpari o.”
GEN.28.18	Aɨ norema tapꞌedaweda Jacob pꞌirabaiji. Mãpai ma mãu chi porokꞌau bada atapꞌeda, olivodee ooda aceitepa weetꞌaaji ma mãu ɨ̃rɨ akꞌɨpiitꞌee Tachi Akꞌõre waawee bɨ. 
GEN.28.19	Naaweda ma eujãde baji pꞌuuru, tꞌɨ̃jarapatapꞌedaa Luz. Mamĩda Jacobpa ma eujã tꞌɨ̃ bɨji Betel.
GEN.28.20	Mãpai Jacobpa Tachi Akꞌõremaa mãgaji:
GEN.28.20	—Wãara pɨ mɨ ome wãru pɨrã mãikꞌaapa mɨ kꞌariparu pɨrã chikꞌo ome mãikꞌaapa pꞌaru ome, 
GEN.28.21	ma awara mɨ akꞌõremaa waya kꞌapꞌɨa pia aneeru pɨrã, pɨ mɨchi Akꞌõre Waibɨa paitꞌee mãikꞌaapa mɨa pɨde ijãapariitꞌeeda aji. 
GEN.28.22	Nãgɨ́ mãu mɨa nama bɨitꞌee pɨ tekꞌa mãikꞌaapa mɨ netꞌaa chaa diezdepema aba pɨmaa teepariitꞌeeda aji.
GEN.29.1	Jacob wãji ichi ode mãikꞌaapa banaji oriente eere.
GEN.29.2	Jarán pꞌuuru kꞌaitꞌa panakꞌãri, pania tꞌɨpata pozo unuji. Mama oveja akꞌɨpataarã õpee pꞌanajida ãchi ovejaarãmaa pania topidaitꞌee. Ma pania tꞌɨpata pozo tꞌapꞌa baji mãu choma bɨpa. 
GEN.29.3	Mãgá ovejaarã jõmaweda aneedakꞌãri pania topidaitꞌee, ma mãu ãyaa atajida mãikꞌaapa ãchi ovejaarãmaa topidapꞌeda, waya bɨjida ma pania tꞌɨpata pozo ɨ̃rɨ.
GEN.29.4	Mama pakꞌãri, Jacobpa iidiji ma oveja akꞌɨpataarãmaa:
GEN.29.4	—Kꞌõpꞌãyoorã, ¿sãmapemaarãma? aji.
GEN.29.4	Pꞌanaujida:
GEN.29.4	—Jarán pꞌuurudepemaarãda ajida.
GEN.29.5	Mãpai Jacobpa iidiji:
GEN.29.5	—¿Parãpa Najor ãichakꞌe Labán kꞌawa pꞌanɨkꞌã? aji.
GEN.29.5	Pꞌanaujida:
GEN.29.5	—Kꞌawa pꞌanɨda ajida.
GEN.29.6	Mãpai Jacobpa iidiji:
GEN.29.6	—¿Labán kꞌapꞌɨa pia bɨkꞌã? aji.
GEN.29.6	Pꞌanaujida:
GEN.29.6	—Kꞌapꞌɨa pia bɨda ajida. Pɨchá akꞌɨ́ji. Iru kꞌau Raquel cheruda ajida, chi ovejaarã ome.
GEN.29.7	Mãpai Jacobpa mãgaji:
GEN.29.7	—Atꞌãri kꞌeu–e bɨ ovejaarã kꞌãipidaitꞌee. ¿Sãapꞌeda pania topida–ema aji, waya ateedaitꞌee pꞌũajara kꞌodamerã?
GEN.29.8	Mamĩda ãchia pꞌanaujida:
GEN.29.8	—Pꞌoyaada–eda ajida. Ichita nɨpata ovejaarã jõmaweda pacherutamaa, awaraa oveja akꞌɨpataarãpa kꞌaripadamerã jã mãu choma bɨ ãyaa atadaitꞌee. Mãgá ovejaarãmaa pania topidayada ajida.
GEN.29.9	Jacob atꞌãri ãchi ome pedeemaa bɨde, Raquel pacheji chi akꞌõre ovejaarã ome, ichi chi akꞌõre ovejaarã akꞌɨpari pada perã. 
GEN.29.10	Jacobpa Raquel unukꞌãri chi chĩapa chonaa ovejaarã ome, wãji ma mãu choma bɨ ãyaa atade pania tꞌɨpata pozo tꞌapꞌa badamãiipa mãikꞌaapa pania topiji ma ovejaarãmaa. 
GEN.29.11	Maapꞌeda Raquelmaa saludaaji mãikꞌaapa o–ĩapa jẽedachi. 
GEN.29.12	Jacobpa nepɨrɨkꞌãri ichi Rebeca warra, Labán sobrino, Raquel teedaa pꞌiraji chi akꞌõremaa jarade.
GEN.29.13	Labanpa ũrikꞌãri chi ɨ̃pewẽra warra Jacob mama bɨ, isapai wãji auteebaide. Wëre atapꞌeda mãikꞌaapa kꞌĩra ɨ̃pꞌeda, teedaa ateeji.
GEN.29.13	Ma tꞌẽepai Jacobpa ichi pꞌasada jõmaweda Labanmaa nepɨrɨji.
GEN.29.14	Mãga ũrikꞌãri, Labanpa mãgaji:
GEN.29.14	—Wãara, pɨ mɨ ëreerãda aji.
GEN.29.14	Atane aba Jacob beeji Labán ome.
GEN.29.15	Maapꞌeda Labanpa mãgaji:
GEN.29.15	—Pari mimia–e paitꞌee mɨ ome, mɨchi ëreerã perã. Jarapáde aji, jõmasaa pꞌaamerã pɨchi mimia pari.
GEN.29.16	Labanpa kꞌau omé iru baji. Chi naapema tꞌɨ̃jarapachida Lea, chi tꞌẽepema Raquel. 
GEN.29.17	Lea tau tapꞌokꞌee pɨkꞌa baji. Mamĩda Raquel kꞌĩra wãree baji; kꞌapꞌɨa jida pi–ia baji.
GEN.29.18	Jacobpa Raquel kꞌinia bada perã, Labanmaa mãgaji:
GEN.29.18	—Mɨa pɨ kꞌau tꞌẽepema, Raquel kꞌinia bɨda aji. Siete años Raquel pari mimiayada aji.
GEN.29.19	Mãpai Labanpa pꞌanauji:
GEN.29.19	—Piara bɨda aji, pɨa iru atamerã, awaraapa atai kꞌãyaara. Mɨ ome mimiamaa beepáde aji.
GEN.29.20	Jacob–itꞌee ma siete años mimiada taarã–e pɨkꞌa paji, Raquel audú kꞌinia bada perã.
GEN.29.21	Ma siete años mimiapꞌeda, Jacobpa mãgaji Labanmaa:
GEN.29.21	—Raquel teepáde aji. Tai miakꞌãidaitꞌee. Aupajida aji, ma siete años mɨa iru pari mimiaitꞌeeda ada.
GEN.29.22	Mãpai Labanpa jara pëiji ichi te kꞌaitꞌa pꞌanapatapꞌedaarã chedamerã miakꞌãipata fiesta oodaitꞌee. 
GEN.29.23	Mamĩda Labanpa Jacob kꞌũratꞌaaji. Teeji chi naapema, chi tꞌẽepema kꞌãyaara. Jacobpa kꞌawa–e paji pꞌãrikꞌua pada perã. Mapa Lea ome kꞌãi beeji. 
GEN.29.24	Ma awara Labanpa teeji esclava tꞌɨ̃jarapatapꞌedaa Zilpá Leamaa iru kꞌaripamerã.
GEN.29.25	Aɨ norema pꞌirabaikꞌãri, Jacobpa kꞌawa ataji ichi kꞌũratꞌaada. Mapa Labanmaa mãgaji:
GEN.29.25	—¿Sãapꞌeda mɨ ome nãga oojima? aji. ¿Mɨ Raquel párita mimia baji–ekꞌã? ¿Sãapꞌeda pɨa mɨ kꞌũratꞌaajima? aji.
GEN.29.26	Labanpa pꞌanauji:
GEN.29.26	—Nama chi tꞌẽepema miakꞌãipidakꞌaada aji, chi naapema kꞌãyaara. 
GEN.29.27	Tomiamaa Lea miakꞌãida fiesta aupakꞌãri, Raquel teedaitꞌeeda aji. Mamĩda pɨ mɨ ome siete años waya mimiaitꞌeeda aji, maa–e pɨrã teeda–e.
GEN.29.28	Mãga beeji. Tomiamaa Lea miakꞌãida fiesta aupakꞌãri, Labanpa Raquel teeji. 
GEN.29.29	Ichiaba Labanpa esclava tꞌɨ̃jarapatapꞌedaa Bilhá teeji Raquelmaa iru kꞌaripamerã.
GEN.29.30	Jacob ichiaba araa paji Raquel ome mãikꞌaapa Raquel kꞌiniara iru bapachi Lea kꞌãyaara, awaraa siete años mimiaji mĩda iru pari.
GEN.29.31	Tachi Akꞌõrepa unukꞌãri Jacobpa Lea mãgá kꞌinia–e bɨ, irumaa warrarã tꞌopiji. Jõdee Raquelmaa warra tꞌopikꞌaa paji.
GEN.29.32	Mãgá Lea biakꞌoo beeji mãikꞌaapa warra tꞌoji. Tꞌɨ̃ bɨji Rubén.
GEN.29.32	—Tachi Akꞌõrepa mɨ tꞌãri pꞌua bada unuji. Ɨ̃rata mɨ kꞌimapa mɨ kꞌiniara iru baitꞌeeda aji.
GEN.29.33	Maapꞌeda Leapa awaraa warra tꞌoji. Mãgɨ́ tꞌɨ̃ bɨji Simeón.
GEN.29.33	—Tachi Akꞌõrepa kꞌawaji mɨ yiaraa iru bada. Mapa waya mɨmaa warra tꞌopijida aji.
GEN.29.34	Waya Leapa warra tꞌoji. Mãgɨ́ tꞌɨ̃ bɨji Leví.
GEN.29.34	—Ɨ̃rá mɨ kꞌima mɨ ome waapɨara araa paitꞌeeda aji, mɨa warrarã õpee tꞌoda perã.
GEN.29.35	Waya Leapa warra tꞌoji. Mãgɨ́ tꞌɨ̃ bɨji Judá.
GEN.29.35	—Mɨ Tachi Akꞌõremaa o–ĩa ɨtꞌaa tꞌɨ̃itꞌeeda aji, irua na warra teeda perã.
GEN.29.35	Ma warra tꞌopꞌeda, Leapa waa tꞌo–e paji.
GEN.30.1	Raquel warra tꞌo–e pakꞌãri, chi ɨ̃pewẽra kꞌĩra unuamaa iru beeji mãikꞌaapa chi ɨmɨkꞌĩramaa mãgaji:
GEN.30.1	—Mɨ–itꞌee warra teepáde aji, maa–e pɨrã mɨ piu baibeeyada aji.
GEN.30.2	Mãga ũrikꞌãri, Jacob kꞌĩraudachi mãikꞌaapa pꞌanauji:
GEN.30.2	—¿Mɨ Tachi Akꞌõrekꞌã? aji. Iruata pɨmaa warra tꞌopi–e bɨda aji.
GEN.30.3	Mãpai Raquelpa mãgaji:
GEN.30.3	—Mãgara mɨ esclava Bilhá ome kꞌãi beepáde aji. Ichia warra tꞌoru mɨa tꞌodakꞌa bayada aji. Mãgá mɨa warra iru bayada aji.
GEN.30.4	Mapa Raquelpa chi esclava Bilhá teeji Jacobmaa, chi wẽra kꞌãipari pamerã.
GEN.30.5	Jacob Bilhá ome kꞌãikꞌãri, biakꞌooji mãikꞌaapa warra tꞌoji.
GEN.30.6	Mãpai Raquelpa mãgaji:
GEN.30.6	—Na warra chai tꞌɨ̃ bɨitꞌeeda aji, Dan,
GEN.30.7	Tꞌẽepai Bilhapa warra awaraa tꞌoji.
GEN.30.8	Mãpai Raquelpa mãgaji:
GEN.30.8	—Na warra chai tꞌɨ̃ bɨitꞌeeda aji, Neftalí,
GEN.30.9	Maapai Leapa warra tꞌo–e baji. Maperã ichiaba teeji chi esclava Zilpá Jacob wẽra kꞌãipari pamerã.
GEN.30.10	Tꞌẽepai Zilpapa warra tꞌoji.
GEN.30.11	Mãpai Leapa mãgaji:
GEN.30.11	—¡Mɨ poro pia! Mapa na warra chai tꞌɨ̃ bɨitꞌeeda aji, Gad.
GEN.30.12	Aɨ tꞌẽepai Zilpapa waya warra tꞌoji.
GEN.30.13	Mãpai Leapa mãgaji:
GEN.30.13	—¡Mɨ o–ĩa bɨ! Ɨ̃rá wẽraarãpa mɨ o–ĩa baparida adaitꞌee. Mapa na warra chai tꞌɨ̃ bɨitꞌeeda aji, Aser.
GEN.30.14	Ewari aba trigo ewamaa pꞌanɨde Rubenpa ununaji nejõ mandrágora apata. Mãgɨ́ chi nawe Leamaa ateeji. Raquelpa ma nejõ unukꞌãri, Leamaa iidi beeji ichimaa ũkꞌuru teemerã. (Ma eujãde ijãapata mãgee nejõ jõpꞌeda, kꞌima ome kꞌãikꞌãri, biakꞌoo beeitꞌee.)
GEN.30.15	Mamĩda Leapa pꞌanauji:
GEN.30.15	—¿Pɨ mɨ kꞌimapa kꞌiniara iru bɨ–epaa? aji. Mãga bɨta ¿sãgá mɨ warrapa unuda pɨmaa teeima? ¡Tee–epɨ!
GEN.30.15	Mãpai Raquelpa mãgaji:
GEN.30.15	—Pɨ warrapa mandrágora unuda teeru pɨrã, idi pꞌãrikꞌua Jacob pɨ ome kꞌãiyada aji.
GEN.30.16	Mãgá pꞌãrikꞌua Jacob ovejaarã akꞌɨ badamãiipa chekꞌãri, Lea kꞌĩrachuunaji mãikꞌaapa mãgaji:
GEN.30.16	—Idi pɨ mɨ ome kꞌãiipia bɨda aji, ma–itꞌee mɨ warrapa unuda mandrágora teeda perã.
GEN.30.16	Ma pꞌãrikꞌua Jacob Lea ome kꞌãiji.
GEN.30.17	Tꞌẽepai Tachi Akꞌõrepa Leapa ɨtꞌaa iidida ũripꞌeda, iru waya biakꞌoo beeji mãikꞌaapa chi warra kꞌĩmari eerepema tꞌoji. 
GEN.30.18	Mãpai Leapa mãgaji:
GEN.30.18	—Tachi Akꞌõrepa mɨ pia akꞌɨpari, mɨ esclava teeda perã mɨ kꞌimamaa. Mapa na warra chai tꞌɨ̃ bɨitꞌeeda aji, Isacar.
GEN.30.19	Ma tꞌẽepai Leapa chi joisomaa eerepema warra tꞌoji. 
GEN.30.20	Mãgɨ́ warra tꞌokꞌãri, mãgaji:
GEN.30.20	—Ɨ̃rá mɨ kꞌimapa mɨ pia akꞌɨitꞌeeda aji, mɨa warrarã seis tꞌoda perã. Mapa na warra chai tꞌɨ̃ bɨitꞌeeda aji, Zabulón.
GEN.30.21	Maapꞌeda Leapa kꞌau aba tꞌoji. Tꞌɨ̃ bɨji Dina.
GEN.30.22	Mamĩda Tachi Akꞌõrepa ichiaba ũriji Raquelpa ɨtꞌaa iidida mãikꞌaapa irumaa warra tꞌopiji. 
GEN.30.23	Raquelpa ichi warra naapema tꞌokꞌãri, mãgaji:
GEN.30.23	—Ɨ̃rá Tachi Akꞌõrepa wẽpapiji mɨ kꞌĩra nejasia bada, warrarã tꞌokꞌaa pada perã. 
GEN.30.24	Mɨa kꞌinia bɨ awaraa warra tꞌopimerã. Mapa nãgɨ́ warra chai tꞌɨ̃ bɨitꞌeeda aji, José.
GEN.30.25	Raquel warra José tꞌopꞌeda, Jacobpa Labanmaa mãgaji:
GEN.30.25	—Mɨ wãpipáde aji, mɨchi eujãdee. 
GEN.30.26	Pëipáde aji, mɨ wẽraarã, warrarã ome. Pɨa kꞌawa bɨ mɨ mimiada ãra ataitꞌee. Taarã pɨ ome nama mimia bɨ.
GEN.30.27	Mamĩda Labanpa mãgaji:
GEN.30.27	—Mɨ chupɨria kꞌawaapáde aji. Nama mɨ ome beepáde aji. Petau tau kꞌawaa beerãpa oopatakꞌa mɨa kꞌawa ataji pɨ kꞌapꞌɨa Tachi Akꞌõrepa mɨ bendiciamaa bɨ. 
GEN.30.28	Jaráji jõmasaa kꞌinia bɨ mɨa pꞌaamerã. Pꞌaaitꞌeeda aji, pɨ mimiaru pari.
GEN.30.29	Mãpai Jacobpa mãgaji:
GEN.30.29	—Pɨa pia kꞌawa bɨda aji, mɨ mimiada pɨ ne–animalaarã akꞌɨkꞌãri. 
GEN.30.30	Chokꞌara–ee iru baji mɨ chekꞌãri. Mamĩda maadamãiipa audú ĩwajida, Tachi Akꞌõrepa kꞌaripada perã. Ɨ̃rá mɨ mimia kꞌinia bɨda aji, mɨchideerã–itꞌee aupai.
GEN.30.31	Mãpai Labanpa waya iidiji:
GEN.30.31	—¿Jõmasaa kꞌinia bɨma aji, pɨ mimia pari?
GEN.30.31	Jacobpa pꞌanauji:
GEN.30.31	—Maarepida pꞌaanaapáde aji. Waya mɨa pɨ oveja akꞌɨyada aji, mɨa jararu ijãaru pɨrã. 
GEN.30.32	Idi mɨ wãpipáde aji, pɨ ne–animalaarã pꞌe iru bɨmaa. Oveja ɨmɨkꞌĩra chakꞌeerã pꞌãimaa bee mãikꞌaapa ovejaarã pagapagaa bee mãikꞌaapa tꞌɨtꞌɨdɨa bee, ma awara cabra chakꞌeerã pagapagaa bee mãikꞌaapa tꞌɨtꞌɨdɨa bee; mãgee mëré paitꞌeeda aji. 
GEN.30.33	Mãgá tꞌẽepai pɨa mɨ ne–animalaarã akꞌɨnakꞌãri, mãgee aupai unu–e pɨrã, kꞌawa atayada aji, mɨa chɨada.
GEN.30.34	Labanpa mãgaji:
GEN.30.34	—Pɨa jarada pia bɨda aji.
GEN.30.35	Mamĩda ma ewateweda Labanpa chi warrarãmaa ichi–itꞌee awara pꞌe atapiji jõmaweda chivo e–erroo bee mãikꞌaapa cabra pagapagaa bee mãikꞌaapa tꞌɨtꞌɨdɨa bee, ma awara oveja chakꞌe pꞌãimaa bee. 
GEN.30.36	Mãpai chi warrarãmaa tꞌɨmɨ́ ateepiji, kꞌãima õpee wãpata ode.
GEN.30.36	Mãgá Jacobpa akꞌɨmaa beeji Labán ne–animalaarã pꞌaneedapꞌedaa. 
GEN.30.37	Mãga bɨde Jacobpa álamo, almendro, castaño pakꞌuru jua tꞌɨapꞌe ataji mãikꞌaapa jodakꞌooji e–erroo pꞌaneedamerã. 
GEN.30.38	Mãpai Jacobpa ma pakꞌuru jua jodada bɨji ne–animalaarã kꞌĩrapite chi pania topatamãi. Mama ovejaarã enlunaa pꞌaneedakꞌãri, 
GEN.30.39	ma pakꞌuru jua jodada kꞌĩrapite chi ɨmɨkꞌĩraarã araa padaipachida chi wẽraarã ome. Mãgá chi chakꞌeerã tꞌodakꞌãri, e–erroo, tꞌɨtꞌɨdɨa mãikꞌaapa pagapagaa uchiapachida. 
GEN.30.40	Maapꞌeda Jacobpa ovejaarã enlunaa pꞌanɨɨrã awara ataji mãikꞌaapa bɨji Labán ne–animalaarã e–erroo bee mãikꞌaapa pꞌãimaa bee kꞌĩrapite, ɨmɨkꞌĩraarã ome araa padaidakꞌãri, ãchideepa uchiarutaarã aukꞌa e–erroo mãikꞌaapa tꞌɨtꞌɨdɨa uchiadamerã. Mãgá Jacobpa ãyaa pꞌe ata wãpachi ichia ne–animalaarã jɨrɨtꞌerada aupai. 
GEN.30.41	Ma awara ne–animalaarã poreera bee enlunaa pꞌanɨɨrã pania tode chedakꞌãri, Jacobpa ma pakꞌuru jua jodada ãchi kꞌĩrapite bɨji. Mãgá araa padaidakꞌãri, ma pakꞌuru jua unujida. 
GEN.30.42	Mamĩda ne–animalaarã kꞌaitekꞌeekꞌoodaidakꞌãri, ma pakꞌuru jua bɨ–e paji. Chi kꞌaitekꞌeera bee atabëiji Laban–itꞌee. Mãgá Jacobpa ne–animalaarã poreera bee aupai pꞌe ata wãpachi. 
GEN.30.43	Jacobpa mãgá oo bɨpa ovejaarã chokꞌara pꞌe iru beeji. Ma awara camelloorã, burroorã mãikꞌaapa esclavoorã paara iru beeji. Mãgá pꞌaratꞌara beeji, Tachi Akꞌõrepa kꞌaripa bada perã.
GEN.31.1	Maapai Jacobpa kꞌawaji Labán warrarãpa nãga jara nipapatapꞌedaa: “Jacobpa tai akꞌõre netꞌaa jõmaweda jãri ata wãpa pꞌaratꞌara baparida” apachida. 
GEN.31.2	Ma awara Jacobpa unuji chi chãurepa ichi pia akꞌɨ–e bɨ naawedapemakꞌa.
GEN.31.3	Mãpai Tachi Akꞌõrepa Jacobmaa mãgaji:
GEN.31.3	—Wãpáde aji, pɨ akꞌõreerã eujãdee. Mɨ pɨ ome wãitꞌeeda aji.
GEN.31.4	Ma tꞌẽepai Jacobpa tꞌɨ̃ pëiji Raquel, Lea ome chedamerã ichia ovejaarã akꞌɨ badamãi.
GEN.31.5	Pachedakꞌãri, Jacobpa mãgaji:
GEN.31.5	—Mɨa unu bɨda aji, parã akꞌõrepa mɨ pia–ee pɨkꞌa akꞌɨmaa bɨ. Mamĩda mɨ–itꞌee pꞌua–e bɨ, mɨ akꞌõre Isaac Akꞌõre Waibɨa mɨ ome bairã. 
GEN.31.6	Parãpa pia kꞌawa pꞌanɨ mɨ audú mimiapachi parã akꞌõre pari. 
GEN.31.7	Mamĩda irua mɨ atꞌapai kꞌũraji mãikꞌaapa ne–inaa tee–e paji ichia jaradakꞌa mɨ mimiada pari. Irua mãga ooji mĩda, Tachi Akꞌõrepa mɨmaa ne–inaa kꞌachia oopi–e paji irumaa. 
GEN.31.8	Ma kꞌãyaara Labanpa mɨmaa jarakꞌãri: “Pɨ mimiada pari teeitꞌee ne–animalaarã tꞌɨtꞌɨdɨa bee,” ichi ne–animalaarãpa warra tꞌɨtꞌɨdɨa tꞌopachida. Jõdee jarakꞌãri: “Teeitꞌee chi e–erroo bee”, ma ne–animal chakꞌeerã e–erroo uchiapachida. 
GEN.31.9	Mãgá Tachi Akꞌõrepa parã akꞌõre ne–animalaarã mɨmaa teeji.
GEN.31.10	’Ewari aba ne–animalaarã enlunaa pꞌanadakꞌãri, mɨ kꞌãimokꞌaraaji. Unuji ne–animalaarã ɨmɨkꞌĩraarã tꞌɨtꞌɨdɨa beerãpa wẽraarã nomaa jõnɨ. 
GEN.31.11	Mãga nɨde Tachi Akꞌõre angelpa mɨ tꞌɨ̃ji. Mãpai mɨa pꞌanauji: “Mɨ nama bɨda” aji. 
GEN.31.12	Ma angelpa mãgaji: “Pia akꞌɨpáde aji. Unuitꞌee ma ne–animalaarã ɨmɨkꞌĩraarãpa chi wẽraarã nomaa jõnɨ jõmaweda tꞌɨtꞌɨdɨa bee. Mɨa kꞌawa bɨ Labanpa pɨmaa jarada. Mapa pɨ kꞌaripaitꞌee. 
GEN.31.13	Mɨ Jõmaarã Akꞌõre Waibɨa, pɨa unuda Betelde mɨ–itꞌee mãu ɨ̃rɨ aceite weedamãi. Mama pɨa jaraji mɨde ijãapariitꞌee mɨa pɨ kꞌariparu pɨrã. Wãpáde aji, pɨchi tꞌoda eujãdee.”
GEN.31.14	Raquel Lea ome mãga ũridakꞌãri, mãgajida:
GEN.31.14	—Taipa maarepida jɨ̃ada–e paitꞌee tai akꞌõre netꞌaadepema. 
GEN.31.15	Ma kꞌãyaara irua tai ichi kꞌaurãkꞌa unu–e bɨ. ¡Tai pɨmaa netotꞌaaji mãikꞌaapa pɨ kꞌũratꞌaaji miakꞌãikꞌãri tai ome! ¡Ma awara ne–inaa ichia atada pɨ kꞌaurepa jõmaweda iru bɨ ichi–itꞌee aupai! 
GEN.31.16	Tai akꞌõre netꞌaa iru bada Tachi Akꞌõrepa pɨmaa teeji taipa tai warrarã ome iru pꞌanadamerã. Maperã oopáde ajida, Tachi Akꞌõrepa pɨmaa jaradakꞌa.
GEN.31.17+GEN.31.18+GEN.31.19+GEN.31.20	Maapꞌeda Jacob acomoraaji Canaán eujãdee wãitꞌee chi akꞌõre Isaac baparimaa. Nãga wãjida. Ewari aba Labán awara ãi wãji chi oveja kꞌara tꞌɨɨde. Mãɨmisa Jacobpa ichi ne–animalaarã awaraa netꞌaa ome atada Padán Aram eujãde bɨde, ma jõma pꞌe ataji mãikꞌaapa ichi naa pëiji. Ichi warrarã, wẽraarã ome camelloorãde bataupiji. Mãpai wãjida, Labán ome pedeeda–ee.
GEN.31.17+GEN.31.18+GEN.31.19+GEN.31.20	Mãgá Jacobpa ma arameo Labán kꞌũratꞌaaji. Ma awara Raquelpa chɨa ateeji chi akꞌõre netꞌaa aɨ kꞌĩrapite ɨtꞌaa tꞌɨ̃pata. 
GEN.31.21	Jõmaweda ãchi netꞌaa ome jirabodojida. Taarã–e nɨde Éufrates to sĩajida mãikꞌaapa jĩpꞌa wãjida Galaad ee jẽra bɨmaa.
GEN.31.22	Kꞌãima õpee parumaa Labanpa kꞌawa ataji Jacob wãdapꞌedaa. 
GEN.31.23	Mãpai Labán ichi ëreerã ome tꞌẽe chejida. Kꞌãima siete parumaa ẽpꞌe atanajida Galaad ee jẽra bɨmãi. 
GEN.31.24	Mamĩda ma ewate pꞌãrikꞌua kꞌãimokꞌaraade Tachi Akꞌõrepa ma arameo Labanmaa jaraji kꞌĩrau pedeenaamerã Jacob ome.
GEN.31.25	Maperã Galaad ee jẽra bɨde Labán Jacob ome unukꞌãri, chõo jɨrɨ–e paji. Ma kꞌãyaara Jacob kꞌaitꞌa ãchi kꞌãipata oojida.
GEN.31.26	Mama pꞌanɨde Labanpa iidiji:
GEN.31.26	—¿Sãapꞌeda pɨ jirabee wãjima aji, mɨ kꞌaurã ome, ãichakꞌeerã ome, mɨ wẽ–e misa? ¡Presoorãkꞌa iru bɨda aji, jura chõodapꞌedaakꞌa! 
GEN.31.27	¿Sãapꞌeda mɨ kꞌũratꞌaajima aji, mãgá miru wãdakꞌãri? Mɨa kꞌawada paara, ¿fiesta waibɨa parã–itꞌee ookꞌaji–ekꞌã aji, tꞌõdoopa mãikꞌaapa arpa ome? 
GEN.31.28	¡Pɨ kꞌĩsia kꞌawa–ee pɨkꞌa cheji. Mɨ kꞌaurã, ãichakꞌeerã ome mɨmaa kꞌĩra ɨ̃pi–e paji! 
GEN.31.29	Mɨa parã jõmaarãmaa ne–inaa kꞌachia ookꞌaji. Mamĩda pꞌãrikꞌua pɨ akꞌõre Akꞌõre Waibɨapa jaraji kꞌĩrau pedeenaamerã. 
GEN.31.30	Wãara pɨ akꞌõre temaa audú wã kꞌinia baji pɨrã, ¿sãapꞌeda mɨ netꞌaa aɨ kꞌĩrapite ɨtꞌaa tꞌɨ̃pata chɨa aneejima? aji.
GEN.31.31	Mãpai Jacobpa pꞌanauji:
GEN.31.31	—Audú pꞌera nɨ̃bada perã isapai uchiajidada aji, pɨa mɨ wẽraarã, warrarã jãri atai jĩakꞌaapa. 
GEN.31.32	Mamĩda pɨ netꞌaa chɨa–e pajida aji. Tai netꞌaade unuru pɨrã, chi aneeru piu baibeeipia bɨda aji. Tai ëreerã nama pꞌanɨɨrãpa akꞌɨ pꞌanɨ. ¡Mɨa pɨ netꞌaa iru bɨ pɨrã, atéeji!
GEN.31.32	Jacobpa kꞌawa–e baji Raquelpa chi akꞌõre netꞌaa chɨa atada.
GEN.31.33	Mãpai Labán tꞌĩuji Jacob te ne–edee oodade ichi netꞌaa jɨrɨde. Maapꞌeda Lea tede mãikꞌaapa esclavoorã tede tꞌĩuji. Mamĩda unu–e paji ichi netꞌaa aɨ kꞌĩrapite ɨtꞌaa tꞌɨ̃pariida. Maapꞌeda Raquel tede ichiaba tꞌĩuji. 
GEN.31.34	Mamĩda Raquelpa chi akꞌõre netꞌaa camello ɨ̃rɨ su–akꞌɨ beepata silla ekꞌari tꞌɨtꞌaapꞌeda, aɨ ɨ̃rɨ su–akꞌɨ baji. Mapa Labanpa ma te ne–edee ooda jõmaade jɨrɨkꞌãri, unu–e paji.
GEN.31.35	Mãgá jɨrɨmaa bɨde Raquelpa chi akꞌõremaa mãgaji:
GEN.31.35	—Akꞌõre, mɨ ome kꞌĩraunaapáde aji. Mɨ pɨ kꞌĩrapite pꞌoyaa pꞌirabai–eda aji, mɨ bi kꞌayaa bairã.
GEN.31.35	Labanpa ichi netꞌaa unu–e pakꞌãri, 
GEN.31.36	Jacob kꞌĩraudachi mãikꞌaapa mãgaji:
GEN.31.36	—¿Mɨa kꞌãata oojima aji, pɨa nãgá mɨ jɨrɨ chemerã? 
GEN.31.37	Pɨa mɨ netꞌaa jõmaweda akꞌɨji. ¿Unujikꞌã aji, pɨchi tedepema netꞌaa apida? ¡Unuji pɨrã, bɨ́ji nama jõmaarã kꞌĩrapite jaradamerã pɨa wãarata jara bɨ! 
GEN.31.38	Veinte años mɨ mimiaru pɨ pari. Mãga nɨde pɨ ovejaarã, chivoorã ome chi chakꞌeerã maarepida ɨratɨada–e paji, mɨa pia akꞌɨ bada perã. Ma awara mɨa pɨ ne–animal apida kꞌo–e paji. 
GEN.31.39	Ne–animal kꞌachia beerãpa pɨ ne–animalaarã peedakꞌãri, mɨa chi kꞌapꞌɨa piuda apida atee–e paji pɨmaa akꞌɨpide ma pari pꞌaapinaamerã. Ma kꞌãyaara mɨchi pꞌaratꞌapa mɨa pꞌaaji ma ne–animalaarã atuada pari. Mamĩda ãstaawa maa–e pɨrã pꞌãrikꞌua ne–animalaarã chɨa chedakꞌãri, ma pari pɨa mɨmaa pꞌaapipachi. 
GEN.31.40	Pɨ ne–animalaarã akꞌɨmaa bɨde mɨ miaji ãstaawa akꞌõrejĩrupa maa–e pɨrã pꞌãrikꞌua jĩsuapa. Ma kꞌaurepa pꞌoyaa kꞌãikꞌaa paji. 
GEN.31.41	Veinte años wãyaarude mɨ pɨ tede bapachi. Mamĩda waide pɨa mɨ pedee ijãa–e bɨ. Pɨ kꞌaurã–itꞌee catorce años mimiapachi pɨ esclavokꞌa. Ma awara ne–animalaarã–itꞌee seis años mimiapachi. Atꞌapai pɨa mɨmaa pꞌaa–e paji pɨa pꞌaaitꞌeeda adakꞌa. 
GEN.31.42	Abraham Akꞌõre Waibɨa, mɨ akꞌõre Isaac Akꞌõre Waibɨapa mɨ kꞌaripa–e pada paara, pɨa mɨ netꞌaa maarepida wẽe pëikꞌaji. Mamĩda Akꞌõre Waibɨapa mɨ chupɨria kꞌawaaji, audú pɨ ome miada perã. Mapa pꞌãrikꞌua pɨ ɨtrɨaji.
GEN.31.43	Mãpai Labanpa Jacobmaa mãgaji:
GEN.31.43	—Pɨ wẽraarã mɨ kꞌaurã; pɨ warrarã mɨ ãichakꞌeerã. Pɨ ovejaarã mëreerã. Ne–inaa jõma pɨa nama unu bɨ mëré. Mamĩda ¿mɨa kꞌãata ookꞌaji mɨ kꞌaurãmaa wa ãchi warrarãmaa? 
GEN.31.44	Mɨa ne–inaa kꞌachia oo che–e pada perã, tꞌãri pia pacto oodáma kꞌĩrau–ee pꞌaneedaitꞌee. Ne–inaa oodáma Tachi Akꞌõre kꞌĩrapite na pedee kꞌirãpadaitꞌee.
GEN.31.45	Mãpai Jacobpa mãu atapꞌeda, bainɨ̃ bɨji 
GEN.31.46	mãikꞌaapa mãgaji chi ëreerãmaa:
GEN.31.46	—Mãu abaamaa pꞌe atadapáde aji.
GEN.31.46	Aramãgá mãu pꞌe atajida bɨdaitꞌee Jacobpa mãu bainɨ̃ bɨda ɨ̃rɨ. Mãpai mama nekꞌojida. 
GEN.31.47	Labanpa ichi pedeede mãgɨ́ mãu pꞌe badamãi tꞌɨ̃ bɨji “Yegar Saduta”. Jõdee Jacobpa ichi pedeede tꞌɨ̃ bɨji “Galaad”.
GEN.31.48	Mãpai Labanpa mãgaji:
GEN.31.48	—Na mãu pꞌe bɨmãi tachi omeeweda tꞌãri pia pacto oojidada aji.
GEN.31.48	Mapa ma mãu pꞌe bɨmãi tꞌɨ̃jarapachida Galaad. 
GEN.31.49	Ichiaba tꞌɨ̃jarapachida Mizpa; jara kꞌinia bɨ “Tachi Akꞌõrepa tachi akꞌɨpari”, mama Labanpa jarada perã:
GEN.31.49	—Tachi Akꞌõrepa tachi omeeweda akꞌɨpariitꞌee oodamerã tachia nama jaradapꞌedaakꞌa. 
GEN.31.50	Pɨa mɨ kꞌaurã pia akꞌɨ–e pɨrã maa–e pɨrã awaraa wẽraarã ome miakꞌãiru pɨrã, Tachi Akꞌõrepa kꞌawaitꞌee, awaraarãpa kꞌawada–e pꞌanɨ mĩda.
GEN.31.51	Mãpai Labanpa mãgaji:
GEN.31.51	—Na mãu bainɨ̃ bɨ mãikꞌaapa mãu pꞌe nɨ̃bɨmãi jara kꞌinia bɨ tai omé nama aukꞌa jaradapꞌedaa. 
GEN.31.52	Mɨ na mãu pꞌe bɨmãi wãyaa–e paitꞌeeda aji, chõoitꞌee pɨ ome. Ichiaba pɨ na mãu pꞌe bɨmãi wãyaa–e paitꞌeeda aji, chõoitꞌee mɨ ome. 
GEN.31.53	Mɨa oo–e pɨrã mɨa jara bɨkꞌa, pɨ akꞌõchona Abraham mɨ akꞌõchona Najor ome, ãra Akꞌõre Waibɨapa mɨ miapiipia bɨ.
GEN.31.53	Mãpai Jacobpa aukꞌa juraaji chi akꞌõre Isaacpa ijãada Akꞌõre Waibɨa kꞌĩrapite.
GEN.31.54	Maapꞌeda Jacob wãji ee nokꞌodee ne–animalaarã peepꞌeda, paade Tachi Akꞌõre–itꞌee. Mãpai ichi ëreerãmaa nekꞌopiji. Jõmaweda nekꞌodapꞌeda, ma ee nokꞌode kꞌãi pꞌaneejida.
GEN.31.55	Aɨ norema tapꞌedaweda Labanpa chi kꞌaurã, chi ãichakꞌeerã kꞌĩra ɨ̃pꞌeda, ãchimaa pedee pia jaraji. Mãpai despediipꞌeda, ichi temaa wãji.
GEN.32.1	Mãgá Jacob ichi tedepemaarã ome chejida. Chewãdade angeleerãpa ãchi unupijida Jacobmaa.
GEN.32.2	Jacobpa ãchi unukꞌãri, mãgaji:
GEN.32.2	—Nãgɨɨrã ɨtꞌaripema soldaorãda aji, chedapꞌedaa tachi kꞌaripadaitꞌee.
GEN.32.2	Mapa ma unudamãi tꞌɨ̃ bɨji Majanayin; jara kꞌinia bɨ “ejército omé”.
GEN.32.3	Canaán eujã kꞌaitꞌa pachedakꞌãri, Jacobpa ichi mimiapataarã pëiji Seirdee, mãgɨ́ Edom eujãde bɨ, ichi cheru jaradamerã chi ɨ̃pema Esaumaa. Mãgaji:
GEN.32.4	—Mɨchi waibɨa Esaumaa nãga jaradapáde aji: “Pɨ mimiapari Jacobpa pɨmaa nãga jara pëi bɨ: ‘Mɨ Labán ome taarã baji. 
GEN.32.5	Iru bɨ pꞌakꞌaarã, burroorã, ovejaarã, esclavoorã. Mɨa pɨmaa nãga jara pëiru tachi omeeweda pia pꞌanadamerã.’ ”
GEN.32.6	Irua jaradakꞌa jaranajida.
GEN.32.6	Maapꞌeda pachedakꞌãri, mãgajida:
GEN.32.6	—Wãjidada ajida, jarade pɨ ɨ̃pema Esaumaa. Ɨ̃raweda cheruda ajida, cuatrocientos ɨmɨkꞌĩraarã ome.
GEN.32.7	Mãga ũrikꞌãri, Jacob ãchobeedachi, Esaú chõode cheru jĩakꞌaapa. Kꞌĩsia nɨ̃bapꞌeda, tꞌookꞌooji chi wẽraarã ãchi warrarã ome, ne–animalaarã ome, awara–awaraa para bamerã. 
GEN.32.8	Kꞌĩsiaji: “Esaú chõo cheru pɨrã, tꞌooda abaadepemaarã ome chõo bɨ misa, tꞌooda awaraadepemaarã erreu wãdai.”
GEN.32.9	Maapꞌeda Tachi Akꞌõremaa nãga ɨtꞌaa tꞌɨ̃ji:
GEN.32.9	—Aai, Tachi Akꞌõre, pɨta mɨ akꞌõchona Abraham, mɨ akꞌõre Isaac Akꞌõre Waibɨa. Pɨata jaraji mɨchi eujãdee mãikꞌaapa mɨchi temaa wãmerã. Pɨta mɨ ome baitꞌeeda aji, mãikꞌaapa mɨ pia akꞌɨitꞌeeda aji. 
GEN.32.10	¿Kꞌaima mɨ, pɨa mɨ nãgá kꞌaripamerã? Mɨ pɨ mimiapari. Pɨa oopi bɨkꞌa oopariitꞌee. Na to sĩakꞌãri Jarandee wãde, mɨ oveja akꞌɨpari pakꞌuru aupai ateeji. Mamĩda ɨ̃rá pɨ kꞌaurepa mɨa eperãarã chokꞌara iru bɨ, netꞌaa, ne–animalaarã paara. 
GEN.32.11	Mɨ chupɨria kꞌawáaji. Mɨ ɨ̃pema Esaú juadeepa kꞌaripáji waawee bairã mɨ ome chõo cheru pɨrã, tai jõmaweda, mɨ, mɨchi wẽraarã warrarã ome peekꞌoodai. 
GEN.32.12	Pɨa jarajida aji, mɨ pia akꞌɨ bapariitꞌee mãikꞌaapa mɨdeepa uchiadaitꞌeerã cho–kꞌara ĩwapiitꞌee. Pꞌoyaa juasiada–e paitꞌeeda aji, ipu tau nãusaakꞌa pꞌanadaitꞌee perã.
GEN.32.13	Ma pꞌãrikꞌua Jacob mama kꞌãiji mãikꞌaapa ichi ne–animalaarãdepema nãgɨɨrã jɨrɨtꞌeraji chi ɨ̃pemamaa tee pëiitꞌee: 
GEN.32.14	cabra doscientos, chivo veinte, oveja wẽra doscientos, oveja ɨmɨkꞌĩra veinte, 
GEN.32.15	camello wẽra treinta chi chakꞌeerã ome, pꞌakꞌa wẽra cuarenta, pꞌakꞌa ɨmɨkꞌĩra diez, burro wẽra veinte, burro ɨmɨkꞌĩra diez. 
GEN.32.16	Ma tꞌẽepai ma ne–animalaarã teeji chi mimiapataarãmaa, awara–awaraa ichi naa ateedamerã. Mãgaji:
GEN.32.16	—Mɨ naa wãdapáde aji, mãikꞌaapa ne–animalaarã awara–awaraa ateedapáde aji.
GEN.32.17	Jacobpa mãgaji chi mimiapari naapɨara pëidamaa:
GEN.32.17	—Mɨ ɨ̃pema Esaú ome unukꞌãri, irua pɨ chipari tꞌɨ̃ iidiitꞌeeda aji. Ichiaba iidiitꞌee kꞌaide na ne–animalaarã mãikꞌaapa sãmaa wãru nãgɨ́ ome. 
GEN.32.18	Mãga iidikꞌãri, nãga pꞌanauipia bɨ: “Mɨchi poro waibɨa Esaú, pɨchi mimiapari Jacobpa na ne–animalaarã pɨmaa tee pëiji. Iru tai tꞌẽe cheru.”
GEN.32.19	Apema mimiapataarã tꞌẽe wãdaitꞌeerãmaa mãgaji:
GEN.32.19	—Esaú ome unudakꞌãri, aukꞌa jaradapáde aji, 
GEN.32.20	mɨa naapɨara pëidamaa jaradakꞌa: “Pɨchi mimiapari Jacob tai tꞌẽe cheru.”
GEN.32.20	Mãga ookꞌãri, Jacobpa kꞌĩsiaji: “Mɨa pëida akꞌɨkꞌãri, iru audú kꞌĩrau–e paitꞌee. Mãpai mɨ ome unukꞌãri, ¿mɨ auteebai–epaa?” 
GEN.32.21	Mãga ooji. Ma ne–animalaarã iru naa pëiji. Jõdee iru mama beeji kꞌãiitꞌee.
GEN.32.22+GEN.32.23	Ma pꞌãrikꞌua Jacobpa pëiji chi wẽraarã ãchi warrarã ome mãikꞌaapa ichi netꞌaa iru bada paara Jaboc to kꞌĩraikꞌa eere. 
GEN.32.24	Ichi ituaba tꞌẽe beeji. Mãga nɨde eperã aba chepꞌeda, Jacob ome chõomaa beeji tapꞌeda parumaa. 
GEN.32.25	Mamĩda Jacobpa pꞌoyaa wãkꞌãri, ma eperãpa Jacob makꞌara golpe sĩtꞌaaji. Mãgá Jacob bɨɨrɨ nɨkꞌanɨkꞌaadachi.
GEN.32.26	Mãpai ma eperãpa mãgaji:
GEN.32.26	—Mɨ kꞌena pëipáde aji, tapꞌeda paru perã.
GEN.32.26	Mamĩda Jacobpa pꞌanauji:
GEN.32.26	—Mɨa pɨ kꞌena pëi–eda aji, pɨa mɨmaa pedee pia jara–emãi.
GEN.32.27	Mãpai ma eperãpa iidiji:
GEN.32.27	—Pɨ ¿kꞌasaa tꞌɨ̃jarapatama? aji.
GEN.32.27	Jacobpa pꞌanauji:
GEN.32.27	—Mɨ tꞌɨ̃jarapatada aji, Jacob.
GEN.32.28	Mãpai ma eperãpa mãgaji:
GEN.32.28	—Idideepa waa pɨ tꞌɨ̃jarada–e paitꞌeeda aji, Jacob. Tꞌɨ̃jarapataadaitꞌeeda aji, Israel
GEN.32.29	Mãpai Jacobpa iidiji:
GEN.32.29	—¿Pɨ́rama? ¿Kꞌasaa tꞌɨ̃jarapatama? aji.
GEN.32.29	Mamĩda ma eperãpa pꞌanauji:
GEN.32.29	—¿Sãapꞌeda mɨ tꞌɨ̃ iidi bɨma? aji.
GEN.32.29	Mãpai ma eperãpa Jacobmaa pedee pia jaraji. 
GEN.32.30	Mãgá Jacobpa kꞌawaji Tachi Akꞌõre ome chõoda mãikꞌaapa ma chõo pꞌanadapꞌedaamãi tꞌɨ̃ bɨji Penuel
GEN.32.31	Akꞌõrejĩru ewaa uchiakꞌãri, Jacob wãji. Mamĩda piakꞌãa nipaji, ichi makꞌara pꞌua bada perã.
GEN.32.32	Maperã Israeldeepa uchiadapꞌedaarãpa ne–animalaarã makꞌaradepema kꞌĩu kꞌodakꞌaa, Tachi Akꞌõrepa mama Jacob kꞌapꞌɨa pꞌua ooda perã.
GEN.33.1	Aɨ norema Jacobpa chi ɨ̃pema unukꞌãri cuatrocientos eperãarã ome cheruta, ãchobeedachi. Chi warrarã ãchi naweerã ome tꞌooji, mãgá awara–awaraa wãdamerã. 
GEN.33.2	Naapɨara pëiji chi esclavoorã ãchi warrarã ome. Maapꞌeda Lea pëiji ichi warrarã ome mãikꞌaapa tꞌẽe pëiji Raquel, José ome. 
GEN.33.3	Mãpai ichi ãra naa wãji chi ɨ̃pema kꞌĩrachuude. Esaú kꞌaitꞌa pakꞌãri, Jacob bedabaidachi tau bɨɨrɨ eujãde tꞌõbairumaa. Bedabaida siete mãgá bedabaidachi.
GEN.33.4	Mamĩda Esaú pꞌiraji chi ɨ̃pemamaa mãikꞌaapa o–ĩadachida. Wëre atadapꞌeda, o–ĩapa jẽedachida. 
GEN.33.5	Maapꞌeda Esaupa unukꞌãri Jacob wẽraarã ãchi warrarã ome, iidiji:
GEN.33.5	—¿Jãgɨɨrã, kꞌáirãma? aji.
GEN.33.5	Jacobpa pꞌanauji:
GEN.33.5	—Mɨ pɨ mimiapari. Jãgɨɨrã mɨ warrarãda aji, Tachi Akꞌõrepa teeda.
GEN.33.6	Mãpai ma esclavaarã ãchi warrarã ome kꞌaitꞌa chedapꞌeda, bedabaidachida tau bɨɨrɨ eujãde tꞌõbairutamaa. 
GEN.33.7	Tꞌẽepai Leapa ichi warrarã ome aukꞌa oojida. Maapꞌeda Raquelpa José ome aukꞌa oojida.
GEN.33.8	Mãpai Esaupa iidiji:
GEN.33.8	—¿Kꞌãata kꞌĩsia iru bɨma aji, ooitꞌee ma ne–animalaarã chokꞌara mɨmaa pëida ome?
GEN.33.8	Jacobpa pꞌanauji:
GEN.33.8	—Pɨmaa teeitꞌeeda aji, kꞌawamerã tai pɨ ome kꞌãiwee pꞌanapataadaitꞌee.
GEN.33.9	Mãpai Esaupa mãgaji:
GEN.33.9	—Mãga–eda aji, ɨ̃pema. Mɨa iru bɨda aji, mɨchideerã–itꞌee. Beepáde aji, përeerã ome.
GEN.33.10	Mamĩda Jacobpa pꞌanauji:
GEN.33.10	—Mɨ chupɨria kꞌawaapáde aji. Pɨa mɨ pia akꞌɨ bɨ pɨrã, atáji mɨa tee kꞌinia bɨ. Pɨ nãgá tꞌãri o–ĩa unukꞌãri, mɨ–itꞌee Tachi Akꞌõre ome unu pɨkꞌa baji. 
GEN.33.11	Mapa kꞌinia bɨ pɨa jã ne–animalaarã pɨchi–itꞌee atamerã. Mɨa maarepida falta–e bɨ, Tachi Akꞌõrepa mɨ pꞌaratꞌara papida perã.
GEN.33.11	Mãga jara bɨpa Esaupa ijãaji. Ataji ma ne–animalaarã Jacobpa teeda. 
GEN.33.12	Mãpai mãgaji:
GEN.33.12	—Wãdáma aji. Mɨ parã naa wãitꞌeeda aji.
GEN.33.13	Jacobpa pꞌanauji:
GEN.33.13	—Ɨ̃pema kꞌinia, pɨa kꞌawa bɨda aji, warrarã pꞌoyaa isapai nipadakꞌaa. Ma awara mɨa pia akꞌɨipia bɨ na pꞌakꞌaarãpa ovejaarã ome ãchi warrarã jutopi wãruta perã. Audú isapai wãruta pɨrã, ewari abaade ovejaarã piukꞌoodayada aji. 
GEN.33.14	Mɨ naa wãpáde aji. Mɨ pɨ mimiapari. Piakꞌãa chedaitꞌee warrarã kꞌaurepa mãikꞌaapa ne–animalaarã kꞌaurepa. Seirde unudayada aji.
GEN.33.15	Esaupa pꞌanauji:
GEN.33.15	—Pia bɨda aji. Mɨ ome nipapataarã ũkꞌuru atabëiyada aji, parã kꞌaripadamerã.
GEN.33.15	Mamĩda Jacobpa mãgaji:
GEN.33.15	—Mãga–eda aji. Kꞌĩsianaapáde aji.
GEN.33.16	Ma ewateweda Esaú ãpɨtee wãji ichi temaa Seirde. 
GEN.33.17	Jõdee Jacob banaji Sucot pꞌuuru kꞌaitꞌa. Mama te pakꞌuru juadee ooji ichi–itꞌee, chi ne–animalaarã–itꞌee paara. Maperã ma pꞌuuru tꞌɨ̃ bɨjida Sucot.
GEN.33.18	Mamãikꞌaapa banaji Canaán eujãdepema Siquén pꞌuuru kꞌĩrapite. Mãgá Tachi Akꞌõrepa iru Padán Aram eujãdeepa kꞌapꞌɨa pia aneeji. 
GEN.33.19	Mama Canaande eujã neto ataji cien pꞌaratꞌa tau pari eperã Siquén akꞌõre tꞌɨ̃jarapatapꞌedaa Jamor juakꞌaawa. Mama pꞌaneejida. 
GEN.33.20	Tꞌẽepai mama altar ooji Tachi Akꞌõre–itꞌee. Tꞌɨ̃ bɨji “Tachi Akꞌõre Waibɨa Israel Akꞌõre Waibɨa”.
GEN.34.1	Leapa Jacob ome kꞌau ooda tꞌɨ̃jarapachida Dina. Jamor eujãde pꞌanɨde Dina wãji te kꞌaitꞌa beemaa awẽraarãmaa pꞌasiade. 
GEN.34.2	Mamĩda ma wãde ma eujãdepema poro waibɨa, heveo Jamor warra Siquén ome unudakꞌãri, Dinapa kꞌiniaamaa bɨta kꞌãiji aɨ ome. Maperã Dina kꞌĩra nejasia beeji. 
GEN.34.3	Mãga ooji mĩda, ma Siquenpa Dina kꞌinia iru baji mãikꞌaapa pedeetee kꞌinia baji miakꞌãidaitꞌee.
GEN.34.4	Mãga nɨde ma kꞌũtrãa wãji chi akꞌõre Jamormaa mãikꞌaapa mãgaji:
GEN.34.4	—Wãpáde aji, ma awẽra akꞌõremaa iru iidide mɨ–itꞌee. Iru ome miakꞌãi kꞌinia bɨda aji.
GEN.34.5	Jacobpa kꞌawa ataji chi kꞌau ome pꞌasada. Mamĩda chi warrarãmaa maarepida jara–e paji, mẽe nipadapꞌedaa perã ãchi ne–animalaarã ome. 
GEN.34.6	Mãga nɨde Siquén akꞌõre Jamor wãji Jacobmaa iru ome pedeede ma awẽra kꞌapꞌɨa pari.
GEN.34.7	Mamĩda Jacob warrarã teedaa chedakꞌãri mãikꞌaapa kꞌawa atadakꞌãri ãchi ɨ̃pewẽra ome pꞌasada, kꞌĩraudachida. Ma eperãpa ooda audú kꞌachia baji israelitaarã–itꞌee, ãrapa mãga oodakꞌaa pada perã.
GEN.34.8	Mamĩda Jamorpa ãchimaa mãgaji:
GEN.34.8	—Mɨ warra Siquenpa parã ɨ̃pewẽra kꞌinia iru bɨda aji. Iru ome miakꞌãipidapáde aji. 
GEN.34.9	Mãgá parã tai ome ëreerã pꞌaneedai mãikꞌaapa tai parã kꞌaurã ome miakꞌãidai. Jõdee parã tai kꞌaurã ome miakꞌãidai. 
GEN.34.10	Na eujãde tai ome pꞌaneedapáde aji. Eujã neto atadapáde aji, mãikꞌaapa nama pãchia oo kꞌiniata oodapáde aji.
GEN.34.11	Ichiaba Siquén ichi kꞌapꞌɨakꞌɨ pedeeji.
GEN.34.11	—Mɨ chupɨria kꞌawaadapáde aji. Parãpa iidirutata mɨa teeitꞌee. 
GEN.34.12	Wẽra–itꞌee pꞌaapata ɨ̃rɨ iidiruta pɨrã, pia bɨda aji. Netꞌaa kꞌinia pꞌanɨ pɨrã, teeyada aji. Aba mɨa kꞌinia bɨda aji, mɨ miakꞌãipidamerã parã ɨ̃pewẽra ome.
GEN.34.13	Mãga jaraji mĩda, Siquenpa ma kꞌachia ooda perã ãchi ɨ̃pewẽra ome, Jacob warrarãpa iru unuamaa iru pꞌanajida.
GEN.34.13	Mapa irumaa mãikꞌaapa chi akꞌõre Jamormaa seewa jarajida:
GEN.34.14	—Tai ɨ̃pewẽra pꞌoyaa teeda–eda ajida, ɨmɨkꞌĩra tauchaa wẽe bɨmaa. Mãgee ɨmɨkꞌĩra ome miakꞌãipiruta pɨrã, Tachi Akꞌõre kꞌĩrapite kꞌĩra nejasia pꞌaneedai. 
GEN.34.15	Aba teedayada ajida, parã taikꞌa pꞌaneeruta pɨrã; tauchaa bɨpiruta pɨrã parã ɨmɨkꞌĩraarã jõmaarã kꞌapꞌɨade. 
GEN.34.16	Mãga ooruta pɨrã, parãpa tai kꞌaurã atadai. Jõdee taipa parã kꞌaurã ichiaba atadai. Mãgá parã tꞌãide pꞌuuru apai pꞌanapataadai. 
GEN.34.17	Mamĩda pãchi ɨmɨkꞌĩraarã kꞌapꞌɨade tauchaa bɨdaamaa pꞌanɨ pɨrã, mãgara tai namãikꞌaapa wãdaitꞌeeda ajida, tai ɨ̃pewẽra ome.
GEN.34.18	Jamorpa chi warra ome ijãajida. 
GEN.34.19	Aramata chi kꞌũtrãapa tauchaa bɨpiji ichi kꞌapꞌɨade, Jacob kꞌau audú kꞌinia bada perã.
GEN.34.19	Ma pꞌuurudepemaarãpa Siquén pipɨara akꞌɨdapꞌedaa perã Jamor warrarã apemaarã kꞌãyaara, 
GEN.34.20	iru wãji chi akꞌõre ome ãra ome pedeede ma pꞌuuru tꞌĩupatapꞌedaamãi. Mama ichita pedeepachida jõmaarãmaa ne–inaa jara kꞌinia pꞌanadakꞌãri.
GEN.34.20	Jõmaarã taide mãgajida:
GEN.34.21	—Jãgɨ́ ɨmɨkꞌĩraarã tachi kꞌõpꞌãyoorãda ajida. Na eujãde pꞌanapataadaitꞌee mãikꞌaapa negocio oodaitꞌee nama tachi ome. Na eujã waibɨa bairã, tachi jõmaweda araadai. Ãra pꞌaneeruta pɨrã, tachia ãra kꞌaurã atadai mãikꞌaapa ãrapa tachi kꞌaurã atadai. 
GEN.34.22	Mamĩda ãra ome pꞌuuru a–pai pꞌanadaitꞌee, ãrapa kꞌinia pꞌanɨ tachi ɨmɨkꞌĩraarãpa tauchaa bɨpidamerã tachi kꞌapꞌɨade, ãrapa oopatakꞌa. 
GEN.34.23	Mãga ooruta pɨrã, ãra netꞌaa ne–animalaarã ome tachidé pꞌaneedai. Aba oodaipia bɨ ãrapa jara pꞌanɨkꞌa. Mãpai ãra tachi ome na eujãde pꞌaneedaitꞌeeda ajida.
GEN.34.24	Ma pꞌuurudepemaarã jõmaarãpa Siquén pedee ijãajida. Mãpema ɨmɨkꞌĩraarã jõmaarãpa tauchaa bɨpijida ãchi kꞌapꞌɨade. 
GEN.34.25	Mãga oojida mĩda, Jacob warrarã Simeón Leví ome atꞌãri ma eujãdepemaarã kꞌĩra unuamaa iru pꞌanajida, Siquenpa ãchi ɨ̃pewẽra ome kꞌachia ooda perã. Mapa kꞌãima õpee parumaa ma tauchaa bɨpidapꞌedaarã pꞌuapa atꞌãri kꞌapꞌɨa tꞌũmaa jõnɨde, Simeón Leví ome mãɨrã jõmaweda peekꞌoo wãjida espadapa. 
GEN.34.26	Ichiaba peejida Jamor chi warra Siquén ome. Mãpai ãchi ɨ̃pewẽra Dina Siquén tedeepa atadapꞌeda, jirabodojida. 
GEN.34.27	Mãga nɨde Jacob warrarã apemaarã ma pꞌuurude pachejida. Ma eperãarã kꞌapꞌɨa piuda unudakꞌãri, ãchi netꞌaa pꞌe ata wãjida, kꞌĩra jõda–ee pꞌanadapꞌedaa perã ãchi ɨ̃pewẽra ome pꞌasada kꞌaurepa. 
GEN.34.28	Atadachida ovejaarã, pꞌakꞌaarã, burroorã, mãikꞌaapa netꞌaa jõmaweda unudapꞌedaa ma pꞌuurude mãikꞌaapa ma pꞌuuru kꞌaitꞌa beeda paara. 
GEN.34.29	Ma pꞌuurudepemaarã netꞌaa jõmaweda chɨa atadachida mãikꞌaapa mãpema wẽraarã warrarã ome ateejida.
GEN.34.30	Jacobpa mãga kꞌawa atakꞌãri, mãgaji Simeonmaa mãikꞌaapa Levimaa:
GEN.34.30	—Parã kꞌaurépata mɨ kꞌachiade baaiitꞌeeda aji. Ma oodapꞌedaa kꞌaurepa cananeorãpa ferezeorã ome mɨ kꞌĩra unuamaa iru pꞌanapataadaitꞌee. Pedeeteedaitꞌee mɨ ome chõodaitꞌee mãikꞌaapa ma–itꞌee chedakꞌãri, tachi jõmaweda peekꞌoodaitꞌeeda aji, tachi chokꞌara–ee pꞌanadairã.
GEN.34.31	Mamĩda Jacob warrarãpa pꞌanaujida:
GEN.34.31	—¿Pia bajikꞌã ajida, jãgɨpa tai ɨ̃pewẽra atamerã prostituta atapatakꞌa?
GEN.35.1	Maapꞌeda Tachi Akꞌõrepa Jacobmaa mãgaji:
GEN.35.1	—Betelde banapáde aji. Mama mɨ–itꞌee altar oopáde aji, mama mɨa pɨmaa unupida perã, Esaú waaweepa pɨ jirabodokꞌãri.
GEN.35.2	Mãpai Jacobpa mãgaji ichideerãmaa mãikꞌaapa ichi ome nipapatapꞌedaarãmaa:
GEN.35.2	—Netꞌaa aɨ kꞌĩrapite ɨtꞌaa tꞌɨ̃pata iru pꞌanɨ pɨrã, aneedapáde aji. Maapꞌeda parã kꞌuidapáde aji, mãikꞌaapa pꞌaru ewaa tꞌõda jɨ̃ pꞌaneedapáde aji, 
GEN.35.3	tachi Beteldee wãdaitꞌee perã. Mama mɨa Tachi Akꞌõre unuji na eujãdeepa uchiakꞌãri. Maperã mɨa mama altar ooitꞌee iru–itꞌee. Irua mɨ wãru chaa kꞌaripapari mãikꞌaapa mɨ kꞌĩsia nɨ̃bakꞌãri, tꞌãri o–ĩapipari.
GEN.35.4	Jacobpa jaradakꞌa netꞌaa aɨ kꞌĩrapite ɨtꞌaa tꞌɨ̃pata jõmaweda irumaa aneejida, ãchi kꞌɨɨrɨdeepema jɨ̃patapꞌedaa paara. Jacobpa ma jõma jau nɨ̃bɨji pakꞌuru ɨtꞌɨa bɨ jua ekꞌari Siquén pꞌuuru kꞌaitꞌa. 
GEN.35.5	Jacob mamãikꞌaapa uchiakꞌãri ichi ome nipapatapꞌedaarã ome, ãra kꞌaitꞌa pꞌanadapꞌedaa pꞌuuru pidaarãpa maarepida kꞌachia ooda–e paji mãikꞌaapa Jacob warrarã tꞌẽe wãda–e paji, ãra audú waawee pꞌanadapꞌedaa perã.
GEN.35.6	Mãgá panajida Canaán eujãdepema Luz pꞌuurude. Mãgɨ́ pꞌuuru ichiaba tꞌɨ̃jarapachida Betel. 
GEN.35.7	Mama Jacobpa altar ooji Tachi Akꞌõre–itꞌee mãikꞌaapa ma punto tꞌɨ̃ bɨji El Betel, mama Tachi Akꞌõre unuda perã jirabodokꞌãri chi ɨ̃pema waaweepa.
GEN.35.8	Mama pꞌanɨde Raquel akꞌɨpari Débora jai–idaaji. Pakꞌuru ɨtꞌɨa bɨ ekꞌari ɨajida Betel pꞌuuru kꞌaitꞌa. Jacobpa ma pakꞌuru bɨmãi tꞌɨ̃ bɨji Elón Bacut
GEN.35.9	Jacob Padán Aram eujãdeepa chekꞌãri, Tachi Akꞌõrepa waya ichi unupiji mãikꞌaapa na pedee pia jaraji:
GEN.35.10	—Pɨ tꞌɨ̃jarapatada aji, Jacob. Mamĩda waa mãga tꞌɨ̃jarada–e paitꞌee. Ɨ̃rawedadeepa pɨ tꞌɨ̃jarapataadaitꞌeeda aji, Israel.
GEN.35.10	Maapꞌeda Tachi Akꞌõrepa mãgaji:
GEN.35.11	—Mɨta Jõmaarã Akꞌõre Waibɨada aji. Warra chokꞌara oopáde aji, pɨdeepa uchiadaitꞌeerã chokꞌara paraamerã. Pɨdeepa uchiadaitꞌee pꞌuuru chokꞌara, reyrã paara. 
GEN.35.12	Na eujã mɨa Abrahammaa mãikꞌaapa Isaacmaa teeda ichiaba tee bɨ pɨmaa mãikꞌaapa pɨdeepa uchiadaitꞌeerãmaa.
GEN.35.13	Mãga jarapꞌeda, Tachi Akꞌõre wãji.
GEN.35.14	Mãpai Jacobpa mãu choma mama bainɨ̃ bɨji mãikꞌaapa aceite vino ome weeji ma mãu ɨ̃rɨ awara bɨitꞌee Tachi Akꞌõre–itꞌee. Mãgá ooji kꞌirãpaitꞌee Tachi Akꞌõre ichi ome pedeedamãi. 
GEN.35.15	Jacobpa ma mãu badamãi tꞌɨ̃ bɨji Betel.
GEN.35.16	Tꞌẽepai Beteldeepa chewã nipajida. Ma ode chewãdade Efrata pꞌuuru kꞌaitꞌa Raquel biakꞌoo bada, warra tꞌoji. Mamĩda tꞌoitꞌee audú taarãji.
GEN.35.17	Warra tꞌo wãkꞌãri, chi parterapa Raquelmaa mãgaji:
GEN.35.17	—Waaweenaapáde aji, ɨmɨkꞌĩra warra awaraa tꞌoda perã.
GEN.35.18	Mamĩda Raquelpa choo–e paji. Juakꞌaya bakꞌãri, chi warra tꞌɨ̃ bɨji Benoní.
GEN.35.19	Mãgá Raquel jai–idaaji. Efrata otꞌa ɨajida. Ma Efrata pꞌuuru ɨ̃rá tꞌɨ̃jarapata Belén. 
GEN.35.20	Raquel ɨadapꞌedaamãi Jacobpa mãu bainɨ̃ bɨji chi wẽra ɨadamãi kꞌirãpadamerã. Ma mãu atꞌãri unupata irua bainɨ̃ bɨdamãi.
GEN.35.21	Israel ichi ome nipapatapꞌedaarã ome waawí wãdapꞌeda, torre Éder kꞌaitꞌa pꞌaneejida. 
GEN.35.22	Mama pꞌanɨde chi warra naapema Rubén Jacob wẽra kꞌãipari Bilhá ome kꞌãiji. Jacobpa mãga kꞌawa atakꞌãri, kꞌĩraudachi.
GEN.35.22	Jacobpa warrarã doce iru baji.
GEN.35.23	Lea ome ooji chi naapema Rubén; maapꞌeda Simeón, Leví, Judá, Isacar mãikꞌaapa Zabulón.
GEN.35.24	Raquel ome ooji José mãikꞌaapa Benjamín.
GEN.35.25	Raquel esclava Bilhá ome ooji Dan mãikꞌaapa Neftalí.
GEN.35.26	Lea esclava Zilpá ome ooji Gad mãikꞌaapa Aser.
GEN.35.26	Mãɨrã paji chi warrarã tꞌodapꞌedaa Padán Aram eujãde.
GEN.35.27	Mãgá wãjida Mamredee, chi akꞌõre Isaac badamaa. Mãgɨ́ pꞌuuru ichiaba tꞌɨ̃jarapachida Arbá maa–e pɨrã Hebrón. Mama pꞌanapachida Abraham, maapꞌeda Isaac. 
GEN.35.28+GEN.35.29	Mama pꞌanɨde Isaac chonaa bada perã, jai–idaaji. Isaac jai–idaakꞌãri, ciento ochenta años iru baji. Mama Esaupa Jacob ome ãchi akꞌõre Isaac ɨajida.
GEN.36.1	Nãgɨ́ eperãarã Esaudeepa uchiajida; iru ichiaba tꞌɨ̃jarapachida Edom.
GEN.36.2	Esaú Canaán eujãdepema wẽraarã ome miakꞌãiji: hitita Elón kꞌau Ada ome; heveo Zibeón warra Aná kꞌau Aholibama ome 
GEN.36.3	mãikꞌaapa Ismael kꞌau Basemat ome. Mãgɨ́ wẽra Nebayot ɨ̃pewẽra paji.
GEN.36.4	Chi wẽra Ada ome Esaupa Elifaz ooji. Chi wẽra Basemat ome Reuel ooji. 
GEN.36.5	Jõdee chi wẽra Aholibama ome ooji Jeús, Jalán mãikꞌaapa Coré.
GEN.36.5	Mãɨrã Esaudeepa uchiadapꞌedaarã paji. Mãɨrã tꞌojida Esaú Canaán eujãde bakꞌãri.
GEN.36.6	Tꞌẽepai Esaú ichi wẽraarã ãchi warrarã ome, kꞌaurã ome, ãchi ome pꞌanapatapꞌedaarã paara awaraa eujãdee wãjida Jacob bapariidamãiipa tꞌɨmɨ́. Ichi ome ateeji chi ne–animalaarã mãikꞌaapa netꞌaa jõmaweda irua atada Canaán eujãde bakꞌãri. 
GEN.36.7	Esaupa ne–animalaarã cho–kꞌara pꞌe iru baji; Jacobpa aukꞌa. Maperã abaamãi pꞌoyaa pꞌanadakꞌaa paji, ma ne–animalaarã cho–kꞌara–itꞌee pꞌũajara waibɨa wẽ–e pada perã. 
GEN.36.8	Maperã Esaú, ichiaba tꞌɨ̃jarapatapꞌedaa Edom, wãji Seír ee jẽra bɨmaa. Mama pꞌaneejida.
GEN.36.9	Edom eujãdepemaarã Esaudeepa uchiajida. Ma eperãarã pꞌanapachida Seirde, ee jẽra bɨmãi. 
GEN.36.10	Esaupa Elifaz ooji chi wẽra Ada ome mãikꞌaapa Reuel ooji chi wẽra Basemat ome.
GEN.36.11	Chi warra Elifazdeepa uchiajida Temán, Omar, Zefo, Gatán mãikꞌaapa Quenaz.
GEN.36.12	Mãɨrã Esaú wẽra Adadeepa uchiadapꞌedaarã paji.
GEN.36.12	Elifazpa wẽra kꞌãipari iru baji. Tꞌɨ̃jarapachida Timná. Ma wẽra ome Amalec ooji.
GEN.36.13	Chi warra Reueldeepa uchiajida Najat, Zera, Sama, Mizá. Mãɨrã Esaú wẽra Basematdeepa uchiadapꞌedaarã paji.
GEN.36.14	Chi wẽra Aholibama ome Esaupa ooji Jeús, Jalán mãikꞌaapa Coré. Ma Aholibama Aná kꞌau mãikꞌaapa Zibeón ãichakꞌe paji.
GEN.36.15	Esaudeepa eperãarã poro waibɨarã uchiajida.
GEN.36.15	Chi warra naapema Elifazdeepa nãgɨ́ poro waibɨarã uchiajida: Temán, Omar, Zefo, Quenaz, 
GEN.36.16	Coré, Gatán mãikꞌaapa Amalec.
GEN.36.16	Mãɨrã jõmaweda Esaú wẽra Adadeepa uchiadapꞌedaarã paji. Ãra Edom eujãde pꞌanapachida.
GEN.36.17	Esaú warra Reueldeepa uchiajida nãgɨ́ poro waibɨarã: Najat, Zera, Sama, mãikꞌaapa Mizá. Ma Reueldeepa uchiadapꞌedaa poro waibɨarã jõmaweda Esaú wẽra Basematdeepa uchiadapꞌedaarã paji.
GEN.36.18	Aná kꞌau Aholibamadeepa nãgɨ́ poro waibɨarã uchiajida: Jeús, Jalán mãikꞌaapa Coré.
GEN.36.19	Ma poro waibɨarã jõmaweda Esaú, ichiaba tꞌɨ̃jarapatapꞌedaa Edomdeepa uchiadapꞌedaa ëreerã poro waibɨarã paji.
GEN.36.20	Horeo, Seír apatapꞌedaa ma eujãde bapachi, Esaú mamaa wãkꞌãri. Ma Seirdeepa uchiajida Lotán, Sobal, Zibeón, Aná, 
GEN.36.21	Disón, Ezer mãikꞌaapa Disán. Mãɨrã horeorã poro waibɨarã paji, Seirdeepa uchiadapꞌedaa Edom eujãde.
GEN.36.22	Seír warra Lotandeepa uchiajida Horí mãikꞌaapa Homán. Lotanpa ɨ̃pewẽra iru baji. Tꞌɨ̃jarapachida Timná.
GEN.36.23	Seír warra Sobaldeepa uchiajida Alván, Manajat, Ebal, Sefó mãikꞌaapa Onam.
GEN.36.24	Chi warra Zibeondeepa uchiajida Ayá mãikꞌaapa Aná. Eujã pania wẽe bɨde Anapa chi akꞌõre Zibeón burroorã akꞌɨ bɨ misa, pania poátrɨ uchia bɨ unu ataji.
GEN.36.25	Anadeepa uchiajida chi warra Disón mãikꞌaapa kꞌau aba, tꞌɨ̃jarapatapꞌedaa Aholibama.
GEN.36.26	Chi warra Disondeepa uchiajida Hemdán, Esbán, Itrán mãikꞌaapa Querán.
GEN.36.27	Chi warra Ezerdeepa uchiajida Bilán, Zaván mãikꞌaapa Acán.
GEN.36.28	Chi warra Disandeepa uchiajida Uz mãikꞌaapa Arán.
GEN.36.29	Mãɨrã horeorã poro waibɨarã paji. Ma Lotán, Sobal, Zibeón, Aná, 
GEN.36.30	Disón, Ezer mãikꞌaapa Disán ëreerã awara–awaraa poro waibɨarã paji Seír eujãde.
GEN.36.31	Israelitaarãpa rey iru pꞌanadai naaweda, nãgɨ́ reyrã paraaji Edom eujãde.
GEN.36.32	Beor warra Bela rey pakꞌãri Edomde, chi pꞌuuru waibɨa Dinaba apachida.
GEN.36.33	Ma rey Bela piukꞌãri, ichi pari Bosra pꞌuurudepema Zera warra Jobab rey beeji.
GEN.36.34	Ma rey Jobab piukꞌãri, Temán eujãdepema Jusán rey beeji.
GEN.36.35	Ma rey Jusán piukꞌãri, Bedad warra Hadad rey beeji. Mãgɨpa Madián pidaarã pꞌoyaaji Moab eujãde. Rey Hadad pꞌuuru waibɨa Avit apachida.
GEN.36.36	Ma rey Hadad piukꞌãri, Masreca pꞌuurudepema Samla rey beeji.
GEN.36.37	Ma rey Samla piukꞌãri, Rejobot pꞌuuru to ide badadepema Saúl rey beeji.
GEN.36.38	Ma rey Saúl piukꞌãri, Acbor warra Baal Janán rey beeji.
GEN.36.39	Ma rey Baal Janán piukꞌãri, Pau pꞌuurudepema Hadad rey beeji. Hadad wẽra Mezab warra Matred kꞌau paji. Tꞌɨ̃jarapachida Mehitabel.
GEN.36.40	Nãgɨ́ ëreerã Esaudeepa uchiajida: Timná, Alvá, Jetet, 
GEN.36.41	Aholibama, Elá, Pinón, 
GEN.36.42	Quenaz, Temán, Mibzar, 
GEN.36.43	Magdiel mãikꞌaapa Iram; mãgɨ́ ëreerã.
GEN.36.43	Esaú ichiaba tꞌɨ̃jarapachida Edom. Chi ëreerã Edom eujãde awara–awaraa pꞌanapachida mãikꞌaapa mãgɨɨrã ãchi poro waibɨarã paji.
GEN.37.1	Jacob ichi te pidaarã ome pꞌaneejida Canaán eujãde; chi akꞌõre bapariida eujãde. 
GEN.37.2	Nãga pꞌanapachida Jacob ichideerã ome.
GEN.37.2	Chi warra José diecisiete años iru bakꞌãri, Jacob ovejaarã akꞌɨpachi chi ɨ̃pemaarã Jacob wẽra kꞌãipari Bilhadeepa mãikꞌaapa Zilpadeepa uchiadapꞌedaarã ome. Maapai Josepa chi akꞌõremaa jarakꞌoopachi chi ɨ̃pemaarãpa ne–inaa kꞌachia oodapꞌedaa.
GEN.37.3	Israelpa José kꞌiniara iru bapachi chi apemaarã warrarã kꞌãyaara, iru tꞌoda perã ichi chonaa bakꞌãri. Maperã Josemaa pꞌaru teesoo, pi–ia teeji. 
GEN.37.4	Mamĩda chi ɨ̃pemaarãpa kꞌawaadakꞌãri Jacobpa José audupɨara kꞌiniara iru bɨ ãchi kꞌãyaara, José kꞌĩra unuamaa iru pꞌaneejida mãikꞌaapa iru ome tꞌãri ãrii pꞌanapachida.
GEN.37.5	Ewari aba Josepa kꞌãimokꞌaraaji apemaarã kꞌãyaara waibɨara paitꞌee. Mamĩda ma kꞌaurepa iru audupɨara kꞌĩra unuamaa iru pꞌaneejida 
GEN.37.6	ãramaa nãga nepɨrɨda perã:
GEN.37.6	—¡Ũrítɨ! Mɨa kꞌãimokꞌaraada nepɨrɨitꞌeeda aji. 
GEN.37.7	Tachi jõmaweda mẽe pꞌanajida trigo ewada pꞌemaa. Mãga nɨde mëré kꞌõrajɨ̃ma bainɨ̃ beeji. Mamĩda parãdé mëré wapꞌɨra atadapꞌeda, bedabaidachidada aji, mëré kꞌĩrapite.
GEN.37.8	Mãpai chi ɨ̃pemaarãpa mãgajida:
GEN.37.8	—¿Kꞌãata jara kꞌinia bɨma? ajida. ¿Pɨ tai rey paitꞌeekꞌã? ¿Tai pɨ jua ekꞌari pꞌanadaitꞌeekꞌã? ajida.
GEN.37.8	Mãpai iru audupɨara kꞌĩra unuamaa iru pꞌaneejida ma kꞌãimokꞌaraada kꞌaurepa mãikꞌaapa ãchimaa nepɨrɨda perã.
GEN.37.9	Ma tꞌẽepai José waya kꞌãimokꞌaraaji mãikꞌaapa chi ɨ̃pemaarãmaa nepɨrɨnaji:
GEN.37.9	—Mɨ waya kꞌãimokꞌaraajida aji. Mãgɨde mɨa unuji akꞌõrejĩru, atane mãikꞌaapa lucero once mɨ kꞌĩrapite bedabai jõnɨ.
GEN.37.10	Josepa mãgɨ́ kꞌãimokꞌaraada nepɨrɨkꞌãri chi akꞌõremaa mãikꞌaapa apemaarã ɨ̃pemaarãmaa, chi akꞌõrepa ɨtrɨatꞌaaji mãikꞌaapa mãgaji:
GEN.37.10	—¿Kꞌãata jara kꞌinia bɨma? aji. ¿Pɨ nawe, pɨ ɨ̃pemaarã, mɨ paara pɨ jua ekꞌari pꞌanadaitꞌeekꞌã? aji.
GEN.37.11	Maapꞌeda chi ɨ̃pemaarãpa José ichiaba kꞌĩra unuamaa iru pꞌanapachida, irua ãchi kꞌãyaara kꞌãimokꞌaraada perã. Mamĩda chi akꞌõrepa ichi tꞌãridepai kꞌĩsiapachi ma kꞌãimokꞌaraadade.
GEN.37.12	Ewari aba José ɨ̃pemaarãpa ãchi akꞌõre ovejaarã pꞌe ateejida Siquendee, mama pꞌũajara kꞌodamerã.
GEN.37.13	Maapꞌeda Israelpa Josemaa mãgaji:
GEN.37.13	—Warra, pɨchi ɨ̃pemaarã Siquende pꞌanɨ, ovejaarã akꞌɨmaa. Mɨa kꞌinia bɨda aji, pɨ araa wãmerã ãra akꞌɨde.
GEN.37.13	Josepa pꞌanauji:
GEN.37.13	—Wãitꞌeeda aji.
GEN.37.14	Mãpai Jacobpa mãgaji:
GEN.37.14	—Pia bɨda aji. Wãpáde aji mãikꞌaapa akꞌɨpáde aji, pɨchi ɨ̃pemaarã ovejaarã ome sãga pꞌanɨ. Maapꞌeda ãpɨtee chepáde aji, mɨmaa jarade.
GEN.37.14	Mãgá Israelpa José pëiji Hebrón eujã jewedaadeepa Siquendee. 
GEN.37.15	Mamĩda Siquende panakꞌãri, José o atuadachi. Eperã ome unukꞌãri, mãgɨpa iidiji:
GEN.37.15	—¿Pɨa kꞌãata jɨrɨ nima? aji.
GEN.37.16	Pꞌanauji:
GEN.37.16	—Mɨchi ɨ̃pemaarã jɨrɨmaa bɨda aji. Ãrapa mɨ akꞌõre ovejaarã akꞌɨmaa pꞌanɨ. ¿Pɨa ãra unujikꞌã aji, nama wãyaaruta?
GEN.37.17	Pꞌanauji:
GEN.37.17	—Wãjidada aji. Mamĩda uchiadai naaweda, Dotandee wãdaitꞌeeda ajida.
GEN.37.17	Mãpai José ãchi tꞌẽe wãpꞌeda, ununaji Dotande.
GEN.37.18	Mamĩda chi ɨ̃pemaarãpa tꞌɨmɨɨpa unudakꞌãri, pedeeteejida peetꞌaadaitꞌee. 
GEN.37.19	Ãchi pitapai mãgajida:
GEN.37.19	—¡Pɨchá, akꞌɨ́tɨ! Cheruda ajida, jã kꞌãimokꞌaraayaa bɨ. 
GEN.37.20	Peetꞌaadáma mãikꞌaapa chi kꞌapꞌɨa piuda batꞌatꞌaadáma pozo nãpɨa pꞌoo bɨde. Ne–animal kꞌachiapa kꞌotꞌaajida adai. Mãgá waa kꞌãimokꞌaraa–e paitꞌeeda ajida.
GEN.37.21	Mamĩda Rubenpa ãchi pedee ũrikꞌãri, mãgaji:
GEN.37.21	—Peenaadáma aji. 
GEN.37.22	Peedai kꞌãyaara, batꞌatꞌaadapáde aji, na pania wẽe bɨ eujãdepema pozo nãpɨa pꞌoo bɨde.
GEN.37.22	Rubenpa mãga jaraji kꞌĩsia bada perã tꞌẽepai uchia ataitꞌee mãikꞌaapa ateeitꞌee chi akꞌõremaa. 
GEN.37.23	Mamĩda José chi ɨ̃pemaarãmãi pakꞌãri, ãrapa iru pꞌaru teesoo pi–ia jɨ̃ bada ẽra atadapꞌeda, 
GEN.37.24	pozo nãpɨa pꞌoo bɨde batꞌatꞌaanajida. 
GEN.37.25	Mãpai su–akꞌɨ pꞌaneejida nekꞌodaitꞌee.
GEN.37.25	Mãga nɨde Madián pidaarã camellode Galaad eujãdeepa chewãjida Egiptodee. Kꞌera mãikꞌaapa kꞌiru tꞌũa bee atee wãjida netodaitꞌee Egipto pidaarãmaa. 
GEN.37.26	Ma eperãarã unudakꞌãri, Judapa ichi ɨ̃pemaarãmaa mãgaji:
GEN.37.26	—¿Kꞌãare piata baima aji, tachi ɨ̃pema peeruta pɨrã mãikꞌaapa ma oodapꞌedaa meraruta pɨrã? Ma kꞌãyaara, netotꞌaadáma aji, jã Madián pidaarãmaa. 
GEN.37.27	Piara bɨ ma Ismaeldeepa uchiadapꞌedaarãmaa netotꞌaadaitꞌee, peedai kꞌãyaara, iru wãara tachi ɨ̃pema perã.
GEN.37.27	Chi ɨ̃pemaarãpa ijãajida. 
GEN.37.28	Ma Madián pidaarã wãyaarutade José ɨ̃pemaarãpa iru atanajida ma pozo nãpɨa pꞌoo badadeepa mãikꞌaapa mãɨrãmaa netotꞌaajida, pꞌaratꞌa tau veinte pari. Mãgá mãɨrãpa José ateejida Egiptodee.
GEN.37.29	José netotꞌaadakꞌãri, Rubén wẽ–e paji. Ma pozode unu che–e pakꞌãri, tꞌãri pꞌuapa ichi pꞌaru jẽtꞌaaji. 
GEN.37.30	Mãpai wãji ichi ɨ̃pemaarãmaa mãikꞌaapa mãgaji:
GEN.37.30	—José wẽ–eda aji, jã pozo pꞌoo bɨde. Ɨ̃rá mɨa ¿sãga pꞌanauyama aji, mɨ akꞌõrepa chi warra pari iidikꞌãri?
GEN.37.31	Mãpai chi ɨ̃pemaarãpa chivo peetꞌaadapꞌeda, chi waapa José pꞌaru teesoo pꞌurutꞌaajida 
GEN.37.32	mãikꞌaapa tee pëijida ãchi akꞌõremaa. Nãga jara pëijida: “Nãgɨ́ pꞌaru unujida. Pia akꞌɨ́ji kꞌawaaitꞌee pɨ warra pꞌaru wa mãga–e.”
GEN.37.33	Jacobpa kꞌawaakꞌãri wãara chi warra pꞌaru, tꞌãri pꞌuapa jẽedachi mãikꞌaapa mãgaji:
GEN.37.33	—Wãara na mɨ warra pꞌaru. Ne–animal kꞌachiapa kꞌotꞌaajida aji.
GEN.37.34	Mãpai Jacobpa ichi pꞌaru jẽtꞌaaji tꞌãri pꞌuapa mãikꞌaapa chi–ɨapata pꞌaru jɨ̃ beepꞌeda, taarã jẽeji chi warra–itꞌee. 
GEN.37.35	Chi apemaarã warrarã jõmaarãpa Jacob tꞌãri o–ĩapi kꞌinia pꞌanajida. Mamĩda pꞌoyaadakꞌaa paji irua ãra pedee ũri kꞌiniakꞌaa pada perã. Audupɨara jẽepachi mãikꞌaapa mãgapachi:
GEN.37.35	—Chi ɨaitꞌeeda aji, mɨ jai–idaarumaa.
GEN.37.36	Ma Madián pidaarã Egiptode panadakꞌãri, José netotꞌaajida Egiptodepema Potifarmaa. Mãgɨ́ eperã Egiptodepema Faraón
GEN.38.1	Maapai Judá chi ɨ̃pemaarã ikꞌaawaapa ãyaa wãji. Banaji Adulán pꞌuurude, eperã tꞌɨ̃jarapatapꞌedaa Hirá tede. 
GEN.38.2	Mama bɨde wẽra ataji; Canaán eujãdepema Súa kꞌau. 
GEN.38.3	Ma wẽra ome araa pakꞌãri, biakꞌoo beeji mãikꞌaapa warra tꞌoji. Judapa tꞌɨ̃ bɨji Er. 
GEN.38.4	Maapꞌeda waya biakꞌoo beeji mãikꞌaapa warra awaraa tꞌoji. Tꞌɨ̃ bɨji Onán. 
GEN.38.5	Maapꞌeda warra awaraa tꞌoji. Tꞌɨ̃ bɨji Selá. Mãgɨ́ tꞌoji Judá Quezibde bakꞌãri.
GEN.38.6	Taarã pakꞌãri, Judapa wẽra jɨrɨteeji chi warra naapema Er–itꞌee. Mãgɨ́ wẽra tꞌɨ̃jarapachida Tamar. 
GEN.38.7	Mamĩda Tachi Akꞌõrepa Er pia akꞌɨkꞌaa paji, ichia kꞌinia bɨkꞌa ooamaa bada perã. Mapa iru piupiji.
GEN.38.8	Maapꞌeda Judapa chi warra Onanmaa mãgaji:
GEN.38.8	—Araa papáde aji, pɨ ɨ̃pema pꞌẽtrãa ome, tachi aukꞌaarãpa oopatakꞌa. Mãgá pɨ ɨ̃pemadeepa warrarã uchiadayada aji.
GEN.38.9	Mamĩda Onanpa kꞌawaji ichia Tamar ome warrarã ooda paara ãchi aukꞌaarãpa oopatapꞌedaakꞌa, ma warrarã chi ɨ̃pemadé pakꞌaji. Mapa ma pꞌẽtrãa ome kꞌãikꞌãri, chi kꞌayoo taawa batꞌatꞌaapachi, biakꞌoonaamerã. 
GEN.38.10	Tachi Akꞌõrepa mãga unukꞌãri, kꞌĩraudachi Onán ome mãikꞌaapa iru ichiaba piupiji.
GEN.38.11	Maapꞌeda Judapa chi ãigu Tamarmaa mãgaji:
GEN.38.11	—Pɨ akꞌõre tede pꞌẽtrãa beepáde aji, mɨ warra Selá kꞌũtrãa paru misa. Mãpai irua pɨ atayada aji, chi wẽra papiitꞌee.
GEN.38.11	Mamĩda ichi tꞌãridepai Judapa kꞌĩsiaji ma pꞌẽtrãa kꞌaurepa chi warra aukꞌa piudariitꞌee chi ɨ̃pemaarãkꞌa. Mapa Tamar pëiji chi akꞌõre temaa.
GEN.38.12	Taarã pakꞌãri, Judá wẽra, Súa kꞌau pada, piuji. Judá chi–ɨa bapꞌeda, ewari aba wãji Timnat pꞌuurudee chi kꞌõpꞌãyo Hirá ome. Mãgɨ́ Adulán pꞌuurudepema paji. Wãjida ãchi ovejaarã kꞌara tꞌɨɨpide. 
GEN.38.13	Ma pꞌẽtrãa Tamarpa kꞌawa atakꞌãri chi chãure Timnatdee wã bɨ ovejaarã kꞌara tꞌɨɨpide, 
GEN.38.14	chi pꞌaru pꞌẽtrãarãpa jɨ̃pata ẽratꞌaaji mãikꞌaapa prostituta pꞌaru jɨ̃ beeji. Mãpai kꞌĩra wãkꞌapari jɨ̃pꞌeda, wãji Timnat ode Enayin pꞌuuru kꞌaitꞌa. Ma pꞌuuru tꞌĩupata kꞌaitꞌa su–akꞌɨ banaji Judá nɨmaa. Kꞌawaji Judapa chi warra Selá ichimaa teeamaa baji, ma warra taarã kꞌũtrãa baji mĩda, ichi waide ata–e pada perã chi wẽra papiitꞌee.
GEN.38.15	Judá ma pꞌuuru kꞌaitꞌa panakꞌãri, ma wẽra unuji. Prostitutakꞌa unuda perã mãikꞌaapa kꞌawa–e pada perã mãgɨ́ chi ãigu, 
GEN.38.16	Judá iru kꞌaitꞌa wãji mãikꞌaapa mãgaji:
GEN.38.16	—Mɨ pɨ ome kꞌãipipáde aji.
GEN.38.16	Tamarpa pꞌanauji:
GEN.38.16	—¿Kꞌãata teeyama aji, pɨ ome kꞌãiru pɨrã?
GEN.38.17	Judapa pꞌanauji:
GEN.38.17	—Tꞌẽepai mɨa chivo chakꞌe tee pëiitꞌeeda aji.
GEN.38.17	Ma wẽrapa mãgaji:
GEN.38.17	—Pia bɨda aji. Mamĩda mɨa kꞌinia bɨ pɨ netꞌaa mɨ ome atabëimerã. Mãgá mɨa pɨ pedee wãara ijãai. Ma chivo chakꞌe tee pëikꞌãri, pɨ netꞌaa aukꞌa tee pëiitꞌeeda aji.
GEN.38.18	Mãpai Judapa iidiji:
GEN.38.18	—¿Kꞌãata kꞌinia bɨma? aji.
GEN.38.18	Wẽrapa pꞌanauji:
GEN.38.18	—Teepáde aji, pɨchi sello otaude jɨ̃ bɨ mãikꞌaapa jã pakꞌuru pɨa anipapari.
GEN.38.18	Judapa mãga ooji. Ma wẽra ome kꞌãipꞌeda, biakꞌoo beeji. 
GEN.38.19	Tꞌẽepai Tamar wãji ichi temaa mãikꞌaapa waya jɨ̃ beeji pꞌẽtrãarãpa pꞌaru jɨ̃pata.
GEN.38.20	Maapꞌeda Judapa ma prostitutamaa chivo chakꞌe tee pëiji chi Adulán pꞌuurudepema kꞌõpꞌãyo Hirá ome. Jaraji ichi netꞌaa atabëida ma wẽra ome aneemerã.
GEN.38.20	Mamĩda Hirapa ma wẽra jɨrɨnakꞌãri, unu–e paji. 
GEN.38.21	Mapa mãpema ɨmɨkꞌĩraarãmaa iidiji:
GEN.38.21	—¿Sãma bɨma aji, ma prostituta, o bide su–akꞌɨ bada Enayin pꞌuuru tꞌĩupata kꞌaitꞌa?
GEN.38.21	Ãrapa pꞌanaujida:
GEN.38.21	—Nama mãgee wẽra wẽ–eda ajida.
GEN.38.22	Judá kꞌõpꞌãyo ãpɨtee chekꞌãri, mãgaji:
GEN.38.22	—Ma wẽra unu–e pajida aji. Ma awara mãpema ɨmɨkꞌĩraarãpa jarajida ma ode mãgee wẽra wẽ–e.
GEN.38.23	Judapa pꞌanauji:
GEN.38.23	—Mãgara iru beeyada aji, mɨchi netꞌaa ome, maa–e pɨrã jõmaarãpa mɨ oo iru pꞌanadai, mɨchi netꞌaa mãgee wẽramaa teeda perã. Pɨa kꞌawa bɨ ma chivo chakꞌe pëida ma wẽramaa. Iru wẽ–e paji pɨrã, tachi kꞌaurepa–eda aji.
GEN.38.24	Atane õpee parumaa nãga nepɨrɨ chejida Judamaa:
GEN.38.24	—Pɨ ãigu Tamar biakꞌoo bɨda ajida. ¿Ɨmɨkꞌĩraarã ome kꞌãi baji–ekꞌã? ajida.
GEN.38.24	Judapa pꞌanauji:
GEN.38.24	—Mãgara atanadapáde aji, mãikꞌaapa paa peetꞌaadapáde aji.
GEN.38.25	Mamĩda atanadakꞌãri, Tamarpa chi chãuremaa nãga jara pëiji: “Nãgɨ́ netꞌaa chiparipa mɨ biakꞌoopitꞌaajida aji. Pia akꞌɨpáde aji, na sello otaude jɨ̃ nipapari na ovejaarã akꞌɨpari pakꞌuru ome kꞌawaaitꞌee kꞌai paji.”
GEN.38.26	Judapa ma netꞌaa unukꞌãri mãikꞌaapa ichidé kꞌawaakꞌãri, mãgaji:
GEN.38.26	—Irua kꞌachia oo–e pajida aji. Mɨata kꞌachia ooji, mɨ warra Selá irumaa tee–e pada perã.
GEN.38.26	Maapꞌeda Judá waa kꞌãi–e paji chi ãigu ome.
GEN.38.27	Tamarpa warra tꞌokꞌãri, ɨmɨkꞌĩra warra omé tꞌoji. 
GEN.38.28	Tꞌokꞌãri, naapɨara jua aba uchiaji. Mãga bɨde arii bada parterapa jɨ̃kꞌara pꞌoree ma juade jɨ̃ bɨji kꞌawadaitꞌee kꞌaita chi naapema. 
GEN.38.29	Mamĩda tꞌẽepai ma jua waya tꞌĩudachi mãikꞌaapa chi apema warra naapɨara uchiaji. Mapa ma parterapa jaraji:
GEN.38.29	—Irua o ewajida aji, naapɨara uchiaitꞌee.
GEN.38.29	Mãgɨ́ tꞌɨ̃ bɨjida Fares.
GEN.38.30	Chi apema warra jɨ̃kꞌara pꞌoree jɨ̃ bada uchiakꞌãri, tꞌɨ̃ bɨjida Zera; jara kꞌinia bɨ “pꞌoree”.
GEN.39.1	Madián pidaarã José atadapꞌedaarãpa netotꞌaajida Egiptodepema Potifarmaa. Ma Potifar Faraón jɨ̃apataarã poro waibɨa paji. 
GEN.39.2	Mãgá netotꞌaajida mĩda, Tachi Akꞌõre José ome baji. Maperã ma Egipto pida tede pia bapachi. 
GEN.39.3	Potifarpa kꞌawaaji Tachi Akꞌõrepa José pia akꞌɨ bada mãikꞌaapa kꞌaripa bada. 
GEN.39.4	Mapa José ome tꞌãri o–ĩa beeji mãikꞌaapa ichi esclavoorã poro waibɨa bɨji. Ichi netꞌaa jõmaweda José jua ekꞌari bɨji akꞌɨ bamerã. 
GEN.39.5	Maadamãiipa Tachi Akꞌõrepa Potifar netꞌaa pia akꞌɨji; teedapema netꞌaa, pꞌuurudeepa taawapema netꞌaa paara. 
GEN.39.6	Ma awara José kꞌaurepa Potifar maarepida kꞌĩsia nɨ̃bakꞌaa paji; ichi nekꞌoitꞌee bɨdepai kꞌĩsiapachi. Kꞌãiwee bapachi.
GEN.39.6	José kꞌapꞌɨa ɨ̃daa, kꞌĩra wãree baji. Mapa jõmaarãpa iru tꞌo pꞌanajida.
GEN.39.7	Taarã–e nɨde Potifar wẽrapa ichi taumaa paji. Ewari aba ichia Josemaa mãgaji:
GEN.39.7	—Mɨ ome kꞌãipáde aji.
GEN.39.8	Mamĩda Josepa mãgaji:
GEN.39.8	—Mãga–eda aji. Mɨ chiparipa ichi netꞌaa jõmaweda atabëijida aji, mɨa akꞌɨ bamerã, mɨ nama bɨde irua kꞌĩsianaamerã. 
GEN.39.9	Pɨ aupai mɨ jua ekꞌari bɨ–e paji, pɨ ichi wẽra perã. ¿Sãgá mɨa kꞌachia ooyama aji, Potifar ãpɨte mãikꞌaapa Tachi Akꞌõre kꞌĩrapite?
GEN.39.10	Mãga bapachi Potifar wẽra José ome. Mamĩda José pꞌekꞌau oo–e paji iru ome.
GEN.39.11	Ewari aba José wãji teedaa mimia oode. Eperãarã wẽ–e pada perã, 
GEN.39.12	Potifar wẽrapa José pꞌarude jita ataji mãikꞌaapa mãgaji:
GEN.39.12	—¡Mɨ ome kꞌãipáde! aji.
GEN.39.12	Aramata José pꞌira uchiadachi. Mamĩda chi pꞌaru ma wẽra juade baibeeji.
GEN.39.13	Potifar wẽrapa mãga unukꞌãri, 
GEN.39.14	ichi mimiapataarã tꞌɨ̃ji mãikꞌaapa mãgaji:
GEN.39.14	—Jã hebreo, mɨ ɨmɨkꞌĩrapa aneedapa, tachi oo iru bɨda aji. Kꞌãi kꞌinia baji mɨ ome. Mamĩda mɨ golpe biaji. 
GEN.39.15	Mãga ũrikꞌãri, aramata pꞌira uchiadachi mãikꞌaapa ichi pꞌaru nama atabaibeejida aji.
GEN.39.16	Mãpai ma wẽrapa José pꞌaru ɨa bɨji chi ɨmɨkꞌĩra cheru misa. 
GEN.39.17	Potifar pachekꞌãri, aukꞌa nepɨrɨji:
GEN.39.17	—Jã esclavo hebreo pɨa aneeda mɨ cuartode tꞌĩujida aji, mɨ ome kꞌãiitꞌee. 
GEN.39.18	Mamĩda mɨ golpe biakꞌãri kꞌaripa chedamerã, ichi pꞌira uchiadachi mãikꞌaapa chi pꞌaru nama atabaibeejida aji. 
GEN.39.19	Pɨchi esclavopa mãga oojida aji.
GEN.39.19	Mãga ũrikꞌãri, Potifar kꞌĩraudachi José ome. 
GEN.39.20	Mãpai José atapipꞌeda, jaraji carcelde tꞌɨ nɨ̃bɨnadamerã, reypa preso pëiparimãi.
GEN.39.21	José mãgá carcelde banaji mĩda, Tachi Akꞌõre iru ome baji. Mama bɨde Tachi Akꞌõrepa kꞌaripaji chi carceldepema poro waibɨapa José pia akꞌɨmerã. 
GEN.39.22	Maperã mãgɨpa apemaarã carcel pidaarã mãikꞌaapa mimia mama oopatapꞌedaa jõmaweda José jua ekꞌari bɨji. 
GEN.39.23	Mãga nɨde ma carceldepema poro waibɨapa maarepida kꞌĩsiakꞌaa paji Josepa ooda jõma pia uchiapachi perã, Tachi Akꞌõrepa kꞌaripapꞌeda.
GEN.40.1	Ma tꞌẽepai, taarã pakꞌãri, Faraón jua ekꞌari pꞌanadapꞌedaa vino teepataarã poro waibɨapa mãikꞌaapa pan ɨ̃pɨpataarã poro waibɨapa ãchi mimia pia ooda–e paji iru kꞌĩrapite. 
GEN.40.2	Maperã Faraón kꞌĩraudachi ma vino teepataarã poro waibɨa ome mãikꞌaapa ma pan ɨ̃pɨpataarã poro waibɨa ome. 
GEN.40.3	Mapa omeeweda pëiji rey jɨ̃apataarã poro waibɨamaa carcelde tꞌɨ nɨ̃bɨnamerã José badamãi. 
GEN.40.4	Ma jɨ̃apataarã poro waibɨapa ma omeeweda José jua ekꞌari bɨji.
GEN.40.5	Taarã pakꞌãri, ewari aba pꞌãrikꞌua ãchi omeeweda kꞌãimokꞌaraajida. Mamĩda kꞌawada–e paji ãchia kꞌãimokꞌaraada kꞌãata jara kꞌinia bɨ. 
GEN.40.6	Mapa tapꞌeda Josepa ãchi akꞌɨ chekꞌãri, kꞌĩsia paraa unu cheji.
GEN.40.7	Josepa iidiji:
GEN.40.7	—¿Sãapꞌeda parã kꞌĩra pia–ee pꞌanɨma? aji.
GEN.40.8	Pꞌanaujida:
GEN.40.8	—Tai chaachaa kꞌãimokꞌaraajidada ajida. Mamĩda kꞌawada–eda ajida, kꞌãata jara kꞌinia bɨ taipa kꞌãimokꞌaraadapꞌedaa.
GEN.40.8	Josepa mãgaji:
GEN.40.8	—Tachi Akꞌõrépata kꞌawapari eperãarãpa kꞌãimokꞌaraapata. Parãpa kꞌãimokꞌaraadapꞌedaa jaradapáde aji.
GEN.40.9	Mãpai ma vino teepataarã poro waibɨapa nãga nepɨrɨji:
GEN.40.9	—Mɨchi kꞌãimokꞌaraade mɨa uva jɨ̃kꞌara unujida aji. 
GEN.40.10	Jua tꞌai õpee iru baji. Ma jua wari wãde kꞌiru nepꞌono ome tꞌonojida. Mãpai ma nepꞌonode uva waraajida. 
GEN.40.11	Mɨa Faraón copa mɨchi juade iru baji. Mapa ma uva aɨde juji. Maapꞌeda ma copa Faraonmaa teeji.
GEN.40.12	Mãpai Josepa mãgaji:
GEN.40.12	—Pɨa kꞌãimokꞌaraada nãga jara kꞌinia bɨda aji. Ma jua tꞌai õpee jara kꞌinia bɨ kꞌãima õpee. 
GEN.40.13	Kꞌãima õpee parumaa Faraonpa pɨ kꞌirãpaitꞌee mãikꞌaapa waya bɨitꞌee pɨchi mimiade. Waya pɨa rey copa Faraonmaa teeitꞌee naawedapemakꞌa. 
GEN.40.14	Mãga pakꞌãri, mɨ chupɨria kꞌawáaji mãikꞌaapa pedéeji mɨ pari Faraonmaa, irua mɨ na carceldeepa uchiapimerã. 
GEN.40.15	Hebreorã eujãdeepa kꞌachia beerãpa mɨ preso aneejidada aji. Mɨa maarepida ne–inaa kꞌachia oo–e pajida aji, nama tꞌɨ nɨ̃bɨdamerã.
GEN.40.16	Pan ɨ̃pɨpataarã poro waibɨapa ũri baji Josepa ma pedee pia jarakꞌãri vino teepataarã poro waibɨamaa. Mapa ichi kꞌãimokꞌaraada aukꞌa nepɨrɨji:
GEN.40.16	—Mɨa nãga kꞌãimokꞌaraajida aji. Kꞌoraa jootꞌɨda õpee pan tꞌorroo ome anipaji mɨchi porode. 
GEN.40.17	Chi ɨtꞌɨpɨara bada kꞌoraade paraaji pan kꞌũ–ũa kꞌĩra tꞌãdoo Faraonmaa teeitꞌee. Mamĩda irumaa atee wãde ipanaarãpa ma pan ũkꞌuru kꞌokꞌoo chejida.
GEN.40.18	Mãpai Josepa pꞌanauji:
GEN.40.18	—Pɨa kꞌãimokꞌaraada nãga jara kꞌinia bɨda aji. Ma kꞌoraa õpee jara kꞌinia bɨ kꞌãima õpee. 
GEN.40.19	Kꞌãima õpee parumaa Faraonpa pɨ kꞌirãpaitꞌee mãikꞌaapa pakꞌurude pɨ otau jɨ̃ nɨ̃bɨpiitꞌeeda aji, ɨ̃yapa jɨ̃adaimerã mãikꞌaapa ipanaarãpa pɨ chiara kꞌodamerã.
GEN.40.20	Kꞌãima õpee parumaa Faraón tꞌoda fiesta oojida ichi ekꞌari beerã–itꞌee. Mãga nɨde Faraonpa ma vino teepataarã poro waibɨa carceldeepa atapiji chi pan ɨ̃pɨpataarã poro waibɨa ome. 
GEN.40.21	Ma vino teepataarã poro waibɨa waya bɨji ichi mimiade. Mãgá ichia Faraonmaa waya vino teepachi naawedapemakꞌa. 
GEN.40.22	Mamĩda Faraonpa jaraji chi pan ɨ̃pɨpataarã poro waibɨa pakꞌurude otau jɨ̃ nɨ̃bɨdamerã. Mãgá Josepa jaradakꞌa uchiaji. 
GEN.40.23	Mãgá chi vino teepari pia uchiaji mĩda, irua kꞌĩra atuadachi Josepa jarada, Faraonmaa chupɨria iidimerã ichi pari.
GEN.41.1	Año omeemaa ewari aba rey Faraonpa nãga kꞌãimokꞌaraaji. Nilo to ide baji. 
GEN.41.2	Mãga nɨde unuji pꞌakꞌa wẽra poree, pi–ia siete toiduupa uchiaruta, maapꞌeda pꞌũajara kꞌoruta. 
GEN.41.3	Tꞌẽepai pꞌakꞌa wẽra siete kꞌaitekꞌee bee aukꞌa uchiajida. Mãgɨɨrã apemaarã pꞌakꞌa wẽraarã kꞌaitꞌa wãdapꞌeda, 
GEN.41.4	kꞌo atapëijida ma pꞌakꞌa wẽraarã poree, pi–ia pꞌanadapꞌedaa.
GEN.41.4	Mãgá kꞌãimokꞌaraapꞌeda, Faraón ɨ̃rɨmaji. 
GEN.41.5	Mamĩda taarã–e nɨde waya kꞌãidachi mãikꞌaapa awaraa kꞌãimokꞌaraaji. Unuji trigo kꞌarra aba chi kꞌɨ̃ chakꞌe siete iru bɨ. Ma chaachaa pia chau nɨ̃baji. 
GEN.41.6	Tꞌẽepai unuji awaraa kꞌɨ̃ chakꞌe siete uratɨ nɨ̃bɨ, chau–ee. 
GEN.41.7	Mãgɨ́ kꞌɨ̃ uratɨ beedapa chi pia chau pꞌanadapꞌedaa kꞌo atapëijida.
GEN.41.7	Mãpai Faraón ɨ̃rɨmakꞌãri, kꞌawaaji ichia kꞌãimokꞌaraata bada. 
GEN.41.8	Mamĩda aɨ norema audú kꞌĩsia nɨ̃beeji ichia kꞌãimokꞌaraadade, kꞌawa–e bada perã kꞌãata jara kꞌinia bɨ. Mapa jara pëiji jõma Egiptodepema kꞌĩsia kꞌawaa beerã chedamerã. Chedakꞌãri, Faraonpa nepɨrɨji ichia kꞌãimokꞌaraada. Mamĩda apidaapa pꞌoyaa jarada–e paji kꞌãata jara kꞌinia bɨ.
GEN.41.9	Mãga nɨde chi vino teepataarã poro waibɨapa José kꞌirãpaji mãikꞌaapa Faraonmaa mãgaji:
GEN.41.9	—Ɨ̃rata mɨa kꞌirãparuda aji, mɨa ne–inaa kꞌachia ooda mɨ kꞌaripadamaa. 
GEN.41.10	Mɨchi Rey Waibɨa, pɨ kꞌĩrau bakꞌãri mɨ ome mãikꞌaapa pan ɨ̃pɨpataarã poro waibɨa ome, tai omé pëiji pɨ jɨ̃apataarã poro waibɨamaa, irua tai carcelde tꞌɨ nɨ̃bɨmerã. 
GEN.41.11	Mama pꞌanɨde ewari aba pꞌãrikꞌua tai awara–awaraa kꞌãimokꞌaraajida. 
GEN.41.12	Tai ome baji hebreo kꞌũtrãa, pɨ jɨ̃apataarã poro waibɨa esclavo. Irumaa nepɨrɨdakꞌãri taipa kꞌãimokꞌaraadapꞌedaa, irua jaraji kꞌãata jara kꞌinia bɨ ma chaachaa. 
GEN.41.13	¡Irua jaradakꞌa, aukꞌa uchiajida! aji. Mɨ nama waya mimiamaa beeji; jõdee chi apema otau jɨ̃ nɨ̃bɨjida.
GEN.41.14	Mãga ũrikꞌãri, aramata Faraonpa José carceldeepa atapiji. Josepa ichi idakꞌara wẽpꞌeda, pꞌaru ewaa tꞌõda jɨ̃ beeji. Maapꞌeda wãji Faraón kꞌĩrapite.
GEN.41.15	Mãpai Faraonpa mãgaji:
GEN.41.15	—Mɨ kꞌãimokꞌaraajida aji. Mamĩda apidaapa mɨmaa pꞌoyaa jarada–e pꞌanɨ kꞌãata jara kꞌinia bɨ. Ũrijida aji, pɨa jarai, ma kꞌãimokꞌaraada kꞌawaakꞌãri.
GEN.41.16	Mãpai Josepa mãgaji:
GEN.41.16	—Mɨchi Rey Waibɨa, mɨchi kꞌĩsiadoopa mɨa pꞌoyaa jara–eda aji. Mamĩda Tachi Akꞌõrépata mɨ pari jarai.
GEN.41.17	Mãpai Faraonpa chi kꞌãimokꞌaraada Josemaa nepɨrɨji:
GEN.41.17	—Kꞌãimokꞌaraade mɨ Nilo to ide akꞌɨnɨ̃ bajida aji. 
GEN.41.18	Toiduupa uchiajida pꞌakꞌa wẽraarã poree pi–ia siete. To idepema pꞌũajara kꞌomaa pꞌaneejida. 
GEN.41.19	Ma tꞌẽepai awaraa pꞌakꞌa wẽraarã siete aukꞌa toiduupa uchiajida. Mamĩda mãgɨɨrã kꞌaitekꞌee pꞌanajida. Mɨa Egipto eujãde waide unukꞌaa pꞌakꞌa mãgá audú kꞌaitekꞌee. 
GEN.41.20	Mãpai mãgɨ́ pꞌakꞌa wẽra kꞌaitekꞌee beerãpa chi poree beeda kꞌo atapëijida. 
GEN.41.21	Mamĩda ma poree beerã kꞌodapꞌeda, aukꞌa kꞌaitekꞌee pꞌaneejida.
GEN.41.21	’Mãpai mɨ ɨ̃rɨmaji. 
GEN.41.22	Mamĩda aɨ tꞌẽepai waya kꞌãidachi mãikꞌaapa nãga kꞌãimokꞌaraaji: Trigo kꞌarra abaade chi kꞌɨ̃ siete pi–ia chau baji. 
GEN.41.23	Tꞌẽepai awaraa kꞌɨ̃ siete tꞌonojida. Mamĩda mãgɨ́ uratɨ jẽra baji oriente eerepema nãu wãsia pꞌua badapa. 
GEN.41.24	Mãpai ma uratɨ jẽra bada kꞌɨ̃ɨrãpa kꞌo atapëijida chi pi–ia chau jẽra bada. Ma jõmaweda mɨa nepɨrɨji Egiptodepema kꞌĩsia kꞌawaa beerãmaa. Mamĩda apidaapa kꞌawada–e paji kꞌãata jara kꞌinia bɨ.
GEN.41.25	Mãpai Josepa pꞌanauji:
GEN.41.25	—Mɨchi Rey Waibɨa, pɨa kꞌãimokꞌaraada omeeweda aukꞌa jara kꞌinia bɨda aji. Tachi Akꞌõrepa mãga kꞌãimokꞌaraapiji kꞌawapiitꞌee ichia ooitꞌee bɨ. 
GEN.41.26	Ma pꞌakꞌa wẽraarã poree pi–ia siete jara kꞌinia bɨ siete año. Aukꞌa jara kꞌinia bɨ chi trigo kꞌarra kꞌɨ̃ siete pia chau jẽra bada. Kꞌãimokꞌaraada omeeweda aukꞌa jara kꞌinia bɨ. 
GEN.41.27	Ma pꞌakꞌa wẽraarã kꞌaitekꞌee siete jara kꞌinia bɨ awaraa siete año. Mamĩda maapai audupai jarrajara paraaitꞌee. Aukꞌa jara kꞌinia bɨ chi trigo kꞌarra kꞌɨ̃ siete uratɨ jẽra bada oriente eerepema nãu wãsia pꞌuadapa.
GEN.41.28	’Mɨa jaradakꞌa ma kꞌãimokꞌaraada kꞌapꞌɨa Tachi Akꞌõrepa jaramaa bɨ ichia ooitꞌee bɨ. 
GEN.41.29	Siete años paru misa, Egipto eujãde chikꞌora paraaitꞌee. 
GEN.41.30	Maapꞌeda awaraa siete años wãyaaru misa, jarrajara paraaitꞌee. Mãga nɨde apidaapa kꞌirãpada–e paitꞌee sãga baji Egiptode chikꞌora paraakꞌãri, na eujã audú ãridariitꞌee perã. 
GEN.41.31	Audú jarra paraaitꞌee chikꞌo paraada kꞌĩra atuadarutamaa. 
GEN.41.32	Mɨchi Rey Waibɨa, pɨa kꞌãimokꞌaraada omé kꞌãimokꞌaraajida aji, Tachi Akꞌõrepa kꞌawapi kꞌinia bairã taarã–e wãara irua mãga pꞌasapiitꞌee.
GEN.41.33	Ma awara Josepa mãgaji:
GEN.41.33	—Jɨrɨipia bɨda aji, eperã poro wẽsaa, kꞌĩsia kꞌawaa bɨ irua Egipto eujã iru bapariimerã ichi jua ekꞌari. Mãgá irua eperãarã mimiapiitꞌee ne–inaa kꞌodaitꞌee iru pꞌanadamerã jarrajara pakꞌãri. 
GEN.41.34	Nãga ooipia bɨ. Eperãarã jɨrɨtꞌeraipia bɨ Egipto eujã jõmaade, trigo tau ɨa pꞌe wãdamerã ma chikꞌo paraa misa. 
GEN.41.35	Ma año chaachaa mãɨrãpa pꞌedaipia bɨ ne–uu ewada ũkꞌuru ɨa bɨdaitꞌee pꞌuuru chaachaa. Mãgɨ́ trigo përé paitꞌee. 
GEN.41.36	Mãpai jarrajara paraakꞌãri, ɨa bɨdapꞌedaadepema eperãarãpa kꞌodayada aji. Mãgá jarrapa piuda–e payada aji.
GEN.41.37	Faraonpa ichi akꞌɨpataarã ome Josepa jarada ijãajida. 
GEN.41.38	Mãpai Faraonpa mãgaji:
GEN.41.38	—¿Sãma unudayama aji, na eperãkꞌa, Tachi Akꞌõre Jaurepa kꞌaripapari?
GEN.41.39	Mãpai Josemaa mãgaji:
GEN.41.39	—Pɨ kꞌãyaara wẽ–eda aji, eperã kꞌĩsia kꞌawaara bɨ na mimia oomerã, Tachi Akꞌõrepa pɨ kꞌĩsia kꞌawaapipari perã. 
GEN.41.40	Maperã mɨa pɨ na mimia poro waibɨa bɨitꞌee. Jõmaarãta pɨ jua ekꞌari pꞌanadaitꞌee, mɨchi te pidaarã paara. Aba mɨta pɨ kꞌãyaara waibɨara baitꞌee Egiptodepema rey perã. 
GEN.41.41	Idideepa mɨa jara bɨda aji, pɨ Egipto pidaarã poro waibɨa.
GEN.41.42	Faraonpa mãga jara bɨde ichi reydepema sortija ẽtꞌa ataji mãikꞌaapa José juade jɨ̃ bɨji. Mãpai jaraji chi mimiapataarãpa Josemaa pꞌaru pi–ia jɨ̃pidamerã mãikꞌaapa cadena nẽedee ooda jɨ̃pidamerã. 
GEN.41.43	Tꞌẽepai José bataupiji ichi carreta tꞌẽe wãpari carreta caballopa jidiupatade mãikꞌaapa jaraji Egipto pidaarã kꞌĩrapite pꞌɨrrɨamerã. Ichiaba jaraji Egipto pidaarã iru naa wãdamerã mãikꞌaapa biadamerã: “¡José carretade chewã wãyaapítɨ!”
GEN.41.43	Mãgá José poro waibɨa paji Egipto eujãde.
GEN.41.44	Maapꞌeda Faraonpa Josemaa mãgaji:
GEN.41.44	—Mɨ Egiptodepema rey mĩda, jõmaweda pɨ jua ekꞌari pꞌanapataadaitꞌeeda aji.
GEN.41.45	Faraonpa José Egiptodepema tꞌɨ̃ bɨji Zafenat Panea. Ma awara On pꞌuurudepema pꞌaare tꞌɨ̃jarapatapꞌedaa Potifera kꞌau Asenat jɨrɨteeji aɨ ome José miakꞌãimerã. Mãgá José Egipto pidaarã ome pia beeji. 
GEN.41.46	José treinta años iru baji Egipto pidaarã poro waibɨa pakꞌãri.
GEN.41.46	Maapꞌeda, Josepa Faraonmaa despediipꞌeda, Egipto eujã jõmaade pꞌɨrrɨaji. 
GEN.41.47	Ma naaweda siete años wãyaarude, ne–uu pia chaujida. 
GEN.41.48	Mãga nɨde Josepa trigo ewadapꞌedaa ɨa wãpachi ma trigo eujã kꞌaitꞌa pꞌuuru beede. 
GEN.41.49	Waibɨa pꞌe wãji pi–ia chauda perã. Ma jõma pꞌoyaa chaada–e paji, pꞌusa idepema ipu nãusaakꞌa waibɨa bada perã.
GEN.41.50	Ma jarrajara paraai naaweda, Josepa warra omé ooji chi wẽra Asenat ome. 
GEN.41.51	Chi naapema tꞌɨ̃ bɨji Manasés
GEN.41.52	Chi warra tꞌẽepema tꞌɨ̃ bɨji Efraín
GEN.41.53+GEN.41.54	Ma chikꞌora wãyaapꞌeda, jarrajara paraaji Josepa jaradakꞌa. Egipto kꞌaitꞌa bee eujãde jarra oopachida. Mamĩda Egiptode nekꞌodaitꞌee paraaji. 
GEN.41.55	Egipto pidaarãpa trigo ɨadapꞌedaa jõ wãkꞌãri, iidinajida Faraonmaa neto pëimerã iru–itꞌee ɨa bɨdapꞌedaadepema.
GEN.41.55	Mãga nɨde Faraonpa mãgaji Egipto pidaarãmaa:
GEN.41.55	—Wãdapáde aji, Josemaa mãikꞌaapa oodapáde aji, irua jara bɨkꞌa.
GEN.41.56	Egiptode ma jarrajara taarãkꞌãri, Josepa trigo ɨa bɨdapꞌedaa neto pëipachi Egipto pidaarãmaa, audú jarra oo pꞌanadapꞌedaa perã. 
GEN.41.57	Awaraa eujãdepemaarã paara Egipto eujãdee trigo netode chepachida José juakꞌaawa, mãgɨ́ jarrajara audú taarã bada perã.
GEN.42.1	José akꞌõre Jacob Canaán eujãde atꞌãri bapachi chi warrarã ome. Irua kꞌawakꞌãri Egipto eujãde chikꞌo paraa, chi warrarãmaa mãgaji:
GEN.42.1	—¿Sãapꞌeda parã jãma kꞌĩra akꞌɨ para nɨ̃bɨma aji, chikꞌo jɨrɨnada–ee? 
GEN.42.2	Egiptode trigo paraada a pꞌanɨ. Wãdapáde aji, Egiptodee trigo netode, maa–e pɨrã tachi jarrapa piudaridayada aji.
GEN.42.3	Mãpai José ɨ̃pemaarã diez Egiptodee wãjida trigo netode. 
GEN.42.4	Mamĩda ãchi akꞌõrepa José ɨ̃pema Benjamín wãpi–e paji, ode ne–inaa kꞌachia pꞌasai jĩakꞌaapa. 
GEN.42.5	Israel warrarã awaraa cananeorã ome aukꞌa wãjida ma eujã jõmaade jarrajara paraada perã.
GEN.42.6	Maapai José Egipto pidaarã poro waibɨa paji. Iruata trigo neto pëipachi awara ãiipa chedapꞌedaarãmaa. Chi ɨ̃pemaarã Egiptode panadakꞌãri, José kꞌĩrapite bedabaidachida ãchi tau bɨɨrɨ eujãde tꞌõbairutamaa. 
GEN.42.7	Josepa ãra unukꞌãri, kꞌawaji chi ɨ̃pemaarã. Mamĩda irua kꞌawa–ee pɨkꞌa beeji.
GEN.42.7	Trigo neto iididakꞌãri, Josepa ijɨ̃atɨ pedeeji:
GEN.42.7	—¿Parã, sãmãikꞌaapa cherutama? aji.
GEN.42.7	Ãchia pꞌanaujida:
GEN.42.7	—Tai Canaandeepa cherutada ajida, chikꞌo netode.
GEN.42.8	Josepa ãra kꞌawaji mĩda, ãrapa iru kꞌawada–e paji.
GEN.42.9	Mãpai Josepa kꞌirãpaji ichi kꞌũtrãaweda kꞌãimokꞌaraada. Ijɨ̃atɨ pedeepa mãgaji:
GEN.42.9	—Parã seewata trigo netode che pꞌanɨda aji. Pãchi kꞌinia nidada aji, tai eujã akꞌɨde.
GEN.42.10	Pꞌanaujida:
GEN.42.10	—Mãga–eda ajida. Tai pɨ mimiapataarã́kꞌapɨ pꞌanɨ. Trigo netodeta che pꞌanɨda ajida. 
GEN.42.11	Tai jõmaweda akꞌõre apaideepa uchiadapꞌedaarã. Tai nepɨra jɨrɨdakꞌaa chĩara ome. Ma awara chĩara eujãde mãgá nipadakꞌaa.
GEN.42.12	Mãpai Josepa mãgaji:
GEN.42.12	—Seewada aji. Parã chejidada aji, na eujã akꞌɨde, tꞌẽepai chõo che kꞌinia pꞌanadairã.
GEN.42.13	Mamĩda pꞌanaujida:
GEN.42.13	—Tai pɨ mimiapataarã. Canaán eujãde pꞌanapata. Tai ɨ̃pemaarã doce, akꞌõre apaideepa uchiadapꞌedaa. Chi tꞌẽepema aba tai akꞌõre ome beeji. Chi apema tai ome wẽ–e.
GEN.42.14	Mãpai Josepa mãgaji:
GEN.42.14	—Mɨa jaradakꞌa parã na eujã akꞌɨ chejidada aji. 
GEN.42.15+GEN.42.16	Nãga oodaipia bɨ mɨa parã pedee ijãamerã. Aba wãpáde aji, pãchi ɨ̃pema tꞌẽepema atade. Chi apemaarã nama presoorãkꞌa pꞌaneedaitꞌee. Irua pãchi ɨ̃pema anee–e pɨrã, mɨa kꞌawaaitꞌee wãara na eujã akꞌɨde che pꞌanɨ. Faraón kꞌĩrapite mɨa juraa bɨ parã namãikꞌaapa uchiada–e paitꞌee, pãchi ɨ̃pema cheru misa.
GEN.42.17	Mãga jarapꞌeda, Josepa carcelde tꞌɨpikꞌooji ãchi jõmaweda kꞌãima õpee. 
GEN.42.18	Mamĩda kꞌãima õpeemaa jaraji:
GEN.42.18	—Mɨa Tachi Akꞌõre waawee baparida aji. Nãga oodaipia bɨ chokꞌai uchiadaitꞌee. 
GEN.42.19	Parãpa wãarata jara pꞌanɨ pɨrã, nama carcelde aba ata bë́itɨ mãikꞌaapa chi apemaarã wã́tɨ trigo teede pãchi ëreerãmaa. 
GEN.42.20	Tꞌẽepai pãchi tꞌẽepema aneedapáde aji. Maa–e pɨrã mɨa parã peepikꞌooitꞌeeda aji.
GEN.42.20	Ijãajida. 
GEN.42.21	Mamĩda chi ɨ̃pemaarã wãdaitꞌee pakꞌãri ãchi temaa, ãchi pitapai pedee para bapachi:
GEN.42.21	—Nãgá pꞌanɨda ajida, Tachi Akꞌõrepa tachi kꞌachia oo bairã. Nãga oomaa bɨ tachi ɨ̃pema chupɨria kꞌawaada–e pada perã. Mia baji mĩda, irua chupɨria iidida ũrida–e paji.
GEN.42.22	Mãpai Rubenpa mãgaji:
GEN.42.22	—¿Mɨa parãmaa jaraji–ekꞌã aji, ma kꞌachia oonaadamerã? Mamĩda parãpa ũri kꞌiniada–e paji. Ɨ̃rá ma kꞌaurepa Tachi Akꞌõrepa tachi kꞌachia oomaa bɨda aji.
GEN.42.23	Ãra pedee pꞌanɨ misa, Josepa ũri baji. Mamĩda ãrapa kꞌawada–e pꞌanajida. José Egipto pidaarã pedeede pedee baji. Mamĩda kꞌõpꞌãyo aba iru baji. Ma eperãpa hebreo pedee, pedee kꞌawaa baji. Mapa Josepa Egipto pedeede pedeekꞌãri, ma eperãpa hebreo pedeede jarapachi José ɨ̃pemaarãmaa. Mãgá chi ɨ̃pemaarãpa kꞌawada–e pꞌanajida Josepa ãchi pedee ũri bɨ. 
GEN.42.24	Ãra pedee ũrikꞌãri, José awara ãi wãji jẽede mãikꞌaapa chepꞌeda, ãra kꞌĩrapite Simeón jɨ̃piji carcelde tꞌɨ nɨ̃bɨpiitꞌee. Tꞌɨ nɨ̃bɨpipꞌeda, mama ata bɨji chi tꞌẽepema aneerutamaa.
GEN.42.25	Maapꞌeda jara pëiji ichi mimiapataarãmaa trigo neto pëidamerã ãramaa. Ma awara jaraji teedamerã chikꞌo ode kꞌo wãdamerã. Ichiaba jaraji ãra pꞌaratꞌa waya pëidamerã ma trigo ome costal chaachaa. Mamĩda ãrapa kꞌawada–e paji. 
GEN.42.26	Ma costal ãchi burro ɨ̃rɨ bɨdapꞌeda, wãjida.
GEN.42.27	Otꞌa kꞌãidaitꞌee pakꞌãri, abaapa ichi costal ewaji trigo teeitꞌee chi burromaa. Mãga bɨde ma costalde ichi pꞌaratꞌa unuji. 
GEN.42.28	Mãpai chi ɨ̃pemaarãmaa mãgaji:
GEN.42.28	—¡Mɨ pꞌaratꞌa nama bɨda aji, mɨchi costalde!
GEN.42.28	Mãga ũridakꞌãri, jõmaweda ãchobeedachida mãikꞌaapa ãchi pitapai mãgajida:
GEN.42.28	—¿Kꞌãata oojima ajida, Tachi Akꞌõrepa?
GEN.42.29	Canaán eujãde panadakꞌãri, ãchi akꞌõre Jacobmaa ãchi pꞌasada nepɨrɨjida mãikꞌaapa mãgajida:
GEN.42.30	—Jã eujãdepemaarã poro waibɨapa tai ɨmɨateejida ajida. Jaraji tai ãchi eujã akꞌɨ nipajida, tꞌẽepai chõonadaitꞌee. 
GEN.42.31	Mamĩda jarajida tai kꞌĩra jĩpꞌa pꞌanapata mãikꞌaapa kꞌachiade nipadakꞌaa. 
GEN.42.32	Jarajida tai ɨ̃pemaarã doce, akꞌõre apaideepa uchiada. Aba tai ome wẽ–eda ajida, mãikꞌaapa aba tai akꞌõre ome beeji.
GEN.42.33	Mãpai ma poro waibɨapa jaraji: “Nãgá mɨa kꞌawaai parã wãara wa seewa jara pꞌanɨ. Parãdepema aba nama atabëidapáde aji, trigo ateeruta misa pãchideerã–itꞌee. 
GEN.42.34	Tꞌẽepai parã tꞌẽepema aneedapáde aji. Mãgá mɨa kꞌawai parã kꞌĩra jĩpꞌa nipapata mãikꞌaapa cheda–e paji tai eujã akꞌɨde. Parã tꞌẽepema aneedakꞌãri, chi atabëida kꞌena pëiitꞌeeda aji, mãikꞌaapa na eujãde nepɨra wẽe nipapataadaitꞌee.”
GEN.42.35	Ãchi costal ewa atadakꞌãri, costal chaachaa ãchi pꞌaratꞌa unujida. Mapa ãchobeedachida, ãchi akꞌõre paara.
GEN.42.36	Mãpai Jacobpa mãgaji:
GEN.42.36	—¿Pãchi kꞌaurepa mɨ warra wẽe beeru–ekꞌã? aji. José wẽ–eda aji, Simeón ichiaba. Ɨ̃rá Benjamín paara atee kꞌinia pꞌanɨda aji. ¡Apidaapa mɨ chupɨria kꞌawaada–eda! aji.
GEN.42.37	Mãpai Rubenpa chi akꞌõremaa mãgaji:
GEN.42.37	—Mɨa Benjamín akꞌɨ bapariitꞌee mãikꞌaapa waya aneeitꞌeeda aji. Anee–e pɨrã, pɨa mɨ warrarã omeeweda peepáde aji.
GEN.42.38	Mamĩda Jacobpa ijãa–e paji. Mãgaji:
GEN.42.38	—Mɨ warra parã ome wã–eda aji. Parã ɨ̃pema José piujida aji. Warra apai beeru Raquelpa tꞌoda. Ode wãdade ne–inaa kꞌachia pꞌasaru pɨrã, parã kꞌaurepa mɨ tꞌãri pꞌuapa piu baibeeyada aji.
GEN.43.1	Ma tꞌẽepai ãchi eujãde jarrajara audupɨara paraaji. 
GEN.43.2	Mapa ãchi trigo jõdaikꞌãri, Jacobpa jaraji waya wãdamerã trigo netode.
GEN.43.3	Mamĩda Judapa mãgaji:
GEN.43.3	—Ma poro waibɨapa jĩpꞌa jarajida aji, tai ɨ̃pema tꞌẽepema ateedamerã. Maa–e pɨrã tai unu kꞌinia–e bɨda aji. 
GEN.43.4	Maperã pɨa tai ome pëiru pɨrã, wãdayada aji, trigo netode. 
GEN.43.5	Mamĩda pëi–e pɨrã, wãda–eda aji, ma eperãpa jarada perã: “Pãchi tꞌẽepema nama aneeda–e pɨrã, chenáatɨ.”
GEN.43.6	Mãpai Israelpa mãgaji:
GEN.43.6	—¿Sãapꞌeda mɨmaa na ne–inaa kꞌachia oojidama? aji. ¿Sãapꞌeda jarajidama aji, parãpa awaraa ɨ̃pema iru pꞌanɨ?
GEN.43.7	Pꞌanaujida:
GEN.43.7	—Ma eperãpa iidida chokꞌara iidijida ajida, tai ëreerã pari. Nãga iidiji: “¿Parã akꞌõre atꞌãri chokꞌai bɨkꞌã?” “¿Awaraa ɨ̃pema iru pꞌanɨkꞌã?” ¿Sãga pꞌanaukꞌajidama? ajida. Kꞌawada–e pajida ajida, irua jaraitꞌee tai ɨ̃pema ateedamerã.
GEN.43.8	Mãpai Judapa chi akꞌõre Israelmaa mãgaji:
GEN.43.8	—Na jarradeepa chokꞌai uchiadaitꞌee, Benjamín pëipáde aji, idiweda wãdamerã. Mɨa iru akꞌɨ bapariitꞌee. Mãgá apida jarrapa piuda–e paitꞌee. 
GEN.43.9	Mɨa pɨmaa ãpɨtee anee–e pɨrã, ichita mɨ kꞌachiade bapariitꞌeeda aji, pɨ kꞌĩrapite. 
GEN.43.10	¡Audú taarãda–e pada paara, wãda omé wã pꞌanakꞌajidada! aji.
GEN.43.11	Mãpai Israelpa mãgaji:
GEN.43.11	—¿Kꞌãata waa oodayama? aji. Nãga oodapáde aji. Parã costalde regalo atéetɨ ma eperã–itꞌee. Atéetɨ na eujãdepema ne–inaa pipɨara bɨ: bálsamo, mirra, miéle, kꞌera, netꞌa teedaitꞌee chi netoparimaa chupɨria kꞌawaamerã. 
GEN.43.12	Ichiaba ma pꞌaratꞌa waya tee pëida atéetɨ awaraa pꞌaratꞌa ome trigo waya netodaitꞌee. ¿Ma pꞌaratꞌa parã ome pariatua pëitꞌaajida–ekꞌã? 
GEN.43.13	Ɨ̃raweda pãchi ɨ̃pema atéetɨ mãikꞌaapa wã́tɨ waya ma eperã bɨmaa. 
GEN.43.14	Mɨa kꞌinia bɨ Tachi Akꞌõre Waibɨapa chupɨria kꞌawaapimerã ma trigo netoparimaa uchia pëimerã ãra omeeweda. Mamĩda irua mãga oo–e pɨrã mãikꞌaapa mɨ warra wẽe beeru pɨrã, wẽe beeitꞌeeda aji.
GEN.43.15	Mãgá waya Egiptodee wãjida. Ateejida Benjamín, pꞌaratꞌa, netꞌaa Jacobpa tee pëida ome.
GEN.43.16	Ara panadakꞌãri, Josepa unuji Benjamín ãra ome chewã mãikꞌaapa nãga jaraji ichi tedepema mimiapataarã poro waibɨamaa:
GEN.43.16	—Jã eperãarã ateepáde aji, mɨ temaa. Pꞌakꞌa peepꞌeda, joopíji, imatꞌɨpa ãra mɨ ome nekꞌodaitꞌee perã.
GEN.43.17	Chi mimiapataarã poro waibɨapa ooji Josepa jaradakꞌa. Wãji chi ɨ̃pemaarã pꞌanadapꞌedaamaa ãra José temaa ateeitꞌee. 
GEN.43.18	Mamĩda ãrapa kꞌawadakꞌãri José temaa wãda, ãchobeedachida. Ãchi pitapai pedeejida:
GEN.43.18	—Seewata nãga oomaa bɨda, ajida. ¿Nama ateeru–ekꞌã ajida, ma pꞌaratꞌa kꞌaurepa? Tachi ome chõo chedayada ajida, mãikꞌaapa esclavoorã papidayada ajida, tachi ne–animalaarã ome.
GEN.43.19	Tedepema puerta kꞌaitꞌa panadakꞌãri, jarajida ma tedepema mimiapataarã poro waibɨamaa:
GEN.43.20	—Aai, eperãarã poro waibɨa, naaweda chedakꞌãri, wãara trigo netodeta chejidada ajida. 
GEN.43.21	Mamĩda ãpɨtee wãdakꞌãri mãikꞌaapa otꞌa kꞌãidaitꞌee pakꞌãri, tai costal ewajida mãikꞌaapa ma trigo netodapꞌedaa pꞌaratꞌa unujida costal chaachaa. Nama iru pꞌanɨ waya teedaitꞌee pɨ chiparimaa. 
GEN.43.22	Ma awara pꞌaratꞌa aneejida waya trigo netodaitꞌee. Kꞌawada–e pꞌanɨda ajida, tai uchiadai naaweda kꞌáipata ma naawedapema pꞌaratꞌa tai costalde tꞌɨ nɨ̃bɨda.
GEN.43.23	Ma mimiapataarã poro waibɨapa pꞌanauji:
GEN.43.23	—Waaweenaadapáde aji. ¿Parã mãikꞌaapa parã akꞌõre Akꞌõre Waibɨ́apata ma pꞌaratꞌa parãmaa waya teeji–ekꞌã? Mɨa kꞌawa bɨda aji, parãpa ma naawedapema trigo pꞌaadapꞌedaa, mɨa ma pꞌaratꞌa jitada perã.
GEN.43.24	Mãpai Simeón carceldeepa aneeji mãikꞌaapa ãra jõmaweda ateeji José temaa. Mama panadakꞌãri, teeji pania ãchi bɨɨrɨ sɨɨdamerã. Ma awara nekꞌopiji ãchi burroorãmaa. 
GEN.43.25	José pacheru misa, ãchia regalo aneedapꞌedaa ẽtꞌajida irumaa teedaitꞌee, kꞌawadapꞌedaa perã ma tede nekꞌodaitꞌee.
GEN.43.26	Iru pachekꞌãri, mãgɨ́ teejida mãikꞌaapa iru kꞌĩrapite bedabaidachida tau bɨɨrɨ te jãde tꞌõbairutamaa.
GEN.43.27	Mãpai Josepa iidiji:
GEN.43.27	—¿Sãga pꞌanɨma? aji. ¿Sãga bɨma parã akꞌõre, chi chonaa chɨ? ¿Atꞌãri chokꞌai bɨkꞌã? aji.
GEN.43.28	Ɨ̃jaabai pꞌanadapꞌeda, pꞌanaujida:
GEN.43.28	—Tai akꞌõre pɨ mimiaparíkꞌapɨ bɨda ajida. Chokꞌai bɨda ajida, mãikꞌaapa kꞌapꞌɨa pia bɨ.
GEN.43.29	Josepa ãchi jõmaweda akꞌɨji. Chi ɨ̃pema nawe eereepa Benjamín unu atakꞌãri, mãgaji:
GEN.43.29	—¿Nãgɨkꞌã aji, parã tꞌẽepema, mɨmaa nepɨrɨdapꞌedaa? Warra, ¡mɨa kꞌinia bɨda aji, Tachi Akꞌõrepa pɨ pia akꞌɨ bamerã!
GEN.43.30	Mãga jarakꞌãri, tauba cheji mãikꞌaapa jẽe kꞌinia nɨ̃beeji. Mapa isapai tꞌĩuji ichi kꞌãipari cuartode mãikꞌaapa jẽedachi. 
GEN.43.31	Jẽe aupakꞌãri, ichi kꞌĩra sɨɨji mãikꞌaapa uchiaji ãchi pꞌanɨmaa. Mãpai chi mimiapataarãmaa mãgaji:
GEN.43.31	—Chikꞌo aneedapáde aji.
GEN.43.32	José su–akꞌɨ beeji mesa abaade; Egipto pidaarã mesa awaraade. Jõdee Jacob warrarã mesa awaraade su–akꞌɨ pꞌaneejida, Egipto pidaarã leyde jara bada perã araa nekꞌodaikꞌaraa bɨ awaraa eujãdepemaarã ome. 
GEN.43.33	Josepa ichi ɨ̃pemaarã su–akꞌɨ beepiji naapemadeepa ãchi tꞌẽepemamaa. Mãga unudakꞌãri, pꞌera pɨkꞌa pꞌanajida mãikꞌaapa akꞌɨtrua para beeji. 
GEN.43.34	Ichi mesade chikꞌo bɨdapꞌedaadepema teepiji chi ɨ̃pemaarãmaa. Mamĩda audupɨara teepiji Benjaminmaa. Mãpai José chi ɨ̃pemaarã ome to para beeji mãikꞌaapa o–ĩa pꞌaneejida.
GEN.44.1	Nekꞌodapꞌeda, kꞌɨɨrɨ ikꞌaawa Josepa jaraji ichi tedepema mimiapataarã poro waibɨamaa:
GEN.44.1	—Ãchi costal trigopa ipurupáde aji, mãikꞌaapa costal chaachaa ãchi pꞌaratꞌa waya tꞌɨ bɨpáde aji. 
GEN.44.2	Ichiaba mɨ vaso pꞌaratꞌadee ooda tꞌɨ bɨ́ji chi tꞌẽepema costalde ichi pꞌaratꞌa ome.
GEN.44.2	Ma mimiapataarã poro waibɨapa mãga ooji.
GEN.44.3	Tapꞌeda Josepa ãra wãpiji ãchi burroorã ome. 
GEN.44.4	Ma tꞌẽepai, pꞌuurudeepa makꞌɨara tꞌɨmɨa–ee wãdade Josepa mãgaji ichi mimiapataarã poro waibɨamaa:
GEN.44.4	—Ma eperãarã tꞌẽe wãdapáde aji. Ẽpꞌedakꞌãri, iidíji: “¿Sãapꞌeda parãpa ne–inaa kꞌachia oojidama tai chiparipa pia ooda pari? 
GEN.44.5	¿Sãapꞌeda ichi vaso pꞌaratꞌadee ooda atee wãjidama? Irua ne–inaa pꞌasaitꞌee kꞌawa kꞌinia bakꞌãri, ma vasode topari. ¡Parãpa ne–inaa kꞌachia oojidada!” aitꞌee.
GEN.44.6	Ẽpꞌe atadakꞌãri, ma mimiapataarã poro waibɨapa aukꞌa iidiji Josepa jaradakꞌa.
GEN.44.7	Ãrapa pꞌanaujida:
GEN.44.7	—¿Sãapꞌeda pɨa tai ɨmɨatee kꞌinia bɨma? ajida. ¡Taipa mãgee ne–inaa oodakꞌaapɨ! 
GEN.44.8	¿Canaán eujãdeepa taipa ma naawedapema pꞌaratꞌa unudapꞌedaa costalde tee chejida–ekꞌã? ajida. ¿Sãgá pɨ chipari nẽe wa pꞌaratꞌa chɨa atadayama? ajida. 
GEN.44.9	Tai netꞌaade ma vaso unuruta pɨrã, chi ateeru piu baibeeipia bɨda ajida, mãikꞌaapa tai pɨ chipari esclavoorã pꞌaneedaipia bɨda ajida.
GEN.44.10	Mãpai ma mimiapataarã poro waibɨapa pꞌanauji:
GEN.44.10	—Mãga–eda aji. Jĩpꞌa ma vaso ateeru aupaita esclavo paitꞌee. Apemaarã wãdayada aji, pãchi eujãdee.
GEN.44.11	Chi ɨ̃pemaarã jõmaarãpa ãchi burrodeepa ãchi costal isapai ɨrabai atajida mãikꞌaapa ewajida. 
GEN.44.12	Ma mimiapataarã poro waibɨapa jɨrɨji naapemadeepa tꞌẽepema parumaa. Mãpai Benjamín costalde ma vaso unu ataji. 
GEN.44.13	Mãga unudakꞌãri, chi ɨ̃pemaarã ãchi pꞌaru jẽtꞌaajida tꞌãri pꞌuapa. Mãpai ãchi costal burro ɨ̃rɨ bɨdapꞌeda, ãpɨtee wãjida pꞌuurudee.
GEN.44.14	Judá chi ɨ̃pemaarã ome José temãi panadakꞌãri, iru atꞌãri mama baji. Iru kꞌĩrapite bedabaidakꞌãri tau bɨɨrɨ te jãde tꞌõbairumaa, 
GEN.44.15	Josepa mãgaji:
GEN.44.15	—¿Parãpa kꞌãata oojidama? aji. ¿Kꞌawada–e pꞌanɨkꞌã aji, mɨa kꞌawa bɨ ne–inaa awaraarãpa kꞌawada–e pꞌanɨ?
GEN.44.16	Judapa pꞌanauji:
GEN.44.16	—¿Kꞌãata jaradayama? aji. ¿Kꞌãata jaradaima pɨa tai pedee ijãamerã? Tachi Akꞌõrépata tai na kꞌachiade baaipiji. Nama pꞌanɨda aji, pɨ esclavoorã chi vaso chɨa atada ome.
GEN.44.17	Mamĩda Josepa mãgaji:
GEN.44.17	—Mãga–eda aji. Chi vaso iru bada aupai mɨ esclavo paitꞌee. Apemaarã pãchi akꞌõre temaa kꞌãiwee wã́tɨ. Apidaapa parãmaa ne–inaa kꞌachia ooda–eda aji.
GEN.44.18	Mãpai Judá Josemaa kꞌaitꞌaara wãpꞌeda, mãgaji:
GEN.44.18	—Eperãarã poro waibɨa, chupɨria kꞌawaapáde aji, mɨa jararu ũriitꞌee. Mɨ ome kꞌĩraunáaji. Mɨa kꞌawa bɨ na eujãde pɨ Faraonkꞌa bɨ. 
GEN.44.19	Tai naapɨara chedapꞌedaade pɨa iidiji tai akꞌõre pari mãikꞌaapa ɨ̃pema pari. 
GEN.44.20	Taipa jarajida akꞌõre chonaa bɨta iru pꞌanɨ warra aba, chi tꞌẽepema tꞌoda ome. Nepɨrɨjida tai akꞌõrepa ma warra audú kꞌinia iru bɨ iru aupai nawe apaide beeda perã, chi apema ma nawedé piuda perã. 
GEN.44.21	Mãpai pɨa jaraji ma tꞌẽepema aneedamerã, iru kꞌawa kꞌinia bada perã. 
GEN.44.22	Jarajida ma warra chi akꞌõre ikꞌaawaapa wãikꞌaraa bɨda ajida, ma kꞌaurepa chi akꞌõre piudarii perã. 
GEN.44.23	Mamĩda pɨa jaraji ma ɨ̃pema aneeda–e pɨrã, pɨa tai waa kꞌaripa–e payada aji.
GEN.44.24	’Mãgá pedeedapꞌeda, tai temaa wãdakꞌãri, ma jõma nepɨrɨjida tai akꞌõremaa. 
GEN.44.25	Maapꞌeda tai akꞌõrepa jaraji waya chedamerã nama trigo netode. 
GEN.44.26	Mamĩda pꞌanaujida: “Tai ɨ̃pema tꞌẽepema wẽe, ma eperã pꞌoyaa akꞌɨnada–eda” ajida. 
GEN.44.27	Mãpai mɨ akꞌõrepa mãgaji: “Parãpa kꞌawa pꞌanɨda aji, mɨ wẽrapa warra omeepai tꞌoji. 
GEN.44.28	Aba mɨ ikꞌaawaapa uchiajida aji. Maadamãiipa iru waa unu–e paji. Iru piujida aji, ne–animal kꞌachiapa kꞌotꞌaada perã. 
GEN.44.29	Chi apema ateeruta pɨrã mãikꞌaapa waya wãdade irumaa ne–inaa kꞌachia pꞌasaru pɨrã, mɨ piu baibeeitꞌeeda aji, tꞌãri pꞌuapa.”
GEN.44.30	’Mãgá mɨ akꞌõrepa tai tꞌẽepema audú kꞌinia iru bairã, iru aukꞌa wã–e pɨrã tai ome, 
GEN.44.31	tai kꞌaurepa mɨ akꞌõre tꞌãri pꞌuapa jai–idaayada aji. 
GEN.44.32	Mɨa jaraji mɨa mɨ ɨ̃pema tꞌẽepema akꞌɨ bapariitꞌee mãikꞌaapa waya temaa ateeitꞌee. Mãgaji: “Anee–e pɨrã, ma kꞌaurepa mɨ ichita kꞌachiade bayada aji, pɨ kꞌĩrapite.” 
GEN.44.33	Maperã mɨta beeyada aji, Benjamín pari mimiamaa. Chupɨria kꞌawáaji mãikꞌaapa iru pë́iji mɨ ɨ̃pemaarã ome. 
GEN.44.34	Mãga–e pɨrã, ¿sãgá mɨ akꞌõremaa wãyama aji, iru warra wẽe? Mɨa unu kꞌinia–e bɨda aji, mɨ akꞌõre mãgá audú chupɨria nɨ̃bamerã.
GEN.45.1	Josepa mãga ũrikꞌãri, waa pꞌoyaa choo–e paji. Ichia Egipto pidaarã akꞌɨpataarã taawaa uchiapiji ununaadamerã ichi kꞌawapikꞌãri chi ɨ̃pemaarãmaa.
GEN.45.2	Mãpai jẽedachi. Egipto pidaarãpa ichi biapi ũridapꞌedaa perã, jaranajida Faraonmaa.
GEN.45.3	Mãga nɨde Josepa chi ɨ̃pemaarãmaa mãgaji:
GEN.45.3	—Mɨ Joseda aji. ¿Mɨ akꞌõre atꞌãri chokꞌai bɨkꞌã? aji.
GEN.45.3	Mãga ũridakꞌãri, chi ɨ̃pemaarã pꞌeradachida José kꞌĩrapite pꞌanadapꞌedaa perã. Pꞌoyaa pedeeda–e paji pꞌera jõnɨpa.
GEN.45.4	Mamĩda Josepa mãgaji:
GEN.45.4	—Kꞌaitꞌa chedapáde aji. Mɨ parã ɨ̃pema José, parãpa netotꞌaadapꞌedaa Egiptodee chedapꞌedaarãmaa. 
GEN.45.5	Mamĩda ma kꞌaurepa pãchi pitapai kꞌĩraunaadapáde aji, mãikꞌaapa waaweenaadapáde aji. Parã naa Tachi Akꞌõrepa mɨ nama pëiji parã jarrapa piupiamaapa. 
GEN.45.6	Año omé paru jarrajara na eujãde paraa. Mamĩda atꞌãri año joisomaa jarra paraaitꞌee. Eperãarãpa ne–uuruta pɨjida, maarepida ewada–e paitꞌee. 
GEN.45.7	Tachi Akꞌõrepa ne–inaa pi–ia ooji tachi kꞌaripaitꞌee. Mɨ nama pëiji parã, pãchi warrarã ome chokꞌai uchiadamerã. 
GEN.45.8	Parãpa mɨ pëida–e paji. Tachi Akꞌõrépata mɨ nama pëiji Faraón ũraamerã mãikꞌaapa iru jua ekꞌari mimiamerã. Mãgá Egipto pidaarã jõmaweda mɨ jua ekꞌari pꞌaneejida. 
GEN.45.9	Wã́tɨ mɨ akꞌõremaa mãikꞌaapa jarátɨ: “Pɨ warra Josepa nãga jara pëiru: ‘Tachi Akꞌõrepa mɨ bɨji Egipto pidaarã poro waibɨa pamerã. Isapai chéji mɨ akꞌɨde. 
GEN.45.10	Gosén eujãde pɨ bapariitꞌee pɨchi ëreerã jõmaarã ome, pɨchi netꞌaa, ne–animalaarã paara. Mãgá mɨ kꞌaitꞌa bapariitꞌee. 
GEN.45.11	Mɨa teeitꞌee chikꞌo parã–itꞌee kꞌodamerã, na jarrajara año joisomaa atꞌãri taarãitꞌee perã. Mɨmaa cheda–e pɨrã, jarrapa piudayada’ ” aji. 
GEN.45.12	Mɨ ɨ̃pema Benjaminpa parã jõmaarã ome mɨa etꞌewa jarada ũriji. 
GEN.45.13	Mɨ akꞌõremaa nepɨrɨnátɨ mɨ Egipto pidaarã poro waibɨa mãikꞌaapa parãpa idi unudapꞌedaa. Mɨ akꞌõre isapai atanadapáde aji.
GEN.45.14	Mãpai José ichi ɨ̃pema Benjamín ome wëredachida mãikꞌaapa o–ĩapa jẽedachida. 
GEN.45.15	Maapꞌeda Josepa chi apema ɨ̃pemaarã kꞌĩra ɨ̃ji mãikꞌaapa wëre ataji jẽe nɨ̃bɨde. Ma tꞌẽepai chi ɨ̃pemaarã ichi ome pedee pꞌaneejida.
GEN.45.16	Faraón palaciode Egipto pidaarãpa nepɨrɨjida José ɨ̃pemaarã pꞌanɨ. Mãga ũrikꞌãri, Faraón o–ĩa beeji, ichi akꞌɨpataarã paara.
GEN.45.17	Faraonpa Josemaa mãgaji:
GEN.45.17	—Pɨ ɨ̃pemaarãmaa jarapáde aji, ãchi burro ɨ̃rɨ trigo bɨdapꞌeda, wãdamerã Canaán eujãdee 
GEN.45.18	ãchi ëreerã pɨ akꞌõre ome atade. Nama chedakꞌãri, mɨa teeitꞌee ne–inaa pipɨara Egiptode nɨ̃bɨ. Ichiaba chikꞌo pipɨara teeitꞌee kꞌodamerã. 
GEN.45.19	Mɨa tee pëiitꞌee carreta ãchi wẽraarã, warrarã, pɨ akꞌõre ome aɨde chedamerã. 
GEN.45.20	Jarapáde aji, ãchi netꞌaade kꞌĩsianaadamerã, mɨa Egiptodepema ne–inaa pipɨara bɨ ãchimaa teeitꞌee perã.
GEN.45.21	Mãpai José ɨ̃pemaarã Canaandee wãjida. Ateejida chikꞌo ode kꞌo wãdaitꞌee mãikꞌaapa carreta Faraonpa tee pëida. 
GEN.45.22	Ichiaba Josepa pꞌaru chiwidi teeji ãchi jõmaarãmaa jɨ̃damerã ãchi pꞌaru jaikꞌoodaidakꞌãri. Mamĩda Benjaminmaa pꞌaru joisomaa teeji pꞌaratꞌa tau trescientos ome. 
GEN.45.23	Chi akꞌõremaa Josepa pëiji burro diez Egiptodepema netꞌaa pipɨara ome. Ma awara burro diez pëiji trigo ome, chikꞌo awaraa ome, pan ome kꞌodamerã ode chewãdade.
GEN.45.24	Josepa despediikꞌãri, chi ɨ̃pemaarãmaa ũraaji:
GEN.45.24	—Ode wãdade pãchi pitapai nepɨra jɨrɨnaadapáde aji.
GEN.45.25	Mãpai wãjida. Canaande ãchi akꞌõre Jacobmãi panadakꞌãri, irumaa mãgajida:
GEN.45.26	—¡José chokꞌai bɨpɨ! ¡Iruta Egipto pidaarã poro waibɨada! ajida.
GEN.45.26	Mãga ũrikꞌãri, Jacobpa kꞌawa–e paji kꞌãata kꞌĩsiai; ijãai wa ijãa–e pai. 
GEN.45.27	Mamĩda jõma ãchi pꞌasada nepɨrɨdakꞌãri mãikꞌaapa akꞌɨpidakꞌãri ma carreta Faraonpa pëida ãchi ome, Jacob o–ĩadachi. 
GEN.45.28	Mãpai mãgaji:
GEN.45.28	—O–ĩa bɨda aji, mɨ warra José chokꞌai bairã. Mɨ jai–idaai naaweda, iru akꞌɨde wãitꞌeeda aji.
GEN.46.1	Mãgá Israel, chi ëreerã, chi netꞌaa, ne–animalaarã ome chejida Egiptodee. Canaán eujãdeepa uchia wãdade Bersebadee, ichia ne–animal peepꞌeda, paaji chi akꞌõre Isaac Akꞌõre Waibɨa–itꞌee. 
GEN.46.2	Mama pꞌãrikꞌua kꞌãimokꞌaraade Tachi Akꞌõrepa Israel naaweda tꞌɨ̃jarapatapꞌedaakꞌa tꞌɨ̃ jaraji:
GEN.46.2	—Jacob, Jacob, aji.
GEN.46.2	Pꞌanauji:
GEN.46.2	—Nama bɨda aji.
GEN.46.3	Mãpai Tachi Akꞌõrepa mãgaji:
GEN.46.3	—Mɨ Jõmaarã Akꞌõre Waibɨa; pɨ akꞌõrepa ijãada Akꞌõre Waibɨa. Waaweenaapáde aji, Egiptodee wãitꞌee, 
GEN.46.4	mɨ pɨ ome nipaitꞌee perã. Egiptode pɨdeepa warrarã chokꞌara ĩwapiitꞌee, mãikꞌaapa taarã pakꞌãri, waya Canaandee chepiitꞌee. Pɨ jai–idaakꞌãri, pɨ warra José pɨ ikꞌaawa baitꞌeeda aji.
GEN.46.5	Mãpai Jacob Bersebadeepa uchiaji. Chi warrarãpa iru mãikꞌaapa ãchi wẽraarã warrarã ome wãpijida Faraonpa carreta pëidade. 
GEN.46.6	Jõmaweda wãjida Egiptodee ãchi ne–animalaarã ome mãikꞌaapa Canaán eujãde pꞌanadakꞌãri netꞌaa atadapꞌedaa paara. 
GEN.46.7	Jõmaweda ãchi warrarã, ãichakꞌeerã paara ateejida.
GEN.46.8	Nãga tꞌɨ̃jarapachida Jacobdeepa uchiadapꞌedaarã, chi iru ome Egipto eujãdee wãdapꞌedaarã:
GEN.46.9	Jacob warra naapema Rubén ichi warrarã Janoc, Falú, Jezrón mãikꞌaapa Carmí ome;
GEN.46.10	Jacob warra Simeón ichi warrarã Jemuel, Jamín, Oad, Jaquín, Zojar mãikꞌaapa Saúl, chi warra ooda Canaán eujãdepema wẽra ome;
GEN.46.11	Jacob warra Leví ichi warrarã Guersón, Coat mãikꞌaapa Merari ome;
GEN.46.12	Jacob warra Judá ichi warrarã Selá, Fares mãikꞌaapa Zera ome. (Chi warrarã Er mãikꞌaapa Onán Canaán eujãde piujida.) Aukꞌa wãjida Fares warrarã, Jezrón mãikꞌaapa Jamul.
GEN.46.13	Ichiaba wãjida Jacob warra Isacar ichi warrarã Tola, Fuvá, Job mãikꞌaapa Simrón ome;
GEN.46.14	Jacob warra Zabulón ichi warrarã Séred, Elón mãikꞌaapa Yalel ome.
GEN.46.15	Mãɨrã paji Jacobpa ooda Lea ome Padán Aram eujãde pꞌanadakꞌãri. Leapa ichiaba kꞌau aba tꞌoji. Tꞌɨ̃jarapachida Dina. Leadeepa uchiadapꞌedaarã treinta y tres paji; ɨmɨkꞌĩraarã wẽraarã ome.
GEN.46.16	Ichiaba wãjida Jacob warra Gad ichi warrarã Zefón, Jaguí, Esbón, Suni, Erí, Arodí mãikꞌaapa Arelí ome;
GEN.46.17	Jacob warra Aser ichi warrarã Imná, Isvá, Isví, Beriá mãikꞌaapa ichi kꞌau Sera ome. Beriá warrarã Héber, Malquiel ome aukꞌa wãjida.
GEN.46.18	Mãɨrã paji Jacobpa ooda Lea esclava Zilpá ome; ma esclava Labanpa teeda chi kꞌau Leamaa. Mãgɨ́ Zilpadeepa uchiadapꞌedaarã dieciséis paji.
GEN.46.19	Ichiaba wãji Benjamín, Jacobpa ooda chi wẽra Raquel ome.
GEN.46.20	Egiptode bɨde Josepa warrarã omé ooji Asenat ome. Tꞌɨ̃jarapachida Manasés mãikꞌaapa Efraín. Asenat On pꞌuurudepema pꞌaare Potifera kꞌau paji.
GEN.46.21	Jacob ome wãjida chi warra Benjamín ichi warrarã Bela, Béquer, Asbel, Guerá, Naamán, Ehí, Ros, Mupín, Jupín mãikꞌaapa Ard ome.
GEN.46.22	Mãɨrã paji Jacobpa ooda Raquel ome. Raqueldeepa uchiadapꞌedaarã catorce paji.
GEN.46.23	Ichiaba wãjida Jacob warra Dan ichi warra Jusín ome;
GEN.46.24	Jacob warra Neftalí ichi warrarã Yazel, Guní, Jéser mãikꞌaapa Silén ome.
GEN.46.25	Mãɨrã paji Jacobpa ooda Raquel esclava Bilhá ome; ma esclava Labanpa teeda chi kꞌau Raquelmaa. Mãgɨ́ Bilhadeepa uchiadapꞌedaarã siete paji.
GEN.46.26	Jacobdeepa uchiadapꞌedaarã sesenta y seis paji iru ome wãdakꞌãri Egiptodee, chi ãiguurã juasiada–ee. 
GEN.46.27	Egiptode Josepa warra omé ooji. Mãgá Jacob ëreerã setenta
GEN.46.28	Panai naaweda, Jacobpa Judá pëiji Josemaa ãchi cheruta jaramerã.
GEN.46.29	Josepa chi akꞌõre Gosén eujãde pacheda ũrikꞌãri, ichi carreta caballopa jidiupata atapiji mãikꞌaapa wãji chi akꞌõre kꞌĩrachuude. Unudakꞌãri, José chi akꞌõre ikꞌiade jẽe nɨ̃beeji.
GEN.46.30	Mãpai Israelpa Josemaa mãgaji:
GEN.46.30	—Ɨ̃rara sí, mɨ kꞌãiwee jai–idaaitꞌeeda aji, pɨ nãgá chokꞌai unuda perã.
GEN.46.31	Mãpai Josepa chi ëreerãmaa mãgaji:
GEN.46.31	—Mɨa parã pachedapꞌedaa Faraonmaa jaranaitꞌeeda aji. Jaraitꞌee mɨ ɨ̃pemaarã ãchideerã ome, mɨ akꞌõre ome pꞌana chejida ãchi Canaán eujãde pꞌanapatapꞌedaamãiipa. 
GEN.46.32	Nepɨrɨitꞌee parãpa pãchi netꞌaa aneedapꞌedaa pꞌakꞌaarã ovejaarã ome, ne–animalaarã akꞌɨpataarã perã. 
GEN.46.33	Irua parã tꞌɨ̃ pëikꞌãri jaradamerã parãpa mimia oopata, 
GEN.46.34	jarátɨ oveja akꞌɨpata parã chonaarãpa oopatapꞌedaakꞌa. Mãga jararuta pɨrã, irua ichiakꞌau bëiitꞌee nama Gosén eujãde pꞌanapataadamerã. Mãga ooitꞌee Egipto pidaarã leyde jara bairã ãchi oveja akꞌɨpataarã ome araa pꞌanapataadaikꞌaraa bɨ.
GEN.47.1	Maapꞌeda José wãji Faraonmaa nepɨrɨde chi akꞌõre Canaán eujãdeepa pacheda chi ɨ̃pemaarã ome. Jaraji Gosén eujãde pꞌanɨ ãchi ovejaarã, pꞌakꞌaarã, netꞌaa ome. 
GEN.47.2	Josepa ɨ̃pemaarã joisomaa aneeji Faraonmaa irua ãchi kꞌawamerã.
GEN.47.3	Iru kꞌĩrapite pachedakꞌãri, Faraonpa iidiji:
GEN.47.3	—¿Parãpa kꞌãare mimiata oopatama? aji.
GEN.47.3	Pꞌanaujida:
GEN.47.3	—Tachi Rey Waibɨa, tai pɨ mimiapataarãpa oveja akꞌɨpatada ajida, tai chonaarãpa oopatapꞌedaakꞌa. 
GEN.47.4	Tai chejida na eujãdee pꞌanapataade, jarrajara Canaán eujãde paraa perã. Pꞌũajara wẽedaru tai ovejaarã–itꞌee. Tachi Rey Waibɨa, tai chupɨria kꞌawaapáde ajida, mãikꞌaapa Gosén eujãde pꞌanapipáde ajida.
GEN.47.5	Mãpai Faraonpa Josemaa mãgaji:
GEN.47.5	—Pɨ akꞌõre pɨ ɨ̃pemaarã ome chejidada aji, pɨ ome pꞌanapataade. 
GEN.47.6	Nama Egiptode pꞌanadaipia bɨ, Gosén eujãde. Jã eujã piara bɨ ãchi–itꞌee. Ãchidepema ɨmɨkꞌĩraarã paraa pɨrã pꞌakꞌa akꞌɨ kꞌawaa beerã, mɨ pꞌakꞌaarã bɨpáde aji, mãɨrã jua ekꞌari akꞌɨdamerã.
GEN.47.7	Josepa chi akꞌõre ichiaba ateeji Faraonpa kꞌawamerã. Jacob Faraón kꞌĩrapite pakꞌãri, pia saludaaji.
GEN.47.8	Mãpai Faraonpa Jacobmaa iidiji:
GEN.47.8	—¿Pɨ año jõmasaa iru bɨma? aji.
GEN.47.9	Jacobpa pꞌanauji:
GEN.47.9	—Ciento treinta años iru bɨda aji, na pꞌekꞌau eujãde ni. Mɨchi chonaarã mɨ kꞌãyaara año chokꞌaraara iru pꞌanajida mĩda, mɨ taarã–e pɨkꞌa mia bapari na pꞌekꞌau eujãde.
GEN.47.10	Jacobpa Faraón despediipꞌeda, iru palaciodeepa uchiaji.
GEN.47.11	Faraonpa jaradakꞌa Josepa teeji Egiptodepema eujã pipɨara bɨ aɨde pꞌanapataadamerã. Mãgá chi akꞌõrepa chi ɨ̃pemaarã ome eujã atajida Ramsés apata eujãde. 
GEN.47.12	Ma awara Josepa chikꞌo teepachi chi ëreerãmaa, te chaachaa falta beedamãi.
GEN.47.13	Ma jarrajara kꞌaurepa Egipto eujãde, Canaán eujãde paara trigo wẽ–e paji. Maperã ma eujãdepemaarã jarra oopachida mãikꞌaapa jarrapa piu wãpachida. 
GEN.47.14	Maapai Josemaa pꞌaratꞌa pꞌaadapꞌedaa Egipto pidaarãpa mãikꞌaapa Canaán pidaarãpa trigo neto chedakꞌãri, ma pꞌaratꞌa ɨa bɨji Faraón palaciode.
GEN.47.15	Egipto pidaarã cananeorã ome pꞌaratꞌa jõdaikꞌãri, Egipto pidaarãpa Josemaa chupɨria iidi chejida:
GEN.47.15	—Taimaa nekꞌopipáde ajida. Chupɨria kꞌawáaji mãikꞌaapa chikꞌo téeji, tai pꞌaratꞌa wẽe chitoonɨ mĩda. Maa–e pɨrã tai jarrapa piudaitꞌeeda ajida.
GEN.47.16	Josepa pꞌanauji:
GEN.47.16	—Parã pꞌaratꞌa wẽe pꞌanɨ pɨrã, pãchi ne–animalaarã aneedapáde aji, trigo pari tꞌerabaidaitꞌee.
GEN.47.17	Mãga oojida. Egipto pidaarãpa ãchi caballoorã, ovejaarã, pꞌakꞌaarã, burroorã Josemaa aneejida. Mãpai Josepa ãchimaa trigo teeji. Mãga ooji año aba wãyaarude.
GEN.47.18	Mamĩda ma año wãyaapꞌeda, waya Josemaa chupɨria iidide chejida:
GEN.47.18	—Pɨa kꞌawa bɨda ajida, tai pꞌaratꞌa wẽe pꞌanɨ mãikꞌaapa ne–animalaarã paara wẽe pꞌanɨ, jõmaweda tꞌerabaidapꞌedaa perã trigo pari. Waa wẽe pꞌanɨda ajida, tꞌerabaidaitꞌee trigo pari. Aba tai eujã mãikꞌaapa tai kꞌapꞌɨa iru pꞌanɨ. 
GEN.47.19	Maperã neto atapáde ajida, tai eujã mãikꞌaapa tai kꞌapꞌɨa. Tai Faraón esclavoorã pꞌaneedaitꞌee. Iru–itꞌee tai eujãde mimiadaitꞌee. Aba iidi pꞌanɨ pɨa netꞌa tau teemerã. Mãgá tai eujãde uudayada ajida, atuanaamerã. ¿Sãgá pɨa tai chupɨria kꞌawa–e payama? ajida.
GEN.47.20	Mãpai Josepa Egipto pidaarã eujã Faraon–itꞌee neto ataji. Neto kꞌiniada–e pꞌanajida mĩda, neto pëijida jarrapa piuda–e paitꞌee. Mãgá ãchi eujã Faraón jua ekꞌari beeji. 
GEN.47.21	Mãgá Egipto eujã jõmaade Egipto pidaarã Faraón esclavoorã padachida. 
GEN.47.22	Aba Josepa neto ata–e paji Egiptodepema pꞌaareerã eujã, Faraonpa ãramaa ichita trigo teeda perã ãra mimia pari. Mãgá trigo iru pꞌanadapꞌedaa perã kꞌodaitꞌee, ãchi eujã netoda–e paji.
GEN.47.23	Maapꞌeda Josepa Egipto pidaarãmaa mãgaji:
GEN.47.23	—Ɨ̃rá parã, pãchi eujã ome Faraondé, mɨa parã neto atada perã iru–itꞌee. Nama bɨda aji, netꞌa tau iru eujãde uudamerã. 
GEN.47.24	Ma ne–uudapꞌedaa ewadakꞌãri, kꞌoraa joisomaa chaadepema aba awara bɨdapáde aji, Faraonmaa teedaitꞌee. Apema kꞌĩmari parã–itꞌee: ũkꞌuru waya uudamerã; ũkꞌuru kꞌodamerã parãpa, pãchi warrarãpa, awaraarã parã ome pꞌanapataarãpa paara.
GEN.47.25	Ãrapa pꞌanaujida:
GEN.47.25	—Pɨ tai ome tꞌãri pia bɨda ajida. Pɨ kꞌaurepa tai jarrapa piuda–e paji. ¡Tai Faraón esclavoorãpɨ!
GEN.47.26	Mãgá Josepa Egipto pidaarã kꞌaripaji mãikꞌaapa ley ooji ãchi netꞌa tau ewadapꞌedaa kꞌoraa joisomaadepema aba Faraonmaa teedamerã. Ma leyde jara bɨkꞌa atꞌãri oopata Egipto eujãde. Mamĩda Egiptodepema pꞌaareerãpa mãga oodakꞌaa, ãchi eujã Faraonmaa netoda–e padapꞌedaa perã.
GEN.47.27	Egipto eujãdepema Gosén eujãde Jacob ëreerãpa eujã atadapꞌeda, mama pꞌaneejida mãikꞌaapa chokꞌara ĩwajida. 
GEN.47.28	Jacob diecisiete años bapachi Egipto eujãde. Ciento cuarenta y siete años baji na pꞌekꞌau eujãde.
GEN.47.29	Jacob, ichiaba tꞌɨ̃jarapatapꞌedaa Israel chonaa pakꞌãri, jara pëiji Josemaa chemerã. Mãgaji:
GEN.47.29	—Pɨa mɨ pia akꞌɨru pɨrã, pɨ jua mɨ makꞌarade bɨpáde aji, mãikꞌaapa jarapáde aji, mɨa jarapi bɨkꞌa. Mɨ ɨanaapáde aji, nama Egiptode. 
GEN.47.30	Mɨ jai–idaakꞌãri, mɨ Egipto eujãdeepa ateepáde aji. Mɨ ɨanapáde aji, mɨ akꞌõre, mɨ akꞌõchona ɨadapꞌedaamãi.
GEN.47.30	Josepa pꞌanauji:
GEN.47.30	—Mãga ooitꞌeeda aji.
GEN.47.31	Mãpai Jacobpa mãgaji:
GEN.47.31	—Tachi Akꞌõre kꞌĩrapite mãga juraapáde aji.
GEN.47.31	Josepa mãga ooji. Mãpai Israel ichi camade kꞌãiwee jẽra beeji.
GEN.48.1	Ma tꞌẽepai Josemaa jara pëijida: “Pɨ akꞌõre kꞌayaa bɨ.” Mapa José wãji chi akꞌõre akꞌɨde ichi warrarã Manasés, Efraín ome. 
GEN.48.2	José cheda jaradakꞌãri, Jacob kꞌapꞌɨa tꞌũmaa baji mĩda, su–akꞌɨ beeji ichi camade. 
GEN.48.3	Mãpai Josemaa mãgaji:
GEN.48.3	—Mɨ Canaán eujãde bakꞌãri, Tachi Akꞌõre Waibɨapa ichi mɨmaa unupijida aji, Luz pꞌuurude. 
GEN.48.4	Na pedee pia mɨmaa jaraji: “Ũripáde aji. Mɨa pɨdeepa warrarã chokꞌara uchiapiitꞌee. Pɨdeepa uchiadaitꞌeerãpa pꞌuuru chokꞌara oodaitꞌee. Na Canaán eujã teeitꞌee ãchimaa, ichita aɨde pꞌanapataadamerã.” 
GEN.48.5	Mɨa jara kꞌinia bɨ pɨchi warrarã Efraín, Manasés ome, mɨ chei naaweda tꞌodapꞌedaa nama Egipto eujãde ichiaba mëré. Mɨchi warrarãkꞌa pꞌanadaitꞌee; Rubenkꞌa mãikꞌaapa Simeonkꞌa. 
GEN.48.6	Awaraa warrarã tꞌoruta pɨrã, përé paitꞌee. Ɨ̃pemaarã perã, ichiaba jɨ̃adaitꞌee Efrainpa jɨ̃aitꞌeekꞌa mãikꞌaapa Manasés jɨ̃aitꞌeekꞌa. 
GEN.48.7	Mɨ Padán Aram eujãdeepa chekꞌãri Canaán eujãdee, Efrata pꞌuuru kꞌaitꞌa pɨ nawe Raquel jai–idaaji. Mama ɨajida Efrata o kꞌaitꞌa; ma pꞌuuru ɨ̃rá tꞌɨ̃jarapata Belén.
GEN.48.8	Mãga nepɨrɨmaa bɨde Jacobpa José warrarã unuji mãikꞌaapa iidiji:
GEN.48.8	—¿Kꞌáirãma aji, nãgɨɨrã?
GEN.48.9	Josepa pꞌanauji:
GEN.48.9	—Mɨ warrarãda aji, Tachi Akꞌõrepa nama Egiptode teeda.
GEN.48.9	Mãpai Jacobpa mãgaji:
GEN.48.9	—Kꞌaitꞌaara chedapáde aji. Parãmaa mɨa pedee pia jara kꞌinia bɨ Tachi Akꞌõrepa jarapi bɨkꞌa.
GEN.48.10	Israel chonaa chaji. Maperã pia unukꞌaa paji. Mapa Josepa chi warrarã kꞌaitꞌaara wãpipꞌeda, Jacobpa ãchi kꞌĩra ɨ̃tꞌaaji mãikꞌaapa wëre ataji. 
GEN.48.11	Mãpai Josemaa mãgaji:
GEN.48.11	—Kꞌĩsiaji pɨ waa unu–e paitꞌee. Mamĩda Tachi Akꞌõrepa pɨ warrarã paara mɨmaa unupiji.
GEN.48.12	Josepa chi warrarã Jacob makꞌaradeepa atapꞌeda, bedabaidachi tau bɨɨrɨ te jãde tꞌõbairumaa. 
GEN.48.13	Mãpai chi warrarã bɨji chi akꞌõre kꞌĩrapite. Chi naapema Manasés bɨji Israel juaraare; jõdee Efraín bɨji juabi eere. 
GEN.48.14	Mamĩda Israelpa bɨji ichi jua juaraare José warra tꞌẽepema Efraín ɨ̃rɨ; jõdee ichi juabi eere bɨji José warra naapema Manasés ɨ̃rɨ. 
GEN.48.15	Mãpai na pedee pia jaraji Tachi Akꞌõrepa jarapidakꞌa:
GEN.48.15	—Mɨ akꞌõchona Abraham, mɨ akꞌõre Isaac ijãadapꞌedaa Akꞌõre Waibɨapa mɨ tꞌoruweda pia akꞌɨ bapari. 
GEN.48.16	Mɨ ne–inaa kꞌachiadeepa uchiapipari. Mɨa kꞌinia bɨ mãgɨ́ Akꞌõre Waibɨapa na warrarã aukꞌa pia akꞌɨ bapariimerã. Ãra kꞌaurepa na eujãde mɨ tꞌɨ̃, mɨ akꞌõchona Abraham tꞌɨ̃ mãikꞌaapa mɨ akꞌõre Isaac tꞌɨ̃ kꞌirãpadaitꞌee. Kꞌinia bɨ ãradeepa warrarã chokꞌara uchiadamerã mãikꞌaapa pꞌuuru chokꞌara uchiadamerã.
GEN.48.17	Josepa kꞌinia–e paji chi akꞌõrepa ichi jua juaraare bɨmerã ma warra tꞌẽepema poro ɨ̃rɨ. Mapa chi akꞌõre jua juaraare ataitꞌee paji mãikꞌaapa bɨitꞌee paji chi naapema poro ɨ̃rɨ 
GEN.48.18	nãga jara bɨ misa:
GEN.48.18	—Akꞌõre, mãga–eda aji. Nãgɨ́ chi naapema. Pɨ jua juaraare bɨpáde aji, nãgɨ́ poro ɨ̃rɨ.
GEN.48.19	Mamĩda Jacobpa kꞌinia–e paji. Pꞌanauji:
GEN.48.19	—Warra, mɨa kꞌawa bɨda aji. Jãgɨdeepa pꞌuuru chokꞌara ichiaba uchiadaitꞌee. Mamĩda chi tꞌẽepema waibɨara paitꞌee iru kꞌãyaara, ichideepa pꞌuuru chokꞌaraara uchiadaitꞌee perã.
GEN.48.20	Ma ewateweda Jacobpa na pedee pia jaraji José warrarãmaa:
GEN.48.20	—Israeldeepa uchiadaitꞌeerãpa pedee pia jaradakꞌãri, parã tꞌɨ̃ jaradaitꞌee nãgá: “Tachi Akꞌõrepa pɨmaa ooipia bɨda adaitꞌee, irua Efrainmaa mãikꞌaapa Manasemaa oodakꞌa.”
GEN.48.20	Israelpa mãga jarakꞌãri, Efraín tꞌɨ̃ naapɨara jaraji Manasés tꞌɨ̃ kꞌãyaara.
GEN.48.21	Maapꞌeda Israelpa Josemaa mãgaji:
GEN.48.21	—Mɨ jai–idaaitꞌeeda aji. Mamĩda Tachi Akꞌõre baitꞌee parã ome mãikꞌaapa parã wãpiitꞌee tachi chonaarã eujãdee. 
GEN.48.22	Pɨmaa netꞌaa audupɨara atabëiitꞌee pɨ ɨ̃pemaarãmaa kꞌãyaara. Teeitꞌee eujã pia, ee jẽra bɨ bide bɨ Siquén kꞌaitꞌa; ma eujã mɨa amorreorã juakꞌaawa jãri atada, espadapa mãikꞌaapa ematrɨmapa chõo pꞌanɨde.
GEN.49.1	Ma tꞌẽepai Jacobpa chi warrarã jõmaweda tꞌɨ̃ pëiji Tachi Akꞌõrepa jarapi bɨkꞌa ãramaa jaraitꞌee. Mãgaji:
GEN.49.1	—Kꞌaitꞌa chedapáde aji, mɨa jaraitꞌee perã ne–inaa tꞌẽepai pꞌasaitꞌee. 
GEN.49.2	Mɨ warrarã, kꞌaitꞌa chedapáde aji. Ũridapáde aji, parã akꞌõre Israel pedee bɨ misa.
GEN.49.3	’Pɨ Rubén, mɨ warra naapemada aji. Tꞌoji mɨ kꞌapꞌɨa pia, juataura bakꞌãri. Pɨ awaraarã kꞌãyaara waibɨara pakꞌaji. 
GEN.49.4	Mamĩda ɨ̃rá chi naapemakꞌa bee–eda aji. Kꞌida chaaree pꞌoyaa tꞌɨdɨkꞌadakꞌaakꞌa, mãga pɨkꞌa pɨa kꞌachia pꞌoyaa tꞌɨdɨkꞌa–e paji mɨ wẽra kꞌãipari ome kꞌãikꞌãri.
GEN.49.5	’Ichiaba pia nipada–eda aji, Simeón mãikꞌaapa Leví, kꞌĩsia iru pꞌanadapꞌedaa perã awaraarãmaa ne–inaa kꞌachia oodaitꞌee. 
GEN.49.6	Parã chipꞌepatamãi mɨ baamaa bɨ kꞌĩrau pꞌanadakꞌãri, pãchi kꞌinia eperãarã peedapꞌedaa perã mãikꞌaapa pꞌakꞌa bɨɨrɨ pariatua kꞌõrakꞌoodapꞌedaa perã. 
GEN.49.7	¡Mãgá kꞌĩraudaipata perã, Tachi Akꞌõrepa parã kꞌachia ooipia bɨ! Parãpa mãgá kꞌĩrau pꞌoyaada–e pꞌanadapꞌedaa perã, parãdeepa uchiadaitꞌeerã awara–awaraa pꞌanadaitꞌee, pꞌuuru chokꞌara–ee.
GEN.49.8	’Judá, pɨdeepa uchiadaitꞌeerã pɨ ɨ̃pemaarãdeepa uchiadaitꞌeerã kꞌãyaara waibɨara padaitꞌeeda aji. Ãchi kꞌĩra unuamaa iru pꞌanapataarã pꞌoyaadaitꞌee. Pɨ ɨ̃pemaarãdeepa uchiadaitꞌeerã ãra kꞌĩrapite bedabaidaitꞌee. 
GEN.49.9	Mɨ warra Judá, pɨdeepa uchiadaitꞌeerã juataura pꞌanadaitꞌee awaraarã kꞌãyaara. León kꞌũtrãaweda baparikꞌa pꞌanadaitꞌee, awaraa ne–animal jita atakꞌãri kꞌoitꞌee. Ẽpꞌepꞌeda, eujãde batꞌatꞌaapari león chonaapa batꞌaparikꞌa. Mãpai kꞌopꞌeda, ãpɨtee wãpari ichi temaa. ¿Kꞌairãpa pɨdeepa uchiadaitꞌeerã ome pꞌoyaadaima? 
GEN.49.10	Pɨdeepa reyrã cetro juade iru pꞌanapataarã uchiadaitꞌeeda aji. Eperãarã ãra jua ekꞌari pꞌanapataadaitꞌee, jõmaarã reyrã kꞌãyaara waibɨara bɨ cheru misa. Eperãarãpa iru pedeeta ũridaitꞌee mãikꞌaapa iru jua ekꞌari ichita pꞌanapataadaitꞌee. 
GEN.49.11	Pɨdeepa uchiadaitꞌeerãpa ãchi burro jɨ̃daitꞌee uva kꞌarrade, uva uuda waibɨa iru pꞌanadaitꞌee perã. Madeepa vino waibɨa oodaitꞌee. Aɨde pꞌaru tꞌõkꞌajida, waibɨa iru pꞌanadaitꞌee perã. 
GEN.49.12	Pɨdeepa uchiadaitꞌeerã tau jã vino kꞌãyaara tau pꞌãimaara pꞌanadaitꞌee mãikꞌaapa ãchi kꞌida pꞌakꞌa juba kꞌãyaara tꞌorroora pꞌanadaitꞌee.’
GEN.49.13	’Zabulondeepa uchiadaitꞌeerã pꞌusa ide pꞌanapataadaitꞌeeda aji. Barco choma bee wiibaidaitꞌee ãramãi. Ãra eujã Sidón pꞌuurumaa paitꞌee.
GEN.49.14	’Isacardeepa uchiadaitꞌeerã chaaree pꞌanadaitꞌeeda aji, burro chaaree baparikꞌa. Ma burro mãgá chaaree bɨ mĩda, pꞌoyaa pꞌirabaikꞌaa ichi ekꞌarrade ne–inaa chɨkꞌɨa bɨdakꞌãri. 
GEN.49.15	Eujã pia unudakꞌãri, aɨde ɨ̃i kꞌinia pꞌanadaitꞌee. Mamĩda esclavoorã pꞌanadaitꞌee, burropa ichi ekꞌarra eburukꞌukꞌuaparikꞌa aɨde ne–inaa chɨkꞌɨa bɨdamerã.
GEN.49.16	’Dandeepa uchiadaitꞌeerã pꞌanadaitꞌee ichi jua ekꞌari apema Israeldeepa uchiadaitꞌeerã pꞌanapataadaitꞌeekꞌa ãchi chonaarã jua ekꞌari. 
GEN.49.17	Ãra pꞌanadaitꞌee taama o bide bɨkꞌa. Caballo wãyaa wãde chi bɨɨrɨde kꞌaatꞌaakꞌãri, eperã aɨ ɨ̃rɨ wã tudú padaipari.
GEN.49.18	Mãpai Jacobpa mãgaji:
GEN.49.18	—Aai Akꞌõre Waibɨa, ¡mɨ kꞌaripáji!
GEN.49.19	Maapꞌeda chi warrarãmaa waya pedeemaa beeji:
GEN.49.19	—Gaddeepa uchiadaitꞌeerãpa soldaorã pꞌoyaadaitꞌeeda aji, ãchi eujã jãri chedakꞌãri.
GEN.49.20	’Aserdeepa uchiadaitꞌeerãpa chikꞌo pia iru pꞌanadaitꞌeeda aji, reyrãpa iru pꞌanapatakꞌa.
GEN.49.21	’Neftalideepa uchiadaitꞌeerã pꞌanadaitꞌee bigi chi wã kꞌiniamaa wãparikꞌa. Mãgee bigi warrarã pi–ia beepari.
GEN.49.22	’Josedeepa uchiadaitꞌeerã pꞌanadaitꞌee ne–inaa kꞌarra to ide uudakꞌa. Nejõ chokꞌara chaupari mãikꞌaapa chi jua chokꞌara uchiapata muralla tꞌapꞌarumaa. 
GEN.49.23	Ãra kꞌĩra unuamaa iru pꞌanapataarã ematrɨma panau chedaitꞌee ãra ome chõode. 
GEN.49.24	Mamĩda awaraarãmaa pꞌoyaapida–e paitꞌee. Choodaitꞌee, Jacobpa ijãada Akꞌõre Waibɨapa kꞌaripaitꞌee perã; mãgɨ́ ichiaba tꞌɨ̃jarapata Israelitaarã Akꞌɨpari. ¡Irumaa gracias jarátɨ! 
GEN.49.25	¡Gracias jaráji pɨchi akꞌõre Akꞌõre Waibɨamaa, irua pɨdeepa uchiadaitꞌeerã kꞌaripaitꞌee perã! Iruata ãra ɨtꞌariipa pia akꞌɨ bapariitꞌee. Iruata ãramaa pania eujã ekꞌariipa teeitꞌee. Iruata ãramaa warrarã pia tꞌopiitꞌee; ãra ne–animalaarã paara. 
GEN.49.26	Mɨ chonaarãpa mɨmaa pedee pia jaradapꞌedaa piara bɨ ee ichita ɨtꞌɨa jẽra bee kꞌãyaara. Ma pedee pia aukꞌa pɨmaa jara bɨ, mɨa pɨ jɨrɨtꞌerada perã.
GEN.49.27	’Benjamindeepa uchiadaitꞌeerã lobokꞌa chõoyaa pꞌanadaitꞌeeda aji. Ãstaawa, kꞌewaraa paara lobopa peepari mãikꞌaapa ichia peeda kꞌopari.
GEN.49.28	Mãga paji Israelpa chi warrarã docemaa jarada. Ma chaachaa pedee jaraji Tachi Akꞌõrepa jarapidakꞌa.
GEN.49.29+GEN.49.30	Tꞌẽepai Jacobpa chi warrarãmaa mãgaji:
GEN.49.29+GEN.49.30	—Mɨ jai–idaaitꞌeeda aji. Mɨ ɨadapáde aji, Canaande mɨ chonaarã ɨadapꞌedaamãi Macpela mãu te uriade. Ma eujã Mamré kꞌaitꞌa Abrahampa netoji hitita pida Efrón juakꞌaawa, aɨde iru ëreerã ɨadamerã. 
GEN.49.31	Mama ɨajida Abraham mãikꞌaapa chi wẽra Sara; Isaac mãikꞌaapa chi wẽra Rebeca mãikꞌaapa mama mɨa Lea ɨaji. 
GEN.49.32	Ma eujã ma mãu te uria paara tachi ëreerãdeda aji, netoda hititaarã juakꞌaawa.
GEN.49.33	Mãga jarada tꞌẽepai, Jacob jẽra beeji mãikꞌaapa jai–idaaji.
GEN.50.1	José baji chi akꞌõre jai–idaakꞌãri. Chi akꞌõre kꞌapꞌɨa piuda wëre atapꞌeda, kꞌĩra ɨ̃tꞌaaji mãikꞌaapa jẽedachi. 
GEN.50.2	Tꞌẽepai jaraji ichi jua ekꞌari pꞌanadapꞌedaa Egiptodepema medicoorãmaa chi akꞌõre Israel kꞌapꞌɨa piuda ome oodamerã Egipto pidaarãpa ɨadai naaweda oopatapꞌedaakꞌa. 
GEN.50.3	Ãrapa oopatapꞌedaakꞌa kꞌãima cuarenta taarãjida mãga oomaa pꞌanɨ. Kꞌãima setenta wãyaarude Egipto pidaarã chi–ɨajida Israel–itꞌee.
GEN.50.4	Maapꞌeda Josepa mãgaji Faraón palaciodepemaarãmaa:
GEN.50.4	—Parãpa mɨ pia akꞌɨ pꞌanɨ pɨrã, mɨ pari Faraonmaa nãga jaranadapáde aji: 
GEN.50.5	“Mɨ akꞌõre jai–idaai naaweda, mɨmaa chupɨria iidiji mɨa ichi ɨamerã Canaán eujãde chi chonaarã ɨadapꞌedaamãi. Tachi Akꞌõre Waibɨa kꞌĩrapite mɨa mãga ooitꞌeeda aji. Mapa enenee nɨ̃bɨ pɨa mɨ wãpimerã mɨ akꞌõre ɨade. Mãga oopꞌeda, waya cheitꞌeeda” aji.
GEN.50.6	Mãga nepɨrɨnadakꞌãri, Faraonpa mãgaji:
GEN.50.6	—Wãpáde aji, pɨ akꞌõre ɨade pɨa jaradakꞌa.
GEN.50.7+GEN.50.8	Mãgá José ichideerã ome, chi ɨ̃pemaarã ãchideerã ome mãikꞌaapa Faraón palaciodepema poro waibɨarã ũkꞌuru wãjida Canaandee iru akꞌõre ɨade. Ãchi warrarã, ne–animalaarã aupai Gosén eujãde atabëijida. 
GEN.50.9	Awaraa eperãarã carretade mãikꞌaapa caballode aukꞌa wãjida José ome. Ãra chokꞌara paji.
GEN.50.10	Jordán to oriente eere panadakꞌãri trigo ãyaa atapatapꞌedaa chi edeepa Hatad apatapꞌedaamãi, jarajẽejida Jacob–itꞌee. Mama kꞌãima siete wãyaarude José chi–ɨaji.
GEN.50.11	Cananeorãpa mãga unudakꞌãri, jarajida:
GEN.50.11	—Jã Egipto pidaarã tꞌãri pꞌua pꞌanɨda ajida, eperã piuda chi–ɨa pꞌanɨ perã.
GEN.50.11	Mapa ãra pꞌanadapꞌedaamãi tꞌɨ̃ bɨjida Abel Misrayin; jara kꞌinia bɨ “Egipto pidaarã chi–ɨadapꞌedaamãi”.
GEN.50.12	Jacob warrarãpa oojida jõma irua jaradakꞌa oodamerã. 
GEN.50.13	Iru kꞌapꞌɨa piuda ateejida Canaán eujãdee mãikꞌaapa ɨanajida Macpela mãu te uriade; Abrahampa netodamãi hitita pida Efrón juakꞌaawa, aɨde ichi ëreerã ɨadamerã. Ma eujã mãu te ome Mamré eujã oriente eere bɨ. 
GEN.50.14	Chi akꞌõre ɨapꞌeda, José chi ɨ̃pemaarã, chi kꞌõpꞌãyoorã nipadapꞌedaarã ome waya Egiptodee chejida.
GEN.50.15	Jacob ɨadapꞌedaadeepa Egiptode pachedakꞌãri, José ɨ̃pemaarãpa kꞌĩsia pꞌaneejida: “¿Josepa tachi kꞌĩra unuamaa iru bai–epaa mãikꞌaapa tachi ome kꞌĩra jõ–e bai–epaa, tachia iru kꞌachia oodapꞌedaa perã?” 
GEN.50.16	Maperã Josemaa nãga jara pëijida: “Pɨ akꞌõre jai–idaai naaweda, nãga jaraji 
GEN.50.17	pɨmaa jaradamerã: ‘Pɨ ɨ̃pemaarã chupɨria kꞌawaapáde aji, mãikꞌaapa ãrapa pɨmaa kꞌachia ooda perdonaapáde’ aji. Mapa taipa pɨmaa chupɨria iidi kꞌinia pꞌanɨ pɨa ma kꞌachia oodapꞌedaa perdonaamerã, ɨ̃rá tai pɨ akꞌõre Akꞌõre Waibɨa mimiapataarã perã.”
GEN.50.17	Ma jara chedapꞌedaarãpa pedee pꞌanɨ misa, José jẽedachi.
GEN.50.18	Ma tꞌẽepai chi ɨ̃pemaarã ãchi kꞌapꞌɨakꞌɨ pachejida. Bedabaidapꞌeda tau bɨɨrɨ te jãde tꞌõbairutamaa, mãgajida:
GEN.50.18	—Nama pꞌanɨda ajida. Tai pɨ esclavoorãda ajida.
GEN.50.19	Mamĩda Josepa pꞌanauji:
GEN.50.19	—Waaweenaadapáde aji. Mɨ Tachi Akꞌõre–e parãpa oopatapꞌedaa akꞌɨmerã. 
GEN.50.20	Parãpa mɨmaa ne–inaa kꞌachia oo kꞌinia pꞌanajidada aji. Mamĩda Tachi Akꞌõrépata ma kꞌachia tꞌerabaiji pia uchiamerã. Irua oo kꞌinia baji tachia idi unu pꞌanɨ. Ma kꞌaurepa eperãarã chokꞌara kꞌaripa kꞌinia baji chokꞌai uchiadamerã. 
GEN.50.21	Maperã waaweenaadapáde aji. Mɨa atꞌãri parãmaa mãikꞌaapa pãchideerãmaa chikꞌo teeitꞌee.
GEN.50.21	Mãgá tꞌãri pia pedeeda perã, chi ɨ̃pemaarãpa kꞌawajida irua ãchimaa ne–inaa kꞌachia oo–e paitꞌee.
GEN.50.22	José chi ëreerã ome Egipto eujãde pꞌaneejida. José ciento diez años baji na pꞌekꞌau eujãde. 
GEN.50.23	Ichi warra Efraín ãichakꞌeerã warrarã unuji.
GEN.50.23	Ma awara chi warra Manasés warra Maquir warrarã tꞌodakꞌãri, mãgaji:
GEN.50.23	—Nãgɨ́ warrarã ichiaba mɨchideerãda aji.
GEN.50.24	José chonaa pakꞌãri, chi ɨ̃pemaarãmaa mãgaji:
GEN.50.24	—Taarã–e nɨde mɨ jai–idaaitꞌeeda aji. Mamĩda Tachi Akꞌõrepa parã kꞌaripaitꞌee mãikꞌaapa na eujãdeepa waya ateeitꞌee Canaán eujãdee; ma eujã irua jaradakꞌa teeitꞌee Abrahammaa, Isaacmaa mãikꞌaapa Jacobmaa.
GEN.50.25	Mãpai jaraji ãrapa Tachi Akꞌõre kꞌĩrapite juraadamerã ichi ɨadaitꞌee Canaán eujãde. Mãga juraajida.
GEN.50.25	Mãpai Josepa mãgaji:
GEN.50.25	—Wãara Tachi Akꞌõrepa parã kꞌaripa cheitꞌeeda aji. Maapai mɨ bɨɨrɨ ateedapáde aji, parã ome aukꞌa, Canaandee wãdakꞌãri.
GEN.50.26	José Egiptode jai–idaaji, ciento diez años iru bakꞌãri. Egiptodepema medicoorãpa oojida ãchia oopatapꞌedaakꞌa chi kꞌapꞌɨa piuda ome. Maapꞌeda ataudde ɨa bɨjida.
EXO.1.1	Israelitaarã
EXO.1.2	Jacob warrarã Rubén, Simeón, Leví, Judá, 
EXO.1.3	Isacar, Zabulón, Benjamín, 
EXO.1.4	Dan, Neftalí, Gad mãikꞌaapa Aser. 
EXO.1.5	Jacobdeepa uchiadapꞌedaarã setenta paji. Chi warra José ichideerã ome Egiptode pꞌanapachida.
EXO.1.6	José, chi ɨ̃pemaarã paara mãikꞌaapa ma generacióndepemaarã jõmaweda piujida. 
EXO.1.7	Mamĩda ãradeepa uchiadapꞌedaarã chokꞌara ĩwajida. Mãgá israelitaarã Egiptode chokꞌara ĩwa wãjida.
EXO.1.8	Taarã pakꞌãri, awaraa rey beeji Egiptode. Mamĩda irua José kꞌawa–e baji. Mãgɨpa israelitaarã Egiptode chokꞌara ĩwa wãda unukꞌãri, 
EXO.1.9	ichi akꞌɨpataarãmaa mãgaji: “Pɨchá akꞌɨ́tɨ, jã israelitaarã tachi kꞌãyaara chokꞌaraara pꞌanadairã, tachi pꞌoyaadai. 
EXO.1.10	Maperã ne–inaa oodáma ãchi waa ĩwanaadamerã. Maa–e pɨrã ãchi tachi kꞌĩra unuamaa iru pꞌanapataarã eere padaridai tachi ome chõodaitꞌee mãikꞌaapa na eujãdeepa jirabododayada” aji.
EXO.1.11	Maperã Faraonpa
EXO.1.12	Mãgá Egipto pidaarãpa ãchi jua ekꞌari israelitaarã kꞌachia iru pꞌanapachida mĩda, Tachi Akꞌõre ãra ome bapachi. Mapa israelitaarã waapɨara ĩwa wãpachida. Maperã Egipto pidaarãpa ãra waawee pꞌanapachida mãikꞌaapa kꞌĩra unuamaa iru pꞌanapachida.
EXO.1.13	Maapai israelitaarã Egipto pidaarã esclavoorã paji. Egipto pidaarã jua ekꞌari chupɨria pꞌanapachida. 
EXO.1.14	Egipto pidaarãpa ladrillo yoorodee oopipachida mãikꞌaapa oopipachida mimia chaaree kꞌĩra tꞌãdoo pꞌuurudeepa taawa. Mãgá israelitaarã kꞌachia oo iru pꞌanapachida ãchi jua ekꞌari.
EXO.1.15	Ma awara Egiptodepema reypa tꞌɨ̃ pëiji hebreo
EXO.1.16	—Parãpa hebreorã warrarã tꞌopidakꞌãri, akꞌɨ́tɨ kꞌawadaitꞌee ɨmɨkꞌĩra warra wa wẽra kꞌau. Ɨmɨkꞌĩra pɨrã, peetꞌáatɨ. Mamĩda wẽra pɨrã, ichiakꞌau bɨdapáde aji, chokꞌai beemerã.
EXO.1.17	Mamĩda ãrapa mãga oo kꞌiniada–e paji Tachi Akꞌõre waawee pꞌanadapꞌedaa perã. Egiptodepema reypa jaradakꞌa oodakꞌaa paji. Ɨmɨkꞌĩra warrarã chokꞌai bɨpachida.
EXO.1.18	Mãpai Egipto pidaarã reypa ma parteraarã waya tꞌɨ̃ pëiji mãikꞌaapa iidiji:
EXO.1.18	—¿Sãapꞌeda ɨmɨkꞌĩra chakꞌeerã peeda–e pꞌanɨma? aji.
EXO.1.19	Ãrapa pꞌanaujida:
EXO.1.19	—Hebreorã wẽraarã Egiptodepema wẽraarãkꞌa bee–e. Chaareera pꞌanɨ. Tai panadai naaweda, ãrapa warra tꞌopatada ajida.
EXO.1.20	Mãgá israelitaarã waapɨara ĩwa wãpachida. Ma awara Tachi Akꞌõrepa ma parteraarã pia akꞌɨji, 
EXO.1.21	ichi waawee pꞌanadapꞌedaa perã mãikꞌaapa israelitaarã kꞌaripadapꞌedaa perã. Mapa irua ãradeepa warrarã chokꞌara uchiapiji.
EXO.1.22	Ma tꞌẽepai Faraonpa jõmaarãmaa nãga jara pëiji: “Ma hebreorã warra chakꞌeerã tꞌorutaarã jõmaweda toidaa batꞌakꞌóotɨ. Mamĩda wẽra kꞌau chakꞌeerã chokꞌai atabëidapáde” aji.
EXO.2.1	Maapai Levideepa uchiadapa Levideepa uchiada wẽra ataji. 
EXO.2.2	Mãgɨ́ biakꞌoo beepꞌeda, ɨmɨkꞌĩra warra tꞌo ataji. Chi warra kꞌĩra wãree unuda perã, atane õpee merã iru baji to barree batꞌapiamaapa. 
EXO.2.3	Mamĩda pꞌoyaa waa mãgá merã iru ba–e paji. Maperã kꞌoraa totoradee kꞌada jɨrrɨpa pi–ia pꞌurupꞌeda, chi warra chai aɨde bɨji mãikꞌaapa Nilo to ide totora–idaa jira badamãi bɨnaji. Mãgá toida bai ũu beeji. 
EXO.2.4	Ma warra chai ɨ̃pewẽra mama beeji tꞌɨmɨɨpa akꞌɨ baitꞌee mãikꞌaapa kꞌawaitꞌee iru ome kꞌãata pꞌasai.
EXO.2.5	Mãga nɨde Faraón kꞌau toidaa kꞌuide cheji. Chi esclavaarã to ide nidade, irua unu ataji ma kꞌoraa bai ũu bɨ totora–idaa jira bɨde. Mapa esclava abaamaa jaraji ma kꞌoraa aneemerã. 
EXO.2.6	Ma kꞌoraa ewa atakꞌãri, unuji warra chai jẽe nɨ̃bɨ. Mapa Faraón kꞌaupa chupɨria kꞌawaaji mãikꞌaapa mãgaji:
EXO.2.6	—Na hebreo chaida aji.
EXO.2.7	Mãpai ma warra chai ɨ̃pewẽra kꞌaitꞌa badapa Faraón kꞌaumaa mãgaji:
EXO.2.7	—¿Mɨa jɨrɨnaikꞌã aji, hebrea wẽra na warramaa jutopimerã?
EXO.2.7	Faraón kꞌaupa pꞌanauji:
EXO.2.8	—Wãpáde aji.
EXO.2.8	Mapa chi nawe atanaji.
EXO.2.9	Chi nawe aneekꞌãri, Faraón kꞌaupa mãgaji:
EXO.2.9	—Na warra chai atáji mãikꞌaapa mɨ–itꞌee waritéeji. Mɨa pꞌaaitꞌeeda aji, wariteeru pari.
EXO.2.9	Mãpai chi nawepa ateeji mãikꞌaapa wari ataji. 
EXO.2.10	Tawara pakꞌãri, Faraón kꞌaumaa teenaji. Rey kꞌaupa chi warrakꞌa iru beeji mãikꞌaapa tꞌɨ̃ bɨji Moisés,
EXO.2.11	Moisés chonaa pakꞌãri, ewari aba wãji ichi aukꞌaarã, hebreorã akꞌɨde. Ununaji mimia chaaree oomaa pꞌanɨ. Egiptodepemapa hebreo wɨmaa baji. 
EXO.2.12	Moisepa mãga unukꞌãri, awara ãyaa pia akꞌɨpꞌeda, apida unu–e pakꞌãri, ma egipcio peetꞌaaji mãikꞌaapa ipu nãusaade jau nɨ̃bɨji. 
EXO.2.13	Aɨ norema waya uchiakꞌãri, unuji hebreorã omé chõomaa pꞌanɨ.
EXO.2.13	Moisepa iidiji chi apema sĩmaa badamaa:
EXO.2.13	—¿Kꞌãare–itꞌee pɨchi aukꞌaa sĩmaa bɨma? aji.
EXO.2.14	Mãpai chi sĩmaa badapa mãgaji:
EXO.2.14	—¿Kꞌaipa pɨ tai porokꞌa bɨjima taipa oo pꞌanɨ akꞌɨmerã? ¿Egipcio peedakꞌa mɨ jida peeitꞌee kꞌĩsia bɨkꞌã? aji.
EXO.2.14	Mãga ũrikꞌãri, Moisés waaweedachi ichia egipcio peeda kꞌawaadapꞌedaa perã. 
EXO.2.15	Wãara, Faraonpa kꞌawa atakꞌãri Moisepa ma egipcio peeda, iru jɨrɨpiji peetꞌaaitꞌee.
EXO.2.15	Mamĩda Moisés mirudachi Madián eujãdee. Mama panakꞌãri, pozo bada ikꞌaawa su–akꞌɨ beeji.
EXO.2.16	Ma kꞌaitꞌa eperã tꞌɨ̃jarapatapꞌedaa Reuel bapachi. Mãgɨ́ Madián eujãdepema pꞌaare paji. Mãgɨ́ eperãpa kꞌau siete iru baji. Ma ewate chi kꞌaurã ma pozodee wãjida pania tꞌɨde mãikꞌaapa ne–animalaarã pania topata bõgokꞌa bee ipurude, ãchi akꞌõre ovejaarãmaa topidaitꞌee. 
EXO.2.17	Mãga nɨde awaraa oveja akꞌɨpataarã chedapꞌeda, ma wẽraarã mamãikꞌaapa ãyaa jërekꞌoojida. Mapa Moisepa ãra kꞌaripaji mãikꞌaapa ãra ovejaarãmaa pania topiji.
EXO.2.18	Ma wẽraarã ãchi akꞌõremaa waya wãdakꞌãri, irua iidiji:
EXO.2.18	—¿Sãapꞌeda idi isapai ãpɨtee chejidama? aji.
EXO.2.19	Pꞌanaujida:
EXO.2.19	—Egipciopa tai kꞌaripaji awaraa oveja akꞌɨpataarãpa tai jërekꞌoo chedakꞌãri. Irua pania tꞌɨpꞌeda, pɨ ovejaarãmaa topijida ajida.
EXO.2.20	Mãpai Reuelpa mãgaji:
EXO.2.20	—¿Sãma bɨma ma eperã? ¿Sãapꞌeda iru ituaba atabëijidama? ¡Iru tꞌɨ̃ atanadapáde aji, tachi ome nekꞌo chemerã!
EXO.2.21	Mãgá Moisés Reuel tede beeji. Mama bɨde, Reuelpa ichi kꞌau Séfora teeji, aɨ ome miakꞌãimerã. 
EXO.2.22	Miakꞌãidapꞌeda, chi wẽra biakꞌoo beeji mãikꞌaapa ɨmɨkꞌĩra warra tꞌoji. Moisepa tꞌɨ̃ bɨji Gersón,
EXO.2.23	Taarã pakꞌãri, Egiptodepema rey piuji. Mamĩda israelitaarã chupɨria pꞌaneejida, Egipto pidaarã jua ekꞌari esclavo pꞌanadapꞌedaa perã. Mapa Tachi Akꞌõremaa chupɨria iidipachida. Mãpai Tachi Akꞌõrepa ãra chupɨria bia jõnadapꞌedaa ũriji. 
EXO.2.24	Mãga ũrikꞌãri, kꞌirãpaji ichia pacto ooda Abraham ome, Isaac ome mãikꞌaapa Jacob ome. 
EXO.2.25	Mapa Tachi Akꞌõrepa ma israelitaarã akꞌɨji mãikꞌaapa ãra chupɨria kꞌawaaji.
EXO.3.1	Moisés chãure Reuel ichiaba tꞌɨ̃jarapachida Jetro. Ma Jetro Madiandepema pꞌaare paji.
EXO.3.1	Ewari aba Moisepa Jetro ovejaarã akꞌɨmaa bakꞌãri, eujã pania wẽe bɨdeepa tꞌɨmɨpɨara pꞌe ateeji. Panaji Horeb
EXO.3.2	Mama Tachi Akꞌõre angelpa ichi Moisemaa unupiji zarzade
EXO.3.3	Mapa kꞌĩsiaji: “¿Na kꞌãarema? ¿Sãapꞌeda paa jõ–ema? Kꞌaitꞌaara akꞌɨde wãitꞌeeda” aji. 
EXO.3.4	Kꞌaitꞌaara wãkꞌãri, Tachi Akꞌõrepa ma zarzadeepa tꞌɨ̃jaraji:
EXO.3.4	—Moisés, Moisés.
EXO.3.4	Moisepa pꞌanauji:
EXO.3.4	—Nama bɨda aji.
EXO.3.5	Mãpai Tachi Akꞌõrepa mãgaji:
EXO.3.5	—Kꞌaitꞌaara chenáaji. Pɨchi chancla ẽra bɨ́ji, nama pɨ mɨ kꞌĩrapite bainɨ̃ bairã. 
EXO.3.6	Mɨ pɨ akꞌõre Akꞌõre Waibɨa, ichiaba pɨ chonaarã Abraham, Isaac mãikꞌaapa Jacob ijãadapꞌedaa Akꞌõre Waibɨa.
EXO.3.6	Moisepa mãga ũrikꞌãri, ichi kꞌĩra wãkꞌaji, waawee bada perã Tachi Akꞌõremaa akꞌɨitꞌee.
EXO.3.7	Mãpai Tachi Akꞌõrepa mãgaji:
EXO.3.7	—Mɨa unu bɨ mɨ eperãarã Egiptode chupɨria pꞌanɨ. Ũri bɨ ãra chupɨria bia jõnɨ, esclavoorã poro waibɨarãpa ãra miapi iru pꞌanadairã. 
EXO.3.8	Maperã cheji Egipto pidaarã juadeepa kꞌaripaitꞌee. Ma eujãdeepa ateeitꞌee eujã pi–iadee; eujã waibɨadee, leche, miéle
EXO.3.9	Mɨa israelitaarã biapi ũri bɨ mãikꞌaapa unu bɨ Egipto pidaarã juade ãra chupɨria pꞌanɨ. 
EXO.3.10	Mapa Faraonmaa wãpáde aji, mɨ eperãarã, israelitaarã Egipto eujãdeepa uchia atade.
EXO.3.11	Mamĩda Moisepa pꞌanauji:
EXO.3.11	—Mɨ eperãarã poro waibɨa–epɨ Faraón kꞌĩrapite wãitꞌee. Mɨa israelitaarã Egipto eujãdeepa pꞌoyaa uchia ata–eda aji.
EXO.3.12	Mãpai Tachi Akꞌõrepa mãgaji:
EXO.3.12	—Mɨ pɨ ome baitꞌee. Pɨa Egipto eujãdeepa mɨ pꞌuuru pidaarã uchia atakꞌãri, nãgɨ́ eede parã jõmaarãpa mɨmaa ɨtꞌaa tꞌɨ̃daitꞌeeda aji. Mãga pꞌasakꞌãri, kꞌawadaitꞌee mɨata pɨ pëiji.
EXO.3.13	Mãpai Moisepa mãgaji:
EXO.3.13	—Mɨa israelitaarãmaa jararu pɨrã: “Tachi Akꞌõre, parã chonaarã Akꞌõre Waibɨapa mɨ pëiji”, ãrapa pɨ tꞌɨ̃ kꞌawa kꞌinia pꞌanadaitꞌee. Mãga iididakꞌãri, ¿mɨa sãga pꞌanauyama? aji.
EXO.3.14	Tachi Akꞌõrepa pꞌanauji:
EXO.3.14	—Mɨta chi ichita baparida
EXO.3.15	Ma awara Tachi Akꞌõrepa mãgaji:
EXO.3.15	—Ichiaba nãga jaráji: “Mɨ pëiji tachi chonaarã Abraham, Isaac mãikꞌaapa Jacob ijãadapꞌedaa Akꞌõre Waibɨapa. Iru tꞌɨ̃jarapata Tachi Akꞌõre.” Parã israelitaarãpa, parãdeepa uchiadaitꞌeerãpa paara ichita mɨ mãga tꞌɨ̃jarapataadaitꞌee. 
EXO.3.16	Egiptode panakꞌãri, jara pë́iji israelitaarã poro waibɨarãmaa chipꞌedaidamerã. Maapꞌeda ãramaa nãga jaráji: “Tachi Akꞌõre, parã chonaarã Akꞌõre Waibɨa, Abraham, Isaac mãikꞌaapa Jacob Akꞌõre Waibɨapa ichi mɨmaa unupiji. Mɨmaa jaraji ichia wãara unu bɨ parã israelitaarã chupɨria chitoonɨ Egipto pidaarã juade. 
EXO.3.17	Ichiaba jaraji ichia parã uchiapiitꞌee ma Egipto pidaarã juadeepa mãikꞌaapa parã ateeitꞌee eujã pi–ia bɨde, leche, miéle waibɨa paraamaa. Ma eujãde pꞌanapata cananeorã, hititaarã, amorreorã, ferezeorã, heveorã mãikꞌaapa jebuseorã.”
EXO.3.18	Ma awara Tachi Akꞌõrepa Moisemaa mãgaji:
EXO.3.18	—Pɨa israelitaarã poro waibɨarãmaa mãga jaranakꞌãri, pɨ pedee ijãadaitꞌee mãikꞌaapa pɨ ome Egiptodepema reymaa wãdaitꞌee. Mama panadakꞌãri, irumaa pɨa nãga jaráji: “Tachi Akꞌõre, hebreorã Akꞌõre Waibɨa tai ome unuji. Mapa tai pë́iji eujã pania wẽe bɨdee. Kꞌãima õpee ma eujãde wãyaadaitꞌee mãikꞌaapa ne–animalaarã peedapꞌeda, paadaitꞌee Tachi Akꞌõre, tai Akꞌõre Waibɨa–itꞌee.” 
EXO.3.19	Pɨa Egiptodepema reymaa mãga jararu pɨjida, mɨa kꞌawa bɨ irua parã pëi–e paitꞌee mɨa pëipi–emaa. 
EXO.3.20	Mapa mɨa mɨ jua Egipto pidaarãmaa unupiitꞌee. Ãra miapiitꞌee mãikꞌaapa chokꞌara piudaitꞌee mɨa ookꞌãri ne–inaa eperãarãpa pꞌoyaa oodakꞌaa ãchi juadoopa. Maapꞌeda Faraonpa parã pëiitꞌee. 
EXO.3.21	Ma awara mɨa Egipto pidaarãmaa kꞌĩsiapiitꞌee israelitaarã kꞌaripadamerã mãikꞌaapa ãramaa netꞌaa teedamerã. 
EXO.3.22	Israelitaarã wẽraarãpa iididakꞌãri ãchi kꞌaitꞌa pꞌanapataarãmaa wa awaraa Egiptodepemaarãmaa, teedaitꞌee ne–inaa pꞌaratꞌadee ooda, nẽedee ooda mãikꞌaapa parã warrarã–itꞌee, wẽra kꞌaurã–itꞌee pꞌaru teedaitꞌee. Mãgá mɨa parãmaa Egiptodepemaarã netꞌaa teeitꞌeeda aji.
EXO.4.1	Mamĩda Moisepa mãgaji:
EXO.4.1	—Israelitaarã poro waibɨarãpa ijãada–e paitꞌeeda aji, mɨa mãga jarakꞌãri. Ma kꞌãyaara jaradaitꞌee: “Tachi Akꞌõrepa ichi pɨmaa unupi–e paji.”
EXO.4.2	Mãpai Tachi Akꞌõrepa iidiji:
EXO.4.2	—¿Kꞌãata pɨchi juade iru bɨma? aji.
EXO.4.2	Moisepa pꞌanauji:
EXO.4.2	—Oveja akꞌɨpari pakꞌuruta iru bɨda aji.
EXO.4.3	Tachi Akꞌõrepa mãgaji:
EXO.4.3	—Eujãde batꞌatꞌaapáde aji.
EXO.4.3	Moisepa batꞌatꞌaakꞌãri, taama padachi. Ma taama unukꞌãri, waaweepa Moisés pꞌiradachi.
EXO.4.4	Mamĩda Tachi Akꞌõrepa mãgaji:
EXO.4.4	—Chi trude jita atapáde aji.
EXO.4.4	Chi trude jita atakꞌãri, oveja akꞌɨpari pakꞌuru padachi.
EXO.4.5	Mãpai Tachi Akꞌõrepa mãgaji:
EXO.4.5	—Mãga óoji ijãadamerã mɨ, ãra chonaarã Abraham, Isaac mãikꞌaapa Jacob Akꞌõre Waibɨapa pɨmaa unupida. 
EXO.4.6	Ɨ̃rá pɨchi jua tꞌũamãi tꞌɨpáde aji.
EXO.4.6	Moisepa ooji Tachi Akꞌõrepa jaradakꞌa. Ichi jua ẽtꞌa atakꞌãri, lepra kꞌayaapa tꞌo–tꞌoo baji nievekꞌa.
EXO.4.7	Mãpai Tachi Akꞌõrepa mãgaji:
EXO.4.7	—Waya pɨchi jua tꞌũamãi tꞌɨpáde aji.
EXO.4.7	Moisepa ooji Tachi Akꞌõrepa jaradakꞌa. Ẽtꞌa atakꞌãri, ichi jua aɨ naawedapemakꞌa baji.
EXO.4.8	Mãpai Tachi Akꞌõrepa mãgaji:
EXO.4.8	—Ma naa unupida ãra kꞌĩrapite oonakꞌãri, ijãada–e pɨrã, chi tꞌẽepemata ijãadai. 
EXO.4.9	Mamĩda ma omeeweda ijãada–e pɨrã, pania joi atáji Nilo todepema mãikꞌaapa eujãde weetꞌáaji. Mãga ookꞌãri, waa padariitꞌeeda aji.
EXO.4.10	Mamĩda Moisepa pꞌanauji:
EXO.4.10	—Aai, Tachi Akꞌõre, mɨ pia pedeekꞌaa. Mɨ tꞌoruweda mɨ pi–ia pedeekꞌaada aji.
EXO.4.11	Mamĩda Tachi Akꞌõrepa mãgaji:
EXO.4.11	—¿Kꞌaipa eperãarã itꞌai oojima? ¿Kꞌaipa eperãarã pedee atuapiparima maa–e pɨrã kꞌɨɨrɨ kꞌisuapiparima? ¿Kꞌaipa eperãarã tau pia unupiparima maa–e pɨrã tau pꞌãriupiparima? ¿Mɨ, Tachi Akꞌõrepa mãga oopari–ekꞌã? 
EXO.4.12	Wã́ji. Mɨa pɨ pia pedeepiitꞌee. Ma awara mɨa jarapi kꞌinia bɨ pɨmaa jarateeitꞌeeda aji.
EXO.4.13	Mamĩda Moisés wã kꞌinia–e baji. Mapa mãgaji:
EXO.4.13	—Aai, Tachi Akꞌõre, mɨ chupɨria kꞌawáaji. Mɨ kꞌãyaara awaraata pëipáde aji.
EXO.4.14	Maperã Tachi Akꞌõre kꞌĩraudachi Moisés ome mãikꞌaapa mãgaji:
EXO.4.14	—Pɨ ɨ̃pema Aarón aukꞌa Levideepa uchiada. Mɨa kꞌawa bɨ iru pi–ia pedeepari. Iru pɨ kꞌĩrachuude cheru mãikꞌaapa o–ĩadariitꞌee pɨ unukꞌãri. 
EXO.4.15	Iru ome pedéeji mãikꞌaapa jaráji jõmaweda irua tꞌẽepai jaramerã. Parã pedeedakꞌãri, mɨ parã ome baitꞌee. Jarateeitꞌee mɨa parãmaa oopi kꞌinia bɨ. 
EXO.4.16	Mɨa jarapi bɨkꞌa pɨa Aaronmaa jaraitꞌee mɨ pari mãikꞌaapa irua ma pedee israelitaarãmaa jaraitꞌee. 
EXO.4.17	Jãgɨ́ pakꞌuru pɨchi ome atéeji. Jãgɨpa ooitꞌeeda aji, eperãarãpa ne–inaa waide unudakꞌaa.
EXO.4.18	Mãpai Moisés chi chãure Jetromaa wãpꞌeda, mãgaji:
EXO.4.18	—Mɨ wã kꞌinia bɨda aji, Egiptodee mɨ ëreerã akꞌɨde kꞌawaitꞌee chokꞌai pꞌanɨ wa piu pꞌanɨ.
EXO.4.18	Mãpai Jetropa mãgaji:
EXO.4.18	—Pia wãpáde aji.
EXO.4.19	Moisés atꞌãri Madián eujãde bɨde, Tachi Akꞌõrepa irumaa mãgaji:
EXO.4.19	—Egiptodee wãpáde aji, pɨ peedaitꞌee pꞌanadapꞌedaarã piudapꞌedaa perã.
EXO.4.20	Mãpai Moisepa chi wẽra chi warrarã ome bataupiji burro ɨ̃rɨ mãikꞌaapa Egiptodee wãjida. Ichi juade ateeji Tachi Akꞌõre pakꞌuru.
EXO.4.21	Ode wãdade Tachi Akꞌõrepa Moisemaa mãgaji:
EXO.4.21	—Egiptode panakꞌãri, Faraón kꞌĩrapite mɨa jaradakꞌa óoji ne–inaa eperãarãpa pꞌoyaa oodakꞌaa ãchi juadoopa. Mamĩda mɨa iru kꞌɨɨrɨ kꞌisuapiitꞌee israelitaarã uchiapinaamerã. 
EXO.4.22	Iru mãga beekꞌãri, nãga jaráji: “Tachi Akꞌõrepa nãga jara bɨ: ‘Israelitaarã mɨ warra naapemakꞌa bɨ, ãra jɨrɨtꞌerada perã. 
EXO.4.23	Ãra pëipáde a bɨ, mɨmaa ɨtꞌaa tꞌɨ̃nadamerã maa–e pɨrã mɨa pɨ warra naapema peeitꞌee.’ ”
EXO.4.24	Moisés ichideerã ome ode wãdade kꞌeu wãkꞌãri, ãchi carpa eebai jira bɨjida. Mama pꞌanɨde Tachi Akꞌõrepa Moisés peetꞌaaitꞌee paji. 
EXO.4.25	Mapa chi wẽra Seforapa lowero mãudee ooda atapꞌeda, chi warra kꞌapꞌɨade tauchaa bɨji. Maapꞌeda chi warra me epa Moisés bɨɨrɨ tꞌõbaiji mãikꞌaapa mãgaji: “Na waa batꞌada kꞌaurepa pɨ atꞌãri mɨ kꞌima paitꞌeeda” aji. 
EXO.4.26	Seforapa mãga jaraji chi warra kꞌapꞌɨade ma tauchaa bɨda perã Tachi Akꞌõrepa ichi kꞌima piupinaamerã.
EXO.4.27	Moisés Egiptodee mãgá wãrude, Tachi Akꞌõrepa Aaronmaa mãgaji: “Wãpáde aji, pania wẽe bɨmaa Moisés kꞌĩrachuude.” Aaronpa ooji Tachi Akꞌõrepa jaradakꞌa. Unujida Tachi Akꞌõre ee apatade. Kꞌĩra ɨ̃jida ãrapa saludaadakꞌãri oopatakꞌa. 
EXO.4.28	Mãpai Moisepa Aaronmaa jaraji jõmaweda Tachi Akꞌõrepa jarada mãikꞌaapa ichimaa unupida. 
EXO.4.29	Mãpai ãchi omeeweda wãjida israelitaarã poro waibɨarãmaa. 
EXO.4.30	Aaronpa nepɨrɨji Tachi Akꞌõrepa Moisemaa jarada mãikꞌaapa ãchia akꞌɨpijida chi pakꞌuru taama padaipari mãikꞌaapa Moisés jua tꞌorroodarida lepra kꞌayaapa.
EXO.4.31	Maperã israelitaarãpa ijãajida. Ũridakꞌãri Tachi Akꞌõrepa ãchi akꞌɨ bɨ mãikꞌaapa chupɨria kꞌawaa bɨ, bedabaidapꞌeda, Tachi Akꞌõremaa ɨtꞌaa tꞌɨ̃jida.
EXO.5.1	Maapꞌeda Moisés Aarón ome Faraonmaa wãjida mãikꞌaapa mãgajida:
EXO.5.1	—Tachi Akꞌõre, israelitaarã Akꞌõre Waibɨapa nãga jara bɨ: “Mɨ pꞌuuru pidaarã wãpipáde a bɨ, eperãarã pꞌanadakꞌaamaa mɨ–itꞌee fiesta oonadamerã.”
EXO.5.2	Mãpai Faraonpa mãgaji:
EXO.5.2	—¿Kꞌaima Tachi Akꞌõre, mɨa oomerã irua jara bɨkꞌa? Mɨa Tachi Akꞌõre kꞌawa–e bɨda aji. Ma awara israelitaarã pëi–epɨ.
EXO.5.3	Mãpai mãgajida:
EXO.5.3	—Tai hebreorã Akꞌõre Waibɨa cheji tai ome unuitꞌee. Mapa wãdaitꞌee eperãarã pꞌanadakꞌaamaa. Kꞌãima õpee ode wãdaitꞌee. Mama panadakꞌãri, ne–animalaarã peedapꞌeda, paadaitꞌee tai Akꞌõre Waibɨa–itꞌee. Maa–e pɨrã irua tai peeyada ajida, kꞌayaa kꞌachiapa wa espadapa.
EXO.5.4	Mamĩda ma Egipto pidaarã reypa pꞌanauji:
EXO.5.4	—Moisés mãikꞌaapa Aarón, ¿sãapꞌeda hebreorã ãchi mimiadeepa atee kꞌinia pꞌanɨma? ¡Ãra ichiakꞌau mimiapítɨ!
EXO.5.5	Ichiaba Faraonpa mãgaji:
EXO.5.5	—Israelitaarã chokꞌara pꞌanɨta, ¿parãpa kꞌĩsia pꞌanɨ–ekꞌã aji, ãchi mimiadeepa ãyaa ateedaitꞌee?
EXO.5.6	Aɨ ewateweda Faraonpa mãgaji ma Egiptodepema mimiapipata poroorãmaa mãikꞌaapa ãrapa israelitaarã mimiapataarã akꞌɨpataadamerã bɨdapꞌedaarãmaa:
EXO.5.6	—Hebreorã waapɨara mimiapítɨ. 
EXO.5.7	Teenáatɨ ne–uu ewadapꞌedaamãipema ne–inaa pꞌooda yooro ome pꞌoiradamerã ladrillo oodakꞌãri. Ãchimaata ma ne–inaa pꞌooda atapítɨ. 
EXO.5.8	Mamĩda ladrillo chokꞌara oopítɨ naaweda oopipatapꞌedaakꞌa. Israelitaarã kꞌoo–idaa pꞌanadairã, wã kꞌinia pꞌanɨda a pꞌanɨ, ne–animalaarã paade ãchi Akꞌõre Waibɨa–itꞌee. 
EXO.5.9	Maperã waapɨara mimiapítɨ. Ɨ̃ipináatɨ. Mãgá ũrida–e payada aji, seewa jarapataarãpa jara pꞌanɨ.
EXO.5.10	Aramãgá ma Egiptodepema poro waibɨarã mãikꞌaapa ãrapa israelitaarã mimiapataarã akꞌɨpataadamerã bɨdapꞌedaarã wãjida irua jaradakꞌa jarade ma mimiapataarãmaa:
EXO.5.10	—Faraonpa jaraji taipa waa ne–uu ewadapꞌedaamãipema ne–inaa pꞌooda parãmaa teenaadamerã. 
EXO.5.11	Pãchi juadoopa ma ne–inaa pꞌooda jɨrɨnadaipia bɨ mãikꞌaapa chi unurutamãi pꞌe atadaipia bɨ. Mamĩda ladrillo chokꞌara oodaipia bɨda aji, naawedapemakꞌa.
EXO.5.12	Aramãgá israelitaarãpa ne–uu ewadapꞌedaamãi jɨrɨnajida chi ne–inaa pꞌoo beeda yooro ome pꞌoiradapꞌeda, ladrillo oodaitꞌee. Egipto eujã jõmaade tꞌɨmɨ́ wãjida ma ne–inaa pꞌooda jɨrɨde. 
EXO.5.13	Mãga bɨde Faraón esclavoorã poro waibɨarãpa jarajida ladrillo chokꞌara oodamerã naawedapemakꞌa. Mamĩda maarepida pꞌũajara pꞌooda teeda–e paji. 
EXO.5.14	Ma awara ãchia israelitaarã mimiapataarã akꞌɨpataadamerã bɨdapꞌedaarã sĩkꞌoojida mãikꞌaapa mãgajida:
EXO.5.14	—¿Sãapꞌeda nuweda, idi pida parãpa oopida–e pꞌanɨma ajida, ladrillo chokꞌara naaweda oopipatapꞌedaakꞌa?
EXO.5.15	Mãpai ma israelitaarã ãrapa mimiapataarã akꞌɨpataadamerã bɨdapꞌedaarã Faraonmaa wãjida chupɨria iidide mãikꞌaapa mãgajida:
EXO.5.15	—Tachi Rey Waibɨa, ¿sãapꞌeda pɨa pɨchi mimiapataarãmaa audupɨara mimiapimaa bɨma? 
EXO.5.16	¿Sãapꞌeda ne–inaa pꞌooda waa teeda–e pꞌanɨma? Mamĩda kꞌinia bɨ ladrillo chokꞌara aukꞌa oodamerã. Ma awara pɨ mimiapataarã poro waibɨarãpa tai sĩkꞌoo wãda. Ãchi kꞌaurepa tai na kꞌachiade pꞌanɨda ajida.
EXO.5.17	Mamĩda Faraonpa pꞌanauji:
EXO.5.17	—¿Parã kꞌoo–idaa pꞌanapata–ekꞌã? Maperã jara nipapata: “Wãdaitꞌee ne–animalaarã paade Tachi Akꞌõre–itꞌee.” 
EXO.5.18	Wã́tɨ mimiade. Ne–inaa pꞌooda waa teeda–epɨ. Mamĩda ladrillo chokꞌara oodaipia bɨda aji, naawedapemakꞌa.
EXO.5.19	Ma israelitaarã poroorã kꞌĩra pia–ee pꞌaneejida naawedapemakꞌa ladrillo chokꞌara oodaipia bɨda akꞌãri. 
EXO.5.20	Mapa ãra Faraonmãiipa uchiarutade unudakꞌãri Moisepa, Aarón ome nɨmaa pꞌanɨ, 
EXO.5.21	mãgajida:
EXO.5.21	—Tachi Akꞌõrepa parãpa oomaa pꞌanɨ akꞌɨipia bɨ mãikꞌaapa parãmaa ne–inaa kꞌachia ooipia bɨ. Parã kꞌaurepa Faraonpa ichi mimiapataarã ome tai pia–ee akꞌɨ pꞌanɨ. Parã kꞌaurepa tai peedaitꞌee jɨrɨ pꞌanɨda ajida.
EXO.5.22	Mãpai Moisepa Tachi Akꞌõremaa ɨtꞌaa tꞌɨ̃ji:
EXO.5.22	—Tachi Akꞌõre, ¿kꞌãare–itꞌee israelitaarãmaa nãgá kꞌachia oomaa bɨma? ¿Sãapꞌeda mɨ pëijima? 
EXO.5.23	Mɨ Faraón ome pedeede chedakꞌãriipa, irua ne–inaa kꞌachia audupɨara oomaa bɨ pɨ eperãarãmaa. Mamĩda pɨa tai atꞌãri iru juadeepa kꞌaripa ata–e bɨda aji.
EXO.6.1	Mãpai Tachi Akꞌõrepa pꞌanauji:
EXO.6.1	—Taarã–e nɨde unudaitꞌee mɨa Faraón ome ooitꞌee bɨ. Mɨchi juapa mãga ookꞌãri, irua parã Egiptodeepa uchiapiitꞌee. Iruata jaraitꞌee wãdamerã.
EXO.6.2	Mãpai Tachi Akꞌõrepa Moisemaa mãgaji:
EXO.6.2	—Mɨta Tachi Akꞌõre. 
EXO.6.3	Mɨ unupikꞌãri Abrahammaa, Isaacmaa mãikꞌaapa Jacobmaa, jaraji mɨ tꞌɨ̃jarapataadamerã ‘Jõmaarã Akꞌõre Waibɨa’. 
EXO.6.4	Mɨa ãra ome pacto ookꞌãri, jaraji ãradeepa uchiadaitꞌeerãmaa Canaán eujã teeitꞌee. Maapai ãra ma eujãde awaraa eujãdepemaarãkꞌa pꞌanapachida. 
EXO.6.5	Ɨ̃rá mɨa unu bairã israelitaarã chupɨria chitoonɨ Egipto pidaarã juade, ma pactode jaradakꞌa ooitꞌee. 
EXO.6.6	Mapa wã́ji israelitaarãmaa mãikꞌaapa nãga jaráji: “Mɨ, Tachi Akꞌõrépata parã Egipto pidaarã juadeepa uchiapiitꞌee. Parã audú mimia pꞌanɨ esclavoorã perã. Mamĩda mɨa ne–inaa eperãarãpa waide unudakꞌaa ookꞌãri, mãɨrã miapiitꞌee mãikꞌaapa mãgá parã kꞌaripa ataitꞌee. 
EXO.6.7	Mɨa parã israelitaarã jɨrɨtꞌeraitꞌee mɨchi pꞌuuru pidaarã padamerã mãikꞌaapa mɨ parã Akꞌõre Waibɨa paitꞌee. Mɨa parã Egipto pidaarã juadeepa uchiapikꞌãri, kꞌawadaitꞌee mɨ parã Akꞌõre Waibɨa. 
EXO.6.8	Parã ma eujãdee ateeitꞌee mɨa juraada perã ma eujã teeitꞌee Abrahammaa, Isaacmaa mãikꞌaapa Jacobmaa. Mɨ, Tachi Akꞌõrépata mãga jara bɨ.”
EXO.6.9	Moisepa israelitaarã poro waibɨarãmaa mãga jaranaji. Mamĩda ijãa kꞌiniada–e paji, audú mimia chaaree mimia pꞌanadapꞌedaa perã Egipto pidaarã jua ekꞌari.
EXO.6.10	Mãpai Tachi Akꞌõrepa Moisemaa mãgaji:
EXO.6.11	—Wã́ji Faraonmaa mãikꞌaapa jarapáde aji, israelitaarã Egiptodeepa wãpimerã.
EXO.6.12	Mamĩda Moisepa pꞌanauji:
EXO.6.12	—Israelitaarãpa mɨ pedee ũridaamaa pꞌanɨ. ¿Sãgá Faraonpa mɨ pedee ũriyama aji, mɨ pedee atua pɨkꞌa bairã?
EXO.6.13	Mamĩda Tachi Akꞌõrepa Moisés, Aarón ome pëiji israelitaarãmaa mãikꞌaapa Faraonmaa jaranadamerã iruata ãchi pëiji israelitaarã Egiptodeepa uchiapidamerã.
EXO.6.14	Israeldeepa uchiadapꞌedaa ëreerãdepema poro waibɨarã nãgɨɨrã paji:
EXO.6.14	Israel warra naapema Rubendeepa uchiajida Janoc, Falú, Jezrón mãikꞌaapa Carmí. Mãgɨɨrãdeepa uchiadapꞌedaa ëreerã jõmaweda Rubendeepa uchiadapꞌedaarã paji.
EXO.6.15	Israel warra Simeondeepa uchiajida Jemuel, Jamín, Oad, Jaquín, Zojar mãikꞌaapa Saúl. Saúl Canaán eujãdepema wẽradeepa uchiada paji. Mãgɨɨrãdeepa uchiadapꞌedaa ëreerã jõmaweda Simeondeepa uchiapꞌedaarã paji.
EXO.6.16	Israel warra Leví ciento treinta y siete años baji na pꞌekꞌau eujãde. Irudeepa na warrarã uchiajida; chi naapemadeepa tꞌẽepema parumaa: Guersón, Coat mãikꞌaapa Merari.
EXO.6.17	Guersondeepa na warrarã uchiajida: Libní mãikꞌaapa Simí, ãradeepa uchiadapꞌedaarã paara.
EXO.6.18	Leví warra Coat ciento treinta y tres años baji na pꞌekꞌau eujãde. Irudeepa na warrarã uchiajida: Amirán, Izar, Hebrón mãikꞌaapa Uziel.
EXO.6.19	Leví warra Merarideepa na warrarã uchiajida: Majlí mãikꞌaapa Musí. Mãga paji Leví warrarãdeerã; chi naapemadeepa tꞌẽepema parumaa.
EXO.6.20	Coat warra Amirán miakꞌãiji chi chĩapa chõtrãa Jocabed ome. Mãgɨpa tꞌoji Aarón mãikꞌaapa Moisés. Ãchi akꞌõre Amirán ciento treinta y siete años baji na pꞌekꞌau eujãde.
EXO.6.21	Coat warra Izardeepa uchiajida Coré, Néfeg mãikꞌaapa Zicrí.
EXO.6.22	Coat warra Uzieldeepa uchiajida Misael, Elzafán mãikꞌaapa Sitri.
EXO.6.23	Amirán warra Aarón miakꞌãiji Elisabet ome. Ma wẽra Aminadab kꞌau paji mãikꞌaapa chi ɨ̃pema Naasón paji. Elisabetpa nãgɨ́ warrarã tꞌoji: Nadab, Abiú, Eleazar mãikꞌaapa Itamar.
EXO.6.24	Izar warra Coredeepa uchiajida Asir, Elcaná mãikꞌaapa Abiasaf. Mãɨrãdeepa uchiadapꞌedaarã jõmaweda coreitaarã apachida.
EXO.6.25	Aarón warra Eleazar miakꞌãiji Futiel kꞌau ome. Mãgɨ́ wẽrapa warra tꞌoji. Tꞌɨ̃jarapachida Finés. Mãgɨɨrã jõmaweda Levideepa uchiadapꞌedaarã paji. Ãra ãchideerã poro waibɨarã paji chi warra naapemadeepa tꞌẽepema parumaa.
EXO.6.26	Tachi Akꞌõrepa jaraji ma Levideepa uchiadapꞌedaarã Aaronpa mãikꞌaapa Moisepa ome israelitaarã Egipto eujãdeepa ãchi ëreerã chaachaa uchia atadamerã mãikꞌaapa ãyaa wãdamerã. 
EXO.6.27	Ma Aarón, Moisés ome pedeejida Faraón ome, irua israelitaarã ichi eujãdeepa pëimerã.
EXO.6.28	Moisés Egipto eujãde bakꞌãri, Tachi Akꞌõrepa irumaa mãgaji:
EXO.6.29	—Mɨta Tachi Akꞌõre. Jarapáde aji, Faraonmaa mɨa jõmaweda pɨmaa jararu.
EXO.6.30	Mamĩda Moisepa pꞌanauji:
EXO.6.30	—Mɨchi Waibɨa, mɨ pia pedeekꞌaa. ¿Sãgá Faraonpa mɨ pedee ũriyama? aji.
EXO.7.1	Mãpai Tachi Akꞌõrepa Moisemaa mãgaji:
EXO.7.1	—Mɨ pari pɨ Faraón kꞌĩrapite wãitꞌee mãikꞌaapa mama pɨa ne–inaa mɨa oopi bɨkꞌa ooitꞌee. Mamĩda pɨ ɨ̃pema Aarón pɨ pari pedeeitꞌee. 
EXO.7.2	Pɨa irumaa jõmaweda mɨa jara bɨkꞌa jaraitꞌee. Mãpai irua jaraitꞌee Faraonmaa israelitaarã pëimerã Egipto eujãdeepa. 
EXO.7.3	Mamĩda mɨa Faraón kꞌɨɨrɨ kꞌisuapiitꞌee pëinaamerã. Mãga nɨde Egipto eujãde mɨa ne–inaa chokꞌara eperãarãpa waide unudakꞌaa unupiitꞌee. 
EXO.7.4	Mamĩda Faraonpa ũriamaa baitꞌee parãpa jararuta. Maperã mɨa ne–inaa chokꞌara ooitꞌee Egiptode mãikꞌaapa mɨ eperãarã, israelitaarã, mamãikꞌaapa uchiapiitꞌee. 
EXO.7.5	Mɨa mãga ookꞌãri, Egipto pidaarãpa kꞌawadaitꞌeeda aji, mɨ Tachi Akꞌõre.
EXO.7.6	Moisepa Aarón ome jõmaweda oojida Tachi Akꞌõrepa jaradakꞌa. 
EXO.7.7	Moisés ochenta años iru baji; jõdee Aarón ochenta y tres años iru baji Faraón kꞌĩrapite pedeenadakꞌãri.
EXO.7.8	Wãdai naaweda, Tachi Akꞌõrepa Moisemaa mãikꞌaapa Aaronmaa mãgaji:
EXO.7.9	—Faraonpa iidikꞌãri parãpa oodamerã ne–inaa eperãarãpa pꞌoyaa oodakꞌaa ãchi juadoopa, nãga óoji. Jaráji Aaronmaa ichi pakꞌuru anipapari atapꞌeda, te jãde batꞌatꞌaamerã Faraón kꞌĩrapite, mãgá taama padaimerã.
EXO.7.10	Maapꞌeda Moisés Aarón ome wãjida Faraonmaa Tachi Akꞌõrepa jarapida jarade. Oojida jõma irua jaradakꞌa Faraón kꞌĩrapite mãikꞌaapa poro waibɨarã ichi ekꞌari beerã kꞌĩrapite. Aaronpa ichi pakꞌuru te jãde batꞌatꞌaakꞌãri, taama padachi. 
EXO.7.11	Mãga unukꞌãri, Faraonpa kꞌĩsia kꞌawaa beerã mãikꞌaapa petau tau kꞌawaa beerã tꞌɨ̃ pëiji. Pachedakꞌãri, ãrapa aukꞌa oojida, secreto kꞌawaa pꞌanadapꞌedaa perã. 
EXO.7.12	Ãchi pakꞌuru anipapatapꞌedaa batꞌatꞌaadakꞌãri, aukꞌa taama padachida. Mamĩda Aarón pakꞌuru taama padaridapa chi apemaarãde kꞌokꞌooji. 
EXO.7.13	Faraonpa ma jõma unuji mĩda, ijãa–e paji, kꞌɨɨrɨ kꞌisuadariida perã Tachi Akꞌõrepa naaweda jaradakꞌa.
EXO.7.14	Maapꞌeda Tachi Akꞌõrepa Moisemaa mãgaji:
EXO.7.14	—Faraón kꞌɨɨrɨ kꞌisua bairã, israelitaarã pëiamaa bɨ. 
EXO.7.15	Maperã nu tapꞌedaweda Faraón Nilo to idee wãi naaweda, pɨ wãipia bɨ iru nɨde to ide ma pakꞌuru taama padaipari ome. 
EXO.7.16	Iru mama pakꞌãri, jaráji: “Tachi Akꞌõre, hebreorã Akꞌõre Waibɨapa mɨ pëiji nãga jaramerã: ‘Mɨ eperãarã wãpipáde aji, eperãarã pꞌanadakꞌaamaa, mama mɨmaa ɨtꞌaa tꞌɨ̃nadamerã.’ Mamĩda pɨ kꞌɨɨrɨ kꞌisua bairã mãga ooamaa bɨ. 
EXO.7.17	Mapa Tachi Akꞌõrepa jara bɨ: ‘Ɨ̃rá kꞌawaaitꞌeeda aji, Mɨta Tachi Akꞌõre.’ Mɨa na pakꞌurupa na todepema paniamaa wɨkꞌãri, waa padariitꞌee. 
EXO.7.18	Chikꞌo aɨde nɨ̃bɨ piukꞌoodariitꞌee mãikꞌaapa pania mikꞌia ũu beeitꞌee. Maperã Egipto pidaarãpa na pania todaamaa pꞌaneedaitꞌeeda” aji.
EXO.7.19	Ma awara Tachi Akꞌõrepa Moisemaa mãgaji:
EXO.7.19	—Jaráji Aaronmaa ma pakꞌuru toidaa ɨamerã Egiptodepema to chakꞌe beemaa, lago beemaa mãikꞌaapa pania tꞌɨpata pozo beemaa, ma pania jõmaweda waa padaimerã. Mãgá Egipto eujã jõmaade waa unudaitꞌeeda aji, pania tꞌɨpata pakꞌurudee oodade, mãudee oodade paara.
EXO.7.20	Moisepa Aarón ome oojida Tachi Akꞌõrepa jaradakꞌa. Aaronpa Nilo todepema pania tꞌõbaiji ma pakꞌurupa Faraón kꞌĩrapite mãikꞌaapa poro waibɨarã iru jua ekꞌari beerã kꞌĩrapite. Mãpai pania jõmaweda waa padachi. 
EXO.7.21	Chikꞌo jõmaweda aɨde pꞌanadapꞌedaa kꞌiniidachida. Eperãarãpa madepema pania pꞌoyaa todakꞌaa paji, mikꞌia bada perã. Egipto eujã jõmaade waa unujida.
EXO.7.22	Mamĩda Egiptodepema petau tau kꞌawaa beerãpa aukꞌa oojida. Mapa Faraonpa ijãa–e paji, kꞌɨɨrɨ kꞌisua bada perã Tachi Akꞌõrepa naaweda jaradakꞌa. 
EXO.7.23	Ichi palaciodee wãji, ichi–itꞌee pꞌua–e bada perã Tachi Akꞌõrepa oopida. 
EXO.7.24	Nilo to ide Egipto pidaarãpa eujãde uria kꞌorojida pania bëisãa todaitꞌee, toida wẽ–e pada perã.
EXO.7.25	Tomiamaa Tachi Akꞌõrepa Moisés waya Faraonmaa pëiji.
EXO.8.1	Tachi Akꞌõrepa Moisemaa mãgaji:
EXO.8.1	—Faraonmaa jaranapáde aji: “Tachi Akꞌõrepa nãga jara bɨ: ‘Mɨ eperãarã wãpipáde a bɨ, mɨmaa ɨtꞌaa tꞌɨ̃nadamerã. 
EXO.8.2	Mãga oo–e pɨrã, mɨa baso chokꞌara pɨ eujãdee pëiitꞌee. 
EXO.8.3	Toida chokꞌara paraaitꞌee. Toiduupa uchiadaitꞌee mãikꞌaapa tꞌĩudaitꞌee pɨ palaciode, pɨ kꞌãiparimãi, poro waibɨarã pɨ jua ekꞌari beerã tede, apemaarã Egiptodepemaarã tede, pan ɨ̃pɨpatamãi, pan masa oopatamãi paara. 
EXO.8.4	Ichiaba batau chedaitꞌee pɨ ɨ̃rɨ, poro waibɨarã pɨ jua ekꞌari beerã ɨ̃rɨ, apemaarã eperãarã jõmaarã ɨ̃rɨ paara.’ ”
EXO.8.5	Mãpai Tachi Akꞌõrepa Moisemaa mãgaji:
EXO.8.5	—Aaronmaa jarapáde aji, ma pakꞌuru toidaa ɨamerã, to jõmawedamaa, to chakꞌe jõmawedamaa, mãikꞌaapa lago jõmawedamaa, baso chokꞌara uchiadamerã Egipto pidaarã eujãde.
EXO.8.6	Aaronpa mãga ookꞌãri, Egipto eujã jõmaade baso chokꞌara uchiajida. 
EXO.8.7	Mamĩda petau tau kꞌawaa beerãpa aukꞌa oojida.
EXO.8.8	Mãpai Faraonpa jara pëiji Moisés, Aarón ome chedamerã mãikꞌaapa ãramaa mãgaji:
EXO.8.8	—Tachi Akꞌõremaa ɨtꞌaa tꞌɨ̃́tɨ baso namãikꞌaapa ãyaa wãpimerã. Mãga ooruta pɨrã, mɨa hebreorã pëiyada aji, iru–itꞌee ne–animalaarã paanadamerã.
EXO.8.9	Moisepa pꞌanauji:
EXO.8.9	—¿Sãapai kꞌinia bɨma aji, mɨa ɨtꞌaa tꞌɨ̃merã pɨ pari, poro waibɨarã pɨ jua ekꞌari beerã pari mãikꞌaapa apemaarã eperãarã pari, na baso parã tedeepa ãyaa wãdamerã mãikꞌaapa Nilo todepai pꞌaneedamerã?
EXO.8.10	Faraonpa pꞌanauji:
EXO.8.10	—Nu mãga oopáde aji.
EXO.8.10	Moisepa mãgaji:
EXO.8.10	—Mãgara nu mãga ooitꞌee, pɨa kꞌawaamerã awaraa wẽ–e Tachi Akꞌõre, tai Akꞌõre Waibɨakꞌa. 
EXO.8.11	Na baso ãyaa wãdaitꞌee parã tedeepa mãikꞌaapa toidapai pꞌaneedaitꞌee.
EXO.8.12	Maapꞌeda Moisés, Aarón ome uchiajida Faraón palaciodeepa. Moisepa ɨtꞌaa tꞌɨ̃kꞌãri, 
EXO.8.13	Tachi Akꞌõrepa baso teeda pꞌanadapꞌedaa, te ãukꞌidaa pꞌanadapꞌedaa mãikꞌaapa pꞌuurudeepa taawa pꞌanadapꞌedaa piupikꞌooji. 
EXO.8.14	Mãpai Egipto pidaarãpa ma baso pꞌedapꞌeda, chokꞌara pëi jẽra bɨjida. Mapa Egipto eujã jõmaade mikꞌia jo nɨ̃beeji. 
EXO.8.15	Faraonpa mãga unuji mĩda mãikꞌaapa kꞌawaji mĩda waa baso uchiada–e pꞌanɨ, israelitaarã pëi–e paji, kꞌɨɨrɨ kꞌisua bada perã Tachi Akꞌõrepa naaweda jaradakꞌa.
EXO.8.16	Maapꞌeda Tachi Akꞌõrepa Moisemaa mãgaji:
EXO.8.16	—Jarapáde aji, Aaronmaa ma pakꞌurupa yooro pꞌoramaa wɨmerã, madeepa moscora uchiadamerã.
EXO.8.17	Mãga ooji. Aaronpa ma yooro pꞌoramaa wɨkꞌãri, Egiptodepema yooro pꞌora jõmaweda mosco pakꞌoodachi. Moscopa eperãarã mãikꞌaapa ne–animalaarã kꞌaamaa pꞌaneejida. 
EXO.8.18	Egiptodepema petau tau kꞌawaa beerãpa ichiaba mosco uchiapi kꞌinia pꞌanajida. Mamĩda pꞌoyaa ooda–e paji. Mãgá moscopa eperãarã, ne–animalaarã paara audupai kꞌaapachida.
EXO.8.19	Mãpai chi petau tau kꞌawaa beerãpa Faraonmaa mãgajida:
EXO.8.19	—Akꞌõre Waibɨ́apata nãga oo bɨda ajida.
EXO.8.19	Mamĩda Faraonpa ijãa–e paji, kꞌɨɨrɨ kꞌisua bada perã Tachi Akꞌõrepa naaweda jaradakꞌa.
EXO.8.20	Maapꞌeda Tachi Akꞌõrepa Moisemaa mãgaji:
EXO.8.20	—Nu tapꞌedaweda Faraón toidaa wãitꞌee. Mapa tapꞌedaweda pꞌirabáiji mãikꞌaapa nãga jaranáji: “Tachi Akꞌõrepa nãga jara bɨ: ‘Mɨ eperãarã pëipáde a bɨ, mɨmaa ɨtꞌaa tꞌɨ̃nadamerã. 
EXO.8.21	Mãga oo–e pɨrã, mɨa sĩta pëiitꞌee pɨmaa, poro waibɨarã pɨ jua ekꞌari beerãmaa, apemaarã Egipto pidaarãmaa mãikꞌaapa parã jõmaarã temaa paara. Chokꞌara paraaitꞌee mãikꞌaapa ma sĩtapa parã eujã ipurudariitꞌee. 
EXO.8.22	Mamĩda mɨa mãga ookꞌãri, mãga oo–e paitꞌee Gosén eujã, mɨ eperãarã pꞌanapata eujãde. Jãma sĩta apida unuda–e paitꞌee. Mãgapɨ pɨa kꞌawaitꞌee mɨ, Tachi Akꞌõre, na eujãde bɨ. 
EXO.8.23	Mɨchi eperãarã pipɨara akꞌɨitꞌee përé kꞌãyaara. Nu pɨa unuitꞌeeda a bɨ, ma ne–inaa eperãarãpa pꞌoyaa oodakꞌaa.’ ”
EXO.8.24	Tachi Akꞌõrepa ooji ichia jaradakꞌa. Sĩta cho–kꞌara pëiji Faraón palaciomaa, poro waibɨarã ichi jua ekꞌari beerã temaa, mãikꞌaapa jõmaarã Egiptodepemaarã temaa. Ne–inaa jõmaweda ma sĩtapa ãrikꞌoojida.
EXO.8.25	Mãpai Faraonpa atapiji Moisés, Aarón ome mãikꞌaapa mãgaji:
EXO.8.25	—Wãdapáde aji, hebreorã jõmaweda pãchi Akꞌõre Waibɨa–itꞌee ne–animalaarã paade. Mamĩda Egipto eujãdeepa uchianaadapáde aji.
EXO.8.26	Moisepa pꞌanauji:
EXO.8.26	—Mãga pꞌoyaa ooda–e. Egipto pidaarãpa ne–animalaarã ũkꞌuru peedakꞌaa ãra–itꞌee kꞌachia bairã. Maperã ãchi taide mãgɨ́ ne–animalaarã tai Akꞌõre Waibɨa–itꞌee peeruta pɨrã, ãrapa tai mãupa batꞌa peedayada aji. 
EXO.8.27	Tai wãdaipia bɨ ode kꞌãima õpee eperãarã pꞌanadakꞌaamaa. Mama ne–animalaarã paadaitꞌeeda aji, tai Akꞌõre Waibɨapa jaradakꞌa.
EXO.8.28	Mãpai Faraonpa mãgaji:
EXO.8.28	—Mɨa parã pëiitꞌee eperãarã pꞌanadakꞌaamaa, mama ne–animalaarã paadamerã parã Akꞌõre Waibɨa–itꞌee. Mamĩda tꞌɨmɨ́ wãdaikꞌaraa bɨ. Ɨ̃rá mɨ pari parã Akꞌõre Waibɨamaa chupɨria iidipáde aji.
EXO.8.29	Moisepa pꞌanauji:
EXO.8.29	—Mɨ namãikꞌaapa uchiakꞌãri, Tachi Akꞌõremaa ɨtꞌaa tꞌɨ̃itꞌee, irua nu parã jõmaarã tedeepa ma sĩta ãyaa pëimerã. Mamĩda waa tai kꞌũranáaji mãikꞌaapa jaranaapáde aji, wãnaadamerã ne–animalaarã paade Tachi Akꞌõre–itꞌee.
EXO.8.30	Moisés Faraón palaciodeepa uchiakꞌãri, iru pari Tachi Akꞌõremaa ɨtꞌaa tꞌɨ̃ji. 
EXO.8.31	Tachi Akꞌõrepa ooji Moisepa iididakꞌa. Ma sĩta jõmaweda ãyaa pëiji Faraón palaciodeepa, poro waibɨarã ichi jua ekꞌari beerã tedeepa mãikꞌaapa apemaarã Egipto pidaarã jõmaarã tedeepa. 
EXO.8.32	Mamĩda Faraón atꞌãri kꞌɨɨrɨ kꞌisua bada perã, israelitaarã pëi–e paji.
EXO.9.1	Maapꞌeda Tachi Akꞌõrepa Moisemaa mãgaji:
EXO.9.1	—Faraonmaa wã́ji mãikꞌaapa nãga jaráji: “Tachi Akꞌõre, hebreorã Akꞌõre Waibɨapa nãga jara bɨ: ‘Mɨ eperãarã pëipáde a bɨ, mɨmaa ɨtꞌaa tꞌɨ̃nadamerã.’ 
EXO.9.2	Irua jara bɨkꞌa oo kꞌinia–e bɨ pɨrã mãikꞌaapa iru eperãarã atꞌãri pëi–e pɨrã, 
EXO.9.3	ichi juapa parã Egipto pidaarã ne–animalaarã pꞌuurudeepa taawa pꞌanɨɨrãmaa kꞌayaa kꞌachia baripiitꞌee. Piudayada a bɨ, caballoorã, burroorã, camelloorã, pꞌakꞌaarã, ovejaarã mãikꞌaapa chivoorã. 
EXO.9.4	Mamĩda tai Akꞌõre Waibɨapa israelitaarã pia akꞌɨitꞌeeda a bɨ, mãikꞌaapa ãra ne–animalaarã pia akꞌɨitꞌeeda a bɨ, apida piunaadamerã.” 
EXO.9.5	Ichiaba Tachi Akꞌõrepa mãgaji:
EXO.9.5	—Nuta mãga ooitꞌeeda aji.
EXO.9.6	Aɨ norema Tachi Akꞌõrepa ooji ichia jaradakꞌa. Egiptodepemaarã pꞌakꞌaarã jõmaweda kꞌiniijida. Mamĩda israelitaarã pꞌakꞌaarã apida piuda–e paji. 
EXO.9.7	Faraonpa ichi mimiapataarã pëiji israelitaarã pꞌanapatapꞌedaamaa ãra ne–animalaarã akꞌɨde. Mamĩda apida piu unuda–e paji. Faraonpa mãga kꞌawaji mĩda, kꞌɨɨrɨ kꞌisua beeji mãikꞌaapa israelitaarã pëi–e paji.
EXO.9.8	Mãpai Tachi Akꞌõrepa Moisemaa mãikꞌaapa Aaronmaa mãgaji:
EXO.9.8	—Chokꞌo paapatamãi wãdapꞌeda, itꞌabarre pꞌora juapa tꞌoi atátɨ mãikꞌaapa Moisepa ma itꞌabarre pꞌora ɨtꞌaa pꞌóji Faraón kꞌĩrapite. 
EXO.9.9	Ma itꞌabarre pꞌora kꞌaurepa Egipto eujã jõmaade aida paraaitꞌee. Eperãarã kꞌapꞌɨade, ne–animalaarã kꞌapꞌɨade paara bariitꞌeeda aji.
EXO.9.10	Mapa Moisés, Aarón ome itꞌabarre pꞌora tꞌoi atadapꞌeda, Faraonmaa wãjida. Mama iru kꞌĩrapite Moisepa ma itꞌabarre pꞌora ɨtꞌaa pꞌokꞌãri, eperãarã, ne–animalaarã paara aida–idaakꞌoodachida. 
EXO.9.11	Petau tau kꞌawaa beerã pꞌoyaa Moisés kꞌĩrapite wãda–e paji, ãchi, apemaarã Egipto pidaarãkꞌa aida–idaa pꞌanadapꞌedaa perã. 
EXO.9.12	Moisepa mãga ooji mĩda, Tachi Akꞌõrepa Faraón kꞌɨɨrɨ kꞌisuapiji Moisés pedee Aarón pedee ome ũriamaa bamerã, Tachi Akꞌõrepa naaweda jaradakꞌa.
EXO.9.13	Mãpai Tachi Akꞌõrepa Moisemaa mãgaji:
EXO.9.13	—Tapꞌedaweda wã́ji Faraonmaa mãikꞌaapa nãga jaráji. “Tachi Akꞌõre, hebreorã Akꞌõre Waibɨapa nãga jara bɨ: ‘Mɨ eperãarã pëipáde a bɨ, mɨmaa ɨtꞌaa tꞌɨ̃nadamerã. 
EXO.9.14	Mãga–e pɨrã, mɨa ne–inaa kꞌachiara ooitꞌee pɨmaa, poro waibɨarã pɨ jua ekꞌari beerãmaa mãikꞌaapa pɨ eperãarãmaa. Mãgá kꞌawaadaitꞌee awaraa Akꞌõre Waibɨa mɨkꞌa wẽ–e. 
EXO.9.15	Naaweda mɨchi juapa parãmaa kꞌayaa audú kꞌachia baripikꞌaji mãikꞌaapa parã jõmaweda jõpikꞌaji. 
EXO.9.16	Mamĩda mãga oo–e paji. Pɨ, pɨchi aukꞌaarã atꞌãri chokꞌai pꞌanɨ mɨa parã kꞌapꞌɨa pari na pꞌekꞌau eujãdepemaarã jõmaarãmaa akꞌɨpi kꞌinia bairã Mɨta Tachi Akꞌõre. 
EXO.9.17	Mamĩda pɨ audua bairã, mɨ eperãarã wãpiamaa bɨ. 
EXO.9.18	Maperã nu parã eujãde audú hielo kꞌoi taukꞌa baaipiitꞌeeda a bɨ. Eperãarã Egipto eujãde pꞌaneedakꞌãriipa waide mãpemaarãpa mãga unudakꞌaa. 
EXO.9.19	Mapa parã ne–animalaarã atꞌãri chokꞌai pꞌanɨɨrã jɨ̃apítɨ te ekꞌari mãikꞌaapa eperãarã teeda pꞌaneepítɨ. Taawa pꞌaneeruta pɨrã, ma hielo kꞌoi taukꞌa baairupa piudayada’ ” a bɨ.
EXO.9.20	Mãga ũridakꞌãri, poro waibɨarã Faraón jua ekꞌari beerã ũkꞌuru pꞌerajida mãikꞌaapa ãchi esclavoorã teedaa tꞌĩupijida mãikꞌaapa ne–animalaarã te ekꞌari tꞌĩupijida. 
EXO.9.21	Mamĩda awaraarãpa ijãada–e paji. Maperã ãchi ne–animalaarã ichiakꞌau taawa bëijida.
EXO.9.22	Mãpai Tachi Akꞌõrepa Moisemaa mãgaji:
EXO.9.22	—Pɨ jua ɨtꞌaa ɨapáde aji, Egipto eujã jõmaade hielo kꞌoi taukꞌa baaimerã eperãarã ɨ̃rɨ, ne–animalaarã ɨ̃rɨ, ne–inaa kꞌarra ɨ̃rɨ paara.
EXO.9.23	Mãpai Moisepa ooji Tachi Akꞌõrepa jaradakꞌa. Ichi pakꞌuru anipapariida ɨtꞌaa ɨakꞌãri, hielo kꞌoi taukꞌa baaiji Egipto eujã jõmaade. Ichiaba pa tau pꞌorepꞌorepari nɨ̃beeji. 
EXO.9.24	Ma hielo audú golpe baaiji mãikꞌaapa audú pa baai nɨ̃baji. Egipto pidaarã ãchobeedachida, waide mãga unudakꞌaa pada perã. 
EXO.9.25	Ma hielo baaiji eperãarã ɨ̃rɨ mãikꞌaapa ne–animalaarã ɨ̃rɨ. Ma awara ma hielopa ne–inaa kꞌarra jõpiji mãikꞌaapa pakꞌuru ãrikꞌooji. 
EXO.9.26	Mamĩda Gosén eujãde israelitaarã pꞌanadapꞌedaamãi, hielo tau apida baai–e paji.
EXO.9.27	Mãpai Faraonpa jara pëiji Moisés, Aarón ome chedamerã. Ichi kꞌĩrapite pachedakꞌãri, mãgaji:
EXO.9.27	—Mɨ kꞌaurépata nãga nɨ̃bɨda aji. Parã Akꞌõre Waibɨa kꞌaurepa–e. Mɨa mɨchi aukꞌaarã ome israelitaarãmaa kꞌachia oojida. 
EXO.9.28	Ɨtꞌaa iidítɨ parã Akꞌõre Waibɨamaa na hielo tau, pa jĩwaa nɨ̃bɨ ome wẽpapimerã. Irua mãga ooru pɨrã, mɨa parã pëiyada aji.
EXO.9.29	Moisepa pꞌanauji:
EXO.9.29	—Pꞌuurudeepa uchiakꞌãri, mɨ jua ɨtꞌaa ɨaitꞌee mãikꞌaapa ɨtꞌaa iidiitꞌee Tachi Akꞌõremaa, na hielo waa baaipinaamerã mãikꞌaapa waa pa tꞌopinaamerã. Mãgá parãpa kꞌawaadai na eujã Tachi Akꞌõredé. 
EXO.9.30	Mamĩda mɨa kꞌawa bɨ pɨa, poro waibɨarã pɨ jua ekꞌari beerã ome waide wãara tai Akꞌõre Waibɨa waaweeda–e pꞌanɨ.
EXO.9.31	(Lino kꞌarra uuda jõmaweda jõji, chi pꞌono ãridapꞌedaa perã mãikꞌaapa cebada tau uuda ãrikꞌoodachi, chi kꞌɨmɨ chakꞌeerã jõma jurrukꞌoodapꞌedaa perã ma hielo baaidapa. 
EXO.9.32	Mamĩda trigo tau uuda mãikꞌaapa centeno tau uuda atꞌãri pia baji, tꞌẽepai chi pꞌono tꞌonodaitꞌee pada perã.)
EXO.9.33	Faraón ome pedee bapꞌeda, Moisés pꞌuurudeepa taawaa uchiaji. Mama ichi jua ɨtꞌaa ɨakꞌãri Tachi Akꞌõre kꞌĩrapite, ma hielo kꞌoi taukꞌa baai nɨ̃bada, kꞌoi paara wẽpadachi mãikꞌaapa waa pa tꞌo–e paji. 
EXO.9.34	Mamĩda Faraonpa unukꞌãri waa hielo kꞌoi ome baai–e bɨ mãikꞌaapa waa pa jĩwaa–e bɨ, waya tꞌãri kꞌachiadachi, poro waibɨarã ichi jua ekꞌari beerã paara. 
EXO.9.35	Israelitaarã atꞌãri pëi–e paji, kꞌɨɨrɨ kꞌisua bada perã Tachi Akꞌõrepa naaweda jaradakꞌa.
EXO.10.1	Maapꞌeda Tachi Akꞌõrepa Moisemaa mãgaji:
EXO.10.1	—Waya Faraonmaa wã́ji. Mɨa iru, poro waibɨarã ichi jua ekꞌari beerã ome kꞌɨɨrɨ kꞌisuapiji mɨ jua ãramaa unupi kꞌinia bairã. 
EXO.10.2	Ichiaba mãga ooji pɨa nepɨrɨmerã pɨ warrarãmaa mãikꞌaapa pɨ ãichakꞌeerãmaa sãgá mɨa Egipto pidaarã oo iru baji mãikꞌaapa ãchi tꞌãide mɨa ne–inaa ooda; ne–inaa eperãarãpa pꞌoyaa oodakꞌaa ãchi juadoopa. Mãgá parãpa kꞌawaadaitꞌeeda aji, mɨta Tachi Akꞌõre.
EXO.10.3	Mãpai Tachi Akꞌõrepa Moisés, Aarón ome waya Faraonmaa pëiji.
EXO.10.3	Mãganajida:
EXO.10.3	—Tachi Akꞌõre, tai hebreorã Akꞌõre Waibɨapa nãga jara pëiru: “¿Sãapai pɨa ooitꞌeema mɨa jara bɨkꞌa? Mɨ eperãarã pëipáde a bɨ, mɨmaa ɨtꞌaa tꞌɨ̃nadamerã. 
EXO.10.4	Maa–e pɨrã nu sisi pëiitꞌee pɨ eujã jõmaade. 
EXO.10.5	Audú chokꞌara chedaitꞌee perã, eujã unuda–e paitꞌee. Ne–uu kꞌarra mãikꞌaapa pakꞌuru hielo baaidapa ãri–ee beeda jõmaweda kꞌokꞌoodaitꞌee. 
EXO.10.6	Parã Egipto pidaarã te sisipa ipurukꞌoodariitꞌee. Chonaarãpa unudapꞌedaa kꞌãyaara chokꞌaraara paraaitꞌeeda” a bɨ.
EXO.10.6	Mãga jarapꞌeda, Moisés, Aarón ome Faraón palaciodeepa uchiajida.
EXO.10.7	Mãpai poro waibɨarã Faraón jua ekꞌari beerãpa mãgajida:
EXO.10.7	—¿Sãapai jã eperãpa tachi ichiakꞌau bɨitꞌeema? Israelitaarã pë́iji ãchi Akꞌõre Waibɨa apatamaa ɨtꞌaa tꞌɨ̃nadamerã. ¿Pɨa kꞌawa–e bɨkꞌã ajida, tachi eujã jõdai wã?
EXO.10.8	Mãpai Faraonpa waya jara pëiji Moisés, Aarón ome chedamerã. Ãra pachedakꞌãri, irua mãgaji:
EXO.10.8	—Wã́tɨ Tachi Akꞌõre, pãchi Akꞌõre Waibɨamaa ɨtꞌaa tꞌɨ̃de. ¿Kꞌairãta wãdaitꞌeema? aji.
EXO.10.9	Moisepa pꞌanauji:
EXO.10.9	—Jõmaweda wãdaitꞌee; chonaarã, wẽraarã, warrarã paara, Tachi Akꞌõre–itꞌee fiesta oodaitꞌee perã. Tai ovejaarã, chivoorã, pꞌakꞌaarã paara ateedaitꞌeeda aji, Tachi Akꞌõre–itꞌee paadaitꞌee.
EXO.10.10	Mamĩda Faraonpa mãgaji:
EXO.10.10	—¿Mɨ kꞌũradaitꞌee kꞌĩsia pꞌanɨkꞌã? ¿Wãara ijãa pꞌanɨkꞌã pãchi Akꞌõre Waibɨapa parã kꞌaripa cheitꞌee? ¿Kꞌĩsia pꞌanɨkꞌã mɨa parã jõmaweda pëiitꞌee? 
EXO.10.11	¡Mãga–epɨ! Ɨmɨkꞌĩraarã aupai pëiyada aji, wãara wã kꞌinia pꞌanɨ pɨrã ɨtꞌaa tꞌɨ̃de Tachi Akꞌõremaa.
EXO.10.11	Mãga jarapꞌeda, Faraonpa jaraji poro waibɨarã ichi jua ekꞌari beerãmaa Moisés, Aarón ome ichimãiipa jëretꞌaadamerã.
EXO.10.12	Mamĩda Tachi Akꞌõrepa Moisemaa mãgaji:
EXO.10.12	—Jua ɨapáde aji, Egipto eujã ɨ̃rɨ sisi chokꞌara chedamerã mãikꞌaapa kꞌokꞌoodamerã ne–inaa kꞌarra hielo baaikꞌãri piuda–e padapꞌedaa.
EXO.10.13	Moisepa mãga ooji. Ichi pakꞌuru anipapariida ɨakꞌãri, Tachi Akꞌõrepa nãu pꞌuapiji oriente eereepa, ãstaawa, pꞌãrikꞌua pida. Mãgá aɨ norema sisi chokꞌara Egipto eujãde nɨ̃ba cheji. 
EXO.10.14	Egipto eujã jõmaade chokꞌara baai chejida. Chonaarãweda eperãarãpa waide mãgá sisi chokꞌara unudakꞌaa paji mãikꞌaapa Egiptode waa mãga unudakꞌaa paitꞌee. 
EXO.10.15	Eujã pꞌoyaa unudakꞌaa paji ma sisi kꞌaurepa. Ne–uu kꞌarra hielo baaidapa ãri–ee beeda jõmaweda kꞌokꞌoojida, nejõ, kꞌiru mãikꞌaapa pꞌũajara wẽe beerumaa.
EXO.10.16	Aramata Faraonpa Moisés Aarón ome atapiji mãikꞌaapa mãgaji:
EXO.10.16	—Mɨa wãara kꞌachia ooji Tachi Akꞌõre, parã Akꞌõre Waibɨamaa mãikꞌaapa parãmaa. 
EXO.10.17	Mɨa kꞌachia ooda waya perdonáatɨ mãikꞌaapa ɨtꞌaa tꞌɨ̃nadapáde aji, parã Akꞌõre Waibɨamaa na sisi ãyaa pëimerã.
EXO.10.18	Moisés Faraonmãiipa uchiapꞌeda, Tachi Akꞌõremaa ɨtꞌaa tꞌɨ̃ji. 
EXO.10.19	Mãpai Tachi Akꞌõrepa nãu pꞌuapiji occidente eereepa ma sisi ateemerã Mar Rojodee.
EXO.10.20	Mamĩda Tachi Akꞌõrepa Faraón kꞌɨɨrɨ kꞌisuapiji israelitaarã pëinaamerã.
EXO.10.21	Mãpai Tachi Akꞌõrepa Moisemaa mãgaji:
EXO.10.21	—Pɨ jua ɨtꞌaa ɨapáde aji, Egipto eujã jõma audú pꞌãriudaimerã eperãarã ãchobeedarutamaa.
EXO.10.22	Mãga ooji. Ewari õpee Egipto eujãde audú pꞌãriu baji. 
EXO.10.23	Egipto pidaarã ãyaa wãdakꞌaa paji ãchi te ikꞌaawa pꞌanadapꞌedaarãmaa paara, pꞌoyaa unudakꞌaa pada perã. Jõdee Gosén eujãde mãikꞌaapa israelitaarã tede ɨ̃daa baji.
EXO.10.24	Mãga nɨ̃bakꞌãri, Faraonpa Moisés waya atapiji mãikꞌaapa mãgaji:
EXO.10.24	—Wã́tɨ israelitaarã jõmaweda, pãchi warrarã paara, parã Akꞌõre Waibɨamaa ɨtꞌaa tꞌɨ̃de. Mamĩda parã ovejaarã, pꞌakꞌaarã ome atabëidapáde aji.
EXO.10.25	Mamĩda Moisepa pꞌanauji:
EXO.10.25	—¡Mãga–epɨ! Pɨa tai ne–animalaarã paara pëiitꞌee, taipa peedamerã mãikꞌaapa paa jõpidamerã Tachi Akꞌõre, tai Akꞌõre Waibɨa–itꞌee. 
EXO.10.26	Tai ne–animalaarã jõmaweda ateedaitꞌee. Maarepida atabëida–eda aji, kꞌawada–e pꞌanadairã chisãgɨta Tachi Akꞌõre, tai Akꞌõre Waibɨapa taimaa paapiitꞌee.
EXO.10.27	Mamĩda Tachi Akꞌõrepa Faraón kꞌɨɨrɨ kꞌisuapida perã, atꞌãri pëi kꞌinia–e paji. 
EXO.10.28	Mapa Faraonpa Moisemaa mãgaji:
EXO.10.28	—¡Mɨ kꞌĩrapite waa chenáaji! Waya cheru pɨrã, mɨa pɨ peepiyada aji.
EXO.10.29	Moisepa pꞌanauji:
EXO.10.29	—Pɨa jara bɨkꞌa ooitꞌeeda aji. Mɨ waa che–eda aji.
EXO.11.1	Tachi Akꞌõrepa Moisemaa mãgaji:
EXO.11.1	—Faraonmaa mãikꞌaapa Egipto pidaarãmaa awaraa ne–inaa kꞌachia ooitꞌee. Mãga ookꞌãri, Faraonpa parã uchiapiitꞌee mãikꞌaapa jaraitꞌee parã waa chenaadamerã. 
EXO.11.2	Mamĩda mɨa mãga ooi naaweda, jarapáde aji, israelitaarã ɨmɨkꞌĩraarãmaa, wẽraarãmaa paara netꞌaa nẽedee ooda, pꞌaratꞌadee ooda iidinadamerã ãchi te ikꞌaawa pꞌanapataarãmaa.
EXO.11.3	(Maapai Tachi Akꞌõrepa Egipto pidaarã tꞌãri piapiji israelitaarã ome. Ma awara ma kꞌaurepa Egipto pidaarãpa, poro waibɨarã Faraón jua ekꞌari beerãpa paara Moisés tꞌo pꞌanajida.)
EXO.11.4	Mãpai Moisepa Faraonmaa nãga jaraji:
EXO.11.4	—Akꞌõre Waibɨapa nãga jara bɨda aji: ‘‘Esapɨte mɨ Egiptode wãyaaitꞌeeda a bɨ. 
EXO.11.5	Mãgá wãyaa wãkꞌãri, Egipto pidaarã warra naapemaarã jõmaweda piudaitꞌee; Faraón warra naapemadeepa esclava chupɨriara bɨ kꞌũrumade nebapari warra naapema parumaa. Ãra ovejaarã, chivoorã, pꞌakꞌaarã paara naapɨara tꞌoda jõmaweda aukꞌa piudaitꞌee. 
EXO.11.6	Egipto eujã jõmaade eperãarã tꞌãri pꞌuapa jẽedaitꞌee. Egiptode waide mãga unudakꞌaa mãikꞌaapa waa mãga unudakꞌaa paitꞌee. 
EXO.11.7	Mamĩda israelitaarã tꞌãide eperãarã kꞌãiwee pꞌanadaitꞌee. Parã usaarã jida piruda–e paitꞌee ãra uchiadakꞌãri ãchi ne–animalaarã ome. Mãga pꞌasakꞌãri, parãpa kꞌawadaitꞌeeda a bɨ, mɨa israelitaarã piara akꞌɨpari Egipto pidaarã kꞌãyaara.’’
EXO.11.8	Ma awara Moisepa mãgaji:
EXO.11.8	—Mãga pꞌasakꞌãri, poro waibɨarã pɨ jua ekꞌari beerã mɨ kꞌĩrapite bedabaidaitꞌee mãikꞌaapa chupɨria iididaitꞌee tai israelitaarã namãikꞌaapa wãdamerã. Mãga oodai naaweda, tai wã–eda aji.
EXO.11.8	Mãga jarapꞌeda, Moisés kꞌĩrau uchiaji Faraón palaciodeepa.
EXO.11.9	Tꞌẽepai Tachi Akꞌõrepa Moisemaa mãgaji:
EXO.11.9	—Faraonpa parã pedee ijãa–e paitꞌeeda aji. Mãgá Egiptode mɨa waapɨara ooitꞌee ne–inaa eperãarãpa pꞌoyaa oodakꞌaa ãchi juadoopa.
EXO.11.10	Moisepa Aarón ome ma ne–inaa jõmaweda oojida Faraón kꞌĩrapite Tachi Akꞌõrepa oopidakꞌa. Mamĩda Faraonpa israelitaarã Egipto eujãdeepa atꞌãri uchiapi–e paji, Tachi Akꞌõrepa iru kꞌɨɨrɨ kꞌisuapida perã.
EXO.12.1	Tachi Akꞌõre Egiptode Moisés ome mãikꞌaapa Aarón ome pedeekꞌãri, mãgaji:
EXO.12.2	—Año chaa na atane naapema parãdé paitꞌee. 
EXO.12.3	Israelitaarã jõmaarãmaa nãga jarátɨ: “Ewari diezde na atanede parã Israeldeepa uchiadapꞌedaa te chaadepema ɨmɨkꞌĩraarãpa atadaipia bɨ oveja chakꞌe wa chivo chakꞌe pipɨara bɨ. 
EXO.12.4+EXO.12.5	Ma oveja wa chivo año aba iru baipia bɨ mãikꞌaapa pi–ia baipia bɨ, maarepida anida wẽe. Parã tede pꞌanapataarãpa ma ne–animal kꞌodaipia bɨ, ɨa bɨda–ee. Parã tede chokꞌara–ee pꞌanɨ pɨrã mãikꞌaapa ma ne–animal jõmaweda pꞌoyaa kꞌoda–e pɨrã, jedekꞌodaipia bɨ parã te kꞌaitꞌa pꞌanɨɨrã ome. 
EXO.12.6	Ewari catorce wãyaarude parãpa ma ne–animalaarã pia akꞌɨdaipia bɨ. Ma ewate akꞌõrejĩru baaikꞌãri, israelitaarã te chaa parãpa ma ne–animalaarã peedaipia bɨ 
EXO.12.7	mãikꞌaapa chi waapa pꞌurudaipia bɨ pãchi tedepema puerta ɨ̃rɨ mãikꞌaapa aɨ ikꞌaawa, ma tede ma ne–animal kꞌodaitꞌee perã. 
EXO.12.8	Ma pꞌãrikꞌua parãpa paadaipia bɨ chi chiara kꞌodaitꞌee kꞌiru asia ome mãikꞌaapa pan levadura wẽe bɨ ome. 
EXO.12.9	Chi chiara maarepida õkꞌoo kꞌodaikꞌaraa bɨ. Ichiaba chuuda kꞌodaikꞌaraa bɨ. Ma ne–animal jõmaweda tꞌɨpɨtaude paadaipia bɨ; chi poro, chi bɨɨrɨ, chi jɨ̃si paara. 
EXO.12.10	Jõmaweda kꞌoda–e pɨrã, aɨ norema pai naaweda, tꞌɨpɨtaude paa jõpitꞌaadaipia bɨ. 
EXO.12.11	Nãgá kꞌodaipia bɨ. Nekꞌodai naaweda, pãchi pꞌaru chancla ome jɨ̃daipia bɨ mãikꞌaapa pãchi pakꞌuru anipapata juade iru pꞌanadaipia bɨ. Maapꞌeda isapai kꞌodaipia bɨ aramata uchiadaitꞌee perã. Mãga oodakꞌãri, tꞌɨ̃ bɨdaitꞌee Tachi Akꞌõre Pascua fiesta. 
EXO.12.12	Ma ewate pꞌãrikꞌua mɨ Egipto eujãde wãyaaitꞌee mãikꞌaapa jõmaweda Egipto pidaarã warra naapemaarã, ne–animalaarã naa tꞌoda paara piupiitꞌee. Ma awara mɨa ãchi akꞌõre waibɨa apataarã pꞌoyaaitꞌee mãikꞌaapa kꞌachia ooitꞌee. Mɨ, Tachi Akꞌõrepa mãga jara bɨ.
EXO.12.13	’’Parã puerta ɨ̃rɨ ma waa pꞌurudapꞌedaa kꞌaurepa, mɨa mɨchi eperãarã te kꞌawaitꞌee mãikꞌaapa jĩpꞌa wãyaaitꞌee. Mãgá parãdepema apida piuda–e paitꞌee. 
EXO.12.14	Año chaa ma ewate kꞌirãpadaipia bɨ mãikꞌaapa ichita mɨ, Tachi Akꞌõre–itꞌee na Pascua fiesta oodaipia bɨ, leykꞌa bairã parã–itꞌee mãikꞌaapa parãdeepa uchiadaitꞌeerã–itꞌee. 
EXO.12.15	Ma ne–animal peeda ewatedeepa tomia aba wãyaaru misa, parãpa pan levadura wẽe kꞌodaipia bɨ. Ma tomiade pãchi tede levadura iru pꞌanadaikꞌaraa bɨ. Ma tomiade apidaapa pan levadura ome ooda kꞌoru pɨrã, mãgɨ́ eperã jëretꞌaadaipia bɨ israelitaarã tꞌãideepa. 
EXO.12.16	Ma tomiade chi naapema ewari, chi tꞌẽepema ewari paara ɨ̃ipata ewarikꞌa baitꞌee. Ma ewate chipꞌedaipia bɨ mɨmaa ɨtꞌaa tꞌɨ̃daitꞌee mãikꞌaapa mimiadaikꞌaraa bɨ. Ma ewate chikꞌo aupai chuudai. 
EXO.12.17	Ma fiesta tꞌɨ̃jarapataadaitꞌee Pan Levadura Wẽe Kꞌopata Fiesta. Parã israelitaarãpa ma fiesta ichita ɨadaipia bɨ kꞌirãpadaitꞌee ma ewate mɨa parã Egipto eujãdeepa uchiapida. 
EXO.12.18	Naapema atanede ewari catorcede akꞌõrejĩru baaidadeepa ewari veintiunode akꞌõrejĩru baairumaa mãgá pan levadura wẽe kꞌodaipia bɨ. 
EXO.12.19	Ma tomiade pãchi tede levadura maarepida iru pꞌanadaikꞌaraa bɨ. Ma tomiade apidaapa pan levadura ome ooda kꞌoru pɨrã, jëretꞌaadaipia bɨ israelitaarã tꞌãideepa. Mãga oodaipia bɨ mãgɨ́ eperã israelitapa tꞌoji mĩda, maa–e pɨrã awaraa eujãdepema parã tꞌãide bapari mĩda. 
EXO.12.20	Maperã maarepida levadura kꞌodaikꞌaraa bɨ. Parã wãrutamaa pan levadura wẽe beeta kꞌodaipia bɨda’’ aji.
EXO.12.21	Mãpai Moisepa tꞌɨ̃ pëiji israelitaarã poro waibɨarã mãikꞌaapa mãgaji:
EXO.12.21	—Wã́tɨ oveja chakꞌe wa chivo chakꞌe pipɨara bɨ jɨrɨde pãchideerã ome kꞌodamerã. Péetɨ Pascua fiesta oodaitꞌee. 
EXO.12.22	Ma ne–animal piuda waa ne–inaade wee atadapꞌeda mãikꞌaapa ma waade hisopo jua sãdapꞌeda, mãgɨpa pꞌurudaipia bɨ puerta ɨ̃rɨ, aɨ ikꞌaawa paara. Maapꞌeda jõmaweda teeda pꞌaneedaipia bɨ aɨ norema paru misa. 
EXO.12.23	Tachi Akꞌõre Egipto eujãde wãyaakꞌãri Egipto pidaarã peede, ma waa puerta ɨ̃rɨ, aɨ ikꞌaawa pꞌuruda unuitꞌee mãikꞌaapa parã temãi wãyaaitꞌee, apida pee–ee. Irua chi peepari parã tede tꞌĩupi–e paitꞌee. 
EXO.12.24	Parãpa mãikꞌaapa parãdeepa uchiadaitꞌeerãpa na fiesta ichita oodaipia bɨ mɨa idi jara bɨkꞌa. 
EXO.12.25	Parã wãdakꞌãri ma eujã Tachi Akꞌõrepa teeitꞌee bɨdee, na fiesta aukꞌa oodaipia bɨ. 
EXO.12.26	Ma awara parã warrarãpa iididakꞌãri: ‘‘¿Na fiesta kꞌãata jara kꞌinia bɨ?’’, 
EXO.12.27	parãpa nãga pꞌanaudaipia bɨ: ‘‘Pascua fiesta oodakꞌãri, na ne–animal peedapꞌeda, Tachi Akꞌõre–itꞌee paapata. Irua Egipto pidaarã warrarã naapemaarã peekꞌãri, tachi israelitaarã temãi wãyaaji. Mãgá tachi chonaarã kꞌaripa atajida” adaipia bɨ.
EXO.12.27	Israelitaarãpa mãga ũridakꞌãri, bedabaijida mãikꞌaapa ɨtꞌaa tꞌɨ̃jida akꞌɨpidaitꞌee Tachi Akꞌõre waawee pꞌanɨ. 
EXO.12.28	Tꞌẽepai israelitaarãpa oonajida Tachi Akꞌõrepa Moisemaa mãikꞌaapa Aaronmaa jaradakꞌa.
EXO.12.29	Ma ewate esapɨte Tachi Akꞌõrepa peeji jõmaweda Egipto pidaarã warrarã naapemaarã, Faraón warra naapemadeepa chi carcelde chupɨria bɨ warra naapema parumaa. Ichiaba peeji jõmaweda Egipto pidaarã ne–animalaarã naapɨara tꞌoda. 
EXO.12.30	Faraón, poro waibɨarã ichi jua ekꞌari beerã, apemaarã Egiptodepemaarã ome pꞌirabaijida mãikꞌaapa tꞌãri pꞌuapa jẽe para beeji. Biukꞌa para bapachi Egiptode, te chaa piuda paraada perã.
EXO.12.31	Aɨ pꞌãrikꞌua Faraonpa tꞌɨ̃ pëiji Moisés Aarón ome mãikꞌaapa mãgaji:
EXO.12.31	—¡Parã mãikꞌaapa israelitaarã jõmaweda tai ikꞌaawaapa ãyaa wã́tɨ! Akꞌõre Waibɨamaa ɨtꞌaa tꞌɨ̃de wã́tɨ parãpa jaradapꞌedaakꞌa. 
EXO.12.32	Parã ovejaarã mãikꞌaapa pꞌakꞌaarã atéetɨ pãchia kꞌinia pꞌanɨkꞌa. Wã́tɨ mãikꞌaapa Akꞌõre Waibɨamaa iididapáde aji, mɨ chupɨria kꞌawaamerã.
EXO.12.33	Egipto pidaarãpa israelitaarãmaa jarajida ãchi eujãdeepa isapai wãdamerã, kꞌĩsiadapꞌedaa perã ãchi jõmaweda kꞌiniidaitꞌee. 
EXO.12.34	Mãga jaradakꞌãri, israelitaarãpa ãchi pan masa arajãgaa, levadura wẽe atajida. Ma masa ãchi pan paapatade bɨdapꞌeda, ma jõma pꞌarude bedajida mãikꞌaapa ikꞌiade ateejida. 
EXO.12.35	Ma awara Moisepa jaradakꞌa Egipto pidaarãmaa iidinajida nẽe, pꞌaratꞌa mãikꞌaapa pꞌaru. 
EXO.12.36	Tachi Akꞌõrepa jaradakꞌa ooji ma Egipto pidaarã ome. Israelitaarã waawee pꞌanadapꞌedaa perã, teejida ãrapa iididapꞌedaa. Mãgá ma israelitaarã pꞌaneejida Egipto pidaarã netꞌaa ome.
EXO.12.37	Ma pꞌãrikꞌua israelitaarã Ramsés pꞌuurudeepa wãjida Sucot pꞌuuru kꞌaipee badamaa. Seiscientos mil paji, wẽraarã, warrarã juasiada–ee. Ãchi jõmaweda wãjida bɨɨrɨpa. 
EXO.12.38	Awaraa eperãarã chokꞌara aukꞌa wãjida ãra ome. Ichiaba ovejaarã, pꞌakꞌaarã chokꞌara aukꞌa ateejida. 
EXO.12.39	Egipto pidaarãpa ãra jërekꞌoodakꞌãri ãchi eujãdeepa, jua araada–e paji nechuudaitꞌee. Mapa masa anipadapꞌedaadee ãrapa pan levadura wẽe ɨ̃pɨjida.
EXO.12.40	Israeldeepa uchiadapꞌedaarã cuatrocientos treinta años pꞌanajida Egiptode. 
EXO.12.41	Ma cuatrocientos y treinta años wãyaada ewate Tachi Akꞌõre eperãarã ëreerã chaa ma eujãdeepa uchiajida. 
EXO.12.42	Ma ewate pꞌãrikꞌua Tachi Akꞌõrepa ichi eperãarã akꞌɨji mãikꞌaapa kꞌaripaji Egiptodeepa uchia ataitꞌee. Mapa año chaa Israeldeepa uchiadaitꞌeerãpa ma ewate pꞌãrikꞌua Tachi Akꞌõre–itꞌee ɨadaipia bɨ.
EXO.12.43	Tachi Akꞌõrepa Moisemaa mãikꞌaapa Aaronmaa mãgaji:
EXO.12.43	—Na ley jõmaweda Pascua fiesta–itꞌee.
EXO.12.43	“Awaraa eujãdepemaarãpa Pascua fiesta ewatepema–itꞌee ne–animal peeda kꞌodaikꞌaraa bɨ. 
EXO.12.44	Mamĩda parãpa esclavoorã netodapꞌedaarãpa kꞌodai, ãchi kꞌapꞌɨade tauchaa iru pꞌanɨ pɨrã.
EXO.12.45	’’Awaraa eujãdepemaarã parã tꞌãide pꞌanapataarã maa–e pɨrã pꞌaratꞌa pari mimiapataarã, mãgɨɨrãpa ma ne–animal chiara kꞌodaikꞌaraa bɨ.
EXO.12.46	’’Israelitaarãpa ma ne–animal peedapꞌedaa ãchi te chaa kꞌodaipia bɨ. Pite chakꞌe apida ateedaikꞌaraa bɨ ãchi tedeepa. Ma awara ma ne–animal peedapꞌedaa bɨɨrɨ bɨadaikꞌaraa bɨ.
EXO.12.47	’’Israelitaarã jõmaarãpa mãga oodaipia bɨ. 
EXO.12.48	Mamĩda, awaraa eujãdepema parã tꞌãide baparipa Tachi Akꞌõre–itꞌee Pascua fiesta aukꞌa oo kꞌinia bɨ pɨrã, irumaa mãga oopidai naaweda, parãpa tauchaa bɨdaipia bɨ iru kꞌapꞌɨade mãikꞌaapa irudeerãdepema ɨmɨkꞌĩraarã kꞌapꞌɨade. Mãgá Israeldeepa uchiadapꞌedaarãkꞌa pꞌaneedakꞌãri, iru aukꞌa ma fiestade bai.
EXO.12.48	’’Eperã tauchaa wẽe bɨpa ma ne–animal chiara kꞌoikꞌaraa bɨ.”
EXO.12.49	’Ma leyde jara bɨkꞌa oodaipia bɨda aji, Israeldeepa uchiadaitꞌeerãpa mãikꞌaapa awaraa eujãdepemaarã parã tꞌãide pꞌanapataarãpa.
EXO.12.50	Israelitaarãpa jõma oojida Tachi Akꞌõrepa Moisemaa mãikꞌaapa Aaronmaa jaradakꞌa. 
EXO.12.51	Aɨ ewateweda Tachi Akꞌõrepa israelitaarã ëreerã chaachaa Egipto eujãdeepa uchiapiji.
EXO.13.1	Ma awara Tachi Akꞌõrepa Moisemaa mãgaji:
EXO.13.2	—Israelitaarã warra naapemaarã mɨ–itꞌee awara bɨpáde aji, mëré perã, parã ne–animalaarã ɨmɨkꞌĩraarã naapɨara tꞌorutaarã paara.
EXO.13.3	Mãpai Moisepa israelitaarãmaa mãgaji:
EXO.13.3	—Idipema ewate kꞌirãpátɨ Tachi Akꞌõre juapa parã uchiapida perã Egipto eujãdeepa, parã esclavo pꞌanadapꞌedaamãiipa. Idipema ewate pan levadura ome ooda kꞌodaikꞌaraa bɨ. 
EXO.13.4	Idi parã atane Abibde uchiaruta. 
EXO.13.5	Maperã Tachi Akꞌõrepa parã ateekꞌãri ma eujãdee, ichia juraada teeitꞌee parã chonaarãdeepa uchiadaitꞌeerãmaa, año chaa na atanede fiesta oodaipia bɨ. Ma eujãde pꞌanapata cananeorã, hititaarã, amorreorã, heveorã mãikꞌaapa jebuseorã. Mamĩda irua parãmaa teeitꞌee ma eujã pi–ia bɨ; leche mãikꞌaapa miéle waibɨa paraamãi. 
EXO.13.6	Ma fiesta oodakꞌãri, pan levadura wẽe kꞌodaipia bɨ kꞌãima siete wãyaaru misa mãikꞌaapa ewari sietede fiesta ewatepemakꞌa ɨadaipia bɨ. 
EXO.13.7	Maapai parã eujãde levadura wa pan levadura ome ooda maarepida iru pꞌanadaikꞌaraa bɨ. Ma kꞌãima siete Tachi Akꞌõre–itꞌee awara bɨdaipia bɨ.
EXO.13.8	’Ma fiesta ewate parãpa pãchi warrarãmaa nãga jaradaipia bɨ: ‘‘Na fiesta oopata, Tachi Akꞌõre juapa tachi kꞌaripada perã Egipto eujãdeepa uchiadamerã. 
EXO.13.9	Na fiesta tauchaa pɨkꞌa bɨ pãchi juade wa tau bɨɨrɨde, na fiesta kꞌaurepa kꞌirãpadaitꞌee perã pãchi warrarãmaa jarateedaitꞌee irua ley jarada. Ãramaa mãgá jarateedaitꞌee irua tachi kꞌaripada perã tachi Egipto eujãdeepa uchiapikꞌãri. 
EXO.13.10	Maperã año chaa, na atanede na fiesta oopataadaipia bɨda” adaipia bɨ.
EXO.13.11	’Tachi Akꞌõrepa parã cananeorã eujãdee ateekꞌãri mãikꞌaapa irua juraadakꞌa parã chonaarãmaa ma eujã parãmaa teekꞌãri, 
EXO.13.12	parãpa irumaa teedaipia bɨ parã warrarã naapemaarã mãikꞌaapa parã ne–animalaarã ɨmɨkꞌĩraarã naapɨara tꞌoda, chi naapemaarã irudé perã. 
EXO.13.13	Burro naapɨara tꞌoda pari pꞌaareerãmaa teedaipia bɨ oveja chakꞌe wa chivo chakꞌe peedapꞌeda, Tachi Akꞌõre–itꞌee paadamerã. Mãgá ma burro naapɨara tꞌoda Tachi Akꞌõre juakꞌaawa neto pɨkꞌa atadai. Mamĩda ma oveja wa chivo chakꞌe teeda–e pɨrã, ma burro naapɨara tꞌoda otau kꞌõratꞌaadaipia bɨ. Ichiaba parãpa mãikꞌaapa parãdeepa uchiadaitꞌeerãpa ne–animalaarã teedaipia bɨ parã warra naapemaarã pari. Mãgá ãra Tachi Akꞌõre juakꞌaawa neto pɨkꞌa atadai.
EXO.13.14	’Mãgá parã warrarãpa iididakꞌãri: ‘‘¿Kꞌãata jara kꞌinia bɨma naapemaarã pari ne–animalaarã teedakꞌãri?’’, parãpa pꞌanaudai: ‘‘Tachi Akꞌõre juapa tachi aukꞌaarã uchiapiji Egipto eujãdeepa, ãra esclavo pꞌanadapꞌedaamãiipa. 
EXO.13.15	Egiptodepema Faraón kꞌɨɨrɨ kꞌisua bada perã, tachi aukꞌaarã ma eujãdeepa uchiapiamaa baji. Maperã Egiptodepemaarã te chaa Tachi Akꞌõrepa piupiji ãra warra naapemaarã mãikꞌaapa ãra ne–animalaarã naapɨara tꞌodapꞌedaa. Maadakꞌãriipa tachi israelitaarãpa tachi ne–animalaarã ɨmɨkꞌĩraarã naapɨara tꞌoda peedapꞌeda, iru–itꞌee paapipata mãikꞌaapa tachi warra naapemaarã iru juakꞌaawa neto pɨkꞌa atapata ne–animalaarã ãra pari paapidakꞌãri. 
EXO.13.16	Na fiesta tauchaa pɨkꞌa bɨda adaitꞌee, pãchi juade wa tau bɨɨrɨde na fiesta kꞌaurepa ichita kꞌirãpadaitꞌee perã iru juapa ooda tachi aukꞌaarã Egipto eujãdeepa uchiapikꞌãri.”
EXO.13.17	Faraonpa israelitaarã Egipto eujãdeepa uchiapikꞌãri, Tachi Akꞌõrepa ãra atee–e paji filisteorã eujãdee wãpata ode. Ma o kꞌaitꞌaara baji mĩda, made pëi–e paji, filisteorã ome chõodaamaapa kꞌĩsia awara atadapꞌeda, ãpɨtee Egiptodee chedai jĩakꞌaapa. 
EXO.13.18	Mapa Tachi Akꞌõrepa jaraji eujã pania wẽe bɨde wãyaadamerã Mar Rojo eere, ma o tꞌɨmɨara baji mĩda.
EXO.13.18	Israelitaarã Egiptodeepa uchiadakꞌãri, soldaorãkꞌa arma panau uchiajida. 
EXO.13.19	Moisepa José bɨɨrɨ ateeji ma ode wãdakꞌãri, José atꞌãri chokꞌai bakꞌãri, israelitaarãmaa jarada perã juraadamerã mãga oodaitꞌee. Jai–idaai naaweda, Josepa ãramaa jaraji: “Tachi Akꞌõrepa parã kꞌaripa cheitꞌee. Mãga pꞌasakꞌãri, mɨ bɨɨrɨ namãikꞌaapa ateedapáde” aji.
EXO.13.20	Israelitaarã uchiajida Sucotdeepa mãikꞌaapa Etamde panajida. Mamãikꞌaapa eujã pania wẽe bɨ kꞌaitꞌa baji. 
EXO.13.21	Israelitaarã ode wãdade ãstaawa Tachi Akꞌõre ãra naa wãpachi jɨ̃ararade, ãra iru tꞌẽe wãdamerã. Jõdee pꞌãrikꞌua tꞌɨpɨtaukꞌa urua wãpachi mãgɨ́ jɨ̃ararade. Mãgá ãstaawa, pꞌãrikꞌua paara ãchi ode wãpachida. 
EXO.13.22	Ãstaawa ma jɨ̃arara ãra naa wãpachi; jõdee pꞌãrikꞌua made tꞌɨpɨtaukꞌa ãra naa urua wãpachi.
EXO.14.1	Atꞌãri Etam eujãde pꞌanɨde Tachi Akꞌõrepa Moisemaa mãgaji:
EXO.14.2	—Jaráji israelitaarãmaa ãpɨtee wãdamerã mãikꞌaapa ãchi carpa eebai jẽra bɨdamerã Pi Ajirot pꞌuuru kꞌĩrapite, Baal Zefón pꞌuuru kꞌaitꞌa; Migdoldeepa pꞌusamaa wãpari o esajĩakꞌa. 
EXO.14.3	Faraonpa kꞌawaakꞌãri parã mama pꞌanɨ, nãga kꞌĩsiaitꞌee: ‘‘Israelitaarã o atuadachida, eujã pania wẽe bɨdee wã kꞌiniada–e pꞌanadairã.’’ 
EXO.14.4	Mãpai mɨa iru waya kꞌɨɨrɨ kꞌisuapiitꞌee parã tꞌẽe chemerã. Mãga pꞌasakꞌãri, mɨa mɨ jua akꞌɨpiitꞌee Faraonmaa mãikꞌaapa iru soldaorãmaa. Mãgá Egipto pidaarãpa kꞌawaadaitꞌeeda aji, mɨta Tachi Akꞌõre.
EXO.14.4	Israelitaarãpa oojida Tachi Akꞌõrepa jaradakꞌa.
EXO.14.5	Faraonpa kꞌawaakꞌãri israelitaarã wãdapꞌedaa, ichi, poro waibɨarã ichi jua ekꞌari beerã ome awara kꞌĩsiajida. Mãgajida:
EXO.14.5	—¿Sãapꞌeda tachia ma israelitaarã tachi jua ekꞌariipa uchia pëijidama? ajida.
EXO.14.6	Aramata Faraonpa atapiji ichi carreta caballopa jidiupata aɨde wãpari jura chõonadakꞌãri. Ma awara ichi soldaorã chipꞌe atapiji. 
EXO.14.7	Carreta caballopa jidiupata jõmaweda ichia iru bada pꞌe atapiji, ichi soldaorã aɨde wãdamerã. Seiscientos carreta pipɨara iru baji. Ma awara awaraa carreta Egiptode pꞌanadapꞌedaa pꞌe atapipꞌeda, ma carreta jõmaade soldaorã poroorã ichi jua ekꞌari pꞌanadapꞌedaarã aukꞌa wãjida ãchi soldaorã ome.
EXO.14.8	Mãgá Tachi Akꞌõrepa Faraón kꞌɨɨrɨ kꞌisuapiji israelitaarã tꞌẽe wãmerã, ma israelitaarã Tachi Akꞌõre jua ekꞌari sõcharra wã nipajida mĩda. 
EXO.14.9	Mãgá Egiptodepema soldaorã israelitaarã tꞌẽe wãjida. Ũkꞌuru carreta caballopa jidiupatade wãjida; ũkꞌuru caballoorã ɨ̃rɨ wãjida mãikꞌaapa chi apemaarã bɨɨrɨpa wãjida. Ununajida pꞌusa ide Pi Ajirot kꞌaitꞌa Baal Zefón kꞌĩrapite. Mama israelitaarãpa ãchi carpa eebai iru pꞌanajida.
EXO.14.10	Israelitaarãpa ãpɨtee akꞌɨdakꞌãri, unujida Faraón ichi soldaorã ome ãchi tꞌẽe cheruta. Mapa pꞌeradachida mãikꞌaapa Tachi Akꞌõremaa ɨtꞌaa iidijida. 
EXO.14.11	Ãchobeepa Moisemaa mãgajida:
EXO.14.11	—¿Egiptode jãɨra wẽ–e pajikꞌã tai jãma jaukꞌoodamerã? ¿Sãapꞌeda tai jãmãikꞌaapa uchiapijima na pania wẽe bɨ eujãde piudamerã? 
EXO.14.12	Atꞌãri Egiptode pꞌanadakꞌãri, jarada–e pajikꞌã: “Tai ichiakꞌau bɨpáde ajida, Egipto pidaarã jua ekꞌari mimiadamerã.” ¡Piara bakꞌaji tai ãra esclavo pꞌanadapꞌedaa paara, piu baipꞌananadai kꞌãyaara eujã pania wẽe bɨde!
EXO.14.13	Mamĩda Moisepa pꞌanauji:
EXO.14.13	—Pꞌeranáatɨ. Tachi Akꞌõrede ijãapatáatɨ. Nɨ́tɨ Tachi Akꞌõrepa ichi jua akꞌɨpimerã mãikꞌaapa tachi kꞌaripamerã. Jã Egipto pidaarã waa unuda–e paitꞌee. 
EXO.14.14	Kꞌãiwee pꞌanadapáde aji, Tachi Akꞌõre parã pari chõoitꞌee perã.
EXO.14.15	Mãpai Tachi Akꞌõrepa Moisemaa mãgaji:
EXO.14.15	—¿Sãapꞌeda mɨmaa kꞌaripa iidi bɨma? Jaráji israelitaarãmaa waa wãdamerã. 
EXO.14.16	Pɨ pakꞌuru anipapari ɨtꞌaa jira atáji mãikꞌaapa pɨchi jua pꞌusamaa ɨ́aji tꞌooma omeede tꞌoodaimerã mãikꞌaapa israelitaarã ma pꞌoorude sĩadamerã. 
EXO.14.17	Mɨa Egipto pidaarã kꞌɨɨrɨ kꞌisuapiitꞌee parã tꞌẽe wãdamerã. Mãpai mɨ jua unupiitꞌee Faraonmaa, ichi eere pꞌanɨɨrãmaa paara. 
EXO.14.18	Mãga unudakꞌãrita, Egipto pidaarãpa kꞌawadaitꞌeeda aji, mɨ Tachi Akꞌõre.
EXO.14.19	Mãpai Tachi Akꞌõrepa ángel pëida israelitaarã naa wãmerã ma jɨ̃arara ome, ãra ãpɨteikꞌa eere banaji. 
EXO.14.20	Mãgá ma jɨ̃arara Egipto pidaarã mãikꞌaapa israelitaarã esajĩakꞌa beeji. Egipto pidaarã eere pꞌãriu baji. Mamĩda israelitaarã eere ɨ̃daa baji. Mãgá pꞌãriu bada perã, ma pꞌãrikꞌua Egipto pidaarãpa israelitaarã pꞌoyaa ẽpꞌeda–e paji.
EXO.14.21	Tachi Akꞌõrepa jaradakꞌa Moisepa ichi jua pꞌusamaa ɨaji. Mãpai Tachi Akꞌõrepa nãumia oriente eereepa pꞌuapiji. Kꞌeudakꞌãriipa ɨ̃datɨrumaa ma nãumia pꞌua nɨ̃baji. Mãgá Tachi Akꞌõrepa pꞌusa tꞌootꞌaaji esa–aukꞌa, aɨde eujã pꞌoo uchiamerã. 
EXO.14.22	Mãgá israelitaarã ma eujã pꞌoodade sĩajida, pꞌusa eekꞌa tau tꞌõdee beeru misa ãchi juaraare mãikꞌaapa ãchi juabi eere.
EXO.14.23	Jõmaweda Egipto pidaarã Faraón carreta caballopa jidiupatade wãdapꞌedaarã, caballo ɨ̃rɨ wãdapꞌedaarã, bɨɨrɨpa wãdapꞌedaarã paara ãra tꞌẽe wãjida pꞌusa esa–aukꞌa panarutamaa. 
EXO.14.24	Taujaaweda Tachi Akꞌõrepa ma Egipto pidaarã akꞌɨji ma jɨ̃arara tꞌɨpɨtaukꞌa urua nɨ̃bɨdeepa. Mapa ãchi pꞌerakꞌoodachida. 
EXO.14.25	Mãga nɨde ãchi carreta caballopa jidiupata ãrikꞌoodachida. Mapa pꞌoyaa isapai waa wãda–e paji. Mãpai ma Egipto pidaarãpa mãgajida:
EXO.14.25	—¡Ãpɨtee wãdáma ajida, Tachi Akꞌõre ãra pari tachi ome chõomaa bairã!
EXO.14.26	Mamĩda Tachi Akꞌõrepa Moisemaa mãgaji:
EXO.14.26	—Jua ɨapáde aji, pꞌusamaa Egipto pidaarã, ãchi caballoorã mãikꞌaapa carreta ɨ̃rɨ pania weedaimerã.
EXO.14.27	Tachi Akꞌõrepa jaradakꞌa, Moisepa ichi jua pꞌusamaa ɨaji. Tapꞌeda pakꞌãri, ma pꞌusa naawedapemakꞌa beeji. Mapa Egipto pidaarã pꞌirajida mĩda, pꞌoyaa uchiada–e paji. Mãgá Tachi Akꞌõrepa ãra jõpiji. 
EXO.14.28	Ãchi carreta, caballoorã, soldaorã paara pꞌusa jãde tꞌaakꞌoodachida. Faraón eerepema soldao apida chokꞌai uchiada–e paji. 
EXO.14.29	Jõdee Tachi Akꞌõrepa israelitaarã sĩapiji eujã pꞌoodade pꞌusa eekꞌa tau tꞌõdee bee esajĩakꞌa ãchi juaraare mãikꞌaapa juabi eere.
EXO.14.30	Ma ewate Tachi Akꞌõrepa israelitaarã kꞌaripa ataji Egipto pidaarã juadeepa. Pꞌusa ide israelitaarãpa Egipto pidaarã kꞌapꞌɨa piuda chokꞌara unujida. 
EXO.14.31	Israelitaarãpa unudakꞌãri Tachi Akꞌõrepa ooda ãchi kꞌaripaitꞌee, irude wãara ijãajida. Oo kꞌinia pꞌaneejida irua jara bɨkꞌa mãikꞌaapa Moisepa jara bɨkꞌa.
EXO.15.1	Israelitaarãpa mãikꞌaapa Moisepa mãga unudapꞌedaa perã, Tachi Akꞌõremaa nãga kꞌarijida:
EXO.15.1	“Kꞌariitꞌee Tachi Akꞌõremaa, iru jõmaarã kꞌãyaara waibɨara bairã. Iruata caballode wãdapꞌedaarã pꞌoyaaji pꞌusa jãde jõpikꞌãri. 
EXO.15.2	Kꞌariitꞌee Tachi Akꞌõremaa, irua mɨ tꞌãri o–ĩapipari perã, juataurapipari perã mãikꞌaapa mɨ kꞌaripapari perã. Iruta mɨ Akꞌõre Waibɨa; irumaa pedee pia jarapariitꞌee. Iru mɨ akꞌõreerã Akꞌõre Waibɨa; ãrapa iru waawee pꞌanapatapꞌedaakꞌa mɨa iru waawee bapariitꞌee. 
EXO.15.3	Tachi Akꞌõre sõcharra bapari jura chõoitꞌee. ¡Iru tꞌɨ̃jarapata Tachi Akꞌõre! 
EXO.15.4	Iru juapa Faraón carreta tꞌaapikꞌooji mãikꞌaapa chi soldaorã, ãchi poro waibɨarã paara Mar Rojode piupiji. 
EXO.15.5	Mãukꞌa tꞌaadachida pꞌusa nãpɨa bɨde pania ãchi ɨ̃rɨ weedaikꞌãri.
EXO.15.6	’’Tachi Akꞌõre, pɨ juaraarepema juapa tai kꞌĩra unuamaa iru pꞌanadapꞌedaarã pꞌoyaaji. 
EXO.15.7	Pɨ jõmaarã kꞌãyaara waibɨara bairã, pɨ juapa pɨ kꞌĩra unuamaa iru pꞌanadapꞌedaarã jõpiji. Ãra ome kꞌĩraudaikꞌãri, ãra jõtꞌaaji tꞌɨpɨtaupa pꞌũajara pꞌoo bɨ paa jõparikꞌa. 
EXO.15.8	Pɨa golpe jãrapꞌuaji pꞌusa eekꞌa tau tꞌõdeedaimerã. Pꞌusara ɨtꞌɨa nɨ̃beeji murallakꞌa mãikꞌaapa pꞌusa jã nãpɨara bɨmãi hielokꞌa chawadachi. 
EXO.15.9	Tachi kꞌĩra unuamaa iru pꞌanadapꞌedaarãpa kꞌĩsiajida: ‘Ãra tꞌẽe wãdaitꞌee ẽpꞌe atarutamaa mãikꞌaapa ãra netꞌaa jãri atadaitꞌee. Espadapa ãra peekꞌoodaitꞌee.’ 
EXO.15.10	Mamĩda pɨa jãrapꞌuaji pꞌusa mãɨrã ɨ̃rɨ chemerã. ¡Mãgá ma pꞌusara nɨ̃bɨde plomokꞌa tꞌaakꞌoodachida!
EXO.15.11	’’Tachi Akꞌõre, awaraa Akꞌõre Waibɨa pɨkꞌa wẽ–e. Pɨ jõmaarã kꞌãyaara waibɨara bɨ. Eperãarãpa pɨ waaweepata, pɨa oopari perã ne–inaa eperãarãpa pꞌoyaa oodakꞌaa ãchi juadoopa. Maperã pɨmaa aupai ɨtꞌaa tꞌɨ̃pata. 
EXO.15.12	Pɨ juaraarepema juapa tachi kꞌĩra unuamaa iru pꞌanadapꞌedaarã kꞌiniipiji. 
EXO.15.13	Pɨa na eperãarã audú kꞌinia iru bapari perã, tai kꞌaripa ataji ma kꞌachia beerã juadeepa. Pɨa tai ateeitꞌee pɨ baparimaa. 
EXO.15.14	Awaraa eujãdepemaarã pꞌeradaitꞌee kꞌawaadakꞌãri pɨa ooda Egipto pidaarãmaa. Filisteorã tꞌãri ma–ãri jõnadaitꞌee. 
EXO.15.15	Edomitaarã poro waibɨarã pꞌera jõnɨpa pꞌoyaa pedeedakꞌaa paitꞌee. Moabitaarã poro waibɨarã pꞌera jõnɨpa kꞌapꞌɨa wëre jõnadaitꞌee mãikꞌaapa cananeorã chõodaamaa pꞌanadaitꞌee.
EXO.15.16	’’Tachi Akꞌõre, mãɨrã pꞌerapíji mãga pꞌanadamerã. Pɨ juapa ãra tꞌɨdɨkꞌáji, mãukꞌa mimikꞌada–ee pꞌaneedamerã. Mãgá ãra iru báji pɨ eperãarã ãra eujãde wãyaaruta misa. Mãga óoji pɨa tai, pɨchi eperãarã papida perã. 
EXO.15.17	Pɨa tai ateeitꞌee pɨa eujã jɨrɨtꞌeradamaa, mama pɨ te ee nokꞌode oopiitꞌee perã.
EXO.15.18	¡Tachi Akꞌõre ichita jõmaarã rey paitꞌee!”
EXO.15.19	Faraón carreta caballopa jidiupatade wãdapꞌedaarã, caballo ɨ̃rɨ wãdapꞌedaarã, bɨɨrɨpa wãdapꞌedaarã paara pꞌusa jãde wãdakꞌãri israelitaarã tꞌẽe, Tachi Akꞌõrepa ãra ɨ̃rɨ pꞌusa weepiji. Jõdee israelitaarã ma pꞌusa eekꞌa tau tꞌõdee bee esajĩakꞌa pꞌoo bɨde wãyaajida. 
EXO.15.20	Maapꞌeda Tachi Akꞌõre pedee jarapari Miriampa tꞌõdoo ataji mãikꞌaapa chaa nɨ̃bɨ misa, o–ĩapa pairaji Tachi Akꞌõre–itꞌee awaraa wẽraarã ome. Ma Miriam Aarón ɨ̃pewẽra paji. 
EXO.15.21	Miriampa nãga kꞌariji:
EXO.15.21	“Kꞌaridáma Tachi Akꞌõremaa, iru jõmaarã kꞌãyaara waibɨara bairã. Irua tachi kꞌĩra unuamaa iru pꞌanadapꞌedaarã pꞌoyaaji mãikꞌaapa pꞌusade tꞌaapikꞌooji ãchi caballoorã ome.”
EXO.15.22	Maapꞌeda Moisés israelitaarã ome Mar Rojodeepa wãjida. Kꞌãima õpee nipajida Sur apatapꞌedaa eujã pania wẽe bɨde. Mama nipadakꞌãri, pania unuda–e paji. 
EXO.15.23	Ãchi Marade panajida. Mama pania paraaji. Mamĩda pꞌoyaa toda–e paji, asia bada perã. Maperã ma punto tꞌɨ̃jarapachida Mara.
EXO.15.24	Pania todaitꞌee unuda–e pakꞌãri, israelitaarã Moisés ãpɨte ikꞌachia pedee para beeji. Iidipachida: “¿Kꞌãata todaitꞌeema?” ajida.
EXO.15.25	Mapa Moisepa Tachi Akꞌõremaa kꞌaripa iidiji. Maapꞌeda Tachi Akꞌõrepa pakꞌuru jua unupiji. Mãpai Moisepa toida batꞌatꞌaaji. Mãgá pania naapꞌeedachi.
EXO.15.25	Mama pꞌanɨde Tachi Akꞌõrepa israelitaarãmaa ley jaraji mãikꞌaapa ne–inaa ooji, kꞌawa kꞌinia bada perã ichide wãara ijãa pꞌanɨ wa mãga–e. 
EXO.15.26	Mapa mãgaji:
EXO.15.26	—Mɨa jara bɨ ũriruta pɨrã mãikꞌaapa mɨa kꞌinia bɨkꞌa ooruta pɨrã, ma awara mɨa jara bɨkꞌa ooruta pɨrã mãikꞌaapa mɨ leyde jara bɨkꞌa ooruta pɨrã, mɨa parã kꞌayaapi–e paitꞌee Egipto pidaarã kꞌayaapidakꞌa. Mɨ Tachi Akꞌõre. Mɨata parã jɨpaparida aji.
EXO.15.27	Maapꞌeda Elim apatapꞌedaamãi panajida. Mama pania poátrɨ uchia bee doce paraaji mãikꞌaapa setenta palma paraaji. Mapa mama pꞌaneejida.
EXO.16.1	Israelitaarã jõmaweda Elimdeepa wãjida mãikꞌaapa panajida Sin eujã pania wẽe bɨmãi. Mãgɨ́ Sin eujã Elim pania poátrɨ uchia beemãi Sinaí ee esajĩakꞌa bɨ. Egiptodeepa uchiadakꞌãriipa mama panadakꞌãri, atane aba apꞌeda, ewari quince wãyaa baji. 
EXO.16.2	Mama pꞌanɨde jõmaarãpa waya Moisés ãpɨte mãikꞌaapa Aarón ãpɨte ikꞌachia pedee para beeji. 
EXO.16.3	Ãramaa mãgajida:
EXO.16.3	—Tachi Akꞌõrepa Egiptode tai piupida paara, piara bakꞌaji. Mama tai su–akꞌɨ pꞌaneepachida nechiara kꞌuuru ikꞌaawa mãikꞌaapa kꞌopachida bi jãwaadarutamaa. Mamĩda parãpa tai aneejidada ajida, tai jõmaweda jarrapa piudamerã na eujã pania wẽe bɨde.
EXO.16.4	Mãpai Tachi Akꞌõrepa Moisemaa mãgaji:
EXO.16.4	—Kꞌoi cheparikꞌa mɨa pajãdeepa chikꞌo pëiitꞌee. Ewari chaa eperãarã wãdaipia bɨ ma chikꞌo pꞌede. Pꞌedaipia bɨ ãchi te pidaarãpa ma ewate kꞌodamerã. Mɨa kꞌawa kꞌinia bɨ oodai mɨa jara bɨkꞌa wa mãga–e. 
EXO.16.5	Tomia chaa ewari seide ma chikꞌo aɨ noremapema–itꞌee ichiaba pꞌedaipia bɨda aji, mɨa kꞌinia–e bairã ɨ̃ipata ewaride pꞌedamerã.
EXO.16.6	Mãpai Moisepa Aarón ome israelitaarãmaa mãgajida:
EXO.16.6	—Kꞌewara parãpa kꞌawadaitꞌee Tachi Akꞌõrépata parã uchiapiji Egipto eujãdeepa. 
EXO.16.7	Ma awara nu tapꞌeda iru kꞌĩra wãree unudaitꞌee. Irua ũri bɨ parãpa ikꞌachia pedee pꞌanɨ ichi ãpɨte. ¿Tai kꞌáirãma ajida, parãpa taimaa ikꞌachia jaradamerã?
EXO.16.8	Ma awara Moisepa mãgaji:
EXO.16.8	—Kꞌewara Tachi Akꞌõrepa nechiara teeitꞌee parãpa kꞌodamerã. Ma awara nu tapꞌeda pan waibɨa teeitꞌee. Irua ũri bɨ parãpa pedee kꞌachia jara pꞌanɨ ichi ãpɨte. Wãara taimaa aupai ikꞌachia pedeeda–e pꞌanɨ. Tachi Akꞌõremaata ikꞌachia pedee pꞌanɨda aji.
EXO.16.9	Maapꞌeda Moisepa Aaronmaa mãgaji:
EXO.16.9	—Jaráji israelitaarã Tachi Akꞌõre kꞌaitꞌa chedamerã. Iruata ãrapa pedee kꞌachia jaradapꞌedaa ũrijida aji.
EXO.16.10	Aaronpa israelitaarãmaa mãga jaramaa bɨde, ma eujã pania wẽe badamãi ãchia unujida Tachi Akꞌõre kꞌĩra wãree cheru ma naaweda unudapꞌedaa jɨ̃ararade.
EXO.16.11	Mãga nɨde Tachi Akꞌõrepa Moisemaa mãgaji:
EXO.16.12	—Mɨa ũriji israelitaarãpa mɨ ãpɨte pedee kꞌachia jaradapꞌedaa. Pedéeji ãchi ome mãikꞌaapa nãga jaráji: “Kꞌewara nechiara kꞌodaitꞌee mãikꞌaapa tapꞌeda ɨtꞌaripema pan kꞌodaitꞌee bi jãwaadarutamaa. Mãgá kꞌawaadaitꞌeeda aji, mɨta parã Akꞌõre Waibɨa.”
EXO.16.13	Aɨ kꞌewara irua israelitaarãmaa bichipõpokꞌa bee chokꞌara pëiji. Ãra pꞌanadapꞌedaamãi audú chokꞌara paraaji. Mapa jõmaweda pꞌe atajida kꞌodaitꞌee. Ichiaba aɨ norema tapꞌedaweda ma eujãde sereno unujida. 
EXO.16.14	Ma sereno wẽpakꞌãri, eujãde ne–inaa tꞌorroo, nãusaa beeji. 
EXO.16.15	Israelitaarãpa mãgɨ́ kꞌawada–e padapꞌedaa perã, iidi para beeji: “¿Na, kꞌãarema?” apachida.
EXO.16.15	Mãpai Moisepa mãgaji:
EXO.16.15	—Jãgɨ́ chi ɨtꞌaripema pan Tachi Akꞌõrepa teeda parãpa kꞌodamerã. 
EXO.16.16	Irua jara bɨ nãga oodamerã: “Parã tedepema eperãarã chaachaa–itꞌee litro omé
EXO.16.17	Israelitaarãpa mãga oojida. Ũkꞌuruurãpa waibɨa pꞌejida; ũkꞌuruurãpa waibɨa pꞌeda–e paji. 
EXO.16.18	Mamĩda litro omé chaaparide chaadakꞌãri chi waibɨa pꞌedapꞌedaarãde bee–e paji. Ichiaba chi waibɨa pꞌeda–e padapꞌedaarãpa ma–ãriara jitada–e paji. Eperã chaachaa aukꞌa litro omé jitajida.
EXO.16.19	Maapꞌeda Moisepa mãgaji:
EXO.16.19	—Apidaapa ɨa bɨdaikꞌaraa bɨda aji, aɨ noremapema–itꞌee.
EXO.16.20	Mamĩda ũkꞌuruurãpa Moisepa jaradakꞌa ooda–e paji. Ũkꞌuru ɨa bɨjida aɨ noremapema–itꞌee. Mamĩda ãridachi mãikꞌaapa kꞌi–idaadachi. Maperã Moisés mãgɨɨrã ome kꞌĩraudachi.
EXO.16.21	Tapꞌedaweda ma ewatepema chikꞌo pꞌepachida, akꞌõrejĩrupa torrabaidaipachi perã. 
EXO.16.22	Mamĩda ewari seide litro kꞌĩmari atajida eperã chaachaa–itꞌee. Mãga unudakꞌãri, israelitaarã poroorãpa Moisemaa nepɨrɨnajida.
EXO.16.23	Mãpai Moisepa pꞌanauji:
EXO.16.23	—Tachi Akꞌõrepa nãga jara bɨ parãpa oopataadamerã. Nu ɨ̃ipata ewari, ewari iru–itꞌee awara bɨda. Mapa idi nejóotɨ maa–e pɨrã páatɨ mãikꞌaapa ɨa bɨ́tɨ nupema–itꞌee.
EXO.16.24	Moisepa jaradakꞌa chi beeda ɨa bɨjida aɨ noremapema–itꞌee. Mãgɨ́ ãri–e paji mãikꞌaapa maarepida kꞌi tekꞌa–e paji.
EXO.16.25	Mãpai Moisepa mãgaji:
EXO.16.25	—Kꞌótɨ chi kꞌo kꞌiniata idi ɨ̃ipata ewari perã, Tachi Akꞌõre–itꞌee ewari awara bɨda. Idi chikꞌo eujãde unuda–e paitꞌeeda aji. 
EXO.16.26	Ewari seis wãyaarude pꞌedaipia bɨ. Mamĩda aɨ norema pꞌoyaa pꞌeda–eda aji, wẽ–e paitꞌee perã.
EXO.16.27	Moisepa mãga jaraji mĩda, ɨ̃ipata ewari eperãarã ũkꞌuru uchiajida chikꞌo jɨrɨde. Mamĩda unuda–e paji.
EXO.16.28	Mãpai Tachi Akꞌõrepa Moisemaa mãgaji:
EXO.16.28	—¿Sãapꞌeda parãpa mɨa jara bɨkꞌa ooda–e pꞌanɨma? 
EXO.16.29	Kꞌirãpátɨ mɨa ewari aba awara bɨda, aɨde parã ɨ̃idamerã. Mapa ewari seide mɨa chikꞌo waibɨara pëipariitꞌee. Mãgá ewari sietede teeda pꞌanadayada aji, maarepida mimiada–ee.
EXO.16.30	Moisepa israelitaarãmaa mãga jarakꞌãri, ewari sietede ɨ̃ijida.
EXO.16.31	Mãgɨ́ ne–inaa pꞌedapꞌedaa tꞌo–tꞌoo baji mãikꞌaapa kꞌũa baji galleta miéle ome pꞌurudakꞌa. Tꞌɨ̃ bɨjida ‘maná’.
EXO.16.32	Maapꞌeda Moisepa mãgaji:
EXO.16.32	—Tachi Akꞌõrepa nãga jara bɨ: ‘‘Ne–inaa litro omé araaparide maná pꞌedapáde a bɨ, ɨa bɨdaitꞌee eperãarã tꞌẽe tꞌorutaarãpa unudamerã mãikꞌaapa kꞌawaadamerã mɨa chikꞌo teeda parã Egiptodeepa uchiapipꞌeda, eujã pania wẽe bɨde pꞌanadakꞌãri.’’
EXO.16.33	Mãpai Moisepa Aaronmaa mãgaji:
EXO.16.33	—Kꞌoraa atapꞌeda, maná litro omé aɨde pꞌe bɨ́ji. Mãpai Tachi Akꞌõre kꞌĩrapite bɨpáde aji, tꞌẽe tꞌorutaarãpa unudamerã.
EXO.16.34	Aaronpa ooji Moisepa jaradakꞌa. Tꞌẽepai ma kꞌoraa bɨji Tachi Akꞌõrepa oopida baaltekꞌa bɨ kꞌĩrapite, mama ɨa iru pꞌanadamerã. Ma baaltekꞌa bɨ kꞌaurepa israelitaarãpa kꞌirãpadaitꞌee Tachi Akꞌõrepa pacto ooda ãchi ome. 
EXO.16.35	Cuarenta años eujã pania wẽe bɨde wãyaaruta misa, israelitaarãpa maná kꞌopachida. Pꞌepachida kꞌodaitꞌee Canaán eujãde panarutamaa.
EXO.16.36	(Maapai dos litro tꞌɨ̃jarapachida gómer aba mãikꞌaapa gómer diez tꞌɨ̃jarapachida efa.)
EXO.17.1	Israelitaarã jõmaweda uchiajida Sin eujã pania wẽe bɨdeepa. Ɨ̃ida–ɨ̃idaa wãjida Tachi Akꞌõrepa jaradakꞌa. Refidinde panadakꞌãri, pania todaitꞌee unuda–e paji. 
EXO.17.2	Mapa Moisés ome aupedeemaa pꞌaneejida:
EXO.17.2	—¡Pania teepáde ajida, todaitꞌee!
EXO.17.2	Moisepa pꞌanauji:
EXO.17.2	—¿Sãapꞌeda mɨ ome nepɨra jɨrɨ pꞌanɨma? ¿Sãapꞌeda ijãada–e pꞌanɨma aji, Tachi Akꞌõrepa tachi kꞌaripai?
EXO.17.3	Mamĩda israelitaarã opisia para baji. Maperã Moisemaa kꞌĩrau pedeejida. Mãgapachida:
EXO.17.3	—¿Sãapꞌeda pɨa tai Egiptodeepa uchiapijima? Tai, tai warrarã, tai ne–animalaarã paara opisiapa piudaitꞌeeda ajida.
EXO.17.4	Mãpai Moisepa Tachi Akꞌõremaa ɨtꞌaa tꞌɨ̃ji:
EXO.17.4	—¿Kꞌãata ooima na eperãarã ome? ¿Mɨ mãupa peetꞌaadaitꞌee–ekꞌã? aji.
EXO.17.5	Tachi Akꞌõrepa pꞌanauji:
EXO.17.5	—Wã́ji israelitaarã naa ãchi poro waibɨarã ũkꞌuru ome. Atéeji ma pakꞌuru Nilo to jãmaa wɨda. 
EXO.17.6	Mɨa nɨmaa baitꞌee Horeb eede peña bɨmãi. Panakꞌãri, pakꞌurupa ma peñamaa wɨ́ji. Mãga ookꞌãri, pania uchiaitꞌeeda aji, todamerã.
EXO.17.6	Moisepa mãga ooji israelitaarã poro waibɨarã kꞌĩrapite. 
EXO.17.7	Moisepa ma peñamãi tꞌɨ̃ bɨji Meribá, jara kꞌinia bɨ ‘aupedeedapꞌedaa,’ mama israelitaarãpa pania iididapꞌedaa perã. Ichiaba tꞌɨ̃ bɨji Masá, jara kꞌinia bɨ ‘ne–inaa oopidapꞌedaa kꞌawadaitꞌee’, mama Tachi Akꞌõrepa pania uchiapida perã ãrapa nãga jaradakꞌãri: “¿Tachi Akꞌõre tachi ome bɨkꞌã wa mãga–e?”
EXO.17.8	Israelitaarã atꞌãri Refidinde pꞌanadakꞌãri, amalecitaarã ãra ome chõode chejida.
EXO.17.9	Mãpai Moisepa Josuemaa mãgaji:
EXO.17.9	—Ɨmɨkꞌĩraarã ũkꞌuru jɨrɨtꞌeráji mãikꞌaapa wã́tɨ amalecitaarã ome chõode. Nu mɨ baitꞌeeda aji, eede ɨtꞌɨ́ Tachi Akꞌõre pakꞌuru ome.
EXO.17.10	Josuepa ooji Moisepa jaradakꞌa. Chõode uchiajida ma amalecitaarã ome. Mãɨmisa Moisés, Aarón mãikꞌaapa Jur wãjida ee nokꞌodee. 
EXO.17.11	Moisepa ichi jua ɨtꞌaa ɨakꞌãri, israelitaarãpa chõo pꞌoyaa wãpachida. Mamĩda ɨa–e pakꞌãri, amalecitaarãpa pꞌoyaa wãpachida. 
EXO.17.12	Moisés jua tꞌũmaadaikꞌãri, mãu atajida aɨ ɨ̃rɨ iru su–akꞌɨ beemerã. Mãpai Aaronpa mãikꞌaapa Jurpa iru jua jira iru pꞌaneejida; abaapa chi juaraarepema jua, apemapa chi juabi eerepema jua. Mãgá Moisés jua ɨa nɨ̃baji akꞌõrejĩru baairumaa. 
EXO.17.13	Mãgá Josué eere pꞌanadapꞌedaarãpa amalecitaarã soldaorã espadapa pꞌoyaajida.
EXO.17.14	Maapꞌeda Tachi Akꞌõrepa Moisemaa mãgaji:
EXO.17.14	—Librode nãga pꞌã́ji mãikꞌaapa ɨa bɨ́ji ichita kꞌirãpadamerã: ‘‘Mɨa amalecitaarã jõmaweda jõpiitꞌee apidaapa ãra kꞌirãpanaadamerã.’’ Josuemaa mãga jarapáde aji.
EXO.17.15	Mama Moisepa altar Tachi Akꞌõre–itꞌee ooji. Ma altar tꞌɨ̃ bɨji ‘Tachi Akꞌõre mɨ bandera’ 
EXO.17.16	mãikꞌaapa mãgaji:
EXO.17.16	—Tachi Akꞌõrepa ichi bandera jira iru bɨ. ¡Iruta jura chõopariitꞌee amalecitaarã ome ãra jõpirumaa!
EXO.18.1	Moisés chãure Jetro Madián eujãdepema pꞌaare paji. Irua ũriji sãgá Tachi Akꞌõrepa Moisés mãikꞌaapa israelitaarã Egipto eujãdeepa uchiapida mãikꞌaapa ode wãdakꞌãri, kꞌaripada. 
EXO.18.2	Naaweda Egiptodee wãdade Moisepa chi wẽra Séfora, chi warrarã ome ãpɨtee pëikꞌãri, Jetropa ãra auteebaiji. 
EXO.18.3	Moisés warrarãdepema aba tꞌɨ̃jarapachida Guersón.
EXO.18.4	Chi apema warra tꞌɨ̃jarapachida Eliezer
EXO.18.5	Moisés israelitaarã ome Tachi Akꞌõre ee ikꞌaawa, eujã pania wẽe bɨde pꞌanɨde chi chãure Jetro mãikꞌaapa chi wẽra, chi warrarã ome, Madiandeepa chejida. 
EXO.18.6	Ma chewãdade Jetropa Moisemaa jara pëiji: “Mɨ, pɨ chãure, pɨ wẽra pɨchi warrarã ome pɨ akꞌɨde wãruta.”
EXO.18.7	Mãga jaranadakꞌãri, Moisés uchiaji chi chãure auteebaide. Iru kꞌĩrapite ɨ̃jaabaipꞌeda, kꞌĩra tarrade ɨ̃tꞌaaji mãikꞌaapa saludaadapꞌeda, te ne–edee oodade tꞌĩujida. 
EXO.18.8	Mama Moisepa chi chãuremaa jõma nepɨrɨji Tachi Akꞌõrepa israelitaarã pari ooda: irua ooda Faraonmaa mãikꞌaapa Egipto pidaarãmaa; israelitaarã ode wãdade pꞌasadapꞌedaa mãikꞌaapa irua ne–inaa jõmaade ãchi kꞌaripada. 
EXO.18.9	Jetropa mãga ũrikꞌãri, o–ĩadachi Tachi Akꞌõrepa mãga ooda perã mãikꞌaapa israelitaarã Egipto pidaarã juadeepa kꞌaripa atada perã. 
EXO.18.10	Mapa mãgaji:
EXO.18.10	—¡Tachi Akꞌõre tꞌãri pia baparida! aji. ¡Iruata parã israelitaarã uchiapiji Faraón juadeepa mãikꞌaapa awaraa Egipto pidaarã juadeepa! 
EXO.18.11	Uchiapiji ma audua beerã jua ekꞌariipa. Ɨ̃rá mɨa ijãa bɨ wãara Tachi Akꞌõre waibɨara bɨ awaraa akꞌõre waibɨa apataarã jõmaweda kꞌãyaara.
EXO.18.12	Mãga jarapꞌeda, Jetropa ne–animal aneeji peepꞌeda, Tachi Akꞌõre–itꞌee paa jõpiitꞌee. Ma awara Tachi Akꞌõre–itꞌee awaraa ne–animalaarã paaji, arii pꞌanadapꞌedaarã ome jedekꞌodaitꞌee. Mãgá Aarón awaraa israelitaarã poro waibɨarã ome, Jetro paara, Tachi Akꞌõre kꞌĩrapite nekꞌonajida.
EXO.18.13	Moisés israelitaarã poro waibɨa paji. Maperã aɨ norema israelitaarãpa ãchi nepɨra jara chejida irua kꞌaripamerã. Tapꞌedadeepa kꞌewara parumaa Moisepa ãchi nepɨra ũripachi. 
EXO.18.14	Chi chãurepa mãga unukꞌãri, mãgaji:
EXO.18.14	—¿Kꞌãata oomaa bɨ na eperãarã ome? ¿Sãapꞌeda pɨ aupai nama su–akꞌɨ bɨma eperãarã nepɨra akꞌɨmaa? Ãchi taarã akꞌɨnɨ̃ pꞌaneepatada aji, ãchi nepɨra pɨmaa jaradai naaweda.
EXO.18.15	Moisepa pꞌanauji:
EXO.18.15	—Eperãarã mɨmaa chepata Tachi Akꞌõremaa ne–inaa iidi kꞌinia pꞌanadakꞌãri. 
EXO.18.16	Awaraarã ome nepɨra iru pꞌanadakꞌãri, chepata mɨa jaramerã chisãgɨpa pia ooda wa chisãgɨpa kꞌachia ooda. Mãga jara bɨde mɨa kꞌawapipari Tachi Akꞌõre ley mãikꞌaapa irua mɨmaa jarateeda.
EXO.18.17	Mãga ũrikꞌãri, chi chãurepa ũraaji:
EXO.18.17	—Pia–e bɨda aji, pɨa oomaa bɨ, audú mimia bairã. 
EXO.18.18	Pɨ audú sẽdai wã, pɨ ome pꞌanɨɨrã paara. Pɨ ituaba nãgɨ́ mimia pꞌoyaa oo–e. 
EXO.18.19	Pia ũríji mɨa ũraaru. Mãga ooru pɨrã, Tachi Akꞌõrepa pɨ kꞌaripaitꞌee. Na eperãarã pari pɨa Tachi Akꞌõremaa ãra nepɨra jaraipia bɨ. 
EXO.18.20	Ichiaba na eperãarãmaa jarateeipia bɨ Tachi Akꞌõre ley mãikꞌaapa irua pɨmaa jarateeda. Ma awara jarateeipia bɨ irua oopi kꞌinia bɨkꞌa oo kꞌawaa wãdamerã mãikꞌaapa irua kꞌinia bɨkꞌa pꞌanapataadamerã. 
EXO.18.21	Jɨrɨtꞌeráji nãgee ɨmɨkꞌĩraarã pɨ kꞌaripadamerã na mimia ome: kꞌĩsia kꞌawaa beerã; Tachi Akꞌõre waawee pꞌanapataarã; kꞌĩra jĩpꞌa pꞌanapataarã; chĩara kꞌũradakꞌaa beerã pꞌaratꞌa jitadaitꞌee. Mãgɨɨrã bɨ́ji israelitaarã poro waibɨarãkꞌa eperãarã akꞌɨpataadamerã. Ũkꞌuruurãpa mil iru pꞌanadai ãchi jua ekꞌari; awaraarãpa cien; awaraarãpa cincuenta mãikꞌaapa awaraarãpa diez. 
EXO.18.22	Mãɨrãpa israelitaarã nepɨra jara chepata ũridaipia bɨ. Chi nepɨra waibɨara bɨ aupai ãrapa pɨmaa nepɨrɨ chedai. Mãgá ãrapa kꞌaripadai pɨ makꞌɨara mimianaamerã. 
EXO.18.23	Pɨa ooru pɨrã mɨa ũraa bɨkꞌa mãikꞌaapa Tachi Akꞌõrepa mɨa jara bɨkꞌa pɨmaa oopiru pɨrã, pɨa chooi. Ma awara eperãarã ãchi temaa o–ĩa wãdayada aji.
EXO.18.24	Moisepa chi chãure pedee ijãaji. Chi chãurepa jaradakꞌa jõmaweda ooji. 
EXO.18.25	Israelitaarãdepema ɨmɨkꞌĩraarã kꞌĩsia kꞌawaa beerã jɨrɨtꞌeraji mãikꞌaapa ãra jua ekꞌari bɨji eperãarã mil, cien, cincuenta mãikꞌaapa diez. 
EXO.18.26	Ewari chaa ãrapa charraarã mimia oopachida israelitaarã tꞌãide. Mamĩda nepɨra waibɨa bakꞌãri, Moisemaa wãpachida.
EXO.18.27	Tꞌẽepai Moisés, chi chãure ome despediipꞌeda, Jetro ichi eujãdee wãji.
EXO.19.1	Egiptodeepa uchiadakꞌãriipa, atane õpee wãyaa baji israelitaarã eujã pania wẽe bɨde Sinaí ee kꞌĩrapite panadakꞌãri. 
EXO.19.2	Refidindeepa uchiadapꞌeda, Sinaí ee kꞌĩrapite ãchi carpa eebai jẽra bɨjida. 
EXO.19.3	Mama pꞌanɨde Moisés eede ɨtꞌaa wãji Tachi Akꞌõre ome pedeeitꞌee.
EXO.19.3	Mama Tachi Akꞌõrepa mãgaji:
EXO.19.3	—Nãga jaráji israelitaarã, Jacobdeepa uchiadapꞌedaarãmaa: 
EXO.19.4	“Parãpa unujida mɨa Egipto pidaarã ome ooda. Nejɨ̃pɨpa ooparikꞌa chi chakꞌeerã ome, mãga pɨkꞌa mɨa parã aneeji nama mɨ bɨmãi, parã ode wãdade atuanaadamerã. 
EXO.19.5	Ɨ̃rá parãpa ne–inaa jõmaade mɨa jara bɨkꞌa ooruta pɨrã mãikꞌaapa ma pacto mɨa parã ome oodade jara bɨkꞌa ooruta pɨrã, na pꞌekꞌau eujãdepema pꞌuuru pidaarã tꞌãide mɨa parã awara bɨitꞌee, mɨ–itꞌee aupai pꞌanapataadamerã. Na pꞌekꞌau eujãdepema pꞌuuru pidaarã jõmaweda mëré mĩda, 
EXO.19.6	parãta pꞌaareerãkꞌa ɨtꞌaa tꞌɨ̃pataadaitꞌee apemaarã eperãarã pari mãikꞌaapa awaraa pꞌuuru pidaarã kꞌãyaara awara pꞌanapataadaitꞌee mɨa kꞌinia bɨkꞌa.” Ma jõma israelitaarãmaa jarapáde aji.
EXO.19.7	Mãpai Moisepa tꞌɨ̃ pëiji israelitaarã poro waibɨarã mãikꞌaapa Tachi Akꞌõrepa ãramaa jara pëida jõmaweda jaraji. 
EXO.19.8	Mãga ũridakꞌãri, israelitaarã jõmaarãpa pꞌanaujida:
EXO.19.8	—Tachi Akꞌõrepa jara bɨkꞌa oodaitꞌeeda ajida.
EXO.19.8	Mãpai Moisés waya eede ɨtꞌaa wãji Tachi Akꞌõremaa jarade israelitaarãpa jaradapꞌedaa.
EXO.19.9	Mama Tachi Akꞌõrepa mãgaji:
EXO.19.9	—Mɨ jɨ̃arara tꞌãmaa bɨde pɨmaa cheitꞌee eperãarãpa mãga unudamerã mãikꞌaapa ũridamerã mɨa pɨmaa jararu. Mãgá ãrapa waapɨara pɨ pedee ijãadayada aji.
EXO.19.9	Moisepa eperãarãpa jaradapꞌedaa waya jaranaji.
EXO.19.10	Mãpai Tachi Akꞌõrepa mãgaji:
EXO.19.10	—Eperãarãmaa wã́ji mãikꞌaapa idi, nu paara mɨ–itꞌee ãra awara bɨ́ji. Jaráji mɨmaa ɨtꞌaa tꞌɨ̃dai naaweda, nãga oodamerã: Pꞌaru tꞌõdaipia bɨ 
EXO.19.11	mãikꞌaapa nɨdaipia bɨ, nunorema Sinaí eede mɨ ãra taide baai cheitꞌee perã. 
EXO.19.12	Ee kꞌarraya tꞌɨakꞌau bɨipia bɨ eperãarã wãyaanaadamerã. Jaraipia bɨ apida ma tꞌɨakꞌau bɨmãi wãyaanaadamerã, chi wãyaaru piuitꞌee perã. 
EXO.19.13	Apida ma tꞌɨakꞌau bɨmãi wãyaaru pɨrã, ma eperã tꞌõbaináatɨ. Mãupa batꞌa peetꞌaadaipia bɨ maa–e pɨrã flechapa. Ne–animal pɨrã, aukꞌa peetꞌaadaipia bɨ. Aba eperãarã na ee kꞌaitꞌa chedayada aji, ne–inaa oveja ɨmɨkꞌĩra cachodee ooda taarã chaadakꞌãri.
EXO.19.14	Moisés ma eedeepa edaa chepꞌeda, mãga jaranaji eperãarãmaa mãikꞌaapa ãra Tachi Akꞌõre–itꞌee awara bɨji. Mãpai ãchi pꞌaru tꞌõjida Tachi Akꞌõrepa jaradakꞌa.
EXO.19.15	Maapꞌeda Moisepa mãgaji:
EXO.19.15	—Nunorema parãpa Tachi Akꞌõre unudaitꞌee. Mapa irua jaradakꞌa óotɨ mãikꞌaapa pãchi wẽraarã ome kꞌãinaadapáde
EXO.19.16	Kꞌãima õpeede tapꞌedaweda pa tau pꞌorepꞌorepari nɨ̃beeji mãikꞌaapa pa jĩwaa nɨ̃beeji. Jɨ̃ararapa ma ee aneu ata cheji. Ichiaba trompeta golpe jĩwaa nɨ̃beeji. Ma jõma ũridakꞌãri, israelitaarã ãchobeepa kꞌapꞌɨa wëre para beeji. 
EXO.19.17	Mãpai Moisepa israelitaarã ãchi pꞌanadapꞌedaamãiipa Sinaí ee kꞌarraya chipꞌe ateeji Tachi Akꞌõre ome unudamerã. 
EXO.19.18	Mãpai Tachi Akꞌõre tꞌɨpɨtaukꞌa urua cheji. Mãga nɨde ma ee nari jɨ̃rakꞌawaa jẽra beeji hornodeepa nari jɨ̃rakꞌawaa uchiaparikꞌa mãikꞌaapa ma ee jõma wëre nɨ̃beeji. 
EXO.19.19	Trompeta jĩwaa nɨ̃bɨ ũrijida. Mãga bɨde audú golpeera jĩwaa wãpachi. Moisés pedeekꞌãri, Tachi Akꞌõrepa pꞌanaupachi pa jĩwaaparikꞌa.
EXO.19.20	Mãga bɨde Tachi Akꞌõre Sinaí ee nokꞌode baai cheji mãikꞌaapa Moisemaa jaraji ichi waya kꞌĩrachuude wãmerã. Mãpai Moisés eede ɨtꞌaa wãji irua jaradakꞌa. Iru mama panakꞌãri, 
EXO.19.21	Tachi Akꞌõrepa mãgaji:
EXO.19.21	—Eperãarãmaa wã́ji mãikꞌaapa jaráji mɨ unu kꞌiniapa jã tꞌɨakꞌau bɨmãiipa wãyaanaadamerã. Mãga–e pɨrã, chokꞌara piudayada aji. 
EXO.19.22	Pꞌaareerã, mɨ kꞌaitꞌa chepataarã paara mɨ kꞌaitꞌa chedai naaweda, ne–inaa ãchia oopata oodaipia bɨ Tachi Akꞌõre–itꞌee awara pꞌaneedamerã. Maa–e pɨrã piudayada aji.
EXO.19.23	Mãpai Moisepa Tachi Akꞌõremaa mãgaji:
EXO.19.23	—Eperãarã cheda–epɨ pɨa jarada perã na ee kꞌarraya tꞌɨakꞌau bɨdamerã mãikꞌaapa pɨ–itꞌee awara bɨdamerã.
EXO.19.24	Mamĩda Tachi Akꞌõrepa mãgaji:
EXO.19.24	—Eperãarãmaa wã́ji. Maapꞌeda Aarón pɨ ome anéeji. Mamĩda pꞌaareerã mãikꞌaapa awaraa eperãarã ma tꞌɨakꞌau bɨmãiipa wãyaadaikꞌaraa bɨ mɨmaa chedaitꞌee. Mãga–e pɨrã, mɨa ãchi jõpiyada aji.
EXO.19.25	Mãpai Moisés eedeepa edaa cheji mãga jarade.
EXO.20.1	Mãpai ee nokꞌodeepa Tachi Akꞌõrepa edaa pedeeji:
EXO.20.2	—Mɨ Tachi Akꞌõre, parã Akꞌõre Waibɨa. Mɨata parã uchia ataji Egipto eujãde esclavo pꞌanadapꞌedaamãiipa.
EXO.20.3	’Awaraa ne–inaamaa ɨtꞌaa tꞌɨ̃náatɨ. Mɨmaa aupaita ɨtꞌaa tꞌɨ̃patáatɨ.
EXO.20.4	’Ne–inaa juapa oonáatɨ aɨ kꞌĩrapite ɨtꞌaa tꞌɨ̃daitꞌee: pajãdepema ne–inaakꞌa; eujãdepema ne–inaakꞌa maa–e pɨrã pꞌusadepema ne–inaakꞌa. 
EXO.20.5	Bedabaináatɨ mãgee ne–inaa kꞌĩrapite mãikꞌaapa mãgee ne–inaamaa ɨtꞌaa tꞌɨ̃náatɨ. Mɨta parã Akꞌõre Waibɨa, Tachi Akꞌõre. Mɨa mɨchi eperãarã jiwaapari. Mɨa ne–inaa kꞌachia oopari mɨ kꞌĩra unuamaa iru pꞌanapataarãmaa, ãchi warrarãmaa, ãichakꞌeerãmaa, mãɨrã warrarãmaa paara. 
EXO.20.6	Mamĩda mɨa kꞌinia iru bapari mɨ kꞌinia iru pꞌanapataarã mãikꞌaapa mɨa jara bɨkꞌa oopataarã; ãradeepa uchiadaitꞌeerã chokꞌara paara.
EXO.20.7	’Mɨ tꞌɨ̃ ichi kꞌinia jaranáatɨ. Chi mãgá jara bɨmaa mɨa ne–inaa kꞌachia ooitꞌee.
EXO.20.8	’Kꞌirãpátɨ tomia chaa ewari aba mɨ–itꞌee awara bɨdamerã mãikꞌaapa ma ewate ɨ̃idamerã. 
EXO.20.9	Ewari seis mimiadaipia bɨ. 
EXO.20.10	Mamĩda ewari sietede ɨ̃idaipia bɨ, ma ewate mɨ, parã Akꞌõre Waibɨa ewari perã. Ma ewate maarepida mimiadaikꞌaraa bɨ parã, pãchi warrarã, kꞌaurã, esclavoorã, awaraa eujãdepemaarã pãchi tꞌãide pꞌanapataarã, pãchi ne–animalaarã paara. 
EXO.20.11	Mãga oodaipia bɨ ewari seis mɨ mimiada perã. Ooji pajã, aɨde nɨ̃bɨ ome; na pꞌekꞌau eujã aɨde nɨ̃bɨ ome; pꞌusa aɨde nɨ̃bɨ ome. Mãpai ewari sietede ɨ̃iji. Maperã mɨa ma ewate “pia bɨda” aji, mãikꞌaapa ma ewate awara bɨji eperãarã ɨ̃idamerã.
EXO.20.12	’Pãchi akꞌõre, pãchi nawe ome kꞌinia iru pꞌanapatáatɨ mãikꞌaapa ãra pedee ũripatáatɨ. Mãga ooruta pɨrã, taarã pꞌanapataadaitꞌee mɨa eujã teeitꞌee bɨde.
EXO.20.13	’Chĩara peenáatɨ.
EXO.20.14	’Taunemanáatɨ.
EXO.20.15	’Nechɨanáatɨ.
EXO.20.16	’Seewa jaranáatɨ chĩara kꞌachiade baaipidaitꞌee.
EXO.20.17	’Kꞌɨ̃anáatɨ chĩara te, wẽra, esclavo, esclava, pꞌakꞌa, burro wa awaraa netꞌaa.
EXO.20.18	Israelitaarã jõmaarãpa ma pa tau pꞌorepꞌorepari nɨ̃bɨ mãikꞌaapa nari jɨ̃rakꞌawaa nɨ̃bɨ unudakꞌãri, ma awara pa jĩwaa nɨ̃bɨ, trompeta jĩwaa nɨ̃bɨ ũridakꞌãri, ãchobeedachida. Mapa ma eedeepa ãyaapai pꞌaneejida 
EXO.20.19	mãikꞌaapa Moisemaa mãgajida:
EXO.20.19	—Pɨta Tachi Akꞌõre pari tai ome pedéeji. Pɨa jara bɨkꞌa oodaitꞌee. Mamĩda Tachi Akꞌõre taimaa pedeepináaji, maa–e pɨrã tai kꞌiniidayada ajida.
EXO.20.20	Mãpai Moisepa mãgaji:
EXO.20.20	—Pꞌeranáatɨ. Tachi Akꞌõrepa mãga jara cheji parãpa iru pedee kꞌawadamerã mãikꞌaapa iru waaweedamerã. Mãgá pꞌekꞌau kꞌachia ooda–e payada aji.
EXO.20.21	Mãgá israelitaarã atꞌãri tꞌɨmɨɨpai pꞌanɨde, Moisés ma jɨ̃arara tꞌãmaa bɨ kꞌaitꞌa wãji.
EXO.20.22	Mama Tachi Akꞌõrepa Moisemaa mãgaji:
EXO.20.22	—Israelitaarãmaa nãga jaranáji: ‘‘Parãpa ũrijida mɨa pajãdeepa jarada. 
EXO.20.23	Ne–inaa nẽedee wa pꞌaratꞌadee oonáatɨ aɨ kꞌĩrapite ɨtꞌaa tꞌɨ̃daitꞌee mɨmaa ɨtꞌaa tꞌɨ̃patakꞌa. 
EXO.20.24	Mɨmaa akꞌɨpi kꞌinia pꞌanɨ pɨrã wãara mɨde ijãa pꞌanɨ, altar yoorodee óotɨ. Made oveja, chivo, wa pꞌakꞌa parãpa waridapꞌedaadepema ũkꞌuru peedapꞌeda, mɨ–itꞌee paa jõpítɨ mãikꞌaapa ũkꞌuru mɨ–itꞌee péetɨ pãchi aukꞌaarã ome jedekꞌodamerã. Mɨa parãmaa jararumãi parãpa mãga oodaipia bɨ mɨ kꞌirãpadamerã. Mãga oodakꞌãri, mɨa parã bendiciaitꞌee. 
EXO.20.25	Altar mãudee ooruta pɨrã, óotɨ mãu sĩda wẽe bɨdee. Mãu sĩda–idaa bɨdee ooruta pɨrã, ma altar mɨ–itꞌee awara bee–e pai. 
EXO.20.26	Ichiaba mɨ altarde tome bɨdaikꞌaraa bɨda aji, apidaapa parã kꞌãratau ununaadamerã ma tomede ɨtꞌaa wãdakꞌãri.”
EXO.21.1	Tachi Akꞌõrepa Moisemaa jaraji:
EXO.21.1	—Eperãarãmaa na ley jarateepáde aji.
EXO.21.2	“Apidaapa hebreorãdepema esclavo aba neto ataru pɨrã, seis años mimia bapꞌeda, año sietede pëiipia bɨ; maarepida pꞌaratꞌa pꞌaapi–ee. 
EXO.21.3	Neto atakꞌãri, wẽra wẽe baji pɨrã, ituaba wãipia bɨ. Mamĩda neto atadai naaweda, wẽra paraa baji pɨrã, chi wẽra ome uchiaipia bɨ. 
EXO.21.4	Mamĩda esclavo chiparipa wẽra jɨrɨteeji pɨrã, iru ome pëiikꞌaraa bɨ. Ichiaba ma wẽra ome warrarã ooji pɨrã, pëiikꞌaraa bɨ chiparidé perã. 
EXO.21.5	Mamĩda ma esclavopa chipari, chi wẽra mãikꞌaapa chi warrarã kꞌinia bɨ pɨrã mãikꞌaapa wã kꞌinia–e bɨ pɨrã, waa mimiamaa beeipia bɨ. 
EXO.21.6	Mãga oo kꞌinia bɨ pɨrã, chiparipa ma esclavo ateeipia bɨ ɨtꞌaa tꞌɨ̃pata temaa Tachi Akꞌõre kꞌĩrapite. Mãpai puertamãi bainɨ̃ bapipꞌeda, ma esclavo kꞌɨɨrɨ punzonpa
EXO.21.7	’’Mamĩda eperãpa chi kꞌau netotꞌaaru pɨrã esclava pamerã, esclavo ɨmɨkꞌĩra ome oopatakꞌa oodaikꞌaraa bɨ. 
EXO.21.8	Chiparipa ma wẽra ichi wẽrakꞌa iru ba kꞌinia–e bɨ pɨrã, ma esclava chi ëreerãmaa netotꞌaaipia bɨ. Mamĩda awaraa eujãdepemaarãmaa netotꞌaaikꞌaraa bɨ ma wẽra akꞌõremaa jaradakꞌa oo–e pada perã. 
EXO.21.9	Jõdee esclava chiparipa iru neto ataji pɨrã chi warramaa teeitꞌee chi wẽra pamerã, ma esclava chiparipa ma wẽra ichi kꞌaukꞌa akꞌɨipia bɨ. 
EXO.21.10	Mamĩda esclava chiparipa ma wẽra chi wẽrakꞌa iru bɨde, awaraa wẽra ataru pɨrã chi wẽra pamerã, maarepida ma naarapema esclavamaa chikꞌo wa pꞌaru ma–ãriara teeikꞌaraa bɨ chi apema wẽramaa teepari kꞌãyaara mãikꞌaapa ichi kꞌapꞌɨa wãakꞌaikꞌaraa bɨ. 
EXO.21.11	Mamĩda ma ne–inaa õpee oo–e pɨrã, chi esclava arajãgaa pëiipia bɨ, pꞌaratꞌa maarepida pꞌaapi–ee.”
EXO.21.12	“Eperãpa ichi kꞌinia chĩara peeru pɨrã, ma eperã aukꞌa peetꞌaadaipia bɨ. 
EXO.21.13	Ichi kꞌinia pee–e paji pɨrã, awara ãi mɨa jararumaa pëidaipia bɨ chi piuda ëreerãpa peenaadamerã. 
EXO.21.14	Mamĩda ichi kꞌinia peeji pɨrã, mɨ altardepema cachokꞌa bɨ jitanaru pɨjida, mɨa iru chupɨria kꞌawa–e paitꞌee. Mapa mamãikꞌaapa ateedapꞌeda, peetꞌaadaipia bɨ.
EXO.21.15	’’Eperãpa chi akꞌõre wa chi nawe sĩkꞌooru pɨrã, peetꞌaadaipia bɨ.
EXO.21.16	”Eperãpa awaraa eperã secuestraaru pɨrã netotꞌaaitꞌee maa–e pɨrã ichi jua ekꞌari iru baitꞌee, ma eperã unu atadakꞌãri, peetꞌaadaipia bɨ. 
EXO.21.17	Eperãpa chi akꞌõreerãmaa ikꞌachia jararu pɨrã, peetꞌaadaipia bɨ.
EXO.21.18	”Eperã omé chõo pꞌanɨde abaapa sĩru pɨrã juapa wa mãupa mãikꞌaapa ma eperã piu–ee ichi pꞌarudepai beeru pɨrã 
EXO.21.19	mãikꞌaapa tꞌẽepai pꞌirabaipꞌeda, bastón ome tꞌɨa beeru pɨrã, chi sĩda arajãgaa beei. Mamĩda irua pꞌaaipia bɨ chi apema pꞌarude ewari atuada mãikꞌaapa iru akꞌɨdapꞌedaa pari.
EXO.21.20	”Eperãpa chi esclavo wa esclava pakꞌurupa wɨpꞌeda, piuru pɨrã, ma eperã miapidaipia bɨ ma piuda pari. 
EXO.21.21	Mamĩda kꞌãima abaamaa wa omeemaa ma esclavo pꞌirabairu pɨrã, chipari miapidaikꞌaraa bɨ ma esclavo irudé perã.
EXO.21.22	”Ɨmɨkꞌĩraarã chõomaa pꞌanɨde wẽra biakꞌoo bɨ sĩruta pɨrã mãikꞌaapa ma sĩda kꞌaurepa warra ɨratɨadaru pɨrã, ma wẽra kꞌapꞌɨa pia beekꞌãri, chi ɨmɨkꞌĩrapa jara bɨkꞌa charraarãpa ma sĩdamaa pꞌaapidaipia bɨ. 
EXO.21.23	Mamĩda ma wẽra piuru pɨrã, chi sĩda peetꞌaadaipia bɨ. 
EXO.21.24	Tau ãridaru pɨrã, ichiaba chi sĩda tau ãritꞌaadaipia bɨ; kꞌida bɨadaru pɨrã, ichiaba chi sĩda kꞌida bɨatꞌaadaipia bɨ; jua pꞌu ootꞌaaru pɨrã, aukꞌa chi sĩda jua pꞌu ootꞌaadaipia bɨ; bɨɨrɨ pꞌu ootꞌaaru pɨrã, aukꞌa chi sĩda bɨɨrɨ pꞌu ootꞌaadaipia bɨ. 
EXO.21.25	Eperãpa tꞌɨpɨtaupa awaraa eperã paatꞌaaru pɨrã, aukꞌa paatꞌaadaipia bɨ. Ichiaba eperãpa awaraa eperã pꞌu ootꞌaaru pɨrã, maa–e pɨrã sĩtꞌaaru pɨrã, aukꞌa mãga oodaipia bɨ.
EXO.21.26	”Chiparipa chi esclavo wa esclava taumaa sĩrupa tau ãridaru pɨrã, ma esclavo pëiipia bɨ. 
EXO.21.27	Ichiaba chiparipa chi esclavo sĩrupa chi kꞌida bɨadaru pɨrã, pëiipia bɨda” aji.
EXO.21.28	“Pꞌakꞌapa chi cachopa ɨmɨkꞌĩra wa wẽra supꞌeda, ma suda kꞌaurepa piuru pɨrã, ma pꞌakꞌa mãupa batꞌa peetꞌaadaipia bɨ mãikꞌaapa chi chiara kꞌodaikꞌaraa bɨ. Mamĩda ma pꞌakꞌa chipari miapidaikꞌaraa bɨ, iru kꞌaurepa–e pada perã. 
EXO.21.29	Mamĩda ma pꞌakꞌa kꞌachia bapari pɨrã mãikꞌaapa chi cachopa chi unuruta supari pɨrã, chiparipa kꞌawa bɨ chĩara peetꞌaai. Mãga kꞌawa bɨta, ichia ma pꞌakꞌa jɨ̃a–e bɨ pɨrã mãikꞌaapa ma pꞌakꞌapa ɨmɨkꞌĩra wa wẽra peeru pɨrã, ma pꞌakꞌa mãupa batꞌa peetꞌaadaipia bɨ. Ichiaba chipari peetꞌaadaipia bɨ. 
EXO.21.30	Ma pꞌakꞌa chipari pee kꞌiniada–e pꞌanɨ pɨrã, pꞌuuru pidaarã poro waibɨarãpa pꞌaratꞌa pꞌaapidaipia bɨ. 
EXO.21.31	Ma jaradakꞌa aukꞌa oodaipia bɨ pꞌakꞌapa warra maa–e pɨrã wẽra kꞌau sutꞌaaru pɨrã. 
EXO.21.32	Pꞌakꞌapa chĩara esclavo wa esclava sutꞌaaru pɨrã, ma pꞌakꞌa mãupa batꞌa peetꞌaadaipia bɨ. Maapꞌeda ma pꞌakꞌa chiparipa pꞌaratꞌa tau treinta pꞌaaipia bɨ ma esclavo chiparimaa.
EXO.21.33	”Apidaapa pania tꞌɨpata pozo tꞌapꞌa–ee atabëiru pɨrã mãikꞌaapa aɨde chĩara pꞌakꞌa wa burro baairu pɨrã, 
EXO.21.34	ma pozo chiparipa pꞌaratꞌa pꞌaaipia bɨ ma ne–animal chiparimaa. Mamĩda ma pozo chipari ma ne–animal piuda ome beeipia bɨ.
EXO.21.35	”Pꞌakꞌapa chi cachopa awaraa pꞌakꞌa su peetꞌaaru pɨrã, ma pꞌakꞌa chokꞌai netotꞌaadaipia bɨ mãikꞌaapa ma pꞌaratꞌa tꞌoodaipia bɨ. Ma awara chi pꞌakꞌa piuda chiara tꞌoodaipia bɨ. 
EXO.21.36	Mamĩda chi pꞌakꞌa chiparipa kꞌawa bɨ pɨrã ichi pꞌakꞌapa sui awaa bapari mãikꞌaapa ichiakꞌau bɨru pɨrã chĩara pꞌakꞌa su peemerã, ma pꞌakꞌa sui awaa bɨ chiparipa pꞌakꞌa awaraa teeipia bɨ ma pꞌakꞌa piuda pari. Jõdee ichi beei ma pꞌakꞌa piuda ome.”
EXO.22.1	“Eperãpa pꞌakꞌa aba chɨa atapꞌeda, netotꞌaaru pɨrã, maa–e pɨrã peetꞌaaru pɨrã, ma pꞌakꞌa chɨada pari chipari padamaa pꞌakꞌa joisomaa teeipia bɨ. Oveja paji pɨrã, ma pari oveja kꞌĩmari teeipia bɨ.
EXO.22.2	”Eperã pꞌãrikꞌua nechɨa nide chi te chiparipa ma eperã sĩpꞌeda, piudaru pɨrã, chi te chipari arajãgaa beei. 
EXO.22.3	Mamĩda ma nechɨapari ãstaawa peetꞌaaru pɨrã, chi te chipari ome eperãpa chĩara peetꞌaakꞌãri, oopatakꞌa oodaipia bɨ.
EXO.22.3	”Nechɨadapa pꞌaaipia bɨ chi netꞌaa chɨada valor. Pꞌaratꞌa wẽe bɨ pɨrã, iru netotꞌaadaipia bɨ ma pꞌaratꞌa pꞌaadaitꞌee.
EXO.22.4	”Nechɨadapa chi ne–animal chɨada atꞌãri iru bɨ pɨrã, mãgɨ́ teepidapꞌeda, awaraa teepidaipia bɨ. Mãga oodaipia bɨ pꞌakꞌa ome, burro ome mãikꞌaapa oveja ome.
EXO.22.5	”Eperãpa chi ne–animalaarã kꞌena pëiru pɨrã ichi eujãde wa uva kꞌãide pꞌũajara kꞌodamerã, mamĩda mãga bɨde chĩara eujãde nekꞌonaruta pɨrã, ma ne–animalaarãpa ne–inaa kꞌodapꞌedaa pari pꞌaaipia bɨ. Ma ne–animalaarã chiparipa ichi eujãdepema pipɨara chaudadepemapa mãikꞌaapa ichi uva kꞌãidepema pipɨara chaudadepemapa pꞌaaipia bɨ.
EXO.22.6	”Eperãpa tꞌɨpɨtau kꞌooru pɨrã ne–inaa paaitꞌee mãikꞌaapa ma tꞌɨpɨtaupa pakꞌuru ne–ɨɨrɨ–idaa bee paa jõpꞌeda, paa wãru pɨrã chĩara netꞌa tau ewadapꞌedaa pꞌe bɨmãi maa–e pɨrã netꞌa tau chau bɨmãi, chi tꞌɨpɨtau kꞌoodapa ma jõmaweda pꞌaaipia bɨ.
EXO.22.7	”Eperãpa pꞌaratꞌa maa–e pɨrã netꞌaa awaraa eperãmaa teeru pɨrã ichi tede ɨa bɨmerã, mamĩda mãgɨ́ eperã wẽ–e misa, ma netꞌaa chɨa ataruta pɨrã, mãga bɨde chi netꞌaa chɨada unu ataruta pɨrã, ma netꞌaa pari pꞌaapidapꞌeda, aɨ ɨ̃rɨ aukꞌa pꞌaapidaipia bɨ. 
EXO.22.8	Mamĩda chi chɨada unuda–e pɨrã, chi netꞌaa akꞌɨ bada charramaa ateedaipia bɨ. Ma charrapa iru nepɨra ũripꞌeda, jaraipia bɨ ma akꞌɨ badápata chɨa ataji wa mãga–e.
EXO.22.9	”Eperãpa chĩara pꞌakꞌa, burro, oveja, pꞌaru wa awaraa ne–inaa atuada unu ataru pɨrã mãikꞌaapa ichi–itꞌee ataru pɨrã, mãga bɨde eperãpa: ‘Mɨta chiparida’ a cheru pɨrã, ma omeeweda charraarãmaa wãdaipia bɨ ãrapa akꞌɨdamerã. Charraarãpa: ‘Nãgɨ́ eperãta chiparida adakꞌãri’, chi apemamaa ma ne–inaa valor pꞌaapidapꞌeda, aɨ ɨ̃rɨ aukꞌa pꞌaapidaipia bɨ.
EXO.22.10	”Eperãpa awaraa eperã ome atabëiru pɨrã ichi burro, pꞌakꞌa, oveja maa–e pɨrã awaraa ne–animal irua akꞌɨ bamerã, mãga bɨde ma ne–animal piudaru pɨrã, kꞌayaadaru pɨrã maa–e pɨrã chɨa ataruta pɨrã apidaapa unuda–e pꞌanɨde, nãga oodaipia bɨ. 
EXO.22.11	Chi akꞌɨ badapa Tachi Akꞌõre kꞌĩrapite nãga juraaipia bɨ: ‘Mɨa chɨa–e paji maa–e pɨrã pee–e paji.’ Mãga jarakꞌãri, chi ne–animal chiparipa pꞌaapiikꞌaraa bɨ. 
EXO.22.12	Mamĩda irua akꞌɨ bɨde awaraarãpa ma ne–animal chɨa ata chejida pɨrã, chiparipa chi akꞌɨ badamaa pꞌaapiipia bɨ. 
EXO.22.13	Jõdee ne–animal kꞌachiapa kꞌotꞌaaji pɨrã, irua chiparimaa akꞌɨpide ateeipia bɨ chi bɨɨrɨ mãikꞌaapa chi e. Mãgá ateeipia bɨ ichimaa pꞌaapinaamerã.
EXO.22.14	”Eperãpa chĩara ne–animal presta iru bɨde, chipari wẽ–e misa ma ne–animal piuru pɨrã wa kꞌayaadaru pɨrã, chi ne–animal presta iru badapa chiparimaa pꞌaaipia bɨ. 
EXO.22.15	Mamĩda ma ne–animal piukꞌãri, chipari mama bɨ pɨrã, chi presta iru badapa pꞌaaikꞌaraa bɨ. Ma ne–animal alquilaa iru baji pɨrã, chi alquiler aupai pꞌaaipia bɨda” aji.
EXO.22.16	“Eperãpa wẽra waide ɨmɨkꞌĩra ome kꞌãi–ee bɨ kꞌũraru pɨrã ichi ome kꞌãimerã apidaapa iru ome miakꞌãiitꞌee pedeetee–e bɨde, ma ɨmɨkꞌĩrapa teeipia bɨ ma wẽra akꞌõremaa israelitaarãpa teepatakꞌa wẽra ome miakꞌãidaitꞌee pakꞌãri mãikꞌaapa ma wẽra ome miakꞌãiipia bɨ. 
EXO.22.17	Mamĩda chi akꞌõrepa teeamaa bɨ pɨrã, ma ɨmɨkꞌĩrapa ichita pꞌaratꞌa pꞌaaipia bɨ israelitaarãpa wẽra waide ɨmɨkꞌĩra ome kꞌãi–e bɨ pari pꞌaapatakꞌa.
EXO.22.18	”Wẽrapa netuara juapa chĩaramaa ne–inaa kꞌachia wa ne–inaa pia ooru pɨrã, peetꞌáatɨ.
EXO.22.19	”Eperã ne–animal ome kꞌãiru pɨrã wẽra ome kꞌãiparikꞌa, peetꞌáatɨ.
EXO.22.20	”Eperãpa ne–animal peeru pɨrã paaitꞌee awaraa akꞌõre waibɨa apata–itꞌee, mɨ–itꞌee aupai paai kꞌãyaara, ma eperã peetꞌáatɨ.
EXO.22.21	”Awaraa eujãdepemaarãmaa ne–inaa kꞌachia oonáatɨ, parã jida ichiaba Egipto eujãde pꞌanadakꞌãri, awaraa eujãdepemaarã padapꞌedaa perã.
EXO.22.22	”Pꞌẽtrãarãmaa mãikꞌaapa warrarã akꞌõre wẽe beerãmaa ne–inaa kꞌachia oonáatɨ. 
EXO.22.23	Parãpa ãramaa ne–inaa kꞌachia ooruta pɨrã, mãikꞌaapa ãrapa mɨmaa chupɨria iidiruta pɨrã, mɨa ãra kꞌaripaitꞌee. 
EXO.22.24	Mɨ parã ome audú kꞌĩrau baitꞌee mãikꞌaapa espadapa parã peepiitꞌee. Mãgá parã wẽraarãta pꞌẽtrãa pꞌaneedaitꞌee mãikꞌaapa parã warrarãta akꞌõre wẽe pꞌaneedaitꞌee.
EXO.22.25	”Parãpa chupɨria beerãmaa pꞌaratꞌa prestaruta pɨrã, waya tee chedakꞌãri, aɨ ɨ̃rɨ iidináatɨ pꞌaratꞌa prestapataarãpa oopatakꞌa. 
EXO.22.26	Chupɨria bɨpa ichi pꞌaru teeru pɨrã pꞌaratꞌa prestada pꞌaaru misa, akꞌõrejĩru baaikꞌãri, ma pꞌaru irumaa waya teenátɨ. 
EXO.22.27	Ma pꞌaru teenada–e pɨrã, iru jĩsuadaikꞌãri, ¿kꞌãarepa poroima? Iru pꞌaru teeda–e pɨrã mãikꞌaapa irua mɨmaa chupɨria iidiru pɨrã, mɨa iru kꞌaripaitꞌee, mɨa chupɨria chedeerã chupɨria kꞌawaapari perã.
EXO.22.28	”Pedee kꞌachia jaranáatɨ mɨ ãpɨte wa pãchi pꞌuuru pidaarã poro waibɨarã ãpɨte.
EXO.22.29	”Parã ne–uudapꞌedaa ewadakꞌãri, taarãnáatɨ mɨmaa madepema primicia aneedaitꞌee. Vino oodakꞌãri mãikꞌaapa aceite olivodee oodakꞌãri, aukꞌa mãga óotɨ.
EXO.22.29	”Parã warra naapemaarã mëré. Mapa ãra pari mɨ–itꞌee ne–inaa aneedaipia bɨ. 
EXO.22.30	Ichiaba parã pꞌakꞌa mãikꞌaapa oveja ɨmɨkꞌĩraarã naapɨara tꞌorutaarã mëré. Tomia aba pꞌaneedaipia bɨ ãchi nawe ome. Mamĩda ewari ochode mɨmaa aneedaipia bɨ.
EXO.22.31	”Parã awara pꞌanapataadaipia bɨ mɨa kꞌinia bɨkꞌa.
EXO.22.31	”Ne–animal kꞌachiapa mẽe ne–animal peeda chiara kꞌonáatɨ. Usaarãmaata kꞌopidapáde” aji.
EXO.23.1	“Chĩarapa parãmaa bochinche jararuta pɨrã, awaraarãmaa nepɨrɨnáatɨ. Ma awara eperã ne–inaa kꞌachia ooyaa bɨ ome pedeeteenáatɨ charra kꞌĩrapite seewa jaradaitꞌee, mãgá iru kꞌaripadaitꞌee.
EXO.23.2	”Ne–inaa kꞌachia oonáatɨ, awaraa eperãarã chokꞌaraarãpa mãga oo pꞌanɨ pɨjida.
EXO.23.2	”Charraarã kꞌĩrapite seewa jaranáatɨ, awaraa eperãarã chokꞌaraarãpa mãga jara pꞌanɨ pɨjida.
EXO.23.3	”Ichiaba chupɨria beerã pedee audupɨara ijãadaikꞌaraa bɨ awaraa eperãarã pedee kꞌãyaara.
EXO.23.4	”Parã kꞌĩra unuamaa iru pꞌanapataarã pꞌakꞌa wa burro mẽe atua ni unu ataruta pɨrã, chiparimaa teenátɨ. 
EXO.23.5	Ichita kꞌaripátɨ parã kꞌĩra unuamaa iru pꞌanapataarã. Ãra burro netꞌaa chɨkꞌɨapa eujãde baai bɨ unuruta pɨrã, kꞌaripátɨ.
EXO.23.6	”Charraarã, chupɨria beerãpa parã kꞌĩrapite ãchi nepɨra jara chedakꞌãri, pia ũrítɨ. Ma awara ãrapa jaradapꞌedaa seewada anáatɨ, ãra chupɨria pꞌanadairã.
EXO.23.7	”Ne–inaa kꞌachia ooda–e pꞌanɨɨrã ɨmɨateenáatɨ. Ãra peepináatɨ, ãrapa ne–inaa kꞌachia ooda–e pꞌanadairã. Apidaapa mãga ooru pɨrã, mɨa ma eperã ichita miapiitꞌee.
EXO.23.8	”Eperãpa ne–inaa kꞌachia ookꞌãri, pꞌaratꞌa jitanáatɨ iru ma nepɨradeepa uchiapidaitꞌee, mãga oodakꞌãri awaraa eperã ne–inaa kꞌachia oo–e badata miapidaitꞌee perã. Chi mãgá pꞌaratꞌa jitadapa ichita mãga oopariitꞌee.
EXO.23.9	”Awaraa eujãdepemaarãmaa ne–inaa kꞌachia oonáatɨ parã Egiptode pꞌanadakꞌãri, aukꞌa awaraa eujãdepemaarã padapꞌedaa perã. Parãpa kꞌawa pꞌanɨ sãga pꞌanapata awaraa eujãde pꞌanadakꞌãri.”
EXO.23.10	“Seis años wãyaaru misa, parã eujãde ne–úutɨ mãikꞌaapa ewátɨ. 
EXO.23.11	Mamĩda año sietede ma eujã ɨ̃ipítɨ, madepema chupɨria chedeerãpa kꞌodamerã mãikꞌaapa chi beedadepema ne–animalaarãpa kꞌodamerã. Ichiaba mãga óotɨ uva kꞌãi ome mãikꞌaapa olivo kꞌãi ome.
EXO.23.12	”Kꞌãima seis mimíatɨ. Mamĩda kꞌãima sietede ɨ̃́itɨ juatau jitadamerã parã, pãchi esclavoorã, awaraa eujãdepemaarã parã tꞌãide pꞌanapataarã, pãchi burroorã, pꞌakꞌaarã paara.
EXO.23.13	”Ne–inaa jõmaweda óotɨ mɨa jaradakꞌa. Parã tꞌãide awaraarã akꞌõre waibɨa apataarã tꞌɨ̃ jaranaadapáde” aji.
EXO.23.14	“Año chaa parãpa mɨ–itꞌee fiesta õpee oodaipia bɨ. 
EXO.23.15	Pan levadura wẽe kꞌopata fiesta oodakꞌãri, mɨa jaradakꞌa tomia aba pan levadura wẽe ooda kꞌótɨ. Mãga óotɨ aviv atanede, ma atanede parã Egipto eujãdeepa uchiadapꞌedaa perã. Ma fiesta oodakꞌãri, mɨ–itꞌee ne–inaa wẽe chenáatɨ.
EXO.23.16	”Parãpa ne–uu chauda ewadapꞌedaa fiesta oodakꞌãri, chi naapɨara ewadapꞌedaa mɨmaa anéetɨ. Año jõkꞌãri, ma fiesta aukꞌa óotɨ ne–uu chauda jõmaa ome.
EXO.23.17	”Año chaa ɨmɨkꞌĩraarã jõmaweda cheda õpee chedaipia bɨ mɨ, Tachi Akꞌõremaa ɨtꞌaa tꞌɨ̃de.
EXO.23.18	”Ne–animal peedapꞌeda, mɨ–itꞌee paapidaitꞌee aneedakꞌãri, chi waa paadaikꞌaraa bɨ pan levadura ome ooda ome. Ichiaba ma ne–animal traa ɨa bɨdaikꞌaraa bɨ aɨ noremapema–itꞌee.
EXO.23.19	”Parãpa ne–uudapꞌedaadepema naapɨara ewadapꞌedaa pipɨara bee atéetɨ Tachi Akꞌõre, parã Akꞌõre Waibɨa ɨtꞌaa tꞌɨ̃pata temaa.
EXO.23.19	”Cabra chakꞌeerã peedapꞌeda, chi nawe jubade chuunaadapáde” aji.
EXO.23.20	Tachi Akꞌõrepa mãgaji:
EXO.23.20	—Mɨ ángel pëiitꞌee parã ode wãdade jɨ̃amerã mãikꞌaapa ma eujã parãmaa teeitꞌeeda adamaa ateemerã. 
EXO.23.21	Iru pedee ũripatáatɨ mãikꞌaapa irua jara bɨkꞌa oopatáatɨ, iru mɨ pari parã ome wãitꞌee perã. Iru parã ome bɨde irua jara bɨkꞌa ooda–e pɨrã, irua parã chupɨria kꞌawa–e paitꞌee. 
EXO.23.22	Mamĩda irua jara bɨkꞌa ooruta pɨrã, mɨa parã kꞌaripaitꞌee parã kꞌĩra unuamaa iru pꞌanapataarã mãikꞌaapa parã ome chõo kꞌinia pꞌanɨɨrã pꞌoyaadamerã. 
EXO.23.23	Iru parã naa wãitꞌee mãikꞌaapa parã ateeitꞌee nãgɨ́ pꞌuuru pidaarã pꞌanapata eujãdee: amorreorã, hititaarã, ferezeorã, cananeorã, heveorã mãikꞌaapa jebuseorã. Mɨa mãɨrã jõpiitꞌee. 
EXO.23.24	Ãra eujãde pꞌanadakꞌãri, oonáatɨ ãrapa oopatakꞌa mãikꞌaapa ɨtꞌaa tꞌɨ̃náatɨ ãra akꞌõre waibɨa apataarãmaa. Aba mɨmaa aupaita ɨtꞌaa tꞌɨ̃patáatɨ. Ãra altar ãrikꞌóotɨ ãra akꞌõre waibɨa apataarã ome, mãu awara bɨdapꞌedaa aɨ kꞌĩrapite ɨtꞌaa tꞌɨ̃pata paara. 
EXO.23.25	Mɨmaa aupai ɨtꞌaa tꞌɨ̃ruta pɨrã, mɨa parã bendiciaitꞌee kꞌayaanaadamerã mãikꞌaapa chikꞌo pania ome iru pꞌanadamerã. 
EXO.23.26	Parã tꞌãide wẽraarã warra tꞌodakꞌaa wẽ–e paitꞌee. Ma awara ãra warra ɨratɨada–e paitꞌee mãikꞌaapa parã pia pꞌanapataadaitꞌee chonaa parutamaa.
EXO.23.27	’Parã wãyaaruta chaa mɨa ma eujãdepemaarã pꞌerapiitꞌee. Mãgá parã ãra eujã kꞌaitꞌa wãdakꞌãri, ãra pꞌeradaitꞌee mãikꞌaapa parã naa jĩchoodaitꞌee. 
EXO.23.28	Mãgá pꞌera jõnɨɨpa parã naa ma heveorã, hititaarã mãikꞌaapa cananeorã jĩchoodaitꞌee eperãarã netɨrrɨ waaweepa pꞌirapatakꞌa. 
EXO.23.29	Mamĩda año abaade mɨa ãra jõmaweda ãchi eujãdeepa jërekꞌoo–e paitꞌee, ãrapa ne–uudapꞌedaa siruanaamerã mãikꞌaapa ma eujãde ne–animal kꞌachia beerã ĩwadapꞌeda, parãmaa ne–inaa kꞌachia oonaadamerã. 
EXO.23.30	Maperã mɨa ãra piakꞌãa jërekꞌoo wãitꞌee, parã chokꞌara ĩwaruta misa ma eujãde pꞌanapataadamerã mãikꞌaapa ma eujã pãchi–itꞌee jãri atadamerã. 
EXO.23.31	Parãmaa, parãdeepa uchiadaitꞌeerãmaa paara, mɨa ma eujã jõmaweda teeitꞌee Mar Rojodeepa
EXO.23.32	’Mamĩda ãra ome pacto oonáatɨ chõoda–ee pꞌanapataadaitꞌee mãikꞌaapa ãra akꞌõre waibɨa apataarãmaa ɨtꞌaa tꞌɨ̃náatɨ. 
EXO.23.33	Ãra pãchi eujãde ichiakꞌau bɨnaadapáde aji, parã ome pꞌanapataadamerã, ãrapa parãmaa ãchi akꞌõre waibɨa apataarãmaa ɨtꞌaa tꞌɨ̃pi kꞌinia pꞌanadaitꞌee perã mãikꞌaapa mãgá parã mɨ kꞌĩrapite kꞌachiade baaidaitꞌee perã.
EXO.24.1	Maapꞌeda Tachi Akꞌõrepa Moisemaa mãgaji:
EXO.24.1	—Eede ɨtꞌaa mɨmaa chéji Aarón ome, Nadab ome, Abiú ome, mãikꞌaapa israelitaarã poro waibɨarã setenta ome. Mamĩda ãra mɨmãiipa tꞌɨmɨɨpai pꞌaneedaipia bɨ mãikꞌaapa bedabaidaipia bɨ mɨmaa ɨtꞌaa tꞌɨ̃daitꞌee. 
EXO.24.2	Pɨ aupai mɨ kꞌaitꞌa cheipia bɨ. Ma poro waibɨarã mɨ kꞌaitꞌa chedaikꞌaraa bɨ mãikꞌaapa eperãarã pɨ ome na eede ɨtꞌaa chedaikꞌaraa bɨ.
EXO.24.3	Moisepa israelitaarãmaa jaranaji jõmaweda Tachi Akꞌõrepa jarada.
EXO.24.3	Mãpai israelitaarã jõmaarãpa pꞌanaujida:
EXO.24.3	—Jõmaweda Tachi Akꞌõrepa jaradakꞌa oodaitꞌeeda ajida.
EXO.24.4	Moisepa pꞌãji jõmaweda Tachi Akꞌõrepa jarada. Aɨ norema tapꞌedaweda Moisepa altar ooji Sinaí ee kꞌarraya. Ma altar ikꞌaawa bɨji mãu doce Israeldeepa uchiadapꞌedaarã ëreerã aba–abaa pari. 
EXO.24.5	Mãpai jaraji kꞌũtrãarãmaa ne–animalaarã peedapꞌeda, Tachi Akꞌõre–itꞌee paa jõpidamerã maapꞌeda iru–itꞌee ichiaba pꞌakꞌaarã paapidamerã ãchi aukꞌaarã ome jedekꞌodaitꞌee. 
EXO.24.6	Moisepa ma altar ɨ̃rɨ ma ne–animalaarã waa esa–aukꞌa jĩapꞌeji mãikꞌaapa chi apema esa–aukꞌa ne–inaade wee bɨji. 
EXO.24.7	Maapꞌeda Moisepa israelitaarã kꞌĩrapite leeji ma pacto Tachi Akꞌõrepa ãra ome ookꞌãri, ichia pꞌãda.
EXO.24.7	Ũridakꞌãri, mãgajida:
EXO.24.7	—Tachi Akꞌõrepa jaradakꞌa oodaitꞌeeda ajida.
EXO.24.8	Mãpai Moisepa apema waa esa–aukꞌa eperãarã ɨ̃rɨ jĩapꞌeji mãikꞌaapa mãgaji:
EXO.24.8	—Na waapa akꞌɨpi bɨda aji, parãpa oodaitꞌee Tachi Akꞌõrepa parã ome pacto oodade jara bɨkꞌa.
EXO.24.9	Ma tꞌẽepai, Aarón, chi warrarã Nadab, Abiú mãikꞌaapa setenta poro waibɨarã Moisés ome Sinaí eede ɨtꞌaa wãjida. 
EXO.24.10	Eede ɨtꞌaa wãdakꞌãri, ãrapa israelitaarã Akꞌõre Waibɨa unujida. Iru bɨɨrɨ ekꞌari urua nɨ̃baji te jã zafiro mãu pi–ia bɨdee oodakꞌa mãikꞌaapa pꞌãpꞌãra nɨ̃baji pajãkꞌa. 
EXO.24.11	Ma israelitaarã poro waibɨarãpa Tachi Akꞌõre mãgá unujida mĩda, irua ãramaa ne–inaa kꞌachia oo–e paji. Mama nekꞌojida mãikꞌaapa ne–inaa tojida.
EXO.24.12	Maapꞌeda Tachi Akꞌõrepa Moisemaa mãgaji:
EXO.24.12	—Mɨmaa chéji mãikꞌaapa nɨ́ji, mɨa ley mãude pꞌãda pɨmaa teeru misa. Tꞌẽepai pɨa israelitaarãmaa ma ley jarateeipia bɨda aji.
EXO.24.13	Mãpai Moisés wãji ichi kꞌaripapari Josué ome. 
EXO.24.14	Mamĩda eede ɨtꞌaa wãdai naaweda, ma poro waibɨarãmaa mãgaji:
EXO.24.14	—Nama nɨ́tɨ tai cheruta misa. Aarón, Jur ome nama pꞌaneedaitꞌee. Tai wẽ–e misa, parã nepɨra iru pꞌanɨ pɨrã, Aaronmaa mãikꞌaapa Jurmaa jaradaipia bɨda aji.
EXO.24.15	Mãga jarapꞌeda, Moisés ma eede ɨtꞌaa wãji. Ma eede jɨ̃ararara nɨ̃baji. 
EXO.24.16	Tachi Akꞌõre kꞌĩra wãree baai cheji ma ee ɨ̃rɨ mãikꞌaapa kꞌãima seis Moisepa nɨmaa baji jɨ̃arara tꞌawaa nɨ̃bɨ kꞌaitꞌa. Ewari sietede Tachi Akꞌõrepa jɨ̃araradeepa Moisés tꞌɨ̃ji. 
EXO.24.17	Moisés mama bɨde israelitaarãpa Tachi Akꞌõre kꞌĩra wãree unujida ee nokꞌode tꞌɨpɨtau urua jẽrajẽraa nɨ̃bɨkꞌa. 
EXO.24.18	Moisés ma eede ɨtꞌaara wãji mãikꞌaapa kꞌãima cuarenta baji ma eede jɨ̃arara tꞌawaa nɨ̃bɨmãi.
EXO.25.1	Moisés ma eede bakꞌãri, Tachi Akꞌõrepa irumaa mãgaji:
EXO.25.2	—Jaráji israelitaarãmaa mɨ–itꞌee netꞌaa pꞌedamerã. Chi tee kꞌinia bɨpa ichi tꞌãripa tee kꞌinia bɨta teeipia bɨ. 
EXO.25.3	Nãgee netꞌaata pɨa pꞌeipia bɨ: nẽe; pꞌaratꞌa; bronce; 
EXO.25.4	oveja kꞌara pꞌãpꞌãraa, pꞌoree, pꞌupꞌuchia tꞌɨda; pꞌaru lino nãusaadee ooda; cabra kꞌara; 
EXO.25.5	oveja ɨmɨkꞌĩra e pꞌoree tꞌɨda mãikꞌaapa awaraa ne–animalaarã e, chi pipɨara bɨ; acacia pakꞌuru pia; 
EXO.25.6	aceite olivodee ooda lamparade tꞌɨdaitꞌee; kꞌera pꞌoiradaitꞌee aceite ome
EXO.25.7	mãu pi–ia ónice awaraa mãu pi–ia ome bɨdaitꞌee pꞌaareerã poro waibɨa efod apatade mãikꞌaapa ne–inaa tꞌũade jɨ̃paride. 
EXO.25.8	Ma ne–inaa pꞌe atapꞌeda, ãramaa te ne–edee oopíji, mɨ–itꞌee awara beemerã mãikꞌaapa mama parã tꞌãide mɨ bapariimerã. 
EXO.25.9	Jõmaweda oodaipia bɨda aji, mɨa pɨmaa akꞌɨpiitꞌee bɨkꞌa.
EXO.25.10	’Acacia pakꞌurudee baaltekꞌa bɨ oopíji metro aba apꞌeda diez centímetros chi teesoo; setenta centímetros chi jetꞌee; setenta centímetros chi ɨtꞌɨa. 
EXO.25.11	Ma baaltekꞌa bɨ taawaikꞌa eere, edajãde paara nẽepapai pꞌẽepíji. Ne–inaa nẽedee nonoree oopíji, mãgɨpa chi taawaikꞌa eerepema i jõma pꞌɨrrabaimerã. 
EXO.25.12	Ichiaba argolla kꞌĩmari nẽedee oopíji, ma baaltekꞌa bɨ bɨɨrɨ kꞌĩraichaa bɨdamerã; omé bi abaade, omé chi apema bide. 
EXO.25.13	Ma awara acacia pakꞌurudee pakꞌuru omé teesoo oopíji mãikꞌaapa ma pakꞌuru nẽepa pꞌẽepíji. 
EXO.25.14	Ma pakꞌuru ma baaltekꞌa bɨ argolla kꞌĩraichaa tꞌɨ bɨ́ji. Mãgá ma baaltekꞌa bɨ ãyaa ateedai, tꞌõbaida–ee. 
EXO.25.15	Ma pakꞌuru ichita ma argollade tꞌɨ pꞌanadaitꞌee. 
EXO.25.16	Ma baaltekꞌa bɨ edajãde mɨa ley mãude pꞌãda atabɨ́ji.
EXO.25.17	’Ma baaltekꞌa bɨ tꞌapꞌa
EXO.25.18+EXO.25.19	Ma tꞌapꞌa oopikꞌãri, mãgɨ́ nẽe lámina abaadee martillopa ɨtꞌaripemaarãkꞌa muñecakꞌa bɨ omé oopíji aɨ ɨ̃rɨ aba–abaa chi teesoomaa bainɨ̃ pꞌaneedamerã. 
EXO.25.20	Ma ɨtꞌaripemaarãkꞌa oopíji baaltekꞌa bɨ tꞌapꞌa ɨ̃rɨ bainɨ̃ pꞌaneedamerã mãikꞌaapa kꞌĩrapa edaa chi tꞌapꞌamaa akꞌɨdamerã. Oopíji ma baaltekꞌa bɨ tꞌapꞌa ɨ̃rɨ chi isia eratɨ jõnɨpa wãkꞌadamerã. 
EXO.25.21	Ma tꞌapꞌa oo aupadakꞌãri, bɨpíji ma baaltekꞌa bɨ ɨ̃rɨ. Mɨa ley pꞌãda teeitꞌee bɨ aɨde ɨa bɨ́ji. 
EXO.25.22	Ma ɨtꞌaripemaarãkꞌa omé pꞌanɨ esajĩakꞌa mɨ pɨ ome unupariitꞌee mãikꞌaapa pedeepariitꞌee. Mãgá pɨa israelitaarãmaa mɨ ley jarateeyada aji.
EXO.25.23	’Mesa acacia pakꞌurudee oopíji mɨ tede bɨdamerã. Oopíji noventa centímetros chi teesoo; cuarenta y cinco centímetros chi jetꞌee; setenta centímetros chi ɨtꞌɨa. 
EXO.25.24	Ma jõma nẽepapai pꞌẽepipꞌeda, ne–inaa nẽedee ooda nonoree bɨpíji ma mesade pꞌɨrrabaimerã. 
EXO.25.25	Ma mesa ide tabla jetꞌee siete centímetros bɨpíji, mãikꞌaapa ne–inaa nẽedee ooda nonoree bɨpíji ma tabla ide pꞌɨrrabaimerã. 
EXO.25.26	Ichiaba nẽedee argolla kꞌĩmari oopíji ma mesa esquina chaa argolla aba bɨdamerã chi mesa bɨɨrɨ bɨmãi. 
EXO.25.27+EXO.25.28	Ichiaba acacia pakꞌurudee oopíji pakꞌuru teesoo omé mãikꞌaapa ma pakꞌuru nẽepa pꞌẽepíji. Ma pakꞌuru tꞌɨ bɨdaipia bɨ ma argollade. Mãgá ma mesa ãyaa ateedai. 
EXO.25.29	Ne–inaa ma mesa ɨ̃rɨ bɨpata jõmaweda nẽedee oopíji: pꞌaratꞌu, taza, kꞌusarra, jarra mãikꞌaapa vaso mɨ–itꞌee vino weepari. 
EXO.25.30	Ma mesa mɨ kꞌĩrapite baitꞌee perã, aɨ ɨ̃rɨ ichita bɨpipáde aji, pan mɨ–itꞌee awara bɨdapꞌedaa.
EXO.25.31	’Ichiaba nẽedee oopíji lámpara bɨpata; chi basa, chi bɨɨrɨ mãikꞌaapa chi jua tꞌai. Ma jua tꞌai kꞌɨ̃ chaa copa oopíji almendro pꞌonokꞌa chi kꞌiru ome, aɨde ma lámpara kꞌoopata aceite weedamerã. Ma jõma nẽe lámina abaadee martillopa oopíji. 
EXO.25.32	Ma lámpara bɨpata bɨɨrɨde jua tꞌai seis oopíji, kꞌĩraichaa õpee–õpee pꞌaneedamerã. 
EXO.25.33	Ma jua tꞌai chaachaa, copa õpee oopíji almendro pꞌonokꞌa chi kꞌiru ome. 
EXO.25.34	Ma lámpara bɨpata bɨɨrɨde ichiaba copa kꞌĩmari oopíji almendro pꞌonokꞌa chi kꞌiru ome, 
EXO.25.35	madepema copa õpeedeepa jua tꞌai omé uchiadamerã; aba chi i chaa. 
EXO.25.36	Ma jõma nẽe lámina abaadee martillopa oopiipia bɨ. 
EXO.25.37	Lámpara siete oopíji nokꞌooree ɨ̃daamerã. 
EXO.25.38	Ma awara nẽedee oopíji tijerakꞌa, mãgɨpa lámpara mecha tꞌɨɨpataadamerã. Ichiaba oopíji platillo aɨde ma tijerakꞌa, mecha ome bɨdamerã. 
EXO.25.39	Ma lámpara bɨpata, chi tijerakꞌa, chi mecha chi platillo paara; ma jõma oodaitꞌee nẽe treinta y tres kilos iru pꞌanadaipia bɨ. 
EXO.25.40	Ma lámpara bɨpata mɨa na ee nokꞌode akꞌɨpidakꞌa aukꞌa oopipáde aji.
EXO.26.1	’Cortina diez oopíji, ma te edajãde mɨ–itꞌee awara bɨdamerã. Ma cortina oopíji lino nãusaadee mãikꞌaapa made ɨtꞌaripemaarãkꞌa kꞌapíji oveja kꞌara pꞌãpꞌãraa, pꞌupꞌuchia, pꞌoree tꞌɨdadee. 
EXO.26.2	Ma cortina chaa nãga oopíji; doce metros apꞌeda cincuenta centímetros chi teesoo; metro aba apꞌeda ochenta centímetros chi jobɨa. 
EXO.26.3	Ma cortina diezdepema joisomaa araa kꞌaatꞌɨpíji cortina aba uchiamerã. Aukꞌa oopíji chi apema joisomaa ome. 
EXO.26.4	Pꞌaru pꞌupꞌuchia sĩautaa tꞌɨɨpíji teesoomaa bedapꞌeda, pꞌɨtrɨa kꞌaatꞌɨdamerã. Mãgee oopíji ma cortina omeeweda chi i chaa kꞌaatꞌɨdamerã. 
EXO.26.5	Chi naapema cortina ide mãgee cincuenta kꞌaatꞌɨpíji mãikꞌaapa chi apema cortina ide aukꞌa mãga oopíji, mãgá ma cortina i omeeweda ganchopa araa jõi pꞌaneedamerã. 
EXO.26.6	Ma–itꞌee gancho cincuenta nẽedee oopíji, mãgɨpa chi cortina i jõi pꞌaneedamerã te jãdepema pared–itꞌee.
EXO.26.7	’Ichiaba cortina teesoo once cabra kꞌaradee kꞌada oopíji, mãgɨpa chi te kꞌirukꞌa bɨdamerã. 
EXO.26.8	Ma cortina chaachaa oopíji trece metros apꞌeda cincuenta centímetros chi teesoo mãikꞌaapa metro aba apꞌeda ochenta centímetros chi jobɨa. 
EXO.26.9	Ma cortina oncedepema joisomaa araa kꞌaatꞌɨpíji; chi apema seis ichiaba araa kꞌaatꞌɨpíji. Ma seidepema aba bedadaipia bɨ, mãgɨpa ma te edajãde tꞌĩupatamãi tꞌapꞌadamerã. 
EXO.26.10	Ma cortina araa pꞌaneedamerã pꞌaru sĩautaa tꞌɨɨpíji teesoomaa bedadapꞌeda, pꞌɨtrɨa kꞌaatꞌɨdamerã. Chi naapema cortina ide mãgee cincuenta kꞌaatꞌɨpíji mãikꞌaapa chi apema cortina ide aukꞌa mãga oopíji, mãgá ma cortina i omeeweda araa jõi pꞌaneedamerã. 
EXO.26.11	Ma–itꞌee gancho broncedee cincuenta oopíji, mãgɨpa chi cortina cabra kꞌaradee oodade araa jõi pꞌaneedamerã. 
EXO.26.12	Ma cortina teesoora baitꞌee perã, te ãpɨteikꞌa eere ma cortina esa–aukꞌa baijira beeitꞌee. 
EXO.26.13	Jõdee teesoomaa chi i chaa cincuenta centímetros baijira beeitꞌee.
EXO.26.14	’Ma cortina ɨ̃rɨikꞌa eere oveja e pꞌoree tꞌɨda bɨpíji. Aɨ ɨ̃rɨikꞌa eere ne–e pipɨara bee bɨpíji.
EXO.26.15	Tabla acacia pakꞌurudee oopipꞌeda, jĩpꞌa bainɨ̃ bɨpíji, chi paredkꞌa beemerã. 
EXO.26.16	Mãgɨ́ tabla chaa oopíji metro kꞌĩmari apꞌeda cincuenta centímetros chi teesoo mãikꞌaapa setenta centímetros chi jetꞌee. 
EXO.26.17	Ma tabla i abaade muesca omé oopíji chi apema tabla ide jootꞌɨ beemerã mãikꞌaapa ma tabla edaikꞌa eere muesca omé oopíji basade pia jootꞌɨ pꞌaneedamerã ma te bainɨ̃ bɨdakꞌãri. Mãga oopíji ma tedepema tabla chaachaa. 
EXO.26.18	Ma te sur eerepema pared–itꞌee veinte tablas oopíji. 
EXO.26.19	Ichiaba basa cuarenta pꞌaratꞌadee oopíji ma tabladepema muesca chaachaa basa abaade jootꞌɨ bɨdamerã.
EXO.26.20	’Norte eerepema pared–itꞌee aukꞌa veinte tablas oopíji. 
EXO.26.21	Ichiaba basa cuarenta pꞌaratꞌadee oopíji, ma tabla chaa basa omeede bainɨ̃ bɨdamerã. 
EXO.26.22	Ma te ãpɨteikꞌa eere, occidente eere, seis tablas bainɨ̃ bɨpíji; 
EXO.26.23	ma chaachaa basa omé. Ma awara esquina chaa awaraa tabla omé chi basa ome bainɨ̃ bɨpíji. 
EXO.26.24	Ma tabla pareddepema tabla ome araa jootꞌɨ bɨpiipia bɨ chi naapema ɨtꞌaikꞌa eerepema argolla parumaa. Mãga oopíji ma ãpɨteikꞌa eerepema esquina chaa. 
EXO.26.25	Mãgá ma eere tabla ocho jootꞌɨ pꞌaneedaitꞌee dieciséis basas pꞌaratꞌadee oodade.
EXO.26.26	’Ma tabla erkꞌa pꞌaneedamerã pakꞌuru teesoo joisomaa acacia pakꞌurudee oopíji pared bi abaade teesoomaa bɨdamerã. 
EXO.26.27	Aukꞌa mãga oopíji aɨ kꞌĩrapitepema paredde, ma te ãpɨteikꞌa eere, pia jaraitꞌeera occidente eerepema paredde paara mãga bɨdamerã. 
EXO.26.28	Ma pakꞌuru joisomaadepema aba bɨpiipia bɨ ma pared bi esa–aukꞌa, jĩpꞌa wãyaamerã esquina abaadeepa chi apema esquina parumaa. 
EXO.26.29	Ma tabla chaa nẽepa pꞌẽepíji mãikꞌaapa aɨde argolla nẽedee ooda bɨpíji. Ichiaba ma pakꞌuru joisomaa nẽepa pꞌẽepíji ma argollade tꞌɨ bɨdamerã. 
EXO.26.30	Ma jõma mɨa pɨmaa ee nokꞌode akꞌɨpidakꞌa oopíji. 
EXO.26.31	Te edajãdepema–itꞌee cortina awaraa oopíji pꞌaru lino nãusaadee mãikꞌaapa made ɨtꞌaripemaarãkꞌa bee kꞌapíji oveja kꞌara pꞌãpꞌãraa, pꞌupꞌuchia, pꞌoree tꞌɨdadee. 
EXO.26.32	Edupɨara bɨ cuarto tꞌɨakꞌau beemerã poste kꞌĩmari acacia pakꞌurudee ooda erkꞌa bainɨ̃ bɨpíji basa kꞌĩmari pꞌaratꞌadee oodade. Ma poste nẽepa pꞌẽepíji. Ichiaba gancho nẽedee ooda ma poste kꞌĩmariide bɨpíji ma ganchode ma cortina jõi bɨdamerã. 
EXO.26.33	Mãgɨ́ cortina ganchode jõi bɨdapꞌeda, mãgɨpa te edajãde tꞌɨakꞌau bɨpíji, edupɨara bɨ cuarto mɨ–itꞌee awara beemerã ma baaltekꞌa bɨ ome mãikꞌaapa taawaikꞌa eerepema cuarto mɨ netꞌaa–itꞌee awara beemerã. Mɨa ley jarada ma baaltekꞌa bɨde ɨa bɨ́ji, israelitaarãpa kꞌirãpadamerã mɨa ãra ome pacto ooda. 
EXO.26.34	Ma baaltekꞌa bɨ chi tꞌapꞌa
EXO.26.35	Jõdee ma mesa taawapema cuartode norte eere bɨpíji mãikꞌaapa ma lámpara bɨpata aɨ kꞌĩrapite sur eere bɨpíji.
EXO.26.36	’Ma te tꞌĩupatamãipema–itꞌee oopíji cortina lino nãusaadee mãikꞌaapa made nonoree kꞌapíji oveja kꞌara pꞌãpꞌãraa, pꞌupꞌuchia, pꞌoree tꞌɨdadee. 
EXO.26.37	Ma cortina jõi bɨdamerã, acacia pakꞌurudee poste joisomaa oopíji gancho ome mãikꞌaapa ma jõmaweda nẽepa pꞌẽepíji. Ma poste basa joisomaa broncedee oodade bainɨ̃ bɨpíji.
EXO.27.1	’Altar nẽchoma acacia pakꞌurudee oopíji; metro omé apꞌeda treinta centímetros chi teesoo, chi jetꞌee jida aukꞌa mãikꞌaapa metro aba apꞌeda treinta centímetros chi ɨtꞌɨa. 
EXO.27.2	Ma pakꞌurudee ichiaba oopíji ne–animal cachokꞌa ma altar esquina chaa pꞌaneedamerã mãikꞌaapa ma jõma broncepa pꞌẽepíji. 
EXO.27.3	Ichiaba broncedee oopíji nãgee ne–inaa jõma ma altarde bɨdamerã: itꞌabarre pꞌora pꞌepata; pala; taza; tenedor mãikꞌaapa tꞌɨpɨ kꞌĩra pꞌepata. 
EXO.27.4	Rejilla broncedee oopíji mãikꞌaapa ma esquina chaa argolla broncedee ooda bɨpíji. 
EXO.27.5	Ma rejilla bɨdaipia ma altar edajãde esajĩakꞌa. 
EXO.27.6	Ma altar–itꞌee pakꞌuru teesoo oopíji acacia pakꞌurudee mãikꞌaapa broncepa pꞌẽepíji. 
EXO.27.7	Ma pakꞌuru tꞌɨ bɨdaipia bɨ chi argolla ma altar bi chaa beede. Mãgá ma altar ãyaa ateedai. 
EXO.27.8	Ma altar baaltekꞌa bɨ pakꞌurudee oopíji tꞌapꞌa wẽe mãikꞌaapa jã wẽe, mɨa pɨmaa akꞌɨpidakꞌa ee nokꞌode bakꞌãri.
EXO.27.9	’Te ãukꞌidaa tꞌɨakꞌau bɨpíji cortina pꞌaru lino nãusaadee oodapa. Sur eere tꞌɨakꞌau bɨdamerã, cuarenta y cinco metros chi teesoo oopíji. 
EXO.27.10	Ma eerepema ide poste veinte pakꞌurudee ooda mãikꞌaapa broncepa pꞌẽeda aba–abaa basa veinte broncedee oodade bainɨ̃ bɨpíji. Ma poste chaa gancho pꞌaratꞌadee ooda bɨpíji mãikꞌaapa pꞌaratꞌadee pakꞌurukꞌa teesoo oopíji ma poste kꞌɨ̃ chaa tꞌɨakꞌau beemerã. 
EXO.27.11	Chi norte eerepema tꞌɨakꞌau bɨdamerã, aukꞌa mãga oopíji. 
EXO.27.12	Jõdee occidente eerepema chi jetꞌee oopíji veintidós metros apꞌeda cincuenta centímetros. Made poste diez bainɨ̃ bɨpíji basa diezde, ma postede cortina jõi bɨdamerã. 
EXO.27.13	Chi oriente eerepema aukꞌa veintidós metros apꞌeda cincuenta centímetros oopíji. 
EXO.27.14+EXO.27.15	Ma oriente eere chi tꞌĩupata bɨpíji. Chi tꞌĩupata i chaa bɨpíji poste õpee chi basa ome mãikꞌaapa cortina siete metros chi teesoo bɨpíji. 
EXO.27.16	Jõdee chi tꞌĩupatade poste kꞌĩmari bɨpíji chi basa ome. Made jõi bɨpíji cortina lino nãusaadee ooda mãikꞌaapa made nonoree kꞌapíji oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo lino nãusaa oodadee. Ma cortina teesoo nueve metros oopíji. 
EXO.27.17	Ma te ãukꞌidaa tꞌɨakꞌau bɨdepema poste broncepa pꞌẽeda basa broncedee oodade bainɨ̃ bɨpíji. Ma poste chaachaa gancho pꞌaratꞌadee ooda bɨpíji mãikꞌaapa pꞌaratꞌadee pakꞌurukꞌa teesoo oopíji ma poste kꞌɨ̃ chaa tꞌɨakꞌau beemerã. 
EXO.27.18	Ma tꞌɨakꞌau bɨ teesoo cuarenta y cinco metros baitꞌee; chi jetꞌee veintidós metros apꞌeda cincuenta centímetros baitꞌee; chi ɨtꞌɨa metro omé apꞌeda treinta centímetros baitꞌee. Ma poste basa broncedee oodade bainɨ̃ bɨdapꞌeda, aɨde cortina lino nãusaadee ooda jõi bɨpíji. 
EXO.27.19	Ma tedepema mãikꞌaapa te ãukꞌidaapema estaca jõmaweda broncedee oopíji. Ichiaba broncedee ne–inaa oopipáde aji, ma tede mimiadakꞌãri, mãgee ne–inaapa mimiadamerã.
EXO.27.20	’Israelitaarãmaa jaráji aceite olivodee ooda aneedamerã. Ma aceite maarepida nejarra wẽe baipia bɨ. Ma aceitepa mɨ tedepema lámpara kꞌoodaipia bɨ, kꞌewaradeepa tapꞌeda parumaa ichita urua nɨ̃bamerã. 
EXO.27.21	Mɨ ome unupata tede Aaronpa mãikꞌaapa ichideepa uchiadaitꞌeerãpa ma lámpara ichita kꞌoodaipia bɨ pꞌãrikꞌua uruadamerã mɨ kꞌĩrapite ma tꞌɨakꞌau bada cortina taawaikꞌa eerepema cuarto mɨ netꞌaa–itꞌee awara bɨdaitꞌee pꞌanɨde. Mɨa kꞌinia bɨ israelitaarãdeepa uchiadaitꞌeerãpa ichita mãga oodamerã.
EXO.28.1	Tachi Akꞌõrepa Moisemaa mãgaji: —Awara bɨ́ji pɨ ɨ̃pema Aarón chi warrarã Nadab, Abiú, Eleazar mãikꞌaapa Itamar ome, israelitaarã tꞌãide ãrápata mɨ–itꞌee pꞌaareerã mimia oopataadamerã. 
EXO.28.2	Pꞌaru pi–ia oopíji pɨ ɨ̃pema Aaronpapai jɨ̃pariimerã mãikꞌaapa ma mimia ookꞌãri, kꞌĩra wãree beemerã. 
EXO.28.3	Jɨrɨ́ji nãgee eperãarã mɨa kꞌĩsia kꞌawaapidaarã: pꞌaru kꞌaatꞌɨ kꞌawaa beerã mãikꞌaapa nonoree kꞌa kꞌawaa beerã, mãɨrãpa Aaron–itꞌee ma pꞌaru oodamerã. Ma pꞌaru jɨ̃kꞌãri, iru awara beeitꞌee pꞌaare mimia oomerã. 
EXO.28.4	Nãgee pꞌaru oopíji irua jɨ̃merã: ne–inaa mãu pi–ia ome tꞌũade jɨ̃pari; efod apata; pꞌaru teesoo; ekꞌaripema pꞌaru teesoo; pꞌaru pɨrada porode jɨ̃merã mãikꞌaapa kꞌɨrrɨde jɨ̃pari. Pɨ ɨ̃pema Aaronpa mãgɨ́ pꞌaru jɨ̃itꞌee mãikꞌaapa iru warrarãpa aukꞌa ma pꞌaru jɨ̃daitꞌee ma mimiade pꞌaneedakꞌãri. 
EXO.28.5	Mãgɨ́ pꞌaru oodaipia bɨ lino nãusaadee mãikꞌaapa made nonoree kꞌadaipia bɨ oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo nẽedee oodadee.
EXO.28.6	’Ma efod apata oodaipia bɨ lino nãusaadee mãikꞌaapa made nonoree kꞌadaipia bɨ oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo nẽedee oodadee. 
EXO.28.7	Ma efod ikꞌia chaa araa kꞌaatꞌɨdaipia bɨ. 
EXO.28.8	Kꞌɨrrɨde jɨ̃pari kꞌaatꞌɨdaipia bɨ ma efod kꞌɨrrɨde jɨ̃merã. Mãgɨ́ ichiaba oodaipia bɨ lino nãusaadee mãikꞌaapa made nonoree kꞌadaipia bɨ oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo nẽedee oodadee.
EXO.28.9	’Ónice mãu pi–ia omeede Israel warrarã tꞌɨ̃ doce pꞌãpíji. 
EXO.28.10	Ma tꞌɨ̃ pꞌãpiipia bɨ warra naapemadeepa chi tꞌẽepema parumaa; tꞌɨ̃ seis mãu abaade, seis chi apemade. 
EXO.28.11	Ma mimia oopiipia bɨ chi mãu pi–iade pꞌã kꞌawaa bɨmaa, pi–ia uchiamerã eperã tꞌɨ̃ sellode pꞌã bɨpatakꞌa. Irua ma mãu ne–inaa nẽedee oodade jootꞌɨ bɨpꞌeda, 
EXO.28.12	kꞌaatꞌɨipia bɨ ma efod ikꞌiade araa kꞌaatꞌɨdamãi. Mãgá Aaronpa israelitaarã kꞌirãpaitꞌee mãikꞌaapa Israel warrarã tꞌɨ̃ anipaitꞌee mɨ, Tachi Akꞌõre kꞌĩrapite, ãra pari ɨtꞌaa tꞌɨ̃kꞌãri. 
EXO.28.13	Ma ne–inaa oo kꞌawaa bɨpa ma mãu pi–ia jootꞌɨ bɨipia bɨ ne–inaa nẽedee oodade 
EXO.28.14	mãikꞌaapa ma chaachaa cadena nẽedee siratꞌɨda cordonkꞌa jootꞌɨ bɨipia bɨ.
EXO.28.15	’Ne–inaa pia oo kꞌawaa bɨ jɨrɨ́ji oomerã ma ne–inaa pꞌepꞌedee tꞌũade jɨ̃pari. Ma kꞌaurepa Aaronpa kꞌawaai mɨa kꞌãata oopi kꞌinia bɨ israelitaarãmaa. Ma ne–inaa pia oo kꞌawaa bɨpa ooipia bɨ ma efod lino nãusaadee oodakꞌa mãikꞌaapa made nonoree kꞌaipia bɨ oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo nẽedee oodadee. 
EXO.28.16	Mãgɨ́ pꞌaru kuadria bedapꞌeda, mãgɨdee ne–inaa pꞌepꞌedee tꞌũade jɨ̃pari ooipia bɨ; veinte centímetros chi teesoo; aukꞌa chi jobɨa. 
EXO.28.17	Made hilera kꞌĩmari ooipia bɨ. Ma hilera chaa mãu pi–ia õpee–õpee bɨipia bɨ. Chi naapema hilerade bɨipia bɨ nãgee mãu pi–ia: rubí, crisólito, esmeralda. 
EXO.28.18	Aɨ eerepema hilerade nãgee bɨipia bɨ: turquesa, zafiro, jade. 
EXO.28.19	Aɨ eerepemade bɨipia bɨ: jacinto, ágata, amatista. 
EXO.28.20	Aɨ eerepemade bɨipia bɨ: topacio, ónice, jaspe. Ma mãu pi–ia aba–abaa ne–inaa nẽedee oodade jootꞌɨ bɨipia bɨ mãikꞌaapa mãgɨ́ kꞌaatꞌɨipia bɨ ma tꞌũade jɨ̃paride. 
EXO.28.21	Ma mãu pi–ia doce bɨipia bɨ Israelpa warrarã doce ooda perã. Ma mãu pi–ia chaa Israeldeepa uchiadapꞌedaa ëreerã tꞌɨ̃ aba–abaa pꞌãipia bɨ sellode pꞌã bɨpatakꞌa.
EXO.28.22	’Ma ne–inaa tꞌũade jɨ̃ bɨmerã cadena nẽedee cordonkꞌa ooipia bɨ. 
EXO.28.23	Ichiaba irua argolla omé nẽedee ooipia bɨ ma ne–inaa tꞌũade jɨ̃pari ɨtꞌaikꞌa eerepema kꞌɨ̃ chaa bɨmerã. 
EXO.28.24	Irua ma kꞌɨ̃ chaa ma cadena kꞌɨ̃ abaapa jɨ̃ipia bɨ. 
EXO.28.25	Jõdee chi apema cadena kꞌɨ̃pa jɨ̃ipia bɨ ma efod ikꞌiade bɨ ne–inaa nẽedee oodade. 
EXO.28.26	Ichiaba irua argolla omé nẽedee ooipia bɨ ma ne–inaa tꞌũade jɨ̃pari edaikꞌa eerepema kꞌɨ̃de kꞌaatꞌɨ bɨdamerã. 
EXO.28.27	Ma awara nẽedee argolla omé ooipia bɨ ma efod isia edaikꞌa eere mãikꞌaapa ma kꞌɨrrɨde jɨ̃pari ɨtꞌaikꞌa eerepapai kꞌaatꞌɨ bɨdamerã. 
EXO.28.28	Mãpai oveja kꞌara pꞌãpꞌãraadee cordonkꞌa siratꞌɨdapa ma argolla ne–inaa tꞌũade jɨ̃pari edaikꞌa eere kꞌaatꞌɨda jɨ̃ipia bɨ ma argolla efodde kꞌaatꞌɨdade. Mãgá ma ne–inaa tꞌũade jɨ̃pari ichi bɨmãipai beeitꞌee. 
EXO.28.29	Aarón tꞌĩukꞌãri ma cuarto mɨ netꞌaa–itꞌee awara bɨdade, ma ne–inaa tꞌũade jɨ̃pari ichita jɨ̃ baitꞌee. Mãgá irua Israeldeepa uchiadapꞌedaarã kꞌirãpaitꞌee mãikꞌaapa ma ne–inaa tꞌũade jɨ̃pari edajãdepema netꞌaa kꞌaurepa mɨa israelitaarãmaa kꞌawapiitꞌee kꞌãata oopi kꞌinia bɨ. 
EXO.28.30	Ma ne–inaa tꞌũade jɨ̃pari edajãde pɨa ma netꞌaa Urim mãikꞌaapa Tumim
EXO.28.31	’Aaronpa ma efod awaraa pꞌaru ɨ̃rɨ jɨ̃merã pꞌaru teesoo oopíji oveja kꞌara pꞌupꞌuchia tꞌɨdadee. 
EXO.28.32	Ma esajĩakꞌa uria bɨpíji made Aarón poro tꞌĩumerã. Ma uria bɨ i bedapꞌeda, pia kꞌaatꞌɨpiipia bɨ Aaronpa jɨ̃kꞌãri jẽnaamerã. 
EXO.28.33	Mãgɨ́ pꞌaru ide granadillajõkꞌa bee kꞌapíji oveja kꞌara pꞌãpꞌãraa, pꞌupꞌuchia, pꞌoree tꞌɨdadee. Ma granadillajõkꞌa bee kꞌada awara campana chakꞌe nẽedee ooda bɨpíji. 
EXO.28.34	Pia jaraitꞌeera ma granadillajõkꞌa bee pꞌaru i jõmaade kꞌa bɨ wãdakꞌãri, ewaraa atabëi wãdaipia bɨ, ma ewaraa beedade campana chakꞌe nẽedee ooda kꞌaatꞌɨ bɨ wãdamerã. 
EXO.28.35	Aarón ichi mimia oode mɨ ome unupata tede tꞌĩukꞌãri, ichita ma pꞌaru jɨ̃ipia bɨ. Mãgá iru mɨ kꞌĩrapite tꞌĩukꞌãri, maapꞌeda mamãikꞌaapa uchiakꞌãri, ma campana jĩwaadaitꞌee. Aaronpa ma jõma mɨa jaradakꞌa ooru pɨrã, piu–e paitꞌee.
EXO.28.36	’Nẽedee ne–inaa teesoo, pꞌepꞌedee oopíji aɨde nãga pꞌã bɨdamerã: ‘Tachi Akꞌõre–itꞌee awara bɨda.’ 
EXO.28.37	Mãgɨ́ ne–inaa ma pꞌaru pɨrada porode jɨ̃pari tau bɨɨrɨ eere bɨdapꞌeda, oveja kꞌara pꞌãpꞌãraadee cordonkꞌa siratꞌɨdapa mãgɨ́ jɨ̃daipia bɨ. 
EXO.28.38	Mãgá Aaronpa ma pꞌãda ichita jɨ̃pariitꞌee mɨ kꞌĩrapite wãkꞌãri eperãarãpa ne–inaa teepata ome. Irua ma pꞌãda mãgá jɨ̃pari kꞌaurepa ãrapa netꞌaa mɨ–itꞌee awara bɨdapꞌedaa teede wãdakꞌãri, mɨa ma netꞌaa pia akꞌɨitꞌee mãikꞌaapa ãrapa ne–inaa kꞌachia oojida pɨrã ma netꞌaa mãgá teede wãdakꞌãri, mɨa ma kꞌachia oodapꞌedaa ãyaa bɨitꞌee.
EXO.28.39	’Ma pꞌaru pɨrada Aaronpa ichi porode jɨ̃merã lino nãusaadee oopíji. Ichiaba chi ekꞌaripema pꞌaru teesoo jɨ̃pari lino nãusaadee oopíji. Chi kꞌɨrrɨde jɨ̃paride nonoree kꞌapíji. 
EXO.28.40	Aarón warrarã–itꞌee ichiaba lino nãusaadee oopíji pꞌaru teesoo mãikꞌaapa pꞌaru pɨrada porode jɨ̃damerã, kꞌɨrrɨde jɨ̃pari paara, kꞌĩra wãree pꞌaneedamerã ãchi mimia oodakꞌãri mãikꞌaapa eperãarãpa ãra pia akꞌɨdamerã.
EXO.28.41	’Pɨ ɨ̃pema Aaronmaa mãikꞌaapa chi warrarãmaa ma pꞌaru jɨ̃pipꞌeda, ãra ɨ̃rɨ aceite wéeji pꞌaare padamerã mãikꞌaapa mɨ–itꞌee awara pꞌaneedamerã. Mãgá pꞌaareerã mimia oopataadai. 
EXO.28.42	Ichiaba interior linodee oopíji ãra ãtau wãkꞌadamerã. 
EXO.28.43	Aarón chi warrarã ome ma pꞌaru jɨ̃daipia bɨ mɨ ome unupata tede pꞌaareerã mimia oodakꞌãri mãikꞌaapa mɨ altar kꞌaitꞌa wãdakꞌãri. Mãgá ãchi kꞌapꞌɨa wãkꞌadai mãikꞌaapa piuda–e pai. Aaronpa mãikꞌaapa ichideepa uchiadaitꞌeerãpa ma leyde jara bɨkꞌa ichita oodaipia bɨda” aji.
EXO.29.1	Tachi Akꞌõrepa Moisemaa mãgaji: —Pɨa Aarón ichi warrarã ome awara bɨkꞌãri mɨ–itꞌee mimiapataadamerã, nãga óoji. Jɨrɨ́ji pꞌakꞌa ɨmɨkꞌĩra kꞌaipee aba maarepida ne–inaa kꞌachia wẽe bɨ mãikꞌaapa oveja ɨmɨkꞌĩra omé maarepida ne–inaa kꞌachia wẽe bee mɨ–itꞌee paamerã. 
EXO.29.2	Ma awara harina trigodee ooda pipɨara bɨ atapꞌeda, nãgee ne–inaa levadura wẽe oopíji: pan; ne–inaa pꞌepꞌedee harina aceite ome pꞌoiradadee ooda mãikꞌaapa galletakꞌa bɨ oblea apata olivo aceitepa pꞌuruda. 
EXO.29.3	Mãgee ne–inaa kꞌoraade pꞌe bɨ́ji mãikꞌaapa ma pꞌakꞌa ɨmɨkꞌĩra, oveja ɨmɨkꞌĩraarã ome atapꞌeda, ma jõma mɨ ome unupata temaa atéeji. 
EXO.29.4	Maapꞌeda Aarón chi warrarã ome atéeji mɨ ome unupata te tꞌĩupatamãi mãikꞌaapa ãra kꞌuipíji. 
EXO.29.5	Maapꞌeda Aarón pꞌaru jɨ̃ bɨ́ji: ekꞌaripema pꞌaru teesoo mãikꞌaapa awaraa pꞌaru teesoo aɨ ɨ̃rɨ jɨ̃pari; efod apata; ne–inaa mãu pi–ia ome tꞌũade jɨ̃pari. Ma efod kꞌɨrrɨde jɨ̃pari pi–ia jɨ̃ bɨ́ji. 
EXO.29.6	Maapꞌeda iru porode pꞌaru pɨrada jɨ̃ bɨ́ji mãikꞌaapa aɨ ɨ̃rɨ jɨ̃ bɨ́ji, poro jɨ̃rakꞌa bɨ pꞌepꞌedee nẽedee ooda mãikꞌaapa awara bɨdapꞌedaa Aaronpapai jɨ̃pariimerã. 
EXO.29.7	Maapꞌeda aceite olivodee ooda awara bɨdapꞌedaa Aarón poro ɨ̃rɨ wéeji, iru pꞌaare mimia–itꞌee awara beemerã. 
EXO.29.8	Ichiaba Aarón warrarã tꞌɨ̃ pꞌe atapꞌeda, pꞌaru teesoo jɨ̃ bɨ́ji 
EXO.29.9	ãra kꞌɨrrɨde jɨ̃pari ome, pꞌaru pɨrada ãra porode jɨ̃pari paara. Mãgá ãra awara bɨ́ji, ãradeepa uchiadaitꞌeerã paara pꞌaareerã mimia ichita oopataadamerã.
EXO.29.10	’Ma tꞌẽepai ma pꞌakꞌa ɨmɨkꞌĩra anéeji mɨ ome unupata te tꞌĩupatamãi, Aarón chi warrarã ome ma ne–animal poro ɨ̃rɨ jua bɨdamerã. 
EXO.29.11	Mama te tꞌĩupatamãi, pia jaraitꞌeera, mɨ kꞌĩrapite ma pꞌakꞌa péeji. 
EXO.29.12	Jua kꞌɨ̃de chi waa ma–ãri atapꞌeda, taawapema altardepema ne–animal cachokꞌa bee chaa pꞌurúji. Maapꞌeda chi waa beeda ma altar bɨɨrɨmãi wéeji. 
EXO.29.13	Chi traa ma pꞌakꞌa jɨ̃sidepema, tꞌãridepema, riñondepema mãikꞌaapa chi riñon omeeweda ẽtꞌa atapꞌeda, ma altarde páaji. 
EXO.29.14	Mamĩda chi chiara, chi e, chi ã paara páaji eperãarã pꞌanapatamãiipa waawí. Ma pꞌakꞌa mɨ–itꞌee paakꞌãri, mɨa pꞌaareerãpa pꞌekꞌau kꞌachia oopatapꞌedaa ãyaa bɨitꞌee.
EXO.29.15	’Mãpai oveja ɨmɨkꞌĩra aba atapꞌeda, anéeji, Aarón chi warrarã ome ãchi jua ma ne–animal poro ɨ̃rɨ bɨdamerã. 
EXO.29.16	Maapꞌeda péeji mãikꞌaapa chi waa ma altar bi chaa jĩapꞌéji. 
EXO.29.17	Tꞌẽepai ma ne–animal kꞌapꞌɨa piuda tꞌɨapꞌéji mãikꞌaapa chi jɨ̃si, makꞌara ome sɨ́ɨji. Maapꞌeda mãgɨ́ araa bɨ́ji chi kꞌapꞌɨa tꞌɨapꞌeda, chi poro ome bɨmãi. 
EXO.29.18	Maapꞌeda altarde ma ne–animal mɨ–itꞌee paa jõpíji. Ma ne–inaa mɨ–itꞌee tꞌɨpɨtaude paadadepema nari ɨ̃kꞌãri, mɨ tꞌãri o–ĩa beeitꞌee
EXO.29.19	’Maapꞌeda chi apema oveja ɨmɨkꞌĩra atapꞌeda, anéeji, Aarón chi warrarã ome mãgɨ́ ne–animal poro ɨ̃rɨ jua bɨdamerã. 
EXO.29.20	Maapꞌeda ma oveja ɨmɨkꞌĩra péeji. Chi waade pɨ jua kꞌɨ̃ ma–ãri sã atapꞌeda, pꞌurúji Aarón mãikꞌaapa chi warrarã juaraarepema kꞌɨɨrɨ ãtumiade, juaraarepema jua nawede mãikꞌaapa juaraarepema bɨɨrɨ nawede. Maapꞌeda chi waa beeda ma altar bi chaa jĩapꞌéji. 
EXO.29.21	Ma waadepema ma–ãri atapꞌeda aceite awara bɨdapꞌedaa ome, jĩapꞌéji Aarón ɨ̃rɨ, chi pꞌaru ɨ̃rɨ, chi warrarã ɨ̃rɨ, mãikꞌaapa ãchi pꞌaru ɨ̃rɨ, mãgá ãchi chi pꞌaru ome mɨ–itꞌee awara pꞌaneedamerã.
EXO.29.22	’Maapꞌeda ẽtꞌa atáji ma oveja peeda trudepema traa, jɨ̃sidepema traa, tꞌãridepema traa, riñondepema traa mãikꞌaapa chi riñon omeeweda, chi juaraarepema makꞌara paara. Mãga ooipia bɨ ma oveja ɨmɨkꞌĩra peeda ome, Aarón chi warrarã ome awara pꞌaneedamerã. 
EXO.29.23	Ma ne–inaa kꞌoraade mɨ–itꞌee aneedapꞌedaadepema nãgɨ́ ne–inaa levadura wẽe ooda õpee atáji; pan aba; ne–inaa pꞌepꞌedee aba harina aceite ome pꞌoiradadee ooda mãikꞌaapa galletakꞌa bɨ oblea apata olivo aceitepa pꞌuruda. 
EXO.29.24	Ma jõma bɨ́ji Aarón juade mãikꞌaapa chi warrarã juade, ãchia mɨmaa jirajiraa akꞌɨpidamerã mãikꞌaapa mãgá mɨ–itꞌee awara beemerã. 
EXO.29.25	Mãpai ma jõma ãchi juadeepa atapꞌeda, mɨ–itꞌee páaji altarde apema oveja ɨmɨkꞌĩra paa jõpimaa pꞌanɨmãi. Ma nari ɨ̃kꞌãri, mɨ tꞌãri o–ĩa beeitꞌee mãikꞌaapa parã pia akꞌɨpariitꞌee.
EXO.29.26	’Aarón awara bɨkꞌãri, ma oveja pɨa peeda tꞌũadepema chiara pɨchi juade iru báji mãikꞌaapa mɨmaa jirajiraa akꞌɨpíji, mãgá ma nechiara mɨ–itꞌee awara beemerã. Ma nechiara përé paitꞌee. 
EXO.29.27	Mãgee tꞌũadepema chiara mɨmaa jirajiraa akꞌɨpidapꞌedaa mɨ–itꞌee awara bɨ́ji mãikꞌaapa ma makꞌaradepema chiara mɨmaa akꞌɨpidapꞌedaa ichiaba mɨ–itꞌee awara bɨ́ji. Mãgee nechiara ichita Aaron–itꞌee mãikꞌaapa chi warrarã–itꞌee paitꞌee. 
EXO.29.28	Israelitaarãpa oveja ɨmɨkꞌĩra peedapꞌeda, paapidakꞌãri ãchi aukꞌaarã ome jedekꞌodaitꞌee, ichita teedaipia bɨ chi tꞌũadepema chiara mãikꞌaapa makꞌaradepema chiara Aaronmaa mãikꞌaapa irudeepa uchiadaitꞌeerãmaa.
EXO.29.29	’Aarondeepa uchiadaitꞌeerãpa jɨ̃adaitꞌee ma pꞌaru awara bɨda irua jɨ̃pariimerã mɨ ome unupata tede mimiakꞌãri. Mãgá ãra ma mimiade pꞌaneedakꞌãri, ma pꞌaru ɨ̃rɨ aceitepa pꞌurudaipia bɨ ma mimia–itꞌee ãra ichiaba awara pꞌaneedamerã. 
EXO.29.30	Irudeepa uchiada awara bɨdakꞌãri mɨ ome unupata tede pꞌaareerã poro waibɨa mimia oomerã, mãgɨpa Aaronpa pꞌaru jɨ̃pariida jɨ̃ipia bɨ kꞌãima siete paru misa.
EXO.29.31	’Ma nechiara Aaron–itꞌee mãikꞌaapa chi warrarã–itꞌee awara bɨda chuupíji ma–itꞌee itꞌabarre awara bɨdade. 
EXO.29.32	Mɨ ome unupata te tꞌĩupatamãi Aaronpa irudeepa uchiadaitꞌeerã ome ma nechiara kꞌodaitꞌee ma kꞌoraadepema pan ome. 
EXO.29.33	Ãrapa ma nechiara mãgá kꞌodaitꞌee, parãpa ma ne–animal peedakꞌãri, mɨa ãrapa pꞌekꞌau kꞌachia oopata ãyaa bɨda perã mãikꞌaapa ãra awara bɨda perã mɨ–itꞌee pꞌaareerã mimia oopataadamerã. Ãra awara, awaraa eperãpa mãgɨ́ nechiara pan ome kꞌoikꞌaraa bɨ, mãgee ne–inaa mɨ–itꞌee awara bɨdapꞌedaa perã. 
EXO.29.34	Aɨ noremapema–itꞌee ma pan wa nechiara beeru pɨrã, páaji apidaapa kꞌonaadamerã, mɨ–itꞌee awara bɨda perã.
EXO.29.35	’Kꞌãima siete paru misa, ma ne–inaa jõma mɨa jaradakꞌa óoji Aarón ome mãikꞌaapa chi warrarã ome, ãra pꞌaareerã mimia–itꞌee awara pꞌaneedamerã. 
EXO.29.36+EXO.29.37	Ma kꞌãima siete paru misa, ewari chaa pꞌakꞌa ɨmɨkꞌĩra mɨ–itꞌee páaji mɨa ãrapa pꞌekꞌau kꞌachia oodapꞌedaa ãyaa bɨmerã mãikꞌaapa ma altar maarepida ne–inaa kꞌachia wẽe bamerã. Ichiaba ma altar ɨ̃rɨ aceite wéeji, mɨ–itꞌee aupai awara bamerã. Mãgá ne–inaa apidaapa ma altar tꞌõbairu pɨrã, ichiaba ma ne–inaa mɨ–itꞌee aupai awara beeitꞌee.
EXO.29.38	’Ewari chaa pꞌaarepa oveja chakꞌe omé, año aba iru bee, peepꞌeda, ichita mɨ altarde mɨ–itꞌee paa jõpiipia bɨ. 
EXO.29.39	Aba tapꞌedaweda paa jõpiipia bɨ; chi apema akꞌõrejĩru baaikꞌãri. 
EXO.29.40	Ma naarapema oveja chakꞌe ome paa jõpiipia bɨ harina pipɨara bɨ kilo omé, aceite olivodee ooda litro aba ome pꞌoirada. Ma awara mɨ altar ɨ̃rɨ vino litro aba weeipia bɨ. 
EXO.29.41	Kꞌewara aukꞌa ooipia bɨ chi apema oveja chakꞌe ome mãikꞌaapa harina aceite olivodee ooda ome pꞌoirada. Ichiaba mɨ altar ɨ̃rɨ vino weeipia bɨ. Ma ne–inaa tee chedapꞌedaa mãgá mɨ–itꞌee paa jõpikꞌãri mãikꞌaapa mɨa ma nari ɨ̃kꞌãri, mɨ tꞌãri o–ĩa beeitꞌee. 
EXO.29.42	Mãgá ichita pꞌaareerãpa ma ne–inaa mɨ–itꞌee paa jõpidaipia bɨ. Mãga oodaipia bɨ israelitaarã kꞌapꞌɨa pari mãikꞌaapa ãradeepa uchiadapꞌedaarã kꞌapꞌɨa pari. Mãga oodaipia bɨ mɨ ome unupata te tꞌĩupatamãi, mɨ mama baitꞌee perã pɨ ome pedeeitꞌee. 
EXO.29.43	Mama mɨ israelitaarã ome unuitꞌee. Ma te mɨ–itꞌee aupai awara bapariitꞌee, mama mɨ kꞌĩra wãree baitꞌee perã. 
EXO.29.44	Mɨa awara bɨitꞌee mɨ ome unupata te mãikꞌaapa altar mɨ–itꞌee oodapꞌedaa. Ichiaba awara bɨitꞌee Aarón ichi warrarã ome, mɨ pꞌaareerã padamerã. 
EXO.29.45	Mɨ israelitaarã tꞌãide bapariitꞌee mãikꞌaapa mɨta ãra Akꞌõre Waibɨa paitꞌee. 
EXO.29.46	Mãgá mɨ ãchi tꞌãide bakꞌãri, kꞌawaadaitꞌee mɨta Tachi Akꞌõre, chi ãra Egipto eujãdeepa uchiapida ãra ome ba kꞌinia bada perã. Mɨta parã Akꞌõre Waibɨa.
EXO.30.1	’Awaraa altar acacia pakꞌurudee oopíji, ma altarde ne–inaa tꞌũa bapari mɨ–itꞌee paadamerã. 
EXO.30.2	Oopíji cuarenta y cinco centímetros chi teesoo; aukꞌa chi jetꞌee; jõdee noventa centímetros chi ɨtꞌɨa. Mãgɨ́ pakꞌurudee ichiaba ne–animal cachokꞌa oopíji ma altar esquina chaa. 
EXO.30.3	Ma altar jõma nẽepapai pꞌẽepíji mãikꞌaapa ne–inaa nẽedee nonoree oopíji, chi taawaikꞌa eerepema ide pꞌɨrrabaimerã. 
EXO.30.4	Ichiaba argolla nẽedee oopíji, ma altar bi chaa omee–omee bɨdamerã ma ne–inaa nẽedee ooda edaikꞌa eere, ma argollade pakꞌuru teesoo tꞌɨ bɨdamerã mãikꞌaapa ãyaa ateedakꞌãri mãgɨde jitadamerã. 
EXO.30.5	Ma pakꞌuru omé acacia pakꞌurudee oopíji mãikꞌaapa nẽepa pꞌẽepíji. 
EXO.30.6	Ma altar bɨpíji ma cortinapa tꞌɨakꞌau bɨda taawaikꞌa eere, edupɨara bɨ cuartodepema baaltekꞌa bɨ kꞌaitꞌa. Ma baaltekꞌa bɨde mɨ ley pꞌãda bɨ́ji, kꞌirãpadamerã mɨa parã ome pacto ooda. Mama ma baaltekꞌa bɨ tꞌapꞌa ɨ̃rɨ pꞌaareerã poro waibɨapa ne–animalaarã waa pꞌuruitꞌee, mɨa israelitaarãpa pꞌekꞌau kꞌachia oopatapꞌedaa ãyaa bɨmerã. Ma baaltekꞌa bɨmãi mɨ pɨ ome unuitꞌee. 
EXO.30.7	Ewari chaa tapꞌedaweda Aaronpa mɨ tedepema lámpara kꞌĩi chekꞌãri, mɨ–itꞌee ne–inaa tꞌũa bapari ma altarde paaipia bɨ. 
EXO.30.8	Ichiaba akꞌõrejĩru baaikꞌãri mãikꞌaapa irua ma lámpara kꞌoo chekꞌãri, mɨ–itꞌee ne–inaa tꞌũa bapari ma altarde paaipia bɨ. Ichita mãga oodaipia bɨ mɨ, Tachi Akꞌõre, kꞌĩrapite. 
EXO.30.9	Ma altarde pꞌaarepa nãgee ne–inaa paaikꞌaraa bɨ: awaraa ne–inaa tꞌũa bapari mɨa jara–e pada; ne–animalaarã mɨ–itꞌee paa jõpipata; netꞌa tau mãikꞌaapa aɨ ɨ̃rɨ vino weeikꞌaraa bɨ. 
EXO.30.10	Ma altar mɨ–itꞌee aupai awara baitꞌee. Año chaa Aaronpa ne–animal peekꞌãri mɨa eperãarãpa pꞌekꞌau kꞌachia oodapꞌedaa ãyaa bɨmerã, ma ne–animal peeda waapa ma altar cachokꞌa beede pꞌuruipia bɨ, ma altar maarepida kꞌachia wẽe beemerã. Año chaa pꞌuruda apai pꞌuruipia bɨ. Pꞌaareerã poro waibɨapa ichita mãga ooipia bɨda aji.
EXO.30.11	Tachi Akꞌõrepa Moisemaa mãgaji:
EXO.30.12	—Israelitaarã juasiakꞌãri, ãra chaachaa jaráji mɨ–itꞌee pꞌaratꞌa teedamerã mɨa ãra chokꞌai iru bɨ pari. Ãra juasiaruta chaa mãgá pꞌaratꞌa teeda–e pɨrã, ãramaa kꞌayaa kꞌachia bariitꞌee. 
EXO.30.13	Ãra juasiakꞌãri, tꞌɨ̃ pꞌã́ji. Ãra chaachaa siclo
EXO.30.14	Israelitaarã jõmaweda veinte añodeepa waa iru pꞌanɨɨrãpa siclo esa–aukꞌa mɨmaa teedaipia bɨ. 
EXO.30.15	Mɨa israelitaarã chokꞌai pꞌanapimerã, ma gramo seis pꞌaadakꞌãri, pꞌaratꞌara beerãpa seis gramodeepa waa pꞌaadaikꞌaraa bɨ. Ichiaba chupɨria chedeerãpa seis gramodeepa edaara pꞌaadaikꞌaraa bɨ. Jõmaarãpa aukꞌa pꞌaratꞌa gramo seis pꞌaadaipia bɨ. 
EXO.30.16	Ma pꞌaratꞌa israelitaarãpa teedapꞌedaa pꞌe atáji mãikꞌaapa mɨ ome unupata tede ɨa bɨ́ji, ma pꞌaratꞌapa netꞌaa neto atadapꞌeda, mɨ tede mimia oopataadamerã. Ma pꞌaratꞌa teedapꞌedaa kꞌaurepa mɨa ãra kꞌirãpa bapariitꞌee mãikꞌaapa chokꞌai pꞌanapiitꞌeeda aji.
EXO.30.17	Ichiaba Tachi Akꞌõrepa Moisemaa mãgaji: 
EXO.30.18	—Ne–inaa broncedee oopíji pailakꞌa chi bɨɨrɨ ome, madepema paniapa pꞌaareerãpa ãchi jua, bɨɨrɨ ome sɨɨdamerã. Ma pailakꞌa bɨ mɨ ome unupata te tꞌĩupata kꞌĩrapite bɨpíji. Mamĩda kꞌaitꞌaara bɨpíji ma taawapema altar kꞌãyaara. Maapꞌeda paniapa ipurupíji. 
EXO.30.19	Aaronpa chi warrarã ome ma paniapa ãchi jua, bɨɨrɨ ome sɨɨdaipia bɨ. 
EXO.30.20	Ãra mɨ ome unupata tede tꞌĩuruta chaa, mãgá sɨɨdaipia bɨ. Ichiaba mãgá sɨɨdaipia bɨ ne–animal peedai naaweda ma taawapema altarde paadaitꞌee pakꞌãri. Mãga ooruta pɨrã, piuda–e paitꞌee. 
EXO.30.21	Aaronpa mãikꞌaapa irudeepa uchiadaitꞌeerãpa ichita ãchi jua, bɨɨrɨ ome mãgá sɨɨdaipia bɨ mɨa na leyde jara bɨkꞌa. Mãga ooda–e pɨrã, piudaitꞌeeda aji.
EXO.30.22	Ichiaba Tachi Akꞌõrepa Moisemaa mãgaji: 
EXO.30.23	—Jɨrɨtꞌeráji nãgee ne–inaa tꞌũa bapari: mirra kilo seis; canela kilo õpee; caña kilo õpee; 
EXO.30.24	casia kilo seis. Ma jõma cháaji mɨ ome unupata tedepema balanzade. Ichiaba aceite olivodee ooda litro kꞌĩmari jɨrɨ́ji mãikꞌaapa ma ne–inaa tꞌũa bapari ome pꞌoiráji. 
EXO.30.25	Kꞌera oo kꞌawaa bɨpa ooparikꞌa, pɨa ma netꞌaa jõma pꞌe atapꞌeda, mɨ–itꞌee aceite óoji, ma aceite ne–inaa ɨ̃rɨ weekꞌãri, mɨ–itꞌee ma ne–inaa awara beemerã. 
EXO.30.26	Mãgɨ́ aceite wéeji mɨ ome unupata te ɨ̃rɨ; baaltekꞌa bɨ ɨ̃rɨ; 
EXO.30.27	mesa ɨ̃rɨ mãikꞌaapa netꞌaa aɨde nɨ̃bɨ ɨ̃rɨ; lámpara bɨpata ɨ̃rɨ mãikꞌaapa chi netꞌaa ɨ̃rɨ; altar teedapema ɨ̃rɨ; 
EXO.30.28	taawapema altar ne–animalaarã mɨ–itꞌee paa jõpipata ɨ̃rɨ mãikꞌaapa jõma netꞌaa aɨde nɨ̃bɨ ɨ̃rɨ; jua, bɨɨrɨ sɨɨpari pailakꞌa bɨ ɨ̃rɨ mãikꞌaapa chi basa ɨ̃rɨ. 
EXO.30.29	Ma netꞌaa ɨ̃rɨ ma aceite weekꞌãri, ma netꞌaa mɨ–itꞌee awara beeitꞌee mãikꞌaapa awaraa netꞌaapa ma netꞌaa tꞌõbairu pɨrã, mãgɨ́ jida aukꞌa mɨ–itꞌee awara beeitꞌee.
EXO.30.30	’Mãgɨ́ aceitepa ichiaba Aarón poro ɨ̃rɨ weeipia bɨ mãikꞌaapa chi warrarã ɨ̃rɨ jĩapꞌeipia bɨ, ãrapa mɨ–itꞌee pꞌaareerã mimia oopataadamerã. 
EXO.30.31	Maapꞌeda israelitaarãmaa nãga jaráji: ‘‘Tachi Akꞌõrepa jara bɨ: Nãgɨ́ aceite ichita mëré paitꞌeeda a bɨ, weedaitꞌee perã netꞌaa ɨ̃rɨ, mɨ–itꞌee awara bɨdakꞌãri. 
EXO.30.32	Nãgɨ́ aceite eperã jĩpꞌaa ɨ̃rɨ weedaikꞌaraa bɨ. Ichiaba nãgɨ́ aceitekꞌa oodaikꞌaraa bɨ, nãgɨ́ aceite mɨ–itꞌee aupai perã. 
EXO.30.33	Apidaapa nãgɨ́ aceitekꞌa ooruta pɨrã maa–e pɨrã eperã jĩpꞌaa ɨ̃rɨ weeruta pɨrã, ma eperã parã tꞌãideepa jëretꞌaadapáde” a bɨ.
EXO.30.34	Tachi Akꞌõrepa Moisemaa mãgaji:
EXO.30.34	—Nãgee ne–inaa jɨrɨ́ji mãikꞌaapa aɨdee ne–inaa tꞌũa bapari oopíji mɨ–itꞌee paadamerã: resina; ámbar mãikꞌaapa gálbano. Ma chaachaa gramo aukꞌa ataipia bɨ. 
EXO.30.35	Maapꞌeda kꞌera oo kꞌawaa bɨpa ooparikꞌa, pɨa ma ne–inaa jõmaweda tꞌã ome pꞌoiraipia bɨ, ma ne–inaa tꞌũa bapari pi–ia beemerã mãikꞌaapa mɨ–itꞌee aupai beemerã. 
EXO.30.36	Ma ne–inaa tꞌũa bapari ũkꞌuru nãusaa bapꞌeda, bɨ́ji mɨ ome unupata tede mɨ baaltekꞌa bɨ kꞌĩrapitepema altarde, pɨ ome unukꞌãri, mɨ mama bapariitꞌee perã. Ma ne–inaa tꞌũa bapari mɨ–itꞌee aupai awara baitꞌee. 
EXO.30.37	Mapa mãgɨ́ ne–inaa tꞌũa bapari pɨ–itꞌee wa awaraarã–itꞌee oopiikꞌaraa bɨ, mãgɨ́ mɨ–itꞌee aupai awara beeitꞌee perã. 
EXO.30.38	Apidaapa mãgɨ́ ne–inaa tꞌũa baparikꞌa ooru pɨrã chi tꞌũa ɨ̃ kꞌiniapa, ma eperã parã tꞌãideepa jëretꞌaadapáde aji.
EXO.31.1	Tachi Akꞌõrepa Moisemaa mãgaji: 
EXO.31.2	—Mɨa jɨrɨtꞌeraji Judadeepa uchiada, tꞌɨ̃jarapata Bezalel. Mãgɨ́ eperã Uri warra mãikꞌaapa Jur ãichakꞌe. 
EXO.31.3	Mɨ Jaure ma eperãmaa pëiji kꞌĩsia kꞌawaa beemerã, ne–inaa kꞌĩra tꞌãdoo kꞌawaa bamerã, mãikꞌaapa ne–inaa pi–ia oo kꞌawaa bamerã. 
EXO.31.4	Mapa irua ne–inaa oo kꞌawa bɨ nẽedee, pꞌaratꞌadee mãikꞌaapa broncedee. 
EXO.31.5	Ichiaba mãu pi–ia ɨrra kꞌawaa bɨ mãikꞌaapa ne–inaa oo kꞌawaa bɨ aɨde ma mãu jootꞌɨ bɨitꞌee. Ichiaba ne–inaa pakꞌurudee oo kꞌawaa bɨ mãikꞌaapa awaraa ne–inaa kꞌĩra tꞌãdoo oo kꞌawa bɨ. 
EXO.31.6	Iru kꞌaripamerã mɨa bɨji Dandeepa uchiada Aholiab. Mãgɨ́ Ajisamac warra. Mɨa Aholiabmaa mãikꞌaapa awaraarãmaa kꞌĩsia kꞌawaapiji, nãgee ne–inaa mɨa jaradakꞌa oo kꞌawaadamerã: 
EXO.31.7	mɨ ome unupata te; mɨ baaltekꞌa bɨ chi tꞌapꞌa ome; ne–inaa te edajãdepema jõmaweda; 
EXO.31.8	mesa mãikꞌaapa aɨde nɨ̃bɨ paara; lámpara bɨpata nẽedee ooda chi netꞌaa ome; tedepema altar kꞌaipee ne–inaa tꞌũa bapari paapata; 
EXO.31.9	taawapema altar ne–animalaarã mɨ–itꞌee paa jõpipatamãi chi netꞌaa jõma ome; pailakꞌa bɨ chi bɨɨrɨ ome; 
EXO.31.10	pꞌaru jõmaweda lino nãusaadee ooda, Aaronpa chi warrarã ome jɨ̃pataadamerã pꞌaareerã mimia oopataadakꞌãri; 
EXO.31.11	aceite mɨ–itꞌee aupai awara bɨda netꞌaa ɨ̃rɨ weedamerã mãikꞌaapa eperãarã ɨ̃rɨ pꞌurudamerã mɨ–itꞌee awara bɨdakꞌãri; ne–inaa tꞌũa bapari mɨ tedepema altarde mɨ–itꞌee paapataadamerã; ma jõmaweda mɨa jaradakꞌa oo kꞌawaadamerã.
EXO.31.12	Tachi Akꞌõrepa Moisemaa mãgaji:
EXO.31.13	—Israelitaarã ome pedéeji mãikꞌaapa nãga jaráji: ‘Mɨa ɨ̃ipata ewari awara bɨda jõmaweda ɨadaipia bɨ. Ichita mãga oodaipia bɨ tꞌẽe tꞌodaitꞌeerãpa paara kꞌawaadamerã mɨ, Tachi Akꞌõrépata parã israelitaarã awara bɨji, mɨ–itꞌee aupai pꞌanapataadamerã. 
EXO.31.14	Ɨ̃ipata ewari chaa mɨ ewate paitꞌee. Mapa ma ewate ɨadaipia bɨ. Apidaapa ɨ̃ipata ewate ɨada–e pɨrã mãikꞌaapa ma ewate mimiaruta pɨrã, ma eperã pãchi tꞌãideepa jëretꞌaadaipia bɨ. 
EXO.31.15	Ewari seis mimiadaipia bɨ. Mamĩda ewari sietede mɨ, Tachi Akꞌõre–itꞌee awara beeitꞌee, ma ewate parã ɨ̃ipataadamerã. Ma ewate apida mimiaru pɨrã, ma eperã peetꞌaadaipia bɨ. 
EXO.31.16	Mɨa kꞌinia bɨ israelitaarãpa mãikꞌaapa ãradeepa uchiadaitꞌeerãpa paara mãgá ɨ̃ipata ewate ichita ɨapataadamerã. 
EXO.31.17	Mãgá akꞌɨpidai wãara mɨde ijãa pꞌanɨ mãikꞌaapa mɨa jara bɨkꞌa oo kꞌinia pꞌanɨ.
EXO.31.17	’Ewari seis wãyaarude Tachi Akꞌõrépata pajã mãikꞌaapa eujã ooji. Mamĩda ewari sietede mimia–e paji. Jĩpꞌa ɨ̃ijida aji.
EXO.31.18	Sinaí ee nokꞌode Tachi Akꞌõre Moisés ome pedee aupakꞌãri, Moisemaa mãu pꞌepꞌedee omé teeji. Made ichi ley pꞌã baji. Ma ley Tachi Akꞌõrepa ichi juapa pꞌã iru baji.
EXO.32.1	Mamĩda Moisés ma eede taarã bada perã, israelitaarã Aaronmaa wãdapꞌeda, mãgajida:
EXO.32.1	—Ne–inaa óoji aɨ kꞌĩrapite ɨtꞌaa tꞌɨ̃daitꞌee. Ma akꞌõre waibɨapa tachimaa o akꞌɨpiyada ajida, kꞌawada–e pꞌanadairã kꞌãata pꞌasaji jã Moisés, tachi Egiptodeepa aneeda ome.
EXO.32.2	Mãpai Aaronpa pꞌanauji:
EXO.32.2	—Wẽraarã mãikꞌaapa warrarã kꞌɨɨrɨdeepema nẽedee ooda pꞌe atátɨ mãikꞌaapa namaa aneedapáde aji.
EXO.32.3	Jõmaarãpa ãchi kꞌɨɨrɨdeepema nẽedee ooda ẽra atadapꞌeda, Aaronmaa aneejida. 
EXO.32.4	Aaronpa ma jõma pꞌe atapꞌeda, torrabaitꞌaaji mãikꞌaapa cincelpa pꞌakꞌa ɨmɨkꞌĩra chakꞌekꞌa oo ataji.
EXO.32.4	Mãpai jõmaarãpa mãgajida:
EXO.32.4	—¡Israelitaarã, nãgɨ́ akꞌõre waibɨ́apata tachi Egiptodeepa aneejida! ajida.
EXO.32.5	Aaronpa unukꞌãri ãrapa made ijãa pꞌanɨ, altar oo ataji ma pꞌakꞌa chakꞌekꞌa nẽedee ooda kꞌĩrapite mãikꞌaapa golpe pedeeji:
EXO.32.5	—Nu fiesta oodaitꞌeeda aji, Tachi Akꞌõre–itꞌee.
EXO.32.6	Aɨ norema tapꞌeda ne–animalaarã chokꞌara peedapꞌeda, ũkꞌuru Tachi Akꞌõre–itꞌee paa jõpijida mãikꞌaapa ũkꞌuru paapijida ma pꞌakꞌa chakꞌekꞌa bɨ kꞌĩrapite jedekꞌodaitꞌee. Maapꞌeda su–akꞌɨ pꞌaneejida nekꞌodaitꞌee mãikꞌaapa ne–inaa todaitꞌee. Ma tꞌẽepai pꞌirabaijida pëiradaitꞌee mãikꞌaapa awaraarã jɨrɨjida mãɨrã ome pꞌekꞌau oodaitꞌee.
EXO.32.7	Mãɨmisa Tachi Akꞌõrepa Moisemaa mãgaji:
EXO.32.7	—Edaa wã́ji eperãarã pɨ jua ekꞌari pꞌanɨɨrã, pɨa Egiptodeepa uchia atadaarãpa ne–inaa kꞌachia oomaa pꞌanadairã. 
EXO.32.8	Taarã–eweda mɨa jarada oo amaajidada aji. Pꞌakꞌa chakꞌe nẽedee oo atajida aɨ kꞌĩrapite ɨtꞌaa tꞌɨ̃daitꞌee. Mãgɨ́ ne–inaa–itꞌee ne–animalaarã paapimaa pꞌanɨ mãikꞌaapa nãga jaramaa pꞌanɨ: ‘‘Israelitaarã, nãgɨ́ akꞌõre waibɨ́apata tachi Egiptodeepa aneejida’’ a pꞌanɨ.
EXO.32.9	Ma awara Tachi Akꞌõrepa Moisemaa mãgaji:
EXO.32.9	—Mɨa kꞌawa bɨ jã eperãarã audú kꞌɨɨrɨ kꞌisua pꞌanɨ. 
EXO.32.10	¡Mɨ ãra ome audú kꞌĩrau bɨ! ¡Mapa pɨ na nepɨrade tꞌĩunáaji, mɨata ãra jõmaweda jõtꞌaaitꞌee perã! Pɨ aupaita chokꞌai atabɨitꞌeeda aji, pɨdeepa uchiadaitꞌeerã mɨchi pꞌuuru pidaarã padamerã.
EXO.32.11	Mamĩda Moisepa Tachi Akꞌõremaa nãga chupɨria iidiji mãga oonaamerã:
EXO.32.11	—Tachi Akꞌõre, ¿sãapꞌeda pɨchi eperãarã ome audú kꞌĩrau bɨma? Pɨchi juapa ãra uchiapiji Egipto pidaarã juadeepa. 
EXO.32.12	Pɨa israelitaarã jõmaweda peekꞌooru pɨrã, ¿Egipto pidaarãpa nãga jaradai–ekꞌã? ‘Tachi Akꞌõrepa ãra uchiapiji, eera jẽra bɨmãi peekꞌooitꞌee, na pꞌekꞌau eujãde apida beenaamerã.’ ¡Mapa kꞌĩrau banáaji mãikꞌaapa mãga oonáaji! ¡Ãra pɨchi eperãarãpɨ!
EXO.32.13	’Kꞌirãpáji pɨa Abrahammaa, Isaacmaa, Israelmaa jarada pɨchi tꞌɨ̃de nãga juraakꞌãri: ‘‘Mɨa parãdeepa uchiadaitꞌeerã chokꞌara ĩwapiitꞌee lucero pajãde chokꞌara nɨ̃baparikꞌa. Na eujã mɨa parãmaa teeitꞌeeda ada parãdeepa uchiadaitꞌeerãpa ichita jɨ̃adaitꞌeeda’’ aji.
EXO.32.14	Moisepa mãgá chupɨria iidida perã, Tachi Akꞌõrepa waa kꞌĩsia–e paji ichi eperãarã peekꞌooitꞌee. 
EXO.32.15	Mãpai Moisés edaa cheji ma mãu pꞌepꞌedee omé kꞌĩraichaaweda Tachi Akꞌõrepa pꞌã iru bada ome. 
EXO.32.16	Tachi Akꞌõrepa ichi juadoopa ma mãu pꞌepꞌedee ooda paji mãikꞌaapa aɨde ichi ley pꞌã iru baji.
EXO.32.17	Moisés pachekꞌãri Josuepa nɨmaa badamãi, Josuepa mãgaji:
EXO.32.17	—Eperãarãpa ãchi carpa eebai jẽra bɨdapꞌedaamãi jura chõomaa pꞌanadakꞌãri, biukꞌa nɨ̃baparikꞌa ũri bɨda aji.
EXO.32.18	Mãpai Moisepa pꞌanauji:
EXO.32.18	—Mãga–epɨ. Biada–e pꞌanɨ chõo pꞌoyaa wãda perã maa–e pɨrã atua wãda perã. Kꞌarimaata pꞌanɨda aji.
EXO.32.19	Kꞌaitꞌaara chedakꞌãri, unu chejida pëira para bɨ pꞌakꞌa chakꞌe nẽedee ooda kꞌĩrapite. Mapa Moisés kꞌĩraudachi mãikꞌaapa Tachi Akꞌõrepa pꞌãda mãu omeeweda ma ee kꞌarramaa batꞌakꞌooji. Mãgá omeeweda tꞌodoochoodachida. 
EXO.32.20	Aramata Moisepa ma pꞌakꞌa chakꞌe nẽedee ooda tꞌɨpɨtaude batꞌatꞌaaji. Maapꞌeda ma nẽe baji pꞌora uchiarumaa. Ma nẽe pꞌora pꞌotꞌaaji pania ɨ̃rɨ mãikꞌaapa israelitaarãmaa topiji.
EXO.32.21	Mãpai Moisepa Aaronmaa iidiji:
EXO.32.21	—¿Jã eperãarãpa pɨmaa, kꞌãata oojidama aji, pɨa ãramaa jãgá pꞌekꞌau kꞌachia oopimerã?
EXO.32.22	Aaronpa pꞌanauji:
EXO.32.22	—Mɨchi waibɨa, mɨ ome kꞌĩraunáaji. Pɨa kꞌawa bɨ na eperãarã kꞌachia ooi awaa pꞌanapata. 
EXO.32.23	Mɨmaa jarajida: ‘‘Akꞌõre waibɨa ooteepáde ajida, mãgɨpa tachimaa o akꞌɨpimerã, kꞌawada–e pꞌanadairã jã Moisés, tachi Egiptodeepa aneeda ome kꞌãata pꞌasaji.’’ 
EXO.32.24	Mãpai mɨa nãga pꞌanauji: ‘‘Chi nẽe iru beerãpa anéetɨ.” ¡Ma nẽe aneedakꞌãri, mɨa tꞌɨpɨtaude batꞌatꞌaaji mãikꞌaapa pꞌakꞌa chakꞌekꞌa bɨ nẽedee ichi itu uchiajida! aji.
EXO.32.25	Moisepa unuji jã eperãarã Tachi Akꞌõrede ijãada–e pꞌanɨ mãikꞌaapa pariatua ne–inaa oomaa pꞌanɨ, Aaronpa ãra pia akꞌɨ–e bada perã. Kꞌawaji ma kꞌaurepa ãra kꞌĩra unuamaa iru pꞌanapatapꞌedaarãpa ãra oo iru pꞌanadaitꞌee.
EXO.32.26	Mapa Moisés bainɨ̃ beeji eperãarã te ne–edee ooda pꞌanadapꞌedaa tꞌĩupatamãi mãikꞌaapa mãgaji:
EXO.32.26	—Chi Tachi Akꞌõre eere pꞌanɨɨrã mɨ ikꞌaawa chedapáde aji.
EXO.32.26	Mãpai Levideepa uchiadapꞌedaarã jõmaweda chejida.
EXO.32.27	Mãpai Moisepa ãramaa mãgaji:
EXO.32.27	—Tachi Akꞌõre, israelitaarã Akꞌõre Waibɨapa nãga jara bɨ: ‘‘Espada atanátɨ mãikꞌaapa te awara–awaraa beemãi peekꞌoo wãdapáde a bɨ ɨmɨkꞌĩraarã; pãchi ëreerã, pãchi kꞌõpꞌãyoorã, pãchi te ikꞌaawa pꞌanapataarã paara.’’
EXO.32.28	Levideepa uchiadapꞌedaarãpa Moisepa jaradakꞌa oojida. Ma ewate perá ɨmɨkꞌĩraarã tres mil peejida.
EXO.32.29	Mãpai Moisepa mãgaji:
EXO.32.29	—Idi Tachi Akꞌõrepa parã Levideepa uchiadapꞌedaarã awara bɨji ichi–itꞌee mimiapataadamerã, parãpa oodapꞌedaa perã irua jaradakꞌa pãchi warrarã ome mãikꞌaapa ɨ̃pemaarã ome. Mãga oodapꞌedaa perã, irua parã bendiciaitꞌee.
EXO.32.30	Aɨ norema Moisepa israelitaarãmaa mãgaji:
EXO.32.30	—Parãpa audú pꞌekꞌau kꞌachia oojida. Mɨ waya ee nokꞌodee wãitꞌeeda aji, Tachi Akꞌõremaa parã pari chupɨria iidide. Taawa mɨa parã pari chupɨria iidikꞌãri, irua parãpa pꞌekꞌau kꞌachia oodapꞌedaa ãyaa bɨi.
EXO.32.31	Mãgá Moisés Sinaí eede ɨtꞌɨ́ panakꞌãri, Tachi Akꞌõremaa mãgaji:
EXO.32.31	—Wãara israelitaarãpa audú pꞌekꞌau kꞌachia oojida ma ne–inaa nẽedee oodakꞌãri. 
EXO.32.32	Mamĩda ɨ̃rá ãrapa pꞌekꞌau kꞌachia oodapꞌedaa ãyaa bɨ́ji maa–e pɨrã mɨ tꞌɨ̃ pɨa ijãapataarã tꞌɨ̃ librode pꞌã iru bɨdeepa wẽpatꞌaapáde aji.
EXO.32.33	Mamĩda Tachi Akꞌõrepa pꞌanauji:
EXO.32.33	—Chi pꞌekꞌau kꞌachia oodapꞌedaarã tꞌɨ̃ aupaita wẽpatꞌaaitꞌee mɨa librode pꞌã iru bɨdeepa. 
EXO.32.34	Wã́ji eperãarãmaa mãikꞌaapa ãra atéeji mɨa jaradamaa. Mɨa mɨ ángel pëiitꞌee o jaratee wãmerã. Ewari cherude mɨa ãramaa ne–inaa kꞌachia ooitꞌeeda aji, ãrapa pꞌekꞌau kꞌachia oodapꞌedaa pari.
EXO.32.35	Moisepa Tachi Akꞌõrepa jaradakꞌa ooji. Ma tꞌẽepai Tachi Akꞌõrepa kꞌayaa kꞌachia baripiji israelitaarãmaa, ãrapa ɨtꞌaa tꞌɨ̃dapꞌedaa perã Aaronpa pꞌakꞌa chakꞌe nẽedee ooda kꞌĩrapite.
EXO.33.1	Ma tꞌẽepai Tachi Akꞌõrepa Moisemaa mãgaji:
EXO.33.1	—Wã́ji jã eperãarã pɨa Egipto eujãdeepa uchiapidaarã ome. Wã́tɨ Canaán eujãdee mɨa juraada perã ma eujã teeitꞌee Abrahammaa, Isaacmaa, Jacobmaa, ãradeepa uchiadaitꞌeerã mama pꞌanapataadamerã. 
EXO.33.2	Mɨa ángel pëiitꞌee parã naa parãpa o kꞌawaa wãdamerã. Ma eujãdeepa mɨa jërekꞌooitꞌee cananeorã, amorreorã, hititaarã, ferezeorã, heveorã mãikꞌaapa jebuseorã. 
EXO.33.3	Wã́tɨ ma eujã piadee leche, miéle
EXO.33.4	Moisepa israelitaarãmaa Tachi Akꞌõrepa jarada jaranakꞌãri, tꞌãri pꞌuapa jẽedachida. Apidaapa ne–inaa nẽedee ooda, awaraa ne–inaa pi–ia jida jɨ̃da–e paji, 
EXO.33.5	aɨ naaweda Tachi Akꞌõrepa Moisemaa nãga jarada perã:
EXO.33.5	“Israelitaarãmaa nãga jaráji: ‘Parã audú kꞌɨɨrɨ kꞌisua pꞌanadairã, mɨ parã ome wãru pɨrã, parã peekꞌooitꞌee. Pãchi ne–inaa nẽedee ooda mãikꞌaapa awaraa ne–inaa pi–ia jɨ̃pata ẽra bɨdapáde aji, mɨa kꞌĩsiaru misa parã ome kꞌãata ooitꞌee.’ ”
EXO.33.6	Mapa Horeb eede pꞌanadakꞌãriipa mãgee ne–inaa waa jɨ̃da–e paji.
EXO.33.7	Maapai Moisepa te ne–edee ooda israelitaarã te ikꞌaawaapa tꞌɨmɨɨpai oonaji. Ma te tꞌɨ̃ bɨji ‘Tachi Akꞌõre ome unupata te’. Eperãarãpa Tachi Akꞌõremaa ne–inaa iidi kꞌinia pꞌanadakꞌãri, ma temaa wãpachida. 
EXO.33.8	Moisés ma temaa wãkꞌãri, eperãarã ãchi te tꞌĩupata chaa akꞌɨnɨ̃ pꞌaneepachida, iru ma tede tꞌĩuru misa. 
EXO.33.9	Moisés ma tede tꞌĩukꞌãri, jɨ̃arara baai chepachi ma tede tꞌĩupatamãi mãikꞌaapa Tachi Akꞌõre mama beepachi Moisés ome pedee auparumaa. 
EXO.33.10	Ma jɨ̃arara unudakꞌãri, eperãarã ãchi te chaa bedabaidaipachida akꞌɨpidaitꞌee Tachi Akꞌõre waawee pꞌanɨ.
EXO.33.11	Mama Tachi Akꞌõre Moisés ome pedeepachi, eperã ichi kꞌõpꞌãyo ome pedeeparikꞌa. Maapꞌeda Moisés waya chepachi eperãarã pꞌanapatapꞌedaamaa. Mamĩda chi kꞌaripapari, Nun warra, Josué ma tede bapachi.
EXO.33.12	Tꞌẽepai Moisepa Tachi Akꞌõremaa mãgaji:
EXO.33.12	—¿Pɨa atꞌãri kꞌinia bɨ–ekꞌã mɨa na eperãarã akꞌɨpariimerã mãikꞌaapa Canaán eujãdee ateemerã? Mamĩda pɨa jara–e bɨ kꞌaita mɨ ome pëiitꞌee. ¿Pɨa jarapari–ekꞌã mɨ pia kꞌawa bɨ mãikꞌaapa mɨ pia akꞌɨpari? 
EXO.33.13	Mãga pɨrã, pɨa kꞌĩsia iru bɨ mɨmaa kꞌawapíji. Mãgá mɨa pɨ ichiaba kꞌawaitꞌee mãikꞌaapa mɨa kꞌawaitꞌee wãara pɨa mɨ pia akꞌɨpari. Kꞌirãpapáde aji, na eperãarã përé.
EXO.33.14	Mãpai Tachi Akꞌõrepa pꞌanauji:
EXO.33.14	—Mɨta pɨ ome wãitꞌeeda aji, pɨ kꞌãiwee bapariimerã.
EXO.33.15	Mamĩda Moisepa mãgaji:
EXO.33.15	—Pɨ tai ome wã–e pɨrã, tai namãikꞌaapa pëináaji. 
EXO.33.16	Pɨ tai ome wã–e pɨrã, ¿sãgá kꞌawadaima wãara pɨa tai, pɨchi eperãarã, pia akꞌɨpari? Pɨ tai ome nipa–e pɨrã, tai awaraa pꞌuuru pidaarãkꞌa pꞌanadaitꞌee.
EXO.33.17	Mãpai Tachi Akꞌõrepa mãgaji:
EXO.33.17	—Pɨa jara bɨkꞌa ooitꞌeeda aji, mɨa pɨ pia kꞌawa bairã mãikꞌaapa pɨ pia akꞌɨpari perã.
EXO.33.18	Mãpai Moisepa mãgaji:
EXO.33.18	—¡Pɨ kꞌĩra wãree mɨmaa unupipáde! aji.
EXO.33.19	Mãpai Tachi Akꞌõrepa pꞌanauji:
EXO.33.19	—Mɨ pɨ kꞌĩrapite wãyaakꞌãri, pɨa mɨ tꞌãri pia bapari unuitꞌee mãikꞌaapa pɨ kꞌĩrapite mɨchi tꞌɨ̃, Tachi Akꞌõre, golpe jaraitꞌee. Mɨa chupɨria kꞌawaaitꞌee chi mɨa chupɨria kꞌawaa kꞌinia bɨɨrã. Pia akꞌɨitꞌee mɨa pia akꞌɨ kꞌinia bɨɨrã. 
EXO.33.20	Mamĩda pɨmaa mɨ kꞌĩra unupi–e paitꞌee apidaapa pꞌoyaa mɨ kꞌĩra unuda–e perã. Eperãpa mɨ kꞌĩra unuru pɨrã, ma eperã piuitꞌee.
EXO.33.21	Ichiaba Tachi Akꞌõrepa mãgaji:
EXO.33.21	—Akꞌɨ́ji. Mɨ kꞌaitꞌa mãu te uria bɨmãi bainɨ̃ béeji. 
EXO.33.22	Mɨ kꞌĩra wãree wãyaakꞌãri, mɨa pɨ tꞌĩupiitꞌee jã mãu te uriade mãikꞌaapa mɨchi juapa pɨ tꞌapꞌaitꞌee. 
EXO.33.23	Maapꞌeda, mɨ jua ãyaa atakꞌãri, pɨa mɨ ekꞌarra akꞌɨi. Mamĩda pɨa mɨ kꞌĩra pꞌoyaa unu–eda aji.
EXO.34.1	Ma tꞌẽepai Tachi Akꞌõrepa Moisemaa mãgaji:
EXO.34.1	—Mãu pꞌepꞌedee omé óoji mɨa pɨmaa naaweda teedakꞌa. Made mɨa pꞌãitꞌee ma mãu pɨa ãrikꞌoodade pꞌã badakꞌa. 
EXO.34.2	Nu tapꞌeda wã́ji Sinaí ee nokꞌodee mɨ ome unude. 
EXO.34.3	Ituaba wãipia bɨ. Eperã apida pɨ ome wãikꞌaraa bɨ. Ma awara ma ee kꞌĩrapite pꞌakꞌa wa oveja pꞌũajara kꞌodaikꞌaraa bɨda aji.
EXO.34.4	Moisepa mãu pꞌepꞌedee omé naawedapemakꞌa oo pꞌe iru bakꞌãri, aɨ norema tapꞌeda ma mãu omé ataji mãikꞌaapa wãji Sinaí ee nokꞌodee Tachi Akꞌõrepa jaradakꞌa. 
EXO.34.5	Mãpai jɨ̃ararade Tachi Akꞌõre baai cheji. Mama baji Moisés ome mãikꞌaapa Moisemaa ichi tꞌɨ̃ golpe jaraji. 
EXO.34.6	Moisés kꞌĩrapite nãga golpe jara wãyaaji:
EXO.34.6	—¡Mɨta Tachi Akꞌõre, Mɨta Tachi Akꞌõre! ¡Mɨ, Tachi Akꞌõre tꞌãri pia bapari; chupɨria kꞌawaayaa bapari; isapai kꞌĩraukꞌaa; eperãarã kꞌinia iru bapari; mɨa jara bɨkꞌa ichita oopari! 
EXO.34.7	Mapa eperãarã mɨde ijãapataarã mɨa ichita kꞌinia pꞌe iru bapari, ãradeepa uchiadaitꞌeerã jõmaweda paara. Mɨa ãrapa pꞌekꞌau kꞌachia oopata awaraa ne–inaa kꞌachia oopata ome ãyaa bɨpari, mɨde ijãadai naaweda, mɨa jara bɨkꞌa oodaamaa pꞌanajida mĩda. Mamĩda mɨa ne–inaa kꞌachia oopari pꞌekꞌau kꞌachia oopataarãmaa, ãchi warrarãmaa, ãichakꞌeerãmaa, mãɨrã warrarãmaa paara.
EXO.34.8	Moisepa mãga ũrikꞌãri, Tachi Akꞌõre kꞌĩrapite bedabaidachi tau bɨɨrɨ eujãde tꞌõbairumaa mãikꞌaapa irumaa nãgá ɨtꞌaa tꞌɨ̃ji:
EXO.34.9	—Tachi Akꞌõre, pɨa wãara mɨ pia akꞌɨpari pɨrã, tai ome nipaparíiji. Wãara jã eperãarã audú kꞌɨɨrɨ kꞌisua pꞌanapata. Mamĩda chupɨria kꞌawáaji mãikꞌaapa taipa ne–inaa kꞌachia oopata ãyaa bɨ́ji. Tai ome bapariipáde aji, tai pɨchi eperãarã perã.
EXO.34.10	Tachi Akꞌõrepa Moisemaa mãgaji:
EXO.34.10	—Mɨa jararu pia ũríji, pɨa israelitaarãmaa jaranaitꞌee perã. Mɨa parã ome pacto ooitꞌee. Parã tꞌãide mɨa oopariitꞌee ne–inaa eperãarãpa pꞌoyaa oodakꞌaa ãchi juadoopa. Mãgee ne–inaa awaraa eujãdepemaarãpa ãchi tꞌãide waide unudakꞌaa. Awaraa pꞌuuru pidaarã parã ikꞌaawa pꞌanapataarãpa mãga unudakꞌãri, kꞌawaadaitꞌee mɨ, Tachi Akꞌõrepa ne–inaa jõma oopari. 
EXO.34.11	Parãpa mɨa jara bɨkꞌa óotɨ. Mãga ooruta pɨrã, mɨa parãmaa eujã teeitꞌee bɨdeepa nãgɨɨrã jërekꞌooitꞌee: amorreorã, cananeorã, hititaarã, ferezeorã, heveorã mãikꞌaapa jebuseorã. 
EXO.34.12	Mamĩda parãpa pacto oodaikꞌaraa bɨ mãgɨɨrãdepema apidaa ome. Mãɨrã ome pacto ooruta pɨrã, parã kꞌachiade baaidaitꞌee. 
EXO.34.13	Ãra ome pacto oodai kꞌãyaara, ãrikꞌóotɨ ãra ɨtꞌaa tꞌɨ̃pata altar, mãu awara bɨdapꞌedaa ãchi akꞌõre waibɨa apataarã–itꞌee mãikꞌaapa pakꞌuru awara bɨdapꞌedaa ãchi nawe waibɨa apata Asera–itꞌee. 
EXO.34.14	Ãra akꞌõre waibɨa apataarã apidaamaa ɨtꞌaa tꞌɨ̃náatɨ, mɨa mɨchi eperãarã jiwaapari perã. Mapa mɨ tꞌɨ̃jarapata: “Tachi Akꞌõrepa ichideerã jiwaapari”.
EXO.34.15	’Ma eujãdepemaarã ome pacto oonáatɨ. Ãra ome pacto ooruta pɨrã, ãrapa parãmaa jaradai aukꞌa ɨtꞌaa tꞌɨ̃ chedamerã mãikꞌaapa ne–animalaarã tee chedamerã ãchi akꞌõre waibɨa apataarã–itꞌee. Maa–e pɨrã parãmaa jara pëidai aukꞌa kꞌo chedamerã ne–animalaarã ãra akꞌõre waibɨa apataarã–itꞌee paadapꞌedaadepema. 
EXO.34.16	Ma awara parãpa ãra kꞌaurã jɨrɨdai parã warrarã ome miakꞌãidamerã. Mãgá ãra kꞌaurãpa parã warrarãmaa aukꞌa ãchi akꞌõre waibɨa apataarãde ijãapidai mãikꞌaapa mãgɨ́ ne–inaamaa ɨtꞌaa tꞌɨ̃pidai, mɨmaa aupai ɨtꞌaa tꞌɨ̃dai kꞌãyaara.
EXO.34.17	’Maarepida ne–inaa metaldee oonaadapáde aji, aɨ kꞌĩrapite ɨtꞌaa tꞌɨ̃daitꞌee.
EXO.34.18	’Pan levadura wẽe kꞌopata fiesta oodaipia bɨ mɨa jaradakꞌa. Ewari siete wãyaaru misa, pan levadura wẽe kꞌodaipia bɨ. Mãga oodaipia bɨ aviv atanede, ma atanede parã israelitaarã Egipto eujãdeepa uchiadapꞌedaa perã.
EXO.34.19	’Israelitaarã warrarã naapemaarã jõmaweda mëré. Ichiaba parã ne–animalaarã ɨmɨkꞌĩraarã naapɨara tꞌorutaarã mëré: pꞌakꞌaarã, ovejaarã, chivoorã paara. 
EXO.34.20	Burro ɨmɨkꞌĩra naapɨara tꞌoru pɨrã, ma burro chakꞌe pari oveja chakꞌe maa–e pɨrã chivo chakꞌe teedaipia bɨ. Chiparipa mãga ooamaa bɨ pɨrã, ma burro chakꞌe o kꞌõratꞌaadaipia bɨ. Parã warra naapemaarã kꞌapꞌɨa pari ne–inaa teedaipia bɨ. Apida mɨmaa ne–inaa wẽe chedaikꞌaraa bɨ.
EXO.34.21	’Ewari seis mimiadaipia bɨ. Mamĩda ewari sietede ɨ̃idaipia bɨ, ne–uupata ewari pɨjida maa–e pɨrã ne–uudapꞌedaa ewapata ewari pɨjida.
EXO.34.22	’Fiesta Tomia apata oodakꞌãri, trigo naapɨara ewadapꞌedaa mɨmaa tee chedaipia bɨ mãikꞌaapa año jõ wãkꞌãri, netꞌa tau naapɨara ewadapꞌedaa ichiaba mɨmaa tee chedaipia bɨ.
EXO.34.23	’Año chaa israelitaarã ɨmɨkꞌĩraarã jõmaweda cheda õpee mɨ kꞌĩrapite chedaipia bɨ, mɨta israelitaarã Akꞌõre Waibɨa perã. 
EXO.34.24	Mɨa awaraa eujãdepemaarã parã israelitaarã eujãdeepa jërekꞌooitꞌee mãikꞌaapa parã eujã waibɨara papiitꞌee. Ma awara parã mãgá cheda õpee mɨ kꞌĩrapite chedakꞌãri, apidaapa parã eujã kꞌɨ̃ada–e paitꞌee.
EXO.34.25	’Mɨ–itꞌee ne–animalaarã paapi chedakꞌãri, ma ne–animalaarã waa paadaikꞌaraa bɨ pan levadura ome ooda ome. Ichiaba Pascua fiesta oodakꞌãri, ma ne–animal paadapꞌedaadepema chiara maarepida ɨa bɨdaikꞌaraa bɨ aɨ noremapema–itꞌee.
EXO.34.26	’Parãpa ne–uudapꞌedaadepema naapɨara ewadapꞌedaa pipɨara bee atéetɨ mɨ, parã Akꞌõre Waibɨa ɨtꞌaa tꞌɨ̃pata temaa.
EXO.34.26	’Cabra chakꞌeerã peedapꞌeda, chi nawe jubade chuunaadapáde aji.
EXO.34.27	Tachi Akꞌõrepa Moisemaa mãgaji:
EXO.34.27	—Mɨ ley pꞌãpáde aji, ma ley kꞌaurepa mɨa pacto ooda perã pɨ ome mãikꞌaapa israelitaarã ome.
EXO.34.28	Moisés Tachi Akꞌõre ome beeji Sinaí ee nokꞌode kꞌãima cuarenta; nekꞌo–ee mãikꞌaapa ne–inaa to–ee. Mama bɨde ma mãu pꞌepꞌedee omeede ley diez pꞌãji. 
EXO.34.29	Maapꞌeda Moisés ma mãu ome edaa cheji. Iru kꞌĩra ɨ̃daa baji Tachi Akꞌõre ome bada perã. Mamĩda Moisepa kꞌawa–e baji ichi kꞌĩra ɨ̃daa bɨ. 
EXO.34.30	Aaronpa apemaarã israelitaarã ome Moisés kꞌĩra mãga unudakꞌãri, pꞌeradachida. Mapa iru kꞌaitꞌa wã kꞌiniada–e paji. 
EXO.34.31	Mamĩda Moisepa tꞌɨ̃kꞌãri, Aarón, israelitaarã poro waibɨarã ome irumaa wãjida mãikꞌaapa iru ome pedeejida. 
EXO.34.32	Tꞌẽepai israelitaarã jõmaweda irumaa wãdakꞌãri, Moisepa jõma nepɨrɨji Tachi Akꞌõrepa ichimaa jarada ee nokꞌode bakꞌãri.
EXO.34.33	Pedee aupakꞌãri, ichi kꞌĩra pꞌarupa wãkꞌaji. 
EXO.34.34	Mamĩda Moisés Tachi Akꞌõre kꞌĩrapite tꞌĩukꞌãri iru ome pedeeitꞌee, ma pꞌaru ãyaa bɨpachi. Mãgá Tachi Akꞌõrepa jarada israelitaarãmaa nepɨrɨnakꞌãri, 
EXO.34.35	ãrapa iru kꞌĩra ɨ̃daa unupachida. Maapꞌeda ichi kꞌĩra pꞌarupa wãkꞌapachi waya Tachi Akꞌõre kꞌĩrapite tꞌĩurumaa.
EXO.35.1	Maapai Moisepa israelitaarã jõmaweda chipꞌe ataji mãikꞌaapa mãgaji:
EXO.35.1	—Tachi Akꞌõrepa jara bɨ parãpa nãga oodamerã: 
EXO.35.2	Ewari seis mimiadaipia bɨ. Mamĩda ewari sietede mɨ, Tachi Akꞌõre–itꞌee awara beeitꞌee, ma ewate parã ɨ̃ipataadamerã. Apida ma ewate mimiaru pɨrã, ma eperã peetꞌáatɨ. 
EXO.35.3	Parã wãrutamaa ma ewate mãgá ɨadaipia bɨ. Ma ewate tꞌɨpɨtau paara kꞌoodaikꞌaraa bɨda aji, ɨ̃ipata ewari perã.”
EXO.35.4	Ichiaba Moisepa israelitaarãmaa mãgaji:
EXO.35.4	—Tachi Akꞌõrepa jara bɨ parãpa nãga oodamerã: 
EXO.35.5	Pãchia netꞌaa iru pꞌanɨdepema pꞌedapꞌeda, anéetɨ mãikꞌaapa iru–itꞌee téetɨ. Chi tꞌãripa tee kꞌinia pꞌanɨɨrãpa nãgee netꞌaa aneedaipia bɨ: nẽe, pꞌaratꞌa, bronce, 
EXO.35.6	pꞌaru lino nãusaadee ooda; oveja kꞌara tꞌɨda pꞌãpꞌãraa; pꞌupꞌuchia, pꞌoree; cabra kꞌara; 
EXO.35.7	oveja ɨmɨkꞌĩra e tꞌɨda pꞌoree; awaraa ne–e pipɨara bee; acacia pakꞌuru; 
EXO.35.8	aceite olivodee ooda lamparade tꞌɨdamerã; kꞌera aceite ome mãikꞌaapa ne–inaa tꞌũa bapari ome pꞌoiraitꞌee Tachi Akꞌõre–itꞌee awara bamerã; 
EXO.35.9	mãu pi–ia ónice mãikꞌaapa awaraa mãu pi–ia kꞌĩra tꞌãdoo bɨdaitꞌee pꞌaareerã poro waibɨa efodde mãikꞌaapa ne–inaa tꞌũade jɨ̃paride.
EXO.35.10	’Israelitaarã ne–inaa pia oo kꞌawaa beerã jõmaweda Tachi Akꞌõre ome unupata temaa chedaipia bɨ mãikꞌaapa nãgɨ́ ne–inaa jõmaweda oodaipia bɨ Tachi Akꞌõrepa jaradakꞌa: 
EXO.35.11	iru ome unupata te ne–edee mãikꞌaapa pꞌarudee; gancho; tabla; pakꞌuru teesoo; poste; basa 
EXO.35.12	baaltekꞌa bɨ chi tꞌapꞌa mãikꞌaapa chi pakꞌuru teesoo ãyaa ateepata ome; te jãde tꞌɨakꞌau bɨdepema cortina; 
EXO.35.13	iru tedepema mesa aɨde netꞌaa nɨ̃bɨ ome, chi pakꞌuru teesoo ãyaa ateepata ome, pan iru–itꞌee awara bɨpata paara; 
EXO.35.14	lámpara bɨpata, mãgɨpa iru te ɨ̃daamerã; lámpara mãikꞌaapa netꞌaa ma lámpara kꞌoopata; aceite ma lampara–itꞌee; 
EXO.35.15	iru tedepema ne–inaa tꞌũa bapari paapata altar, chi pakꞌuru teesoo ãyaa ateepata ome; aceite jĩapꞌepata ne–inaa iru–itꞌee awara bɨdakꞌãri; ne–inaa tꞌũa bapari; pꞌaru teesoo te tꞌĩupatamãi jõi bɨpata; 
EXO.35.16	te taawaikꞌa eerepema altar waibɨa ne–animalaarã iru–itꞌee paa jõpipata, chi rejilla broncedee ooda ma altar edajãde esajĩakꞌa bɨ ome, pakꞌuru teesoo ãyaa ateepata ome, madepema netꞌaa paara; pailakꞌa bɨ broncedee ooda chi basa ome; 
EXO.35.17	iru te ãukꞌidaa tꞌɨakꞌau bɨdepema cortina, chi poste mãikꞌaapa basa; ma te ãukꞌidaa tꞌɨakꞌau bɨ tꞌĩupatamãipema cortina; 
EXO.35.18	iru tedepema jɨ̃kꞌara, estaca jõmaweda, ma te ãukꞌidaa tꞌɨakꞌau bɨdepema jɨ̃kꞌara, estaca paara; 
EXO.35.19	pꞌaru lino nãusaadee ooda Aaron–itꞌee mãikꞌaapa chi warrarã–itꞌee awara bɨda jɨ̃pataadamerã Tachi Akꞌõre netꞌaa–itꞌee awara bɨda cuartode pꞌaareerã mimia oodakꞌãri.
EXO.35.20	Moisés pedee aupakꞌãri, israelitaarã ãchi te chaa erreujida. 
EXO.35.21	Maapꞌeda chi tꞌãripa tee kꞌinia pꞌanadapꞌedaarãpa Tachi Akꞌõre–itꞌee netꞌaa aneejida, mãgee netꞌaapa iru te ne–edee oodamerã, aɨdepema netꞌaa oodamerã mãikꞌaapa pꞌaareerã–itꞌee pꞌaru oodapꞌeda, awara bɨdamerã. 
EXO.35.22	Ɨmɨkꞌĩraarã, wẽraarã paara, chi tꞌãripa tee kꞌinia pꞌanadapꞌedaarãpa aneejida ãchia jɨ̃patapꞌedaa cadena, sortija, pulsera, kꞌɨɨrɨdeepema mãikꞌaapa awaraa ne–inaa kꞌĩra tꞌãdoo nẽedee ooda. Ma netꞌaa jõmaweda Tachi Akꞌõre–itꞌee awara bɨjida. 
EXO.35.23	Ichiaba aneejida oveja kꞌara tꞌɨda pꞌãpꞌãraa, pꞌupꞌuchia, pꞌoree; pꞌaru lino nãusaadee ooda; cabra kꞌara; oveja ɨmɨkꞌĩra e tꞌɨda pꞌoree; awaraa e pipɨara bee paara. 
EXO.35.24	Ichiaba aneejida pꞌaratꞌa bronce ome Tachi Akꞌõre kꞌĩrapite bɨdaitꞌee. Aneejida acacia pakꞌuru, aɨdee iru tedepema ne–inaa oodamerã. 
EXO.35.25	Wẽraarã pꞌaru kꞌa kꞌawaa beerãpa aneejida oveja kꞌara tꞌɨda pꞌãpꞌãraa, pꞌupꞌuchia, pꞌoree, mãikꞌaapa pꞌaru lino nãusaadee ooda. 
EXO.35.26	Awaraarã, ne–inaadee hilo siratꞌɨ kꞌawaa beerãpa cabra kꞌaradee hilo siratꞌɨjida, ãchi tꞌãripa tee kꞌinia pꞌanadapꞌedaa perã. 
EXO.35.27	Israelitaarã poro waibɨarãpa mãu pi–ia ónice awaraa mãu pi–ia ome aneejida pꞌaareerã poro waibɨa efodde mãikꞌaapa ne–inaa tꞌũade jɨ̃paride bɨdamerã. 
EXO.35.28	Ichiaba aneejida aceite olivodee ooda lamparade tꞌɨdamerã mãikꞌaapa ne–inaa awara bɨdakꞌãri, mãgɨpa jĩapꞌedamerã. Ichiaba kꞌera aneejida pꞌoiradamerã aceite olivodee ooda ome mãikꞌaapa ne–inaa tꞌũa bapari ome. 
EXO.35.29	Israelitaarã jõmaarãpa kꞌaripa kꞌinia pꞌanajida Tachi Akꞌõrepa Moisemaa jaradakꞌa oodaitꞌee. Tꞌãripa ãchia ma netꞌaa chokꞌara Tachi Akꞌõre–itꞌee aneejida.
EXO.35.30	Maapꞌeda Moisepa israelitaarãmaa mãgaji:
EXO.35.30	—Ũrítɨ. Tachi Akꞌõrepa Judadeepa uchiada Bezalel jɨrɨtꞌeraji. Iru Uri warra mãikꞌaapa Jur ãichakꞌe. 
EXO.35.31	Tachi Akꞌõrepa ichi Jaure Bezalelmaa pëiji, kꞌĩsia kꞌawaa beemerã, ne–inaa kꞌĩra tꞌãdoo kꞌawaamerã mãikꞌaapa netꞌaa pi–ia oo kꞌawaa bamerã. 
EXO.35.32	Maperã irua ne–inaa nẽedee, pꞌaratꞌadee, broncedee oo kꞌawaa bɨ. 
EXO.35.33	Ichiaba mãu pi–ia ɨrra kꞌawaa bɨ mãikꞌaapa ne–inaade jootꞌɨ kꞌawaa bɨ. Ma awara ne–inaa kꞌĩra tꞌãdoo pakꞌurudee oo kꞌawaa bɨ. 
EXO.35.34	Tachi Akꞌõrepa irumaa ichiaba kꞌĩsia kꞌawaapiji awaraarãmaa jarateemerã. Mãga ooji ichiaba Dandeepa uchiada Ajisamac warra, Aholiab ome. 
EXO.35.35	Ma omeerãmaa Tachi Akꞌõrepa netꞌaa pia kꞌĩra tꞌãdoo oo kꞌawaapiji. Pꞌaru lino nãusaadee oo kꞌawaapiji mãikꞌaapa aɨde ne–inaa kꞌĩra tꞌãdoo oveja kꞌara pꞌãpꞌãraa, pꞌupꞌuchia, pꞌoree tꞌɨdadee kꞌa kꞌawaapiji. Ma awara awaraa netꞌaade nonoree kꞌĩra tꞌãdoo oo kꞌawaapiji.
EXO.36.1	Mãgá Tachi Akꞌõrepa kꞌĩsia kꞌawaapiji Bezalelmaa, Aholiabmaa mãikꞌaapa awaraa ne–inaa oo kꞌawaa beerãmaa, ãrapa ichi tedepema ne–inaa jõma oodamerã ichia jaradakꞌa.
EXO.36.2	Mãpai Moisepa tꞌɨ̃ pëiji Bezalel, Aholiab mãikꞌaapa awaraa ne–inaa oo kꞌawaa beerã, ãrapa ma mimia oodamerã. Tachi Akꞌõrepa ãra kꞌĩsia kꞌawaapiji ne–inaa oo kꞌawaadamerã mãikꞌaapa tꞌãripa ma mimia oodamerã. 
EXO.36.3	Moisepa ãramaa teeji ma netꞌaa jõma israelitaarãpa Tachi Akꞌõre–itꞌee teedapꞌedaa ma te oodamerã. Ma mimia oomaa pꞌanɨde ewari chaa tapꞌeda israelitaarãpa atꞌãri netꞌaa aneepachida. 
EXO.36.4	Maperã ma ne–inaa oo kꞌawaa beerã waa mimiada–e paji mãikꞌaapa Moisemaa chedapꞌeda, 
EXO.36.5	mãgajida:
EXO.36.5	—Eperãarãpa audupai netꞌaa anee pꞌanɨda ajida. Waa falta–e bɨda ajida, Tachi Akꞌõre te oodaitꞌee.
EXO.36.6	Moisepa mãga ũrikꞌãri, nãga jara pëiji: “Ɨmɨkꞌĩraarã, wẽraarã jida Tachi Akꞌõre te–itꞌee waa mimianáatɨ mãikꞌaapa waa netꞌaa aneenáatɨ.” Mapa israelitaarãpa waa netꞌaa Tachi Akꞌõre te–itꞌee aneeda–e paji, 
EXO.36.7	aɨ naaweda netꞌaa aneedapꞌedaapapai Tachi Akꞌõre te jõma oo aupakꞌajida perã.
EXO.36.8	Ne–inaa jõmaweda oojida Tachi Akꞌõrepa Moisemaa jaradakꞌa iru ee nokꞌode bakꞌãri. Chi ne–inaa oo kꞌawaa beerãpa awaraa mimiapataarã ome ma te edajãde oojida diez cortina pꞌaru lino nãusaadee mãikꞌaapa made ɨtꞌaripemaarãkꞌa bee kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee. 
EXO.36.9	Ma cortina chaachaa oojida doce metros apꞌeda cincuenta centímetros chi teesoo mãikꞌaapa metro aba apꞌeda ochenta centímetros chi jobɨa. 
EXO.36.10	Ma cortina diezdepema joisomaa araa kꞌaatꞌɨjida cortina nẽchoma beemerã. Aukꞌa oojida chi apema joisomaa ome. 
EXO.36.11	Maapꞌeda pꞌaru pꞌupꞌuchiadee sĩautaa tꞌɨɨdapꞌeda, teesoomaa bedajida mãikꞌaapa pꞌɨtrɨa kꞌaatꞌɨjida. 
EXO.36.12	Chi naapema cortina ide mãgee cincuenta kꞌaatꞌɨjida mãikꞌaapa chi apema cortina ide aukꞌa mãga oojida ma cortina i omeeweda ganchopa araa jõi bɨdamerã. 
EXO.36.13	Ma–itꞌee gancho cincuenta nẽedee oojida mãikꞌaapa mãgɨpa chi cortina araa jõi bɨjida te jãde paredkꞌa beemerã. Mãgá te edajãde tꞌɨakꞌau bɨjida.
EXO.36.14	Ichiaba cortina teesoo once cabra kꞌaradee kꞌaatꞌɨjida, mãgɨpa chi te kꞌirukꞌa bɨdamerã. 
EXO.36.15	Ma cortina chaachaa oojida trece metros apꞌeda cincuenta centímetros chi teesoo mãikꞌaapa metro aba apꞌeda ochenta centímetros chi jobɨa. 
EXO.36.16	Ma cortina oncedepema joisomaa araa kꞌaatꞌɨjida cortina aba nẽchoma beemerã. Maapꞌeda awaraa cortina seis araa kꞌaatꞌɨjida awaraa cortina nẽchoma beemerã. 
EXO.36.17	Maapꞌeda pꞌaru sĩautaa tꞌɨɨdapꞌeda, teesoomaa bedajida mãikꞌaapa pꞌɨtrɨa kꞌaatꞌɨjida. Chi naapema cortina ide mãgee cincuenta kꞌaatꞌɨjida mãikꞌaapa chi apema cortina ide aukꞌa mãga oojida, mãgá ma cortina i omeeweda araa jõi pꞌaneedamerã. 
EXO.36.18	Ma cortina cabra kꞌaradee ooda araa jõi bɨjida gancho cincuenta broncedee oodapꞌedaapa. 
EXO.36.19	Ichiaba awaraa cortina oojida oveja ɨmɨkꞌĩra edee, kꞌĩra pꞌoree tꞌɨda. Mãgɨ́ bɨjida chi cabra kꞌaradee ooda ɨ̃rɨ. Maapꞌeda awaraa ne–e pipɨara bɨdee oojida. Mãgɨ́ apemaarã cortina ɨ̃rɨ bɨjida.
EXO.36.20	Maapꞌeda tabla acacia pakꞌurudee oojida mãikꞌaapa ma tedepema paredkꞌa jĩpꞌa bainɨ̃ bɨjida. 
EXO.36.21	Ma tabla chaachaa oojida metro kꞌĩmari apꞌeda cincuenta centímetros chi teesoo mãikꞌaapa setenta centímetros chi jetꞌee. 
EXO.36.22	Ma tabla i abaade muesca omé oojida chi apema tabla ide jootꞌɨ beemerã mãikꞌaapa ma tabla edaikꞌa eere muesca omé oojida ma te bainɨ̃ bɨdakꞌãri, chi basade pia jootꞌɨ pꞌaneedamerã. Mãga oojida ma tedepema tabla chaachaa. 
EXO.36.23	Ma te sur eerepema pared–itꞌee veinte tablas oojida. 
EXO.36.24	Ma tabla jootꞌɨ bɨjida cuarenta basas pꞌaratꞌadee oodade. Tabla chaachaa basa omeede bɨjida chi muesca basa aba–abaade jootꞌɨ beemerã. 
EXO.36.25	Norte eerepema pared–itꞌee aukꞌa veinte tablas oojida. 
EXO.36.26	Ma tabla ichiaba jootꞌɨ bɨjida cuarenta basas pꞌaratꞌadee oodade. 
EXO.36.27	Tabla seis oodapꞌeda, ma te ãpɨteikꞌa eere, pia jaraitꞌeera occidente eere bainɨ̃ bɨjida. 
EXO.36.28	Ma awara tabla omé oodapꞌeda, ma ãpɨteikꞌa eerepema esquina chaa bainɨ̃ bɨjida. 
EXO.36.29	Ma tabla pareddepema tabla ome araa jootꞌɨ bɨjida chi naapema ɨtꞌaikꞌa eerepema argolla parumaa. Mãga oojida ma ãpɨteikꞌa eerepema esquina chaa. 
EXO.36.30	Mãgá ma eere tabla ocho jootꞌɨ pꞌaneejida dieciséis basas pꞌaratꞌadee oodade. Ma tabla chaachaa basa omeede jootꞌɨ bɨjida.
EXO.36.31	Acacia pakꞌurudee ichiaba pakꞌuru teesoo joisomaa oojida ma pared bide teesoomaa bɨdaitꞌee. Aba ma pared bi esa–aukꞌa bɨjida. 
EXO.36.32	Ma pakꞌuru teesoo joisomaa bɨjida norte eerepema paredde; joisomaa bɨjida sur eerepema paredde mãikꞌaapa joisomaa bɨjida occidente eerepema paredde. 
EXO.36.33	Ma pakꞌuru esajĩakꞌa bɨjida jĩpꞌa wãyaamerã esquina abaadeepa chi apema esquina parumaa. 
EXO.36.34	Maapꞌeda ma tabla pareddepema jõmaweda nẽepa pꞌẽejida mãikꞌaapa argolla nẽedee oojida aɨde bɨdaitꞌee. Ichiaba ma pakꞌuru joisomaa nẽepa pꞌẽejida ma argollade tꞌɨ bɨdamerã.
EXO.36.35	Ma cortina te edajãde tꞌɨakꞌau bɨdaitꞌee cuarto omé uchiadamerã oojida pꞌaru lino nãusaadee mãikꞌaapa aɨde ɨtꞌaripemaarãkꞌa bee kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee. 
EXO.36.36	Poste kꞌĩmari acacia pakꞌurudee oodapꞌeda, nẽepa pꞌẽejida mãikꞌaapa basa pꞌaratꞌadee oojida ma poste aɨde jootꞌɨ bɨdaitꞌee. Maapꞌeda gancho nẽedee ooda ma postede bɨjida aɨde ma cortina jõidamerã. 
EXO.36.37	Ma te tꞌĩupatamãipema–itꞌee cortina lino nãusaadee oojida mãikꞌaapa aɨde nonoree pi–ia kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee.
EXO.36.38	Ma awara poste joisomaa oojida mãikꞌaapa basa broncedee oojida ma poste aɨde jootꞌɨ bɨdaitꞌee. Nẽedee pakꞌurukꞌa teesoo oojida ma poste kꞌɨ̃ chaa tꞌɨakꞌau beemerã mãikꞌaapa ma poste ɨtꞌaikꞌa eere nẽepa pꞌẽejida.
EXO.37.1	Bezalelpa baaltekꞌa bɨ acacia pakꞌurudee ooji. Ooji metro aba, apꞌeda diez centímetros chi teesoo; setenta centímetros chi jetꞌee. Chi ɨtꞌɨa aukꞌa mãga ooji. 
EXO.37.2	Ma baaltekꞌa bɨ taawaikꞌa eere, edajãde paara nẽepapai pꞌẽeji. Ma taawaikꞌa eerepema i jõma ne–inaa nẽedee nonoree oodapa pꞌẽeji. 
EXO.37.3	Ichiaba argolla kꞌĩmari nẽedee ooji mãikꞌaapa bɨji ma baaltekꞌa bɨ bɨɨrɨ kꞌĩraichaa; omé bi abaade, omé chi apema bide. 
EXO.37.4	Ichiaba acacia pakꞌurudee pakꞌuru teesoo ooji mãikꞌaapa nẽepa pꞌẽeji. 
EXO.37.5	Maapꞌeda ma pakꞌuru teesoo bee tꞌɨ bɨji ma argollade, mãgá ma baaltekꞌa bɨ ãyaa ateedamerã.
EXO.37.6	Ma baaltekꞌa bɨ tꞌapꞌa nẽedee ooji. Ooji metro aba apꞌeda, diez centímetros chi teesoo; setenta centímetros chi jetꞌee. 
EXO.37.7	Mãgɨ́ nẽe lámina abaadee martillopa muñecakꞌa bee omé ɨtꞌaripemaarãkꞌa ooji 
EXO.37.8	mãikꞌaapa aba–abaa bɨji ma tꞌapꞌa teesoomaa. 
EXO.37.9	Ma muñecakꞌa bee baaltekꞌa bɨ tꞌapꞌa ɨ̃rɨ ooji bainɨ̃ pꞌaneedamerã mãikꞌaapa kꞌĩrapa edaa chi tꞌapꞌamaa akꞌɨdamerã. Ooji ma tꞌapꞌa ɨ̃rɨ chi isia eratɨ jõnɨpa wãkꞌadamerã.
EXO.37.10	Maapꞌeda Bezalelpa mesa acacia pakꞌurudee ooji. Ooji noventa centímetros chi teesoo; cuarenta y cinco centímetros chi jetꞌee; setenta centímetros chi ɨtꞌɨa. 
EXO.37.11	Ma jõma nẽepapai pꞌẽepꞌeda, ne–inaa nẽedee ooda nonoree bɨji ma mesade pꞌɨrrabaimerã. 
EXO.37.12	Ma mesa ide tabla jetꞌee siete centímetros bɨji mãikꞌaapa ne–inaa nẽedee ooda nonoree bɨji ma tabla ide pꞌɨrrabaimerã. 
EXO.37.13	Ichiaba argolla kꞌĩmari nẽedee ooji mãikꞌaapa ma mesa esquina chaa argolla aba bɨji chi mesa bɨɨrɨmãi. 
EXO.37.14	Mãgá ma argolla bɨji ma tabla i ekꞌari, pakꞌuru teesoo aɨde tꞌɨ bɨdamerã ma mesa ãyaa ateedaitꞌee pakꞌãri. 
EXO.37.15	Ma–itꞌee pakꞌuru teesoo omé acacia pakꞌurudee oopꞌeda, nẽepa pꞌẽeji. 
EXO.37.16	Ichiaba nãgee netꞌaa nẽedee ooji ma mesade pꞌe bɨdamerã: pꞌaratꞌu, taza, kꞌusarra, jarra, vaso Tachi Akꞌõre–itꞌee vino weepari.
EXO.37.17	Bezalelpa ichiaba ooji lámpara bɨpata. Nẽedee ooji chi basa, chi bɨɨrɨ, chi jua tꞌai mãikꞌaapa ma jua tꞌai kꞌɨ̃ chaa copa almendro pꞌonokꞌa chi kꞌiru ome ooji aɨde ma lámpara kꞌoopata aceite weedamerã. Ma jõma nẽe lámina abaadee martillopa ooji. 
EXO.37.18	Ma lámpara bɨpata bɨɨrɨde jua tꞌai seis ooji kꞌĩraichaa õpee–õpee pꞌaneedamerã. 
EXO.37.19	Ma jua tꞌai chaachaa ooji copa õpee almendro pꞌonokꞌa chi kꞌiru ome. 
EXO.37.20	Ma lámpara bɨpata bɨɨrɨde ichiaba copa kꞌĩmari ooji almendro pꞌonokꞌa chi kꞌiru ome, 
EXO.37.21	ma copa õpeedeepa jua tꞌai omé uchiadamerã; aba chi i chaa. 
EXO.37.22	Ma jõma nẽe lámina abaadee martillopa ooji.
EXO.37.23	Ichiaba nẽedee lámpara siete ooji. Ma awara nẽedee tijerakꞌa ooji mãgɨpa lámpara mecha tꞌɨɨpataadamerã. Ichiaba ooji platillo aɨde ma tijerakꞌa, mecha ome bɨdamerã. 
EXO.37.24	Ma lámpara bɨpata chi tijerakꞌa, chi mecha, chi platillo ome nẽe treinta y tres kilodee ooji.
EXO.37.25	Bezalelpa ichiaba ooji altar kꞌaipee, aɨ ɨ̃rɨ ne–inaa tꞌũa bapari paadamerã. Ooji acacia pakꞌurudee cuarenta y cinco centímetros chi teesoo; chi jetꞌee aukꞌa; noventa centímetros chi ɨtꞌɨa. Mãgɨ́ pakꞌurudee ma altar esquina chaa ne–animal cachokꞌa ooji. 
EXO.37.26	Maapꞌeda ma altar jõma nẽepapai pꞌẽeji mãikꞌaapa ne–inaa nẽedee nonoree ooji chi taawaikꞌa eerepema ide pꞌɨrrabaimerã. 
EXO.37.27	Ichiaba argolla nẽedee ooji, ma altar bi chaa omee–omee bɨdamerã ma ne–inaa nẽedee ooda edaikꞌa eere, ma argollade pakꞌuru teesoo tꞌɨ bɨdamerã mãikꞌaapa ãyaa ateedakꞌãri, mãgɨde jitadamerã. 
EXO.37.28	Ma pakꞌuru acacia pakꞌurudee ooji mãikꞌaapa nẽepa pꞌẽeji.
EXO.37.29	Bezalelpa ichiaba ooji aceite ne–inaa ɨ̃rɨ jĩapꞌedamerã, Tachi Akꞌõre–itꞌee awara bɨdakꞌãri. Ichiaba ne–inaa tꞌũa bapari ooji ma altar kꞌaipeede paadamerã. Ma jõma ooji kꞌera oopataarãpa oopatakꞌa.
EXO.38.1	Bezalelpa taawapema altar acacia pakꞌurudee ooji, made ne–animalaarã peedapꞌeda, Tachi Akꞌõre–itꞌee paa jõpidamerã. Ooji metro omé apꞌeda, treinta centímetros chi teesoo; chi jetꞌee jida aukꞌa; metro aba apꞌeda, treinta centímetros chi ɨtꞌɨa. 
EXO.38.2	Ma pakꞌurudee ichiaba ooji ne–animal cachokꞌa ma altar esquina chaa pꞌaneedamerã mãikꞌaapa ma jõma broncepa pꞌẽeji. 
EXO.38.3	Ichiaba nãgee ne–inaa broncedee ooji ma altarde bɨdaitꞌee: itꞌabarre pꞌora pꞌepata; pala; taza; tenedor mãikꞌaapa tꞌɨpɨ kꞌĩra pꞌepata. 
EXO.38.4	Ichiaba rejilla broncedee ooji ma altar edajãde esajĩakꞌa bɨitꞌee. 
EXO.38.5	Ichiaba broncedee ooji argolla kꞌĩmari mãikꞌaapa ma rejilla esquina chaa bɨji ãyaa ateedaitꞌee pakꞌãri, aɨde pakꞌuru teesoo tꞌɨ bɨdamerã. 
EXO.38.6	Maapꞌeda acacia pakꞌurudee ma pakꞌuru teesoo ooji mãikꞌaapa broncepa pꞌẽeji. 
EXO.38.7	Ma pakꞌuru teesoo tꞌɨ bɨji ma argolla altar bi chaa beede mãgá ma altar ãyaa ateedamerã. Ma altar baaltekꞌa pakꞌurudee ooji jã wẽe.
EXO.38.8	Wẽraarã Tachi Akꞌõre ome unupata te tꞌĩupatamãi mimiapataarãpa espejo broncedee ooda iru pꞌanajida. Madee Bezalelpa pailakꞌa bɨ chi bɨɨrɨ ome ooji, made pꞌaareerãpa ãchi jua mãikꞌaapa bɨɨrɨ sɨɨdamerã.
EXO.38.9	Ma tꞌẽepai Tachi Akꞌõre ome unupata te ãukꞌidaa tꞌɨakꞌau bɨjida. Chi sur eerepema–itꞌee cuarenta y cinco metros teesoo oojida mãikꞌaapa tꞌɨakꞌau bɨjida cortina lino nãusaadee oodapa. 
EXO.38.10	Ma cortina jõi pꞌaneedamerã nãgee ne–inaa broncedee oojida: veinte postes mãikꞌaapa veinte basas ma poste aɨde bainɨ̃ bɨdaitꞌee; gancho pꞌaratꞌadee mãikꞌaapa pakꞌurukꞌa teesoo pꞌaratꞌadee ma poste ɨ̃rɨ bɨdaitꞌee. 
EXO.38.11	Ma te ãukꞌidaa norte eere aukꞌa oojida. Chi cortina teesoo cuarenta y cinco metros baji. Ichiaba veinte postes, veinte basas broncedee, ganchos mãikꞌaapa pakꞌurukꞌa teesoo pꞌaratꞌadee iru pꞌanajida. 
EXO.38.12	Jõdee chi occidente eerepema–itꞌee veintidós metros apꞌeda cincuenta centímetros oojida mãikꞌaapa tꞌɨakꞌau bɨjida cortina lino nãusaadee oodapa. Ma cortina jõi pꞌaneedamerã diez postes, diez basas, ganchos mãikꞌaapa pakꞌurukꞌa teesoo pꞌaratꞌadee oo pꞌe iru pꞌanajida. 
EXO.38.13	Chi oriente eerepema–itꞌee aukꞌa veintidós metros apꞌeda, cincuenta centímetros oojida. 
EXO.38.14+EXO.38.15	Ma oriente eere chi tꞌĩupata oojida. Ma tꞌĩupata i chaapema–itꞌee oo pꞌe iru pꞌanajida cortina siete metros chi teesoo, poste õpee mãikꞌaapa basa õpee. 
EXO.38.16	Ma te ãukꞌidaa tꞌɨakꞌau bada cortina jõmaweda lino nãusaadee ooda paji. 
EXO.38.17	Ma basa poste–itꞌee oodapꞌedaa jõmaweda broncedee ooda paji. Jõdee chi gancho postede bɨdaitꞌee mãikꞌaapa pakꞌurukꞌa teesoo oodapꞌedaa ma poste kꞌɨ̃ chaa tꞌɨakꞌau bɨdaitꞌee pꞌaratꞌadee ooda paji. Ma awara ma poste chaa chi kꞌɨ̃de pꞌaratꞌapa pꞌẽe beeji.
EXO.38.18	Ma tꞌɨakꞌau bada tꞌĩupata–itꞌee cortina lino nãusaadee ooji mãikꞌaapa made nonoree kꞌaji oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo lino nãusaa oodadee. Ma cortina nueve metros baji chi teesoo; chi ɨtꞌɨa metro omé apꞌeda, treinta centímetros, apema cortina tꞌɨakꞌau badakꞌa. 
EXO.38.19	Ma tꞌĩupatamãi poste kꞌĩmari bainɨ̃ bɨ pꞌanajida basa kꞌĩmari broncedee oodade. Chi gancho mãikꞌaapa pakꞌurukꞌa teesoo ma poste kꞌɨ̃ chaa tꞌɨakꞌau bɨdaitꞌee pꞌaratꞌadee oo pꞌe iru pꞌanajida. Chi poste chaa chi kꞌɨ̃de pꞌaratꞌapa pꞌẽe beeji. 
EXO.38.20	Tachi Akꞌõre ome unupata temãi mãikꞌaapa ma te ãukꞌidaa tꞌɨakꞌau badamãi estaca sudapꞌedaa jõmaweda broncedee ooda paji.
EXO.38.21	Moisepa pꞌaareerã poro waibɨa Aarón warra Itamar bɨji Levideepa uchiadapꞌedaarã akꞌɨmerã. Irua ãra akꞌɨpachi ãrapa pꞌãdakꞌãri Tachi Akꞌõre ome unupata tede metal bɨdakꞌãri. Ma tede Tachi Akꞌõre ley ichi baaltekꞌa bɨde ɨa bɨjida, israelitaarãpa irua pacto ãra ome ooda kꞌirãpadamerã.
EXO.38.22	Bezalel Uri warra mãikꞌaapa Jur ãichakꞌe paji. Ãra Judadeepa uchiadapꞌedaarã paji. Bezalelpa jõma ooji Tachi Akꞌõrepa Moisemaa jaradakꞌa. 
EXO.38.23	Dandeepa uchiada Ajisamac warra Aholiabpa Bezalel nãgee ne–inaa ome kꞌaripaji. Irua ne–inaa metaldee oopachi. Pꞌaru lino nãusaadee ne–inaa kꞌĩra tꞌãdoo oopachi mãikꞌaapa ne–inaa kꞌapachi oveja kꞌara pꞌãpꞌãraa, pꞌupꞌuchia, pꞌoree tꞌɨdadee.
EXO.38.24	Ma tedepema ne–inaa nẽedee oodapꞌedaa jõmaweda oojida israelitaarãpa Tachi Akꞌõre–itꞌee nẽe tee chedapꞌedaadee. Ma nẽe Tachi Akꞌõre tedepema balanzade chaadakꞌãri, tonelada aba baji.
EXO.38.25	Israelitaarã juasiadakꞌãri, eperã chaachaa pꞌaratꞌa pꞌaapijida. Ma pꞌaratꞌa chaadakꞌãri Tachi Akꞌõre tedepema balanzade, tonelada õpee apꞌeda esa–aukꞌa baji. 
EXO.38.26	Eperãarã veinte añodeepa ɨtꞌaa juasiadakꞌãri, seiscientos tres mil quinientos cincuenta pꞌanajida. Ma eperãarã chaachaa pꞌaratꞌa seis gramos pꞌaapidakꞌãri, Tachi Akꞌõre tedepema balanzade chaajida. 
EXO.38.27	Mãgá tres mil trescientos kilos pꞌaratꞌa iru pꞌanajida ma tedepema basa oodaitꞌee mãikꞌaapa ma cortina teesoo bɨdepema basa–itꞌee. Ma pꞌaratꞌadee basa cien oojida. Basa chaachaa pꞌaratꞌa treinta y tres kilo iru baji. 
EXO.38.28	Ma pꞌaratꞌa beedadee Bezalelpa gancho jõmaweda ooji postede bɨitꞌee. Ichiaba ma poste chaa chi kꞌɨ̃de ma pꞌaratꞌapa pꞌẽeji. Ma awara ma pꞌaratꞌadee pakꞌurukꞌa teesoo ooji poste ɨ̃rɨ bɨitꞌee.
EXO.38.29	Israelitaarãpa bronce tee chedapꞌedaa dos mil trescientos cuarenta kilos iru baji. 
EXO.38.30	Ma broncedee oojida ma basa bɨdapꞌedaa Tachi Akꞌõre ome unupata te tꞌĩupatamãi; altar waibɨa te taawaikꞌa eere bada chi edajãdepema rejilla ome mãikꞌaapa netꞌaa jõmaweda ma altarde nɨ̃bada paara. 
EXO.38.31	Ichiaba ma broncedee oojida chi basa te ãukꞌidaa tꞌɨakꞌau bɨdapꞌedaa, chi tꞌĩupatamãi bɨdapꞌedaa paara mãikꞌaapa jõmaweda estaca sudapꞌedaa Tachi Akꞌõre ome unupata temãi; ichiaba ma te ãukꞌidaa tꞌɨakꞌau badamãi sudapꞌedaa paara.
EXO.39.1	Tachi Akꞌõre ome unupata tede mimiapataarã–itꞌee Bezalelpa ichi kꞌaripapataarã ome pꞌaru oojida. Mãgɨ́ pꞌaru oojida lino nãusaadee mãikꞌaapa made nonoree kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo nẽedee oodadee. Ichiaba Aaron–itꞌee pꞌaru oojida mãikꞌaapa iru–itꞌee aupai awara bɨjida, Tachi Akꞌõrepa Moisemaa jaradakꞌa.
EXO.39.2	Efod apatapꞌedaa, oojida lino nãusaadee mãikꞌaapa made nonoree kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo nẽedee oodadee. 
EXO.39.3	Nẽe lámina aba martillopa pꞌepꞌedee oojida. Maapꞌeda ma nẽe sĩautaa tꞌɨɨjida hilokꞌa uchiamerã. Mãgɨpa oveja kꞌara pꞌãpꞌãraa, pꞌupꞌuchia, pꞌoree tꞌɨdadee nonoree oo kꞌawaa beerãpa kꞌajida ma pꞌaru lino nãusaadee oodade. 
EXO.39.4	Ma efod ikꞌia chaa araa kꞌaatꞌɨjida. 
EXO.39.5	Chi kꞌɨrrɨde jɨ̃pari ichiaba mãgá oojida; pꞌaru lino nãusaadee mãikꞌaapa aɨde nonoree kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo nẽedee oodadee. Mãgɨ́ kꞌɨrrɨde jɨ̃pari efodde kꞌaatꞌɨjida kꞌɨrrɨde jɨ̃ beemerã. Ma jõma oojida Tachi Akꞌõrepa Moisemaa jaradakꞌa.
EXO.39.6	Mãu pi–ia ónice jootꞌɨ bɨjida ne–inaa nẽedee oodade mãikꞌaapa ma mãu omeede pꞌãjida Israel warrarã tꞌɨ̃, sellode pꞌãpatakꞌa beemerã. 
EXO.39.7	Maapꞌeda ma mãu pi–ia bɨjida ma efod ikꞌiade chi pꞌaru araa kꞌaatꞌɨdamãi. Mãgá pꞌaareerã poro waibɨapa ichita israelitaarã kꞌirãpaitꞌee, Tachi Akꞌõrepa Moisemaa jaradakꞌa.
EXO.39.8	Ne–inaa pꞌepꞌedee tꞌũade jɨ̃pari aukꞌa oojida pꞌaru lino nãusaadee mãikꞌaapa aɨde nonoree kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo nẽedee oodadee. 
EXO.39.9	Ma pꞌaru kuadria bedapꞌeda, mãgɨdee ne–inaa pꞌepꞌedee tꞌũade jɨ̃pari oojida; veinte centímetros chi teesoo; aukꞌa chi jobɨa. 
EXO.39.10	Made hilera kꞌĩmari bɨjida. Ma hilera chaa mãu pi–ia õpee–õpee bɨjida. Chi naapema hilerade bɨjida mãu pi–ia rubí, crisólito, esmeralda. 
EXO.39.11	Aɨ eerepema hilerade bɨjida turquesa, zafiro, jade. 
EXO.39.12	Aɨ eerepemade bɨjida jacinto, ágata, amatista. 
EXO.39.13	Aɨ eerepemade bɨjida topacio, ónice, jaspe. Ne–inaa nẽedee oodade ma mãu pi–ia aba–abaa jootꞌɨ bɨjida. 
EXO.39.14	Ma mãu pi–ia doce bɨjida, Israeldeepa warrarã doce uchiadapꞌedaa perã. Mãu pi–ia chaa iru warra tꞌɨ̃ aba pi–ia pꞌã baji sellode pꞌã bɨpatakꞌa.
EXO.39.15	Ne–inaa tꞌũade jɨ̃ bɨmerã, cadena nẽedee cordonkꞌa oojida. 
EXO.39.16	Ichiaba argolla omé nẽedee oojida chi jootꞌɨ bɨpata ome. Ma argolla oojida ma ne–inaa tꞌũade jɨ̃pari ɨtꞌaikꞌa eerepema kꞌɨ̃ chaa bɨdaitꞌee. 
EXO.39.17	Maapꞌeda ma kꞌɨ̃ chaa ma cadena kꞌɨ̃ abaapa jɨ̃jida. 
EXO.39.18	Jõdee chi apema kꞌɨ̃ jɨ̃jida ma efod ikꞌiade bɨ ne–inaa nẽedee oodade. 
EXO.39.19	Ichiaba argolla omé nẽedee oojida kꞌaatꞌɨdaitꞌee ma ne–inaa tꞌũade jɨ̃pari edaikꞌa eerepema kꞌɨ̃de. 
EXO.39.20	Ma awara argolla omé nẽedee oojida kꞌaatꞌɨdaitꞌee ma efod isia edaikꞌa eere mãikꞌaapa ma kꞌɨrrɨde jɨ̃pari ɨtꞌaikꞌa eerepai beemerã. 
EXO.39.21	Mãpai oveja kꞌara pꞌãpꞌãraadee cordonkꞌa siratꞌɨdapa ma argolla ne–inaa tꞌũade jɨ̃pari edaikꞌa eere kꞌaatꞌɨda jɨ̃jida ma argolla efodde kꞌaatꞌɨdade. Mãgá ma ne–inaa tꞌũade jɨ̃pari ichi badamãipai beeji. Ma jõma oojida Tachi Akꞌõrepa Moisemaa jaradakꞌa.
EXO.39.22	Ma efod ekꞌari jɨ̃merã pꞌaru teesoo oveja kꞌara pꞌupꞌuchiadee oojida. 
EXO.39.23	Ma esajĩakꞌa uria bɨjida, made Aarón poro tꞌĩumerã. Ma uria chi i bedapꞌeda, pia kꞌaatꞌɨjida Aaronpa jɨ̃kꞌãri jẽnaamerã. 
EXO.39.24	Ma pꞌaru teesoo bɨ ide granadillajõkꞌa bee kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee mãikꞌaapa hilo linodee oodadee. 
EXO.39.25	Ma granadillajõkꞌa bee pꞌaru i jõmaade kꞌadakꞌãri, ewaraa atabëi wãjida. Ma ewaraa beedade campana chakꞌe nẽedee ooda kꞌaatꞌɨ bɨ wãjida. 
EXO.39.26	Ma pꞌaru i jõmaade mãga oojida pꞌaareerã poro waibɨa ichi mimia ookꞌãri, jɨ̃merã. Ma jõma oojida Tachi Akꞌõrepa Moisemaa jaradakꞌa.
EXO.39.27	Pꞌaru Aaron–itꞌee, chi warrarã–itꞌee oojida lino nãusaadee, 
EXO.39.28	chi pꞌaru pɨrada porode jɨ̃pata, chi interior paara. 
EXO.39.29	Kꞌɨrrɨde jɨ̃pari ichiaba oojida lino nãusaadee mãikꞌaapa made nonoree kꞌajida oveja kꞌara pꞌãpꞌãraa, pꞌupꞌuchia, pꞌoree tꞌɨdadee. Ma jõma oojida Tachi Akꞌõrepa Moisemaa jaradakꞌa.
EXO.39.30	Ichiaba poro jɨ̃rakꞌa nẽedee oojida Aaronpa pꞌaru pɨrada porode jɨ̃paride bɨdaitꞌee. Ma poro jɨ̃rakꞌa bɨ Aaron–itꞌee aupai awara bɨjida. Sellode pꞌã bɨpatakꞌa made nãga pꞌã bɨjida: “Tachi Akꞌõre–itꞌee awara bɨda”. 
EXO.39.31	Oveja kꞌara pꞌãpꞌãraadee cordonkꞌa siratꞌɨdapa mãgɨ́ jɨ̃jida ma pꞌaru pɨrada porode jɨ̃paride. Ma jõma oojida Tachi Akꞌõrepa Moisemaa jaradakꞌa.
EXO.39.32	Tachi Akꞌõre ome unupata te oo aupajida. Israelitaarãpa jõma oojida Tachi Akꞌõrepa Moisemaa jaradakꞌa. 
EXO.39.33	Nãgee netꞌaa jõma Moisemaa akꞌɨpijida: ma te netꞌaa aɨde nɨ̃bɨ ome: ganchos; tablas; pakꞌuru teesoo argollade tꞌɨ bɨdaitꞌee; postes; basas; 
EXO.39.34	oveja ɨmɨkꞌĩra e kꞌĩra pꞌoree tꞌɨda te kꞌirukꞌa bɨdamerã awaraa e pipɨara bɨ ome; te edajãde tꞌɨakꞌau bɨdepema cortina; 
EXO.39.35	Tachi Akꞌõre baaltekꞌa bɨ, chi tꞌapꞌa mãikꞌaapa pakꞌuru teesoo awara ãyaa ateepata; 
EXO.39.36	mesa, netꞌaa aɨde bɨpata ome; pan awara bɨpata Tachi Akꞌõre–itꞌee; 
EXO.39.37	lámpara bɨpata nẽedee ooda, chi lámpara, netꞌaa, aceite paara; 
EXO.39.38	altar kꞌaipee nẽedee ooda, chi aceite ne–inaa ɨ̃rɨ pꞌurupata awara bɨdakꞌãri, ne–inaa tꞌũa bapari paara; ma cortina te tꞌĩupatade jõi bɨpata; 
EXO.39.39	taawaikꞌa eerepema altar broncedee ooda chi rejilla, pakꞌuru teesoo, awaraa netꞌaa ome; pailakꞌa bɨ chi bɨɨrɨ ome; 
EXO.39.40	te ãukꞌidaa tꞌɨakꞌau bɨdepema cortina, chi poste, basa; chi tꞌĩupatamãipema cortina, chi jɨ̃kꞌara, estaca, netꞌaa Tachi Akꞌõre ome unupata tede bɨpata paara; 
EXO.39.41	pꞌaru Aaron–itꞌee, chi warrarã–itꞌee kꞌaatꞌɨdapꞌedaa, ãrapa jɨ̃damerã ma tede pꞌaareerã mimia oodakꞌãri.
EXO.39.42	Israelitaarãpa ma ne–inaa jõma oojida Tachi Akꞌõrepa Moisemaa jaradakꞌa. 
EXO.39.43	Mapa Moisepa ãrapa oodapꞌedaa unukꞌãri, ãra pia akꞌɨji mãikꞌaapa ãramaa pedee pia jaraji, jõma oodapꞌedaa perã Tachi Akꞌõrepa jaradakꞌa.
EXO.40.1	Maapꞌeda Tachi Akꞌõrepa Moisemaa mãgaji:
EXO.40.2	—Naarapema atanede naapema ewaride mɨ ome unupata te ne–edee ooda bainɨ̃ bɨpíji. 
EXO.40.3	Te edajãde baaltekꞌa bɨ bɨpíji mɨ ley pꞌãda aɨde bɨ ome, mɨa parã ome pacto ooda kꞌirãpadamerã. Cortinapa te edajãde tꞌɨakꞌau bɨpíji, ma baaltekꞌa bɨ edupɨara bɨ cuartode beemerã. 
EXO.40.4	Ma cortina taawaikꞌa eere bɨpíji mesa ne–inaa jõma aɨde bɨpata ome mãikꞌaapa lámpara bɨpata, chi lámpara paara. Maapꞌeda ma lámpara kꞌóoji. 
EXO.40.5	Altar nẽepa pꞌẽeda ne–inaa tꞌũa bapari aɨde paapata ichiaba bɨpíji ma cortina taawaikꞌa eere baaltekꞌa bɨ kꞌaitꞌa. Te tꞌĩupatamãi cortina jõi bɨpíji.
EXO.40.6	’Maapꞌeda taawapema altar ne–animalaarã mɨ–itꞌee paa jõpipatamãi te tꞌĩupata kꞌĩrapite bɨpíji. 
EXO.40.7	Maapꞌeda ma pailakꞌa bɨ bɨpíji mɨ ome unupata te tꞌĩupata kꞌĩrapite. Mamĩda kꞌaitꞌaara bɨpíji ma taawapema altar kꞌãyaara. Maapꞌeda paniapa ipurupíji. 
EXO.40.8	Maapꞌeda chi te ãukꞌidaa tꞌɨakꞌau bɨ poste bainɨ̃ bɨpíji mãikꞌaapa chi cortina jõi bɨpíji, ma te ãukꞌidaa tꞌɨakꞌau bɨ tꞌĩupatamãipema cortina paara.
EXO.40.9	’Maapꞌeda aceite olivodee ooda mɨ–itꞌee awara bɨda atapꞌeda, ma te ɨ̃rɨ wéeji. Ichiaba wéeji jõmaweda te edajãde nɨ̃bɨ ɨ̃rɨ. Mãgá ma te aɨde nɨ̃bɨ ome mɨ–itꞌee aupai awara beeitꞌee. 
EXO.40.10	Ichiaba ma aceite wéeji ma taawapema altar mɨ–itꞌee ne–animalaarã paa jõpipata ɨ̃rɨ aɨde nɨ̃bɨ netꞌaa ome, ma altar ichita mɨ–itꞌee aupai awara beemerã. 
EXO.40.11	Aukꞌa wéeji ma pailakꞌa bɨ ɨ̃rɨ mãikꞌaapa chi bɨɨrɨ ɨ̃rɨ, mɨ–itꞌee awara beemerã.
EXO.40.12	’Ma tꞌẽepai ma te tꞌĩupata kꞌĩrapite Aarón ichi warrarã ome anéeji mãikꞌaapa kꞌuipíji. 
EXO.40.13	Aaron–itꞌee pꞌaru awara bɨda jɨ̃ bɨ́ji mãikꞌaapa iru poro ɨ̃rɨ aceite wéeji iru awara beemerã mãikꞌaapa mɨ–itꞌee pꞌaare mimia oopariimerã. 
EXO.40.14	Maapꞌeda iru warrarã pꞌaru teesoo jɨ̃ bɨ́ji. 
EXO.40.15	Aukꞌa aceite wéeji ãra ɨ̃rɨ Aarón ome oodakꞌa, ãra pꞌaareerã mimia oodamerã. Ma aceite ãra ɨ̃rɨ weekꞌãri, jara kꞌinia bɨ Aarondeepa uchiadaitꞌeerã ichita pꞌaareerã padaitꞌee.
EXO.40.16	Moisepa jõma ooji Tachi Akꞌõrepa jaradakꞌa. 
EXO.40.17	Mãgá año aba Egiptodeepa uchiadakꞌãriipa naapema atanede naapema ewaride ma te bainɨ̃ bɨjida. 
EXO.40.18	Moisepa ma te bainɨ̃ bɨpiji. Chi basa bɨpiji mãikꞌaapa ma tabla jootꞌɨ bɨpiji. Maapꞌeda pakꞌuru teesoo tꞌɨ bɨpiji argolla tablade badade. Maapꞌeda poste chi basade bainɨ̃ bɨpiji. 
EXO.40.19	Te edajãde tꞌɨakꞌau bɨitꞌee cortina jõi bɨpiji mãikꞌaapa aɨ ɨ̃rɨ bɨpiji chi ne–e kꞌaatꞌɨdapꞌedaa Tachi Akꞌõrepa jaradakꞌa.
EXO.40.20	Maapꞌeda Moisepa ma mãu Tachi Akꞌõre ley pꞌãda ome ɨa bɨji ma baaltekꞌa bɨde, mãgá israelitaarãpa kꞌirãpadamerã Tachi Akꞌõrepa pacto ãra ome ooda. Maapꞌeda aɨde nɨ̃bada argollade pakꞌuru teesoo tꞌɨ bɨji. Maapꞌeda ma baaltekꞌa bɨ ɨ̃rɨ chi tꞌapꞌa bɨji. 
EXO.40.21	Maapꞌeda ma baaltekꞌa bɨ teedaa ateepiji mãikꞌaapa chi edupɨara bɨ cuartode tꞌĩupatamãi cortina jõi bɨpiji Tachi Akꞌõrepa jaradakꞌa.
EXO.40.22	Maapꞌeda mesa te jãde bɨpiji norte eere, ma cortina taawaikꞌa eere. 
EXO.40.23	Ma mesa ɨ̃rɨ pan Tachi Akꞌõre–itꞌee awara bɨda pꞌe bɨji, irua jaradakꞌa.
EXO.40.24	Ichiaba ma te jã sur eere, ma mesa kꞌĩrapite lámpara bɨpata bɨpiji. 
EXO.40.25	Maapꞌeda madepema lámpara kꞌooji, Tachi Akꞌõre kꞌĩrapite ɨ̃daamerã irua jaradakꞌa.
EXO.40.26	Maapꞌeda altar kꞌaipee nẽedee ooda te jãde bɨpiji ma edupɨara bɨ cuarto tꞌɨakꞌau bɨ cortina kꞌĩrapite. 
EXO.40.27	Maapꞌeda ma altarde ne–inaa tꞌũa bapari paaji Tachi Akꞌõrepa jaradakꞌa.
EXO.40.28	Maapꞌeda te tꞌĩupatamãipema cortina jõi bɨpiji. 
EXO.40.29	Maapꞌeda te tꞌĩupata taawaikꞌa eere bɨpiji chi taawapema altar, aɨde Tachi Akꞌõre–itꞌee ne–animalaarã paa jõpipata. Mãpai ne–animalaarã peepꞌeda, aɨde paaji mãikꞌaapa netꞌa tau aneeji aɨde Tachi Akꞌõre–itꞌee paaitꞌee, irua jaradakꞌa.
EXO.40.30	Pailakꞌa bɨ bɨpiji Tachi Akꞌõre ome unupata te tꞌĩupata kꞌĩrapite. Mamĩda kꞌaitꞌaara bɨpiji ma taawapema altar kꞌãyaara. Maapꞌeda paniapa ipurupiji. 
EXO.40.31	Moisepa mãikꞌaapa Aaronpa chi warrarã ome madepema pania joi atadapꞌeda, ãchi jua, bɨɨrɨ ome sɨɨpachida. 
EXO.40.32	Mãga oopachida teedaa wãdaitꞌee pakꞌãri mãikꞌaapa altar kꞌaitꞌa wãdaitꞌee pakꞌãri, Tachi Akꞌõrepa Moisemaa jaradakꞌa.
EXO.40.33	Maapꞌeda Moisepa te ãukꞌidaa tꞌɨakꞌau bɨpiji mãikꞌaapa ma cortina jõi bɨpiji ma tꞌɨakꞌau bɨ tꞌĩupatamãi. Mãgá Moisepa oo aupaji jõma Tachi Akꞌõrepa jaradakꞌa.
EXO.40.34	Mãpai Tachi Akꞌõre jɨ̃ararapa ma te aneu ata cheji akꞌɨpiitꞌee ichi arii bɨ mãikꞌaapa ma te edajãde iru kꞌĩra wãree beeji. 
EXO.40.35	Tachi Akꞌõre kꞌĩra wãree mama bɨde Moisés pꞌoyaa teedaa wãkꞌaa paji, Tachi Akꞌõre kꞌĩra wãree mama bada perã mãikꞌaapa ma jɨ̃ararapa ma te aneu ata cheda perã. 
EXO.40.36	Jɨ̃arara ma tedeepa uchiakꞌãri, israelitaarãpa ãchi te ne–edee ooda ẽra atadapꞌeda, bedapachida ma jɨ̃arara tꞌẽe wãdaitꞌee. 
EXO.40.37	Mamĩda jɨ̃arara ãyaa wã–e pakꞌãri, ãra jida ãyaa wãdakꞌaa paji. 
EXO.40.38	Israelitaarã ode wãdapꞌedaa chaa ãstaawa unupachida Tachi Akꞌõre jɨ̃arara iru ome unupata te ɨ̃rɨ; jõdee pꞌãrikꞌua ma te ɨ̃rɨ ma jɨ̃ararade tꞌɨpɨtau unupachida.
JDG.1.1	Josué jai–idaada tꞌẽepai, israelitaarãpa ɨtꞌaa iidijida Tachi Akꞌõrepa kꞌawapimerã chisãgɨ́ ëreerãdepemaarã naa wãdaipia bɨ chõode cananeorã ome. 
JDG.1.2	Tachi Akꞌõrepa jaraji Judadeepa uchiadapꞌedaarã naa wãdamerã, irua ãchi kꞌaripaitꞌee perã mãɨrã eujã jãri atadaitꞌee. 
JDG.1.3	Mãpai Judadeepa uchiadapꞌedaarã soldaorãpa jara pëijida ãchi aukꞌaarã Simeondeepa uchiadapꞌedaarã soldaorãmaa ãchi kꞌaripa chedamerã, Simeondeepa uchiadapꞌedaarãpa ma eujãdepema ũkꞌuru atadaitꞌee pada perã ãchi–itꞌee. Simeondeepa uchiadapꞌedaarã soldaorãpa jarajida kꞌaripadaitꞌee. Mãgá araa pꞌaneejida Judadeepa uchiadapꞌedaarã ome. 
JDG.1.4+JDG.1.5	Mãgá Judadeepa uchiadapꞌedaarã soldaorãpa chõonajida cananeorã ome, ferezeorã ome. Tachi Akꞌõrepa pꞌoyaapiji Judadeepa uchiadapꞌedaarãmaa. Bezecde pꞌoyaajida diez mil cananeorã ãchi rey Adonisedec ome. 
JDG.1.6	Mãgɨ́ rey jirabodoji mĩda, ẽpꞌe atajida mãikꞌaapa jita atadapꞌeda, iru jua nawe, bɨɨrɨ nawe tꞌɨapꞌe atajida waa pꞌoyaa chõonaamerã. 
JDG.1.7	Mãga oodakꞌãri, Adonisedecpa mãgaji: “Naaweda mɨa reyrã setenta jua nawe, bɨɨrɨ nawe ome tꞌɨapꞌekꞌooji mãikꞌaapa mɨ mesa ekꞌari ɨa bɨpachi. Ɨ̃rá Tachi Akꞌõrepa aukꞌa oopiji mɨa ma kꞌachia ooda kꞌaurepa.” Maapꞌeda Adonisedec Jerusalendee ateejida. Mama piuji.
JDG.1.8	Judadeepa uchiadapꞌedaarã soldaorãpa Jerusalén pꞌuuru pidaarã ome chõodakꞌãri, pꞌoyaajida. Espadapa ma pꞌuurudepemaarã jõmaweda peekꞌoojida mãikꞌaapa ma pꞌuuru paatꞌaajida. 
JDG.1.9	Ma tꞌẽepai cananeorã ee jẽra bɨde pꞌanapatapꞌedaarã, Néguev eujãde pꞌanapatapꞌedaarã mãikꞌaapa ee ɨtꞌɨara jẽra bɨde pꞌanapatapꞌedaarã pꞌoyaajida. 
JDG.1.10	Ichiaba pꞌoyaajida cananeorã Hebrón pꞌuurude pꞌanapatapꞌedaa. Chonaarãweda ma pꞌuuru tꞌɨ̃jarapachida Quiriat Arbá. Ichiaba pꞌoyaajida Sesay, Ajimán, Talmay pꞌuuru.
JDG.1.11	Ma tꞌẽepai Debir pꞌuuru pidaarã ome chõojida. Chonaarãweda ma pꞌuuru tꞌɨ̃jarapachida Quiriat Séfer. 
JDG.1.12	Ma pꞌuuru pidaarã chõodai naaweda, Calebpa jaraji chi Debir pꞌuuru pꞌoyaarumaa ichi kꞌau tꞌɨ̃jarapatapꞌedaa Acsa teeitꞌee aɨ ome miakꞌãimerã. 
JDG.1.13	Chõodakꞌãri, Caleb ɨ̃pema tꞌẽepema Cenaz warra Otonielpa ma pꞌuuru pꞌoyaaji. Mãpai Calebpa chi kꞌau Acsa Otonielmaa teeji. 
JDG.1.14	Acsa panakꞌãri, Otonielpa jaraji eujã iidinamerã chi akꞌõremaa. Ma tꞌẽepai Calebpa ichi kꞌau burrodeepa ɨrabairu unukꞌãri, irumaa iidiji:
JDG.1.14	—¿Kꞌãata kꞌinia bɨma? aji.
JDG.1.15	Chi kꞌaupa pꞌanauji:
JDG.1.15	—Mɨ chupɨria kꞌawaapáde aji. Pɨa mɨmaa teeji eujã Néguev eujãde bɨ. Ichiaba kꞌinia bɨ pania poátrɨ uchia bɨmãi teemerã.
JDG.1.15	Mapa Calebpa teeji pania poátrɨ uchia bɨmãi Hebrón pꞌuuru wãteikꞌa eere, baareikꞌa eere paara.
JDG.1.16	Moisés chãuredeepa uchiadapꞌedaarã quenita pidaarã apachida. Ma quenita pidaarã uchiajida pꞌuuru Palma–idaadeepa wãdaitꞌee ma Judadeepa uchiadapꞌedaarã ome. Eujã pania wẽe bɨde Judadeepa uchiadapꞌedaarã eujãde, Arad eujã sur eere pꞌaneejida ma eujãdepemaarã ome. 
JDG.1.17	Maapai Judadeepa uchiadapꞌedaarã soldaorã mãikꞌaapa Simeondeepa uchiadapꞌedaarã soldaorã cananeorã ome chõojida Sefat pꞌuurude. Mãgá ma pꞌuuru jõtꞌaajida mãikꞌaapa tꞌɨ̃ bɨjida Jormá.
JDG.1.18	Ma pꞌuuru jõtꞌaajida mĩda, pꞌoyaada–e paji Gaza, Ascalón, Ecrón pꞌuuru eujã aɨ ikꞌaawa bee ome. 
JDG.1.19	Tachi Akꞌõrepa ma Judadeepa uchiadapꞌedaarã kꞌaripaji eedepema pꞌuuru jõmaweda pꞌoyaadamerã. Mamĩda pꞌoyaada–e paji eujã jewedaade pꞌuuru pꞌanapatapꞌedaarã, mãɨrãpa carreta hierrodee ooda iru pꞌanadapꞌedaa perã. 
JDG.1.20	Calebpa Hebrón pꞌuuru ataji Moisepa jaradakꞌa. Maapꞌeda ma eujãdeepa gigante Anac warrarã õpee jërekꞌooji. 
JDG.1.21	Mamĩda Benjamindeepa uchiadapꞌedaarã soldaorãpa jebuseorã Jerusalén pꞌuurude pꞌaneedapꞌedaarã pꞌoyaa jërekꞌooda–e paji. Maperã jebuseorã atꞌãri pꞌanapata Jerusalende Benjamindeepa uchiadapꞌedaarã ome.
JDG.1.22+JDG.1.23	Josedeepa uchiadapꞌedaarãpa kꞌĩsiajida Betel pꞌuuru pidaarã ome chõonadaitꞌee. Chonaarãweda ma pꞌuuru tꞌɨ̃jarapachida Luz. Eperãarã pëidakꞌãri ma pꞌuuru akꞌɨdamerã, Tachi Akꞌõrepa nãga kꞌaripaji. 
JDG.1.24	Ma pëidapꞌedaarãpa unujida eperã ma pꞌuurudeepa uchiaru. Mãgɨmaa mãgajida: “Pɨa jarateeru pɨrã sãgá na pꞌuurude tꞌĩudai, pɨmaa ne–inaa pia oodaitꞌeeda” ajida. 
JDG.1.25	Ma eperãpa ãchimaa jarateepꞌeda, ma pꞌuuru pidaarã jõmaweda peekꞌoojida espadapa. Mamĩda ma jaratee bada ichideerã ome peeda–e paji. 
JDG.1.26	Maapꞌeda ma eperã wãji hititaarã eujãdee. Mama pꞌuuru chiwidi ooji. Ma pꞌuuru tꞌɨ̃ bɨji Luz. Atꞌãri mãga tꞌɨ̃jarapata.
JDG.1.27	Manasedeepa uchiadapꞌedaarã soldaorãpa nãgɨ́ pꞌuuru pꞌoyaada–e paji: Betseán, Tanac, Dor, Ibleam, Meguido. Ichiaba mãgɨ́ pꞌuuru ikꞌaawa pꞌanapatapꞌedaarã pꞌoyaada–e paji. Maperã cananeorã ma pꞌuurude pꞌaneejida. 
JDG.1.28	israelitaarã juataura padaidakꞌãri, ma cananeorã mimiapipachida ãchi jua ekꞌari. Mamĩda ma eujãdeepa pꞌoyaa jërekꞌooda–e paji.
JDG.1.29	Efraindeepa uchiadapꞌedaarã soldaorãpa ichiaba cananeorã pꞌoyaa jërekꞌooda–e paji Guézer pꞌuurudeepa. Maperã ma cananeorã ma eujãde pꞌaneejida.
JDG.1.30	Zabulondeepa uchiadapꞌedaarã soldaorãpa ichiaba cananeorã pꞌoyaa jërekꞌooda–e paji Quitrón pꞌuurudeepa, Nalol pꞌuurudeepa. Maperã ma cananeorã ma eujãde pꞌaneejida. Mamĩda mimiapachida israelitaarã jua ekꞌari.
JDG.1.31+JDG.1.32	Aserdeepa uchiadapꞌedaarã soldaorãpa ichiaba cananeorã nãgɨ́ pꞌuurudeepa pꞌoyaa jërekꞌooda–e paji: Aco, Sidón, Ajlab, Aczib, Jelba, Afec, Rejob. Maperã mãɨrã ichiaba mama pꞌaneejida.
JDG.1.33	Neftalideepa uchiadapꞌedaarã soldaorãpa ichiaba cananeorã pꞌoyaa jërekꞌooda–e paji Bet Semes pꞌuurudeepa, Bet Anat pꞌuurudeepa. Mapa mãɨrã pꞌaneejida ma pꞌuurude israelitaarã jua ekꞌari.
JDG.1.34	Dandeepa uchiadapꞌedaarã soldaorã wãdakꞌãri chõode amorreorã ome, mãɨrãpa Dandeepa uchiadapꞌedaarã jërekꞌoojida ee jẽra bɨmaa. Mapa ãchia ma eujãdepema eujã jewedaa pꞌoyaada–e paji. 
JDG.1.35	Mãgá ma amorreorã pꞌaneejida Heres pꞌuurude, Ayalón pꞌuurude, Salbín pꞌuurude. Mamĩda Josedeepa uchiadapꞌedaarã juataura padaidakꞌãri, ma amorreorã bɨjida ãchi jua ekꞌari mimiadamerã.
JDG.1.36	Maapai amorreorã eujã i sur eere Acrabín eedeepa Selá waawí wãyaa baji.
JDG.2.1	Tachi Akꞌõrepa ángel pëida wãji Guilgaldeepa Boquindee. Mama israelitaarãmaa mãgaji: “Mɨa parã uchiapiji Egiptodeepa mãikꞌaapa aneeji na eujãde, mɨa parã chonaarãmaa jaradakꞌa. Ãramaa nãga jaraji: ‘Ichita ooitꞌee mɨa pacto parã ome oodade jara bɨkꞌa 
JDG.2.2	parãpa mɨa jara bɨkꞌa ooruta pɨrã. Pacto oonáatɨ ma eujãdepemaarã ome chõoda–ee pꞌanapataadaitꞌee. Ma awara ãra akꞌõre waibɨa apatamaa ɨtꞌaa tꞌɨ̃pata altar bee ãrikꞌoodapáde’ aji. Mamĩda parãpa mɨa jaradakꞌa ooda–e paji. ¡Ma kꞌãyaara pãchia kꞌiniata oojida! 
JDG.2.3	Maperã mɨa nãga jara bɨ: Ma eujãdepemaarã jërekꞌoo–e paitꞌee parã tꞌãideepa. Ichiakꞌau bɨitꞌeeda aji, ãrapa mãikꞌaapa ãchi akꞌõre waibɨa apataarãpa parã kꞌũradamerã.”
JDG.2.4	Ma ángel pedee aupakꞌãri, arii pꞌanadapꞌedaa israelitaarã golpe jẽe pꞌaneejida. 
JDG.2.5	Mapa ma punto tꞌɨ̃ bɨjida Boquín.
JDG.2.6	Josuepa israelitaarã despediikꞌãri, ãra wãjida ãchi eujã atade. 
JDG.2.7	Josué chokꞌai bɨ misa, israelitaarã Tachi Akꞌõremaa ɨtꞌaa tꞌɨ̃pachida. Ichiaba mãga pꞌanapachida chonaarã, chi Tachi Akꞌõrepa ne–inaa pia kꞌĩra tꞌãdoo ooda israelitaarã kꞌaripaitꞌee unudapꞌedaarã chokꞌai pꞌanɨ misa. 
JDG.2.8	Mamĩda Josué jai–idaaji ciento diez año iru bakꞌãri. 
JDG.2.9	Ɨajida ichi eujã Timnat Serade Gaas ee norte eere bɨ Efraindeepa uchiadapꞌedaarã ee jẽra bɨ eujãde. 
JDG.2.10	Maapꞌeda israelitaarã Josué kꞌawadapꞌedaarã ichiaba jai–idaa wãjida. Mãgá ãra tꞌẽe tꞌodapꞌedaarãpa Tachi Akꞌõre netꞌaa kꞌawada–e paji. Ichiaba kꞌawada–e paji irua ooda ãchi chonaarã kꞌaripaitꞌee.
JDG.2.11	Maperã ɨtꞌaa tꞌɨ̃ pꞌaneejida awaraa akꞌõre waibɨa apata Baalmaa. Tachi Akꞌõrepa mãga unukꞌãri, israelitaarã pia akꞌɨ–e paji. 
JDG.2.12	Irua ãchi chonaarã Egipto eujãdeepa uchia ataji mĩda, irude ijãa amaa pꞌaneejida. Irude ijãadai kꞌãyaara ãchi tꞌãide pꞌanapatapꞌedaarã akꞌõre waibɨa apataarãmaa ɨtꞌaa tꞌɨ̃pachida. Maperã ãra ome Tachi Akꞌõre kꞌĩrau beeji. 
JDG.2.13	Irude ijãa amaajida akꞌõre waibɨa apata Baalde mãikꞌaapa akꞌõre waibɨa apataarã Astartede ijãadaitꞌee. 
JDG.2.14	Maperã ãra ome Tachi Akꞌõre kꞌĩrau baji. Ãra waa pia akꞌɨ–e paji. Mapa nechɨ–idaa beerãpa ãra netꞌaa jãri ata wãjida. Ma awara ãra kꞌĩra unuamaa iru pꞌanadapꞌedaarãpa ãchi pꞌoyaa wãjida, Tachi Akꞌõrepa ãra kꞌaripa–e pada perã. 
JDG.2.15	Chõode uchiadakꞌãri, Tachi Akꞌõrepa ãra kꞌĩra unuamaa iru pꞌanadapꞌedaarã kꞌaripaji ãra pꞌoyaadamerã. Ooji irua naaweda jaradakꞌa ãra kꞌaripa–e paitꞌee awaraa akꞌõre waibɨa apatade ijãa pꞌaneeruta pɨrã.
JDG.2.15	Maapai israelitaarã chupɨria pꞌanapachida. 
JDG.2.16	Tachi Akꞌõrepa ãramaa mãga ooji mĩda, ichia poro waibɨarã uchiapiji ãra kꞌaripadamerã. Mãgá chõo ũkꞌuru pꞌoyaajida. 
JDG.2.17	Mamĩda taarã–e nɨde israelitaarãpa ma poro waibɨarã pedee ũridaamaa pꞌaneejida. Mãga nɨde Tachi Akꞌõre yiaraa iru pꞌanapachida mãikꞌaapa awaraa akꞌõre waibɨa apatade ijãapachida. Ãchi chonaarãpa Tachi Akꞌõre leyde jara bɨkꞌa oopachida mĩda, ãrapa mãga oo kꞌiniada–e paji. 
JDG.2.18	Mãpai Tachi Akꞌõrepa waya unukꞌãri israelitaarã chupɨria chitoonɨ awaraarã juade, ãra chupɨria kꞌawaaji. Poro waibɨa chiwidi uchiapiji ãra kꞌaripamerã. Ichia ma poro waibɨa kꞌaripaji ãra uchiapimerã ãra kꞌĩra unuamaa iru pꞌanadapꞌedaarã juadeepa. Ma poro waibɨa chokꞌai bɨ misa, chõo pꞌoyaapachida. 
JDG.2.19	Mamĩda mãgɨ́ eperã jai–idaakꞌãri, waya kꞌachiade baaijida mãikꞌaapa ãra chonaarã kꞌãyaara kꞌachiara pꞌanapachida, ooi awaa pꞌanadapꞌedaa perã awaraa akꞌõre waibɨa apataarãpa oopidapꞌedaakꞌa. Ãrapa ne–inaa kꞌachia oopatapꞌedaa jarada–e paji Tachi Akꞌõremaa irua ãyaa bɨmerã. Kꞌɨɨrɨ kꞌisua pꞌanapachida. 
JDG.2.20	Maperã Tachi Akꞌõre israelitaarã ome kꞌĩrau baji mãikꞌaapa mãgaji: “Na eperãarãpa oodaamaa pꞌanɨ mɨa pacto ãra chonaarã ome oodade jaradakꞌa. Mɨa oopi kꞌinia bɨkꞌa oodaamaa pꞌanɨ. 
JDG.2.21	Maperã mɨa waa jërekꞌoo–e paitꞌee ãra kꞌĩra unuamaa iru pꞌanapataarã ãra naa, mɨa Josuemaa jaradakꞌa. Josuepa pꞌoyaada awara mɨa ãramaa pꞌoyaapi–e paitꞌee.” 
JDG.2.22	Tachi Akꞌõrepa ma eujãdepemaarã ichiakꞌau bɨji kꞌawaitꞌee israelitaarã waya ichide ijãa pꞌaneedai ãchi chonaarãkꞌa wa ijãada–e pꞌaneedai. 
JDG.2.23	Ma eujãdepemaarã jërekꞌoo–e paji ichia oodakꞌa Josuepa pꞌoyaada eperãarã ome.
JDG.3.1	Mãgá Tachi Akꞌõrepa jërekꞌoo–e paji ma eujãdepemaarã ũkꞌuru. Mãɨrã ichiakꞌau atabëiji pꞌanapataadamerã Israel pidaarã tꞌãide, ma israelitaarã waide tꞌoda–ee pꞌanadapꞌedaa perã ãchi chonaarã Canaán eujãde ewaa tꞌĩudakꞌãri. 
JDG.3.2	Tachi Akꞌõrepa mãɨrã bëiji Canaán eujãde, israelitaarãpa chõo kꞌawaadamerã mãɨrã ome chõodakꞌãri. 
JDG.3.3	Mãgá nãgɨɨrã Tachi Akꞌõrepa teeitꞌee bada eujãde pꞌaneejida: filisteorã poro waibɨarã joisomaa, cananeorã jõmaweda, sidoniorã, heveorã ome. Ma heveorã Líbano ee jẽra bɨde pꞌanapachida Baal Hermón eedeepa Jamat o wãyaapari ee jẽra bɨde parumaa. 
JDG.3.4	Tachi Akꞌõrepa mãɨrã ichiakꞌau atabëiji Israel pidaarã ome chõodamerã. Kꞌawa kꞌinia baji israelitaarã ijãadai iru leyde jara pëida Moisés kꞌapꞌɨa wa mãgɨde ijãada–e pai. 
JDG.3.5	Mãgá israelitaarã pꞌanapachida ma cananeorã, hititaarã, amorreorã, ferezeorã, heveorã, jebuseorã ome. 
JDG.3.6	Maapai ma israelitaarã warrarã, kꞌaurã paara miakꞌãipachida mãɨrã warrarã, kꞌaurã ome. Mãgá ɨtꞌaa tꞌɨ̃pachida mãɨrã akꞌõre waibɨa apataarãmaa.
JDG.3.7	israelitaarãpa ne–inaa kꞌachia oopachida Tachi Akꞌõre kꞌĩrapite. Iru kꞌĩra atuajida mãikꞌaapa ɨtꞌaa tꞌɨ̃pachida Baalmaa, Astartemaa. 
JDG.3.8	Maperã Tachi Akꞌõre ãra ome kꞌĩrau baji mãikꞌaapa ãra pꞌoyaapiji Mesopotamia eujãdepemaarã reymaa. Mãgɨ́ tꞌɨ̃jarapachida Cusán Risatayin. Ocho año mãgɨ́ jua ekꞌari pꞌanajida. 
JDG.3.9	Ma tꞌẽepai israelitaarãpa Tachi Akꞌõremaa chupɨria iidijida kꞌaripapari pëimerã. Mapa Tachi Akꞌõrepa Caleb ɨ̃pema tꞌẽepema Cenaz warra pëiji ãra kꞌaripamerã. Mãgɨ́ tꞌɨ̃jarapachida Otoniel. 
JDG.3.10	Tachi Akꞌõrepa ichi Jaure pëiji Otonielmaa, irua israelitaarã kꞌaripamerã. Uchiadakꞌãri chõode rey Cusán Risatayin ome, Tachi Akꞌõrepa Otoniel eere pꞌanadapꞌedaarãmaa pꞌoyaapiji. 
JDG.3.11	Ma tꞌẽepai cuarenta año wãyaarude israelitaarã kꞌãiwee pꞌanapachida Cenaz warra jai–idaarumaa.
JDG.3.12	Mamĩda Otoniel jai–idaada tꞌẽepai, israelitaarãpa waya ne–inaa kꞌachia oo pꞌaneejida Tachi Akꞌõre kꞌĩrapite. Maperã Tachi Akꞌõrepa Moabdepema rey, tꞌɨ̃jarapatapꞌedaa Eglón, juataura papiji. 
JDG.3.13	Rey Eglonpa pedeeteeji Amón pidaarã ome, amalecitaarã ome israelitaarãmaa chõonadaitꞌee. Mãgá israelitaarã ome chõodakꞌãri, Palma–idaa pꞌuuru jãri atajida. 
JDG.3.14	Maperã israelitaarã dieciocho año pꞌanapachida rey Eglón jua ekꞌari. 
JDG.3.15	Maapai waya Tachi Akꞌõremaa chupɨria iidijida irua kꞌaripapari pëimerã. Mapa Tachi Akꞌõrepa Benjamindeepa uchiada, Guerá warra pëiji. Mãgɨ́ tꞌɨ̃jarapachida Aod. Aodpa ne–inaa audú oopachi juabipa.
JDG.3.15	Ewari aba israelitaarãpa impuesto pꞌaa pëijida rey Eglonmaa Aod kꞌapꞌɨa. 
JDG.3.16	Wãi naaweda Aodpa espada kꞌĩraichaaweda pꞌewedee oo ataji. Mãgɨ́ espada teesoo metro esa–aukꞌa baji. Mãgɨ́ espada merã tꞌɨ bɨji ichi kꞌɨrrɨde jɨ̃pari cinturonkꞌa bɨ ekꞌari juaraarepema eere. 
JDG.3.17	Mãpai wãji rey Eglonmaa impuesto pꞌaade. Eglón audú poree baji. 
JDG.3.18	Impuesto pꞌaapꞌeda, Aod uchiaji ichi ome nipapatapꞌedaarã ome. 
JDG.3.19	Mamĩda Guilgal kꞌaitꞌa panadakꞌãri ne–inaa juapa ooda aɨ kꞌĩrapite ɨtꞌaa tꞌɨ̃pata badamãi, Aod ãpɨtee cheji rey Eglonmaa mãikꞌaapa mãgaji:
JDG.3.19	—Rey Waibɨa, mɨa pɨmaa ne–inaa jara kꞌinia bɨda aji. Mamĩda kꞌinia–e bɨ awaraarãpa ũridamerã.
JDG.3.19	Mãpai Eglonpa ichi mimiapataarãmaa jaraji kꞌĩupꞌee taawaa wãdamerã. 
JDG.3.20	Eglón su–akꞌɨ baji ichi cuarto iru badade verano wãyaaitꞌee. Ituaba pꞌaneedakꞌãri, Aod kꞌaitꞌa wãpꞌeda, mãgaji:
JDG.3.20	—Rey Waibɨa, mɨa jara cheji Tachi Akꞌõrepa pɨmaa jara pëiru.
JDG.3.20	Mãga ũrikꞌãri, Eglón bainɨ̃ beeji. 
JDG.3.21	Mamĩda Aod, juabipa ma espada juaraarepema eere merã bada ẽtꞌa ataji mãikꞌaapa Eglón bide sutꞌaaji. 
JDG.3.22	Eglón audú poree bada perã, ma espadapa sukꞌãri, chi kꞌukꞌu paara tꞌĩudachi. Aodpa ẽtꞌa ata–e paji. 
JDG.3.23	Maapꞌeda Aodpa chi puerta pia jɨ̃a nɨ̃bɨji mãikꞌaapa ventanadeepa uchiadachi.
JDG.3.24	Tꞌẽepai rey mimiapataarãpa iru akꞌɨ chedakꞌãri, unujida ma puerta jɨ̃a nɨ̃bɨ. Kꞌĩsiajida rey ãmaa bɨ. Mapa tꞌĩuda–e paji. 
JDG.3.25	Mamĩda taarã nɨ̃bakꞌãri, kꞌĩsia pꞌaneejida rey uchia–e bada perã. Maperã llave atadapꞌeda, ma puerta ewa atadakꞌãri, ãchi chipari unu atajida te jãde piu baibɨ.
JDG.3.26	Ãchia nɨ pꞌanɨ misa rey uchiamerã, Aod jirabodo baji. Ma ne–inaa juapa ooda Guilgalde bada wãyaapꞌeda, Seirat puntode mirunaji. 
JDG.3.27	Israelitaarã eujãde panakꞌãri, Efraindeepa uchiadapꞌedaarã eujãdepema ee jẽra bɨde trompeta chaaji, israelitaarã chipꞌedaidamerã. Mãpai ee jẽra bɨdeepa edaa chejida Aod, ãchi poro waibɨa ome. 
JDG.3.28	Aodpa jaraji: “Wãdáma moabitaarã ome chõode Tachi Akꞌõrepa tachi kꞌaripaitꞌee perã.” Mãgá chõo chejida mãikꞌaapa jõmaweda Jordán to sĩapatamãi jãri atajida maapꞌeda Moab eujãdeepa waa apida mama wãyaapida–e paji. 
JDG.3.29	Maapai moabitaarã ome chõodakꞌãri, ãra soldaorã sõcharra beerã diez mil peekꞌoojida. 
JDG.3.30	Mãgá israelitaarãpa moabitaarã pꞌoyaajida. Ma tꞌẽepai ochenta año wãyaarude israelitaarã kꞌãiwee pꞌanapachida.
JDG.3.31	Maapꞌeda Tachi Akꞌõrepa Anat warra, Samgar, israelitaarã poro waibɨa papiji. Samgarpa filisteorã seiscientos peeji totꞌekꞌa bɨpa. Mãgá israelitaarã mãɨrã juadeepa kꞌaripa ataji.
JDG.4.1	Aod jai–idaada tꞌẽepai israelitaarãpa waya ne–inaa kꞌachia oo pꞌaneejida Tachi Akꞌõre kꞌĩrapite. 
JDG.4.2	Maperã Tachi Akꞌõrepa ãchi pꞌoyaapiji cananeorã rey Jabinmaa. Mãgɨ́ bapachi Jazor pꞌuurude. Jõdee ichi soldaorã poro waibɨa bapachi Jaroset Goyim pꞌuurude. Mãgɨ́ tꞌɨ̃jarapachida Sísara. 
JDG.4.3	Rey Jabinpa chõopata carreta hierrodee ooda novecientos iru baji. Año veinte wãyaaru misa, Jabinpa israelitaarã ichi jua ekꞌari kꞌachia oo iru bapachi. Maperã israelitaarãpa chupɨria iidijida Tachi Akꞌõremaa ãchi kꞌaripamerã.
JDG.4.4	Maapai israelitaarã akꞌɨpari Lapidot wẽra paji. Tꞌɨ̃jarapachida Débora. Débora Tachi Akꞌõre pedee jarapari paji. 
JDG.4.5	Su–akꞌɨ beepachi palma pakꞌuru jua ekꞌari Israel pidaarã nepɨra ũriitꞌee. (Mapa ‘Débora palma’ apachida.) Ma palma baji Ramá pꞌuurudeepa Betel pꞌuurudee wãpari ode ee jẽra bɨmãi Efraindeepa uchiadapꞌedaarã eujãde.
JDG.4.6	Ewari aba Deborapa tꞌɨ̃ pëiji Abinoán warra Barac chemerã Tachi Akꞌõre pedee ũride. Mãgɨ́ eperã bapachi Neftalideepa uchiadapꞌedaarã eujãde, Cedes pꞌuurude. Deborapa Baracmaa mãgaji:
JDG.4.6	—Israelitaarã Akꞌõre Waibɨapa nãga jara bɨ pɨa oomerã: ‘Neftalideepa uchiadapꞌedaarã soldaorã mãikꞌaapa Zabulondeepa uchiadapꞌedaarã soldaorã diez mil pꞌe atapꞌeda, Tabor eemaa wã́ji. 
JDG.4.7	Mɨa Jabín soldaorã poro waibɨa Sísara ichi soldaorã ome chepiitꞌee Cisón todee. Chedaitꞌee ãchi carreta hierrodee ooda ome, parã ome chõodaitꞌee. Mamĩda mɨa parãmaa ãchi pꞌoyaapiitꞌee.’
JDG.4.8	Mãpai Baracpa Deboramaa mãgaji:
JDG.4.8	—Jĩpꞌa mɨ wãyada aji, pɨ aukꞌa wãru pɨrã. Pɨ wã–e pɨrã, mɨ aukꞌa wã–eda aji.
JDG.4.9	Mãpai Deborapa pꞌanauji:
JDG.4.9	—Wãitꞌeeda aji. Mamĩda eperãarãpa pɨ ãpɨte pia pedeeda–e paitꞌee, pɨ waawee–idaa bairã. Tachi Akꞌõrepa Sísara wẽramaa pꞌoyaapiitꞌee.
JDG.4.9	Mãpai Débora wãji Barac ome Cedes pꞌuurudee. 
JDG.4.10	Mama pꞌanɨde Baracpa tꞌɨ̃ pëiji Zabulondeepa uchiadapꞌedaarã soldaorã mãikꞌaapa Neftalideepa uchiadapꞌedaarã soldaorã chedamerã. Diez mil soldaorã chipꞌedachida. Débora ichiaba ãra ome wãji.
JDG.4.11	Cedes pꞌuuru kꞌaitꞌa encina pakꞌuru Zanayin apata bɨmãi bapachi quenita aba, tꞌɨ̃jarapachida Héber. Mãgɨ́ apemaarã quenitaarã eujãde bakꞌaa paji. Quenitaarã Moisés wai Hobabdeepa uchiadapꞌedaarã paji. 
JDG.4.12	Sisarapa kꞌawa atakꞌãri Barac wãda soldaorã ome Tabor ee bɨmaa, 
JDG.4.13	ichi soldaorã pꞌe ataji novecientos carreta hierrodee ooda ome. Uchiajida Jaroset Goimdeepa wãdaitꞌee Cisón todee. 
JDG.4.14	Mãga nɨde Deborapa Baracmaa mãgaji:
JDG.4.14	—¡Wãdapáde aji, ɨ̃raweda Tachi Akꞌõrepa Sísara ichideerã ome parãmaa pꞌoyaapiitꞌee perã! ¡Tachi Akꞌõreta parã naa wãitꞌeeda! aji.
JDG.4.14	Mãpai Barac ma diez mil soldaorã ome Tabor eedeepa edaa chejida. 
JDG.4.15	Sisarapa ichi eere pꞌanadapꞌedaarã ome unudakꞌãri Barac cheru ichi soldaorã ome, Tachi Akꞌõrepa ãra pꞌerapiji. Mapa pariatua pꞌira wãjida mãikꞌaapa Sísara ichi carretadeepa ɨrabaipꞌeda, jĩte jirabodoji. 
JDG.4.16	Mãɨmisa Barac ichi soldaorã ome Sísara soldaorã carretade wãdapꞌedaarã tꞌẽe wãjida Jaroset Goyim pꞌuuru parumaa. Ma ewate Barac eere pꞌanadapꞌedaarãpa Sísara soldaorã jõmaweda peekꞌoojida.
JDG.4.17	Aɨ naaweda Jazor pꞌuurudepema rey Jabín pedeeteeji ma quenita Héber ome chõoda–ee pꞌanapataadaitꞌee. Maperã Sísara Héber temaa mirunaji Barac waidoopa. Héber wẽra Jael teeda baji. 
JDG.4.18	Mãgɨ́ wẽrapa Sísara unukꞌãri, auteebaiji mãikꞌaapa mãgaji:
JDG.4.18	—Mɨchi Waibɨa, nama beepáde aji. Waaweenaapáde aji.
JDG.4.18	Mapa Sísara teedaa tꞌĩuji. Mãpai Jaelpa iru poro bɨji pꞌaru teesoopa. 
JDG.4.19	Sísara audú opisia bada perã, Jaelmaa pania iidiji. Mapa Jaelpa ne–animal juba ne–ede ɨa iru bada teeji. Mãpai waya poro bɨji pꞌarupa. 
JDG.4.20	Mãpai Sisarapa mãgaji:
JDG.4.20	—Te tꞌĩupata tꞌaide beepáde aji. Apidaapa iidi cheru pɨrã: ‘Eperãarã teeda paraakꞌã’, ‘Wẽ–eda’ apáde aji.
JDG.4.21	Mamĩda Sísara audú sẽ bada perã, kꞌãidachi. Mãpai Jaelpa martillo ataji pakꞌuru kꞌɨ̃ mi–su iru bada ome. Mãgee pakꞌuru eujãde merapꞌepachida ãchi te ne–edee ooda baikꞌo bɨdakꞌãri. Mãgá Jael juajĩa wãpꞌeda, martillopa ma pakꞌuru merapꞌetꞌaaji Sísara uritarrade. Mãgá Sísara piudachi. 
JDG.4.22	Barac pachekꞌãri Jael temãi, irua auteebaipꞌeda, mãgaji:
JDG.4.22	—Chepáde aji, akꞌɨde eperã pɨa jɨrɨmaa bɨ.
JDG.4.22	Barac teeda tꞌĩukꞌãri, unuji Sísara te jãde piu baibɨ. Atꞌãri ma pakꞌuru merapꞌe baji iru uritarrade.
JDG.4.23	Mãgá Tachi Akꞌõrepa cananeorã rey Jabín pꞌoyaapiji mãikꞌaapa kꞌĩra nejasiapiji ichi soldaorã poro waibɨa wẽramaa peepikꞌãri. 
JDG.4.24	Maadamãiipa israelitaarãpa Jabín eere pꞌanadapꞌedaarã pꞌoyaa wãjida jõmaweda jõtꞌaarutamaa.
JDG.5.1	Sísara piuda ewateweda Deborapa Abinoam warra Barac ome nãga kꞌarijida:
JDG.5.2	“Gracias jaradáma Tachi Waibɨamaa Israelde atꞌãri ɨmɨkꞌĩraarã sõcharra beerã paraa perã. Atꞌãri ɨmɨkꞌĩraarã paraa chõodaitꞌee tachi pꞌuuru pari. 
JDG.5.3	¡Ũrítɨ na eujãdepemaarã reyrã! ¡Ũrítɨ eperãarã poro waibɨarã! ¡Mɨa Tachi Waibɨamaa kꞌariitꞌee! ¡Iruta israelitaarã Akꞌõre Waibɨa!”
JDG.5.4	“Tachi Waibɨa, pɨ Seirdeepa uchiakꞌãri mãikꞌaapa Edom eujãdeepa wãkꞌãri, na eujã wëre nɨ̃beeji mãikꞌaapa kꞌoi chedachi. 
JDG.5.5	israelitaarã Akꞌõre Waibɨa kꞌĩrapite ee wëre nɨ̃beeji, irua Sinaí ee wërepidakꞌa. 
JDG.5.6	Anat warra Samgar na eujãde bakꞌãri mãikꞌaapa Jael na eujãde bakꞌãri, eperãarã ode pꞌoyaa wãdakꞌaa paji, kꞌachia beerãpa otꞌa nɨpatapꞌedaa perã tachi ome chõodaitꞌee. Maperã mẽe o kꞌachia beede nipapachida. 
JDG.5.7	Maapai pꞌuuru kꞌaipeede eperãarã pꞌanadakꞌaa paji. Mãga nɨde mɨ, Israeldepema wẽra, ãchi poro waibɨa beeji.
JDG.5.8	“Israelitaarãpa jɨrɨtꞌerajida awaraa akꞌõre waibɨa apatade ijãapataadaitꞌee, ãchi kꞌĩra unuamaa iru pꞌanapataarã ome chõodai kꞌãyaara. Mapa ãchi tꞌãide jura chõo chedakꞌãri, arma wẽe pꞌanajida, ãchi cuarenta mil paji mĩda.
JDG.5.9	“Mamĩda israelitaarã chõo kꞌinia pꞌaneedakꞌãri, mɨa ãra poro waibɨarã kꞌaripaji. ¡Kꞌarítɨ Tachi Waibɨamaa!
JDG.5.10	“Ũrítɨ pꞌaratꞌa paraa beerã, chi burro tꞌorrotꞌorroo bee ɨ̃rɨ wãpataarã mãikꞌaapa tapete pi–ia bee ɨ̃rɨ su–akꞌɨ beepataarã. Ichiaba ũrítɨ parã awara ãyaa wãpataarã. 
JDG.5.11	Awẽraarãpa pania tꞌɨpata pozo beemãi kꞌarimaa pꞌanɨ. Nepɨrɨmaa pꞌanɨ Tachi Waibɨapa ooda tachi kꞌaripaitꞌee mãikꞌaapa tachi soldaorã sõcharraarãpa oodapꞌedaa. Maapai Tachi Akꞌõrede ijãapataarã pꞌuuru tꞌĩupatade chipꞌedaidapꞌedaarãpa
JDG.5.12	mãgajida:
JDG.5.12	“¡Débora, ɨ̃rɨmáji, ɨ̃rɨmáji mãikꞌaapa kꞌaríji! ¡Abinoam warra, Barac, wã́ji tachi kꞌĩra unuamaa iru pꞌanapataarã ome chõode!
JDG.5.13	“Mãga ooji. israelitaarã eedeepa edaa chejida chõode juataura pꞌanadapꞌedaarã ome. Mɨ kꞌaurepa Tachi Akꞌõre eerepema soldaorã chõo chejida jura oo kꞌawaa pꞌanapatapꞌedaarã ome. 
JDG.5.14	Efraindeepa uchiadapꞌedaarã ũkꞌuru chejida eujã jewedaadee. Ãchi tꞌẽe chejida Benjamindeepa uchiadapꞌedaarã, Maquir, Manasedeepa uchiadapꞌedaarã ëreerãdepemaarã poro waibɨarã, Zabulondeepa uchiadapꞌedaarã ëreerãdepemaarã poro waibɨarã paara. 
JDG.5.15	Ichiaba Débora ome chejida Isacardeepa uchiadapꞌedaarã ëreerãdepemaarã poro waibɨarã. Ãchia Barac kꞌaripajida iru tꞌẽe wãdakꞌãri ma eujã jewedaade.
JDG.5.15	“Rubendeepa uchiadapꞌedaarã tꞌãide sõcharra beerã paraa pɨrã, 
JDG.5.16	¿sãapꞌeda ovejaarã akꞌɨpataarã ome pꞌaneejidama? ¿Wãda–e paji–ekꞌã tꞌãri ma–ãri pꞌanadapꞌedaa perã?
JDG.5.17	“¿Sãapꞌeda Gaddeepa uchiadapꞌedaarã Jordán to kꞌĩraikꞌa eere pꞌaneejidama? ¿Sãapꞌeda Dandeepa uchiadapꞌedaarã pꞌaneejida Aserdeepa uchiadapꞌedaarã ome pꞌusa ide, barco choma wiibaipatamãi? 
JDG.5.18	Mamĩda mãga ooda–e paji Zabulondeepa uchiadapꞌedaarãpa mãikꞌaapa Neftalideepa uchiadapꞌedaarãpa. Ãra chõonajida, piudaikꞌajida mĩda.
JDG.5.19	“Canaán eujãdepema reyrã chipꞌejida Tanacde, Meguido pania paraa bɨmãi. Chõo chejida. Mamĩda pꞌaratꞌa, netꞌaa pi–ia jãri atada–e paji. 
JDG.5.20	Ɨtꞌaripema chõopataarãpa Sísara eere pꞌanadapꞌedaarã pꞌoyaa chejida. 
JDG.5.21	Cisón to chedaikꞌãri, ãra ũkꞌuru to barree topa atadachi. ¡Akꞌõre Waibɨa, mãgá pɨa juataura beerã pꞌoyaapari!
JDG.5.22	¡Ãra caballoorã pꞌiradachida; pꞌira erreudachida! 
JDG.5.23	Mãga nɨde angelpa mãgaji: ¡‘Kꞌachiade baaidaitꞌee Meroz pꞌuurudepemaarã, kꞌaripa cheda–e pada perã Tachi Akꞌõre eerepemaarã!’
JDG.5.24	“Mamĩda ɨ̃rá tachi jõmaarãpa Jael awaraa wẽraarã kꞌãyaara piara akꞌɨpata. Quenita Héber wẽra pia akꞌɨpata. 
JDG.5.25	Sisarapa pania iidikꞌãri, Jaelpa ne–animal juba vaso pi–ia bɨde teeji. 
JDG.5.26	Ma tꞌẽepai juabipa pakꞌuru kꞌɨ̃ mi–su ataji mãikꞌaapa juarapa martillo ataji. Mãgɨpa teeji Sísara porode. 
JDG.5.27	Mãgá Jael bɨɨrɨmãi Sísara pɨrabai, pɨrabai nɨ̃bapꞌeda, piudachi.
JDG.5.28	“Mãɨmisa Sísara nawe kꞌĩsia nɨ̃baji iru che–e pakꞌãri. Ventanadeepa akꞌɨ bɨ misa, mãgaji: ‘¿Sãapꞌeda chi carreta taarã nɨ̃bɨma? aji. ¿Sãapꞌeda ũrida–ema ichi caballoorã carreta ome cheruta?’ 
JDG.5.29	Arii pꞌanadapꞌedaa wẽraarã kꞌĩsia kꞌawaara beerãpa mãgajida: 
JDG.5.30	‘¿Chõo pꞌoyaadapꞌeda, netꞌaa tꞌoomaa pꞌanɨ–epaama? ajida. ¿Soldaorã chaachaa esclava aba wa omé ata wãda–ekꞌã? ajida, mãikꞌaapa ¿Sisarapa pꞌaru pi–ia aba wa omé nonoree ome ata wã–epaama ajida, tachia jɨ̃pataadamerã?’
JDG.5.31	“Tachi Waibɨa, ¡pɨ kꞌĩra unuamaa iru pꞌanapataarã jõmaweda mãgá jõdaipia bɨ, Sísara jõdakꞌa! ¡Jõdee pɨ kꞌinia iru pꞌanapataarã pia pꞌanapataadaipia bɨ! Akꞌõrejĩru pi–ia ɨ̃daaparikꞌa, mãga pɨkꞌa pɨ kꞌinia iru pꞌanɨɨrã ɨ̃daa pɨkꞌa pꞌanadaitꞌee jõmaarã taide.”
JDG.5.31	Maapꞌeda, cuarenta año wãyaarude israelitaarã kꞌãiwee pꞌanapachida.
JDG.6.1	Maapꞌeda israelitaarãpa waya ne–inaa kꞌachia oo pꞌaneejida Tachi Akꞌõre kꞌĩrapite. Maperã irua ãchi Madián pidaarãmaa pꞌoyaapiji. 
JDG.6.2	Mãɨrãpa israelitaarã kꞌachia oo iru pꞌanapachida ãchi jua ekꞌari. Maperã israelitaarã mirunajida ee jẽra bɨmaa, mãu–idaa beede, mãu tede paara. 
JDG.6.3	israelitaarãpa ne–uuruta chaa, ãra ome chõo chepachida ma Madián pidaarã, amalecitaarã, oriente eerepemaarã paara. 
JDG.6.4	Ma kꞌĩra unuamaa iru pꞌanadapꞌedaarã Israel pidaarã eujãde pꞌaneejida mãikꞌaapa ãra ne–uudapꞌedaa jõtꞌaa wãpachida. Mãga oo wãpachida Gaza eujã parumaa. Maperã israelitaarã jarra oopachida ovejaarã, pꞌakꞌaarã, burroorã paara wẽ–e pada perã. 
JDG.6.5	Ma kꞌĩra unuamaa iru pꞌanadapꞌedaarã israelitaarã eujãde tꞌĩudakꞌãri, aneejida ãchi te ne–e ooda ãchi ne–animalaarã ome Xcamello chokꞌara omeX. Ma eujã jõtꞌaajida audú chokꞌara chedapꞌedaa perã. Sisiirã chokꞌaraarãpa tachi ne–uu jõtꞌaapatakꞌa kꞌokꞌoo chedakꞌãri, mãga pɨkꞌa mãɨrã chokꞌara chejida ãchi camelloorã ome XpꞌanajidaX. 
JDG.6.6	Ma Madián pidaarã kꞌaurepa israelitaarã chupɨria chitoonajida. Maperã waa chooda–e pakꞌãri, Tachi Akꞌõremaa chupɨria iidijida ãchi kꞌaripamerã.
JDG.6.7	Mãgá israelitaarãpa chupɨria iididakꞌãri, Tachi Akꞌõrepa ãchi uchiapimerã Madián pidaarã jua ekꞌariipa, 
JDG.6.8	irua ichi pedee jarapari ãchimaa pëiji. Mãgɨpa mãgaji: “Israelitaarã Akꞌõre Waibɨapa nãga jara bɨda aji: ‘Mɨa parã Egipto eujãdeepa uchiapiji; parã esclavoorã pꞌanapatapꞌedaamãiipa. 
JDG.6.9	Mamĩda mɨa Egipto pidaarã juadeepapai uchiapi–e paji. Ichiaba uchiapiji parã kꞌĩra unuamaa iru pꞌanadapꞌedaarã juadeepa. Mãɨrã parã naa jërekꞌooji, parãpa ãchi eujã atadamerã. 
JDG.6.10	Maapai mɨa parãmaa jaraji: Mɨta parã Akꞌõre Waibɨa. Parã amorreorã eujãde pꞌanapata mĩda, ãchi akꞌõre waibɨa apataarã waaweenáatɨ. Mamĩda parãpa mɨ pedee ũri kꞌiniada–e pajida’ ” aji.
JDG.6.11	Mãpai Tachi Akꞌõre ángel
JDG.6.12	Mãga oomaa bɨde Tachi Akꞌõre ángel arii panaji mãikꞌaapa mãgaji:
JDG.6.12	—¡Tachi Akꞌõre pɨ ome bapari! ¡Mapa pɨ juataura, sõcharra bapari!
JDG.6.13	Gedeonpa pꞌanauji:
JDG.6.13	—Mamĩda Señor, Tachi Akꞌõre tai ome bapari pɨrã, ¿sãapꞌeda tai audú chupɨria chitoonɨma? aji. ¿Sãa irua oo–ema aji, ne–inaa eperãarãpa pꞌoyaa oodakꞌaa ãchi juadoopa? Tai chonaarãpa nepɨrɨpata irua mãga ooji ãchi Egipto eujãdeepa uchia atakꞌãri. Mamĩda irua taita atabaibëiji Madián pidaarã juade baaidamerã.
JDG.6.14	Tachi Akꞌõrepa irumaa akꞌɨpꞌeda, mãgaji:
JDG.6.14	—Pɨ juataura bapari perã wãpáde aji, israelitaarã kꞌaripade Madián pidaarã jua ekꞌariipa. Mɨata pɨ pëiru.
JDG.6.15	Gedeonpa pꞌanauji:
JDG.6.15	—Mamĩda Señor, mɨ chupɨria kꞌawaapáde aji. ¿Sãgá mɨa israelitaarã kꞌaripaima? Mɨchideerã jõmaweda Manasedeepa uchiadapꞌedaarã kꞌãyaara ekꞌariara pꞌanɨ, chupɨriara pꞌanadairã. Ma awara mɨ mɨchi te pidaarã jõmaarã kꞌãyaara ekꞌariara bɨ.
JDG.6.16	Mãpai Tachi Akꞌõrepa mãgaji:
JDG.6.16	—Pɨa ooipɨ mɨa jara bɨkꞌa mɨ pɨ ome baitꞌeeda perã. Madián pidaarã pꞌoyaayada aji, eperã apai pꞌoyaakꞌajikꞌa.
JDG.6.17	Mãpai Gedeonpa mãgaji:
JDG.6.17	—Wãara pɨ mɨ ome baitꞌee pɨrã, mɨmaa akꞌɨpíji pɨ wãara Tachi Waibɨa. 
JDG.6.18	Nama nɨ béeji mɨa pɨ–itꞌee primicia atanaru misa.
JDG.6.18	Tachi Akꞌõrepa mãgaji:
JDG.6.18	—Nama nɨ baitꞌeepɨ pɨ cheru misa.
JDG.6.19	Mãpai Gedeón wãji chivo chakꞌe atade. Peepꞌeda chuu nɨ̃bɨji. Harina waibɨa atapꞌeda, pan levadura wẽe ooji. Ma nechiara kꞌoraade pꞌe atapꞌeda pan ome, nẽba paara kꞌuurude ateeji. Ma jõmaweda ateeji ma encina pakꞌuru badamãi ma angelmaa teeitꞌee. 
JDG.6.20	Mãpai Tachi Akꞌõre angelpa jaraji ma nechiara pan levadura wẽe ome mãu ɨ̃rɨ pꞌe bɨmerã mãikꞌaapa chi nẽba aɨ ɨ̃rɨ weemerã. Gedeonpa mãga ooji. 
JDG.6.21	Ma angelpa ma nechiara pan ome pakꞌurupa tꞌõbaikꞌãri, ma mãudeepa tꞌɨpɨtau uchiaji. Mãgá ma nechiara pan ome paa jõdachi. Aramata Tachi akꞌõre ángel wẽpadachi. 
JDG.6.22	Gedeonpa kꞌawakꞌãri mãgɨ́ Tachi Akꞌõre angelta pada, mãgaji:
JDG.6.22	—¡Aai Tachi Akꞌõre, mɨ pɨ ángel ome kꞌĩrapite pedee bajida! aji.
JDG.6.23	Mamĩda Tachi Akꞌõrepa pꞌanauji:
JDG.6.23	—Waaweenaapáde aji, pɨ piu–e paitꞌee perã. Kꞌãiwee beepáde aji.
JDG.6.24	Mãpai Gedeonpa mama Tachi Akꞌõre–itꞌee altar ooji. Tꞌɨ̃ bɨji: “Tachi Akꞌõrepa eperãarã kꞌãiwee pꞌanapipari.” Ma altar atꞌãri bɨ Ofra pꞌuurude, Abiezerdeepa uchiadapꞌedaarã pꞌanapatamãi.
JDG.6.25	Ma ewate pꞌãrikꞌua Tachi Akꞌõrepa Gedeonmaa mãgaji:
JDG.6.25	—Pɨ akꞌõrepa pꞌakꞌa iru bɨdepema pꞌakꞌa ɨmɨkꞌĩra omeedepema chi siete año iru bɨta atanapáde aji. Ãrikꞌóoji altar pɨ akꞌõrepa iru bɨ na eujãdepemaarã akꞌõre waibɨa apata Baal–itꞌee. Ichiaba ma altar ikꞌaawa pakꞌuru awara bɨda Baal–itꞌee tꞌupeetꞌáaji. 
JDG.6.26	Jõdee mama ee nokꞌode pɨ Akꞌõre Waibɨa–itꞌee altar óoji. Maapꞌeda ma pꞌakꞌa ɨmɨkꞌĩra peepꞌeda, paa jṍji ma altar ɨ̃rɨ. Ma pakꞌuru tꞌupeeda púuji tꞌɨpɨtau–itꞌee.
JDG.6.27	Mãpai Gedeonpa mimiapataarã diez pꞌe ataji mãikꞌaapa jõmaweda ooji Tachi Akꞌõrepa jaradakꞌa. Mamĩda ãstaawa mãga oo–e paji. Pꞌãrikꞌuata ooji chi akꞌõre, ichi te pidaarã awaraarã, pꞌuurudepema ɨmɨkꞌĩraarã waidoopa. 
JDG.6.28	Aɨ norema ma pꞌuurudepemaarã pꞌirabaidakꞌãri, unujida ma altar Baal–itꞌee ooda ãri jẽra bɨ mãikꞌaapa pakꞌuru ma ikꞌaawa bada tꞌupee jẽra bɨ. Ma awara unujida altar chiwidi pꞌakꞌa ɨmɨkꞌĩra paa jõda ome. 
JDG.6.29	Mãga unudakꞌãri, iidi para beeji: “¿Kꞌáipata nãga oojima?” ajida.
JDG.6.29	Jɨrɨnadakꞌãri mãikꞌaapa iididakꞌãri, kꞌawa atajida Joás warra Gedeónpata ooda. Mapa Joamaa jaranajida.
JDG.6.30	—¡Pɨchi warra atanapáde ajida, iru peedaitꞌee perã! ¡Ichiata Baal altar ãrikꞌooji mãikꞌaapa ma pakꞌuru awara bɨda Baal–itꞌee tꞌupeeji!
JDG.6.31	Mamĩda Joapa pꞌanauji arii pꞌanadapꞌedaarãmaa:
JDG.6.31	—¿Parã Baal pari chõodaitꞌeekꞌã? aji. ¡Akꞌõrejĩru uchiai naaweda piu baibeepáde aji, chi Baal pari chõo kꞌinia bɨ! Baal wãara Akꞌõre Waibɨa pɨrã, ichiakꞌau bɨ́tɨ ichi itu chõomerã. ¿Ma altar ãridaida irude paji–ekꞌã? aji.
JDG.6.32	Maadamãiipa Gedeón tꞌɨ̃jarapachida Jerobaal.
JDG.6.33	Maapai Madián pidaarã, amalecitaarã, oriente eerepemaarã ome Jordán to sĩajida tꞌĩudaitꞌee israelitaarã eujãde Jezrel eujã jewedaade. 
JDG.6.34	Mamĩda Tachi Akꞌõrepa ichi Jaure pëiji Gedeonmaa. Mapa irua oveja ɨmɨkꞌĩra cacho golpe chaaji Abiezerdeepa uchiadapꞌedaarã chedamerã. 
JDG.6.35	Ma awara jara pëiji Manasedeepa uchiadapꞌedaarãmaa, Aserdeepa uchiadapꞌedaarãmaa, Zabulondeepa uchiadapꞌedaarãmaa mãikꞌaapa Neftalideepa uchiadapꞌedaarãmaa pëidamerã soldaorã ichi kꞌaripade. Mãgá ãrapa iru kꞌaripa chejida.
JDG.6.36	Mãpai Gedeonpa Tachi Akꞌõremaa nãga ɨtꞌaa tꞌɨ̃ji: “Wãara pɨa jaradakꞌa mɨ kꞌapꞌɨa israelitaarã kꞌaripaitꞌee pɨrã, mɨmaa nãga akꞌɨpipáde aji. 
JDG.6.37	Mɨa oveja e bɨitꞌee trigo tau ãyaa bɨpatamãi chi edeepa. Nu tapꞌedaweda na oveja e beekꞌee bɨ pɨrã, eujã aɨ ikꞌaawa pꞌoo bɨ mĩda, mãgara mɨa kꞌawaitꞌee wãara pɨa jaradakꞌa mɨ kꞌapꞌɨa israelitaarã kꞌaripaitꞌee.”
JDG.6.38	Mãga paji. Gedeón pꞌirabaikꞌãri mãikꞌaapa ma oveja e akꞌɨnakꞌãri, beekꞌee baji. Pꞌuyakꞌãri, vaso aba ipuru ataji ma pꞌãrikꞌua baaida paniapa. 
JDG.6.39	Mãga paji mĩda, Gedeonpa pia ijãa–e paji Tachi Akꞌõrepa jarada. Mapa Tachi Akꞌõremaa mãgaji: “Mɨ ome kꞌĩraunaapáde aji, mɨa waya iidiru pɨrã. Mamĩda mɨa kꞌinia bɨ pɨa waya ne–inaa akꞌɨpimerã mɨmaa. Ma tꞌẽepai waa iidi–e paitꞌee. Ɨ̃rá kꞌinia bɨ ma oveja e pꞌoo beemerã, pꞌãrikꞌua baaida paniapa eujã beekꞌee bɨ mĩda.”
JDG.6.40	Tachi Akꞌõrepa mãga ooji. Aɨ norema ma oveja e pꞌoo baji. Mamĩda eujã aɨ ikꞌaawa beekꞌee jẽra baji.
JDG.7.1	Aɨ norema ɨ̃datɨpodopa Gedeón, ichiaba tꞌɨ̃jarapatapꞌedaa Jerobaal, ichi eere pꞌanadapꞌedaarã ome wãjida pania poátrɨ uchia bɨ Jarod apatapꞌedaamaa. Mama kꞌãijida. Madián pidaarã aɨ wãteikꞌa eere pꞌanajida eujã jewedaade, Moré ee kꞌarraya.
JDG.7.2	israelitaarã mama pꞌanɨde Tachi Akꞌõrepa Gedeonmaa mãgaji: “Pɨa soldaorã audú chokꞌara pꞌe iru bɨda aji. Parã Madián pidaarã ome chõonadapꞌeda, pꞌoyaadakꞌãri, audua pꞌaneedariitꞌee, pãchi juadoopa pꞌoyaajida jĩakꞌaapa. 
JDG.7.3	Mapa soldaorãmaa nãga jaranáji: ‘Chi waawee–idaa bɨ wãipia bɨ ichi temaa.’ ”
JDG.7.3	Gedeonpa mãga ooji. Veintidós mil ãpɨtee wãjida ãchi temaa. Diez mil soldaorã pꞌaneejida. 
JDG.7.4	Mamĩda Tachi Akꞌõrepa Gedeonmaa mãgaji: “Atꞌãri audú chokꞌara pꞌanɨ. Ãra ateepáde aji, pania poátrɨ uchia bɨmaa pania tode. Mama mɨa pɨmaa kꞌawapiitꞌeeda aji, chisãgɨɨrãta pɨ ome wãdaipia bɨ chõode.”
JDG.7.5	Gedeonpa mãga ooji. Ma pania paraa bɨmãi pꞌanɨde Tachi Akꞌõrepa mãgaji: “Awara bɨpáde aji, chi juade pania torutaarã usapa seneparikꞌa. Ichiaba awara bɨpáde aji chi bedabairutaarã itꞌaipa todaitꞌee.”
JDG.7.6	Tonadakꞌãri, ɨmɨkꞌĩraarã trescientos juade tojida usapa seneparikꞌa. Apemaarã bedabaidapꞌeda, itꞌaipa tojida. 
JDG.7.7	Mãpai Tachi Akꞌõrepa Gedeonmaa mãgaji: “Jã ɨmɨkꞌĩraarã trescientos ome mɨa israelitaarã kꞌaripaitꞌee pɨ kꞌapꞌɨa. Madián pidaarã parãmaa jõpiitꞌee. Apemaarã soldaorã pëipáde aji, ãchi temaa.”
JDG.7.8	Gedeonpa mãga ooji. Mamĩda ma soldaorã pëi naaweda, Gedeonpa pꞌe ataji ãchi chokꞌo, pꞌakꞌa cacho jĩwaapata ome. Gedeón beeji Akꞌõrepa jɨrɨtꞌerada trescientos soldaorã ome aupai. Ee bide ãchi kꞌãipata oojida. Jõdee ma Madián pidaarã eujã jewedaade ãra edaikꞌa eere pꞌanajida.
JDG.7.9	Ma ewate pꞌãrikꞌua Tachi Akꞌõrepa Gedeonmaa mãgaji: “Pꞌirabaidapáde aji, mãikꞌaapa wãdapáde aji, jã Madián pidaarã ome chõode. Mɨa parãmaa ãchi pꞌoyaapiitꞌee. 
JDG.7.10	Waawee bɨ pɨrã ãra ome chõonaitꞌee, wãpáde aji, ãchi pꞌanɨmãi pɨ mimiapari Furá ome. 
JDG.7.11	Ãchia jara pꞌanɨ ũridapáde aji. Mãgá pɨ ãra ome chõo kꞌinia baitꞌee.”
JDG.7.11	Mãpai Gedeón wãji ichi mimiapari Furá ome. Panajida Madiandepema soldaorã pꞌanadapꞌedaa kꞌaitꞌa, jɨ̃apataarã pꞌanadapꞌedaamãi. 
JDG.7.12	Madián pidaarã, amalecitaarã, oriente eere pꞌanapatapꞌedaarã awara–awaraa pꞌanajida ma eujã jewedaade. Cho–kꞌara pꞌanajida sisiirã cho–kꞌara chepatakꞌa tachi ne–uu kꞌo chedakꞌãri. Camello audú chokꞌara iru pꞌanajida, ipu tau nãusaa pꞌusa ide paraaparikꞌa. 
JDG.7.13	Gedeón mãɨrã kꞌaitꞌa panakꞌãri, ũriji soldaorã pedee para bɨ. Abaapa awaraamaa ichia kꞌãimokꞌaraada nepɨrɨmaa baji. Mãgaji:
JDG.7.13	—Kꞌãimokꞌaraajida aji, pan cebadadee ooda ee bideepa namaa pɨrabai cheru. Pachekꞌãri te ne–edee oodamãi, ma te tꞌeetꞌaajida aji.
JDG.7.14	Mãpai chi kꞌõpꞌãyopa mãgaji:
JDG.7.14	—Jãgɨ́ kꞌãimokꞌaraada jara kꞌinia bɨda aji, Israelita Joás warra Gedeón cheru tachi jõtꞌaade. Tachi Akꞌõrepa tachi Madián pidaarã tachi ome nipapataarã paara Gedeonmaa pꞌoyaapiitꞌeeda aji.
JDG.7.15	Gedeonpa mãga ũrikꞌãri, o–ĩapa ɨtꞌaa tꞌɨ̃ji gracias jaraitꞌee Tachi Akꞌõremaa. Maapꞌeda wãji israelitaarã pꞌanadapꞌedaamaa mãikꞌaapa mãgaji:
JDG.7.15	—¡Pꞌirabáitɨ! Wãdáma aji, Madián pidaarãmaa Tachi Akꞌõrepa tachimaa ãra pꞌoyaapiitꞌee perã.
JDG.7.16	Aramata ma soldaorã trescientos tꞌooma õpeede tꞌooji. Mãpai ãra chaachaa teeji pꞌakꞌa cacho chokꞌo ome. Ma chokꞌo chaa edajãde ĩpirã iru baji. 
JDG.7.17	Mãpai mãgaji:
JDG.7.17	—Mɨ panakꞌãri tachi kꞌĩra unuamaa iru pꞌanapataarã pꞌanapata kꞌĩraikꞌa eere, mɨmaa akꞌɨdapáde mãikꞌaapa mɨa oorukꞌa oodapáde aji. 
JDG.7.18	Mɨ ome wãrutaarãpa pꞌakꞌa cacho chaadakꞌãri, parãde aukꞌa chaadapáde aji. Mãɨmisa nãga golpe biadapáde aji: ‘¡Chõodáma Tachi Akꞌõre pari mãikꞌaapa Gedeón pari!’
JDG.7.19	Mãga jarapꞌeda, Gedeón ichi soldaorã cien ome wãjida Madián pidaarã pꞌanadapꞌedaa kꞌĩraikꞌa eeree. Esapɨte pakꞌãri, Madián pidaarã jɨ̃apataarã tꞌerabaipata hora pakꞌãri, Gedeón ome pꞌanadapꞌedaarãpa pꞌakꞌa cacho chaajida mãikꞌaapa ma chokꞌo juade anipapata ãrikꞌoojida. 
JDG.7.20	Ma tꞌooma õpeerãpa aukꞌa pꞌakꞌa cacho chaajida mãikꞌaapa aukꞌa chokꞌo ãrikꞌoojida. Juabipa ĩpirã kꞌoo ateejida. Jõdee juarapa pꞌakꞌa cacho ateejida. Golpe biapachda: “¡Chõodáma! ¡Chõodáma Tachi Akꞌõre pari mãikꞌaapa Gedeón pari!” 
JDG.7.21	israelitaarã kꞌãiwee pꞌaneejida ma Madián pidaarã wapꞌɨra iru pꞌanadapꞌedaamãi. Mãga nɨde Madián pidaarã pꞌerakꞌoodachida mãikꞌaapa jĩchoodachida. 
JDG.7.22	Ma trescientos israelitaarãpa pꞌakꞌa cacho chaa jõnɨ misa, Tachi Akꞌõrepa Madián pidaarã ãchi pitapai chõo para beepiji. Jĩchoo wãjida Bet Sitá parumaa. Zeradeepa uchiada ode wãjida Abel Mejolá eujã i parumaa, Tabat punto ikꞌaawa.
JDG.7.23	Mãpai Gedeonpa jara pëiji Neftalideepa uchiadapꞌedaarã, Aserdeepa uchiadapꞌedaarã mãikꞌaapa Manasedeepa uchiadapꞌedaarã soldaorãmaa, ma Madián pidaarã tꞌẽe wãdamerã peede. 
JDG.7.24	Ichiaba jara pëiji Efraindeepa uchiadapꞌedaarã soldaorãmaa uchia chedamerã ee jẽra bɨdeepa aukꞌa chõode ma Madián pidaarã ome mãikꞌaapa ãra nɨdamerã Jordán to sĩapata bɨmãi, ãra padai naaweda. Mãga oojida. 
JDG.7.25	Ãrapa Madiandepema poro waibɨarã omé jita atajida. Mãgɨɨrã tꞌɨ̃jarapachida Oreb mãikꞌaapa Zeb. Oreb peejida peña badamãi. Mapa mama Peña de Oreb apata. Zeb peejida uva piartꞌɨpatamãi. Mapa mama Zeb apata. Madián pidaarã jërekꞌoodapꞌeda, Oreb mãikꞌaapa Zeb poro tꞌɨapꞌedapꞌedaa ateejida Gedeón Jordán to kꞌĩraikꞌa eere badamaa.
JDG.8.1	Chõodapꞌedaa tꞌẽepai Efraindeepa uchiadapꞌedaarã soldaorã kꞌĩrau pꞌaneejida Gedeón ome, aɨ naaweda irua ãchi tꞌɨ̃ pëi–e pada perã aukꞌa chõode chedamerã. 
JDG.8.2	Mamĩda irua ãramaa mãgaji:
JDG.8.2	—Parã Efraindeepa uchiadapꞌedaarãpa ne–inaa pipɨara oojidada aji, tai Abiezerdeepa uchiadapꞌedaarã kꞌãyaara. 
JDG.8.3	Tachi Akꞌõrepa parã juade baaipiji Madiandepema poro waibɨarã Oreb, Zeb ome. Parãpa mãɨrã jita atadakꞌãri, ne–inaa pipɨara oojidada aji, mɨa ooda kꞌãyaara.
JDG.8.3	Ma Efraindeepa uchiadapꞌedaarãpa mãga ũridakꞌãri, waa kꞌĩrau pꞌanada–e paji.
JDG.8.4	Gedeón chi soldaorã trescientos ome Jordán to sĩajida ma Madián pidaarã tꞌẽe wãdaitꞌee. Mãga oojida audú juatau wẽe nipadapꞌedaa mĩda. 
JDG.8.5	Sucot pꞌuurude panadakꞌãri, Gedeonpa ma pꞌuuru pidaarãmaa iidiji:
JDG.8.5	—Tai chupɨria kꞌawaadapáde aji, mãikꞌaapa chikꞌo teedapáde aji, tai audú juatau wẽe pꞌanadairã. Tai wãdada aji, Madián pidaarã reyrã Zeba, Zalmuna tꞌẽe.
JDG.8.6	Mamĩda ma pꞌuuru pidaarã poro waibɨarãpa pꞌanaujida:
JDG.8.6	—Parãpa Zeba, Zalmuna ome waide jita atada–e pꞌanɨta, ¿sãapꞌeda taipa parãmaa chikꞌo teedayama? ajida.
JDG.8.7	Gedeonpa pꞌanauji:
JDG.8.7	—Mãgara Tachi Waibɨapa Zeba, Zalmuna ome mɨmaa jita atapipꞌeda, ¡ãpɨtee chedaitꞌee parã pꞌuuru jõtꞌaade!
JDG.8.8	Mamãikꞌaapa ãchi wãjida Penuel pꞌuurudee aukꞌa chikꞌo iidide. Mamĩda ma pꞌuurudepemaarãpa ichiaba teeda–e paji. 
JDG.8.9	Mapa Gedeonpa ãchimaa mãgaji:
JDG.8.9	—¡Madián pidaarã pꞌoyaadapꞌeda, ãpɨtee chedaitꞌeeda aji, na pꞌuurudepema torre tꞌeetꞌaade!
JDG.8.10	Mãɨmisa rey Zeba rey Zalmuna ome Carcor pꞌuurude pꞌanajida soldaorã quince mil ome. Mãgapai chokꞌai uchiajida ma oriente eerepemaarã ciento veinte mil soldaorã kꞌiniikꞌoodapꞌedaa perã. 
JDG.8.11	Gedeón ichi eere pꞌanadapꞌedaarã ome pania wẽe bɨ eujã ikꞌaawa bada ode wãjida. Ma o Noba, Jogbeha oriente eere baji. Ma chokꞌai pꞌaneedapꞌedaarã atu pꞌanɨde ãra ome chõonajida. 
JDG.8.12	Rey Zeba rey Zalmuna ome jirabodojida. Mamĩda Gedeonpa ẽpꞌe atanaji. Mãga unudakꞌãri, soldaorã ma reyrã jua ekꞌari pꞌanadapꞌedaarã pꞌerakꞌoodachida mãikꞌaapa jĩchoodachida.
JDG.8.13	Ma chõoda Heres apata ee jẽra bɨ esajĩakꞌa wãyaapari ode pꞌoyaadapꞌedaa tꞌẽepai, Gedeón ãpɨtee cheji. 
JDG.8.14	Ma chewãdade Sucot pꞌuurudepema kꞌũtrãa jita atajida mãikꞌaapa iidijida irua Sucot pꞌuurudepema poro waibɨarã tꞌɨ̃ jaramerã. Mãpai mãgɨpa Gedeonmaa tꞌɨ̃ setenta y siete pꞌã teeji. 
JDG.8.15	Maapꞌeda Gedeón wãji Sucot pꞌuurudee mãikꞌaapa ma pꞌuurudepemaarãmaa mãgaji:
JDG.8.15	—¿Kꞌirãpa pꞌanɨkꞌã aji, parãpa mɨ oo iru pꞌanadapꞌedaa tai rey Zeba, rey Zalmuna tꞌẽe wãdakꞌãri? ¿Kꞌirãpa pꞌanɨkꞌã aji, tai nama audú juatau wẽe nipadakꞌãri, parãpa chikꞌo teeda–e padapꞌedaa taipa ma reyrã atꞌãri jita atada–e pꞌanadapꞌedaa perã? ¡Akꞌɨdapáde! aji. ¡Nama iru pꞌanɨda! aji.
JDG.8.16	Mãpai Gedeonpa ma pania wẽe bɨ eujãdepema pakꞌuru ne–ɨɨrɨ bee jua tꞌɨapꞌe atanaji mãikꞌaapa mãgɨpa Sucot pꞌuurudepema poro waibɨarã wɨkꞌooji. 
JDG.8.17	Ma tꞌẽepai wãji Penuel pꞌuurudee mãikꞌaapa ma pꞌuurudepema torre tꞌeepitꞌaaji. Ichiaba ma pꞌuurudepemaarã peekꞌooji. 
JDG.8.18	Mãga oodapꞌeda, Gedeonpa iidiji ma rey Zebamaa mãikꞌaapa Zalmunamaa:
JDG.8.18	—¿Sãga pꞌanajidama aji, ma ɨmɨkꞌĩraarã parãpa Tabor eede peedapꞌedaa?
JDG.8.18	Ãrapa pꞌanaujida:
JDG.8.18	—Pɨkꞌa mãikꞌaapa rey warrarãkꞌa pꞌanajidada ajida.
JDG.8.19	Mãpai Gedeonpa golpe pedeeji:
JDG.8.19	—¡Parãpa mɨ ɨ̃pemaarã peekꞌoojidada! aji. Tachi Akꞌõre kꞌĩrapite mɨa nãga jara bɨ. Parãpa mɨ ɨ̃pemaarã peeda–e pꞌanadapꞌedaa paara, mɨa aukꞌa parã peepi–e pakꞌaji.
JDG.8.20	Aramata Gedeonpa mãgaji chi warra naapema Jetermaa:
JDG.8.20	—¡Ãchi omeeweda peekꞌoopáde! aji.
JDG.8.20	Mamĩda Jéter audú kꞌũtrãa pada perã, waaweepa ichi espada ẽtꞌa–e paji. 
JDG.8.21	Mãga unudakꞌãri, Zebapa, Zalmuna ome Gedeonmaa mãgajida:
JDG.8.21	—¡Pɨchi juadoopa tai peepáde aji, pɨ wãara sõcharra bɨ pɨrã, jõmaarãpa jarapatakꞌa!
JDG.8.21	Mãpai Gedeonpa ãchi peekꞌooji. Ma tꞌẽepai atanaji collar pi–ia ãchi camello otaude jɨ̃ beeda. 
JDG.8.22	israelitaarãpa unudakꞌãri Gedeonpa ma rey omé peeda, mãgajida:
JDG.8.22	—Pɨa tai kꞌaripa atada perã Madián pidaarã juadeepa, kꞌinia pꞌanɨda ajida, pɨ, pɨdeepa uchiadaitꞌeerã tachi poro waibɨarã pꞌaneedamerã.
JDG.8.23	Mamĩda Gedeonpa pꞌanauji:
JDG.8.23	—Mɨ parã poro waibɨa pa–e, mɨ warrarã jida, Tachi Akꞌõreta tachi poro waibɨa pipɨara bairã. 
JDG.8.24	Aba mɨa kꞌinia bɨda aji, kꞌɨɨrɨdeepema nẽedee, tachia jãri atadapꞌedaa.
JDG.8.24	Israelitaarã kꞌĩra unuamaa iru pꞌanapatapꞌedaarã soldaorãpa mãgee kꞌɨɨrɨdeepema jɨ̃pachida ma pania wẽe bɨ eujãde pꞌanapatapꞌedaa perã. 
JDG.8.25	Mãpai israelitaarãpa pꞌaru eujãde tꞌõ bɨdapꞌeda, ma kꞌɨɨrɨdeepema jãri atadapꞌedaa mama pꞌe bɨjida. Mãpai Gedeonmaa mãgajida:
JDG.8.25	—Pɨ netꞌaa nama pꞌanɨda ajida.
JDG.8.26	Ma jõmaweda chaadakꞌãri, perá diecinueve kilo baji, juasiada–ee mãu pi–ia jɨ̃patapꞌedaa, ãchi camello otaude jɨ̃pipatapꞌedaa mãikꞌaapa pꞌaru pꞌupꞌuchia pi–ia Madián pidaarã reyrãpa iru pꞌanadapꞌedaa. 
JDG.8.27	Ma nẽedee Gedeonpa ooji chalecokꞌa efod apata; mãgɨ́ tꞌũade jɨ̃pata. Mãgɨ́ efod bɨji ichi pꞌuuru Ofrade. Mamĩda israelitaarãpa aɨ kꞌĩrapite ɨtꞌaa tꞌɨ̃ pꞌaneejida. Mãgá ma netꞌaa ooda kꞌaurepa Gedeonpa israelitaarã kꞌachiade baaipiji, ichideerã paara.
JDG.8.28	Mãga paji israelitaarãpa Madián pidaarã pꞌoyaadapꞌedaa. Maadamãiipa Madián pidaarã juatau makꞌɨara wẽe pꞌaneejida israelitaarã jua ekꞌari. Cuarenta año wãyaaru misa mãikꞌaapa Gedeón chokꞌai bɨ misa, israelitaarã kꞌãiwee pꞌanapachida.
JDG.8.29	Ma tꞌẽepai Gedeón ichiaba tꞌɨ̃jarapatapꞌedaa Jerobaal ichi temaa wãji. 
JDG.8.30	Wẽraarã chokꞌaraa ome warrarã setenta ooji. 
JDG.8.31	Ichiaba Siquén pꞌuurudepema wẽra kꞌãipari iru bada ome warra ooji. Tꞌɨ̃ bɨjida Abimélec.
JDG.8.32	Gedeón chonaa pakꞌãri, jai–idaaji. Ɨajida chi akꞌõre Joás ɨadapꞌedaamãi Ofra pꞌuurude; ma pꞌuurude pꞌanapatapꞌedaa perã Abiezerdeepa uchiadapꞌedaarã.
JDG.8.33	Gedeón jai–idaada tꞌẽepai israelitaarãpa Tachi Akꞌõrede ijãa amaajida, akꞌõre waibɨa apata Baalde waya ijãadaitꞌee. Ãchia jɨrɨtꞌerajida akꞌõre waibɨa Baal Beritde ijãadaitꞌee. 
JDG.8.34	Kꞌĩra atuajida Tachi Akꞌõrepa ooda ãchi kꞌaripaitꞌee ãchi kꞌĩra unuamaa iru pꞌanapatapꞌedaarã juadeepa mãikꞌaapa ãchi ikꞌaawa pꞌanapatapꞌedaarã juadeepa. 
JDG.8.35	Ma awara israelitaarãpa Gedeondeerã pia akꞌɨdakꞌaa paji, irua ãchi kꞌaripaji mĩda.
JDG.9.1	Gedeón, ichiaba tꞌɨ̃jarapatapꞌedaa Jerobaal jai–idaada tꞌẽepai, chi warra Abimélec Siquén pꞌuurudee wãji chi nawe bapatamaa pedeede chi nawe ëreerã ome. Mãgaji:
JDG.9.2	—Parã mɨ ëreerã perã, chupɨria iidi kꞌinia bɨ pedeedamerã na Siquendepemaarã ome mɨ pari. Pia–e bɨda aji, Jerobaal warrarã setenta parã poro waibɨarã pꞌanadamerã. Piara bɨda aji, poro waibɨa a–pai iru pꞌanapataadaitꞌee.
JDG.9.3	Abimélec ãchi ëreerãdepema pada perã, iru eere tꞌĩujida mãikꞌaapa Siquén pꞌuuru pidaarãmaa mãga jaranajida. 
JDG.9.4	Ma awara pꞌaratꞌa tau setenta atadapꞌeda ãchi akꞌõre waibɨa Baal Berit tedepema, Abimelecmaa teejida. Ma pꞌaratꞌapa irua jɨrɨji chĩara peepataarã ichi ome nipapataadamerã. 
JDG.9.5	Mãpai mãɨrã ome Ofra pꞌuurudee wãji. Mãgɨ́ pꞌuuru chi akꞌõre bapariida pꞌuuru paji. Mama Abimelecpa ma chĩara peepataarã ome Jerobaal warrarã setenta peekꞌoojida mãu choma bɨmãi. Aba chi tꞌẽepema Jotanta chokꞌai uchiaji mirudaida perã. 
JDG.9.6	Maapꞌeda Siquén pꞌuurudepemaarã Bet Miló pꞌuurudepemaarã ome Siquendee chedapꞌeda, encina pakꞌuru bɨmãi chipꞌedachida, mãu awara bɨda ãchi akꞌõre waibɨa apata–itꞌee ikꞌaawa. Mama pꞌanɨde Abimélec ãchi rey bɨjida.
JDG.9.7	Jotanpa mãga kꞌawa atakꞌãri, Guerizín ee bidee wãji. Mamãikꞌaapa golpe biaji ma see jõnadaarãpa ichi pedee ũridamerã. Mãgaji:
JDG.9.7	“¡Pia ũrítɨ Siquén pidaarã! Mãgara Tachi Akꞌõrepa parã pedee ũriyada aji.
JDG.9.8	“Ewari aba pakꞌuruurã seedachida rey bɨ kꞌinia pꞌanadapꞌedaa perã. Maperã iidijida olivo pakꞌurumaa iru ãchi rey beemerã. 
JDG.9.9	Mamĩda irua kꞌinia–e paji, ãchi rey beeda paara eperãarãpa ichi nejõdeepa waa aceite atada–e pakꞌajida perã. Ma aceite tee kꞌinia baji eperãarã kꞌaripaitꞌee mãikꞌaapa ãrapa primiciakꞌa teedamerã Tachi Akꞌõremaa.
JDG.9.10	“Mãpai ma pakꞌuru see jõnadapꞌedaarãpa higueramaa iidijida ãchi rey beemerã. 
JDG.9.11	Mamĩda ma higuerapa kꞌinia–e paji, ãchi rey beeda paara eperãarãpa ichi higojõ kꞌũ–ũa waa kꞌoda–e pakꞌajida perã.
JDG.9.12	“Mãpai ma pakꞌuru see jõnadapꞌedaarãpa uva kꞌarramaa iidijida ãchi rey pamerã. 
JDG.9.13	Mamĩda ma uva kꞌarrapa kꞌinia–e paji, ãchi rey beeda paara ichi nejõdee eperãarãpa vino waa ooda–e pakꞌaji perã mãikꞌaapa ma vino kꞌaurepa eperãarã Tachi Akꞌõre ome o–ĩadaipata perã.
JDG.9.14	“Mãpai ma pakꞌuru see jõnadapꞌedaarãpa pakꞌuru ne–ɨɨrɨ–idaamaa iidijida ãchi rey pamerã. 
JDG.9.15	Ma pakꞌuru ne–ɨɨrɨ–idaa bɨpa ijãaji. Maapꞌeda mãgaji: “Parãpa wãara kꞌinia pꞌanɨ pɨrã mɨ para rey beemerã, parã jõmaweda mɨ jua ekꞌari pꞌaneedaipia bɨda” aji. “Mamĩda mɨ kꞌiniada–e pꞌanɨ pɨrã, mɨdeepa tꞌɨpɨtau uchiaitꞌeeda aji, parã, Libanodepema pakꞌuru paara paa jõtꞌaaitꞌee.”
JDG.9.16	Mãga nepɨrɨpꞌeda, Jotanpa mãgaji: “Ɨ̃rá mɨa parãmaa ne–inaa iidi kꞌinia bɨ. ¿Pia oojidakꞌã aji, Abimélec rey papidakꞌãri? ¿Pia oojidakꞌã Jerobaal ëreerã ome, irua pia ooda pari parã kꞌaripakꞌãri? 
JDG.9.17	Mɨ akꞌõre piukꞌaji para Madián pidaarã juadeepa kꞌaripa bɨ misa. Mamĩda kꞌaripa kꞌinia baji. 
JDG.9.18	Ma ooda pari parãpa iru ëreerãmaa ne–inaa pia oodai kꞌãyaara, kꞌachiata oojida. Iru warrarã setenta peepikꞌoojida mãu choma bɨmãi. Ma awara Abimélec pãchi rey papijida, iru Jerobaal wẽra kꞌãiparideepa uchiada mĩda. Mãga oojida Abimélec pãchi ëreerã perã chi nawe eereepa. 
JDG.9.19	Mamĩda mɨa parãmaa nãga jara kꞌinia bɨ. Parãpa Jerobaal ëreerãmaa ne–inaa pia oojida pɨrã Abimélec pãchi rey papidakꞌãri, mãgara iru ome pia pꞌanapatáatɨ. 
JDG.9.20	Mamĩda Jerobaal ëreerãmaa pia ooda–e paji pɨrã, mãgara Abimelecpa parã Siquendepemaarã Bet Milodepemaarã ome jõpiipia bɨ, tꞌɨpɨtaupa ne–inaa paa jõparikꞌa. Ichiaba parãpa iru aukꞌa jõpidaipia bɨ.
JDG.9.21	Mãga jarapꞌeda, Jotán jirabodoji. Ber pꞌuurude banaji, chi ɨ̃pema Abimélec waawee bada perã.
JDG.9.22	Israelitaarã Abimélec jua ekꞌari pꞌanapachida año õpee wãyaaru misa. 
JDG.9.23	Mamĩda Tachi Akꞌõrepa Siquén pꞌuurudepemaarã tꞌãri kꞌachia papiji Abimélec ome, iru jua ekꞌari waa pꞌana kꞌinianaadamerã. 
JDG.9.24	Mãga ooji Abimelecpa Jerobaal warrarã setenta peepida kꞌaurepa mãikꞌaapa ma Siquendepemaarãpa iru kꞌaripadapꞌedaa kꞌaurepa. 
JDG.9.25	Abimélec jua ekꞌari pꞌana kꞌiniada–ee pꞌanadapꞌedaa perã, Siquendepemaarã ũkꞌuru mẽe mirupachida chi ode wãyaarutaarã netꞌaa chɨa atadaitꞌee, eperãarãpa iru poro waibɨa kꞌachia adamerã. Mamĩda Abimelecpa kꞌawa ataji.
JDG.9.26	Ewari aba Ébed warra Gaal ba cheji Siquén pꞌuurude ichi ɨ̃pemaarã ome. Ma pꞌuurudepemaarã kꞌũra ataji ichi pipɨara akꞌɨdamerã ãchi poro waibɨa kꞌãyaara. 
JDG.9.27	Ma pꞌuurudepemaarã ãchi uva kꞌãidee wãjida uva pꞌede vino oodaitꞌee fiesta waibɨa oo kꞌinia pꞌanadapꞌedaa perã ma eperã Gaal–itꞌee. Ãchi akꞌõre waibɨa apata tede nekꞌomaa pꞌanɨde mãikꞌaapa tomaa pꞌanɨde, Abimélec ãpɨte ikꞌachia pedee pꞌaneejida. 
JDG.9.28	Mãga nɨde Gaalpa mãgaji: “¿Kꞌaima aji, Abimélec tachi poro waibɨa pamerã ichi kꞌaripapari Zebul ome? ¿Jã Abimélec Jerobaal wẽra kꞌãiparideepa uchiada–ekꞌã? aji. ¿Sãapꞌeda tachi Siquén pꞌuurudepemaarã esclavoorãkꞌa pꞌanapatama ãra jua ekꞌari? Jã Abimélec jua ekꞌari pꞌanapataadai kꞌãyaara pꞌanapataadaipia bɨ tachi pꞌuuru ooda Jamordeepa uchiadapꞌedaarã jua ekꞌari. 
JDG.9.29	¡Mɨta parã poro waibɨa pada paara, jã Abimélec jua ekꞌariipa uchiakꞌaji!” Mãpai mãgaji: “Abimélec, ¡pɨchi soldaorã pꞌe atáji mãikꞌaapa tai ome chõo chéji!”
JDG.9.30	Siquén pꞌuurudepemaarã poro waibɨa Zebulpa kꞌawa atakꞌãri Gaalpa mãga jara ni, audú kꞌĩraudachi. 
JDG.9.31	Abimélec Aruma pꞌuurude bada perã Zebulpa irumaa nãga jara pëiji: “Ébed warra Gaal ichi ɨ̃pemaarã ome nama pꞌanɨda aji. Na pꞌuurudepemaarã kꞌũra wãda pɨ jua ekꞌari waa pꞌananaadamerã. 
JDG.9.32	Mapa pɨchi soldaorã pꞌe atapꞌeda, pꞌãrikꞌua chétɨ mãikꞌaapa pꞌuuru kꞌaitꞌa miru pꞌanéetɨ. 
JDG.9.33	Tapꞌeda pakꞌãri, akꞌõrejĩru uchiakꞌãri, na pꞌuurudepemaarã ome chõo chétɨ. Jã Gaal ichi eere pꞌanɨɨrã ome chõode uchiadakꞌãri, ãra ome pɨchia oo kꞌiniata óoji.”
JDG.9.34	Mãgá Abimélec ichi soldaorã ome pꞌãrikꞌua uchiadapꞌeda, Siquén pꞌuuru kꞌaitꞌa miru pꞌana chejida. Tꞌooma kꞌĩmariide tꞌoojida. 
JDG.9.35	Gaal ma pꞌuuru tꞌĩupatadeepa uchiakꞌãri ichi eere pꞌanadapꞌedaarã ome, Abimélec ichi eere pꞌanadapꞌedaarã ome aukꞌa uchiajida ãchi mirudapꞌedaamãiipa. 
JDG.9.36	Mãɨrã unu atakꞌãri, Gaalpa Zebulmaa mãgaji:
JDG.9.36	—¡Akꞌɨpáde! aji. ¡Soldaorã eedeepa namaa cheruta!
JDG.9.36	Mamĩda Zebulpa mãgaji:
JDG.9.36	—Mãga–eda aji. Pɨa ma ee jaureta eperãarãkꞌa unu bɨda aji.
JDG.9.37	Mamĩda Gaalpa mãgaji:
JDG.9.37	—¡Kꞌomoo apata eujãdeepa ichiaba uchia cherutada aji, mãikꞌaapa awaraarã cheruta ne–inaa pꞌasapari jarapataarã pakꞌuru apatadeepa!
JDG.9.38	Mãpai Zebulpa mãgaji:
JDG.9.38	—¡Ɨ̃rara sí pedeepáde aji, pedee–idaa bɨ! ¡Pɨata jaraji tachi Abimélec jua ekꞌari pꞌanapataadaikꞌaraa bɨ iru esclavoorãkꞌa! ¡Jãma cheruta soldaorã pɨa ekꞌariara pꞌanɨda adaarã! ¡Ãchi ome chõonáji!
JDG.9.39	Mãpai Gaal Siquén pidaarã ichi eere pꞌanadapꞌedaarã ome uchiaji chõode Abimélec eere pꞌanadapꞌedaarã ome. 
JDG.9.40	Mamĩda Abimelecpa Gaal tꞌẽe wãkꞌãri, iru jirabodoji. Ma pꞌuurudepema puerta tꞌaide eperãarã chokꞌara piujida ma chõodapꞌedaa kꞌaurepa. 
JDG.9.41	Tꞌẽepai Abimélec waya banaji Aruma pꞌuurude. Mãpai Zebulpa Siquén pꞌuurudeepa Gaal ichi ɨ̃pemaarã ome jërekꞌooji.
JDG.9.42	Aɨ norema Siquén pꞌuurudepemaarã ũkꞌuru uchiajida pꞌuurudeepa taawa ãchi ne–uu kꞌãide mimiade. Abimelecpa mãga kꞌawa atakꞌãri, 
JDG.9.43	ichi soldaorã tꞌooma õpeede tꞌooji mãikꞌaapa mãɨrã miru pꞌaneejida pꞌuuru pidaarã wãyaapata ode. Mama ma pꞌuurudepemaarã ome chõojida. 
JDG.9.44	Abimelecpa ichi ome nipadapꞌedaarã ome pꞌuurudepema puerta jɨ̃anajida apemaarãpa ma pꞌuurudepemaarã taawa pꞌanadapꞌedaarã peekꞌooruta misa. 
JDG.9.45	Ma ewate Abimélec ichi eere pꞌanadapꞌedaarã ome chõomaa pꞌaneejida Siquendepemaarã ome mãikꞌaapa ãra pꞌoyaajida. Pꞌuurude pꞌanadapꞌedaarã paara peekꞌoojida mãikꞌaapa ma pꞌuuru jõtꞌaajida. Tꞌẽepai tꞌã pꞌojida ma pꞌuurude mama ne–inaa apida tꞌononaamerã.
JDG.9.46	Migdal Siquén pꞌuurudepemaarãpa kꞌawa atadakꞌãri Abimelecpa ooda Siquende, ãchi mirunajida ãchi akꞌõre waibɨa El Berit te waibɨa murallapa tꞌɨakꞌau badade. 
JDG.9.47	Mamĩda Abimelecpa kꞌawaakꞌãri ãchi jõmaweda mama see jõnɨ, 
JDG.9.48	wãji ichi eere pꞌanadapꞌedaarã ome. Zalmón eedee. Mama panadakꞌãri, Abimelecpa pakꞌuru jua chaarapa tꞌɨapꞌe atapꞌeda ichi ikꞌiade jira ataji mãikꞌaapa jaraji ichi ome nipadapꞌedaarãmaa aukꞌa oodamerã. 
JDG.9.49	Pakꞌuru jua chokꞌara tꞌɨapꞌe atadapꞌeda, Abimélec tꞌẽe wãjida ma pakꞌuru jua ome ãchi ikꞌiade. Ma te waibɨa murallapa tꞌɨakꞌau bɨmãi panadakꞌãri, ma pakꞌuru jua jõmaweda ma te ãukꞌidaa pꞌe nɨ̃bɨdapꞌeda, tꞌɨpɨtaupa kꞌoopatꞌaajida. Mãgá ma Migdal Siquén pꞌuurudepemaarã jõmaweda peekꞌoojida. Eperãarã mil paji, ɨmɨkꞌĩraarã, wẽraarã paara.
JDG.9.50	Ma tꞌẽepai Abimélec wãji Tebes pꞌuurudee mãikꞌaapa ma pꞌuuru pidaarã ome chõopꞌeda, pꞌoyaaji. 
JDG.9.51	Ma pꞌuuru jãde torre baji. Aɨde pꞌuuru pidaarã jõmaweda mirunajida; ɨmɨkꞌĩraarã, wẽraarã paara. Ma torredepema puerta pia jɨ̃a nɨ̃bɨdapꞌeda, aɨde ɨtꞌaa wãjida mama Abimélec eere pꞌanadapꞌedaarãpa peekꞌooda–e pai jĩakꞌaapa. 
JDG.9.52	Mamĩda Abimelecpa ma torredepema puerta tꞌaide pakꞌãri, tꞌɨpɨtaupa kꞌoopatꞌaaitꞌee paji. 
JDG.9.53	Mãga nɨde wẽrapa kꞌũruma mãu ɨtꞌɨɨpa batꞌatꞌaakꞌãri, Abimélec poro ɨ̃rɨ baai cheji. Mãgá iru poro tꞌoopꞌedachi. 
JDG.9.54	Piu wãkꞌãri, Abimelecpa ichi arma anipapari tꞌɨ̃ji mãikꞌaapa mãgaji: “Pɨchi espada ẽtꞌa atapꞌeda, mɨ peetꞌaapáde aji. Kꞌinia–e bɨ jaradamerã wẽrapa mɨ peeji.” Mãpai chi mimiaparipa sutꞌaaji espadapa. Mãgá piuji. 
JDG.9.55	israelitaarãpa Abimélec piu baibɨ unudakꞌãri, ãchi te chaa wãjida.
JDG.9.56	Mãgá Tachi Akꞌõrepa Abimelecmaa kꞌachia ooji irua chi akꞌõremaa kꞌachia ooda pari, iru warrarã setenta peekꞌookꞌãri. 
JDG.9.57	Tachi Akꞌõrepa ichiaba Siquén pꞌuurudepemaarãmaa kꞌachia ooji, ãchia kꞌachia oopatapꞌedaa pari. Irua mãga ookꞌãri, uchiaji Jerobaal warra Jotanpa pedee kꞌachia jaradakꞌa ãramaa, Abimelecmaa paara.
JDG.10.1	Abimélec piuda tꞌẽepai Isacardeepa uchiada tꞌɨ̃jarapatapꞌedaa Tolapa israelitaarã kꞌaripaji. Mãgɨ́ Dodó ãichakꞌe paji; Fúa warra. Tola bapachi Samir pꞌuurude, Efraindeepa uchiadapꞌedaarã eujãdepema ee jẽra bɨmãi. 
JDG.10.2	Veintitrés año wãyaarude Tola israelitaarã poro waibɨa paji. Jai–idaakꞌãri, Samirde ɨajida.
JDG.10.3	Ma tꞌẽepai veintidós año wãyaarude Galaad eujãdepema tꞌɨ̃jarapatapꞌedaa Yaír israelitaarã poro waibɨa paji. 
JDG.10.4	Jairpa warrarã treinta iru baji. Ma chaachaa burro batau kꞌawaa pꞌanajida mãikꞌaapa ma Galaad eujãde pꞌuuru ãchi jua ekꞌari iru pꞌanajida. Maperã ma pꞌuuru treinta “Yaír pꞌuuru” apata.
JDG.10.5	Yaír jai–idaakꞌãri, Camonde ɨajida.
JDG.10.6	Mamĩda israelitaarãpa waya ne–inaa kꞌachia oo pꞌaneejida Tachi Akꞌõre kꞌĩrapite. Ɨtꞌaa tꞌɨ̃pachida akꞌõre waibɨa apatapꞌedaa Baalmaa, Astartemaa mãikꞌaapa nãgɨ́ eujãdepemaarã akꞌõre waibɨa apatapꞌedaamaa: Siria, Sidón, Moab, Amón, filisteorã akꞌõre waibɨa apatapꞌedaamaa paara. Tachi Akꞌõrede ijãa amaajida mãikꞌaapa irumaa ɨtꞌaa tꞌɨ̃ amaajida. 
JDG.10.7	Maperã Tachi Akꞌõre ãra ome kꞌĩraudachi mãikꞌaapa ãra pꞌoyaapiji filisteorãmaa, Amón pidaarãmaa. 
JDG.10.8	Maadakꞌãriipa dieciocho año wãyaarude filisteorãpa Amón pidaarã ome israelitaarã kꞌachia iru pꞌanapachida ãchi jua ekꞌari. Mãga iru pꞌanapachida chi Galaad eujãde pꞌanapatapꞌedaarã, Jordán to kꞌĩraikꞌa eerepema amorreorã eujãde pꞌanapatapꞌedaarã paara. 
JDG.10.9	Maapai ma Amón pidaarã Jordán to ichiaba sĩajida chõodaitꞌee Judadeepa uchiadapꞌedaarã ome, Benjamindeepa uchiadapꞌedaarã ome mãikꞌaapa Efraindeepa uchiadapꞌedaarã ome. Maperã israelitaarã chupɨria pꞌanajida. 
JDG.10.10	Mãga nɨde Tachi Akꞌõremaa chupɨria iidijida. Mãgajida: “Tachi Akꞌõre Waibɨa, taipa pɨ kꞌĩrapite kꞌachia oopatada ajida. Pɨde ijãa amaajida ɨtꞌaa tꞌɨ̃nadaitꞌee awaraa akꞌõre waibɨa apataarãmaa.”
JDG.10.11	Mãpai Tachi Akꞌõrepa pꞌanauji: “Parã nãgɨ́ pꞌuuru pidaarã juade kꞌachia pꞌanapachida: Egipto pidaarã, amorreorã, Amón pidaarã, filisteorã, 
JDG.10.12	sidoniorã, amalecitaarã, Madián pidaarã juade paara. Mãgɨɨrã jua ekꞌari pꞌanadakꞌãri, mɨmaa chupɨria iidipachida. Mãpai mɨa parã kꞌaripapachi. 
JDG.10.13	Mamĩda parã mɨde ijãa amaajida waya ijãadaitꞌee awaraa akꞌõre waibɨa apatade. Maperã mɨa parã waa kꞌaripa kꞌinia–e bɨ. 
JDG.10.14	Iidinadapáde aji, pãchi akꞌõre waibɨa apata jɨrɨtꞌeradapꞌedaamaa. ¿Jãgɨɨrãpa parã kꞌaripadaitꞌee–ekꞌã?” aji.
JDG.10.15	Mãpai israelitaarãpa Tachi Akꞌõremaa mãgajida: “Wãara taipa pꞌekꞌau kꞌachia oopata. Tai miapi kꞌinia bɨ pɨrã, miapipáde aji. ¡Mamĩda ɨ̃rá tai kꞌaripapáde!” ajida. 
JDG.10.16	Mãga jaradapꞌeda, ma akꞌõre waibɨa apata iru pꞌanadapꞌedaa ãrikꞌoojida waya ɨtꞌaa tꞌɨ̃pataadaitꞌee Tachi Akꞌõremaa. Mãga unukꞌãri, Tachi Akꞌõre waa pꞌoyaa choo–e paji ãra audú chupɨria chitoonadapꞌedaa perã.
JDG.10.17	Maapai Amón pidaarã chipꞌedachida Galaad eujãde. Jõdee israelitaarã chipꞌedachida Mizpade. 
JDG.10.18	israelitaarã, chi Galaad eujãde pꞌanapatapꞌedaarãpa pedeeteejida Amón pidaarã pꞌoyaaru ãchi poro waibɨa papidaitꞌee.
JDG.11.1	Jefté chõo kꞌawaa bapachi. Iru Galaad eujãdepema paji. Chi nawe prostituta paji. Jõdee chi akꞌõre tꞌɨ̃jarapachida Galaad. 
JDG.11.2	Ma eperãpa ichi wẽra ome awaraa warrarã iru baji. Ma warrarã tawara pꞌaneedakꞌãri, Jefté ãchi tedeepa jëretꞌaajida. Kꞌiniada–e paji irua chi akꞌõre netꞌaa jɨ̃amerã awaraa wẽradeepa uchiada perã. 
JDG.11.3	Mãgá Jefté jirabodoji ichi ɨ̃pemaarã waidoopa. Banaji Tob eujãde. Mama bɨde chõoyaa beerã ome nipa beeji.
JDG.11.4	Taarã pakꞌãri, Amón pidaarãpa israelitaarã ome chõo chejida. 
JDG.11.5	Maperã Galaad eujãdepema poro waibɨarãpa jara pëijida Jefté Tob eujãdeepa chemerã ãchi kꞌaripade. 
JDG.11.6	Ma pëidapꞌedaarã panadakꞌãri, Jeftemaa mãgajida:
JDG.11.6	—Chepáde ajida, tai kꞌaripade. Kꞌinia pꞌanɨda aji, pɨ tai soldaorã poro waibɨa pamerã Amón pidaarã ome chõodaitꞌee perã.
JDG.11.7	Mamĩda Jeftepa pꞌanauji:
JDG.11.7	—¿Parãpa mɨ akꞌõre tedeepa jëretꞌaada–e pajikꞌã? aji. ¿Parãpa mɨ kꞌĩra unuamaa iru pꞌanɨ–ekꞌã? ¿Ɨ̃rá parã nepɨrade pꞌanadairã, mɨ ata chejida–ekꞌã? aji.
JDG.11.8	Ma Galaaddepemaarãpa pꞌanaujida:
JDG.11.8	—Wãarapɨ. Tai nepɨrade pꞌanadairã pɨ ata chejidada ajida. Kꞌinia pꞌanɨ pɨ chemerã tai kꞌaripade. Amón pidaarã ome jura chõodaitꞌee. Pɨ Galaad eujãdepemaarã poro waibɨa papi kꞌinia pꞌanɨda ajida.
JDG.11.9	Mãpai Jeftepa mãgaji:
JDG.11.9	—Wãara kꞌinia pꞌanɨ pɨrã mɨ Amón pidaarã ome chõode wãmerã, mãgara mɨ wãi. Tachi Akꞌõrepa mãɨrã mɨmaa pꞌoyaapiru pɨrã, mɨ parã poro waibɨa paitꞌeeda aji.
JDG.11.10	Ma israelitaarã poroorãpa pꞌanaujida:
JDG.11.10	—Mãga oodaitꞌeepɨ Tachi Akꞌõre kꞌĩrapite jaradapꞌedaa perã.
JDG.11.11	Mãpai Jefté wãji ãchi ome. Ãchi pꞌuurudepemaarãpa iru ãchi poro waibɨa papijida. Mizpade pakꞌãri, Jeftepa Tachi Akꞌõre kꞌĩrapite waya jaraji ichia naaweda jaradakꞌa. 
JDG.11.12	Maapꞌeda nãga jara pëiji Amón pidaarã reymaa: “¿Sãapꞌeda pɨ chõo che kꞌinia bɨma aji, mɨchi aukꞌaarã ome? 
JDG.11.13	Reypa ma pëidaarãmaa pꞌanauji: “Parã israelitaarã Egipto eujãdeepa uchiadakꞌãri, tai eujã jãri ata wãjida Arnón todeepa Jaboc to parumaa, Jordán to parumaa. Ɨ̃rá waya téetɨ mɨmaa. Mãgara chõoda–ee pꞌanapataadaitꞌee.”
JDG.11.14	Mãga ũrikꞌãri, Jeftepa awaraa pedee jara pëiji Amón pidaarã reymaa. 
JDG.11.15	Mãgaji: “Jeftepa nãga jara pëiji: ‘Tai israelitaarãpa parã Amón eujã jãri atada–e paji. Moabitaarã eujã jida jãri atada–e paji. 
JDG.11.16	Tai Egipto eujãdeepa uchiadakꞌãri, pania wẽe bɨ eujãde wãyaajida pꞌusa Mar Rojo parutamaa. Mamãikꞌaapa Cades eujãde panajida. 
JDG.11.17	Mama pꞌanɨde jara pëijida Edom eujãdepema reymaa, irua tai wãyaapimerã ãchi eujãde. Mamĩda irua mãga oo–e paji. Aukꞌa jara pëijida Moab eujãdepema reymaa. Mamĩda irua aukꞌa mãga oo–e paji. Maperã Cades eujãde pꞌaneejida. 
JDG.11.18	Ma tꞌẽepai pania wẽe bɨ eujãde waya wãyaajida mãɨrã eujã wãyaada–e paitꞌee. Mãgá panajida Moab eujã oriente eere. Mama pꞌaneejida, Arnón to kꞌĩraikꞌa eere. Ma to sĩada–e paji, moabitaarã eujãde tꞌĩu kꞌiniada–e pada perã. 
JDG.11.19	Mama pꞌanɨde jara pëijida amorreorã Hesbón pꞌuurudepema rey Sijonmaa irua tai ãchi eujãde wãyaapimerã. 
JDG.11.20	Mamĩda Sijonpa mãga oo–e paji mãikꞌaapa ichi soldaorã ome uchiaji tai ome chõode Yahaza puntode. 
JDG.11.21	israelitaarã Akꞌõre Waibɨapa amorreorã rey Sijón ichi soldaorã ome taimaa pꞌoyaapiji. Mãgá amorreo eujã jãri atajida. 
JDG.11.22	Mãɨrã eujã jãri ata wãjida Arnón todeepa Jaboc to parumaa mãikꞌaapa pania wẽe bɨ eujãdeepa Jordán to parumaa. 
JDG.11.23	Ma amorreo eujã Tachi Akꞌõrepa jãri atapiji taimaa teeitꞌee. ¿Ɨ̃rapɨ pɨa tai na eujãdeepa jërekꞌoo kꞌinia bɨkꞌã? 
JDG.11.24	¿Pɨ akꞌõre waibɨa apata Quemopa parãmaa eujã pꞌoyaapida paara, parãde pakꞌaji–ekꞌã? Mãga pɨkꞌa taipa ijãapata na eujã taide, tai Akꞌõre Waibɨapa taimaa teeda perã. 
JDG.11.25	¿Pɨ waibɨara kꞌĩsia bɨkꞌã Zipor warra Balac kꞌãyaara? Ma Moabdepema rey tai ome chõo che–e paji ãchi eujã kꞌapꞌɨa pari. 
JDG.11.26	Tai israelitaarã trescientos año ma eujãde pꞌanapachida. Hesbonde, Aroerde aɨ ikꞌaawa eujã beede paara, Arnón to ide pꞌuuru pꞌanɨde pꞌanapachida. ¿Sãapꞌeda parãpa ma eujã aɨ naaweda iidi cheda–e paji? 
JDG.11.27	Mɨ pɨ ome nepɨra wẽe bɨ. Pɨata nepɨra jɨrɨmaa bɨ tai israelitaarã ome chõo cheda perã. Mamĩda Tachi Akꞌõrepa parã Amón pidaarãpa oopata akꞌɨmaa bɨ; tai israelitaarãpa oopata paara. Iruata jarai chisãgɨɨrãpa ne–inaa kꞌachia oomaa pꞌanɨ.”
JDG.11.28	Jeftepa mãga jara pëiji mĩda, Amón pidaarã reypa ũri kꞌinia–e paji.
JDG.11.29	Mãpai Tachi Akꞌõrepa ichi Jaure Jeftemaa pëiji. Mãga nɨde Jefté Manasedeepa uchiadapꞌedaarã eujãde mãikꞌaapa Mizpa pꞌuuru Galaad eujãde badade wãyaaji Amón pidaarã eujãde chõonaitꞌee.
JDG.11.30	Ma wãdade Jeftepa nãga jaraji Tachi Akꞌõremaa: “Pɨa mɨmaa Amón pidaarã pꞌoyaapiru pɨrã, 
JDG.11.31	mɨ temaa chekꞌãri, chi naa tedeepa uchiaruta mɨa peepꞌeda, pɨ–itꞌee paa jõitꞌeeda” aji.
JDG.11.32	Maapꞌeda Jefté ichi ome nipapatapꞌedaarã ome Amón pidaarã ome chõodapꞌeda, pꞌoyaajida. 
JDG.11.33	Ma israelitaarã kꞌĩra unuamaa iru pꞌanapatapꞌedaarã chokꞌara peejida. Ma awara pꞌuuru veinte jãri atajida; Aroer pꞌuurudeepa Minit pꞌuurumaa mãikꞌaapa Abel Queraminmaa. Mãgá israelitaarãpa Amón pidaarã pꞌoyaajida.
JDG.11.34	Tꞌẽepai Jefté Mizpadee chekꞌãri ichi temaa, chi kꞌau abapai iru bada tedeepa uchiaji pëira mãikꞌaapa pandero chaamaa o–ĩapa. Jeftepa warra awaraa wẽe baji. 
JDG.11.35	Mãgá chi kꞌauta uchiaru unukꞌãri, Jeftepa tꞌãri pꞌuapa chi pꞌaru jẽtꞌaaji mãikꞌaapa mãgaji:
JDG.11.35	—Aai, kꞌau, mɨ tꞌãri pꞌua papiruda aji, mɨa Tachi Akꞌõremaa jaradakꞌa ooitꞌee perã.
JDG.11.36	Chi kꞌaupa pꞌanauji:
JDG.11.36	—Akꞌõre, pɨa Tachi Akꞌõre Waibɨamaa jaradakꞌa oopáde aji. Iruata tachi kꞌĩra unuamaa iru pꞌanapatapꞌedaarã, ma Amón pidaarã pɨmaa pꞌoyaapiji. 
JDG.11.37	Mamĩda pɨa jaradakꞌa ooi naaweda, mɨ chupɨria kꞌawáaji pꞌɨrrɨa kꞌinia bairã mɨchi kꞌõpꞌãyoorã ome mãikꞌaapa jẽe kꞌinia bairã piuitꞌee perã, miakꞌãi–ee.
JDG.11.38	Jeftepa mãga ooji. Atane omé wãyaarude chi kꞌau chi kꞌõpꞌãyoorã ome jẽe nipapachida iru piuitꞌee pada perã miakꞌãi–ee. 
JDG.11.39	Maapꞌeda wãji chi akꞌõremaa irua oomerã Tachi Akꞌõremaa jaradakꞌa. Mãgá Jefté kꞌau piuji ɨmɨkꞌĩra ome kꞌãi–ee. 
JDG.11.40	Jeftepa mãga ooda perã, atꞌãri israelitaarã tꞌãide año chaa awẽraarã chipꞌedaipata jẽedaitꞌee Jefté kꞌau pari, kꞌãima kꞌĩmari wãyaaru misa.
JDG.12.1	Jeftepa ma Amón pidaarã pꞌoyaapꞌeda, Efraindeepa uchiadapꞌedaarã soldaorã chipꞌe atajida mãikꞌaapa Jordán to sĩajida Zafondee wãdaitꞌee. Ma wãdade Jefté ome wãdapꞌedaarãpa iidijida:
JDG.12.1	—¿Sãapꞌeda Amón pidaarã ome chõonakꞌãri, taimaa jara pëi–e pajima pɨ kꞌaripa chedamerã? ¡Pɨa taimaa mãga jara–e pada perã, pɨ te, pɨ kꞌapꞌɨa paara paakꞌoodaitꞌeeda! ajida.
JDG.12.2	Jeftepa pꞌanauji:
JDG.12.2	—Mɨ mãikꞌaapa mɨ ome nipapataarã ma Amón pidaarã ome nepɨra iru pꞌanajida. Mɨa jara pëiji parãpa tai kꞌaripa chedamerã. Mamĩda cheda–e paji. 
JDG.12.3	Mãga kꞌawakꞌãri, mɨchi ituaba mɨ eere nipapataarã ome chõonajida. Tachi Akꞌõrepa taimaa ma Amón pidaarã pꞌoyaapiji. Mãga bɨta, ¿sãapꞌeda parã mɨ ome nepɨra jɨrɨ pꞌanɨma? aji.
JDG.12.4	Aɨ naaweda ma Efraindeepa uchiadapꞌedaarãpa jarakꞌoo wãjida ma Galaad eujãdepemaarãpa awaraa Efraindeepa uchiadapꞌedaarã mãikꞌaapa Manasedeepa uchiadapꞌedaarã kꞌĩra unuamaa iru pꞌanapachida, ma jõmaarã aukꞌa Josedeepa uchiajida mĩda. Mapa Jeftepa Galaaddepema soldaorã chipꞌeji chõodaitꞌee ma Efraindeepa uchiadapꞌedaarã soldaorã ome. Jefté eere pꞌanadapꞌedaarãpa pꞌoyaajida. 
JDG.12.5	Maperã Galaad eujãdepemaarãpa Jordán to sĩapatamãi Efraindeepa uchiadapꞌedaarã juadeepa jãri atajida. Mãgá Efraindeepa uchiadapꞌedaarã chõodapꞌeda, to sĩa chekꞌãri, ma Galaaddepemaarãpa iidijida: ‘Parã Efraindeepa uchiadapꞌedaarãkꞌã ajida, wa mãga–e.’ 
JDG.12.6	‘Mãga–eda adakꞌãri, nãgɨ́ pedee ‘Shibolet’ jarapijida. Mãgɨ́ pedee jarapata awara nãgá ‘Sibolet’ adakꞌãri, kꞌawajida ãra Efraindeepa uchiadapꞌedaarã paji, ãrapa ma pedee pia pꞌoyaa jarada–e pada perã. Mãgá kꞌawadakꞌãri ãra Efraindeepa uchiadapꞌedaarã, jita atapachida mãikꞌaapa peekꞌoopachida. Maapai Galaad eujãdepemaarãpa Efraindeepa uchiadapꞌedaarã ɨmɨkꞌĩraarã cuarenta y dos mil peejida.
JDG.12.7	Seis año wãyaarude Jefté israelitaarã poro waibɨa paji. Jai–idaakꞌãri, ɨajida Galaad pꞌuurude, ma pꞌuurude tꞌoda perã.
JDG.12.8	Jefté jai–idaada tꞌẽepai, Belén pꞌuurudepema Ibsán israelitaarã poro waibɨa paji. 
JDG.12.9	Mãgɨpa warrarã treinta iru baji, kꞌau treinta ichiaba. Ma warrarã, kꞌaurã jõmaweda israelitaarã–eerã ome miakꞌãipiji. Siete año wãyaarude Ibzán israelitaarã poro waibɨa paji. 
JDG.12.10	Piukꞌãri, Belén pꞌuurude ɨajida.
JDG.12.11	Tꞌẽepai diez año wãyaarude Zabulondeepa uchiada Elón israelitaarã poro waibɨa paji. 
JDG.12.12	Mãgɨ́ jai–idaakꞌãri, ɨajida Ayalón pꞌuurude, iru ëreerã eujãde.
JDG.12.13	Ma tꞌẽepai, Abdón israelitaarã poro waibɨa paji. Mãgɨ́ Piratón pꞌuurudepema Hilel warra paji. 
JDG.12.14	Ocho año wãyaarude Abdón israelitaarã poro waibɨa paji. Warrarã cuarenta iru baji; ãichakꞌeerã treinta. Ma chaachaa burrode batau kꞌawaa pꞌanajida. 
JDG.12.15	Abdón piukꞌãri, ɨajida Piratón pꞌuurude, Efraindeepa uchiadapꞌedaarã eujãde amalecitaarã pꞌanapatapꞌedaamãi ee jẽra bɨde.
JDG.13.1	Ma tꞌẽepai israelitaarãpa waya Tachi Akꞌõre kꞌĩrapite ne–inaa kꞌachia oo pꞌaneejida. Maperã cuarenta año wãyaarude Tachi Akꞌõrepa ãchi baaipiji filisteorã juade.
JDG.13.2	Maapai Dandeepa uchiadapꞌedaarã eujãdepema tꞌɨ̃jarapatapꞌedaa Manoa bapachi Zora pꞌuurude. Chi wẽrapa warra tꞌokꞌaa paji. 
JDG.13.3	Mamĩda ewari aba ma wẽra kꞌĩrapite ángel bainɨ̃ ba cheji mãikꞌaapa mãgaji: “Pɨ warra tꞌokꞌaa mĩda, ɨ̃rá biakꞌoo beeitꞌee mãikꞌaapa ɨmɨkꞌĩra warra tꞌoitꞌeeda aji. 
JDG.13.4	Mamĩda pɨ biakꞌoo bɨde vino wa ne–inaa achuchua awaraa toikꞌaraa bɨ. Ma awara kꞌoikꞌaraa bɨ Tachi Akꞌõrepa chikꞌo kꞌoidaikꞌaraa bɨda adadepema. 
JDG.13.5	Pɨ warra tꞌodakꞌãriipa, chi puda tꞌɨɨikꞌaraa bɨ, iru Tachi Akꞌõre–itꞌee awara beeitꞌee perã. Iru tꞌoi naaweda, nazareo pida paitꞌee. Iruata israelitaarã kꞌaripaitꞌeeda aji, filisteorã jua ekꞌariipa.”
JDG.13.6	Ma ángel wãda tꞌẽe, ma wẽrapa chi ɨmɨkꞌĩramaa nepɨrɨnaji. Mãgaji: “Tachi Akꞌõrepa pëida mɨmaa chejida aji. Mɨa pꞌera pɨkꞌa akꞌɨji Tachi Akꞌõre ángel jĩakꞌaapa. Mamĩda mɨa iidi–e paji iru kꞌaita pada. Ichiaba mɨmaa jara–e paji. 
JDG.13.7	Mamĩda mɨmaa jaraji warra tꞌoitꞌee. Ichiaba jaraji naaikꞌaapa waa mɨa vino wa ne–inaa achuchua awaraa toikꞌaraa bɨ. Ichiaba jaraji mɨ nekꞌonaamerã Tachi Akꞌõrepa chikꞌo kꞌodaikꞌaraa bɨda adadepema, na warra iru piurumaa nazareokꞌa Tachi Akꞌõre–itꞌee awara baitꞌee perã.”
JDG.13.8	Manoapa mãga ũrikꞌãri, Tachi Akꞌõremaa ɨtꞌaa iidiji. “Tachi Waibɨa, mɨa chupɨria iidi bɨ pɨa ma eperã taimaa waya pëimerã. Mãgá pia kꞌawadayada aji, sãgá ma warra akꞌɨdaipia bɨ iru tꞌodakꞌãriipa.”
JDG.13.9	Tachi Akꞌõrepa ooji Manoapa iididakꞌa. Iru ángel waya pëiji ma wẽramaa, ne–uu kꞌãide nide, chi ɨmɨkꞌĩra wẽe. 
JDG.13.10	Ma ángel unukꞌãri, ma wẽra pꞌira wãji chi ɨmɨkꞌĩramaa mãikꞌaapa mãgaji:
JDG.13.10	—¡Chepáde! aji. ¡Ma eperã mɨa unuda waya chejida! aji.
JDG.13.11	Manoa wãji chi wẽra ome ma ángel badamaa. Mãpai mãgaji:
JDG.13.11	—¿Pɨkꞌã aji, mɨ wẽra ome pedeeda?
JDG.13.11	Ma eperãpa pꞌanauji:
JDG.13.11	—Mɨ pajida aji.
JDG.13.12	Mãpai Manoapa mãgaji:
JDG.13.12	—Pɨa jaradakꞌa pꞌasakꞌãri, ¿sãga ma warra waridaipia bɨma? aji.
JDG.13.13	Ma angelpa pꞌanauji:
JDG.13.13	—Pɨ wẽrapa ooipia bɨ jõma mɨa irumaa jaradakꞌa. 
JDG.13.14	Vino toikꞌaraa bɨ mãikꞌaapa ne–inaa awaraa uvadee ooda kꞌoikꞌaraa bɨ. Ne–inaa achuchua awaraa toikꞌaraa bɨ. Kꞌoikꞌaraa bɨ ne–animalaarã Tachi Akꞌõrepa kꞌodaikꞌaraa bɨda adadepema. Jĩpꞌa mɨa jaradakꞌa ooipia bɨ.
JDG.13.15	Mãpai Manoapa ma angelmaa mãgaji:
JDG.13.15	—Tai chupɨria kꞌawaapáde aji. Beepáde aji, taipa cabra chakꞌe chuu pꞌanɨ misa pɨa kꞌomerã.
JDG.13.16	Mamĩda ma angelpa pꞌanauji:
JDG.13.16	—Beeru mĩda mɨa parã chikꞌo kꞌo–e paitꞌee. Ma cabra peedapꞌeda, Jõmaarã Akꞌõre Waibɨa–itꞌee paa jõpidaipia bɨ. (Manoapa kꞌawa–e paji Tachi Akꞌõre ángel ome pedee bada.)
JDG.13.17	Mãpai Manoapa mãgaji:
JDG.13.17	—Pɨchi tꞌɨ̃ jarapáde aji, gracias jara kꞌinia pꞌanadairã pɨa jaradakꞌa pꞌasakꞌãri.
JDG.13.18	Mamĩda ma angelpa pꞌanauji:
JDG.13.18	—¿Sãapꞌeda mɨ tꞌɨ̃ kꞌawa kꞌinia pꞌanɨma? aji. Eperã apidaapa mɨ tꞌɨ̃ kꞌawada–e audú pi–ia bairã.
JDG.13.19	Pedeeda tꞌẽepai Manoapa chivo kꞌaipee peeji paa jõitꞌee mãu ɨ̃rɨ netꞌa tau primiciakꞌa teeda ome. Mãpai Tachi Akꞌõrepa ne–inaa pi–ia ooji Manoa chi wẽra ome kꞌĩrapite. 
JDG.13.20	Ma tꞌɨpɨtau pia urua beekꞌãri, Tachi Akꞌõre ángel ɨtꞌaa wãji tꞌɨpɨtaudeepa ãra taide. Mãpai bedabaidachida tau bɨɨrɨ eujãde tꞌõbairutamaa. 
JDG.13.21	Mãga bɨde Manoapa kꞌawaji mama nipada Tachi Akꞌõre ángel paji. Ma ángel ãchimaa waa che–e paji. 
JDG.13.22	Mãpai Manoapa chi wẽramaa mãgaji:
JDG.13.22	—Tachi piudaitꞌee Tachi Akꞌõre unudapꞌedaa perã.
JDG.13.23	Mamĩda chi wẽrapa mãgaji:
JDG.13.23	—Tachi Akꞌõrepa tachi pee kꞌinia bada paara, tachia ne–animalaarã iru–itꞌee paa jõpidapꞌedaa pia akꞌɨ–e pakꞌaji. Ichiaba tachimaa na ne–inaa etꞌewa unudapꞌedaa unupi–e pakꞌaji. Ma awara maarepida jara–e pakꞌaji warra oodaitꞌee.
JDG.13.24	Ma tꞌẽepai ma angelpa jaradakꞌa Manoa wẽra biakꞌoo beepꞌeda, ɨmɨkꞌĩra warra tꞌoji. Tꞌɨ̃ bɨjida Sansón. Ma warra wari wãji mãikꞌaapa Tachi Akꞌõrepa iru pia akꞌɨ bapachi. 
JDG.13.25	Tꞌẽepai Sansón Dandeepa uchiadapꞌedaarã eujãde bɨde Zora, Estaol pꞌuuru esajĩakꞌa, Tachi Akꞌõrepa ichi Jaure irumaa pëiji.
JDG.14.1	Ewari aba Sansón wãji Timnat pꞌuurudee. Mama bɨde unuji Filisteadepema wẽra kꞌĩra wãree. 
JDG.14.2	Temaa waya chekꞌãri, chi akꞌõreerãmaa nãga nepɨrɨji:
JDG.14.2	—Mɨ kꞌinia bɨ parãpa miakꞌãipata fiesta–itꞌee ne–inaa jõma oodamerã mɨ miakꞌãiitꞌee perã Filisteadepema wẽra ome. Mãgɨ́ Timnat pꞌuurude bapari.
JDG.14.3	Mamĩda chi akꞌõreerãpa mãgajida:
JDG.14.3	—¿Sãapꞌeda pɨa Filisteadepema wẽra ata kꞌinia bɨma? ajida. Ma filisteorãpa Tachi Akꞌõrede ijãadakꞌaa. ¿Wẽra wẽ–ekꞌã ajida, tachi ëreerã tꞌãide wa awaraa israelitaarã tꞌãide?
JDG.14.3	Sansonpa pꞌanauji:
JDG.14.3	—Mãgɨta mɨa kꞌinia bɨda aji. Kꞌinia bɨ parãpa ma wẽra mɨ–itꞌee atanadamerã.
JDG.14.4	(Sansón akꞌõreerãpa kꞌawada–e paji Tachi Akꞌõrépata mãga kꞌĩsia iru bada filisteorã jõpiitꞌee. Mãga kꞌĩsia iru baji israelitaarã mãɨrã jua ekꞌari pꞌanapatapꞌedaa perã.) 
JDG.14.5	Mãpai Sansón chi akꞌõreerã ome Timnat pꞌuurudee wãji. Sansón uva kꞌãide wãyaarude pꞌuuru kꞌidaa, león kꞌũtrãa bada bia chepꞌeda, iru ɨ̃rɨ cheji. 
JDG.14.6	Mãga bɨde Tachi Akꞌõrepa ichi Jaure Sansonmaa pëiji mãikꞌaapa Sansonpa ma león juapa peetꞌaaji, chivo chakꞌe peetꞌaakꞌajikꞌa. Mamĩda Sansonpa ichia mãga ooda chi akꞌõreerãmaa nepɨrɨ–e paji. 
JDG.14.7	Maapꞌeda Sansón pedeeteenaji ma wẽra irua kꞌinia bada ome.
JDG.14.8	Tꞌẽepai Sansón Timnat pꞌuurudee wãji ma wẽra ome miakꞌãiitꞌee. Ma wã nide odeepa uchiaji ma león kꞌapꞌɨa piuda akꞌɨde. Akꞌɨnakꞌãri, unuji jɨrrɨmiakꞌa miéle ome. 
JDG.14.9	Juapa ma miéle joi atapꞌeda, sene wãji ichi ode. Chi akꞌõreerã ẽpꞌe atakꞌãri, aukꞌa ãramaa teeji. Mamĩda jara–e paji ma miéle atada león kꞌapꞌɨa piudadeepa.
JDG.14.10	Sansón akꞌõrepa ma awẽra akꞌɨnaji mãikꞌaapa Sansonpa fiesta ooji, kꞌũtrãarãpa oopatapꞌedaakꞌa. 
JDG.14.11	Mamĩda filisteorãpa Sansón waawee pꞌanadapꞌedaa perã chi fiestade wãdapꞌedaarãpa ãchi ome kꞌõpꞌãyoorã treinta ateejida. 
JDG.14.12	Fiesta oo pꞌanɨde Sansonpa mãɨrãmaa mãgaji:
JDG.14.12	—Mɨa adivinanza jaraitꞌeeda aji. Na ewari siete wãyaarude fiesta oomaa, parãpa pia jararuta pɨrã, mɨa parã chaachaa teeitꞌee pꞌaru pi–ia linodee kꞌada awaraa pꞌaru ome. 
JDG.14.13	Mamĩda pia jarada–e pɨrã, parã chaachaa mɨmaa pꞌaru pi–ia teedaitꞌeeda aji.
JDG.14.13	Mãpai pꞌanaujida:
JDG.14.13	—Pɨ adivinanza jarapáde ajida. Ũrimaa pꞌanɨda ajida.
JDG.14.14	Mãpai Sansonpa na adivinanza nepɨrɨji:
JDG.14.14	“¿Kꞌãare netꞌaapaa? Tachi kꞌoparideepa chikꞌo uchiaji. Juataura bɨdeepa nekꞌũa uchiajida” aji.
JDG.14.14	Mãɨrãpa kꞌãima õpee kꞌĩsiadapꞌeda, atꞌãri pꞌoyaa pꞌanauda–e paji. 
JDG.14.15	Maperã kꞌãima kꞌĩmariide Sansón wẽramaa nãga jaranajida:
JDG.14.15	—Iidipáde ajida, ma adivinanza kꞌãata jara kꞌinia bɨ mãikꞌaapa taimaa jara chepáde ajida. Maa–e pɨrã pɨ, pɨchideerã ome paa peekꞌoodaitꞌee. ¿Parãpa jarajida–ekꞌã ajida, tai na fiestadee chedamerã tai netꞌaa jãri ata kꞌinia pꞌanadairã?
JDG.14.16	Mãpai Sansón wẽra jẽe wãji irumaa mãikꞌaapa mãgaji:
JDG.14.16	—Pɨa mɨ kꞌinia–e bɨda aji. Mɨ kꞌĩra unuamaata iru bɨda aji. Mɨ aukꞌaarãmaa adivinanza jaraji. Mamĩda mɨmaa jara–e bɨda aji, kꞌãata jara kꞌinia bɨ.
JDG.14.16	Mãpai Sansonpa pꞌanauji:
JDG.14.16	—Mɨ akꞌõremaa, mɨ nawemaa paara jara–e bɨda aji. ¿Audupɨara pɨmaata jaraikꞌã? aji.
JDG.14.17	Mamĩda ma fiestade ewari chaa jẽe nɨ̃bada perã, ewari sietede Sansonpa waa choo–e paji. Jaraji kꞌãata ma divinanza jara kꞌinia bɨ. Mãpai chi wẽrapa jarakꞌoonaji ichi aukꞌaarãmaa. 
JDG.14.18	Ma ewari sietede akꞌõrejĩru baai naaweda, ma filisteorãpa Sansonmaa nãga jaranajida:
JDG.14.18	“Ne–inaa kꞌũ–ũara wẽ–e miéle kꞌãyaara mãikꞌaapa ne–inaa juataura wẽ–e león kꞌãyaara.”
JDG.14.18	Mãpai Sansonpa mãgaji:
JDG.14.18	“Mɨ wẽramaa jarapida–e pada paara, kꞌawada–e pakꞌajida” aji.
JDG.14.19	Aramata Tachi Akꞌõrepa ichi Jaure Sansonmaa pëiji. Mãgá iru wãji Ascalón pꞌuurudee mãikꞌaapa mãpema ɨmɨkꞌĩraarã treinta peekꞌooji. Mãɨrã pꞌaru atapꞌeda, tee cheji ma adivinanza jarada kꞌawadapꞌedaarã treintamaa. Mãpai kꞌĩrau bada perã, ichi wẽra ome beei kꞌãyaara, chi akꞌõreerã temaa wãji. 
JDG.14.20	Maperã ma wẽra akꞌõrepa ichi kꞌau teeji Sansón kꞌõpꞌãyo; ma fiestade aukꞌa badamaa.
JDG.15.1	Ma tꞌẽepai taarã pakꞌãri, trigo tau ewapata pakꞌãri, Sansón waya ichi wẽra akꞌɨde wãji. Chivo chakꞌe ateeji chi wẽramaa teeitꞌee. Mama pakꞌãri, chi chãure padamaa mãgaji:
JDG.15.1	—Mɨ wẽra cuartode tꞌĩuitꞌeeda aji, iru akꞌɨde.
JDG.15.1	Mamĩda chi chãurepa wãakꞌaji. 
JDG.15.2	Mãgaji:
JDG.15.2	—Pɨchi wẽra kꞌinia–e bɨ jĩakꞌaapa mɨa pɨ kꞌõpꞌãyo abaamaa teejida aji. Chi tꞌẽepema kꞌĩra wãreera bɨ iru kꞌãyaara. Mata pɨchi–itꞌee atapáde aji.
JDG.15.3	Mamĩda Sansonpa pꞌanauji:
JDG.15.3	—Mãga–eda aji. ¡Ɨ̃rapɨ mɨ kꞌĩra jõ–e paitꞌee filisteorã ome!
JDG.15.4	Mãpai wãji mãikꞌaapa trescientos usapꞌãarã jita atapꞌeda, ãchi tru omee–omee jɨ̃ wãji mãikꞌaapa ma jɨ̃da chaachaa ĩpirã jɨ̃kꞌooji. 
JDG.15.5	Maapꞌeda tꞌɨpɨtaupa kꞌoopꞌeda, ma usapꞌãarã kꞌena pëiji filisteorã ne–uu kꞌãide wãyaadamerã. Mãgá ãchi trigo pꞌe iru pꞌanadapꞌedaa, chi atꞌãri ewada–e pꞌanadapꞌedaa paara, paa jõdachi. Ichiaba uva kꞌãi, olivo kꞌãi paara jõdachida. 
JDG.15.6	Filisteorãpa kꞌawa atadakꞌãri Sansónpata mãga ooji Timnat pꞌuurude bada chãurepa chi wẽra awaraamaa teeda perã, wãjida Timnat pꞌuurudee mãikꞌaapa Sansón wẽra pada chi akꞌõre ome paa peetꞌaajida. 
JDG.15.7	Sansonpa mãga kꞌawakꞌãri, mãgaji:
JDG.15.7	—Parãpa mãga oodapꞌedaa perã mɨ ome chõo jɨrɨmaa pꞌanɨ. Mɨ kꞌĩra jõ–ee beeitꞌeeda aji, parã filisteorã ome.
JDG.15.8	Audú kꞌĩrau bada perã, Sansonpa ãchi ɨ̃rɨ wãpꞌeda, chokꞌara peekꞌooji. Ma tꞌẽepai mãu tede banaji Etam mãu–idaa bɨmãi.
JDG.15.9	Mãga nɨde filisteorã Judadeepa uchiadapꞌedaarã eujãdee chejida Sansón jɨrɨdaitꞌee. Ãchi kꞌãipata oo wãjida Lehí punto parumaa. 
JDG.15.10	Mãga unudakꞌãri, Judadeepa uchiadapꞌedaarãpa ãramaa iidijida:
JDG.15.10	—¿Sãapꞌeda tai ome parã chõo jɨrɨ chejidama? ajida.
JDG.15.10	Pꞌanaujida:
JDG.15.10	—Sansonta ata chejidada ajida, irua tai ne–uu jõpida perã.
JDG.15.11	Mãga ũridakꞌãri, Judadeepa uchiadapꞌedaarã õpee mil wãjida ma mãu tedee Etam mãu–idaa bɨmaa. Mama panadakꞌãri, Sansonmaa mãgajida:
JDG.15.11	—¿Pɨa kꞌawa–e bɨkꞌã ajida, filisteorã tai kꞌãyaara juataura pꞌanɨ? ¿Sãapꞌeda ãra kꞌĩraupijima ajida, tachi israelitaarã ome?
JDG.15.11	Sansonpa pꞌanauji:
JDG.15.11	—Mɨa aukꞌa oojida aji, ãrapa mɨmaa ne–inaa kꞌachia oodapꞌedaakꞌa.
JDG.15.12	Mãpai ma Judadepemaarãpa mãgajida:
JDG.15.12	—Tai chejidada ajida, pɨ atade teedaitꞌee ma filisteorãmaa.
JDG.15.12	Sansonpa pꞌanauji:
JDG.15.12	—Tachi Akꞌõre kꞌĩrapite juraadapáde aji, parãpa mɨ peeda–e paitꞌee.
JDG.15.13	Mãgajida:
JDG.15.13	—Pɨ peeda–e paitꞌeeda ajida. Aba ata chejida teedaitꞌee filisteorãmaa.
JDG.15.13	Mãpai pia jɨ̃ nɨ̃bɨdapꞌeda cuerda chiwidi omeepa, ateejida iru miru badamãiipa.
JDG.15.14	Lehí puntode panadakꞌãri, filisteorã o–ĩapa biukꞌa para beeji, Sansón peetꞌaadai jĩakꞌaapa. Mamĩda Tachi Akꞌõrepa ichi Jaure Sansonmaa waya pëiji. Juataura papiji. Mapa jɨ̃kꞌara tꞌɨɨkꞌooji lino kꞌãu paakꞌãri, tꞌɨɨdaiparikꞌa. 
JDG.15.15	Burro kꞌidatꞌu idatꞌu mama bada atapꞌeda, mãgɨpa filisteorã mil peekꞌooji. 
JDG.15.16	Mãpai mãgaji:
JDG.15.16	“Burro kꞌidatꞌupa piuda kꞌapꞌɨa pꞌeda omeede pꞌeji. Burro kꞌidatꞌupa ɨmɨkꞌĩraarã mil peeji.”
JDG.15.17	Mãpai ma burro kꞌidatꞌu batꞌatꞌaaji. Mapa ma peedamãi tꞌɨ̃ bɨjida Ramat Lehí, jara kꞌinia bɨ ‘burro kꞌidatꞌu ee.’ 
JDG.15.18	Ma chõoda tꞌẽepai Sansón audú opisia nɨ̃beeji. Mapa ɨtꞌaa iidiji: “¿Sãgá pɨ juapa ma ijãadakꞌaa beerã pꞌoyaapꞌeda, ɨ̃rá mɨ opisiapa piuyama aji mãikꞌaapa baaiyama aji, mãɨrã pꞌaneedapꞌedaarã juade?”
JDG.15.19	Mãpai Tachi Akꞌõrepa uria ewaji ma Lehí puntode mãikꞌaapa madeepa pania weeji. Ma pania topꞌeda, Sansón waya juataura beeji. Ma pania uchiadamãi tꞌɨ̃ bɨjida Enacoré, jara kꞌinia bɨ ‘chupɨria iidida pania poátrɨ uchia bɨmãi.’ Ma pania poátrɨ uchiada atꞌãri mama bɨ.
JDG.15.20	Veinte año wãyaarude Sansón israelitaarã poro waibɨa paji. Maapai israelitaarã filisteorã jua ekꞌari pꞌanapachida.
JDG.16.1	Ewari aba Sansón wãji Gaza pꞌuurudee. Mama prostituta unu atakꞌãri, wãji mãgɨ́ wẽra temaa kꞌãide. 
JDG.16.2	Ma Gaza pꞌuurudepemaarãpa kꞌawa atadakꞌãri Sansón ãchi pꞌuurude bɨ, ma te wapꞌɨra atajida mãikꞌaapa pꞌuurudepema puerta chaa jɨ̃a paraa bɨjida akꞌõrejĩru uchiaru misa. 
JDG.16.3	Mamĩda esapɨte Sansón pꞌirabaiji mãikꞌaapa ma pꞌuurudeepa uchiaji. Ma pꞌuurudepema puerta bada ẽtꞌa atapꞌeda, atadachi, chi poste paara ee nokꞌodee ateeji. Mãgɨ́ ee Hebrón pꞌuuru kꞌĩrapite bɨ.
JDG.16.4	Ma tꞌẽepai Sorec eujã jewedaade nide Sansonpa wẽra tꞌɨ̃jarapatapꞌedaa Dalila unuji. Ma wẽra ichi taumaa unuji. Ma wẽra kꞌinia nɨ̃beeji. 
JDG.16.5	Filisteorã poro waibɨarãpa kꞌawa atadakꞌãri Sansonpa ma wẽra kꞌinia bɨ, Dalilamaa wãjida mãikꞌaapa mãgajida:
JDG.16.5	—Sansón kꞌũrapáde aji, kꞌawadaitꞌee sãapꞌeda iru audú juataura bapari. Mãgá taipa ichi jita atadai mãikꞌaapa pꞌoyaadai. Pɨa mãga ooru pɨrã, tai chaachaa teedayada ajida, pꞌaratꞌa tau mil cien.
JDG.16.6	Maapꞌeda Dalilapa Sansonmaa mãgaji:
JDG.16.6	—Mɨmaa jarapáde aji, sãapꞌeda pɨ juataura bapari. ¿Abaapa pɨ jita ataikꞌã aji, uchianaamerã?
JDG.16.7	Sansonpa seewapai mãgaji:
JDG.16.7	—Ne–animal edee ooda jɨ̃kꞌara waide pꞌoo–e bɨ kꞌãu sietepa mɨ jɨ̃ruta pɨrã, mɨ juatau jõdariyada aji mãikꞌaapa eperã jĩpꞌaakꞌa beeyada aji.
JDG.16.8	Filisteorã poro waibɨarãpa ne–animal edee ooda waide pꞌoo–e bɨ kꞌãu siete teejida Dalilamaa mãgɨpa Sansón jɨ̃ atamerã. 
JDG.16.9	Filisteorã Dalila cuartode miru pꞌanajida. Irua Sansón pia jɨ̃ iru bapꞌeda, golpe biaji:
JDG.16.9	—¡Sansón, filisteorãpa pɨ jita ata cherutada! aji.
JDG.16.9	Aramata Sansonpa jɨ̃kꞌara tꞌɨɨkꞌooji jɨ̃kꞌara paada tꞌɨɨkꞌajikꞌa. Mamĩda filisteorã mirudapꞌedaarãpa pꞌoyaa kꞌawada–e paji sãapꞌeda iru juataura bapari. 
JDG.16.10	Mãga unukꞌãri, Dalilapa mãgaji:
JDG.16.10	—¡Pɨa mɨ kꞌũratꞌaajida! aji. Ɨ̃rata wãara jarapáde aji, sãga ooipia bɨ pɨ jita ataitꞌee.
JDG.16.11	Mãpai Sansonpa waya seewa jaraji:
JDG.16.11	—Jɨ̃kꞌara chi–widipa mɨ jɨ̃ruta pɨrã, mɨ juatau jõdariyada aji mãikꞌaapa eperã jĩpꞌaakꞌa beeyada aji.
JDG.16.12	Mãpai Dalilapa jɨ̃kꞌara chi–widi atapꞌeda, pia jɨ̃ nɨ̃bɨji mãikꞌaapa golpe biaji:
JDG.16.12	—¡Sansón, filisteorãpa pɨ jita ata cherutada! aji.
JDG.16.12	Ma ewate ichiaba filisteorã ichi cuartode miru pꞌanajida. Mamĩda Sansonpa ma jɨ̃kꞌara chiwidi tꞌɨɨkꞌooji hilo namia tꞌɨɨkꞌajikꞌa. 
JDG.16.13	Mãpai Dalilapa Sansonmaa mãgaji:
JDG.16.13	—¡Atꞌãri pɨa mɨ kꞌũramaa bɨda! aji. Wãara jarapáde aji, sãga ooipia bɨ pɨ jita ataitꞌee.
JDG.16.13	Sansonpa waya seewaji:
JDG.16.13	—Mɨ pudadee trenza siete kꞌaru pɨrã pꞌaru kꞌapatade mãikꞌaapa ma pꞌaru kꞌapata eujãde pakꞌurupa pia merapꞌeru pɨrã, mãgara mɨ juatau jõdariyada aji mãikꞌaapa eperã jĩpꞌaakꞌa beeyada aji.
JDG.16.13	Maapꞌeda Dalilapa Sansón kꞌãipipꞌeda, iru pudadee trenza siete kꞌaji pꞌaru kꞌapatade. 
JDG.16.14	Mãpai ma pꞌaru kꞌapata eujãde pakꞌurupa pia merapꞌepꞌeda, golpe biaji:
JDG.16.14	—¡Sansón, filisteorãpa pɨ jita ata cherutada! aji.
JDG.16.14	Mamĩda Sansón pꞌirabaidachi mãikꞌaapa ma pꞌaru kꞌapata ẽtꞌa ataji, chi puda kꞌada paara. 
JDG.16.15	Maapꞌeda Dalilapa mãgaji:
JDG.16.15	—¡Pɨ seewa–idaa baibɨda! aji. Mãgá seewamaa bɨta, ¿sãgá mɨmaa pɨa jaraima mɨ kꞌinia iru bɨ? Pɨa mɨ oo iru bɨda aji. Seewada õpee jara bɨpa mɨ oo iru bɨda aji. Waide mɨmaa wãara jara–e sãapꞌeda pɨ juataura bapari.
JDG.16.16	Mãgá iidi bɨpa, iidi bɨpa, Sansón sẽdachi. Waa choo–e paji. 
JDG.16.17	Maperã irua apidaamaa jara–e bada jaraji:
JDG.16.17	—Mɨ tꞌodawedadeepa apidaapa mɨ puda tꞌɨɨdakꞌaa, mɨ awara bɨdapꞌedaa perã Tachi Akꞌõre–itꞌee nazareo pida pamerã. Mɨ puda tꞌɨɨkꞌooru pɨrã, mɨ juatau jõdariyada aji mãikꞌaapa eperã jĩpꞌaakꞌa beeyada aji.
JDG.16.18	Dalilapa kꞌawaakꞌãri wãara jara bɨ, filisteorã poro waibɨarãmaa nãga jara pëiji:.
JDG.16.18	—Ɨ̃rara sí, mɨmaa chedapáde aji, Sansonpa jarada perã sãapꞌeda ichi juataura bapari.
JDG.16.18	Ma filisteorãpa pꞌaratꞌa ome juade wãjida.
JDG.16.19	Ma ewate Dalilapa Sansón ichi jĩrude kꞌãipiji mãikꞌaapa eperã tꞌɨ̃ji chi pudadee trenza kꞌada siete tꞌɨɨkꞌoomerã. Mãpai Dalilapa Sansón ɨ̃rɨma ataji mãikꞌaapa 
JDG.16.20	biaji:
JDG.16.20	—¡Sansón, filisteorãpa pɨ jita ata cherutada! aji.
JDG.16.20	Sansón pꞌirabaikꞌãri, kꞌĩsiaji aukꞌa ãchi juadeepa uchiadarii. Mamĩda mãga pꞌoyaa oo–e paji, Tachi Akꞌõrepa iru atabaibëida perã. 
JDG.16.21	Maperã ma filisteorãpa iru jita atadapꞌeda, iru tau ẽekꞌoojida mãikꞌaapa iru ateejida ãchi pꞌuuru waibɨa Gazadee. Mama iru jɨ̃kꞌoojida cadena broncedee oodapa mãikꞌaapa mimiapijida ãchi molinode netꞌa tau bamerã carcel pidaarã–itꞌee. 
JDG.16.22	Mamĩda mama bɨde iru puda wari wãji.
JDG.16.23	Ewari aba filisteorã chipꞌejida fiesta oodaitꞌee Sansón pꞌoyaadapꞌedaa perã. Ne–animalaarã paadaitꞌee paji ãchi akꞌõre waibɨa apatapꞌedaa Dagon–itꞌee. Fiesta oomaa pꞌanɨde nãga kꞌarijida:
JDG.16.23	“Tachi Akꞌõre Waibɨa Dagonpa Sansón tachimaa pꞌoyaapiji irua tachi kꞌĩra unuamaa iru bapari perã.”
JDG.16.24	Filisteorãpa ãchi akꞌõre waibɨa apatapꞌedaa Dagón unu atadakꞌãri, kꞌarijida:
JDG.16.24	“Tachi Akꞌõre Waibɨa Dagonpa tachi kꞌĩra unuamaa iru bapari Sansón tachi juade baaipiji. Iruata tachi ne–uu jõpiji mãikꞌaapa tachi aukꞌaarã chokꞌara peekꞌooji.”
JDG.16.25	O–ĩapa Sansón atapijida iru oo iru pꞌanadaitꞌee. Carceldeepa aneedapꞌeda, oo iru pꞌaneejida. Akꞌɨnɨ̃ bɨpijida ma te waibɨa bɨɨrɨ esajĩakꞌa. 
JDG.16.26	Mãpai Sansonpa ichi juadeepa atee wãda warramaa mãgaji:
JDG.16.26	—Mɨ kꞌaitꞌaara ateepáde aji, te bɨɨrɨ waibɨa omé beemaa mamaa sĩu kꞌinia bairã. Ɨ̃i kꞌinia bɨ parã akꞌõre waibɨa te ekꞌari.
JDG.16.27	Mãga nɨde filisteorã poro waibɨarã jõmaweda ãchi akꞌõre waibɨa te waibɨade pꞌanajida. Ɨmɨkꞌĩraarã, wẽraarã paara jõma see nɨ̃baji. Ma awara ɨtꞌɨpɨara pisode õpee mil eperãarã see nɨ̃baji. Akꞌɨmaa pꞌanajida ãchi poro waibɨarãpa oodapꞌedaa Sansón ome. 
JDG.16.28	Mãga jõnɨde Sansonpa Tachi Akꞌõremaa ɨtꞌaa iidiji: “Tachi Waibɨa, mɨ chupɨria kꞌawaapáde aji. Waya kꞌaripada a–pai kꞌaripáji. Mɨ juataura papipáde aji, na filisteorã jõpiitꞌee mɨchi tau ẽekꞌoodapꞌedaa pari.” 
JDG.16.29	Ma te waibɨadepema te bɨɨrɨ omé waibɨara bada jɨrɨpꞌeda, ma te bɨɨrɨ omeemaa juapa sĩuji 
JDG.16.30	mãikꞌaapa biaji: “¡filisteorã, mɨ ome piudapáde!” aji.
JDG.16.30	Golpe sĩakꞌãri, ma te waibɨa tꞌeedachi filisteorã poro waibɨarã ɨ̃rɨ mãikꞌaapa awaraarã ɨ̃rɨ. Ma ewate Sansonpa chokꞌaraara peeji naawedapema kꞌãyaara.
JDG.16.31	Maapꞌeda Sansón ɨ̃pemaarã chejida awaraa ëreerã ome ichi kꞌapꞌɨa piuda atade. Ɨanajida Zora, Estaol pꞌuuru esajĩakꞌa, chi akꞌõre Manoa ɨadapꞌedaamãi. Veinte año wãyaarude Sansón israelitaarã poro waibɨa paji.
JDG.17.1	Efraindeepa uchiadapꞌedaarã eujãde ee jẽra bɨde eperã tꞌɨ̃jarapatapꞌedaa Micaías bapachi. 
JDG.17.2+JDG.17.3	Ewari aba chi nawemaa mãgaji:
JDG.17.2+JDG.17.3	—Nechɨ–idaa bɨpa pɨ pꞌaratꞌa tau cien chɨa ata chekꞌãri, pɨa jaraji ma eperã kꞌachiade baaimerã. Mɨata ma pꞌaratꞌa chɨa ataji. Mamĩda ɨ̃rá pɨmaa waya teeitꞌee ũri bada perã pɨa jarakꞌãri ma pꞌaratꞌa Tachi Akꞌõre–itꞌee awara bɨ baji. Mãgɨpa ne–inaa pakꞌurudee oopipꞌeda, pꞌẽepiitꞌee pajida aji, aɨ kꞌĩrapite ɨtꞌaa tꞌɨ̃daitꞌee.
JDG.17.2+JDG.17.3	Mãga jarapꞌeda, ma pꞌaratꞌa chi nawemaa teeji.
JDG.17.2+JDG.17.3	Mãpai chi nawepa mãgaji:
JDG.17.2+JDG.17.3	—Warra, pɨa mãga ookꞌãri, ne–inaa pia ooji. Maperã Tachi Akꞌõrepa pɨ pia ooipia bɨ.
JDG.17.4	Maapꞌeda chi nawepa ma pꞌaratꞌa tau doscientos teeji ne–inaa pꞌaratꞌadee oo kꞌawaa beemaa mãgɨpa ne–inaa kꞌĩrakꞌa bɨ oomerã mãikꞌaapa ma pꞌaratꞌapa pꞌẽemerã. Tꞌẽepai ma ne–inaa chi warra Micaías tede bɨji.
JDG.17.5	Aɨ naaweda Micaiapa ɨtꞌaa tꞌɨ̃patamãi ichi tede oo iru baji ichi te pidaarã mama ɨtꞌaa tꞌɨ̃pataadamerã. Mama iru baji efod apata mãikꞌaapa ne–inaa kꞌĩrakꞌa bɨ ichi chonaarãpa iru pꞌanadapꞌedaa. Ma awara ichi warra aba awara bɨji ãchi pꞌaarekꞌa. 
JDG.17.6	Maapai Israel eujãde rey atꞌãri wẽ–e paji. Eperãarãpa ãchia oo kꞌiniata oopachida.
JDG.17.7	Ma Micaías bapariikꞌãri, Judadeepa uchiadapꞌedaarã eujãde Belén pꞌuurude Levideepa uchiada kꞌũtrãa aba bapachi. 
JDG.17.8	Ma kꞌũtrãa uchiaji Belén pꞌuurudeepa awara ãyaa banaitꞌee. Mãgá wãde Efraindeepa uchiadapꞌedaarã eujãde wãyaaji ee jẽra bɨmãi. Mãgá ewari aba Micaías temaa panaji.
JDG.17.9	Micaiapa iidiji:
JDG.17.9	—¿Pɨ sãmãikꞌaapa cheruma? aji.
JDG.17.9	Ma kꞌũtrãapa pꞌanauji:
JDG.17.9	—Belén pꞌuurudeepa chejida aji. Mɨ Levideepa uchiada. Jɨrɨmaa bɨ sãma bapariitꞌee.
JDG.17.10	Mãpai Micaiapa mãgaji:
JDG.17.10	—Nama mɨ ome beepáde aji, pɨ mɨchideerã pꞌaare pamerã mãikꞌaapa mɨchideerãkꞌa pamerã. Año chaa mɨa pɨmaa pꞌaratꞌa tau diez pꞌaaitꞌeeda aji, pꞌaru, chikꞌo awara.
JDG.17.11	Ma Levideepa uchiadapa mãga ũrikꞌãri, ijãaji. Micaías tede beeji iru warrakꞌa. 
JDG.17.12	Micaiapa ma kꞌũtrãa ichi te pidaarã pꞌaare bɨji. Mama bapachi ãra ome. 
JDG.17.13	Micaías o–ĩa baji ma Levideepa uchiada ichi tede pꞌaare pada perã. Kꞌĩsiaji ma kꞌaurepa Tachi Akꞌõrepa ichi pia akꞌɨ bapariitꞌee.
JDG.18.1	Maapai Israel eujãde rey wẽ–e paji. Ichiaba Dandeepa uchiadapꞌedaarãmaa eujã waide teeda–e pꞌanajida. Maperã eujã jɨrɨ nipapachida aɨde pꞌanapataadaitꞌee. 
JDG.18.2	Ãchi poro waibɨarãpa chõo kꞌawaa beerã joisomaa pëijida Zora pꞌuurudeepa mãikꞌaapa Estaol pꞌuurudeepa aɨ ikꞌaawa bee eujã akꞌɨdamerã. Mãga oo pꞌanɨde Efraindeepa uchiadapꞌedaarã eujãdepema ee jẽra bɨde wãyaajida. Mãgá panajida Micaías temaa mãikꞌaapa mama kꞌãi pꞌaneejida. 
JDG.18.3	Micaías te kꞌaitꞌa pachedakꞌãri mãikꞌaapa ma kꞌũtrãa unudakꞌãri, iru pedeedeepa kꞌawa atajida iru Levideepa uchiada. Irumaa iidijida:
JDG.18.3	—¿Kꞌaipa pɨ nama aneejima? ajida. ¿Sãapꞌeda pɨ nama bɨma? ajida. ¿Kꞌãata pɨ nama oomaa bɨma? ajida.
JDG.18.4	Mãpai ma Levideepa uchiadapa nepɨrɨji Micaiapa ichi pia ooda mãikꞌaapa jarada mama beemerã iru pꞌaarekꞌa. 
JDG.18.5	Mãpai ma eujã akꞌɨ chedapꞌedaarãpa mãgajida:
JDG.18.5	—Mãgara Tachi Akꞌõremaa tai pari nãga iidipáde ajida: “¿Tai na ode wãdade pia wãdaitꞌee wa mãga–e?”
JDG.18.6	Mãpai ma Levideepa uchiada pꞌaarepa pꞌanauji:
JDG.18.6	—Kꞌãiwee wãdapáde aji, Tachi Akꞌõrepa parã wãrutamaa jɨ̃aitꞌee perã.
JDG.18.7	Aɨ norema ma Dandeepa uchiadapꞌedaarã joisomaa uchiajida mãikꞌaapa wãjida Lais pꞌuurudee. Maapai ma pꞌuurudepemaarã kꞌãiwee pꞌanapachida awaraa sidoniorã pꞌanapatapꞌedaakꞌa. Ma Lais pꞌuurudepemaarã chõo jɨrɨdakꞌaa paji awaraarã ome mãikꞌaapa awaraarãpa ãra ome nepɨra jɨrɨdakꞌaa paji. Ne–inaa faltadakꞌaa paji, awaraa sidoniorã ikꞌaawaapa tꞌɨmɨ́ pꞌanapachida mĩda. Ma awara kꞌõpꞌãyo meraadakꞌaa paji awaraarã ãchi ikꞌaawa pꞌanapatapꞌedaarã ome. 
JDG.18.8	Ma pꞌuuru akꞌɨdapꞌeda, ma Dandeepa uchiadapꞌedaarã joisomaa ãpɨtee wãjida ãchi kꞌõpꞌãyoorã pꞌanadapꞌedaamaa Zora pꞌuurude mãikꞌaapa Estaol pꞌuurude. Mãɨrãpa ma joisomaa wãdapꞌedaarãmaa iidijida:
JDG.18.8	—¿Sãga wãjidama? ajida.
JDG.18.9	Ãrapa pꞌanaujida:
JDG.18.9	—Ma eujã jõmaade nipajidada ajida. Eujã pi–ia bɨ. ¡Wãdáma mãdepemaarã ome chõode! ¡Nama kꞌãiwee pꞌaneenáatɨ! ¡Ma eujã jãri atanadáma! ajida. 
JDG.18.10	Mama panadakꞌãri, unudaitꞌee mãpemaarã kꞌãiwee pꞌanapata. Eujã pia waibɨa iru pꞌanapata. Ne–inaa faltadakꞌaa. Tachi Akꞌõrepa tachimaa ma eujã atapiitꞌeepɨ.
JDG.18.11	Mãpai Dandeepa uchiadapꞌedaarã seiscientos arma panau uchiajida Zoradeepa mãikꞌaapa Estaoldeepa. 
JDG.18.12	Judadeepa uchiadapꞌedaarã eujãde panadakꞌãri, Quiriat Yearín pꞌuuru occidente eere ãchi kꞌãipata oojida. Ɨ̃rá ma punto tꞌɨ̃jarapata “Dandeepa uchiadapꞌedaarã kꞌãipata eujã”. 
JDG.18.13	Mamãikꞌaapa wãjida Efraindeepa uchiadapꞌedaarã eujãdepema ee jẽra bɨmaa. Mãgá Micaías temaa panajida. 
JDG.18.14	Mama pꞌanɨde ma naaweda Lais pꞌuuru akꞌɨdapꞌedaa joisomaarãpa mãgajida ãchi kꞌõpꞌãyoorãmaa:
JDG.18.14	—Na eperã tede efod, ne–inaa kꞌĩrakꞌa bɨ ome iru pꞌanɨ, ne–inaa kꞌĩrakꞌa bɨ pꞌaratꞌapa pꞌẽeda paara. ¿Kꞌãata kꞌĩsia pꞌanɨma? ¿Kꞌãata oodaipia bɨ? ajida.
JDG.18.15	Pedeeteedapꞌeda, ma naaweda wãdapꞌedaa joisomaarãpa ãchi kꞌõpꞌãyoorã ikꞌaawaapa uchiadapꞌeda, wãjida Micaías temaa mãikꞌaapa ma Levideepa uchiada kꞌũtrãa saludaajida. 
JDG.18.16	Mãga nɨde ma Dandeepa uchiadapꞌedaa seiscientos soldaorãpa ma tedepema puerta taawa nɨ pꞌaneejida. 
JDG.18.17	Ma joisomaarã teeda tꞌĩudapꞌeda, ma ne–inaa kꞌĩrakꞌa bɨ pꞌaratꞌapa pꞌẽeda jita atajida awaraa ne–inaa kꞌĩrakꞌa bɨ ome, ma efod paara. Ãrapa mãga oo pꞌanɨ misa, ma Levideepa uchiada pꞌaare bainɨ̃ baji tedepema puerta taawa ma seiscientos soldaorã ome.
JDG.18.18	Ma pꞌaarepa unukꞌãri ma joisomaarãpa Micaías tedepema ne–inaa kꞌĩrakꞌa bɨ pꞌe wãdá, mãgaji:
JDG.18.18	—¿Kꞌãata oomaa pꞌanɨma? aji.
JDG.18.19	Pꞌanaujida:
JDG.18.19	—kꞌĩupꞌee beepáde ajida. Tai ome chepáde ajida. Kꞌinia pꞌanɨ pɨ tai pꞌaare pamerã mãikꞌaapa taideerãkꞌa pamerã. ¿Piara bɨ–ekꞌã ajida, pɨ Israeldeepa uchiada ëreerã pꞌaare pamerã eperã abapai te pidaarã pꞌaare pai kꞌãyaara?
JDG.18.20	Ma pedee ũrikꞌãri, ma pꞌaarepa ijãaji. Ma ne–inaa kꞌĩrakꞌa bɨ, ma efod, awaraa ne–inaa kꞌĩrakꞌa bɨ ome pꞌe atapꞌeda, wãji ma Dandeepa uchiadapꞌedaarã ome. 
JDG.18.21	Ãra naa nipapachida ãchi warrarã, ne–animalaarã, netꞌaa ome. 
JDG.18.22	Tꞌɨmɨɨpai wãrutade, Micaías ichi te kꞌaitꞌa pꞌanapatapꞌedaarã ome chipꞌedachida tꞌẽe wãdaitꞌee. 
JDG.18.23	Ãra kꞌaitꞌa wãdakꞌãri, ma Dandeepa uchiadapꞌedaarãpa Micaías eere pꞌanadapꞌedaarã biapi ũrijida. Mapa ãpɨtee chejida Micaías ome pedeedaitꞌee. Irumaa iidijida:
JDG.18.23	—¿Pɨ sãga nɨ̃bɨma? ajida. ¿Sãapꞌeda parã audú bia jõnɨma? ajida.
JDG.18.24	Micaiapa pꞌanauji:
JDG.18.24	—Parãpa mɨ ne–inaa kꞌĩrakꞌa bɨ mɨchi juadoopa ooda chɨa ateeruta. Ma awara mɨ pꞌaare atee wãda. Mɨ ne–inaa pia jõmaweda chɨa ateeruta. ¿Mãga bɨta, iidi pꞌanɨkꞌã aji, mɨ sãga nɨ̃bɨ?
JDG.18.25	Mamĩda ma Dandeepa uchiadapꞌedaarãpa pꞌanaujida:
JDG.18.25	—Tai ome aupedeenáaji, maa–e pɨrã taidepemaarãpa pɨ ome waa chooda–e pai mãikꞌaapa pɨ, pɨ eere pꞌanɨɨrã ome chõodai. Mãgara pɨ, pɨchideerã ome piudayada ajida.
JDG.18.26	Micaiapa ãchi chokꞌara nida unukꞌãri, ichi temaa ãpɨtee wãji. Jõdee ma Dandeepa uchiadapꞌedaarã ãchi ode wãjida. 
JDG.18.27	Ateejida Micaiapa netꞌaa ichi juadoopa ooda iru pꞌaare ome mãikꞌaapa Lais pꞌuurude panajida. Ma pꞌuurudepemaarã kꞌãiwee pꞌanapatapꞌedaa perã, kꞌĩsiajida ma Dandeepa uchiadapꞌedaarã tꞌãri pia pꞌanapata ãchikꞌa. Mamĩda atu pꞌanɨde ma Dandeepa uchiadapꞌedaarãpa ma pꞌuurudepemaarã espadapa peekꞌoo wãjida. Maapꞌeda ãra pꞌuuru paa jõjida. 
JDG.18.28	Ma pꞌuuru awaraa sidoniorã pꞌanapatapꞌedaamãiipa tꞌɨmɨ́ bada perã mãikꞌaapa awaraarã ome kꞌõpꞌãyo meraadakꞌaa pada perã, apidaapa ãra kꞌaripa cheda–e paji. Mãgá ma Dandeepa uchiadapꞌedaarã pꞌaneejida ma eujã jewedaa Bet Rejobde. Pꞌuuru chiwidi oo atajida mãikꞌaapa mama pꞌanapachida. 
JDG.18.29	Naaweda ma pꞌuuru Lais tꞌɨ̃jarapachida mĩda, ma Dandeepa uchiadapꞌedaarãpa tꞌɨ̃ bɨjida Dan, ãchi chonaa Israeldeepa uchiada warra Dan pari. 
JDG.18.30	Dandeepa uchiadapꞌedaarãpa ma ne–inaa kꞌĩrakꞌa bɨ pꞌaratꞌapa pꞌẽeda mãikꞌaapa awaraa ne–inaa kꞌĩrakꞌa bɨ bɨjida ãchi pꞌuuru pidaarãpa aɨ kꞌĩrapite ɨtꞌaa tꞌɨ̃pataadamerã. Ma kꞌũtrãa Micaías tedeepa ateedapꞌedaa bɨjida ãra pꞌuurude pꞌaare mimia oopariimerã. Ma kꞌũtrãa Moisés ãichakꞌe, Gersón warra paji, tꞌɨ̃jarapatapꞌedaa Jonatán. Tꞌẽepai Jonatandeepa uchiadapꞌedaarã Dandeepa uchiadapꞌedaarãdepema pꞌaareerã pꞌaneejida, israelitaarã kꞌĩra unuamaa iru pꞌanapatapꞌedaarãpa ãra ateerutamaa awaraa eujãdee. 
JDG.18.31	Tachi Akꞌõre te Siló pꞌuurude bɨ misa, ma Dandeepa uchiadapꞌedaarãpa ma ne–inaa kꞌĩrakꞌa bɨ Micaiapa ooda ãchi pꞌuurude iru pꞌanapachida.
JDG.19.1	Israel eujãde atꞌãri rey wẽ–e paji. Maapai Levideepa uchiada bapachi Efraindeepa uchiadapꞌedaarã eujãde ee jẽra bɨ tꞌɨmɨara bɨde. Mãgɨ́ eperãpa Belén de Judá apatapꞌedaa pꞌuurudepema wẽra ataji ichi wẽra kꞌãiparii papiitꞌee. 
JDG.19.2	Mamĩda tꞌẽepai ma wẽra iru ome kꞌĩraudachi mãikꞌaapa wãji Belendee ichi akꞌõre temaa. Mama baji atane kꞌĩmari wãyaarude. 
JDG.19.3	Mãpai ma Levideepa uchiada wãji ichi wẽra akꞌɨde. Kꞌũra ata kꞌinia baji waya ichi ome beemerã. Ma wẽra akꞌõre temaa panakꞌãri ichi mimiapari, burro omé ome, chi wẽrapa teeda tꞌĩupiji. 
JDG.19.4	Ma wẽra akꞌõrepa ma Levideepa uchiada o–ĩa auteebaiji mãikꞌaapa jaraji ãchi ome beemerã. Mãgá ma Levideepa uchiada ichi mimiapari ome mama kꞌãima õpee pꞌaneejida; nekꞌomaa, ne–inaa tomaa, kꞌãimaa. 
JDG.19.5	Ewari kꞌĩmariide tapꞌedaweda ma Levideepa uchiada pꞌirabaiji wãitꞌee ichi temaa. Mamĩda wãdai naaweda ma wẽra akꞌõrepa chi wiumaa enenee nɨ̃beeji nekꞌomerã:
JDG.19.5	—Pan kꞌóji ma–ãri pida juatau iru bamerã.
JDG.19.6	Mãpai ma Levideepa uchiada su–akꞌɨ beeji ichi chãure ome nekꞌoitꞌee mãikꞌaapa ne–inaa toitꞌee. Mãga bɨde ma wẽra akꞌõrepa jaraji waya kꞌãiwee kꞌãi beemerã ichi tede. 
JDG.19.7	Pꞌirabaiji mĩda wãitꞌee, chi chãurepa jara nɨ̃bɨpa wã–e paji.
JDG.19.8	Ewari joisomaade ma Levideepa uchiada waya pꞌirabaiji wãitꞌee ichi temaa. Mamĩda chi chãure waya enenee nɨ̃beeji wãi naaweda nekꞌomerã. Mãgá ma Levideepa uchiada beeji kꞌewara parumaa. 
JDG.19.9	Mãpai ma Levideepa uchiada wãitꞌee pakꞌãri chi mimiapari ome, chi wẽra kꞌãipari ome, chi chãurepa jaraji audú kꞌewara bairã waya pꞌaneedamerã. Mãgá pia ɨ̃idai mãikꞌaapa nu wãdayada aji. 
JDG.19.10	Mamĩda ma Levideepa uchiadapa waa bee kꞌinia–e paji. Mapa uchiaji ichi wẽra kꞌãipari ome, chi mimiapari ome, ma burro omé su–akꞌɨ beepari ome. 
JDG.19.11	Ode wãdade Jebús, ichiaba tꞌɨ̃jarapata Jerusalén pꞌuuru kꞌĩrapite panadakꞌãri, ma mimiaparipa mãgaji:
JDG.19.11	—¿Sãapꞌeda na jebuseorã pꞌuurude kꞌãida–ema? aji.
JDG.19.12	Mamĩda ma Levideepa uchiadapa pꞌanauji:
JDG.19.12	—Pꞌaneeda–e paitꞌeeda aji, israelitaarã pꞌuuru–emãi. Wãdáma aji, Guibeá pꞌuurudee. 
JDG.19.13	Mama maa–e pɨrã Ramá pꞌuurude pꞌaneedayada aji.
JDG.19.14	Mãgá wãjida ãchi ode. Akꞌõrejĩru baai wãkꞌãri, panajida Guibeá pꞌuurude. Ma pꞌuuru Benjamindeepa uchiadapꞌedaarã eujãde baji. 
JDG.19.15	Ma odeepa uchiadapꞌeda, Guibeáde tꞌĩujida kꞌãidaitꞌee. Ma pꞌuuru jãdepema plazade su–akꞌɨ pꞌananajida apidaapa te teeda–e pada perã kꞌãidaitꞌee.
JDG.19.16	Taarã pakꞌãri, pꞌãrikꞌua chonaa chai wãyaa wãji mimia oo badadeepa mẽe. Ma chonaa Efraindeepa uchiadapꞌedaarã eujãde ee jẽra bɨdepema paji. Ma Benjamindeepa uchiadapꞌedaarã pꞌuurude bapachi mama mimia unuda perã. 
JDG.19.17	Ma chonaapa ma Levideepa uchiada plazade unukꞌãri, iidiji:
JDG.19.17	—¿Sãmãikꞌaapa cheruma aji, mãikꞌaapa sãmaa wãma?
JDG.19.18	Ma Levideepa uchiadapa pꞌanauji:
JDG.19.18	—Belén pꞌuurude pꞌasia nipajida. Efraindeepa uchiadapꞌedaarã eujãdee wãruta ee jẽra bɨ tꞌɨmɨara bɨmãi mama mɨ bapari perã. Mamĩda ɨ̃rá te unuda–e bɨda aji, mama kꞌãidaitꞌee. 
JDG.19.19	Pꞌũajara pꞌooda iru bɨda aji, mɨchi burroorã–itꞌee. Ichiaba pan vino ome iru bɨ tai–itꞌee; mɨ, mɨchi wẽra, mɨchi mimiapari–itꞌee. Ne–inaa awaraa faltada–e pꞌanɨda aji.
JDG.19.20	Mãpai ma chonaapa mãgaji:
JDG.19.20	—Chedapáde aji, mɨ temaa. Mɨa parã kꞌaripaitꞌee plazade kꞌãinaadamerã. Chikꞌo, kꞌãipari parãmaa teeitꞌeeda aji. 
JDG.19.21	Mãgá ma chonaapa ãra ichi temaa ateeji. Ma Levideepa uchiada ichideerã ome ãchi bɨɨrɨ sɨɨdapꞌeda, nekꞌomaa, ne–inaa tomaa pꞌaneejida. Mãɨmisa ma chonaapa pꞌũajara pꞌooda teeji ãchi burroorãmaa. 
JDG.19.22	Mãgá tꞌãri o–ĩ–ĩa pꞌanɨde, ma pꞌuurudepema kꞌachia ooi awaa pꞌanapatapꞌedaarã pachejida mãikꞌaapa ma chonaa te wapꞌɨra atajida. Ma tedepema puerta sĩjida mãikꞌaapa ma chonaamaa golpe mãgajida:
JDG.19.22	—¡Pëipáde ajida, jã ɨmɨkꞌĩra etꞌewa pacheda iru ome kꞌãi kꞌinia pꞌanadairã!
JDG.19.23	Mãga ũrikꞌãri, ma chonaapa enenee nɨ̃beeji:
JDG.19.23	—Kꞌõpꞌãyoorã, ¡mɨ chupɨria kꞌawáatɨ! ¡Mãga kꞌachia oonáatɨ mɨa auteebaidamaa! 
JDG.19.24	Mɨa kꞌau iru bɨda aji, waide ɨmɨkꞌĩra ome kꞌãi–ee. Ichiaba na eperã pacheda wẽra kꞌãipari iru bɨ. Ãra pëiitꞌee pãchi oo kꞌiniata oodamerã. Mamĩda na eperãmaa mãgee kꞌachia oonáatɨ.
JDG.19.25	Mamĩda ma chonaa pedee ũridaamaa pꞌanajida. Mapa ma Levideepa uchiadapa ichi wẽra kꞌãipari calle jãdee wãpiji. Mãpai ma kꞌachia beerãpa ma wẽra ome kꞌãijida irua kꞌinia–e bɨde tapꞌeda parumaa mãikꞌaapa ichiakꞌau atabaibëijida. 
JDG.19.26	Tapꞌedaweda ma wẽra pacheji ma chonaa temaa, ichi ɨmɨkꞌĩra kꞌãi badamãi. Mama ma tedepema puerta kꞌĩrapite baaipꞌeda, piudachi. 
JDG.19.27	Tꞌẽepai chi ɨmɨkꞌĩrapa ma puerta ewakꞌãri ichi ode wãitꞌee, chi wẽra unuji barroo baibɨ puerta tꞌaide. Ma puerta tꞌɨapatadepema tabla jita iru baji juapa. 
JDG.19.28	Mãpai ma Levideepa uchiadapa mãgaji chi wẽramaa:
JDG.19.28	—Pꞌirabáiji. Wãdáma aji.
JDG.19.28	Mamĩda chi wẽrapa maarepida pꞌanau–e paji piu baibada perã. Mãpai ma Levideepa uchiadapa chi wẽra kꞌapꞌɨa piuda bɨji ichi burrode mãikꞌaapa ichi temaa wãji. 
JDG.19.29	Mama panakꞌãri, chi wẽra kꞌapꞌɨa piuda loweropa tꞌooma docede tꞌookꞌooji mãikꞌaapa ma tꞌooma aba–abaa pëiji israelitaarã ëreerã chaachaa. 
JDG.19.30	Ma wẽra piuda kꞌapꞌɨa tꞌooda unudapꞌedaarãpa mãgajida:
JDG.19.30	—Israelitaarã Egipto eujãdeepa uchiadapꞌedaadeepa tachia nãgee ne–inaa kꞌachia unudakꞌaa paji. Kꞌĩsiadáma mãikꞌaapa pedeeteedáma. Mãgá kꞌawadaitꞌee kꞌãata oodaipia bɨ ma wẽra peedapꞌedaarãmaa.
JDG.20.1	Maapꞌeda eperã apai pɨkꞌa israelitaarã chipꞌedachida Mizpade Tachi Akꞌõre kꞌĩrapite. Chejida Dan pꞌuurudeepa Berseba pꞌuuru parumaa mãikꞌaapa Galaad pꞌuuru parumaa. 
JDG.20.2	Ãchi ëreerãdepema poro waibɨarã jõmaweda pꞌanajida cuatrocientos mil soldaorã jĩte wãdapꞌedaarã ome. 
JDG.20.3	(Benjamindeepa uchiadapꞌedaarãpa kꞌawa atajida awaraa Israeldeepa uchiadapꞌedaarã chipꞌedapꞌedaa mama Mizpade.) Mama pꞌanɨde ma israelitaarãpa iidijida ma Levideepa uchiadamaa kꞌãata pꞌasada chi wẽra ome. 
JDG.20.4	Mãpai ma Levideepa uchiada, chi piuda ɨmɨkꞌĩrapa mãgaji:
JDG.20.4	—Ode chewãdade Benjamindeepa uchiadapꞌedaarã pꞌuuru Guibeáde pacheji mɨ wẽra kꞌãipari ome. Mama kꞌãipari jɨrɨjida aɨ norema temaa wãruta misa. 
JDG.20.5	Mamĩda ma pꞌãrikꞌua ma pꞌuurudepemaarãpa tai pꞌanadapꞌedaa te wapꞌɨra atajida mãikꞌaapa jɨrɨ pꞌaneejida mɨ peedaitꞌee. Mãga pꞌoyaa ooda–e pakꞌãri, mɨ wẽra kꞌãipari ome kꞌãijida irua kꞌiniaamaa bɨde. Mãgá iru piuji. 
JDG.20.6	Mãpai mɨa iru kꞌapꞌɨa piuda tꞌooma doce tꞌooji aba–abaa pëiitꞌee Israeldepemaarã eujã jõmaade parãpa kꞌawaadamerã ma ne–inaa audú kꞌachia oodapꞌedaa. 
JDG.20.7	Ɨ̃rá parã israelitaarã, kꞌĩsíatɨ mãikꞌaapa pedeetéetɨ kꞌawadaitꞌee kꞌãata oodaipia bɨ.
JDG.20.8	Mãpai eperã apai pɨkꞌa ma israelitaarãpa mãgajida:
JDG.20.8	—Taidepema apida ãchi temaa wãda–e paitꞌee. 
JDG.20.9	Suerte jemenedaitꞌee. Mãgá kꞌawadai kꞌairãta wãdaitꞌee chõode ma Guibeá pꞌuurudepemaarã ome. 
JDG.20.10	Israeldeepa uchiada ëreerã chaachaa ɨmɨkꞌĩraarã diezdepema aba wãipia bɨ chikꞌo atade soldaorã–itꞌee. Apemaarã wãdaipia bɨ ma Guibeá pꞌuurudepemaarã jõpide ma ne–inaa audú kꞌachia oodapꞌedaa pari Israel eujãde. 
JDG.20.11	Mãgá israelitaarã eperã apai pɨkꞌa chipꞌedachida ma pꞌuurudepemaarã ome chõodaitꞌee. 
JDG.20.12	Wãdai naaweda, Benjamindeepa uchiadapꞌedaarã eujãdepemaarãmaa nãga jara pëijida: “Parã aukꞌaarãpa ne–inaa audú kꞌachia oojida. 
JDG.20.13	Ma Guibeá pꞌuurudepema kꞌachia ooi awaa pꞌanɨɨrã téetɨ taipa peekꞌoodamerã. Mãgá Israel eujãde ma kꞌachia jõpidaitꞌee.”
JDG.20.13	Mamĩda Benjamindeepa uchiadapꞌedaarãpa awaraa Israeldeepa uchiadapꞌedaarã pedee ũridaamaa pꞌaneejida. 
JDG.20.14	Ma kꞌachia beerã teedai kꞌãyaara, Benjamindeepa uchiadapꞌedaarã pꞌuuru jõmaadepemaarã chipꞌedachida Guibeá pꞌuurude awaraa israelitaarã ome chõodaitꞌee. 
JDG.20.15	Ma Benjamindeepa uchiadapꞌedaarã soldaorã veintiséis mil paji, Guibeá pꞌuurudepema ɨmɨkꞌĩraarã setecientos juasiada–ee. 
JDG.20.16	Ma soldaorãdepema ɨmɨkꞌĩraarã setecientos juabipa honda batꞌa kꞌawaa beeji. Mãɨrãpa honda batꞌadakꞌãri, audú jua kꞌomoo pꞌanajida. 
JDG.20.17	Jõdee awaraa israelitaarãpa chõo kꞌawaa beerã cuatrocientos mil pꞌe atajida.
JDG.20.18	Chõonadai naaweda, israelitaarã wãjida Betel pꞌuurudee Tachi Akꞌõremaa iidide kꞌawadaitꞌee chisãgɨ́ ëreerã naapɨara uchiadaipia bɨ chõode Benjamindeepa uchiadapꞌedaarã ome. Tachi Akꞌõrepa kꞌawapiji Judadeepa uchiadapꞌedaarã wãdaipia bɨ. 
JDG.20.19	Maapꞌeda ma israelitaarã tapꞌeweda pꞌirabaijida mãikꞌaapa wãjida Guibeá pꞌuuru kꞌĩrapite. 
JDG.20.20	Chõodaitꞌee pakꞌãri, chipꞌejida ëreerã–ëreerã chaa wãdaitꞌee Guibeádee. 
JDG.20.21	Mamĩda mãga jõnɨde Benjamindeepa uchiadapꞌedaarã Guibeádeepa uchiajida chõode. Ma ewate israelitaarã veintidós mil peekꞌoojida. 
JDG.20.22+JDG.20.23+JDG.20.24	Mapa ma israelitaarã pꞌaneedapꞌedaarã Beteldee wãjida jẽede Tachi Akꞌõre kꞌĩrapite. Mama pꞌaneejida kꞌeudarumaa. Mama pꞌanɨde Tachi Akꞌõremaa waya iidijida wãdai wa wãda–e pai ãchi aukꞌaarã, Benjamindeepa uchiadapꞌedaarã ome chõode. Tachi Akꞌõrepa wãdaipia bɨda akꞌãri, sõcharra pꞌaneejida mãikꞌaapa aɨ norema waya chõode wãjida ma Benjamindeepa uchiadapꞌedaarã ome, aɨ naaweda chõodapꞌedaamãi. 
JDG.20.25	Mamĩda waya ma Benjamindeepa uchiadapꞌedaarã Guibeádeepa uchiajida chõode mãikꞌaapa israelitaarã dieciocho mil peekꞌoojida. 
JDG.20.26	Mãpai jõmaweda israelitaarã soldaorã awaraa israelitaarã ome wãjida Beteldee jẽede Tachi Akꞌõre kꞌĩrapite. Ewari aba wãyaarude nekꞌoda–ee pꞌaneejida. Mãga nɨde ne–animalaarã peedapꞌeda, iru–itꞌee paa jõpijida mãikꞌaapa awaraa ne–animalaarã iru–itꞌee paapijida iru ome tꞌãri aukꞌa bɨ kꞌinia pꞌanadapꞌedaa perã.
JDG.20.27+JDG.20.28	(Maapai Tachi Akꞌõre baaltekꞌa bɨ mama Betelde baji. Pꞌaareerã poro waibɨa Finés paji. Mãgɨ́ Aarón ãichakꞌe, Eleazar warra paji.) Finés kꞌapꞌɨa pari ma israelitaarãpa Tachi Akꞌõremaa waya iidijida: “¿Chõodaipia bɨkꞌã ajida, tai aukꞌaarã Benjamindeepa uchiadapꞌedaarã ome wa mãga–e? ¿Ãra ichiakꞌau ata bëidaipia bɨkꞌã?” Tachi Akꞌõrepa pꞌanauji: “Chõonadapáde aji parãpa nu ãra pꞌoyaadaitꞌee perã.”
JDG.20.29	Mãpai israelitaarã soldaorã ũkꞌuru Guibeá pꞌuuru ikꞌaawa mirunajida. 
JDG.20.30	Jõdee ma ewari õpeede apemaarã israelitaarã soldaorã jĩpꞌa chõonajida pꞌuuru kꞌĩrapite, naaweda oodapꞌedaakꞌa. 
JDG.20.31	Mãga nɨde waya ma Benjamindeepa uchiadapꞌedaarã soldaorã pꞌuurudeepa uchiajida chõode ãra ome. Tꞌɨmɨɨpai uchiajida mãikꞌaapa israelitaarã treinta pee wãjida Betel pꞌuuru wãpari ode mãikꞌaapa aɨ ikꞌaawa bee eujãde. 
JDG.20.32	Mãga bɨde ma Benjamindeepa uchiadapꞌedaarãpa kꞌĩsiajida israelitaarã jërekꞌoodaitꞌee naawedapemakꞌa. Mamĩda ma israelitaarãpa chi chõo Guibeá pꞌuuru tꞌɨmɨara atee wãjida Benjamindeepa uchiadapꞌedaarã soldaorã ãchi tꞌẽe wãdamerã. 
JDG.20.33+JDG.20.34	Mãgá chõo jõnɨde Baal Tamarde ma israelitaarã waya chipꞌedachida ëreerã chaachaa. Mãɨmisa ma israelitaarã Guibeá pꞌuuru ikꞌaawa mirudapꞌedaarã uchiajida ma pꞌuuru pidaarã ome chõode. Ma israelitaarã diez mil paji; chi pipɨara chõo kꞌawaa beerã. Chõo jõnɨ misa, Benjamindeepa uchiadapꞌedaarãpa kꞌawadakꞌaa paji ãchi atua wãdá. 
JDG.20.35	Mamĩda Tachi Akꞌõrepa israelitaarã kꞌaripaji ma Benjamindeepa uchiadapꞌedaarã pꞌoyaadamerã. Ma ewate israelitaarãpa Benjamindeepa uchiadapꞌedaarã veinticinco mil cien soldaorã peekꞌoojida. 
JDG.20.36	Ma Benjamindeepa uchiadapꞌedaarãpa kꞌawaajida ãchi ma jura atuadapꞌedaa nãga pꞌasakꞌãri.
JDG.20.36	Ma israelitaarã Benjamindeepa uchiadapꞌedaarã soldaorã naa ãpɨtee erreu wãjida kꞌawa pꞌanadapꞌedaa perã ãchi kꞌõpꞌãyoorã mirudapꞌedaarãpa Guibeá pꞌuuru pꞌoyaadai. 
JDG.20.37	Wãara mãga pꞌasaji. Ma Guibeá pꞌuurude pꞌaneedapꞌedaarã atu pꞌanɨde ma israelitaarã soldaorã chõonajida. Aɨ naaweda pedeeteejida ãchi kꞌõpꞌãyoorã ome ma pꞌuuru pꞌoyaadakꞌãri, nari jɨ̃rakꞌawaa unudaitꞌeeda ajida, ma pꞌuurudeepa. 
JDG.20.38	Mãgá ma Israeldepema ãpɨtee erreu wãdapꞌedaarãpa ma nari jɨ̃rakꞌawaa unu atadakꞌãri, pꞌɨrrabaijida chõodaitꞌee Benjamindeepa uchiadapꞌedaarãdepemaarã ãchi tꞌẽe chedapꞌedaarã ome.
JDG.20.39	Ma chõo jõnɨde Benjamindeepa uchiadapꞌedaarã soldaorãpa israelitaarã treinta pee wãjida. Maperã kꞌĩsiajida ma chõo pꞌoyaa wãdá naawedapemakꞌa. 
JDG.20.40	Mamĩda ma Benjamindeepa uchiadapꞌedaarãpa ãpɨtee akꞌɨdakꞌãri, unujida ma nari jɨ̃rakꞌawaa uchia nɨ̃bɨ tꞌɨpɨtau ome ãchi pꞌuurudeepa. 
JDG.20.41	Mãpai israelitaarã pꞌɨrrabaidakꞌãri chõodaitꞌee kꞌĩrapite, Benjamindeepa uchiadapꞌedaarã soldaorã pꞌerakꞌoodachida. 
JDG.20.42	Jĩchoodachida eujã pania wẽe bɨ wãpari ode. Mamĩda pꞌoyaa uchiada–e paji israelitaarã juadeepa. Ma Israeldepema soldaorã pꞌuurude chõo pꞌanadapꞌedaarã uchiajida ode mãikꞌaapa ma Benjamindeepa uchiadapꞌedaarã peekꞌoojida. 
JDG.20.43	Mãgá israelitaarãpa Benjamindeepa uchiadapꞌedaarã wapꞌɨra atajida mãikꞌaapa jõpi wãjida Guibeá oriente eere.
JDG.20.44	Ma chõo jõnɨde dieciocho mil Benjamindeepa uchiadapꞌedaarã piujida. 
JDG.20.45	Mãɨrãdepemaarã ũkꞌuru wãjida eujã pania wẽe bɨdee Rimón mãu–idaa bɨ eeree. Mamĩda ma ode wãdade israelitaarãpa mãdepemaarã cinco mil peejida. Ma awara israelitaarãpa awaraa dos mil ẽpꞌe atanadakꞌãri, aukꞌa peekꞌoojida. 
JDG.20.46	Ma ewate Benjamindeepa uchiadapꞌedaarã soldaorã chi pipɨara beerã veinticinco mil piujida. 
JDG.20.47	Mamĩda Benjamindeepa uchiadapꞌedaarã seiscientos israelitaarã juadeepa uchiajida. Jĩchoojida eujã pania wẽe bɨdee mãikꞌaapa atane kꞌĩmari wãyaarude pꞌaneejida Rimón mãu–idaa bɨmãi. 
JDG.20.48	Ma chõoda tꞌẽepai israelitaarãpa apema Benjamindeepa uchiadapꞌedaarã pꞌuurumaa chõonajida mãikꞌaapa paa jõpijida. Aɨde pꞌanapatapꞌedaarã jõmaweda peekꞌoojida, ãchi ne–animalaarã paara.
JDG.21.1	Ma jura chõodai naaweda Mizpade pꞌanadakꞌãri, Tachi Akꞌõre kꞌĩrapite israelitaarãpa juraajida ãchi kꞌaurã ichita teeda–e paitꞌee Benjamindeepa uchiadapꞌedaarã apidaamaa miakꞌãidamerã. 
JDG.21.2	Mamĩda tꞌẽepai Betel pꞌuurude chipꞌejida mãikꞌaapa tꞌãri pꞌuapa ewari aba wãyaarude jẽe pꞌaneejida mãikꞌaapa mãgapachida: 
JDG.21.3	“Aai Akꞌõre, pɨta tai Israeldeepa uchiadapꞌedaarã Akꞌõre Waibɨa. ¿Sãapꞌeda tai nãga chitoonɨma? Ɨ̃rá ëreerã aba falta bɨda ajida.
JDG.21.4	Aɨ norema ma israelitaarã tapꞌedaweda pꞌirabaijida mãikꞌaapa altar oo atajida aɨde ne–animalaarã Tachi Akꞌõre–itꞌee paa jõpidaitꞌee. Ichiaba awaraa ne–animalaarã paapijida akꞌɨpidaitꞌee ãchi tꞌãri aukꞌa bɨ kꞌinia pꞌanadapꞌedaa iru ome. 
JDG.21.5	Mãga oo pꞌanɨde ãchi pitapai iidipachida: “¿Kꞌairãta Mizpadee wãda–e pajima mama chipꞌedaidakꞌãri? (Mama pꞌanɨde Tachi Akꞌõre kꞌĩrapite juraajida chi mamaa wãdaamaa pꞌanadapꞌedaarã peekꞌoodaitꞌeeda ajida.)
JDG.21.6	Ma jura Benjamindeepa uchiadapꞌedaarã ome chõodapꞌeda, awaraa israelitaarã kꞌĩra pia–ee pꞌaneejida ãchi aukꞌaarã peedapꞌedaa perã. Maperã mãgapachida: “Idi Israeldeepa uchiada ëreerã aba falta bɨda apachida. 
JDG.21.7	¿Sãga oodaima wẽraarã atadaitꞌee Benjamindeepa uchiadapꞌedaarã pꞌaneedapꞌedaa ɨmɨkꞌĩraarã–itꞌee? Tachi Akꞌõre kꞌĩrapite taipa juraajida tachi kꞌaurã teeda–e paitꞌee Benjamindeepa uchiadapꞌedaarã apidaamaa. 
JDG.21.8	¿Nama wẽ–ekꞌã ajida, Israeldeepa uchiada ëreerãdepema aba Mizpadee wã–e pada?”
JDG.21.8	Mãpai kꞌirãpajida Jabés Galaad pꞌuurudepema apida unuda–e paji mama chipꞌe pꞌanadakꞌãri. 
JDG.21.9	Mama pꞌanɨde Israeldeepa uchiadapꞌedaarã ëreerãdepemaarã pꞌuuru tꞌɨ̃jara wãdakꞌãri, ma ewate ma pꞌuurudepema apidaapa pꞌanauda–e paji. 
JDG.21.10+JDG.21.11	Maperã ma israelitaarã Betelde see jõnadapꞌedaa jõmaarãpa soldaorã doce mil pëijida Jabés pꞌuurudee ma pꞌuurudepemaarã jõmaarã peekꞌoode, warrarã paara mãikꞌaapa wẽraarã ɨmɨkꞌĩraarã ome kꞌãidapꞌedaarã paara. 
JDG.21.12	Ma pꞌuurude tꞌĩudakꞌãri, ununajida awẽraarã cuatrocientos ɨmɨkꞌĩra ome waide kꞌãida–e pꞌanadapꞌedaarã. Mãgɨɨrã aneejida soldaorã kꞌãipatapꞌedaamãi Siló pꞌuurude, Canaán eujãde bɨ. 
JDG.21.13	Mãpai israelitaarãpa ãchi eere pꞌanadapꞌedaarã ũkꞌuru pëijida jɨrɨnadamerã ma Benjamindeepa uchiadapꞌedaarã mirunadapꞌedaa Rimón mãu–idaa bɨmãi. Mãɨrãmaa jara pëijida ãchi ome chõoda–ee pꞌaneedamerã. 
JDG.21.14	Mãgá ma Benjamindeepa uchiadapꞌedaarã uchia chejida. Mãpai israelitaarãpa ma awẽraarã Jabés pꞌuurudeepa aneedapꞌedaa teejida ma Benjamindeepa uchiadapꞌedaarãmaa. Mamĩda ma awẽraarã araada–e paji ma Benjamindeepa uchiadapꞌedaarã ɨmɨkꞌĩraarã jõmaarã–itꞌee.
JDG.21.15	israelitaarã kꞌĩsia pꞌua pꞌanapachida Tachi Akꞌõrepa ãchi tꞌãideepa Benjamindeepa uchiadapꞌedaarã perá wẽpapida perã. 
JDG.21.16	Mapa ãchi poro waibɨarã chipꞌedaidakꞌãri, mãgapachida: “¿Sãgá awẽraarã atadaima ajida, Benjamindeepa uchiadapꞌedaarã, chi waide wẽra wẽe pꞌanɨɨrã–itꞌee, ãchi ëreerãdepema wẽraarã jõmaweda peekꞌoodapꞌedaata? 
JDG.21.17	Ma Benjamindeepa uchiadapꞌedaarã pꞌaneedapꞌedaarã atꞌãri pꞌanapataadaipia bɨ ãchi ëreerã eujãde, maa–e pɨrã Israel eujãdeepa ãchi ëreerã wẽpadai. 
JDG.21.18	Tai kꞌaurã ãchimaa pꞌoyaa teeda–e miakꞌãidamerã, Tachi Akꞌõre kꞌĩrapite juraadapꞌedaa perã ichita mãga ooda–e paitꞌee. Tachi Akꞌõrepa kꞌachia ooipia bɨda ajida, chi mãga oorumaa. 
JDG.21.19	Tachia mãga jarajida mĩda, año chaa Siló pꞌuurude Tachi Akꞌõre–itꞌee fiesta waibɨa oopata. (Ma pꞌuuru Betel pꞌuuru norte eere baji; Betel Siquén wãpari o oriente eere, Leboná pꞌuuru sur eere.)”
JDG.21.20	Mãga pedeedapꞌeda, ma israelitaarã poro waibɨarãpa nãga jara pëijida Benjamindeepa uchiadapꞌedaarãmaa: “Wãdapáde aji, Siló pꞌuurudee fiesta oopatamãi. Mirudapáde aji, ma pꞌuuru ikꞌaawa uva kꞌãi beede. 
JDG.21.21	Mãga nɨde tau kꞌitꞌaa pꞌanéetɨ. Awẽraarã pëira chedakꞌãri Siló pꞌuurudeepa, uchíatɨ pãchi mirupatamãiipa mãikꞌaapa parã chaachaapa awẽra chɨa atátɨ pãchi eujãdee ateedaitꞌee. 
JDG.21.22	Tꞌẽepai ma awẽraarã ɨ̃pemaarãpa wa akꞌõreerãpa taimaa iidi cheruta pɨrã taipa ãchideerã parã juadeepa uchia atanadamerã, taipa mãgadaitꞌee: ‘Chupɨria kꞌawáatɨ. Perdonáatɨ ma Benjamindeepa uchiadapꞌedaarãpa oodapꞌedaa. Jabés Galaad pꞌuuru pidaarã ome chõodakꞌãri, taipa ãra jõmaarã–itꞌee awẽraarã pꞌoyaa unuda–e paji. Ma awara parãpa jarada–e pada perã pãchi kꞌaurã ma Benjamindeepa uchiadapꞌedaarãmaa tee kꞌinia pꞌanɨ, Tachi Akꞌõre kꞌĩrapite parãpa ne–inaa kꞌachia ooda–e pꞌanɨ.’ ”
JDG.21.23	Benjamindeepa uchiadapꞌedaarãpa ma israelitaarã poro waibɨarã pedee ũridakꞌãri, ijãajida. Ãchi chaachaa awẽra pëiradapꞌedaarãdepema aba chɨa atajida mãikꞌaapa ãchi eujãdee ateejida ãchi wẽra papidaitꞌee. Maapꞌeda ãchi ëreerã eujãde pꞌuuru chiwidi oo atajida aɨde pꞌanapataadaitꞌee.
JDG.21.24	Ma fiesta oodapꞌeda, awaraa israelitaarã ichiaba wãjida ãchi ëreerã eujã chaachaa mãikꞌaapa mama ãchi te pidaarã ome pꞌaneejida.
JDG.21.25	Maapai Israel eujãde rey atꞌãri wẽ–e paji. Maperã eperã chaachaa ãchia oo kꞌiniata oopachida.
RUT.1.1+RUT.1.2	Chonaarãweda, Tachi Akꞌõrepa poro waibɨa bɨda jua ekꞌari israelitaarã pꞌanapataadakꞌãri, ãchi eujãde jarrajara paraaji. Maperã Judá eujãdepema Elimélec uchiaji Belén pꞌuurudeepa mãikꞌaapa Moab eujãdee wãji. Ichi ome ateeji chi wẽra Noemí mãikꞌaapa chi warrarã omeeweda. Ãra tꞌɨ̃jarapachida Majlón mãikꞌaapa Quilión. Ãra jõmaweda efrateorã
RUT.1.3	Mamĩda mama pꞌanɨde Noemí ɨmɨkꞌĩra, Elimélec jai–idaaji. Mãgá Noemí warrarã omé ome beeji. 
RUT.1.4	Ma warrarã kꞌũtrãa pꞌaneedakꞌãri, Moab eujãdepema wẽraarã ome miakꞌãijida. Aba tꞌɨ̃jarapachida Orfa; chi apema Rut. Mamĩda mama pꞌanɨde diez año wãyaakꞌãri, 
RUT.1.5	Majlón, Quilión ome jai–idaajida. Mãgá Noemí ituaba beeji; ɨmɨkꞌĩra wẽe, warra jida wẽe.
RUT.1.6	Ewari aba Noemipa ũriji Tachi Akꞌõrepa Israel eujãde pꞌanapatapꞌedaarã chupɨria kꞌawaada mãikꞌaapa ma jarrajara jõpida. Mama chikꞌo waya paraada perã, Noemí chi ãiguurã ome acomoraajida Judá eujãdee wãdaitꞌee. 
RUT.1.7	Uchiaji ichi bapariidamãiipa chi ãiguurã ome mãikꞌaapa wãjida Judá eujãdee wãpari ode. 
RUT.1.8	Mãgá ode wãdade Noemipa ãramaa mãgaji:
RUT.1.8	—Ãpɨtee wã́tɨ pãchi naweerã temaa. Mɨa ɨtꞌaa iidiitꞌee Tachi Akꞌõrepa parã pia akꞌɨ bapariimerã parãpa oopatapꞌedaakꞌa mɨ warra jai–idaadapꞌedaarã ome mãikꞌaapa mɨ ome. 
RUT.1.9	Ichiaba irumaa iidiitꞌeeda aji, parã waya miakꞌãipimerã mãikꞌaapa o–ĩa pꞌanapimerã.
RUT.1.9	Mãga jarapꞌeda, Noemipa ãra kꞌĩra ɨ̃ji mãikꞌaapa despediiji. Mãpai ãra jẽedachida 
RUT.1.10	mãikꞌaapa golpe mãgajida:
RUT.1.10	—¡Pɨ eujãdee pɨ ome aukꞌa wã kꞌinia pꞌanɨda! ajida.
RUT.1.11	Mãpai Noemipa pꞌanauji:
RUT.1.11	—¡Kꞌaurã, pãchi temaa wã́tɨ! ¿Kꞌãare–itꞌee mɨ ome wãdaitꞌeema? ¿Mɨa waa warra tꞌoikꞌã parã ome miakꞌãidamerã? 
RUT.1.12	¡Kꞌaurã, pãchi temaa wã́tɨ! Mɨ audú chõtrãa kꞌɨrɨ waya miakꞌãiitꞌee. Mɨa mãga ooipia bada paara, idiweda miakꞌãikꞌaji mãikꞌaapa warra tꞌoda paara 
RUT.1.13	¿parãpa nɨkꞌajidakꞌã ma warrarã kꞌũtrãa parutamaa parã ome miakꞌãidamerã? ¿Mãga ooda paara, parã miakꞌãida–ee pꞌaneekꞌajidakꞌã? Mɨa mãga kꞌinia–epɨ. Tachi Akꞌõrepa mɨ miapi iru bɨ. Mɨa kꞌinia–e bɨ parã miadamerã mɨ mia nɨ̃bɨkꞌa.
RUT.1.14	Mãga ũridakꞌãri, waya golpe jẽedachida. Maapꞌeda Orfapa chi pꞌãkꞌõre kꞌĩra ɨ̃ji mãikꞌaapa ãpɨtee wãji. Mamĩda Rut atꞌãri Noemí ome beeji.
RUT.1.15	Mãpai Noemipa Rutmaa mãgaji:
RUT.1.15	—Akꞌɨ́ji. Pɨ ãyore wãruda aji, ichi aukꞌaarã pꞌanapatamaa mãikꞌaapa ãchi akꞌõre waibɨa apataarãmaa. Iru ome wãpáde aji.
RUT.1.16	Mãpai Rutpa pꞌanauji:
RUT.1.16	—¡Waa jaranáaji mɨ ãpɨtee wãmerã mãikꞌaapa pɨ atabëimerã! Pɨ wãrumaa mɨ jida aukꞌa wãitꞌee. Pɨ banarumaa mɨ jida aukꞌa banaitꞌee. Pɨ aukꞌaarã mɨchi aukꞌaarã paitꞌee mãikꞌaapa pɨ Akꞌõre Waibɨa aukꞌa mɨ Akꞌõre Waibɨa paitꞌee. 
RUT.1.17	Pɨ jai–idaarumãi mɨ jida aukꞌa jai–idaaitꞌee. Mama mɨ ɨadaitꞌee. ¡Mɨ piu–emaa pɨ ikꞌaawaapa ãyaa wã–e. Pɨ ikꞌaawaapa wãru pɨrã, Tachi Akꞌõrepa mɨmaa ne–inaa kꞌachia ooipia bɨda! aji.
RUT.1.18	Noemipa unukꞌãri Rut wãara wã kꞌinia bɨ, ichiakꞌau bɨji ichi ome wãmerã. 
RUT.1.19	Mãgá wãjida Judá eujãdee.
RUT.1.19	Belén pꞌuurude panadakꞌãri, pꞌuuru pidaarãpa akꞌɨtrua para beeji mãikꞌaapa wẽraarãpa iidi para beeji:
RUT.1.19	—¿Na Noemi–ekꞌã? ajida.
RUT.1.20	Mãpai Noemipa pꞌanauji:
RUT.1.20	—Mɨmaa waa Noemí anáatɨ. Ma kꞌãyaara tꞌɨ̃jarapatáatɨ Mara,
RUT.1.21	Mɨ namãikꞌaapa uchiakꞌãri, ɨmɨkꞌĩra mãikꞌaapa warrarã iru baji. Mamĩda ɨ̃rá mɨ tuu cheru Tachi Akꞌõrepa mãga kꞌinia bairã. ¿Sãapꞌeda mɨmaa Noemí
RUT.1.22	Mãgá paji Noemí Moab eujãdeepa cheda chi Moabdepema ãigu Rut ome. Belén pꞌuurude panadakꞌãri, ma eujãdepemaarãpa cebada
RUT.2.1	Mama Noemí ɨmɨkꞌĩra Elimélec ëreerãdepema bapachi. Mãgɨ́ tꞌɨ̃jarapachida Booz. Mãgɨ́ eperã pꞌaratꞌara bapachi mãikꞌaapa ichi aukꞌaarãpa iru tꞌo pꞌanapachida.
RUT.2.2	Ewari aba Rutpa Noemimaa mãgaji:
RUT.2.2	—Mɨ ne–uu paraamaa wãpíji. Mãgá mɨa netꞌa tau ewapataarãmaa chupɨria iidii ãrapa netꞌa tau ewadapꞌedaadepema beeda mɨmaa pꞌepidamerã. 
RUT.2.2	Mãpai Noemipa mãgaji:
RUT.2.2	—Kꞌau, wãpáde aji.
RUT.2.3	Mãgá Rut Belén pꞌuurudeepa taawaa wãji cebada ewa pꞌanadapꞌedaamaa. Mama chi ewa pꞌanadapꞌedaarãmaa chupɨria iidipꞌeda, ãra tꞌẽe cebada beeda pꞌemaa beeji. Poro pia ma eujã Elimélec ëreerãdepema Booz eujã paji.
RUT.2.4	Mãga bɨde Booz Belén pꞌuurudeepa pacheji mãikꞌaapa ma cebada ewa pꞌanadapꞌedaarãmaa mãgaji:
RUT.2.4	—¡Tachi Akꞌõrepa parã pia akꞌɨ bapáde! aji.
RUT.2.4	Ãrapa pꞌanaujida:
RUT.2.4	—¡Tachi Akꞌõrepa pɨ jida pia akꞌɨ bapáde! ajida.
RUT.2.5	Maapꞌeda Boozpa ma cebada ewa pꞌanadapꞌedaarã poro waibɨamaa iidiji:
RUT.2.5	—Jã awẽra cebada beeda pꞌemaa bɨ, ¿kꞌai ëreerãdepemama? aji.
RUT.2.6	Chi poro waibɨapa pꞌanauji:
RUT.2.6	—Jã wẽra Moab eujãdepema. Moab eujãdeepa cheji Noemí ome. 
RUT.2.7	Mɨmaa chupɨria iidiji cebada ewapataarã tꞌẽe wãpimerã chi beeda pꞌeitꞌee. Tapꞌewedakꞌaapa mimiamaa bɨda aji, makꞌɨara ɨ̃i–ee. Ɨ̃rapaita teedaa ɨ̃ide chejida aji.
RUT.2.8	Mãpai Boozpa Rutmaa mãgaji:
RUT.2.8	—Wẽra, ũríji. Namãikꞌaapa awaraarã eujãdee wãnáaji netꞌa tau pꞌede. Wẽraarã mɨ–itꞌee mimiapataarã ome wã́ji 
RUT.2.9	mãikꞌaapa ãra cebada ewapataarã tꞌẽe wãrutamaa aukꞌa wã́ji. Ma cebada ewapataarãmaa mɨa jaraji pɨ ichiakꞌau bɨdamerã. Pɨ opisiadaikꞌãri, mɨ mimiapataarãpa chokꞌo ipurudapꞌedaadepema pania tonapáde aji.
RUT.2.10	Mãga ũrikꞌãri, Rut Booz kꞌĩrapite bedabaidachi ichi tau bɨɨrɨ eujãde tꞌõbairumaa mãikꞌaapa irumaa iidiji:
RUT.2.10	—¿Sãapꞌeda pɨ mɨ ome audú tꞌãri pia bɨma aji, mɨ namapema–ee bɨta?
RUT.2.11	Boozpa pꞌanauji:
RUT.2.11	—Eperãarãpa mɨmaa nepɨrɨjida pɨa pɨchi pꞌãkꞌõre pia akꞌɨ bapari pɨ ɨmɨkꞌĩra jai–idaadadeepa. Ichiaba nepɨrɨjida ma kꞌaurepa pɨchi akꞌõreerã mãikꞌaapa pɨchi eujã atabëida mãikꞌaapa na eperãarã pɨa kꞌawa–e bɨ tꞌãide ba cheda. 
RUT.2.12	¡Pɨa mãga ooda pari mɨa Tachi Akꞌõremaa iidi bɨ irua pɨ pia akꞌɨ bapariimerã! ¡Iidi bɨda aji, iru, israelitaarã Akꞌõre Waibɨapa pɨ kꞌaripamerã pɨa irumaa kꞌaripa iidida perã!
RUT.2.13	Mãpai Rutpa mãgaji:
RUT.2.13	—Señor, pɨ audú tꞌãri pia bɨ mɨ ome, mɨ pɨ mimiapari–e mĩda. Pɨa pedee pia jarada kꞌaurepa mɨ tꞌãri o–ĩa beeruda aji.
RUT.2.14	Nekꞌopata hora pakꞌãri, Boozpa Rutmaa mãgaji:
RUT.2.14	—Nama pan vinode sã atapꞌeda, kꞌóji.
RUT.2.14	Rut su–akꞌɨ beeji cebada ewapataarã ikꞌaawa. Mãpai Boozpa irumaa teeji cebada paada kꞌomerã. Bi jãwaarumaa kꞌoji mĩda, atꞌãri beeji.
RUT.2.15	Tꞌẽepai Rut waya wãkꞌãri cebada baaida pꞌede, Boozpa ichi mimiapataarãmaa mãgaji:
RUT.2.15	—Jã wẽra ichiakꞌau bɨdapáde aji, irua cebada waibɨa pꞌemerã. Kꞌõrajɨ̃ma pꞌe bɨmãi paara pꞌepítɨ, ɨtrɨada–ee. 
RUT.2.16	Ma kꞌãyaara parãpa cebada tꞌɨapꞌe wãdakꞌãri, chi kꞌɨmɨ chakꞌeerã ũkꞌuru baaipidapáde aji, irua pꞌemerã. ¡Apidaapa iru ɨtrɨanaadapáde! aji.
RUT.2.17	Kꞌewara parumaa Booz eujãde Rutpa ma cebada beeda pꞌeji. Maapꞌeda ichia ma cebada tau chi kꞌɨmɨ chakꞌeerãdeepa jonakꞌãri mãikꞌaapa chi e chakꞌeerã epꞌakꞌãri, veinte kilos apꞌeda waa uchiaji. 
RUT.2.18	Rutpa ma cebada pꞌuurudee ateeji mãikꞌaapa chi pꞌãkꞌõremaa akꞌɨpiji. Ma awara Boozpa chikꞌo teedadepema beeda ẽtꞌa ataji Noemimaa teeitꞌee.
RUT.2.19	Mãpai Noemipa iidiji:
RUT.2.19	—¿Idi sãma netꞌa tau pꞌemaa bajima? aji. ¿Sãma mimia bajima? Waibɨa pꞌeji. ¡Tachi Akꞌõrepa pia akꞌɨ baipia bɨda aji, chi eperã pɨ nãgá kꞌaripada!
RUT.2.19	Mãpai Rutpa Noemimaa ichi pꞌasada nepɨrɨji:
RUT.2.19	—Mɨ mimia bada eujã chipari tꞌɨ̃jarapata Booz. Iruata mɨ kꞌaripajida aji.
RUT.2.20	Mãpai Noemipa chi ãigumaa mãgaji:
RUT.2.20	—¡Tachi Akꞌõrepa iru pia akꞌɨ baipia bɨ! Tachi Akꞌõre tꞌãri pia bapari tachi ome mãikꞌaapa tachi ɨmɨkꞌĩraarã jai–idaadapꞌedaarã ome. Ma eperã mɨ ɨmɨkꞌĩra pada jai–idaada ome ëreerã. Mapa irua tachi pia akꞌɨ baipia bɨ.
RUT.2.21	Mãpai Rutpa mãgaji:
RUT.2.21	—Irua jarajida aji, mɨ mimiamaa beemerã ichi mimiapataarã ome cebada ewa auparutamaa.
RUT.2.22	Mãpai Noemipa pꞌanauji:
RUT.2.22	—Kꞌau, pia bɨ pɨ mama wẽraarã iru–itꞌee mimiapataarã ome mimiamerã. Mama apidaapa pɨmaa ne–inaa kꞌachia ooda–e. Mapa awara ãyaa wãnaapáde aji.
RUT.2.23	Mãgá Rut Booz eujãde mimiamaa beeji wẽraarã Booz–itꞌee mimiapataarã ome. Mama mimiaji cebada maapꞌeda trigo ewa auparutamaa. Rut mãgá mimiamaa bɨ misa, Noemí ome bapachi.
RUT.3.1	Ewari aba Rut pꞌãkꞌõre Noemipa mãgaji:
RUT.3.1	—Kꞌau, mɨa pɨ–itꞌee ɨmɨkꞌĩra jɨrɨteeipia bɨ, mãgá pɨ tꞌãri o–ĩa bapariimerã. 
RUT.3.2	¿Pɨ ome mimiapataarã, ma wẽraarã chipari, Booz tachi ɨmɨkꞌĩraarã jai–idaadapꞌedaarã ome ëreerã–ekꞌã? Mɨa jararu pia ũríji. Idi pꞌãrikꞌua iru pꞌuurudeepa awara ãi wãitꞌee cebada tau chi kꞌɨmɨ chakꞌeerãdeepa jõnade mãikꞌaapa chi e epꞌade. 
RUT.3.3	Mapa pɨa nãga ooipia bɨ. Kꞌuipꞌeda, kꞌera pꞌuruipia bɨ mãikꞌaapa pꞌaru pi–iara bɨ jɨ̃ipia bɨ. Maapꞌeda wãipia bɨ Booz mimiamaa bɨmaa. Mamĩda unupiikꞌaraa bɨ, iru nekꞌoi naaweda mãikꞌaapa ne–inaa toi naaweda. 
RUT.3.4	Iru kꞌãide wãkꞌãri, pia akꞌɨ́ji sãma kꞌãiru. Mãpai iru jẽra beekꞌãri, iru poroba jira atapꞌeda, jẽra beepáde aji. Mãpai irua jarai pɨa kꞌãata ooipia bɨ.
RUT.3.5	Rutpa pꞌanauji:
RUT.3.5	—Jõmaweda pɨa jara bɨkꞌa ooitꞌeeda aji.
RUT.3.6	Maapꞌeda Rut wãji pꞌuurudeepa taawaa mãikꞌaapa jõma ooji chi pꞌãkꞌõrepa jaradakꞌa. 
RUT.3.7	Mãga bɨde Booz nekꞌopꞌeda mãikꞌaapa ne–inaa topꞌeda, tꞌãri o–ĩ–ĩa beeji. Maapꞌeda netꞌa tau pëi nɨ̃badamãi jẽra banaji. Tꞌẽepai Rut juajĩa wãpꞌeda, Booz poroba jira atapꞌeda, mama jẽra beeji. 
RUT.3.8	Esapɨte Booz ɨ̃rɨmadachi mãikꞌaapa tꞌerabaikꞌãri waya kꞌãiitꞌee, pꞌera pɨkꞌadachi wẽra unu atada perã ichi bɨɨrɨ ikꞌaawa.
RUT.3.8	Mapa mãgaji:
RUT.3.9	—¿Pɨ, kꞌaima? aji.
RUT.3.9	Rutpa pꞌanauji:
RUT.3.9	—Mɨ Rut, pɨ mimiapari. Pɨ mɨ chãure pada ëreerã. Mapa pɨchi pꞌarupa mɨ poro bɨ́ji, mɨa kꞌinia bairã pɨa mɨ akꞌɨ bapariimerã.
RUT.3.10	Mãpai Boozpa mãgaji:
RUT.3.10	—¡Mɨa kꞌinia bɨ Tachi Akꞌõrepa pɨ bendiciamerã! Pɨa nãga ookꞌãri, akꞌɨpimaa bɨ wãara pɨ ɨmɨkꞌĩra piuda kꞌinia iru bada. Mɨ kꞌãyaara eperã kꞌũtrãara jɨrɨkꞌaji, pꞌaratꞌara bɨ maa–e pɨrã pꞌaratꞌa wẽe bɨ. Mamĩda mãga oo–e paji. 
RUT.3.11	Waaweenáaji. Mɨ pꞌuurudepemaarã jõmaarãpa kꞌawa pꞌanɨ pɨ wẽra tꞌãri pia bapari. Mapa mɨa ooitꞌee pɨa kꞌinia bɨkꞌa. 
RUT.3.12	Mamĩda naapɨara mɨa pɨmaa ne–inaa jaraitꞌee. Wãara mɨ pɨ chãure pada Elimélec ëreerã mĩda, awaraa ëreerã mɨ kꞌãyaara kꞌaitꞌaara paraa. 
RUT.3.13	Idi pꞌãrikꞌua nama béeji. Nu mɨ wãitꞌee ma eperã ome pedeede. Irua oo kꞌinia bɨ pɨrã Tachi Akꞌõre ũraade jara bɨkꞌa oomerã chi ëreerã pari; pia jaraitꞌeera pɨ ome miakꞌãi kꞌinia bɨ pɨrã, mãgara mãga ooipia bɨ. Mamĩda irua mãga oo kꞌinia–e pɨrã, Tachi Akꞌõre ichita chokꞌai bapari kꞌĩrapite mɨa juraa bɨ mɨta pɨ ome miakꞌãiitꞌee. Ɨ̃rá kꞌãipáde aji, ɨ̃daaru misa.
RUT.3.14	Rut mama kꞌãi beeji Booz bɨɨrɨ ikꞌaawa. Aɨ norema taujaaweda pꞌirabaiji wãitꞌee, aɨ naaweda Boozpa jarada perã: “Apidaapa kꞌawadaikꞌaraa bɨda aji, wẽra nama kꞌãi bada.”
RUT.3.15	Rut wãitꞌee pakꞌãri, Boozpa mãgaji:
RUT.3.15	—Pɨchi ɨ̃rɨpema pꞌaru ẽra atapꞌeda, ewatꞌɨpáde aji.
RUT.3.15	Rutpa ma pꞌaru ewatꞌɨkꞌãri, aɨde Boozpa cebada tau veinte kilos pꞌe bɨji mãikꞌaapa kꞌaripaji Rutpa ãpꞌa ateemerã. Mãgá Rut pꞌuurudee wãji.
RUT.3.16	Temaa panakꞌãri, Noemipa iidiji:
RUT.3.16	—Kꞌau, ¿sãga wãjima? aji.
RUT.3.16	Mãpai Rutpa nepɨrɨji Boozpa ichimaa pia ooda. 
RUT.3.17	Ma awara mãgaji:
RUT.3.17	—Mɨmaa na cebada waibɨa teeji mãikꞌaapa mãgaji: “Pɨ pꞌãkꞌõremaa chikꞌo wẽe wãnaapáde” aji.
RUT.3.18	Mãpai Noemipa mãgaji:
RUT.3.18	—Ɨ̃rá nɨdáma kꞌawaadaitꞌee sãga uchiai. Iru ɨ̃i–e paitꞌee ma ëreerã kꞌaitꞌaara bɨ ome pedee–emaa.
RUT.4.1	Ma ewateweda Booz wãji pꞌuurude tꞌĩupatamaa mãikꞌaapa su–akꞌɨ beeji eperãarã nepɨra iru pꞌanadakꞌãri chipꞌepatapꞌedaamãi. Taarã–e nɨde ma ëreerã kꞌaitꞌaara bada Boozpa jara bada wãyaa wãji.
RUT.4.1	Mãpai Boozpa mãgaji:
RUT.4.1	—Kꞌõpꞌãyo, mɨ ikꞌaawa su–akꞌɨ ba chepáde aji.
RUT.4.1	Ma eperã Booz ikꞌaawa su–akꞌɨ banaji.
RUT.4.2	Mãpai Boozpa tꞌɨ̃ pëiji pꞌuuru pidaarã poro waibɨarã diez mãikꞌaapa ãramaa mãgaji:
RUT.4.2	—Su–akꞌɨ pꞌanéetɨ.
RUT.4.2	Ãra su–akꞌɨ pꞌaneedakꞌãri, 
RUT.4.3	Boozpa chi ëreerãmaa mãgaji:
RUT.4.3	—Noemí Moab eujãdeepa cheji. Irua chi ɨmɨkꞌĩra pada Elimélec, tachi ëreerã eujã netotꞌaa kꞌinia bɨ. 
RUT.4.4	Mɨa pɨmaa mãga kꞌawapi kꞌinia bɨ, pɨ Elimélec ëreerãdepema kꞌaitꞌaara bairã. Pɨa ma eujã neto atai, pɨta jõmaarã kꞌãyaara chi ëreerã kꞌaitꞌaara bairã. Mamĩda neto ata kꞌinia–e bɨ pɨrã, mɨa neto atai. Mapa neto ata kꞌinia bɨ pɨrã, jarapáde aji, na poro waibɨarã kꞌĩrapite mãikꞌaapa awaraa pꞌuuru pidaarã kꞌĩrapite.
RUT.4.4	Ma ëreerãdepema kꞌaitꞌaara badapa pꞌanauji:
RUT.4.4	—Neto ataitꞌeepɨ.
RUT.4.5	Mãpai Boozpa mãgaji:
RUT.4.5	—Chi Noemí juakꞌaawa ma eujã neto atarupa aukꞌa Moab eujãdepema pꞌẽtrãa Rut ataipia bɨ mãikꞌaapa iru ome miakꞌãiipia bɨda aji, ma eujã ichi ɨmɨkꞌĩra piuda tꞌɨ̃de beemerã.
RUT.4.6	Mãga ũrikꞌãri, ma ëreerãdepema kꞌaitꞌaara badapa mãgaji:
RUT.4.6	—Mãgara mɨa ma eujã pꞌoyaa neto ata–eda aji, mɨchi tꞌɨ̃de eujã wẽe beeitꞌee perã. Pɨa neto ata kꞌinia bɨ pɨrã, neto atáji. Ma eujã mɨa jitaipia bada pɨmaa teeyada aji.
RUT.4.7	Maapai israelitaarãpa nãga oopachida abaapa ichi eerepema netꞌaa awaraamaa teekꞌãri. Chi eperã ichi eerepema netꞌaa tee bɨpa ichi chancla aba ẽrapꞌeda, apemamaa teepachi.
RUT.4.8	Maperã ma ëreerãdepema kꞌaitꞌaara badapa ichi chancla ẽra atapꞌeda, jõmaarã taide Boozmaa teeji mãikꞌaapa mãgaji:
RUT.4.8	—Pɨa ma eujã neto atapáde aji.
RUT.4.9	Mãpai Boozpa nãga jaraji ma poro waibɨarãmaa mãikꞌaapa awaraa arii pꞌanadapꞌedaarãmaa:
RUT.4.9	—Parãpa iru pedee ũrijida. Idi mɨa Noemí juakꞌaawa eujã neto ataru Elimélec, Quilión mãikꞌaapa Majlonpa bëidapꞌedaa. 
RUT.4.10	Ichiaba mɨa parãmaa jara bɨ mɨa Moabdepema pꞌẽtrãa Rut ataitꞌee mɨchi wẽra papiitꞌee. Mãgá ma eujã iru ɨmɨkꞌĩra piuda Majlón tꞌɨ̃de beeitꞌee mãikꞌaapa nama iru tꞌoda pꞌuurude iru tꞌɨ̃ kꞌĩra atuada–ee pꞌanadaitꞌee. Parãpa na pedee jõma ũrijidada aji.
RUT.4.11	Mãpai ma poro waibɨarãpa awaraa arii pꞌanadapꞌedaarã ome pꞌanaujida:
RUT.4.11	—Mãgada ajida, pɨa jaradakꞌa. Kꞌinia pꞌanɨ Tachi Akꞌõrepa ma wẽra pia oomerã irua Jacob wẽraarã Raquel, Lea ome pia oodakꞌa, tachi israelitaarã chokꞌara ãradeepa uchiapikꞌãri. Ichiaba kꞌinia pꞌanɨ pɨ efrateorã ëreerãdepema eperã waibɨa pamerã mãikꞌaapa Belén pꞌuuru pidaarãpa pɨ tꞌo pꞌanadamerã. 
RUT.4.12	Kꞌinia pꞌanɨ Tachi Akꞌõrepa warrarã chokꞌara pɨmaa oopimerã ma wẽra ome, mãgá pɨdeepa chokꞌara uchiadamerã, Tamarpa Judá ome ooda warra Faredeepa uchiadapꞌedaakꞌa.
RUT.4.13	Ma tꞌẽepai Booz, Rut ome miakꞌãiji. Araa padakꞌãri, Tachi Akꞌõrepa biakꞌoopiji. Mãgá ɨmɨkꞌĩra warra tꞌoji.
RUT.4.14	Belén pꞌuurudepema wẽraarãpa mãga kꞌawaadakꞌãri, Noemimaa mãgajida:
RUT.4.14	—¡Tachi Akꞌõre jõmaarã kꞌãyaara tꞌãri piara bapari! ¡Irua pɨ pia oomaa bɨ ãichakꞌe teeda perã pɨa akꞌɨpariimerã! ¡Kꞌinia pꞌanɨ ma warra chai waibɨa pamerã israelitaarã tꞌãide! 
RUT.4.15	Iru kꞌaurepa pɨ tꞌãri o–ĩa bapariitꞌee, chõtrãa bɨ mĩda. Audupɨara tꞌãri o–ĩa bapariitꞌee iru uchiada perã pɨ ãigu kꞌinia iru bɨdeepa. Irua pɨ kꞌiniara iru bɨ pɨa warra siete kꞌinia iru bai kꞌãyaara.
RUT.4.16	Noemipa ma warra chai ichi warrakꞌa wari ataji.
RUT.4.17	Mapa wẽraarãpa mãgapachida:
RUT.4.17	—¡Noemipa warra iru bɨda! ajida.
RUT.4.17	Ma warra tꞌɨ̃ bɨjida Obed. Mãgɨdeepa uchiaji Isaí.
RUT.4.18	Judá warra Faredeepa nãgɨɨrã uchiajida:
RUT.4.18	Fares warra Jezrón paji. 
RUT.4.19	Jezrón warra Ram paji. Ram warra Aminadab paji. 
RUT.4.20	Aminadab warra Naasón paji. Naasón warra Salmón paji. 
RUT.4.21	Salmón warra Booz paji. Booz warra Obed paji. 
RUT.4.22	Obed warra Isaí paji. Isaí warra David paji.
1SA.1.1	Efraín
1SA.1.2	Elcanapa wẽra omé iru baji. Aba tꞌɨ̃jarapachida Ana; chi apema Penina. Peninapa warra tꞌopachi. Mamĩda Anapa warra tꞌokꞌaa paji.
1SA.1.3	Año chaa Elcaná ichi pꞌuurudeepa uchiapachi Siló pꞌuurudee wãitꞌee Jõmaarã Akꞌõre Waibɨamaa ɨtꞌaa tꞌɨ̃de mãikꞌaapa iru–itꞌee ne–animalaarã paapide. Maapai Silode Elí mãikꞌaapa chi warrarã Ofni, Finés ome Tachi Akꞌõre pꞌaareerã paji. 
1SA.1.4	Elcanapa ne–animalaarã peepꞌeda, Tachi Akꞌõre–itꞌee paapikꞌãri, Penina eerepema mãikꞌaapa chi warrarãmaa, kꞌaurãmaa chi chiara ũkꞌuru teepachi. 
1SA.1.5	Mamĩda chi pipɨara bada Anamaa teepachi, iru audú kꞌinia iru bada perã, Tachi Akꞌõrepa irumaa warra tꞌopikꞌaa paji mĩda. 
1SA.1.6	Peninapa unukꞌãri chi ɨmɨkꞌĩrapa Ana audú kꞌinia iru bɨ, Ana oo iru beepachi kꞌĩsia paraa beemerã, Tachi Akꞌõrepa warra tꞌopikꞌaa pada perã.
1SA.1.7	Año chaa Tachi Akꞌõre temaa wãdakꞌãri, Peninapa Ana mãgá oo iru beepachi. Maperã Ana jẽepachi mãikꞌaapa nekꞌokꞌaa paji. 
1SA.1.8	Chi ɨmɨkꞌĩra Elcanapa mãga unukꞌãri, iidipachi: “Ana, ¿sãapꞌeda jẽe nɨ̃bɨma? apachi. ¿Sãapꞌeda kꞌĩra pia–ee nɨ̃bɨma mãikꞌaapa nekꞌo–ee nɨ̃bɨma? ¿Pɨ–itꞌee mɨ piara bɨ–ekꞌã apachi, warrarã diez kꞌãyaara?”
1SA.1.9	Ewari aba Siló pꞌuurude pꞌanɨde, nekꞌodapꞌeda mãikꞌaapa ne–inaa todapꞌeda, Ana bainɨ̃ beeji mãikꞌaapa wãji Tachi Akꞌõre tedee. Pꞌaare Elí mama su–akꞌɨ baji Tachi Akꞌõre tedepema puerta kꞌaitꞌa. 
1SA.1.10	Ana tꞌãri pꞌua nɨ̃bɨde mãikꞌaapa jẽe nɨ̃bɨde Tachi Akꞌõremaa ɨtꞌaa tꞌɨ̃maa beeji 
1SA.1.11	mãikꞌaapa nãga ooitꞌeeda aji: “Jõmaarã Akꞌõre Waibɨa, mɨ pɨ mimiapari. Pɨa mɨ akꞌɨpꞌeda, chupɨria kꞌawaaru pɨrã mãikꞌaapa mɨmaa warra tꞌopiru pɨrã, mɨa pɨ–itꞌee mãgɨ́ warra awara bɨitꞌee pɨ tede mimia bapariimerã. Akꞌɨpiitꞌee mɨa wãara mãga ooitꞌee, ma warra puda tꞌɨɨkꞌaa paitꞌeeda” aji.
1SA.1.12	Ana taarã ɨtꞌaa tꞌɨ̃maa bada perã Tachi Akꞌõre kꞌĩrapite, Elipa akꞌɨji iru itꞌaimaa kꞌawaitꞌee pedeemaata bɨ wa mãga–e. 
1SA.1.13	Mamĩda Anapa ichi tꞌãridepai ɨtꞌaa tꞌɨ̃maa baji. Mapa chi itꞌai aupai mimikꞌa baji mĩda, Elipa iru pedee ũrikꞌaa paji. Maperã Elipa kꞌĩsiaji itꞌúapata piu bɨ.
1SA.1.14	Mãpai nãga jaraji:
1SA.1.14	—¿Sãapaita pɨ itꞌuapa piu–ee baitꞌeema? aji. ¡Waa vino tonaapáde! aji.
1SA.1.15	Anapa pꞌanauji:
1SA.1.15	—Mãga–epɨ. Mɨa vino maa–e pɨrã awaraa itꞌua asia to–e bɨ. Jĩpꞌa kꞌĩsia paraa nɨ̃bɨ. Mapa mɨ tꞌãri pꞌua nɨ̃bɨ Tachi Akꞌõremaa jaramaa bɨ. 
1SA.1.16	Mɨ pɨ mimiapari. Kꞌĩsianáaji mɨ wẽra kꞌachia. Mɨ taarã ɨtꞌaa tꞌɨ̃maa bajida aji, audú kꞌĩsia nɨ̃bairã mãikꞌaapa audú tꞌãri pꞌua nɨ̃bairã.
1SA.1.17	Mãpai Elipa mãgaji:
1SA.1.17	—Mãgara kꞌãiwee wãpáde aji. Mɨa kꞌinia bɨda aji, israelitaarã Akꞌõre Waibɨapa pɨa chupɨria iididakꞌa oomerã.
1SA.1.18	Anapa pꞌanauji:
1SA.1.18	—Mɨa kꞌinia bɨda aji, pɨa mɨ, pɨ mimiapari ichita mãgá pia akꞌɨ bamerã.
1SA.1.18	Ma tꞌẽepai Ana ãpɨtee cheji ichi badamaa mãikꞌaapa tꞌãri o–ĩa nekꞌoji. Maadakꞌãriipa waa kꞌĩra pia–ee bakꞌaa paji. 
1SA.1.19	Aɨ norema tapꞌedaweda Tachi Akꞌõremaa ɨtꞌaa tꞌɨ̃de wãdapꞌeda, ãpɨtee chejida ãchi temaa Ramade. Ma tꞌẽepai Elcaná waya chi wẽra Ana ome araa kꞌãiji. Tachi Akꞌõrepa Ana chupɨria kꞌawaaji. 
1SA.1.20	Mãgá Ana biakꞌoo beeji. Chi ewarimaa pakꞌãri, ɨmɨkꞌĩra warra tꞌo ataji mãikꞌaapa mãgaji: “Iru tꞌɨ̃ bɨitꞌeeda aji, Samuel,
1SA.1.21	Ma tꞌẽepai Elcaná ichideerã ome waya Siló pꞌuurudee wãji ichia ooitꞌeeda adakꞌa oode, mãikꞌaapa ne–animalaarã Tachi Akꞌõre–itꞌee paapide ichia año chaa paapipariidakꞌa. 
1SA.1.22	Mamĩda Ana wã–e paji, aɨ naaweda chi ɨmɨkꞌĩramaa nãga jarada perã:
1SA.1.22	—Mɨ wã–eda aji, warra ju amaa–emaa. Ju amaakꞌãrita, mɨa teenaitꞌee mãikꞌaapa Tachi Akꞌõre–itꞌee awara bɨitꞌee, mama iru tede bapariimerã.
1SA.1.23	Chi ɨmɨkꞌĩra Elcanapa pꞌanauji:
1SA.1.23	—Pɨa kꞌĩsia bɨkꞌa oopáde aji. Béeji warra ju amaaru misa. Mɨa kꞌinia bɨ Tachi Akꞌõrepa pɨ kꞌaripamerã mãgá oomerã pɨa irumaa jaradakꞌa.
1SA.1.23	Mãgá Ana teeda beeji chi warra ju amaarumaa. 
1SA.1.24	Samuel ju amaakꞌãri, atꞌãri ma–ãri bɨta, Anapa ateeji Tachi Akꞌõre temaa Siló pꞌuurude. Ichiaba ateeji pꞌakꞌa ɨmɨkꞌĩra año õpee iru bɨ, harina litro veintidós mãikꞌaapa vino ne–ede tꞌɨda. 
1SA.1.25	Ma pꞌakꞌa peedapꞌeda mãikꞌaapa Tachi Akꞌõre–itꞌee paapidapꞌeda, chi warra ateejida pꞌaare Elimaa.
1SA.1.26	Mãpai Anapa mãgaji:
1SA.1.26	—Pꞌaare, mɨa juraa bɨ mɨta paji chi nama pɨ kꞌaitꞌa taarã Tachi Akꞌõremaa ɨtꞌaa tꞌɨ̃maa bada. 
1SA.1.27	Tachi Akꞌõremaa iidiji irua mɨmaa warra teemerã. Irua mɨ chupɨria kꞌawaapꞌeda, na warra teeji. 
1SA.1.28	Mɨa jaraji warra teeru pɨrã, ma warra aneeitꞌeeda aji, ichi piurumaa iru–itꞌee mimiamerã. Nama bɨda aji.
1SA.1.28	Elipa mãga ũrikꞌãri, Tachi Akꞌõre kꞌĩrapite bedabaidachi mãikꞌaapa ɨtꞌaa tꞌɨ̃ji.
1SA.2.1	Mãpai Anapa nãga ɨtꞌaa tꞌɨ̃ji:
1SA.2.1	“Tachi Akꞌõre, mɨ tꞌãri o–ĩa bapari, pɨa mɨ tꞌãri o–ĩapida perã. Pɨa mɨ kꞌaripada perã, mɨ kꞌĩra unuamaa iru pꞌanapataarãpa mɨ waa tꞌãri pꞌuapida–e. ¡Maperã mɨ wãara o–ĩa bɨ! 
1SA.2.2	Tachi Akꞌõre, awaraa pɨkꞌa wẽ–e, pɨ kꞌachia wẽe bapari perã. Mãu choma bɨpa tachi jɨ̃aparikꞌa, mãga pɨkꞌa pɨa tai jɨ̃apari. Tachi Akꞌõre, awaraa pɨkꞌa wẽ–e. 
1SA.2.3	Waa audua pedee jaranáatɨ Tachi Akꞌõrepa ne–inaa jõma kꞌawapari perã. Iruata eperãarãpa oopata akꞌɨpari jaraitꞌee pia wa kꞌachia. 
1SA.2.4	Irua chi juataura pꞌanɨɨrã ematrɨma jõpipari.
1SA.2.5	Chi naaweda chikꞌo waibɨa iru bada ɨ̃rá mimiapari pan pite aba ataitꞌee. Jõdee chi audú jarra oo bada waa mãgá ba–e. Wẽra warra tꞌokꞌaa padapa warra siete tꞌoji. Mamĩda chi warra chokꞌara tꞌopariida ɨ̃rá tꞌãri pꞌua nɨ̃bɨ, warra wẽe beeda perã. 
1SA.2.6	Tachi Akꞌõrepa eperãarã chokꞌaipipari mãikꞌaapa piupipari. Piudaarãmaa pëipari mãikꞌaapa piudaarãmãiipa uchiapipari. 
1SA.2.7	Tachi Akꞌõrépata eperãarã chupɨria papipari maa–e pɨrã pꞌaratꞌara papipari; ekꞌariara papipari maa–e pɨrã waibɨara papipari. 
1SA.2.8	Tachi Akꞌõrepa chupɨria chedeerã, chi netꞌaa wẽe beerã kꞌaripapari, ãra chupɨria chitoonɨ mĩda, eperã waibɨarã ome su–akꞌɨ pꞌaneedamerã mãikꞌaapa awaraarãpa ãchi tꞌo pꞌanadamerã. Mãga ooi irua na pꞌekꞌau eujã ooda perã mãikꞌaapa chi bɨdamãi bɨda perã ãyaa wãnaamerã. 
1SA.2.9	Irua ichide ijãapataarã jɨ̃apari. Mamĩda chi ijãadakꞌaa beerã pꞌãriude piupata. Ãchi kꞌĩradoopa ichita pꞌoyaa pꞌanapataada–e. 
1SA.2.10	Tachi Akꞌõrepa ichi kꞌĩra unuamaa iru pꞌanapataarã jõpiitꞌee. Ãchi ɨ̃rɨ pa baaipiitꞌee. Tachi Akꞌõrepa na eujãdepemaarãpa ne–inaa oopata akꞌɨitꞌee jaraitꞌee pia wa kꞌachia. Irua jɨrɨtꞌerada rey jõmaarã kꞌãyaara waibɨara papiitꞌee.”
1SA.2.11	Ma tꞌẽepai Elcaná Ana ome wãjida ãchi temaa Ramade. Mamĩda ãchi warra, Samuel, Tachi Akꞌõre–itꞌee mimiamaa beeji pꞌaare Elí jua ekꞌari.
1SA.2.12	Elí warrarã Ofni, Finés ome ne–inaa kꞌachia ooyaa pꞌanapachida. Pꞌaareerã paji mĩda, Tachi Akꞌõre waaweedakꞌaa paji. 
1SA.2.13	Mapa eperã chekꞌãri, ne–animal peepꞌeda Tachi Akꞌõre–itꞌee paapide, ma pꞌaareerãpa oodakꞌaa paji Tachi Akꞌõrepa jaradakꞌa pꞌaareerãpa oodamerã. Ma kꞌãyaara ãchi mimiapari pëipachida tenedor choma kꞌida õpee bɨpa nechiara ũkꞌuru ãchi–itꞌee su atamerã. Chi ne–animal aneedapa ma nechiara paamaa bɨde wa chuumaa bɨde Tachi Akꞌõre–itꞌee teeitꞌee, 
1SA.2.14	ãchi mimiaparipa ma tenedorpa nechiara kꞌuurude wa pailade su ata wãpachi ãchi–itꞌee. Mãga oojida jõmaweda israelitaarã ome, Tachi Akꞌõre–itꞌee ne–animalaarã paapi chedakꞌãri Siló pꞌuurude. 
1SA.2.15	Ma awara chi aneedapa ma ne–animal traa Tachi Akꞌõre–itꞌee paapiitꞌee pakꞌãri, aɨ naaweda ãchi mimiapari chepachi nechiara ũkꞌuru iidide. “Mɨ–itꞌee nechiara teepáde apachi, paaitꞌee pꞌaareerã–itꞌee. Ãrapa nechiara chuuda kꞌiniada–e. Õkꞌoota kꞌinia pꞌanɨda” apachi. 
1SA.2.16	Ma ne–animal aneedapa jarapachi: ‘‘Ichiakꞌau bɨ́ji netraa paapirumaa Tachi Akꞌõre leyde jara bɨkꞌa. Mãpai pɨa ateei pɨchia kꞌinia bɨta.’’
1SA.2.16	Mamĩda ma mimiaparipa mãgapachi: “¡Ɨ̃raweda kꞌinia bɨda! apachi. Tee–e pɨrã, mɨchi juadoopa jãri atayada” apachi. 
1SA.2.17	Mãgá ma kꞌũtrãarãpa Tachi Akꞌõre kꞌĩrapite pꞌekꞌau kꞌachia oo wãpachida, israelitaarãpa ne–inaa Tachi Akꞌõre–itꞌee aneedapꞌedaa ãchi–itꞌee jãri ata wãdapꞌedaa perã.
1SA.2.18	Samuel efod apatapꞌedaa linodee ooda
1SA.2.19	Año chaa chi nawepa ɨ̃rɨpema pꞌaru chiwidi oopachi chi warrapa jɨ̃merã. Ma pꞌaru ateepachi chi ɨmɨkꞌĩra ome wãkꞌãri Tachi Akꞌõre–itꞌee ne–animal paapide. 
1SA.2.20	Elipa Elcaná chi wẽra Ana ome unukꞌãri, na pedee pia jarapachi Elcanamaa: “Mɨa kꞌinia bɨda apachi, Tachi Akꞌõrepa na wẽramaa awaraa warrarã tꞌopimerã, na warra iru–itꞌee awara bɨda pari.” Maapꞌeda Elcaná Ana ome waya wãpachida ãchi temaa.
1SA.2.21	Ma tꞌẽepai Tachi Akꞌõrepa Ana pia akꞌɨpachi. Ana waya biakꞌoo beeji. Mamãikꞌaapa Anapa ɨmɨkꞌĩra warrarã õpee, wẽra kꞌaurã omé tꞌoji. Mãɨmisa Samuel wari wãji mama Tachi Akꞌõre kꞌĩrapite iru tede.
1SA.2.22	Maapai Elí chonaa baji. Mamĩda kꞌawaa baji chi warrarãpa ne–inaa kꞌachia oopatapꞌedaa israelitaarã ome. Ãchia wẽraarã Tachi Akꞌõre te tꞌĩupatade mimiapataarã ome paara kꞌãipachida.
1SA.2.23	Maperã Elipa nãga jaraji:
1SA.2.23	—Jõmaarãpa jara chepatada aji, parãpa ne–inaa kꞌachia oopata. ¿Sãapꞌeda parãpa mãga ooi awaa pꞌanɨma? aji. 
1SA.2.24	Mɨ warrarã, mãga pꞌanadaikꞌaraa bɨda aji. Ma kꞌaurepa israelitaarãpa parã ãpɨte pedee kꞌachia jara pꞌanɨ. 
1SA.2.25	Eperãpa ne–inaa kꞌachia ookꞌãri awaraa eperãmaa, Tachi Akꞌõrepa ma eperã chupɨria kꞌawaai mãikꞌaapa ma nepɨradeepa kꞌaripai. Mamĩda parãpa Tachi Akꞌõremaa ne–inaa kꞌachia oodakꞌãri, ¿kꞌáipata parã chupɨria kꞌawaaima? aji.
1SA.2.25	Elipa mãga jaraji mĩda, chi warrarãpa ũri kꞌiniada–e paji, Tachi Akꞌõrepa kꞌĩsia iru bada perã ãchi peekꞌooitꞌee.
1SA.2.26	Ãchi mãgá pꞌanɨde Samuel wari wãji. Tachi Akꞌõrepa iru pia akꞌɨpachi; eperãarãpa paara.
1SA.2.27	Maapai Tachi Akꞌõrepa iru pedee jarapari Elimaa pëiji.
1SA.2.27	Mãgɨpa mãgaji:
1SA.2.27	—Tachi Akꞌõrepa nãga jara pëiruda aji, pɨmaa: “Pɨ chonaarã Egipto eujãde pꞌanadakꞌãri Faraón
1SA.2.28	Awaraa ëreerã kꞌãyaara mɨa parã
1SA.2.29	¿Sãapꞌeda parãpa ma ne–animalaarã mãikꞌaapa netꞌaa mɨ–itꞌee tee chepata ne–inaa kꞌachiakꞌa unupatama? ¿Sãapꞌeda pɨa mɨchi pꞌuuru pidaarãpa ne–inaa aneepatadepema nechiara pipɨara bɨ pɨ warrarãmaa teepiparima aji, mãgɨpa audupɨara poreedaidamerã? ¿Ãra mɨ kꞌãyaara pipɨara akꞌɨpari–ekꞌã?
1SA.2.30	”Mɨ, israelitaarã Akꞌõre Waibɨapa jaraji pɨ, pɨchideerã ome mɨ–itꞌee mimiapataadamerã. Mamĩda ɨ̃rá mɨa nãga jara bɨ. ¡Mɨa parãmaa waa pꞌaareerã mimia oopi–e paitꞌee! Mɨa pia akꞌɨpari chi mɨ waawee pꞌanapataarã. Mamĩda mɨ waaweeda–ee pꞌanɨɨrã pia–ee akꞌɨpari. 
1SA.2.31	Taarã–ee mɨa pɨchideerã mãikꞌaapa pɨ akꞌõredeepa uchiadapꞌedaarã jõpiitꞌee. Ãradepema apida chonaa pa–e paitꞌee. 
1SA.2.32	Pɨa akꞌɨkꞌãri mɨa ne–inaa pia oo bɨ israelitaarã tꞌãide, pɨ kꞌĩsia nɨ̃beeitꞌee, pɨa ma mimia waa oo–e paitꞌee perã mãikꞌaapa pɨchideerã apida chonaa pa–e paitꞌee perã. 
1SA.2.33	Pɨdeepa uchiaitꞌee bɨ abapai mɨ altar kꞌaitꞌa wãpariitꞌee. Mamĩda iru tau soo baitꞌee jẽe nɨ̃bɨpa mãikꞌaapa audú tꞌãri pꞌua bapariitꞌee, apemaarã pɨdeepa uchiadaitꞌeerã jõmaweda eperãarã juapa piudaitꞌee perã. 
1SA.2.34	Pɨchi warrarã Ofni Finés ome ewari abaade piudaitꞌee. Ma ewate pɨa kꞌawaitꞌee wãara mɨa jaradakꞌa pꞌasaji. 
1SA.2.35	Ma tꞌẽepai mɨa pꞌaare pia bɨitꞌee mɨ–itꞌee mimiapariimerã. Mãgɨpa oopariitꞌee mɨa oopi bɨkꞌa, mɨ ome tꞌãri aukꞌa bapariitꞌee perã. Irudeepa uchiadaitꞌeerã mɨa pia akꞌɨpariitꞌee perã, ãra ichita mimiadaitꞌee mɨa jɨrɨtꞌerada rey jua ekꞌari. 
1SA.2.36	Maapai pɨdeepa uchiadaitꞌeerã, chi atꞌãri chokꞌai pꞌaneerutaarã ma pꞌaaremaa chedaitꞌee mãikꞌaapa iru kꞌĩrapite bedabaidapꞌeda, chupɨria iididaitꞌee irua ãramaa teemerã pꞌaratꞌa tau wa pan pite chakꞌe. Irumaa enenee chedaitꞌeeda aji, irua mimia teemerã, mãgá chikꞌo kꞌodaitꞌee iru pꞌanadamerã.”
1SA.3.1	Samuel kꞌũtrãa bakꞌãri, Tachi Akꞌõre–itꞌee mimiapachi Elí jua ekꞌari. Maapai Tachi Akꞌõrepa eperãarãmaa makꞌɨara pedeekꞌaa paji. Ichiaba eperãarãmaa irua makꞌɨara unupikꞌaa paji kꞌãimokꞌaraa pɨkꞌa bɨde.
1SA.3.2	Elí audú chonaa bakꞌãri, tau pꞌãriu wãji. Mapa pia unukꞌaa paji. Ewari aba Elí ichi cuartode kꞌãi bɨde, 
1SA.3.3	Samuel kꞌãi baji Tachi Akꞌõre ome unupata tede, iru baaltekꞌa bɨ kꞌaitꞌa. Lámpara mama bapariida atꞌãri kꞌoo nɨ̃baji.
1SA.3.4	Mãga nɨde Tachi Akꞌõrepa tꞌɨ̃ jaraji:
1SA.3.4	—Samuel aji.
1SA.3.4	Samuelpa pꞌanauji:
1SA.3.4	—Nama bɨda aji.
1SA.3.5	Mãpai Samuel pꞌira wãji Elí kꞌãi badamaa mãikꞌaapa mãgaji:
1SA.3.5	—Mɨ nama bɨda aji. ¿Kꞌãare–itꞌee mɨ tꞌɨ̃ jarajima? aji.
1SA.3.5	Mãpai Elipa mãgaji:
1SA.3.5	—Mɨa pɨ tꞌɨ̃ jara–e pajipɨ. Waya kꞌãide wãpáde aji.
1SA.3.5	Mãpai Samuel wãpꞌeda, kꞌãi beeji.
1SA.3.6	Mamĩda Tachi Akꞌõrepa waya tꞌɨ̃ jaraji:
1SA.3.6	—Samuel aji.
1SA.3.6	Mãpai Samuel pꞌirabaiji mãikꞌaapa Elimaa wãpꞌeda, mãgaji:
1SA.3.6	—Mɨ nama bɨda aji. ¿Kꞌãare–itꞌee mɨ tꞌɨ̃ jarajima? aji.
1SA.3.6	Elipa pꞌanauji:
1SA.3.6	—Warra, mɨa pɨ tꞌɨ̃ jara–e pajipɨ. Waya kꞌãinapáde aji.
1SA.3.7	Samuelpa kꞌawa–e baji sãgá Tachi Akꞌõrepa eperãmaa pedeepari, Tachi Akꞌõrepa waide irumaa pedee–e bada perã.
1SA.3.8	Mãpai tꞌɨ̃da õpee tꞌɨ̃ jaraji:
1SA.3.8	—Samuel aji.
1SA.3.8	Naawedapemakꞌa Samuel pꞌirabaiji mãikꞌaapa Elimaa wãpꞌeda, mãgaji:
1SA.3.8	—Mɨ nama bɨda aji. ¿Kꞌãare–itꞌee mɨ tꞌɨ̃ jarajima? aji.
1SA.3.8	Mãpai Elipa kꞌawaji Tachi Akꞌõrépata ma kꞌũtrãa tꞌɨ̃ jara bɨ. 
1SA.3.9	Mapa mãgaji:
1SA.3.9	—Kꞌãinapáde aji. Waya pɨ tꞌɨ̃ jararu pɨrã, nãga pꞌanáuji: “Tachi Akꞌõre, pedéeji. Mɨ, pɨ mimiaparipa pɨ pedee ũriitꞌeeda” apáde aji.
1SA.3.9	Mãpai Samuel jẽra banaji.
1SA.3.10	Ma tꞌẽepai Tachi Akꞌõre waya chepꞌeda, Samuel kꞌaitꞌa akꞌɨnɨ̃ beeji mãikꞌaapa naawedapemakꞌa tꞌɨ̃ jaraji:
1SA.3.10	—¡Samuel! ¡Samuel! aji.
1SA.3.10	Samuelpa pꞌanauji:
1SA.3.10	—Pedéeji. Mɨ, pɨ mimiaparipa pɨ pedee ũri bɨda aji.
1SA.3.11	Mãpai Samuelmaa Tachi Akꞌõrepa nãga jaraji:
1SA.3.11	—Israelitaarã tꞌãide mɨa ne–inaa ooitꞌeeda aji. Mãga ũridakꞌãri, eperãarã pꞌeradaitꞌee. 
1SA.3.12	Ma ewate mɨa jõmaweda Elimaa jaradakꞌa ichideerãmaa ooitꞌee. 
1SA.3.13	Ichideerãmaa ne–inaa kꞌachia ooitꞌee chi warrarãpa ne–inaa kꞌachia oopatapꞌedaa pari. Ãrapa mɨmaa pedee kꞌachia jarapachida. Mamĩda irua ãra ɨtrɨa–e paji. 
1SA.3.14	Maperã mɨa juraaji Elideerãpa ne–inaa kꞌachia oopatapꞌedaa mɨa kꞌĩra atua–e paitꞌee, ãrapa ne–animalaarã peedapꞌeda, mɨ–itꞌee paapiruta pɨjida wa ne–inaa pia tee cheruta pɨjida.
1SA.3.15	Maapꞌeda Samuel jẽra beeji. Aɨ norema tapꞌeda irua Tachi Akꞌõre tedepema puerta ewaji. Mamĩda ãchobee baji Elimaa nepɨrɨitꞌee Tachi Akꞌõrepa jarada kꞌãimokꞌaraa pɨkꞌa bɨde.
1SA.3.16	Mamĩda taarã–e nɨde Elipa iru tꞌɨ̃ jarapꞌeda, mãgaji:
1SA.3.16	—¡Warra, Samuel!
1SA.3.16	Samuelpa pꞌanauji:
1SA.3.16	—Mɨ nama bɨda aji. 
1SA.3.17	Mãpai Elipa iidiji:
1SA.3.17	—¿Kꞌãata Tachi Akꞌõrepa pɨmaa jarajima? aji. Pedee apida jara–eda anáaji. Jõma jara–e pɨrã, Tachi Akꞌõrepa pɨmaa ne–inaa audú kꞌachia ooipia bɨda aji.
1SA.3.18	Mãpai Samuelpa jõma nepɨrɨji. Pedee apida mera–e paji.
1SA.3.18	Mãpai Elipa mãgaji:
1SA.3.18	—Iruta Tachi Akꞌõre. Irua kꞌĩsia iru bɨkꞌa ooipia bɨda aji.
1SA.3.19	Samuel mãgá wari wãji. Tachi Akꞌõre iru ome baji. Jõma oopachi ichia jaradakꞌa Samuel kꞌapꞌɨa pari. 
1SA.3.20	Mãgá israelitaarã jõmaarãpa Dan pꞌuurudeepa Berseba pꞌuurude parumaa
1SA.3.21	Siló pꞌuurude Tachi Akꞌõrepa Samuelmaa ichi unupipachi. Mama Samuelmaa kꞌawapipachi ichia jara pëi kꞌinia bada. Mãpai Samuelpa israelitaarãmaa jarapachi.
1SA.4.1	Maapai filisteorã soldaorã chipꞌedaidapꞌeda, israelitaarã ome chõode wãjida. Ichiaba israelitaarã soldaorã chipꞌedaidapꞌeda, aukꞌa uchiajida chõode filisteorã ome. Punto Ebenezer kꞌaitꞌa ma israelitaarãpa ãchi carpa ne–edee ooda eebai jira bɨjida mama kꞌãidaitꞌee. Jõdee Afec pꞌuuru kꞌaitꞌa filisteorãpa ãchi carpa eebai jira bɨjida. 
1SA.4.2	Mamãikꞌaapa ãchi soldaorã uchiadakꞌãri, israelitaarã ome chõomaa pꞌaneejida. Mãgá chõomaa pꞌanɨde filisteorãpa pꞌoyaajida. Mama chõo pꞌanadapꞌedaamãi, ãchia israelitaarã cuatro mil peejida.
1SA.4.3	Israelitaarã chokꞌai uchiadapꞌedaarã ãpɨtee chedakꞌãri ãchi carpa eebai jira bɨdapꞌedaamãi, ãchi poro waibɨarãpa iidijida:
1SA.4.3	—¿Sãapꞌeda Tachi Akꞌõrepa jã filisteorãmaa tachi pꞌoyaapijima? ajida. Siló pꞌuurudee wãdáma Tachi Akꞌõre tedepema baaltekꞌa bɨ atade. Tachi ome ateedáma ajida, mãgá Tachi Akꞌõre tachi ome nipamerã mãikꞌaapa tachi kꞌĩra unuamaa iru pꞌanapataarã juadeepa tachi kꞌaripa atamerã.
1SA.4.4	Aramãgá soldaorã ũkꞌuru Siló pꞌuurudee pëijida Tachi Akꞌõre baaltekꞌa bɨ atade, ijãadapꞌedaa perã Tachi Akꞌõre ma baaltekꞌa bɨ tꞌapꞌa ɨ̃rɨ bɨ.
1SA.4.5	Ma baaltekꞌa bɨ israelitaarã pꞌanadapꞌedaamãi pachekꞌãri, o–ĩapa golpe biajida ma eujã wërerumaa.
1SA.4.6	Filisteorãpa biukꞌa para nɨ̃bɨ ũridakꞌãri, mãgajida:
1SA.4.6	—¿Sãapꞌeda audú biukꞌa para nɨ̃bɨma ajida, hebreorã pꞌanɨmãi?
1SA.4.6	Mamĩda kꞌawaa atadakꞌãri Tachi Akꞌõre baaltekꞌa bɨ aneedapꞌedaa, 
1SA.4.7	pꞌerakꞌoodachida mãikꞌaapa mãgapachida:
1SA.4.7	—¡Ãchi akꞌõre waibɨa cheji ãchi carpa eebai jira bɨdapꞌedaamãi! Aai, tachi kꞌachiade baairutada ajida. Waide awaraarã soldaorãpa tachi ome nãga oodakꞌaa paji. 
1SA.4.8	¡Aai, tachi kꞌachiade baairuta! ¿Kꞌaipa tachi kꞌaripayama ajida, baainaadamerã ãchi akꞌõre waibɨarã juade? Ãchi eujã pania wẽe bɨde pꞌanadakꞌãri, mãgɨɨrãpa Egipto pidaarã jõpijida kꞌayaa kꞌachiapa. 
1SA.4.9	¡Filisteorã, sõcharra pꞌanadáma! ¡Chõodáma hebreorã ome, maa–e pɨrã tachi ãchi esclavo pꞌaneedaitꞌee, ãchi tachi jua ekꞌari esclavo pꞌanapatakꞌa!
1SA.4.10	Mãpai ma filisteorã chõomaa pꞌaneejida israelitaarã ome mãikꞌaapa ma chõo pꞌoyaajida. Pꞌera jõnadapꞌedaa perã, israelitaarã mirudachida ãchi te chaa. Cho–kꞌara piujida. Israelitaarã soldaorã treinta mil peekꞌoojida. 
1SA.4.11	Ma awara chõo jõnɨde ma filisteorãpa Tachi Akꞌõre baaltekꞌa bɨ atadachida mãikꞌaapa Elí warrarã omé, Ofni Finés ome peejida.
1SA.4.12	Mamĩda ma chõomaa pꞌanadapꞌedaamãiipa Benjamín ëreerãdepema soldao aba pꞌira jirabodachi mãikꞌaapa ma ewateweda Siló pꞌuurude panaji. Chi pꞌaru jõma jẽ baji mãikꞌaapa ichi porode yooro pꞌora iru baji akꞌɨpiitꞌee audú tꞌãri pꞌua bɨ. 
1SA.4.13	Ma soldao Siló pꞌuurude panakꞌãri, Elí su–akꞌɨ baji o ikꞌaawa pꞌuurudepema puerta kꞌaitꞌa. Omaa akꞌɨmaa baji, kꞌĩsia nɨ̃bada perã Tachi Akꞌõre baaltekꞌa bɨde. Ma soldaopa pꞌuuru pidaarãmaa jõma nepɨrɨkꞌãri, biukꞌa para beeji.
1SA.4.14	Elipa mãga ũrikꞌãri, iidiji:
1SA.4.14	—¿Sãapꞌeda audú biukꞌa para nɨ̃bɨma? aji.
1SA.4.14	Mãpai ma soldao pꞌira wãji Elimaa nepɨrɨde. 
1SA.4.15	Maapai Elí noventa y ocho año iru baji mãikꞌaapa tau pꞌãriu baji. 
1SA.4.16	Ma soldaopa Elimaa nãga jaraji:
1SA.4.16	—Mɨ chejida aji, chõo pꞌanɨmãiipa. Idiweda mɨ miru uchiajida aji.
1SA.4.16	Mãpai Elipa mãgaji:
1SA.4.16	—Warra, ¿sãgajima? aji.
1SA.4.17	Ma soldaopa pꞌanauji:
1SA.4.17	—Israelitaarã filisteorã naa jĩchoojidada aji. Soldaorã cho–kꞌara kꞌiniijida. Made pɨ warrarã omé, Ofni Finés ome piujida. Ma awara filisteorãpa Tachi Akꞌõre baaltekꞌa bɨ atadachidada aji.
1SA.4.18	Elipa ũrikꞌãri Tachi Akꞌõre baaltekꞌa bɨ ateedapꞌedaa, ichi silladeepa ãpɨtee kꞌoreudachi pꞌuurude tꞌĩupatamãi. Chonaa bada perã mãikꞌaapa kꞌapꞌɨa chɨa bada perã, chi otau kꞌõradachi. Mãgá piudachi. Cuarenta año wãyaarude Elí israelitaarã poro waibɨa paji.
1SA.4.19	Elí ãigu, Finés wẽra warra tꞌoyama baji. Ma wẽrapa ũrikꞌãri filisteorãpa Tachi Akꞌõre baaltekꞌa bɨ ateedapꞌedaa mãikꞌaapa chi ɨmɨkꞌĩra, chi chãure paara piudapꞌedaa, bi pꞌiradachi warra tꞌoitꞌee. Ɨ̃jaabaipꞌeda, chi warra tꞌoji. Mamĩda ma warra pia pꞌoyaa tꞌo–e paji.
1SA.4.20	Mama pꞌanadapꞌedaa parteraarãpa iru piu wã unudakꞌãri, mãgajida: —Waaweenáaji. Pɨa ɨmɨkꞌĩra warra tꞌojida ajida.
1SA.4.20	Mamĩda irua ãra pedee pꞌanau–e paji, audú tꞌãri pꞌua nɨ̃bada perã. 
1SA.4.21	Piui naaweda, chi warra tꞌɨ̃ bɨji Icabod, jara kꞌinia bɨ ‘Tachi Akꞌõre waa wẽ–e tachi ome’. Mãga tꞌɨ̃ bɨji israelitaarã–itꞌee Tachi Akꞌõre kꞌĩra wãree wẽe beeda perã filisteorãpa iru baaltekꞌa bɨ ateedakꞌãri; ma awara chi ɨmɨkꞌĩra, chi chãure paara piudakꞌãri.
1SA.4.22	Chi warra mãgá tꞌɨ̃ bɨkꞌãri, mãgaji:
1SA.4.22	—Israel eujãdeepa Tachi Akꞌõre kꞌĩra wãree ateejidada aji, iru baaltekꞌa bɨ atadakꞌãri.
1SA.5.1	Filisteorãpa Tachi Akꞌõre baaltekꞌa bɨ ateejida Ebenezerdeepa ãchi pꞌuuru waibɨa Asdoddee. 
1SA.5.2	Mama ma baaltekꞌa bɨ bɨnajida ãchi akꞌõre waibɨa Dagón ikꞌaawa. Dagón ne–inaa juapa ooda paji. 
1SA.5.3	Aɨ norema Asdoddepemaarã mamaa wãdakꞌãri, unujida ãchi akꞌõre waibɨa Dagón eujãde barro baibɨ Tachi Akꞌõre baaltekꞌa bɨ kꞌĩrapite. Mãpai waya ichi badakꞌa ata bɨjida chi badamãi. 
1SA.5.4	Mamĩda aɨ norema Asdod pꞌuurudepemaarã waya wãdakꞌãri, waya unujida ãchi akꞌõre waibɨa Dagón eujãde baibɨ Tachi Akꞌõre baaltekꞌa bɨ kꞌĩrapite. Ma te tꞌĩupatamãi chi poro chi jua ome kꞌõra jẽra baji. Chi kꞌapꞌɨa aupai ãri–ee baji. 
1SA.5.5	Mapa maadamãiipa ɨ̃rá parumaa Dagón tede ichi pꞌaareerã wa eperãarã tꞌĩudakꞌãri, puerta edaikꞌa eerepema mãu ɨ̃rɨ tꞌɨada–ee tꞌĩupata.
1SA.5.6	Ma tꞌẽepai Tachi Akꞌõrepa Asdod pꞌuurudepemaarãmaa mãikꞌaapa ma pꞌuuru ikꞌaawa pꞌanapatapꞌedaarãmaa kꞌayaa kꞌachia tumor ome baripiji. 
1SA.5.7	Asdod pꞌuurudepemaarãpa mãga unudakꞌãri, mãgajida:
1SA.5.7	—Israelitaarã Akꞌõre Waibɨa baaltekꞌa bɨ tachi tꞌãide baikꞌaraa bɨ. Jãgɨpa tachimaa mãikꞌaapa tachi Akꞌõre Waibɨa Dagonmaa kꞌachia oomaa bɨda ajida.
1SA.5.8	Maperã jara pëijida jõmaweda filisteorã poro waibɨarã chedamerã. Mãɨrãmaa ma pꞌuurudepemaarãpa iidijida:
1SA.5.8	—¿Kꞌãata oodayama ajida, israelitaarã Akꞌõre Waibɨa baaltekꞌa bɨ ome?
1SA.5.8	Mãɨrãpa pꞌanaujida:
1SA.5.8	—Gat pꞌuurudee ateedapáde ajida.
1SA.5.8	Mapa filisteorãpa israelitaarã Akꞌõre Waibɨa baaltekꞌa bɨ mamaa ateejida. 
1SA.5.9	Mamĩda mama bɨnadapꞌedaa tꞌẽepai, Tachi Akꞌõrepa ma pꞌuurudepemaarã aukꞌa miapiji. Chonaarãmaa, warrarãmaa paara kꞌayaa kꞌachia tumor ome baripiji. Mãgá irua ãra pꞌerapiji. 
1SA.5.10	Maperã filisteorãpa Tachi Akꞌõre baaltekꞌa bɨ Ecrón pꞌuurudee pëijida.
1SA.5.10	Mamĩda Tachi Akꞌõre baaltekꞌa bɨ mamaa ateedakꞌãri, ma pꞌuuru pidaarãpa nãga biajida:
1SA.5.10	—¿Israelitaarã Akꞌõre Waibɨa baaltekꞌa bɨ aneejida–ekꞌã ajida, irua tachi jõmaweda peekꞌoomerã?
1SA.5.11	Mãgá ma pꞌuurudepemaarã jõmaweda pꞌerajida, Tachi Akꞌõrepa ãramaa kꞌayaa pëida perã.
1SA.5.11	Maperã tꞌɨ̃ pëijida filisteorã poro waibɨarã mãikꞌaapa mãgajida:
1SA.5.11	—Namãikꞌaapa atéetɨ israelitaarã Akꞌõre Waibɨa baaltekꞌa bɨ. Ichi badamaa teenadapáde ajida, maa–e pɨrã irua tachi jõmaweda peekꞌooi.
1SA.5.12	Chi waide piuda–e padapꞌedaarã tumor–idaa pꞌanadapꞌedaa perã, ma pꞌuurudepemaarãpa ɨtꞌaa biajida ãchi akꞌõre waibɨarã apatapꞌedaarãmaa, ãrapa ũridai jĩakꞌaapa.
1SA.6.1	Tachi Akꞌõre baaltekꞌa bɨ atane siete filisteorã eujãde baji. 
1SA.6.2	Ma tꞌẽepai filisteorãpa tꞌɨ̃ pëijida ãchi eujãdepema pꞌaareerã mãikꞌaapa ne–inaa oopataarã kꞌawaadaitꞌee ne–inaa pꞌasaitꞌee bɨ.
1SA.6.2	Mãɨrã pachedakꞌãri, ma filisteorãpa nãga iidijida:
1SA.6.2	—¿Kꞌãata oodayama ajida, israelitaarã Akꞌõre Waibɨa baaltekꞌa bɨ ome? ¿Sãgá pëidayama ajida, ichi badamaa?
1SA.6.3	Mãɨrãpa pꞌanaujida:
1SA.6.3	—Israelitaarã Akꞌõre Waibɨa baaltekꞌa bɨ pëiruta pɨrã, arajãgaa pëináatɨ. Netꞌaa pia téetɨ ãchi Akꞌõre Waibɨamaa akꞌɨpidaitꞌee iru kꞌĩrapite parãpa ne–inaa kꞌachia oodapꞌedaa. Mãga ooruta pɨrã, parã jɨpa pꞌaneedai mãikꞌaapa kꞌawaadai sãapꞌeda irua parãmaa kꞌachia oomaa bɨ.
1SA.6.4	Mãpai ma filisteorãpa iidijida:
1SA.6.4	—¿Kꞌãare netꞌaa piata teedaipia bɨma? ajida.
1SA.6.4	Mãɨrãpa pꞌanaujida:
1SA.6.4	—Tumorkꞌa bee nẽedee ooda joisomaa téetɨ. Ichiaba ratꞌakꞌa bee nẽedee ooda joisomaa téetɨ. Ma chaachaa jara kꞌinia bɨ filisteorã poro waibɨa aba, parãmaa mãikꞌaapa parã poro waibɨarãmaa paara ma tumor baripida perã. 
1SA.6.5	Ma–itꞌee nẽedee óotɨ tumorkꞌa bee mãikꞌaapa ratꞌakꞌa bee, ratꞌaarãpa parã eujã jõpi wãda perã. Ma netꞌaa israelitaarã Akꞌõre Waibɨamaa teeruta pɨrã, akꞌɨpidai jãgɨ́ Akꞌõre Waibɨa waawee pꞌanɨ. Mãgá irua parãmaa, parã akꞌõre waibɨarãmaa mãikꞌaapa parã eujã waa kꞌachia oo–e pai. 
1SA.6.6	¿Sãapꞌeda parã kꞌɨɨrɨ kꞌisua pꞌanɨma ajida, Egiptodepemaarã pꞌanadapꞌedaakꞌa mãikꞌaapa Faraón badakꞌa? Ichia israelitaarã pëiamaa baji, ãra Akꞌõre Waibɨapa ichi aukꞌaarãmaa ne–inaa audú kꞌachia oo–emaa.
1SA.6.7	’Parãpa nãga oodaipia bɨ. Carreta chiwidi oopítɨ. Maapꞌeda pꞌakꞌa wẽra omé warra paraa bee yugode jɨ̃ atátɨ, ma carreta jidiudamerã. Mamĩda ma pꞌakꞌa wẽraarã carreta jidiu atua pꞌanadaipia bɨ. Ma pꞌakꞌa wẽraarã carretade jɨ̃dapꞌeda, chi chakꞌeerã jɨ̃a bɨnátɨ pꞌakꞌa jɨ̃apata temãi. 
1SA.6.8	Mãga oodapꞌeda, ma baaltekꞌa bɨ carretade bɨdaipia bɨ. Aɨ ikꞌaawa cajade pꞌe bɨdaipia bɨ ma netꞌaa nẽedee ooda iru–itꞌee tee pëidaitꞌee, irua tachi waa miapinaamerã. Maapꞌeda ma carreta ituaba pëidaipia bɨ. 
1SA.6.9	Mãpai chi wãrumaa akꞌɨ́tɨ. Ma carreta wãru pɨrã israelitaarã eujãdee, Bet Semes pꞌuurudee, mãgara wãara ãra Akꞌõre Waibɨapa tachi miapi baji. Mamĩda awara ãyaa wãru pɨrã, kꞌawaadai irua tachi miapi–e paji. Jĩpꞌa pariatuata tachi mãgá kꞌayaadachida.
1SA.6.10	Mãpai pꞌaareerãpa jaradapꞌedaakꞌa oojida. Pꞌakꞌa wẽra omé warra paraa bee atajida. Ma pꞌakꞌa wẽraarã carretade jɨ̃dapꞌeda, chi chakꞌeerã jɨ̃a bɨnajida pꞌakꞌa jɨ̃apata temãi. 
1SA.6.11	Maapꞌeda Tachi Akꞌõre baaltekꞌa bɨ mãikꞌaapa ma caja ma carretade bɨjida. Ma cajade pꞌanajida ma ratꞌakꞌa bee mãikꞌaapa tumorkꞌa bee nẽedee ooda. 
1SA.6.12	Ma pꞌakꞌa wẽraarã carreta ome pëidakꞌãri, Bet Semedee wãpari ode wãjida. Ma pꞌakꞌa wẽraarã jĩpꞌa ma ode bia wãjida, juaraare wa ju bi eere tꞌĩuda–ee. Filisteorã poro waibɨarã ma carreta tꞌẽe wãjida Bet Semes pꞌuuru kꞌaitꞌa parumaa.
1SA.6.13	Bet Semedepemaarã ũkꞌuru ma eujã jewedaade trigo ewa pꞌanadapꞌedaarãpa unudakꞌãri Tachi Akꞌõre baaltekꞌa bɨ cheru, o–ĩadachida. 
1SA.6.14	Bet Semedepema Josué eujãmãi panakꞌãri, ma carreta akꞌɨnɨ̃ beeji. Mama mãu choma baji. Mãpai ma Bet Semedepemaarãpa ma carreta wãratꞌaadapꞌeda, ma pakꞌurudee tꞌɨpɨ oro atajida mãikꞌaapa ma pꞌakꞌa wẽra omé peedapꞌeda, Tachi Akꞌõre–itꞌee paa jõpijida. 
1SA.6.15	Leví ëreerãdepemaarã, chi mama pꞌanapatapꞌedaarãpa Tachi Akꞌõre baaltekꞌa bɨ mãikꞌaapa ma caja netꞌaa nẽedee ooda iru bada atajida chi carreta wãratꞌaadai naaweda mãikꞌaapa ma mãu choma bɨ ɨ̃rɨ bɨnajida. Ma ewate Bet Semedepemaarãpa awaraa ne–animalaarã peedapꞌeda, ũkꞌuru Tachi Akꞌõre–itꞌee paajida mãikꞌaapa ũkꞌuru iru–itꞌee paa jõpijida. 
1SA.6.16	Ma filisteorã poro waibɨa joisomaarãpa tꞌɨmɨɨpa ma oomaa pꞌanadapꞌedaa akꞌɨmaa pꞌanajida. Maapꞌeda ma ewateweda ãpɨtee wãjida ãchi pꞌuuru Ecrondee.
1SA.6.17	Filisteorãpa ma tumorkꞌa bee nẽedee ooda joisomaa Tachi Akꞌõre–itꞌee teejida ãchia ne–inaa kꞌachia oodapꞌedaa pari. Aba teejida ãchi pꞌuuru Asdod pari, aba ãchi pꞌuuru Gaza pari, aba ãchi pꞌuuru Ascalón pari, aba ãchi pꞌuuru Gat pari mãikꞌaapa aba ãchi pꞌuuru Ecrón pari. 
1SA.6.18	Ma awara ma ratꞌakꞌa bee nẽedee ooda teejida pꞌuuru ãchi poro waibɨarã joisomaa jua ekꞌari pꞌanadapꞌedaa pari, chi pꞌuuru murallapa tꞌɨakꞌau wẽe bee pari paara. Ma mãu choma bɨ, aɨ ɨ̃rɨ Tachi Akꞌõre baaltekꞌa bɨ bɨdapꞌedaa atꞌãri mama bɨ ma Bet Semedepema Josué eujãde.
1SA.6.19	Mamĩda Tachi Akꞌõre baaltekꞌa bɨ Bet Semes pꞌuurude bɨde ũkꞌuru Bet Semedepemaarãpa ma edajãde akꞌɨjida, kꞌawa kꞌinia pꞌanadapꞌedaa perã kꞌãata aɨde paraa. Maperã Tachi Akꞌõrepa ma akꞌɨdapꞌedaarã setenta kꞌiniipiji. Bet Semedepemaarãpa mãga unudakꞌãri, tꞌãri pꞌuapa jẽemaa pꞌaneejida, Tachi Akꞌõrepa ãra mãgá audú miapida perã.
1SA.6.20	Mãpai Bet Semedepemaarãpa mãgajida:
1SA.6.20	—Tachi Akꞌõre kꞌachia wẽe bapari. ¿Kꞌaita chooima iru kꞌĩrapite? ¿Kꞌairãmaa chi baaltekꞌa bɨ pëidayama ajida, iru tachi tꞌãideepa ãyaa wãmerã?
1SA.6.21	Maapꞌeda nãga jara pëijida Quiriat Yearín pꞌuurudepemaarãmaa: “Filisteorãpa Tachi Akꞌõre baaltekꞌa bɨ aneejida. Mapa ata chedapáde” ajida.
1SA.7.1	Mãgá Quiriat Yearín pꞌuurudepemaarãpa Tachi Akꞌõre baaltekꞌa bɨ atanadapꞌeda, bɨnajida eperã Abinadab te ee nokꞌode badade. Mãpai chi warra Eleazar awara bɨjida ma baaltekꞌa bɨ akꞌɨ bamerã.
1SA.7.2	Tachi Akꞌõre baaltekꞌa bɨ taarã baji Quiriat Yearín pꞌuurude; perá veinte año. Maapai israelitaarãpa audú Tachi Akꞌõrede ijãa kꞌinia pꞌaneejida.
1SA.7.3	Mapa Samuelpa israelitaarã jõmaarãmaa mãgaji:
1SA.7.3	—Parãpa waya tꞌãripa Tachi Akꞌõrede wãara ijãa kꞌinia pꞌanɨ pɨrã, awaraa eujãdepemaarã akꞌõre waibɨa apataarã mãikꞌaapa akꞌõre waibɨa apata Astartekꞌa bee ãyaa batꞌakꞌóotɨ. Mãpai pꞌanapatáatɨ Tachi Akꞌõrepa kꞌinia bɨkꞌa mãikꞌaapa irumaa aupai ɨtꞌaa tꞌɨ̃patáatɨ. Mãga ooruta pɨrã, irua parã filisteorã jua ekꞌariipa uchiapiitꞌeeda aji.
1SA.7.4	Israelitaarãpa mãga oojida. Ãyaa batꞌakꞌoojida netꞌaa jõma iru pꞌanadapꞌedaa aɨ kꞌĩrapite ɨtꞌaa tꞌɨ̃pata, Baal kꞌĩrakꞌa bee, Astarté kꞌĩrakꞌa bee paara. Mãpai Tachi Akꞌõremaa aupai ɨtꞌaa tꞌɨ̃maa pꞌaneejida.
1SA.7.5	Maapꞌeda Samuelpa nãga jaraji:
1SA.7.5	—Israelitaarã jõmaweda Mizpa pꞌuurude chipꞌedarítɨ. Mama parã pari mɨa Tachi Akꞌõremaa ɨtꞌaa iidiitꞌeeda aji.
1SA.7.6	Mãgá israelitaarã Mizpade chipꞌedaidakꞌãri, pania atadapꞌeda, Tachi Akꞌõre kꞌĩrapite weejida. Mãga oojida akꞌɨpidaitꞌee waa pꞌekꞌau kꞌachia oo kꞌiniada–e pꞌanɨ. Ma ewate nekꞌoda–e paji mãikꞌaapa jarajida:
1SA.7.6	—Tachi Akꞌõre kꞌĩrapite tachia pꞌekꞌau kꞌachia oojidada ajida.
1SA.7.6	Mama pꞌanɨde Samuel ãchi poro waibɨa beeji.
1SA.7.7	Filisteorãpa kꞌawaa atadakꞌãri israelitaarã Mizpade chipꞌe jõnɨ, ãchi poro waibɨarãpa jarajida chõode wãdamerã. Israelitaarãpa mãga kꞌawaadakꞌãri, pꞌeradachida. 
1SA.7.8	Mãpai Samuelmaa mãgajida:
1SA.7.8	—Tachi Akꞌõremaa ɨtꞌaa iidiparíiji, irua tachi kꞌaripa atamerã filisteorã juadeepa.
1SA.7.9	Mãpai Samuelpa oveja chakꞌe ataji mãikꞌaapa peepꞌeda, Tachi Akꞌõre–itꞌee paa jõpiji. Ma tꞌẽepai israelitaarã pari ɨtꞌaa iidiji.
1SA.7.9	Tachi Akꞌõrepa nãga kꞌaripaji. 
1SA.7.10	Samuelpa atꞌãri ma oveja chakꞌe paamaa bɨ misa, filisteorã pachejida israelitaarã ome chõodaitꞌee. Mãga nɨde Tachi Akꞌõrepa pa golpe jĩwaapiji. Mãga ũridakꞌãri, ma filisteorã pꞌeradachida mãikꞌaapa israelitaarã taide ãchi eujãdee jĩchoo wãjida. 
1SA.7.11	Aramata israelitaarã Mizpadeepa uchiajida ma filisteorã tꞌẽe. Bet Car waawí parutamaa chõo wãjida. Mãgá israelitaarãpa ma filisteorã pee wãjida. 
1SA.7.12	Ma tꞌẽepai Samuelpa mãu atapꞌeda, bɨji Mizpa pꞌuuru, Sen pꞌuuru esajĩakꞌa.
1SA.7.12	Mãpai mãgaji:
1SA.7.12	—Na mãu tꞌɨ̃ bɨitꞌeeda aji, Ebenezer,
1SA.7.13	Maadakꞌãriipa filisteorãpa waa chõo jɨrɨda–e paji israelitaarã eujãde, israelitaarãpa ãra pꞌoyaadapꞌedaa perã. Samuel israelitaarã poro waibɨa bɨ misa,
1SA.7.14	Ma awara israelitaarãpa waya atajida ãchi pꞌuuru filisteorãpa jãri iru pꞌanadapꞌedaa Ecrondeepa Gat parumaa. Mãgá israelitaarãpa ãchi eujã filisteorã juadeepa jãri atajida. Maapai israelitaarã kꞌãiwee pꞌanapachida amorreorã ome.
1SA.7.15	Samuel piurumaa iru israelitaarã poro waibɨa paji. 
1SA.7.16	Año chaa iru wãpachi Betel pꞌuurudee, Guilgal pꞌuurudee mãikꞌaapa Mizpa pꞌuurudee israelitaarã nepɨra akꞌɨde. 
1SA.7.17	Maapꞌeda ichi temaa wãpachi Ramá pꞌuurudee. Mama ichiaba israelitaarã nepɨra akꞌɨpachi mãikꞌaapa mama Tachi Akꞌõre–itꞌee altar ooji.
1SA.8.1	Samuel chonaa bakꞌãri, ichi pari chi warrarã bɨji charraarã mimia oodamerã israelitaarã tꞌãide. 
1SA.8.2	Chi naapema tꞌɨ̃jarapachida Joel; chi apema Abías. Ãra Berseba pꞌuurude pꞌanapachida mãgá israelitaarã nepɨra akꞌɨdakꞌãri. 
1SA.8.3	Mamĩda ãchi chi akꞌõrekꞌa pꞌanadakꞌaa paji. Ma kꞌãyaara pꞌaratꞌa audú kꞌinia pꞌanadapꞌedaa perã, pꞌaratꞌa jitapachida ma pꞌaratꞌa teedapꞌedaarãpa oopidapꞌedaakꞌa oodaitꞌee. Mãgá israelitaarã nepɨra akꞌɨdakꞌaa paji Tachi Akꞌõrepa oopi bɨkꞌa. 
1SA.8.4	Maperã israelitaarã poro waibɨarã chipꞌedaidapꞌeda, Ramadee wãjida Samuel ome pedeede. 
1SA.8.5	Mãgajida:
1SA.8.5	—Pɨ chonaa bɨda ajida, mãikꞌaapa pɨ warrarã pɨkꞌa pꞌanadakꞌaa. Maperã taipa kꞌinia pꞌanɨ pɨa rey bɨmerã, irua tachi akꞌɨpariimerã. Rey kꞌinia pꞌanɨda ajida, awaraa eujãdepemaarãpa iru pꞌanapatakꞌa.
1SA.8.6	Mãgá rey kꞌinia pꞌanɨda adakꞌãri, Samuel tꞌãri ãriidachi. Maperã Tachi Akꞌõremaa ɨtꞌaa tꞌɨ̃maa beeji.
1SA.8.7	Mãpai Tachi Akꞌõrepa nãga pꞌanauji: —Óoji ãchia iidi pꞌanɨkꞌa. Pɨ yiaraa iru pꞌanɨ–e. Mɨta yiaraa iru pꞌanɨ, kꞌiniada–e pꞌanadairã mɨ ãchi rey waa bamerã. 
1SA.8.8	Pɨmaa oo pꞌanɨ mɨmaa oopatakꞌa mɨa ãchi Egipto eujãdeepa uchia atadakꞌãriipa ɨ̃rá parumaa. Mɨde ijãa amaapata ɨtꞌaa tꞌɨ̃nadaitꞌee awaraa akꞌõre waibɨa apatamaa. 
1SA.8.9	Mãga pꞌanapata perã, óoji ãchia iidi pꞌanɨkꞌa. Mamĩda aɨ naaweda kꞌĩra jĩpꞌa ũraapáde aji, kꞌawaadamerã sãga pꞌanapataadaitꞌee rey jua ekꞌari.
1SA.8.10	Mãpai Samuelpa ma israelitaarãmaa jaranaji jõmaweda Tachi Akꞌõrepa jarada. 
1SA.8.11	Mãgaji:
1SA.8.11	—Rey jua ekꞌari nãga pꞌanapataadaitꞌeeda aji. Reypa parã warrarã ũkꞌuru soldaorã papiitꞌee; awaraarã bɨitꞌee caballo ɨ̃rɨ wãdamerã chõode; awaraarã bɨitꞌee ichi carreta naa pꞌira wãdamerã mãikꞌaapa ichi jɨ̃adamerã. 
1SA.8.12	Ũkꞌuru soldaorã mil poro waibɨa papiitꞌee; awaraarã soldaorã cincuenta poro waibɨa papiitꞌee. Awaraarã bɨitꞌee ichi eujãde mimiadamerã; ne–uudamerã mãikꞌaapa ne–uu chauda ewadamerã. Awaraarã bɨitꞌee metaldee oodamerã arma mãikꞌaapa carreta oodakꞌãri, ne–inaa metaldee ooda aɨde bɨdaitꞌee. 
1SA.8.13	Parã kꞌaurã jida ataitꞌee kꞌera oodamerã, nechuudamerã mãikꞌaapa pan oodamerã. 
1SA.8.14	Parã eujã piara bee, uva kꞌãi mãikꞌaapa olivo kꞌãi piara bee ichi–itꞌee atapꞌeda, teeitꞌee poro waibɨarã ichi jua ekꞌari mimiapataarãmaa. 
1SA.8.15	Parã netꞌa tau ewada mãikꞌaapa uva oroda diezdepema chaa aba ichimaa teepiitꞌee ichi akꞌɨpataarã–itꞌee mãikꞌaapa awaraarã ichi jua ekꞌari mimiapataarã–itꞌee. 
1SA.8.16	Ichiaba parã mimiapataarã, ɨmɨkꞌĩraarã, wẽraarã paara mãikꞌaapa parã pꞌakꞌa pipɨara bee, burroorã paara ataitꞌee ichi–itꞌee mimiapataadamerã. 
1SA.8.17	Parã ovejaarã waridadepema diezdepema chaa aba ataitꞌee. Ma awara pãchi jida iru–itꞌee mimiadaitꞌee. 
1SA.8.18	Mãga pakꞌãri, parãpa rey jɨrɨtꞌeradapꞌedaapa ma jõma oo bɨ kꞌaurepa parãpa Tachi Akꞌõremaa chupɨria iididaitꞌee. Mamĩda irua ũri–e paitꞌeeda aji.
1SA.8.19	Samuelpa mãga jaraji mĩda, israelitaarãpa ũri kꞌiniada–e paji. Mapa irumaa nãga jarajida:
1SA.8.19	—Tai–itꞌee pɨ ũraa maarepida pꞌua–e bɨpɨ. Taipa rey kꞌinia pꞌanɨda ajida, 
1SA.8.20	awaraa eujãdepemaarãpa iru pꞌanapatakꞌa. Kꞌinia pꞌanɨ reypa tai akꞌɨ bapariimerã mãikꞌaapa tai naa wãpariimerã awaraarã ome chõonadakꞌãri.
1SA.8.21	Samuelpa mãga ũripꞌeda, Tachi Akꞌõremaa ma pedee jaraji.
1SA.8.22	Mãpai Tachi Akꞌõrepa pꞌanauji:
1SA.8.22	—Óoji ãchia iidi pꞌanɨkꞌa. Rey bɨpáde aji, ãchi akꞌɨpariimerã.
1SA.8.22	Mãpai Samuelpa ‘‘pia bɨda’’ apꞌeda, jaraji israelitaarã wãdamerã ãchi pꞌuuru chaa.
1SA.9.1	Maapai eperã bapachi, tꞌɨ̃jarapatapꞌedaa Quis. Mãgɨ́ Benjamín ëreerãdepema paji. Chi akꞌõre Abiel paji. Ma Abiel uchiaji Zerordeepa. Ma Zeror uchiaji Becoratdeepa. Ma Becorat uchiaji Afiadeepa. Awaraarãpa Quis waawee pꞌanapachida ãchi poro waibɨakꞌa unupatapꞌedaa perã. 
1SA.9.2	Quipa warra kꞌũtrãa kꞌĩra wãree, kꞌapꞌɨa ɨ̃daa iru baji. Tꞌɨ̃jarapachida Saúl. Awaraa israelita irukꞌa wẽ–e paji. Awaraarã jõmaarã kꞌãyaara iru ɨtꞌɨara baji.
1SA.9.3	Ewari aba Quis burroorã atuadachida. Mapa irua chi warra, Saulmaa mãgaji:
1SA.9.3	—Wã́ji tachi burroorã jɨrɨde. Pɨchi ome mimiapari aba ateepáde aji.
1SA.9.4	Mãgá Saúl wãji. Wãyaajida ee jẽra bɨmãi Efraín ëreerã eujãde mãikꞌaapa Salisá eujãde. Mamĩda ma burroorã atuadapꞌedaa mama unuda–e paji. Ichiaba wãyaajida Salín eujãde mãikꞌaapa Benjamín ëreerã eujãde. Mamĩda mama ichiaba unuda–e paji. 
1SA.9.5	Zuf eujãde panadakꞌãri, Saulpa chi mimiaparimaa mãgaji:
1SA.9.5	—Ãpɨtee wãdáma aji. Maa–e pɨrã mɨ akꞌõre tachi pari audupɨara kꞌĩsia nɨ̃beei, ichi burroorã pari kꞌĩsiai kꞌãyaara.
1SA.9.6	Ma mimiaparipa pꞌanauji:
1SA.9.6	—Tachi Akꞌõre pedee jarapari na pꞌuurude bapari. Jõmaarãpa iru pia akꞌɨpata, irua jara bɨkꞌa ichita pꞌasapari perã. Wãdáma irumaa. Irua jaraiskꞌa chisãgɨ́ ode tachi wãdaipia bɨ.
1SA.9.7	Saulpa pꞌanauji:
1SA.9.7	—Mãgara wãdáma aji. Mamĩda ¿irumaa kꞌãata ateedayama? aji. Tachi mochila anipapatade pan jida wẽe nida. Ne–inaa wẽe pꞌanɨda aji, teedaitꞌee Tachi Akꞌõre pedee jaraparimaa.
1SA.9.8	Mãpai ma mimiaparipa mãgaji:
1SA.9.8	—Mɨa iru bɨ pꞌaratꞌa tau perá gramo õpee paitꞌee bɨ. Mãgɨ́ teeitꞌeeda aji, ma Akꞌõre pedee jaraparimaa, irua tachimaa o akꞌɨpimerã.
1SA.9.9	(Chonaarãweda israelitaarãpa Tachi Akꞌõremaa ne–inaa iidi kꞌinia pꞌanadakꞌãri, iidipachida ‘eperãpa ne–inaa pꞌasaitꞌee bɨ unupari’ apatapꞌedaamaa. Ɨ̃rá mãgee eperã Tachi Akꞌõre pedee jaraparida apata.)
1SA.9.10	Saulpa ma mimiaparimaa mãgaji:
1SA.9.10	—Pia bɨpɨ. Wãdáma aji.
1SA.9.10	Mãpai ãchi omeeweda wãjida ma Akꞌõre pedee jarapari bapariida pꞌuurudee. 
1SA.9.11	Eede ɨtꞌaa wãrutade ma pꞌuurumaa, awẽraarã ome unujida. Ma awẽraarã pania tꞌɨde wã nipajida. Mãpai mãɨrãmaa iidijida:
1SA.9.11	—¿Nama bɨkꞌã ajida, ne–inaa pꞌasaitꞌee bɨ unupari?
1SA.9.12	Ma awẽraarãpa pꞌanaujida:
1SA.9.12	—Bɨpɨ. Mamĩda waawipai bɨ. Etꞌewapai pacheji, idi pꞌuurude ne–animalaarã peedapꞌeda, Tachi Akꞌõre–itꞌee paapidaitꞌee perã ee ɨtꞌɨ́ bɨde ne–animalaarã paapatamãi. Isapai wãruta pɨrã, iru ununadayada ajida. 
1SA.9.13	Pꞌuurude panadakꞌãri, iru jɨrɨ́tɨ nekꞌode wãi naaweda eede ɨtꞌaa, ne–animalaarã Tachi Akꞌõre–itꞌee paapatamaa. Mama iru pana–emãi eperãarã nekꞌoda–e, irua pedee pia jaraitꞌee perã nekꞌodai naaweda. Maapꞌeda chi tꞌɨ̃ pëidaarã nekꞌodai. Mapa isapai wãdapáde ajida, iru unudamerã.
1SA.9.14	Aramãgá Saúl ma mimiapari ome pꞌuurudee wãjida. Ará panadakꞌãri, unujida Samuel wãru eede ɨtꞌaa ne–animalaarã paapatamaa.
1SA.9.15	Aɨ noreweda, Saúl pai naaweda, Tachi Akꞌõrepa Samuelmaa nãga kꞌawapiji: 
1SA.9.16	“Nu, nãgɨ́ horade mɨa Benjamín ëreerãdepema aba pɨmaa pëiitꞌeeda aji. Mãgɨ́ awara bɨpáde aji, mɨ pꞌuuru pidaarã akꞌɨpariimerã. Mãgɨpa israelitaarã uchiapiitꞌee filisteorã juadeepa. Mãgá mɨa akꞌɨpiitꞌee wãara ũriji mɨ pꞌuuru pidaarãpa chupɨria iididapꞌedaa.”
1SA.9.17	Samuelpa Saúl unukꞌãri, Tachi Akꞌõrepa mãgaji:
1SA.9.17	—Nãgɨda aji, mɨa eperã jarada. Nãgɨpa mɨ pꞌuuru pidaarã akꞌɨ bapariitꞌeeda aji.
1SA.9.18	Saúl pꞌuurude tꞌĩupatamãi panakꞌãri, Samuel kꞌaitꞌa wãpꞌeda, nãga jaraji:
1SA.9.18	—Mɨ chupɨria kꞌawáaji. Jarapáde aji, sãma bɨ ne–inaa pꞌasaitꞌee bɨ unupari te.
1SA.9.19	Samuelpa pꞌanauji:
1SA.9.19	—Mɨpɨ chi ne–inaa pꞌasaitꞌee bɨ unupari. Mɨ naa eede ɨtꞌaa wã́tɨ ne–animalaarã Tachi Akꞌõre–itꞌee paapatamaa, idi parã mɨ ome nekꞌodaitꞌee perã. Nu mɨa jaraitꞌee pɨa mɨmaa iidi kꞌinia bɨ. Maapꞌeda mɨa parã wãpii. 
1SA.9.20	Kꞌĩsianáaji pɨ burroorã kꞌãima õpee atua pꞌanɨ unu atadapꞌedaa perã. Awaraarã kꞌãyaara israelitaarãpa pɨ mãikꞌaapa pɨchi akꞌõredeerã piara akꞌɨpataadaitꞌeeda aji.
1SA.9.21	Mãpai Saulpa pꞌanauji:
1SA.9.21	—Mamĩda mɨ Benjamín ëreerãdepema, Israeldeepa uchiadapꞌedaarã ëreerã ma–ãriara bɨdepema. Ma awara Benjamín ëreerãdepemaarãde mɨchideerã ekꞌariara pꞌanɨ awaraa te pidaarã kꞌãyaara. Mãga bɨta, ¿sãapꞌeda pɨa mɨmaa mãga jara bɨma? aji.
1SA.9.22	Mãpai Samuelpa Saúl chi mimiapari ome ateeji nekꞌopatamaa. Su–akꞌɨ beepiji tꞌɨ̃ pëidaarã treinta pꞌanadapꞌedaa ome, eperãarã poro waibɨara bɨ su–akꞌɨ beeparimãi.
1SA.9.23	Maapꞌeda Samuelpa chi nejooparimaa mãgaji:
1SA.9.23	—Aneepáde aji, nechiara mɨa jarada awara bɨmerã.
1SA.9.24	Aramãgá ma nejooparipa ne–animal makꞌara aba atanapꞌeda, Saulmaa tee cheji. Mãpai Samuelpa mãgaji:
1SA.9.24	—Jãgɨ́ pɨ–itꞌee awara iru baji. Kꞌopáde aji, mɨa na tꞌɨ̃ pëidaarã tꞌɨ̃da perã pɨ ome aukꞌa nekꞌode chedamerã.
1SA.9.24	Mãgá ma ewate Saúl nekꞌoji Samuel ome. 
1SA.9.25	Ma ee ɨtꞌɨa badamãiipa uchiadakꞌãri, pꞌuurude tꞌĩujida. Maapꞌeda Samuel tedepema terrazade Saul–itꞌee kꞌãimerã ooteejida. Mama Samuel Saúl ome pedeeji. 
1SA.9.26	Maapꞌeda Saúl jẽra beeji mãikꞌaapa kꞌãiji.
1SA.9.26	Aɨ norema Samuelpa Saúl tꞌɨ̃ji mãikꞌaapa nãga jaraji:
1SA.9.26	—Pꞌirabáiji mãikꞌaapa pɨchi ode wãpáde aji.
1SA.9.26	Mãgá Saúl pꞌirabaiji mãikꞌaapa Samuel ome taawaa uchiaji. 
1SA.9.27	Pꞌuurudeepa uchiadaitꞌee pakꞌãri, Samuelpa Saulmaa mãgaji:
1SA.9.27	—Pɨ mimiapari naa pë́iji. Mamĩda pɨ, arakꞌatɨa beepáde aji, mɨa jara kꞌinia bairã Tachi Akꞌõrepa mɨmaa jarada.
1SA.9.27	Mãpai Saúl mimiapari ichi naa wãji.
1SA.10.1	Mãpai Samuelpa aceite olivodee ooda botellade iru bada atapꞌeda, Saúl poro ɨ̃rɨ weetꞌaaji mãikꞌaapa iru uritarrade kꞌĩra ɨ̃tꞌaapꞌeda, mãgaji:
1SA.10.1	—Idi Tachi Akꞌõrepa pɨ awara bɨruda aji, ichi pꞌuuru pidaarã, israelitaarã akꞌɨ bapariimerã.
1SA.10.2	Pɨ namãikꞌaapa wãkꞌãri, ɨmɨkꞌĩraarã omé unuitꞌee Selsa pꞌuurude Benjamín ëreerãdepemaarã eujãde, Raquel ɨadapꞌedaa kꞌaitꞌa. Mãɨrãpa nãga jaradaitꞌee: “Unu atajidada adaitꞌee, parãpa burroorã jɨrɨ nipadapꞌedaa. Pɨ akꞌõre waa kꞌĩsia–e bɨ ma burroorãde; jĩpꞌa parãde kꞌĩsia nɨ̃bɨ. Irua iidimaa bɨda adaitꞌee, kꞌãata ooima pɨ unu ataitꞌee.”
1SA.10.3	’Ma tꞌẽepai, waawipai Tabor eujãde encina pakꞌuru bɨmãi panakꞌãri, unuitꞌeeda aji, ɨmɨkꞌĩraarã õpee, Beteldee wãruta Tachi Akꞌõremaa ɨtꞌaa tꞌɨ̃de. Abaapa chivo õpee atee wãitꞌee mãikꞌaapa abaapa pan õpee atee wãitꞌee. Jõdee chi apemapa vino ne–ede tꞌɨda atee wãitꞌee. 
1SA.10.4	Pɨmaa saludaadapꞌeda, pɨmaa pan omé teedaitꞌee. Jitapáde aji.
1SA.10.5	’Tꞌẽepai pɨ panaitꞌee Guibeá pꞌuurude Tachi Akꞌõre ee apata kꞌaitꞌa, filisteorã soldaorã pꞌanapatamãi. Ma pꞌuurude tꞌĩurude, pɨa unuitꞌee Tachi Akꞌõre pedee jarapataarãpa iru pedee jaramaa pꞌanɨ, ɨtꞌaa tꞌɨ̃patamãiipa eede edaa wãdade. Mãɨrã nokꞌoore unuitꞌee eperãarãpa chaamaa pꞌanɨ salterio, pandero, pꞌipꞌana mãikꞌaapa arpa. 
1SA.10.6	Mãga nɨde Tachi Akꞌõrepa ichi Jaure pɨmaa pëiitꞌee. Mãgá pɨ ãra ome aukꞌa iru pedee jaramaa beeitꞌee mãikꞌaapa pɨ awara beeitꞌee. 
1SA.10.7	Mɨa pɨmaa jara bɨkꞌa pꞌasakꞌãri, óoji pɨchia kꞌĩsia bɨkꞌa, Tachi Akꞌõre pɨ ome baitꞌee perã.
1SA.10.8	’Maapꞌeda mɨ naa Guilgal pꞌuurudee wã́ji. Mama mɨ pɨ ome unuitꞌee. Mama kꞌãima siete nɨ́ji mɨ pɨ ome unurumaa. Tachi Akꞌõre–itꞌee mɨa ne–animalaarã peepꞌeda, paa jõtꞌaaitꞌee mãikꞌaapa awaraa ne–animalaarã peepꞌeda, paaitꞌee jedekꞌodaitꞌee tachi aukꞌaarã ome. Maapꞌeda mɨa pɨmaa jaraitꞌeeda aji, kꞌãata ooipia bɨ.
1SA.10.9	Saúl Samuel ome despediipꞌeda, mamãikꞌaapa uchiakꞌãri, Tachi Akꞌõrepa iru tꞌãri awarapiji. Ma ewateweda Samuelpa jaradakꞌa jõmaweda pꞌasaji. 
1SA.10.10	Saúl ichi mimiapari ome panadakꞌãri Guibeá pꞌuurude, Tachi Akꞌõre pedee jarapataarã ãramaa chejida. Mãga nɨde Tachi Akꞌõre Jaure Saúl ome ba chepꞌeda, ãrakꞌa irua aukꞌa Tachi Akꞌõre pedee jaramaa beeji. 
1SA.10.11	Saúl kꞌawa pꞌanadapꞌedaarãpa unudakꞌãri irua Tachi Akꞌõre pedee jaramaa bɨ Tachi Akꞌõre pedee jarapataarãkꞌa, ãchi pitapai mãgapachida:
1SA.10.11	—¿Quis warra Saúl, sãga nɨ̃bɨma? ¿Iru Tachi Akꞌõre pedee jarapari padachikꞌã? apachida.
1SA.10.12	Ichiaba mãpema abaapa mãgaji:
1SA.10.12	—¿Kꞌaima aji, jã Akꞌõre pedee jarapataarã akꞌõre?
1SA.10.12	Ma tꞌẽepai eperãarãpa jarapachida: “¿Saúl jida Tachi Akꞌõre pedee jaraparikꞌã?” apachida. Mãga jarapachida Saúl awara unudapꞌedaa perã.
1SA.10.13	Saúl mãgá pedee bapꞌeda, wãji eede ɨtꞌaa, mãpema Tachi Akꞌõremaa ɨtꞌaa tꞌɨ̃patamaa. 
1SA.10.14	Saúl chĩapapa iru unukꞌãri, iidiji irumaa mãikꞌaapa chi mimiaparimaa:
1SA.10.14	—¿Sãmaa wãjidama? aji.
1SA.10.14	Saulpa pꞌanauji:
1SA.10.14	—Burroorã jɨrɨ nipajida. Mamĩda unuda–e pakꞌãri, Samuelmaa iidinajidada aji.
1SA.10.15	Mãpai chi chĩapapa mãgaji:
1SA.10.15	—¿Samuelpa pɨmaa kꞌãata jarajima? aji. Mɨmaa jarapáde aji.
1SA.10.16	Saulpa pꞌanauji:
1SA.10.16	—Jĩpꞌa jarajida aji, ma burroorã unudapꞌedaa.
1SA.10.16	Mamĩda Saulpa jara–e paji Samuelpa ichi rey paitꞌeeda ada.
1SA.10.17	Ma tꞌẽepai Samuelpa israelitaarã tꞌɨ̃ pëiji Tachi Akꞌõremaa ɨtꞌaa tꞌɨ̃nadamerã Mizpa pꞌuurude.
1SA.10.18	Mama chipꞌedaidakꞌãri, Samuelpa mãgaji:
1SA.10.18	—Tachi Akꞌõre, israelitaarã Akꞌõre Waibɨapa nãga jara bɨda aji. “Mɨa parã israelitaarã Egipto eujãdeepa uchia ataji. Ma awara mɨa parã uchiapiji Egipto pidaarã jua ekꞌariipa mãikꞌaapa awaraa eujãdepemaarã jua ekꞌariipa.” 
1SA.10.19	Mamĩda ɨ̃rá parãpa Tachi Akꞌõre yiaraa iru pꞌanɨ, irua parã mãgá kꞌaripa ataji mĩda ma kꞌachiade pꞌanadapꞌedaamãiipa mãikꞌaapa ma chupɨria pꞌanadapꞌedaamãiipa. Iru kꞌãyaara reyta kꞌinia pꞌanɨda apata. Maperã Tachi Akꞌõre kꞌĩrapite chedapáde aji, ëreerã chaa mãikꞌaapa te pidaarã chaa.
1SA.10.20	Mãga jarapꞌeda, Samuelpa Israeldeepa uchiadapꞌedaa ëreerã chaa kꞌaitꞌa chepipꞌeda, suerte jemeneji kꞌawaaitꞌee Tachi Akꞌõrepa chisãgɨ́ ëreerã jɨrɨtꞌeraji madeepa rey uchiamerã. Mãgá kꞌawaajida Benjamín ëreerã jɨrɨtꞌerada. 
1SA.10.21	Maapꞌeda jaraji Benjamín ëreerãdepema te pidaarã chaa kꞌaitꞌa chedamerã. Mãpai suerte jemenekꞌãri, kꞌawaajida Matri te pidaarã jɨrɨtꞌerada. Ma tꞌẽepai suerte jemenekꞌãri, kꞌawaajida Matrideepa uchiada Quis warra, Saúl, jɨrɨtꞌerada. Mamĩda Saúl jɨrɨnadakꞌãri, unuda–e paji. 
1SA.10.22	Mãpai Tachi Akꞌõremaa iididakꞌãri kꞌawaapimerã Saúl bɨ wa wẽ–e, irua kꞌawapiji Saúl miru bɨ netꞌaa pꞌe bɨdapꞌedaamãi. 
1SA.10.23	Mãpai pꞌira wãjida, iru mamãikꞌaapa aneedaitꞌee. Israelitaarã kꞌĩrapite aneedakꞌãri, kꞌawaajida Saúl ɨtꞌɨara bɨ israelitaarã jõmaarã kꞌãyaara.
1SA.10.24	Mãpai Samuelpa jõmaarãmaa mãgaji:
1SA.10.24	—Tachi Akꞌõrepa rey jɨrɨtꞌerada akꞌɨ́tɨ. Irukꞌa awaraa israelitaarã wẽ–eda aji.
1SA.10.24	Mãpai israelitaarãpa biajida:
1SA.10.24	—¡Tachi Rey, pia bapariipáde! ajida.
1SA.10.25	Maapꞌeda Samuelpa israelitaarãmaa jarateeji ley rey–itꞌee; sãgá bapariipia bɨ ichi jua ekꞌari pꞌanapataarã ome. Mãpai librode ma ley jõma pꞌãpꞌeda, Tachi Akꞌõre ome unupata tede ɨa bɨji. Maapꞌeda Samuelpa eperãarã ãchi te chaa pëiji.
1SA.10.26	Saúl ichiaba wãji ichi temaa Guibeade. Israelitaarã sõcharra beerã ũkꞌuru iru ome aukꞌa wãjida, Tachi Akꞌõrepa ãramaa kꞌĩsiapida perã mãga oodamerã.
1SA.10.27	Mamĩda ũkꞌuru tꞌãri kꞌachia–idaa beerãpa mãgajida:
1SA.10.27	—¿Jãgɨ́pata tachi kꞌaripa ataikꞌã ajida, tachi kꞌĩra unuamaa iru pꞌanapataarã jua ekꞌariipa?
1SA.10.27	Mãɨrãpa iru pia akꞌɨda–e paji mãikꞌaapa irumaa netꞌaa pia teeda–e paji. Mãɨrãpa mãga jarajida mĩda, Saúl kꞌĩupꞌee beeji.
1SA.11.1	Ma tꞌẽepai amonitaarã rey Najapa ichi soldaorã chipꞌe atapꞌeda, wãjida Galaad eujãdee Jabés pꞌuurudepemaarã ome chõode. Ma pꞌuuru wapꞌɨra iru pꞌanɨde, ma pꞌuurudepemaarãpa irumaa jara pëijida:
1SA.11.1	—Tai ome pedéeji chõoda–ee pꞌanapataadaitꞌee. Mãga ooru pɨrã, pɨ jua ekꞌari pꞌanapataadaitꞌeeda ajida.
1SA.11.2	Ma amonita Najapa pꞌanauji:
1SA.11.2	—Pia bɨpɨ. Pacto oodáma chõoda–ee pꞌanapataadaitꞌee. Mamĩda mɨa parã jõmaarã juaraarepema tau ẽetꞌaaitꞌeeda aji, ma kꞌaurepa israelitaarã kꞌĩra nejasia pꞌaneedamerã.
1SA.11.3	Jabés pꞌuurudepema poro waibɨarãpa pꞌanaujida:
1SA.11.3	—Kꞌãima siete nɨ́ji, taipa jara pëiruta misa israelitaarã jõmaarãmaa tai kꞌaripa chedamerã. Apidaapa tai kꞌaripa cheda–e pɨrã, pɨa jara bɨkꞌa oodayada ajida.
1SA.11.4	Mãpai ma poro waibɨarãpa eperãarã pëijida Guibeadee, Saúl baparimaa. Mãpemaarãmaa nepɨrɨdakꞌãri, jẽe para beeji. 
1SA.11.5	Mãga nɨde Saúl pacheji ichi pꞌakꞌa arado jidiupataarã ome mãikꞌaapa ma pꞌuurudepemaarã mãgá unukꞌãri, iidiji:
1SA.11.5	—¿Eperãarã sãgajidama? aji. ¿Sãapꞌeda jẽe para nɨ̃bɨma? aji.
1SA.11.5	Mãpai nepɨrɨjida Jabés pꞌuurudepemaarãpa jara pëidapꞌedaa. 
1SA.11.6	Saulpa mãga ũrikꞌãri, Tachi Akꞌõrepa ichi Jaure irumaa pëiji. Mapa Saúl kꞌĩraudachi ma amonitaarã ome. 
1SA.11.7	Pꞌakꞌa omé atapꞌeda, peekꞌooji mãikꞌaapa tꞌɨapꞌekꞌooji. Ma pꞌakꞌa kꞌapꞌɨa piuda tꞌɨapꞌeda beeda awara–awaraa pëiji israelitaarã jõmaarãmaa mãikꞌaapa ma nechiara ateedapꞌedaarã ome nãga jara pëiji: “Na pꞌakꞌa ome oodakꞌa ooitꞌeeda aji, chi mɨ eere mãikꞌaapa Samuel eere chõode cheda–e pꞌanɨɨrã pꞌakꞌaarã ome.”
1SA.11.7	Israelitaarãpa mãga ũridakꞌãri, pꞌerakꞌoodachida. Mapa eperã abapai pɨkꞌa chejida Saúl eere chõodaitꞌee. 
1SA.11.8	Bézec pꞌuuru kꞌaitꞌa chipꞌedaidapꞌeda, Saulpa ichi eere pꞌanadapꞌedaa soldaorã juasiakꞌãri, trescientos mil Israeldepemaarã paji. Jõdee treinta mil Judadepemaarã paji.
1SA.11.9	Ma tꞌẽepai Saulpa jaraji ma Jabedeepa chedapꞌedaarãmaa:
1SA.11.9	—Jabés pꞌuurudepemaarãmaa nãga jaranátɨ: “Nu imatꞌɨpa pai naaweda taipa parã kꞌaripanadaitꞌeeda” aji.
1SA.11.9	Mãpai ãra wãjida. Saulpa jara pëida nepɨrɨnadakꞌãri, Jabés pꞌuurudepemaarã o–ĩadachida. 
1SA.11.10	Mãpai seewata amonitaarã rey Najamaa nãga jara pëijida: “Nu pɨ jua ekꞌari pꞌaneedaitꞌeeda ajida, pɨa tai ome oomerã pɨchia kꞌinia bɨkꞌa.”
1SA.11.11	Aɨ norema Saulpa ichi soldaorã tꞌooda õpeede tꞌooji. Ɨ̃datɨpodopa wãjida amonitaarã carpa eebai jira bɨdapꞌedaamaa mãikꞌaapa mãɨrã peekꞌoo wãjida imatꞌɨpa parumaa. Chi chokꞌai uchiadapꞌedaarã waaweepa jĩchoo wãjida. Mãgá eperãarã omé araa pꞌaneeda–e paji.
1SA.11.12	Maapꞌeda israelitaarã ũkꞌuruurãpa Samuelmaa mãgajida:
1SA.11.12	—¿Kꞌairãpa jarajidama ajida, Saúl tachi rey panaamerã? ¡Ma eperãarã taimaa teepáde ajida, peekꞌoodaitꞌee perã!
1SA.11.13	Mamĩda Saulpa mãgaji:
1SA.11.13	—Idi apida piuda–eda aji, Tachi Akꞌõrepa idi tachi israelitaarã kꞌaripada perã.
1SA.11.14	Mãpai Samuelpa jõmaarãmaa nãga jaraji:
1SA.11.14	—Guilgaldee wãdáma aji, Saúl rey bɨdaitꞌee.
1SA.11.15	Mãgá israelitaarã jõmaweda Guilgaldee wãjida. Mama Tachi Akꞌõre kꞌĩrapite Saúl ãchi rey bɨjida. Ichiaba ne–animalaarã peedapꞌeda, Tachi Akꞌõre–itꞌee paapijida ãchi aukꞌaarã ome jedekꞌodaitꞌee. Mama Saúl mãikꞌaapa israelitaarã o–ĩa pꞌaneejida.
1SA.12.1	Tꞌẽepai Samuelpa israelitaarã jõmaarãmaa nãga jaraji:
1SA.12.1	—¡Ũrítɨ! Mɨa oodoo parãpa iididapꞌedaakꞌa. Rey kꞌinia pꞌanɨda adakꞌãri, mɨa rey bɨji parã akꞌɨ bapariimerã. 
1SA.12.2	Nama bɨda aji, pãchi rey. Irua parã akꞌɨ bapariitꞌee mãikꞌaapa parãmaa jaraitꞌee kꞌãata oodaipia bɨ. Mɨ audú chonaa bɨ. Poro tꞌorroo bɨ. Mɨ warrarã parã tꞌãide pꞌanɨ. Kꞌũtrãaweda mɨa parã kꞌaripadoo ɨ̃rá parumaa. 
1SA.12.3	Mɨ nama iru pꞌanɨ. Ɨ̃raweda jarátɨ Tachi Akꞌõre kꞌĩrapite mãikꞌaapa irua rey jɨrɨtꞌerada kꞌĩrapite mɨchi–itꞌee ataji pɨrã awaraarã pꞌakꞌa wa burro, maa–e pɨrã parãdepema apidaamaa ne–inaa kꞌachia ooji pɨrã, maa–e pɨrã pꞌaratꞌa jitaji pɨrã eperã aba piara akꞌɨitꞌee awaraarã kꞌãyaara. Jaradapáde aji. Mɨa ma pari pꞌaaitꞌee.
1SA.12.4	Mãpai arii pꞌanadapꞌedaarãpa pꞌanaujida:
1SA.12.4	—Mãga ookꞌaa pajida ajida. Pɨa taimaa ne–inaa kꞌachia apida oo–e paji, tai kꞌachia iru ba–e paji pɨchi jua ekꞌari mãikꞌaapa pꞌaratꞌa jitakꞌaa paji ne–inaa kꞌachia oo–e bɨ ɨmɨateeitꞌee.
1SA.12.5	Mãpai Samuelpa mãgaji:
1SA.12.5	—Mãgara Tachi Akꞌõrepa mãikꞌaapa irua jɨrɨtꞌerada reypa ũri pꞌanɨ parãpa nepɨra apida mɨ ome wẽe pꞌanɨ.
1SA.12.5	Ãrapa pꞌanaujida:
1SA.12.5	—Mãgada ajida.
1SA.12.6	Ma awara Samuelpa israelitaarãmaa nãga jaraji:
1SA.12.6	—Moisés kꞌapꞌɨa mãikꞌaapa Aarón kꞌapꞌɨa Tachi Akꞌõrepa parã chonaarã Egipto eujãdeepa uchiapiji. 
1SA.12.7	Ɨ̃rá Tachi Akꞌõre kꞌĩrapite akꞌɨnɨ̃ pꞌanéetɨ charra kꞌĩrapite akꞌɨnɨ̃ pꞌaneekꞌajidakꞌa, mɨa parã ɨmɨateeitꞌee perã. Ũrítɨ mɨa parãmaa kꞌirãpapiru misa irua ooda parã chonaarã ome mãikꞌaapa parã kꞌaripaitꞌee.
1SA.12.8	’Jacob ichideerã ome Egipto eujãde pꞌanadapꞌeda, taarã pakꞌãri, Egipto pidaarãpa ãra kꞌachia iru pꞌanapachida ãchi jua ekꞌari. Maapai parã chonaarãpa Tachi Akꞌõremaa chupɨria iidipachida, irua ãchi kꞌaripamerã. Mãpai Tachi Akꞌõrepa Moisés Aarón ome pëiji. Ãrapa parã chonaarã Egipto eujãdeepa uchia atajida mãikꞌaapa aneejida na eujãdee. 
1SA.12.9	Mamĩda nama pꞌanɨde parã chonaarãpa ichi kꞌinia Akꞌõre Waibɨa kꞌĩra atuajida. Maperã irua ãra baaipiji Jazor pꞌuurudepema soldaorã poro waibɨa Sísara juade, ma awara filisteorã juade mãikꞌaapa Moab eujãdepema rey juade. Mãɨrã jõmaweda parã chonaarã ome chõopachida. 
1SA.12.10	Mamĩda ma tꞌẽepai parã chonaarãpa kꞌawaajida ãchia ne–inaa kꞌachia oodapꞌedaa Tachi Akꞌõre kꞌĩrapite, ɨtꞌaa tꞌɨ̃ pꞌanadakꞌãri awaraarã akꞌõre waibɨa apata Baal mãikꞌaapa Astarté kꞌĩrapite. Mãpai chupɨria iidijida Tachi Akꞌõrepa ãchi uchiapimerã ãchi kꞌĩra unuamaa iru pꞌanadapꞌedaarã jua ekꞌariipa. Irumaa aupai ɨtꞌaa tꞌɨ̃daitꞌeeda ajida.
1SA.12.11	’Maapai Tachi Akꞌõrepa pëiji Yerubaal,
1SA.12.12	’Mamĩda parãpa kꞌawaadakꞌãri amonitaarã rey Najapa kꞌĩsia iru bada parã ome chõoitꞌee, mɨmaa iidijida parã rey jua ekꞌari bɨmerã. Mãga iidijida parãpa rey pipɨara iru pꞌanɨ mĩda; mãgɨ́ parã Akꞌõre Waibɨa. 
1SA.12.13	Nama bɨ rey parãpa jɨrɨtꞌeradapꞌedaa. Tachi Akꞌõrepa parãmaa rey teeji. 
1SA.12.14	Ɨ̃rá parãpa Tachi Akꞌõre waaweedaipia bɨ, irumaa aupai ɨtꞌaa tꞌɨ̃pataadaipia bɨ mãikꞌaapa irua jara bɨkꞌa oodaipia bɨ. Parãpa, parã reypa paara ichita oodaipia bɨ Tachi Akꞌõrepa kꞌinia bɨkꞌa. Mãga ooruta pɨrã, pia pꞌanapataadaitꞌee. 
1SA.12.15	Mamĩda iru pedee ũridaamaa pꞌaneeruta pɨrã mãikꞌaapa irua jara bɨkꞌa ooda–e pɨrã, irua parã, parã rey paara miapiitꞌee, parã chonaarã miapidakꞌa.
1SA.12.16	’Ãyaa wãnaadapáde aji, unudaitꞌee perã ne–inaa pi–ia Tachi Akꞌõrepa ooitꞌee bɨ parã kꞌĩrapite. 
1SA.12.17	Naapai trigo ewapata kꞌoi chekꞌaa perã. ¿Wãara–ekꞌã? aji. Mɨa Tachi Akꞌõremaa ɨtꞌaa iidiitꞌee pa jĩwaapimerã mãikꞌaapa kꞌoi chepimerã. Mãgá parãpa kꞌawaadaitꞌee Tachi Akꞌõre kꞌĩrapite ne–inaa kꞌachia oojida, iru awara rey iididakꞌãri.
1SA.12.18	Aramãgá Samuelpa Tachi Akꞌõremaa ɨtꞌaa iidiji. Ma ewateweda Tachi Akꞌõrepa pa jĩwaa nɨ̃beepiji mãikꞌaapa kꞌoi chepiji. Mãga unudakꞌãri, israelitaarã jõmaarãpa Tachi Akꞌõre mãikꞌaapa Samuel waawee pꞌaneejida.
1SA.12.19	Mapa Samuelmaa mãgajida:
1SA.12.19	—Tachi Akꞌõre, pɨ Akꞌõre Waibɨamaa chupɨria iidíji, tai, pɨ mimiapataarã pari, irua tai piupinaamerã. Tai–itꞌee rey iididakꞌãri, waapɨara kꞌachia oojidada ajida, naaweda oodapꞌedaa kꞌãyaara.
1SA.12.20	Mãpai Samuelpa mãgaji:
1SA.12.20	—Pꞌeranáatɨ. Wãara, parãpa ne–inaa audú kꞌachia oojida. Mamĩda ichita Tachi Akꞌõrede ijãapatáatɨ mãikꞌaapa tꞌãripa oopatáatɨ irua jara bɨkꞌa. 
1SA.12.21	Waa jɨrɨnáatɨ awaraa akꞌõre waibɨa apataarãmaa ɨtꞌaa tꞌɨ̃pataadaitꞌee. Mãɨrãpa parã maarepida kꞌaripada–e, servi–e pꞌanadairã. 
1SA.12.22	Tachi Akꞌõrepa ichita oopari ichia jara bɨkꞌa. Mapa ichi pꞌuuru pidaarã ituaba atabëi–e. Irua kꞌinia bɨ parã ichi pꞌuuru pidaarã padamerã. 
1SA.12.23	Mɨata ichita ɨtꞌaa iidiitꞌee parã pari, mãgá pꞌanapataadamerã. Mɨa mãga oo–e pɨrã, Tachi Akꞌõre kꞌĩrapite pꞌekꞌau kꞌachia ooitꞌee. Parãmaa jarateeitꞌee iru o piade nipapataadamerã. 
1SA.12.24	Aba parãpa Tachi Akꞌõre waaweedaipia bɨ mãikꞌaapa tꞌãripa irua jara bɨkꞌa oopataadaipia bɨ. Kꞌirãpadaipia bɨ irua ne–inaa jõmaweda ooda parã kꞌaripaitꞌee. 
1SA.12.25	Mamĩda atꞌãri ne–inaa kꞌachia oo pꞌaneeruta pɨrã, parã mãikꞌaapa pãchi rey paara jõdaitꞌee.
1SA.13.1	Saúl treinta año iru baji israelitaarã rey beekꞌãri. Cuarenta y dos año taarãji israelitaarã akꞌɨmaa.
1SA.13.2	Maapai irua israelitaarã ɨmɨkꞌĩraarã tres mil jɨrɨtꞌeraji soldaorã pꞌaneedamerã. Dos mil pꞌaneejida iru ome Micmás pꞌuurude Betel pꞌuuru kꞌaitꞌa ee jẽra bɨmãi. Jõdee chi apema mil pꞌaneejida ichi warra Jonatán ome Guibeá pꞌuurude. Ma Guibeá pꞌuuru Benjamín ëreerã eujãde baji. Ma soldaorã jɨrɨtꞌerapꞌeda, Saulpa israelitaarã pꞌaneedapꞌedaarã ãchi temaa pëiji.
1SA.13.3	Guibeá pꞌuurude pꞌanɨde Jonatán ichi ekꞌari pꞌanadapꞌedaarã ome chõonajida mama bada filisteorã soldaorã pꞌanapatapꞌedaamaa mãikꞌaapa mãɨrã pꞌoyaajida. Apemaarã filisteorãpa mãga kꞌawaa atadakꞌãri, kꞌĩraudachida. Maperã Saulpa trompeta chaapiji israelitaarã eujãde, hebreorã chipꞌedaidamerã jura chõodaitꞌee ma filisteorã ome.
1SA.13.4	Israelitaarã jõmaarãpa kꞌawajida Saúl eere pꞌanadapꞌedaarãpa ma filisteorã ome chõodapꞌedaa. Maperã filisteorãpa israelitaarã kꞌĩra unuamaa iru pꞌaneejida. Mapa israelitaarã soldaorã Saúl ome chipꞌejida Guilgal pꞌuurude.
1SA.13.5	Mãga nɨde filisteorã chipꞌejida chõodaitꞌee israelitaarã ome. Tres mil carreta iru pꞌanajida seis mil soldaorã aɨde wãpataarã ome mãikꞌaapa awaraa soldaorã cho–kꞌara jĩte wãjida. Mãɨrã cho–kꞌara pꞌanajida, pꞌusadepema ipu tau nãusaakꞌa. Ma soldaorã Micmadee wãjida. Mama panadakꞌãri, Bet Avén oriente eere pꞌaneejida. 
1SA.13.6	Ma filisteorã ãchi kꞌaitꞌa pꞌanapatapꞌedaa israelitaarã ome chõo chejida. Ma israelitaarãpa unudakꞌãri ãchi ɨ̃rɨ audú chewãda, ũkꞌuru mirukꞌoodachida mãu tede, yooro tede, mãu–idaa beemãi, zanjade mãikꞌaapa pozo pꞌoo beedade. 
1SA.13.7	Jõdee awaraa hebreorã
1SA.13.8	Mama kꞌãima siete Saulpa nɨji, Samuelpa jarada perã ichi mama kꞌãima siete nɨmerã, ãra pari ɨtꞌaa tꞌɨ̃itꞌee. Mamĩda ma ewate Samuel Guilgalde pache–e pakꞌãri, soldaorã mamãikꞌaapa erreu wãjida.
1SA.13.9	Saulpa mãga unukꞌãri, ichi ekꞌari pꞌanadapꞌedaarãmaa nãga jaraji:
1SA.13.9	—Ne–animalaarã atanadapáde aji. Mɨa aba Tachi Akꞌõre–itꞌee paa jõtꞌaaitꞌee mãikꞌaapa awaraa ne–animalaarã paaitꞌee, jedekꞌodaitꞌee nama pꞌanɨɨrã ome.
1SA.13.9	Mãpai Saulpa ichi juadoopa ma ne–animal peepꞌeda, Tachi Akꞌõre–itꞌee paa jõji.
1SA.13.10	Ma ne–animal paa jõ aupakꞌãri, Samuel pacheji. Mãpai Saúl uchiaji irumaa saludaade.
1SA.13.11	Mamĩda Samuelpa mãgaji:
1SA.13.11	—¿Sãapꞌeda pɨa ma ne–animal paa jõjima? aji.
1SA.13.11	Saulpa pꞌanauji:
1SA.13.11	—Unuji eperãarã erreu wãda pɨ pache–e pakꞌãri pɨa jarada ewate. Kꞌawaji filisteorã Micmade see jõnɨ chõo chedaitꞌee. 
1SA.13.12	Mapa nãga kꞌĩsiaji: “Ãchi mɨ ome chõo chedaitꞌee nama Guilgalde, mɨa Tachi Akꞌõremaa ɨtꞌaa iidii naaweda.” Maperã mɨa ma ne–animal paa jõjida aji.
1SA.13.13	Mãpai Samuelpa mãgaji:
1SA.13.13	—¡Pɨa ne–inaa kꞌachia pariatua oojida! aji. Pɨa oo–e paji pɨ Akꞌõre Waibɨa, Tachi Akꞌõrepa jaradakꞌa. Irua oopidakꞌa ooda paara, pɨ, pɨdeepa uchiadaitꞌeerã paara, israelitaarã rey taarã bakꞌaji. 
1SA.13.14	Mamĩda ɨ̃rá pɨ ãra rey taarã ba–e paitꞌeeda aji. Tachi Akꞌõrepa eperã ichi tꞌãrimaa jɨrɨitꞌee. Mãgɨpa iru pꞌuuru pidaarã akꞌɨ bapariitꞌeeda aji, pɨa oo kꞌinia–e pada perã Tachi Akꞌõrepa jaradakꞌa.
1SA.13.15	Samuelpa mãga jarapꞌeda, Guilgaldeepa uchiaji. Mãpai Saúl ichi soldaorã ome chõode wãjida. Guilgaldeepa uchiadapꞌeda, wãjida Guibeá pꞌuurudee; ma pꞌuuru Benjamín ëreerã eujãde bɨ. Mama panadakꞌãri, Saulpa ichi ome nipadapꞌedaarã juasiaji. Soldaorã seiscientos paji.
1SA.13.16	Saúl chi warra Jonatán mãikꞌaapa soldaorã ãchi eere pꞌanadapꞌedaarã pꞌaneejida Guibeá pꞌuurude Benjamín ëreerã eujãde. Jõdee filisteorãpa ãchi carpa eebai jira bɨjida Micmade. 
1SA.13.17	Mãga nɨde filisteorã pia chõo kꞌawaa beerã tꞌooda õpeede tꞌoodapꞌeda, ãchi pꞌanadapꞌedaamãiipa uchiajida chõodaitꞌee mãikꞌaapa chĩara netꞌaa jãri atadaitꞌee. Tꞌooda abaadepemaarã wãjida Ofradee wãpari ode, Súal eujãdee. 
1SA.13.18	Awaraa tꞌoodadepemaarã wãjida Bet Jorondee mãikꞌaapa chi apema tꞌoodadepemaarã wãjida ee jẽra bɨmaa wãpari ode, Zeboyín eujã jewedaa ikꞌaawa eujã pania wẽe bɨde.
1SA.13.19	Israel eujã jõmaade eperã ne–inaa hierrodee oopari wẽ–e paji, filisteorãpa israelitaarãmaa espada mãikꞌaapa miasu oopidakꞌaa pada perã. 
1SA.13.20	Maapai israelitaarã wãpachida filisteorã tꞌãidee ãchi netꞌaa metaldee ooda erapide: arado, azadón, chaara, wa jãitꞌe. 
1SA.13.21	Arado wa azadón pari pꞌaapipachida ocho gramos pꞌaratꞌa. Jõdee chaara wa jãitꞌe pari pꞌaapipachida pꞌaratꞌa gramo kꞌĩmari. 
1SA.13.22	Maperã ma ewate chõode uchiadakꞌãri, soldaorã Saúl ome mãikꞌaapa Jonatán ome nipadapꞌedaarãpa miasu wa espada wẽe nipajida. Saulpa mãikꞌaapa Jonatanpapai iru pꞌanajida.
1SA.13.23	Mãga nɨde filisteorã soldaorã ũkꞌuru pꞌanajida Micmás kꞌaitꞌa ee jẽra bɨmãi, mama wãyaapari o jɨ̃adaitꞌee.
1SA.14.1	Ewari aba Saúl warra Jonatanpa mãgaji ichi escudo anipaparimaa:
1SA.14.1	—Chepáde aji. To chakꞌe sĩadaitꞌee filisteorã soldaorã pꞌanapata kꞌĩraikꞌa eere bairã.
1SA.14.1	Mamĩda Jonatanpa chi akꞌõremaa maarepida jara–e paji. 
1SA.14.2	Mãga nɨde Saúl baji Guibeá pꞌuuru kꞌidaa, nejõ bɨɨrɨ ekꞌari Migronde. Mama baji soldaorã seiscientos ome. 
1SA.14.3	Ma soldaorã ome pꞌaare Abías baji. Irua efod jɨ̃ nipapachi. Iru Ajitob warra paji. Finés warra Icabod chi chĩapa paji mãikꞌaapa Siló pꞌuurudepema pꞌaare pada Elí chi akꞌõchona paji.
1SA.14.3	Mama pꞌanadapꞌedaarã apidaapa Jonatán wãda kꞌawada–e pꞌanajida. 
1SA.14.4	Mãɨmisa iru isapai pana kꞌinia baji filisteorã soldaorã pꞌanadapꞌedaamãi. Mama panaitꞌee wãyaapachida ee kꞌõotꞌari jira bɨ omé esa–aukꞌa. Ma ee kꞌõotꞌari aba tꞌɨ̃jarapachida Bosés, chi apema Sene. 
1SA.14.5	Aba norte eere baji Micmás pꞌuuru kꞌĩrapite. Chi apema sur eere baji Guibeá pꞌuuru kꞌĩrapite.
1SA.14.6	Ma wãrutade Jonatanpa ichi escudo anipaparimaa mãgaji:
1SA.14.6	—Wãdáma aji, jã Tachi Akꞌõrede ijãadakꞌaa beerã soldaorã pꞌanapatamaa. ¿Tachi Akꞌõrepa tachi kꞌaripai–epaa? Iru–itꞌee ne–inaa chaaree wẽ–e. Mapa tachi kꞌaripaitꞌee, chokꞌara nida pɨjida maa–e pɨrã chokꞌara–e nida pɨjida.
1SA.14.7	Mãpai chi escudo anipaparipa mãgaji:
1SA.14.7	—Oopáde aji, pɨchia kꞌĩsia iru bɨkꞌa. Ne–inaa jõmaade mɨa kꞌaripaitꞌeeda aji.
1SA.14.8	Mãpai Jonatanpa mãgaji:
1SA.14.8	—Sĩadáma aji, ãchi pꞌanɨmaa mãikꞌaapa ãchimaa tachi unupidáma aji. 
1SA.14.9	Ãrapa jararuta pɨrã ãchi nɨdamerã tachi pꞌanɨmãi, mama tachia nɨdaitꞌee, ãchimaa eede ɨtꞌaa wãdai kꞌãyaara. 
1SA.14.10	Mamĩda jararuta pɨrã ãchimaa wãdamerã, eede ɨtꞌaa wãdáma aji, ãrapa mãga jaradakꞌãri, jara kꞌinia bairã Tachi Akꞌõrepa ãchi tachimaa pꞌoyaapiitꞌee.
1SA.14.11	Mãgá ãra omé eede ɨtꞌaa wãdade unupijida ma filisteorã soldaorã pꞌanapatapꞌedaarãmaa. Mãɨrãpa unu atadakꞌãri, mãgajida:
1SA.14.11	—¡Akꞌɨ́tɨ! Hebreorã uchia wãrutada ajida, ãchi miru pꞌanadapꞌedaa mãu tedeepa.
1SA.14.12	Mãpai madepema soldaorãpa biajida Jonatanmaa mãikꞌaapa chi escudo anipaparimaa:
1SA.14.12	—Chétɨ taimaa. Parãmaa ne–inaa akꞌɨpidaitꞌeeda ajida.
1SA.14.12	Mãpai Jonatanpa chi escudo anipaparimaa mãgaji:
1SA.14.12	—Mɨ tꞌẽe chéji. Tachi Akꞌõrepa ãchi tachi israelitaarã juade baaipiitꞌeeda aji.
1SA.14.13	Mãpai Jonatán ma eede ɨtꞌaa juapa jita wãji. Chi escudo anipapari iru tꞌẽe wãji. Mãgá Jonatán ma filisteorã ome unukꞌãri, ichia ãra eujãde baaipipachi. Mãpai chi escudo anipaparipa peetꞌaapachi. 
1SA.14.14	Ma chõodapꞌedaade Jonatanpa mãikꞌaapa chi escudo anipaparipa veinte filisteorã peekꞌoojida, eujã ma–ãriide.
1SA.14.15	Mãga unudakꞌãri, filisteorã soldaorã arii pꞌanadapꞌedaarã, ãchi pꞌanapatapꞌedaamãi jɨ̃apataarã mãikꞌaapa chi chĩara netꞌaa jãri nipapatapꞌedaarã paara aukꞌa pꞌerakꞌoodachida. Ma ewate aukꞌa awẽrachai wãyaaji. Mapa audupɨara pꞌerajida.
1SA.14.16	Guibeá pꞌuuru kꞌidaa Benjamín ëreerã eujãde Saúl eere pꞌanadapꞌedaa soldaorã jɨ̃apatapꞌedaarãpa unudakꞌãri filisteorã soldaorã pariatua pꞌira erreu wãda, Saulmaa jara pëijida.
1SA.14.17	Mãpai Saulpa mãgaji chi soldaorã poro waibɨarã, ichi kꞌõpꞌãya nipadapꞌedaarãmaa:
1SA.14.17	—Soldaorã juasiadapáde aji, kꞌawaadaitꞌee kꞌaita falta bɨ tachi eere pꞌanɨdepema.
1SA.14.17	Mãga oodakꞌãri, kꞌawaajida Jonatán mãikꞌaapa ichi escudo anipapari wẽ–e.
1SA.14.18	Ma ewate pꞌaare Ahías ãchi ome bada perã, Saulpa irumaa mãgaji:
1SA.14.18	—Tachi Akꞌõre baaltekꞌa bɨ
1SA.14.18	Mãga jaraji ma ewate Tachi Akꞌõre baaltekꞌa bɨ anipadapꞌedaa perã.
1SA.14.19	Mamĩda Saúl ma pꞌaare ome pedeemaa bɨde, audupɨara biukꞌa para beeji filisteorã pꞌanadapꞌedaamãi. Mapa Saulpa ma pꞌaaremaa mãgaji:
1SA.14.19	—Aneenaapáde aji.
1SA.14.20	Aramata Saulpa ichi soldaorã chipꞌe atapꞌeda, chõode wãjida. Mamĩda ma filisteorã audú kꞌĩra kꞌawa–e pɨkꞌa kꞌoodaidapꞌedaa perã, ãchi aukꞌaarã peekꞌoo wãpachida. 
1SA.14.21	Ma awara hebreorã,
1SA.14.22	Mãpai ma israelitaarã Efraín ëreerã eujãdepema ee jẽra bɨde mirudaidapꞌedaarãpa kꞌawaa atadakꞌãri ma filisteorã jĩchoo wãda, ichiaba ãra tꞌẽe wãjida chõode. 
1SA.14.23	Mãgá chõo wãjida Bet Avén waawí parutamaa. Mãgá ma ewate Tachi Akꞌõrepa israelitaarã kꞌaripaji ma filisteorã pꞌoyaadamerã.
1SA.14.24	Israelitaarãpa mãgá pꞌoyaajida mĩda, ãchi kꞌapꞌɨa tꞌũmaadachida, nekꞌoda–ee pꞌanadapꞌedaa perã Saulpa juraada kꞌaurepa. Ma ewate tapꞌedaweda soldaorã jõmaarã taide irua nãga juraaji: “Idi mɨ kꞌĩra unuamaa iru pꞌanapataarã pꞌoyaadai naaweda, apida nekꞌoru pɨrã, kꞌachiade baaiitꞌeeda” aji. Maperã apida nekꞌoda–e paji. 
1SA.14.25	Maapꞌeda ma soldaorã pakꞌuru jẽra bɨde tꞌĩudakꞌãri, eujãde jɨrrɨ miéle unu atajida. 
1SA.14.26	Jɨrrɨ miéle waibɨa baji mĩda, apidaapa seneda–e paji, waawee pꞌanadapꞌedaa perã Saulpa juraada kꞌaurepa. 
1SA.14.27	Mamĩda Jonatanpa kꞌawa–e baji chi akꞌõrepa juraada soldaorã taide. Mapa ma pakꞌuru jẽra bɨde wãyaa wãde, ma jɨrrɨ miéle unu atakꞌãri, ichi juade anipada pakꞌuru kꞌɨ̃pa ma jɨrrɨ mielede sutꞌaaji mãikꞌaapa senetꞌaaji. Mãpai aweda juatauradachi.
1SA.14.28	Mamĩda mama bada soldaopa mãga unukꞌãri, jaraji:
1SA.14.28	—Soldaorã taide pɨ akꞌõrepa nãga juraaji: “Idi apida nekꞌoru pɨrã, kꞌachiade baaiitꞌeeda” aji. Maperã na soldaorã audú kꞌapꞌɨa tꞌũmaa pꞌanɨ.
1SA.14.29	Mãpai Jonatanpa mãgaji:
1SA.14.29	—Mɨ akꞌõrepa mãga jarakꞌãri, tachi pꞌuuru pidaarãmaa ne–inaa kꞌachia oojida aji. Pɨchá akꞌɨ́ji. Na jɨrrɨ miéle ma–ãri senepꞌeda, mɨ juataura beeji. 
1SA.14.30	Jõmaarãpa chikꞌo jãri atadapꞌedaa filisteorã juadeepa kꞌodapꞌedaa paara, ¡ãra jõmaweda pꞌoyaakꞌajidada! aji.
1SA.14.31	Ma ewate israelitaarãpa ma filisteorã peekꞌoo wãjida Micmadeepa Ayalón parutamaa. Mamĩda maapꞌeda israelitaarã soldaorã audú kꞌapꞌɨa tꞌũmaa pꞌaneejida. 
1SA.14.32	Maperã ma filisteorã netꞌaa jãri atadapꞌedaadepema ũkꞌuru ovejaarã, pꞌakꞌaarã mãikꞌaapa pꞌakꞌa chakꞌeerã eujãde peejida ãchia unu atadapꞌedaamãi. Maapꞌeda ma nechiara waasoo õkꞌoo kꞌojida, audú jarrapisia pꞌanadapꞌedaa perã. 
1SA.14.33	Mãga unudakꞌãri, awaraa soldaorãpa Saulmaa nepɨrɨnajida:
1SA.14.33	—Tachi Akꞌõre kꞌĩrapite soldaorãpa pꞌekꞌau kꞌachia oomaa pꞌanɨda ajida, nechiara õkꞌoo kꞌomaa pꞌanadairã.
1SA.14.33	Mãpai Saulpa mãgaji:
1SA.14.33	—Ne–inaa kꞌachia oomaa pꞌanɨda aji. Isapai namaa mãu choma pɨra anéetɨ. 
1SA.14.34	Ma awara mãgaji:
1SA.14.34	—Wã́tɨ eperãarã ome pedeede mãikꞌaapa jarátɨ ãchi pꞌakꞌa wa oveja aneedamerã. Nama otau tꞌɨapꞌedai chi waa uchiamerã mãikꞌaapa chi chiara kꞌodai. Mãgá Tachi Akꞌõre kꞌĩrapite waa pꞌekꞌau kꞌachia ooda–e paitꞌee nechiara waa ome kꞌo pꞌanɨ kꞌaurepa.
1SA.14.34	Ma pꞌãrikꞌuaweda ma eperã chaachaa ichia pꞌakꞌa iru bada aneejida mãikꞌaapa mama chi otau tꞌɨapꞌejida. 
1SA.14.35	Mãgá Saulpa Tachi Akꞌõre–itꞌee ma mãudee altar ooji. Ma altar ichia naapɨara ooda paji.
1SA.14.36	Ma tꞌẽepai Saulpa ichi soldaorãmaa mãgaji:
1SA.14.36	—Na pꞌãrikꞌua wãdáma filisteorã jõkꞌoode mãikꞌaapa ãchi ne–inaa jõmaweda jãri ata wãdáma ewarirumaa. Jõmaweda peekꞌoodáma aji.
1SA.14.36	Ãchia pꞌanaujida:
1SA.14.36	—Pɨchia oo kꞌinia bɨkꞌa oopáde ajida.
1SA.14.36	Mamĩda pꞌaarepa mãgaji:
1SA.14.36	—Naapɨara Tachi Akꞌõremaa ɨtꞌaa iididáma aji.
1SA.14.37	Mãpai Saulpa Tachi Akꞌõremaa ɨtꞌaa iidiji:
1SA.14.37	—¿Filisteorã tꞌẽe wãdaipia bɨkꞌã aji, wa mãga–e? ¿Pɨa tai israelitaarãmaa pꞌoyaapiitꞌeekꞌã? aji.
1SA.14.37	Mamĩda ma ewate Tachi Akꞌõrepa pꞌanau–e paji. 
1SA.14.38	Mapa Saulpa mãgaji:
1SA.14.38	—Soldaorã poro waibɨarã jõmaweda namaa chétɨ. Iidi wãdapáde aji, kꞌawaadaitꞌee idi kꞌãare pꞌekꞌau kꞌachiata oojida. 
1SA.14.39	¡Tachi Akꞌõre, israelitaarã kꞌaripapari kꞌĩrapite mɨa juraa bɨ, chi ma pꞌekꞌau kꞌachia ooda piuitꞌee, mɨ warra Jonatán pɨjida!
1SA.14.39	Ma soldaorã poro waibɨarãdepema apidaapa pꞌanauda–e paji. 
1SA.14.40	Mapa Saulpa mãgaji israelitaarã soldaorã jõmaarãmaa:
1SA.14.40	—Na eere akꞌɨnɨ̃ pꞌana chedapáde aji, mãikꞌaapa parã kꞌĩrapite mɨ, mɨ warra Jonatán ome akꞌɨnɨ̃ pꞌaneedaitꞌee.
1SA.14.40	Ma soldaorãpa pꞌanaujida:
1SA.14.40	—Pɨchia kꞌĩsia bɨkꞌa oopáde ajida.
1SA.14.41	Mãpai Saulpa nãga ɨtꞌaa tꞌɨ̃ji:
1SA.14.41	—Israelitaarã Akꞌõre Waibɨa, ¿sãapꞌeda mɨa ɨtꞌaa iidida pꞌanau–e pajima? Mɨa wa mɨ warra Jonatanpa ne–inaa ooda kꞌaurepa pɨrã, suerte jemenedakꞌãri, Urim uchiapíji. Jõdee israelitaarãpa ne–inaa oodapꞌedaa kꞌaurepa pɨrã, suerte jemenedakꞌãri, Tumim uchiapipáde aji.
1SA.14.41	Mãpai suerte jemenedakꞌãri, Jonatán Saúl ome uchiaji. Ma soldaorã kꞌaurepa–e paji.
1SA.14.42	Mãpai Saulpa mãgaji:
1SA.14.42	—Suerte jemenétɨ kꞌawaadaitꞌee mɨ kꞌaurepa wa Jonatán kꞌaurepa.
1SA.14.42	Mãga oodakꞌãri, Jonatán uchiaji.
1SA.14.43	Mãpai Saulpa Jonatanmaa iidiji:
1SA.14.43	—¿Kꞌãata oojima? aji. Jarapáde aji.
1SA.14.43	Mãpai Jonatanpa jaraji:
1SA.14.43	—Wãara mɨa jɨrrɨ miéle ma–ãri seneji mɨa pakꞌuru anipada kꞌɨ̃de. ¿Ma kꞌaurépata mɨ piuipia bɨkꞌã? aji. Mãga pɨrã, mɨ nama bɨda aji, waawee–e bɨ piuitꞌee.
1SA.14.44	Mãpai Saulpa mãgaji:
1SA.14.44	—¡Jonatán, pɨ piu–e pɨrã, Tachi Akꞌõrepa mɨmaa kꞌachia ooipia bɨda aji, mɨ chupɨria kꞌawa–ee!
1SA.14.45	Mamĩda israelitaarãpa mãgajida:
1SA.14.45	—¿Sãga Jonatán piuyama? ajida. ¡Iru kꞌaurepa tachi israelitaarãpa filisteorã pꞌoyaajida! ¡Iru piu–eda! ajida. ¡Tachi Akꞌõre ichita chokꞌai bɨ kꞌĩrapite taipa juraa pꞌanɨ, iru porodeepa puda apida baai–e paitꞌee! Irua ooda idi Tachi Akꞌõre juapa oojida ajida.
1SA.14.45	Mãga jaradapꞌedaa kꞌaurepa Saulpa Jonatán peepi–e paji. 
1SA.14.46	Ichiaba maapai Saulpa filisteorã waa jɨrɨ–e paji. Mapa filisteorã ãchi eujãdee erreu wãjida.
1SA.14.47	Mãgá Saúl israelitaarã poro waibɨa beeji. Chõopachida ãchi kꞌĩra unuamaa iru pꞌanadapꞌedaarã; moabitaarã ome, amonitaarã ome, edomitaarã ome, Sobá pꞌuurudepema reyrã ome mãikꞌaapa filisteorã ome. Ma chõode wãdapꞌedaa chaa pꞌoyaapachida. 
1SA.14.48	Ichiaba Saulpa ichi soldaorã ome chipꞌedaipꞌeda, amalecitaarã pꞌoyaajida. Mãgá ma nechɨayaa beerã israelitaarã eujãdeepa jërekꞌoojida.
1SA.14.49	Saúl warrarã tꞌɨ̃jarapachida Jonatán, Isví
1SA.14.50	Saúl wẽra tꞌɨ̃jarapachida Ajinoán. Mãgɨ́ Ajimaz kꞌau paji. Saúl soldaorã poro waibɨa tꞌɨ̃jarapachida Abner. Mãgɨ́ Saúl chĩapa Ner warra paji. 
1SA.14.51	Saúl akꞌõre Quis mãikꞌaapa chi chĩapa Ner akꞌõre Abiel paji.
1SA.14.52	Saúl chokꞌai bakꞌãri, taarã jura chõopachida filisteorã ome. Maperã Saulpa soldaorã juataura, sõcharra beerã ichita jɨrɨpachi ichi ome nipapataadamerã.
1SA.15.1	Ewari aba Samuelpa Saulmaa nãga jaraji:
1SA.15.1	—Tachi Akꞌõrepa mɨ pëiji pɨ rey bɨmerã ichi pꞌuuru pidaarã, israelitaarã tꞌãide. Mapa ũríji Tachi Akꞌõrepa pɨmaa jara kꞌinia bɨ. 
1SA.15.2	Jõmaarã Akꞌõre Waibɨapa nãga jara bɨ: “Mɨa amalecitaarã kꞌachia ooitꞌeeda a bɨ, ãchia jaradapꞌedaa perã israelitaarã ãchi eujãde wãyaanaadamerã, Egipto eujãdeepa uchiadakꞌãri. 
1SA.15.3	Maperã wã́ji ãchi ome chõode. Jõmaweda jõtꞌáatɨ, ãchi netꞌaa ome. Chupɨria kꞌawaanáatɨ. Peekꞌóotɨ ɨmɨkꞌĩraarã, wẽraarã, warrarã, ewaa tꞌo beerã paara. Ichiaba ãchi oveja, pꞌakꞌa, camello mãikꞌaapa burro jõmaweda peekꞌoodapáde” aji.
1SA.15.4	Mãpai Saulpa Israeldepema chõo kꞌawaa beerã tꞌɨ̃ pëiji. Telayin pꞌuurude chipꞌepipꞌeda, juasiaji. Doscientos mil ɨmɨkꞌĩraarã jĩte wãpataarã paji. Ma awara Judá ëreerã eujãdepema soldaorã diez mil paji. 
1SA.15.5	Ma soldaorã ome Saúl wãji amalecitaarã pꞌuuru waibɨamaa. Ma pꞌuuru kꞌaitꞌa to chakꞌe badamãi miru pꞌaneejida.
1SA.15.6	Mama pꞌanɨde Saulpa nãga jara pëiji quenitaarã, amalecitaarã tꞌãide pꞌanapatapꞌedaarãmaa: “¡Ãyaa wãdapáde aji, amalecitaarã ikꞌaawaapa! Maa–e pɨrã parã aukꞌa ãra ome jõdaitꞌee. Taipa parã chupɨria kꞌawaadaitꞌee, parã aukꞌaarãpa tai chonaarã kꞌaripadapꞌedaa perã Egipto eujãdeepa uchiadakꞌãri.”
1SA.15.6	Mãga ũridakꞌãri, ma quenitaarã ãyaa wãjida amalecitaarã tꞌãideepa. 
1SA.15.7	Mãpai Saúl mãikꞌaapa ichi soldaorã amalecitaarã ome chõonajida Javilá eujãdeepa Sur eujã parumaa. Mãgɨ́ Egipto eujã oriente eere bɨ. Saúl eere pꞌanadapꞌedaarãpa mãɨrã pꞌoyaajida. 
1SA.15.8	Ma amalecitaarã rey Agag jita atajida. Mamĩda awaraa amalecitaarã jõmaweda espadapa peekꞌoojida. 
1SA.15.9	Agag peeda–e paji. Ma awara ovejaarã piara bee, pꞌakꞌaarã piara bee, oveja chakꞌeerã mãikꞌaapa pꞌakꞌa chakꞌeerã poreera bee peeda–e paji. Ichiaba netꞌaa piara bee jõtꞌaada–e paji. Mamĩda ne–animalaarã mãikꞌaapa netꞌaa servi–ee bee jõtꞌaajida.
1SA.15.10	Ma tꞌẽepai Tachi Akꞌõrepa Samuelmaa nãga jaraji:
1SA.15.11	—Párita Saúl rey bɨjikꞌate aji, mɨde ijãa amaa beeda perã mãikꞌaapa mɨa jaradakꞌa ooamaa beeda perã.
1SA.15.11	Samuelpa mãga ũrikꞌãri, tꞌãri ãriidachi mãikꞌaapa kꞌãi–ee ewariji ɨtꞌaa iidimaa. 
1SA.15.12	Tapꞌedaweda Samuel Saulmaa wãitꞌee paji. Mamĩda wãi naaweda, irumaa nãga nepɨrɨ chejida: “Saúl wãji Carmel pꞌuurudee mãu choma bɨde, ichia chõo pꞌoyaada kꞌirãpadamerã. Mamãikꞌaapa iru wãjida ajida, Guilgaldee.”
1SA.15.13	Mapa Samuel Saúl badamaa wãji. Saulpa iru unukꞌãri, mãgaji:
1SA.15.13	—Mɨa kꞌinia bɨ Tachi Akꞌõrepa pɨ bendiciamerã. Irua jaradakꞌa mɨa oojida aji.
1SA.15.14	Samuelpa pꞌanauji:
1SA.15.14	—Mãgara ¿kꞌãata jara kꞌinia bɨma aji, ovejaarã mãikꞌaapa pꞌakꞌaarã biapi mɨa ũri bɨ?
1SA.15.15	Saulpa pꞌanauji:
1SA.15.15	—Soldaorãpa amalecitaarã eujãdeepa aneejida. Ovejaarã mãikꞌaapa pꞌakꞌaarã pipɨara bee chokꞌai ata bɨjida, Tachi Akꞌõre, pɨ Akꞌõre Waibɨa–itꞌee paapidaitꞌee. Mamĩda apemaarã peekꞌoojidada aji.
1SA.15.16	Mãpai Samuelpa mãgaji:
1SA.15.16	—¡Kꞌĩupꞌee béeji! Mɨa nepɨrɨitꞌeeda aji, Tachi Akꞌõrepa mɨmaa kꞌawapida pꞌãrikꞌua.
1SA.15.16	Saulpa mãgaji:
1SA.15.16	—Jarapáde aji.
1SA.15.17	Mãpai Samuelpa mãgaji:
1SA.15.17	—¿Wãara–ekꞌã, aji, pɨ–itꞌee pɨ awaraarã kꞌãyaara ekꞌariara baji mĩda, Tachi Akꞌõrepa israelitaarã ëreerã chaa pɨ jua ekꞌari bɨji mãikꞌaapa pɨ awara bɨji ãchi rey pamerã? 
1SA.15.18	Irua jaraji jã amalecitaarã pꞌekꞌau kꞌachia ooyaa beerã jõtꞌaadamerã. 
1SA.15.19	¿Sãapꞌeda irua jaradakꞌa oo–e pajima? Ma kꞌãyaara ãchi ne–animalaarã, netꞌaa paara pꞌe wãjida. Mãga oodakꞌãri, Tachi Akꞌõre kꞌĩrapite ne–inaa kꞌachia oojidada aji.
1SA.15.20	Mãpai Saulpa pꞌanauji:
1SA.15.20	—Mɨa oojida aji, Tachi Akꞌõrepa jaradakꞌa. Amalecitaarã peekꞌooji. Jĩpꞌa ãchi rey Agag chokꞌai bëiji. 
1SA.15.21	Jõdee mɨ soldaorãpa jã ovejaarã, pꞌakꞌaarã mãikꞌaapa netꞌaa pipɨara bee atajidada aji, Guilgalde panadakꞌãri, Tachi Akꞌõre, pɨ Akꞌõre Waibɨa–itꞌee paapidaitꞌee.
1SA.15.22	Mãpai Samuelpa mãgaji:
1SA.15.22	—Tachi Akꞌõrepa audupɨara kꞌinia bapari eperãarãpa oodamerã ichia jara bɨkꞌa, ichi–itꞌee ne–animalaarã paa jõpidai kꞌãyaara. Piara bɨ oodaitꞌee irua jara bɨkꞌa ovejaarã traa paadai kꞌãyaara. 
1SA.15.23	Chi oo–e bɨpa irua jara bɨkꞌa pꞌekꞌau kꞌachia oomaa bɨ. Nãgee pꞌekꞌau oopataarã́kꞌata bɨ: ne–inaa oopataarã kꞌawaadaitꞌee ne–inaa pꞌasaitꞌee bɨ; ichi kꞌinia ne–inaa kꞌachia oopataarã mãikꞌaapa ne–inaa juapa ooda kꞌĩrapite ɨtꞌaa tꞌɨ̃pataarã. Irua jara bɨkꞌa pɨa oo–e bairã, irua waa kꞌinia–e bɨ pɨ rey bamerã.
1SA.15.24	Mãpai Saulpa mãgaji:
1SA.15.24	—Wãara, mɨa pꞌekꞌau kꞌachia oojida aji. Tachi Akꞌõrepa jaradakꞌa mãikꞌaapa pɨa jaradakꞌa oo–e paji, mɨa soldaorã waawee bada perã. 
1SA.15.25	Ɨ̃rá mɨa chupɨria iidi bɨ pɨa perdonaamerã mɨa pꞌekꞌau kꞌachia ooda. Mɨ ome chepáde aji, Tachi Akꞌõremaa ɨtꞌaa tꞌɨ̃de.
1SA.15.26	Mãpai Samuelpa mãgaji:
1SA.15.26	—Mɨ pɨ ome wã–eda aji. Pɨa Tachi Akꞌõrepa jaradakꞌa oo–e pada perã, irua pɨ waa kꞌinia–e bɨ israelitaarã rey bamerã.
1SA.15.27	Samuel pꞌɨrrabaikꞌãri wãitꞌee, Saulpa iru ɨ̃rɨpema pꞌaru i jita ataji. Mãgá jitarude iru pꞌaru i jẽdachi.
1SA.15.28	Mãpai Samuelpa Saulmaa mãgaji:
1SA.15.28	—Nãga pɨkꞌa idiweda Tachi Akꞌõrepa pɨ rey mimia jãri atajida aji, teeitꞌee awaraa israelita, pɨ kꞌãyaara pipɨara bɨmaa. 
1SA.15.29	Tachi Akꞌõre, israelitaarã Akꞌõre Waibɨa ichita baparipa seewa jarakꞌaa mãikꞌaapa ne–inaa ooitꞌeeda akꞌãri, mãga oopari. Iru eperãkꞌa bɨ–epɨ ne–inaa ooitꞌeeda apꞌeda, oo–e paitꞌee.
1SA.15.30	Mãpai Saulpa waya mãgaji:
1SA.15.30	—Wãara mɨa pꞌekꞌau kꞌachia oojida aji. Mamĩda mɨa pɨmaa chupɨria enenee nɨ̃bɨ israelitaarã poro waibɨarã kꞌĩrapite mɨ kꞌĩra nejasiapinaamerã. Mɨ ome chepáde aji, israelitaarã kꞌĩrapite Tachi Akꞌõremaa ɨtꞌaa tꞌɨ̃de.
1SA.15.31	Mãgá Samuel Saúl ome ãpɨtee cheji. Mãpai Saúl Tachi Akꞌõremaa ɨtꞌaa tꞌɨ̃ji.
1SA.15.32	Maapꞌeda Samuelpa mãgaji:
1SA.15.32	—Amalecitaarã rey Agag aneedapáde aji.
1SA.15.32	Agag kꞌãiwee cheji Samuel kꞌĩrapite, kꞌĩsia bada perã ichi piu kꞌachia piu–e paitꞌee.
1SA.15.33	Mamĩda Samuelpa Agagmaa nãga jaraji:
1SA.15.33	—Pɨa wẽraarã chokꞌara warra wẽe pꞌanapiji, pɨ espadapa ãra warrarã peekꞌãri. Ɨ̃rá aukꞌa pɨ nawe warra wẽe beeitꞌeeda aji.
1SA.15.33	Mãpai Samuelpa peetꞌaaji mãikꞌaapa chi kꞌapꞌɨa tꞌɨapꞌekꞌooji. Mãga ooji Guilgalde Tachi Akꞌõre kꞌĩrapite.
1SA.15.34	Maapꞌeda Samuel Ramadee wãji. Jõdee Saúl wãji ichi temaa Guibeade. 
1SA.15.35	Waa kꞌĩra unuda–e paji. Samuel kꞌĩra pia–ee bapachi, Saulpa oo–e pada perã Tachi Akꞌõrepa jaradakꞌa mãikꞌaapa Tachi Akꞌõrepa waa kꞌinia–e pada perã Saúl rey bamerã.
1SA.16.1	Tꞌẽepai Tachi Akꞌõrepa Samuelmaa nãga jaraji:
1SA.16.1	—¿Sãapai pɨ waa jẽe–e paitꞌeema aji, Saúl pari? Mɨa iru yiaraa iru bɨ, waa kꞌinia–e bairã iru rey bamerã. Ne–animal cachode aceite tꞌɨ bɨpꞌeda, wã́ji Belén pꞌuurudepema Isaí
1SA.16.2	Samuelpa pꞌanauji:
1SA.16.2	—Mɨ, ¿sãga wãyama? aji. ¡Saulpa kꞌawaa ataru pɨrã, mɨ peetꞌaayada! aji.
1SA.16.2	Mãpai Tachi Akꞌõrepa pꞌanauji:
1SA.16.2	—Pꞌakꞌa chakꞌe atéeji, mãikꞌaapa nãga jaráji: “Tachi Akꞌõre–itꞌee paade cheji.” 
1SA.16.3	Ma awara jara pë́iji Isaí chemerã ma pꞌakꞌa chakꞌe paakꞌãri. Iru chekꞌãri, mɨa jaraitꞌee pɨa kꞌãata ooipia bɨ. Aceite weeipia bɨ eperã mɨa akꞌɨpiru ɨ̃rɨ. Mãgá iru awara bɨpáde aji.
1SA.16.4	Samuelpa ooji Tachi Akꞌõrepa jaradakꞌa. Belén pꞌuurude panakꞌãri, pꞌuuru pidaarã poro waibɨarã waaweede irumaa chejida mãikꞌaapa nãga iidijida:
1SA.16.4	—¿Nepɨra wẽe cherukꞌã? ajida.
1SA.16.5	Samuelpa pꞌanauji:
1SA.16.5	—Nepɨra wẽe cheruda aji. Tachi Akꞌõre–itꞌee ne–animal paade cheruda aji. Óotɨ Tachi Akꞌõre kꞌaitꞌa wãdaitꞌee pakꞌãri oopatakꞌa mãikꞌaapa mɨ ome chétɨ na pꞌakꞌa chakꞌe paade.
1SA.16.5	Samuelpa Isaí chi warrarã ome ununakꞌãri, ooji Tachi Akꞌõrepa oopiparikꞌa ichi kꞌaitꞌa wãdamerã mãikꞌaapa jaraji wãdamerã ma pꞌakꞌa chakꞌe paaruta akꞌɨde. 
1SA.16.6	Ãchi pachedakꞌãri mãikꞌaapa Samuelpa Isaí warra naapema tꞌɨ̃jarapata Eliab unukꞌãri, kꞌĩsiaji: “¿Nãgɨ–ekꞌã aji, Tachi Akꞌõrepa jɨrɨtꞌerada rey pamerã?”
1SA.16.7	Mamĩda Tachi Akꞌõrepa Samuelmaa mãgaji:
1SA.16.7	—Jã iru–e. Akꞌɨnáaji chi kꞌĩra wa chi ɨtꞌɨa. Eperãarãpa eperã kꞌapꞌɨa akꞌɨpata kꞌawadaitꞌee pia wa kꞌachia. Mamĩda mɨa eperã tꞌãrita akꞌɨparida aji.
1SA.16.8	Mãpai Isaipa chi warra Abinadab tꞌɨ̃ ataji mãikꞌaapa Samuelmaa akꞌɨpiji.
1SA.16.8	Mamĩda Samuelpa mãgaji:
1SA.16.8	—Nãgɨ́ ichiaba Tachi Akꞌõrepa jɨrɨtꞌera–e pajida aji.
1SA.16.9	Maapꞌeda Isaipa chi warra Sama akꞌɨpiji.
1SA.16.9	Mamĩda Samuelpa mãgaji:
1SA.16.9	—Nãgɨ́ ichiaba Tachi Akꞌõrepa jɨrɨtꞌera–e pajida aji.
1SA.16.10	Mãgá Isaipa chi warrarã siete Samuelmaa akꞌɨpiji.
1SA.16.10	Mamĩda Samuelpa irumaa mãgaji:
1SA.16.10	—Madepema apida Tachi Akꞌõrepa jɨrɨtꞌera–e pajida aji.
1SA.16.11	Mãpai Samuelpa Isaimaa iidiji:
1SA.16.11	—¿Pɨa warra waa wẽe bɨkꞌã? aji.
1SA.16.11	Isaipa pꞌanauji:
1SA.16.11	—Chi kꞌũtrãara bɨ wẽ–eda aji. Irua ovejaarã akꞌɨmaa bɨda aji.
1SA.16.11	Samuelpa mãgaji:
1SA.16.11	—Tꞌɨ̃ pëipáde aji. Iru che–emaa na pꞌakꞌa chakꞌe peedapꞌeda, paada–e mãikꞌaapa su–akꞌɨ pꞌaneeda–eda aji, madepema nechiara jedekꞌodaitꞌee.
1SA.16.12	Mãpai Isaipa tꞌɨ̃ pëiji. Mãgá ma kꞌũtrãa cheji. Iru kꞌĩra wãree baji; chi tau pi–ia baji mãikꞌaapa kꞌapꞌɨa pia baji.
1SA.16.12	Mãpai Tachi Akꞌõrepa Samuelmaa mãgaji:
1SA.16.12	—Nãgɨda aji. Iru awara bɨpáde aji, israelitaarã rey pamerã.
1SA.16.13	Aramãgá Samuelpa ne–animal cachode aceite iru bada ataji mãikꞌaapa weetꞌaaji ma kꞌũtrãa poro ɨ̃rɨ chi ɨ̃pemaarã taide. Ma kꞌũtrãa tꞌɨ̃jarapachida David. Mãgaweda Tachi Akꞌõre Jaure David ome ba cheji. Ma tꞌẽepai Samuel ãpɨtee wãji Ramadee.
1SA.16.14	Maapai Tachi Akꞌõre Jaure Saúl ikꞌaawaapa uchiaji. Ma pari Tachi Akꞌõrepa jaure kꞌachia pëiji. Ma jaure kꞌachiapa Saúl kꞌãiwee bapikꞌaa paji. 
1SA.16.15	Mapa Saúl mimiapataarãpa mãgajida:
1SA.16.15	—Tachi Poro Waibɨa, jaure kꞌachia Tachi Akꞌõrepa pëida pɨ kꞌãiwee bapikꞌaada ajida. 
1SA.16.16	Pɨ nãgá chupɨria bairã, tai pë́iji arpa chaa kꞌawaa bɨ jɨrɨde. Ma jaure kꞌachiapa pɨ joree chekꞌãri, irua arpa chaai. Mãga chaakꞌãri, pɨ kꞌãiwee beeyada ajida.
1SA.16.17	Saulpa pꞌanauji:
1SA.16.17	—Mãgara jɨrɨnátɨ eperã arpa pia chaa kꞌawaa bɨ mãikꞌaapa aneedapáde aji.
1SA.16.18	Mãpai mimiapari abaapa mãgaji:
1SA.16.18	—Mɨa unudooda aji, Belendepema Isaí warrapa arpa pia chaapari. Mãgɨ́ kꞌũtrãa sõcharra mãikꞌaapa chõo kꞌawaa bapari. Kꞌĩsia kꞌawaa pedeepari, kꞌĩra wãree bapari mãikꞌaapa Tachi Akꞌõre iru ome bapari.
1SA.16.19	Mãpai Saulpa Isaimaa nãga jara pëiji: “Mɨmaa pë́iji pɨ warra David, chi ovejaarã akꞌɨpari.” 
1SA.16.20	Mãpai Isaipa chi warra David Saulmaa pëiji. Iru ome Saul–itꞌee tee pëiji pan bulto burro ɨ̃rɨ, chivo chakꞌe mãikꞌaapa vino ne–ede tꞌɨda. 
1SA.16.21	David panakꞌãri, Saúl jua ekꞌari mimiamaa beeji. Saulpa iru kꞌinia iru bapachi. Mapa iru bɨji ichi arma anipapariimerã. 
1SA.16.22	Ma tꞌẽepai Saulpa Isaimaa nãga jara pëiji: “Mɨa kꞌinia bɨ pɨ warra David mɨ jua ekꞌari mimia beemerã, mɨa iru pia akꞌɨ bairã.” 
1SA.16.23	Mãgá David beeji. Ma jaure kꞌachia Tachi Akꞌõrepa pëidapa Saúl joree chekꞌãri, Davidpa ichi arpa chaapachi. Mãga ookꞌãri, Saúl tꞌãri o–ĩ–ĩa mãikꞌaapa kꞌãiwee beepachi. Ma awara ma jaure kꞌachia iru ikꞌaawaapa ãyaa wãpachi.
1SA.17.1	Maapai filisteorãpa ãchi soldaorã tꞌɨ̃ pëijida jura chõodaitꞌee israelitaarã ome. Chipꞌejida Judá ëreerãdepemaarã pꞌuuru Socode chõodaitꞌee mãikꞌaapa ãchi carpa eebai jira bɨjida Efesdaminde, Soco, Azeca esajĩakꞌa. 
1SA.17.2	Mãɨmisa Saulpa israelitaarã chipꞌe atapꞌeda, ãchi carpa eebai jira bɨjida Elá eujã jewedaade. Mama erkꞌa para baji chõode uchiadaitꞌee ma filisteorã ome. 
1SA.17.3	Ma filisteorã eera jẽra bɨmãi pꞌananajida ma eujã jewedaa ide. Jõdee israelitaarã kꞌĩraikꞌa eere pꞌananajida eera jẽra bɨmãi.
1SA.17.4	Mãga nɨde filisteorã pꞌanadapꞌedaamãiipa Gat pꞌuurudepema chõo kꞌawaa bɨ, tꞌɨ̃jarapatapꞌedaa Goliat uchiaji. Mãgɨ́ ɨtꞌɨa metro õpee baji. 
1SA.17.5	Casco broncedee ooda jɨ̃ baji mãikꞌaapa ɨ̃rɨpema pꞌaru broncedee ooda jɨ̃ baji. Ma bronce chɨkꞌɨa cincuenta y cinco kilo baji. 
1SA.17.6	Ichiaba ichi jĩrude ne–inaa broncedee ooda jɨ̃ baji. Ma awara jabalina broncedee ooda ikꞌiade anipaji. 
1SA.17.7	Ichi miasu nẽchoma baji, israelitaarã pꞌaru kꞌaparidepema pakꞌurukꞌa. Chi kꞌɨ̃ hierrodee ooda paji; chi chɨkꞌɨa perá siete kilo baji. Mãgɨ́ chõo kꞌawaa bɨ nokꞌoore chi escudo anipapari wã nipaji.
1SA.17.8	Goliat israelitaarã soldaorã kꞌĩrapite akꞌɨnɨ̃ beepꞌeda, nãga biaji:
1SA.17.8	—¿Sãapꞌeda parã chõodaitꞌeekꞌa erkꞌa nɨ̃bɨma? aji. Mɨ filisteopɨ. Jõdee parã Saúl jua ekꞌari pꞌanapataarã. Soldao aba jɨrɨtꞌerátɨ mɨ ome chõode chemerã. 
1SA.17.9	Mɨ ome pꞌoyaa chõoru pɨrã mãikꞌaapa mɨ peeru pɨrã, tai parã esclavo pꞌaneedai. Mamĩda mɨa iru pꞌoyaapꞌeda, peetꞌaaru pɨrã, parã tai esclavo pꞌaneedaitꞌee mãikꞌaapa tai–itꞌee mimiapataadaitꞌee. 
1SA.17.10	Idi mɨa nãga jara bɨ Israeldepema soldaorãmaa: ¡Parã tꞌãide ɨmɨkꞌĩraarã paraa pɨrã, aba pë́itɨ mɨ ome chõomerã!
1SA.17.11	Saulpa mãikꞌaapa ma israelitaarã jõmaarãpa ma pedee ũridakꞌãri, kꞌĩra pia–ee pꞌaneejida mãikꞌaapa ãchobeedachida.
1SA.17.12	Maapai Saúl atꞌãri rey bɨde Belén pꞌuurudepema Isaí chonaa baji. Iru efrateo paji mãikꞌaapa warrarã ocho iru baji. Mãɨrãdepema aba David paji. 
1SA.17.13	Isaí warra naapemaarã õpee Saúl ome ma jura chõode nipajida. Chi naapema tꞌɨ̃jarapachida Eliab; aɨ eerepema Abinadab, aɨ eerepema Sama. 
1SA.17.14	Mãɨrã naapemaarã perã, Saúl ome nipapachida. David chi ɨ̃pemaarã jõmaarã tꞌẽepema paji mĩda, 
1SA.17.15	wãpachi Saúl badamaa mãikꞌaapa chepachi Belén pꞌuurudee chi akꞌõre ovejaarã akꞌɨde.
1SA.17.16	Mãgɨ́ filisteo tapꞌeda mãikꞌaapa kꞌewara uchiapachi israelitaarã soldaorã ome chõo jɨrɨde. Mãga oopachi kꞌãima cuarenta wãyaaru misa.
1SA.17.17	Mãga bɨde ewari aba Isaipa chi warra Davidmaa mãgaji:
1SA.17.17	—Na trigo paada efa
1SA.17.18	Ichiaba ãchi poro waibɨa–itꞌee na queso diez atéeji. Pɨ ɨ̃pemaarã akꞌɨpꞌeda, ãpɨtee chekꞌãri, mɨ–itꞌee ne–inaa aneepáde aji. Mãgá mɨa kꞌawaitꞌee ãra kꞌapꞌɨa pia pꞌanɨ.
1SA.17.19	Maapai Saúl mãikꞌaapa David ɨ̃pemaarã, awaraa israelitaarã paara, eujã jewedaa Elade filisteorã ome chõomaa pꞌanajida.
1SA.17.20	Aɨ norema tapꞌedaweda Davidpa ooji chi akꞌõrepa jaradakꞌa. Eperã awaraamaa ichi ovejaarã jɨ̃apipꞌeda, iru wãji Isaipa netꞌaa teeda ome. Panakꞌãri soldaorã pꞌanadapꞌedaamaa, unuji soldaorã bia jõnɨ chõode uchiadaitꞌee. 
1SA.17.21	Filisteorã israelitaarã kꞌĩrapite erkꞌa akꞌɨnɨ̃ pꞌanajida chõodaitꞌee. 
1SA.17.22	Davidpa ichia ne–inaa aneeda soldao ne–inaa ɨapari ome atabëipꞌeda, pꞌiraji soldaorã erkꞌa akꞌɨnɨ̃ pꞌanadapꞌedaamaa chi ɨ̃pemaarã saludaade. 
1SA.17.23	Ãra ome pedee bɨ misa, filisteorã pꞌuuru Gatdepema chõo kꞌawaa bɨ Goliat uchiaji ma filisteorã tꞌãideepa. Ichia jarapariidakꞌa jaraji israelitaarãdepema aba ichi ome chõode chemerã mãikꞌaapa ichi pedeepa chõo jɨrɨ beeji. Mãga jarada Davidpa ũriji. 
1SA.17.24	Israelitaarãpa mãgɨ́ chõo kꞌawa bɨ unudakꞌãri, ãpɨtee pꞌirajida pꞌera jõnɨpa. 
1SA.17.25	Mãpai nãga pedee para beeji: “¿Jãgɨ́ eperã unu pꞌanɨkꞌã? ajida. ¡Israelitaarã ome chõode cheruda! ajida. ¿Kꞌaipa iru pꞌoyaaima? Abaapa iru pꞌoyaaru pɨrã, tachi reypa pꞌaratꞌa waibɨa teei, mãikꞌaapa chi kꞌau teei aɨ ome miakꞌãimerã. Ma awara ma eperã te pidaarãmaa reypa impuesto waa pꞌaapi–eda” ajida.
1SA.17.26	Mãpai Davidpa nãga jaraji soldaorã ichi kꞌaitꞌaara pꞌanadapꞌedaarãmaa:
1SA.17.26	—Chi jãgɨ́ filisteo peerupa ne–inaa pia ooitꞌee tachi israelitaarã–itꞌee, jãgɨ́ ijãakꞌaa bɨpa Tachi Akꞌõre, chi ichita chokꞌai bɨ ome chõo jɨrɨ bairã, tachi pꞌuuru pidaarã aukꞌa. Eperãpa jãgɨ́ filisteo peeru pɨrã, ¿ma eperãmaa kꞌãata teedayama a pꞌanɨma? aji.
1SA.17.27	Ma soldaorãpa aukꞌa pꞌanaujida apemaarãpa aɨ naaweda jaradapꞌedaakꞌa. Chi Goliat peerumaa reypa ma ne–inaa teeitꞌeeda ajida.
1SA.17.28	Mamĩda David ɨ̃pema naapema Eliabpa David ma soldaorã ome pedeemaa bɨ ũrikꞌãri, kꞌĩraudachi mãikꞌaapa iidiji:
1SA.17.28	—¿Kꞌãare–itꞌee pɨ nama chejima? aji. ¿Kꞌai ome bëijima pɨchi ovejaarã chokꞌara–e pꞌanɨ jã eujã pania wẽe bɨde? Mɨa kꞌawa bɨ pɨa kꞌĩsia kꞌachia kꞌĩsia bɨ. Audua bapari perã ¿chõo akꞌɨde cheji–ekꞌã? aji.
1SA.17.29	Davidpa pꞌanauji:
1SA.17.29	—¿Mɨa kꞌãata oojima aji, pɨ kꞌĩraudaimerã? Jĩpꞌa iidi bajida aji.
1SA.17.30	Mãpai chi ɨ̃pema ikꞌaawaapa ãyaa wãji mãikꞌaapa reypa jarada awaraarãmaa iidi wãji. Ãrapa aukꞌa pꞌanaujida. 
1SA.17.31	Soldaorã ũkꞌuruurãpa ũridakꞌãri Davidpa iidi wãda, Saulmaa jaranajida. Mapa Saulpa tꞌɨ̃ pëiji. 
1SA.17.32	Saúl kꞌĩrapite Davidpa mãgaji:
1SA.17.32	—Rey Waibɨa, israelitaarã pꞌeradaikꞌaraa bɨda aji, jã filisteo kꞌaurepa. Mɨ, pɨ mimiapari, jãgɨ́ ome chõode wãitꞌeeda aji.
1SA.17.33	Saulpa pꞌanauji:
1SA.17.33	—Pɨ kꞌũtrãa bairã, pɨ ituaba jã filisteo ome pꞌoyaa chõo–eda aji. Jãgɨ́ ma–ãriweda chõoparida aji.
1SA.17.34	Mãpai Davidpa mãgaji:
1SA.17.34	—Rey Waibɨa, mɨ, pɨ mimiaparipa mɨ akꞌõre ovejaarã akꞌɨ bakꞌãri, edaare león wa oso uchiaji oveja jita ataitꞌee mãikꞌaapa kꞌoitꞌee. 
1SA.17.35	Mãga bɨde mɨ ma ne–animal tꞌẽe wãpꞌeda, golpe teepachi, chi itꞌaideepa oveja jãri atarumaa. Ma ne–animalpa mɨmaa orra chekꞌãri, chi otaude jita atapꞌeda, golpe teepachi peetꞌaarumaa. 
1SA.17.36	Mɨ, pɨ mimiaparipa león mãikꞌaapa oso mãgá peedoo. Aukꞌa mãga ooitꞌeeda aji, jã filisteo ijãakꞌaa bɨ ome. Peetꞌaaitꞌeeda aji, irua Tachi Akꞌõre, chi ichita chokꞌai bapari soldaorã oo iru bairã. 
1SA.17.37	Tachi Akꞌõrepa mɨ kꞌaripa ataji león mãikꞌaapa oso pꞌisiideepa. Aukꞌa mɨ kꞌaripa ataitꞌeeda aji, jãgɨ́ filisteo juadeepa.
1SA.17.37	Mãpai Saulpa mãgaji:
1SA.17.37	—Mãgara chõode wã́ji. Mɨa kꞌinia bɨda aji, Tachi Akꞌõre pɨ ome bamerã.
1SA.17.38	Mãpai Saulpa jaraji ichi chõopata pꞌaru David kꞌapꞌɨade jɨ̃ bɨdamerã. Mãga oojida mãikꞌaapa casco broncedee ooda jɨ̃ bɨjida. Ichiaba chi ɨ̃rɨpema pꞌaru broncedee ooda jɨ̃ bɨjida. 
1SA.17.39	Maapꞌeda Davidpa ichi kꞌɨrrɨde espada jɨ̃ bɨji. Mamĩda tꞌɨa wãkꞌãri, pia pꞌoyaa tꞌɨa–e paji, aɨ naaweda mãgee jɨ̃kꞌaa pada perã. Mapa Saulmaa mãgaji:
1SA.17.39	—Nãgee ome pꞌoyaa tꞌɨa–eda aji, mɨa nãgee waide jɨ̃kꞌaa perã.
1SA.17.39	Ma jõma ẽratꞌaapꞌeda, 
1SA.17.40	ichi oveja akꞌɨpata pakꞌuru ataji mãikꞌaapa mãu kꞌakꞌayaa joisomaa jɨrɨnaji to chakꞌede. Ma mãu pꞌe atapꞌeda, bɨji ichi bolso anipapatade mãikꞌaapa chi honda
1SA.17.41	Mãga nɨde ma filisteo David kꞌaitꞌaara cheji piakꞌãa. Chi escudo anipapari ichi naa chewãji. 
1SA.17.42	Ma filisteopa David pia akꞌɨkꞌãri, kꞌawaaji iru kꞌũtrãa bɨ; kꞌapꞌɨa pia, kꞌĩra wãree.
1SA.17.42	Mãpai ma filisteo Goliatpa Davidmaa audua akꞌɨpꞌeda, unuamaa iru bada perã, 
1SA.17.43	mãgaji:
1SA.17.43	—¿Mɨ usakꞌã aji, jãgá pakꞌurupa mɨ ome chõode cheru?
1SA.17.43	Mãga jarapꞌeda, filisteorã akꞌõre waibɨa apata tꞌɨ̃de Davidmaa pedee kꞌachia jaraji. 
1SA.17.44	Mãpai biaji:
1SA.17.44	—Chepáde aji, mɨa pɨ kꞌapꞌɨa kꞌopiitꞌee perã ãkosoorãmaa mãikꞌaapa ne–animal kꞌachia beerãmaa.
1SA.17.45	Davidpa pꞌanauji:
1SA.17.45	—Pɨ chõo che bɨ espadapa, miasupa mãikꞌaapa jabalinapa. Mamĩda mɨ pɨ ome chõo cheru Jõmaarã Akꞌõre Waibɨa juapa. Iruta tai israelitaarã soldaorã Akꞌõre Waibɨa. Pɨa iru ome chõo jɨrɨ bairã, irua mɨ kꞌaripaitꞌee. 
1SA.17.46	Idi Tachi Akꞌõrepa pɨ mɨ juade baaipiitꞌee. Mɨa pɨ peetꞌaaitꞌee mãikꞌaapa pɨ poro tꞌɨapꞌetꞌaaitꞌee. Filisteorã kꞌapꞌɨata ãkosoorãpa mãikꞌaapa ne–animal kꞌachia beerãpa kꞌodaitꞌee. Mãgá na pꞌekꞌau eujã jõmaade kꞌawaadaitꞌee israelitaarã Akꞌõre Waibɨata jõmaarã kꞌãyaara waibɨara bɨ. 
1SA.17.47	Nama pꞌanɨɨrã jõmaarãpa kꞌawaadaitꞌee Tachi Akꞌõrepa chõo pꞌoyaa–e espadapa wa miasupa. Irua júapata chõo pꞌoyaapari. Mapa irua parã taimaa pꞌoyaapiitꞌee.
1SA.17.48	Mãpai Goliat Davidmaa kꞌaitꞌaara cheji. Jõdee David ma filisteomaa pꞌira wãji 
1SA.17.49	mãikꞌaapa ichi bolsodeepa mãu ẽtꞌa atapꞌeda, chi hondade bɨji. Batꞌakꞌãri, ma filisteo tau bɨɨrɨde awa nɨ̃banaji. Mãpai Goliat kꞌĩrapa eujãde baainaji. 
1SA.17.50	Mãgá Davidpa ma filisteo pꞌoyaaji. Hondapa mãu batꞌadapapai ma filisteo peetꞌaaji. Davidpa espada anipa–e paji. 
1SA.17.51	Maperã ma filisteomaa pꞌirapꞌeda, Goliat espada ẽtꞌa ataji mãikꞌaapa chi otau tꞌɨapꞌetꞌaaji.
1SA.17.51	Filisteorãpa ãchi chõopari pipɨara bɨ mãgá piu baibɨ unudakꞌãri, ãpɨtee pꞌira erreudachida. 
1SA.17.52	Mãpai Israeldepema mãikꞌaapa Judadepema soldaorã chõopata bia biadapꞌeda, ãra tꞌẽe wãjida chõode. Chõo wãjida Filisteadepema pꞌuuru Gat tꞌĩupatade parutamaa mãikꞌaapa Ecrón tꞌĩupatade parutamaa. Sajarayin pꞌuurudeepa Gat mãikꞌaapa Ecrón parumaa, ma ode filisteorã kꞌapꞌɨa piuda chokꞌara paraaji.
1SA.17.53	Mãgá mãɨrã tꞌẽe chõo wãdapꞌeda, israelitaarã ãpɨtee chejida ma filisteorã pꞌanadapꞌedaamaa ãrapa netꞌaa atabëidapꞌedaa pꞌe atade. 
1SA.17.54	Mãpai Davidpa Goliat poro jitaji mãikꞌaapa tꞌẽepai Jerusalendee ateeji. Mamĩda chi arma ɨa bɨnaji ichi te ne–edee oodade.
1SA.17.55	Ma chõodapꞌedaa naaweda, Saulpa unukꞌãri David uchiaru ma filisteo chõo kꞌawa bɨ ome chõode, ichia iidiji ichi jua ekꞌari bada soldaorã poro waibɨa Abnermaa:
1SA.17.55	—Abner, ¿jã kꞌũtrãa akꞌõre, kꞌaima? aji.
1SA.17.55	Abnerpa pꞌanauji:
1SA.17.55	—Mɨchi Rey Waibɨa, juraa bɨda aji, mɨa kꞌawa–e bɨ.
1SA.17.56	Mãpai Saulpa mãgaji:
1SA.17.56	—Mãgara iidi wãpáde aji, iru kꞌai warrata a bɨ.
1SA.17.57	Mapa David pachekꞌãri ma filisteo peepꞌeda, iru poro tꞌɨapꞌeda ome, Abnerpa iru Saulmaa ateeji.
1SA.17.58	Mãpai Saulpa Davidmaa iidiji:
1SA.17.58	—Kꞌũtrãa, ¿pɨ akꞌõre, kꞌaima? aji.
1SA.17.58	Davidpa pꞌanauji:
1SA.17.58	—Mɨ Belendepema Isaí warra. Mɨchi Rey Waibɨa, mɨ akꞌõre pɨ jua ekꞌari pia baparida aji.
1SA.18.1	David Saúl ome pedeeda tꞌẽepai, Saúl warra Jonatán David ome kꞌõpꞌãyo meraaji. Kꞌinia iru bapachi ichi kꞌapꞌɨa kꞌinia iru bapariidakꞌa. 
1SA.18.2	Ma ewateweda Saulpa Davidmaa jaraji ichi palaciode ichi–itꞌee mimia beemerã. Chi akꞌõre temaa pëi–e paji. 
1SA.18.3	Jonatanpa David mãgá audú kꞌinia iru bada perã, iru ome pacto ooji ichita kꞌõpꞌãyo pia pꞌanadaitꞌee. 
1SA.18.4	Mãga nɨde Jonatanpa Davidmaa teeji ichi ɨ̃rɨpema pꞌaru jɨ̃ bada, ichi espada, ematrɨma mãikꞌaapa kꞌɨrrɨde jɨ̃pari.
1SA.18.5	Maapai Saulpa iru chõode pëikꞌãri, Davidpa oopachi irua jaradakꞌa. Maperã Saulpa David soldaorã poro waibɨa papiji. Mãga ookꞌãri, soldaorã o–ĩa pꞌaneejida, ãchi poro waibɨarã paara.
1SA.18.6	Davidpa filisteo peeda tꞌẽepai, israelitaarã soldaorã pachedakꞌãri, Israeldepema pꞌuuru chaa wẽraarã uchiajida Saúl kꞌĩrachuude. Tꞌãri o–ĩa kꞌarijida mãikꞌaapa pëirajida lira, pandereta chaa pꞌanɨde. 
1SA.18.7	Mãgá kꞌari pꞌanadakꞌãri mãikꞌaapa pëira pꞌanadakꞌãri, nãga jarapachida: “Saulpa ɨmɨkꞌĩraarã mil peeji; jõdee Davidpa diez mil peeji.”
1SA.18.8	Saulpa mãga ũrikꞌãri, tꞌãri ãrii bapꞌeda, kꞌĩraudachi mãikꞌaapa mãgaji:
1SA.18.8	—Davidpa ɨmɨkꞌĩraarã diez mil peejida a pꞌanɨ. Mamĩda mɨa milpai peejida a pꞌanɨ. ¿Iru reyta papi kꞌinia pꞌanɨ–ekꞌã? aji.
1SA.18.9	Maadakꞌãriipa Saúl ichi tꞌãridepai David ome kꞌĩrau beeji, ichi kꞌãyaara waibɨara pai jĩakꞌaapa.
1SA.18.10	Aɨ norema Tachi Akꞌõrepa Saulmaa jaure kꞌachia pëiji. Mãgá Saúl kꞌĩra kꞌawa–ee pɨkꞌadachi ichi palaciode mãikꞌaapa ichi juade miasu anipaji. Mãɨmisa Davidpa ichi arpa chaamaa baji ichia oopariidakꞌa. 
1SA.18.11	Mamĩda mãgá chaamaa bɨde Saulpa Davidmaa ichi miasu batꞌaji, paredmaa iru su atai jĩakꞌaapa. Davidmaa batꞌada omé batꞌaji mĩda, oopi–e paji.
1SA.18.12	Saulpa kꞌawaji Tachi Akꞌõrepa David kꞌaripa baji; jõdee ichi waa kꞌaripa–e bɨ. Maperã ichia David waawee baji. 
1SA.18.13	Mapa ichi palaciodeepa David ãyaa pëiji mãikꞌaapa iru bɨji soldaorã mil poro waibɨa pamerã, mãgá ãra nokꞌoore chõode uchiamerã. 
1SA.18.14	Maapai Davidpa ne–inaa oopariida jõmaweda pia uchiapachi, Tachi Akꞌõrepa iru kꞌaripa bada perã. 
1SA.18.15	Mapa Saulpa iru audupɨara waawee bapachi. 
1SA.18.16	Mamĩda Israeldepema soldaorãpa mãikꞌaapa Judadepema soldaorãpa David kꞌinia iru pꞌanapachida, chõode wãdakꞌãri, iruta ãchi naa wãpachi perã.
1SA.18.17	Ewari aba Saulpa Davidmaa mãgaji:
1SA.18.17	—Mɨ kꞌau naapema Merab teeitꞌeeda aji, pɨ iru ome miakꞌãimerã, mɨ jua ekꞌari bɨde pɨ Tachi Akꞌõre–itꞌee sõcharra chõoru pɨrã.
1SA.18.17	Saulpa mãga jarakꞌãri, ichi tꞌãridepai kꞌĩsia baji: “Piara bɨ filisteorãpa David peetꞌaadamerã, mɨchi juapa peetꞌaai kꞌãyaara.”
1SA.18.18	Mamĩda Davidpa pꞌanauji:
1SA.18.18	—Mɨ pɨ kꞌau ome miakꞌãiikꞌaraa bɨda aji, mɨ mãikꞌaapa mɨchideerã ekꞌariara pꞌanadairã awaraa israelitaarã kꞌãyaara. Mãga bɨta, ¿sãgá mɨ rey wiu payama? aji.
1SA.18.19	Tꞌẽepai Saulpa chi kꞌau Merab Davidmaa teeitꞌee pada ewate pakꞌãri, irumaa teei kꞌãyaara, Mejolá pꞌuurudepema tꞌɨ̃jarapatapꞌedaa Adrielmaa teeji.
1SA.18.20	Mamĩda Merab tꞌẽepema Micalpa David kꞌinia baji. Saulmaa mãga nepɨrɨnadakꞌãri, iru o–ĩa beeji, 
1SA.18.21	kꞌĩsia bada perã: “Mɨ kꞌau teeitꞌeeda aitꞌee. Mamĩda iru kꞌapꞌɨa David filisteorã juade baaipiitꞌee.”
1SA.18.21	Maperã Davidmaa nãga jaraji:
1SA.18.21	—Ɨ̃rá wãara pɨ mɨ wiu paitꞌeeda aji.
1SA.18.22	Ma tꞌẽepai Saulpa nãga jaraji chi mimiapataarãmaa:
1SA.18.22	—Parã David ome pedéetɨ eperãarã wẽ–emãi. Jaradapáde aji, mɨa iru audú kꞌinia iru bairã mãikꞌaapa mɨ mimiapataarãpa iru aukꞌa kꞌinia iru pꞌanadairã, kꞌinia pꞌanɨ iru mɨ wiu pamerã.
1SA.18.23	Mãpai Davidmaa mãga jarajida.
1SA.18.23	Mamĩda Davidpa pꞌanauji:
1SA.18.23	—¿Parãpa kꞌĩsia pꞌanɨkꞌã mãga pꞌasai? ¿Sãgá rey kꞌau ome mɨ miakꞌãiyama aji, mɨ nãgá chupɨria, pꞌaratꞌa wẽe bɨta?
1SA.18.24	Ma mimiapataarãpa Saulmaa mãga jaranajida.
1SA.18.25	Mãpai Saulpa kꞌĩsia kꞌachia iru bada perã David filisteorã juade baaipiitꞌee, ma mimiapataarãmaa nãga jaraji:
1SA.18.25	—Davidmaa nãga jaranadapáde aji: “Pꞌaratꞌa teei kꞌãyaara pɨchi wẽra pari, reypa kꞌinia bɨ pɨa Filisteadepema ɨmɨkꞌĩraarã cien peepꞌeda, ãchi me e irumaa tee chemerã. Mãgá irua filisteorãmaa kꞌachia ooyada aji, ãchia tachimaa kꞌachia oopata pari.”
1SA.18.26	Davidmaa mãga jaranadakꞌãri, iru mãgá rey wiu padai kꞌinia baji mãikꞌaapa kꞌĩsia beeji sãga ooitꞌee Saulpa jaradakꞌa, chi fecha jarada pai naaweda. 
1SA.18.27	Mãpai David uchiaji ichi soldaorã ome. Peenajida Filisteadepema ɨmɨkꞌĩraarã doscientos. Maapꞌeda Davidpa ãchi me e reymaa ateeji, ma pari chi kꞌau teemerã. Mãga ooda perã, Saulpa chi kꞌau Mical Davidmaa teeji.
1SA.18.28	Saulpa kꞌawaji Tachi Akꞌõrepa David kꞌaripa bada mãikꞌaapa chi kꞌau Micalpa David kꞌinia bada. 
1SA.18.29	Mapa irua David audupɨara waawee beeji mãikꞌaapa ichita kꞌĩra unuamaa iru bapachi.
1SA.18.30	Maapai filisteorã poro waibɨarã chõode wãdakꞌãri, Davidpa chõo chokꞌaraara pꞌoyaapachi awaraa Saúl soldaorã poro waibɨarã kꞌãyaara. Maperã jõmaarãpa David tꞌo pꞌanapachida.
1SA.19.1	Ma tꞌẽepai Saulpa jaraji chi warra Jonatanmaa mãikꞌaapa ichi akꞌɨpataarãmaa David peetꞌaadamerã. Mamĩda Jonatanpa David audú kꞌinia iru bada perã, irumaa jarakꞌoonaji. 
1SA.19.2	Mãgaji:
1SA.19.2	—Mɨ akꞌõre, Saulpa pɨ peetꞌaa kꞌinia bɨda aji. Mapa nu tapꞌedaweda taukꞌa nipáji mãikꞌaapa mirudaríiji eperãarã pꞌanadakꞌaamãi. 
1SA.19.3	Mɨ wãitꞌee mɨ akꞌõre ome pɨ miru bɨ kꞌaitꞌa. Mɨa iidiitꞌee pɨ pari mãikꞌaapa kꞌawaakꞌãri irua kꞌĩsia iru bɨ, pɨmaa jaranaitꞌeeda aji.
1SA.19.4	Aɨ norema Jonatán chi akꞌõre Saúl ome pedeeji David kꞌaripaitꞌee. Mãgaji:
1SA.19.4	—Mɨchi Rey Waibɨa, pɨ mimiapari Davidmaa ne–inaa kꞌachia oonáaji. Irua maarepida pɨmaa ne–inaa kꞌachia oo–e bɨ. Ma kꞌãyaara pɨ–itꞌee ne–inaa piata oopari. 
1SA.19.5	Iru piukꞌaji ma filisteo chõo kꞌawa bɨ ome chõonakꞌãri. Mamĩda irua pꞌoyaaji. Mãgá Tachi Akꞌõrepa israelitaarãmaa ãra pꞌoyaapiji. Pɨa mãga unuji mãikꞌaapa irua ooda kꞌaurepa pɨ o–ĩa beeji. ¿Sãapꞌeda pɨa iru pee kꞌinia bɨma, irua ne–inaa kꞌachia oo–e bɨta? Pɨa mãga ooru pɨrã, pꞌekꞌau kꞌachia ooitꞌeeda aji.
1SA.19.6	Saulpa Jonatán pedee ũripꞌeda, ijãaji mãikꞌaapa mãgaji:
1SA.19.6	—Tachi Akꞌõre ichita chokꞌai bɨ kꞌĩrapite mɨa juraa bɨda aji, David peepi–e paitꞌee.
1SA.19.7	Mãpai Jonatanpa David tꞌɨ̃ atapꞌeda, nepɨrɨji ãchi pedeedapꞌedaa. Maapꞌeda Saúl kꞌĩrapite ateeji. Mãgá David Saúl ome waya mimia beeji.
1SA.19.8	Ma tꞌẽepai israelitaarã waya jura chõonajida filisteorã ome. Made David uchiaji ichi soldaorã ome mãikꞌaapa filisteorã pꞌoyaajida. Mapa ãchi naa mãɨrã jĩchoojida.
1SA.19.9	Mamĩda Tachi Akꞌõrepa jaure kꞌachia pëidapa waya Saulmaa joree cheji. Iru ichi palaciode su–akꞌɨ baji miasu ome juade. Davidpa arpa chaamaa bɨ misa, 
1SA.19.10	Saulpa David paredmaa su ataitꞌee paji ma miasupa. Mamĩda Davidpa ichimaa oopi–e paji. Mapa ma miasu paredmaata su awa nɨ̃beeji. Mãpai ma ewate pꞌãrikꞌua David mirudachi.
1SA.19.11	Aramata Saulpa chi soldaorãmaa jaraji David temaa wãdamerã iru jɨ̃ade mãikꞌaapa aɨ norema tapꞌedaweda peetꞌaadamerã.
1SA.19.11	Mamĩda ãra panadai naaweda, David wẽra Micalpa irumaa nãga jaraji:
1SA.19.11	—Pɨ na pꞌãrikꞌua wã–e pɨrã, nu pɨ piuitꞌeeda aji.
1SA.19.12	Aramata Micalpa David ɨrabaitꞌaaji ventanadeepa. Mãgá David mirudachi. 
1SA.19.13	Ma tꞌẽepai Micalpa eperãkꞌa bɨ pakꞌurudee ooda aɨ kꞌĩrapite ɨtꞌaa tꞌɨ̃pata atapꞌeda, pꞌarude bɨji. Chi pudakꞌarakꞌa beemerã, chivo kꞌaradee kꞌada bɨji mãikꞌaapa ma jõma porobapa tꞌapꞌa bɨji.
1SA.19.14	Saulpa ichi soldaorã pëikꞌãri David jita atade, Micalpa jaraji:
1SA.19.14	—David kꞌayaa bɨda aji.
1SA.19.15	Mãpai Saulmaa mãga jaranajida.
1SA.19.15	Mamĩda irua ichi soldaorã waya pëiji nãga jarapꞌeda:
1SA.19.15	—¡Iru ichi camade kꞌayaa bɨ pɨjida, aneedapáde! aji. ¡Mɨa iru peetꞌaaitꞌee!
1SA.19.16	Mãpai ma soldaorã David temaa wãdapꞌeda, chi cama badamãi tꞌĩujida. Mamĩda jita atadaitꞌee pakꞌãri, unujida ma muñecakꞌa bɨ ma chivo kꞌara kꞌada ome.
1SA.19.17	Maapꞌeda Saulpa chi kꞌaumaa ijɨ̃atɨ iidiji:
1SA.19.17	—¿Sãapꞌeda mɨ kꞌũrajima? aji. ¿Mɨ kꞌĩra unuamaa iru bapari pëitꞌaaji–ekꞌã? aji.
1SA.19.17	Mãpai Micalpa pꞌanauji:
1SA.19.17	—Mɨmaa jarajida aji, mɨ peetꞌaaitꞌee, ichi pëi–e pɨrã.
1SA.19.18	Mãgá David mirudaida perã, Saúl juadeepa uchiaji. Mãpai David Ramadee wãji mãikꞌaapa Samuelmaa ma jõma nepɨrɨji. Ma tꞌẽepai David Samuel ome pꞌananajida Nayotde, Ramá pꞌuuru kꞌaitꞌa. 
1SA.19.19	Saulpa kꞌawaa atakꞌãri David Nayotde bɨ, 
1SA.19.20	ichi jua ekꞌari pꞌanadapꞌedaa soldaorã pëiji David jita atanadamerã. Mama panadakꞌãri, ma soldaorãpa unujida Tachi Akꞌõre pedee jarapataarã pedeemaa pꞌanɨ Tachi Akꞌõrepa pedeepidakꞌa. Ãra Samuel jua ekꞌari pꞌanajida. Mãga nɨde Tachi Akꞌõre Jaure cheji ma soldaorãmaa mãikꞌaapa aukꞌa pedeemaa pꞌaneejida Tachi Akꞌõrepa jarapidakꞌa. 
1SA.19.21	Saulpa mãga kꞌawaa atakꞌãri, awaraa soldaorã pëiji. Mamĩda ãra aukꞌa Tachi Akꞌõre pedee pedeemaa pꞌaneejida. Maperã Saulpa waya awaraarã pëiji. Mamĩda ãra ome aukꞌa mãga pꞌasaji. 
1SA.19.22	Mapa ichi kꞌapꞌɨakꞌɨ Ramadee wãji.
1SA.19.22	Panakꞌãri pozo waibɨa badamãi Secude, arii pꞌanadapꞌedaarãmaa iidiji:
1SA.19.22	—¿Sãma pꞌanɨma aji, Samuel mãikꞌaapa David?
1SA.19.22	Pꞌanaujida:
1SA.19.22	—Nayotde pꞌanɨda ajida, Ramá kꞌaitꞌa.
1SA.19.23	Mãpai Saúl mamaa wãji. Mamĩda Tachi Akꞌõre Jaure ichiaba irumaa cheji. Mapa Tachi Akꞌõrepa jarapidakꞌa pedee wãji Nayotde panarumaa Ramá kꞌaitꞌa. 
1SA.19.24	Ma awara ichi pꞌaru ẽratꞌaapꞌeda, Samuel kꞌĩrapite eujãde ãkꞌadaa beeji pedeemaa Tachi Akꞌõrepa pedeepidakꞌa. Mãga beeji kꞌãima aba; ãstaawa, pꞌãrikꞌua pida. Saulpa mãga ooda perã, eperãarãpa nãga jarapachida: “¿Saúl jida Tachi Akꞌõre pedee jaraparikꞌã?” apachida.
1SA.20.1	Ma tꞌẽepai David Nayotdeepa uchiaji mãikꞌaapa Jonatán badamaa wãpꞌeda, iidiji:
1SA.20.1	—¿Mɨa kꞌãata oojima? aji. ¿Kꞌãare ne–inaa kꞌachiata pɨ akꞌõremaa oojima? ¿Sãapꞌeda irua mɨ peeitꞌee jɨrɨmaa bɨma? aji.
1SA.20.2	Jonatanpa pꞌanauji:
1SA.20.2	—¡Pɨ piu–epɨ! Mɨ akꞌõrepa ne–inaa ookꞌaada aji, mɨmaa jara–ee. Mãga ooitꞌee kꞌĩsia iru bɨ pɨrã, ¿sãapꞌeda mɨmaa maarepida jara–e pajima? ¡Ma wãara–eda! aji.
1SA.20.3	Mamĩda Davidpa mãgaji:
1SA.20.3	—Pɨ akꞌõrepa kꞌawa bɨda aji, pɨa mɨ kꞌinia iru bapari. Maperã irua nãga kꞌĩsia bɨ–ekꞌã: “Jonatanpa kꞌawaaikꞌaraa bɨ, iru tꞌãri pꞌuanaamerã.” Tachi Akꞌõre ichita chokꞌai bɨ kꞌĩrapite mɨa juraa bɨ wãara pɨ akꞌõrepa mɨ jɨrɨmaa bɨ peeitꞌee.
1SA.20.4	Mãpai Jonatanpa Davidmaa iidiji:
1SA.20.4	—¿Kꞌãata kꞌinia bɨma aji, mɨa oomerã pɨ kꞌaripaitꞌee? Pɨa jara bɨkꞌa ooitꞌeeda aji.
1SA.20.5	Davidpa pꞌanauji:
1SA.20.5	—Nu ai ewarikꞌãri fiesta oopata oodaitꞌeeda aji. Mɨ wãipia bɨ rey ome nekꞌode. Mamĩda ma kꞌãyaara mɨ mirupíji mẽe, nunorema kꞌewaraa paru misa. 
1SA.20.6	Mãga nɨde pɨ akꞌõrepa mɨ pari iidiru pɨrã, jarapáde aji, mɨa chupɨria iidi nɨ̃baji mɨchi pꞌuuru Belendee wãpimerã, mama año chaa mɨ ëreerãpa ne–animal Tachi Akꞌõre–itꞌee paapata perã na fiesta oodaitꞌee. 
1SA.20.7	Irua “pia bɨda” aru pɨrã, jara kꞌinia bɨ iru nepɨra wẽe bɨ mɨ ome. Mamĩda kꞌĩraudaru pɨrã, pɨa kꞌawaai wãara irua mɨ peetꞌaa kꞌinia bɨ. 
1SA.20.8	Mɨ, pɨ mimiapari, chupɨria kꞌawáaji, Tachi Akꞌõre kꞌĩrapite pɨa mɨ ome pacto ooda perã ichita kꞌõpꞌãyo pia pꞌanadaitꞌee. Mamĩda mɨa ne–inaa kꞌachia ooji pɨrã, pɨchi juadoopa mɨ peetꞌáaji. ¿Kꞌãare–itꞌee mɨ pɨ akꞌõre kꞌĩrapite ateeyama? aji.
1SA.20.9	Jonatanpa pꞌanauji:
1SA.20.9	—¡Mãga jaranaapáde! aji. Mɨa kꞌawa ataru pɨrã mɨ akꞌõrepa pɨmaa kꞌachia ooitꞌee kꞌĩsia bɨ, pɨmaa jaraitꞌeeda aji.
1SA.20.10	Mãpai Davidpa iidiji:
1SA.20.10	—Pɨ akꞌõrepa kꞌĩrau pꞌanauru pɨrã, ¿kꞌaipa mɨmaa jara cheitꞌeema? aji.
1SA.20.11	Jonatanpa pꞌanauji:
1SA.20.11	—Mẽe wãdáma. Mama mɨa jaraitꞌeeda aji.
1SA.20.11	Mãpai ãchi omeeweda mẽe wãjida. Mama panadakꞌãri, 
1SA.20.12	Jonatanpa mãgaji:
1SA.20.12	—Tachi israelitaarã Akꞌõre Waibɨa kꞌĩrapite mɨa pɨmaa nãga juraa bɨ. Nunorema parumaa na horade mɨa iidiitꞌee kꞌãata mɨ akꞌõrepa kꞌĩsia iru bɨ. Pia kꞌĩsia bɨ pɨrã, pɨmaa jara pëiitꞌee. 
1SA.20.13	Mamĩda irua pɨmaa kꞌachia ooitꞌee kꞌĩsia bɨ pɨrã, mɨa pɨmaa jaraitꞌee mãikꞌaapa mɨa pɨ kꞌaripaitꞌee, kꞌãiwee wãmerã. Mãga oo–e pɨrã, Tachi Akꞌõrepa mɨmaa kꞌachia ooipia bɨ, chupɨria kꞌawa–ee. Iruata pɨ kꞌaripaitꞌee, mɨ akꞌõre kꞌaripapariidakꞌa. 
1SA.20.14	Mɨ nãgɨdeepa chokꞌai uchiaru pɨrã, Tachi Akꞌõrepa pɨ chupɨria kꞌawaa bɨkꞌa mɨ chupɨria kꞌawáaji mɨ peenaadamerã. 
1SA.20.15	Jõdee mɨ piuru pɨrã, mɨ warrarãmaa aukꞌa chupɨria kꞌawáaji, Tachi Akꞌõrepa pɨ kꞌĩra unuamaa iru pꞌanapataarã jõmaweda jõpiru pɨjida. 
1SA.20.16	Pɨa mãga oo–e pɨrã, Tachi Akꞌõrepa pɨ warrarã pia akꞌɨ–e paitꞌeeda aji.
1SA.20.16	Davidpa pꞌanauji:
1SA.20.16	—Pɨa jarada pia bɨda aji.
1SA.20.17	Jonatanpa David audú kꞌinia iru bada perã ichi kꞌapꞌɨakꞌa, jaraji Davidpa juraamerã ichia jaradakꞌa ooitꞌee. 
1SA.20.18	Mãpai Jonatanpa mãgaji:
1SA.20.18	—Nu ai ewarikꞌãri fiesta oopata oodaitꞌee. Pɨ su–akꞌɨ beeparimãi akꞌɨdakꞌãri, kꞌawaadaitꞌee pɨ wẽ–e. 
1SA.20.19	Mamĩda nunorema pida pɨ wã–e pakꞌãri, audupɨara kꞌawaadaitꞌee pɨ wẽ–e. Maperã wã́ji pɨ naaweda miru badamaa mãikꞌaapa mama mãu choma Ézel bɨmãi miru beepáde aji. 
1SA.20.20	Mɨa sia õpee trɨitꞌee ma mãu choma bɨ eere, mɨchi kꞌinia trɨitꞌee bɨkꞌa. 
1SA.20.21	Mãpai mɨa jaraitꞌee mɨ mimiaparimaa jɨrɨnamerã. Mɨa jararu pɨrã: “Chi sia pɨ bɨmãiipa namapai bɨ; atanáji”, mãgara pɨ kꞌãiwee uchiaipia bɨ, maarepida pɨmaa ne–inaa kꞌachia ooda–e paitꞌee perã. Tachi Akꞌõre kꞌĩrapite mɨa mãga juraa bɨ. 
1SA.20.22	Mamĩda mɨa jararu pɨrã: “Chi sia pɨ bɨmãiipa achuwaapapai bɨ”, mãgara pɨ ãyaa wãipia bɨ, Tachi Akꞌõrepa mãga kꞌinia bairã. 
1SA.20.23	Kꞌĩra atuanaapáde aji, uchiamerã tachia juraadapꞌedaa Tachi Akꞌõre kꞌĩrapite.
1SA.20.24	Mãpai David miru beeji Jonatanpa jaradakꞌa. Ai ewarikꞌãri fiesta oopata pakꞌãri, rey Saúl mesade su–akꞌɨ beeji nekꞌoitꞌee. 
1SA.20.25	Pared ikꞌaawa ichi su–akꞌɨ beeparimãi su–akꞌɨ beeji. Jõdee Jonatán iru kꞌĩrapite su–akꞌɨ beeji. Soldaorã poro waibɨa Abner Saúl ikꞌaawa su–akꞌɨ beeji. Mamĩda David su–akꞌɨ beeparimãi arajãgaa beeji. 
1SA.20.26	Ma ewate Saulpa maarepida iidi–e paji David pari, nãga kꞌĩsiada perã: “Irua oo–e paji Tachi Akꞌõrepa oopiparikꞌa ichi kꞌĩrapite tꞌĩuipia beemerã. ¿Maperã che–e paji–ekꞌã?” aji. 
1SA.20.27	Mamĩda aɨ norema ma atanede ewari omeede David su–akꞌɨ beeparimãi atꞌãri arajãgaa baji. Mapa Saulpa chi warra Jonatanmaa nãga iidiji:
1SA.20.27	—¿Sãapꞌeda Isaí warra nuweda mãikꞌaapa idi pida nekꞌode che–e pajima? aji.
1SA.20.28	Jonatanpa pꞌanauji:
1SA.20.28	—Davidpa mɨmaa chupɨria iidi nɨ̃bajida aji, Belendee wãpimerã. 
1SA.20.29	Mɨmaa nãga jaraji: “Mɨchi pꞌuurudee wãpipáde aji, mɨchi pꞌuurudepemaarãpa na fiestade ne–animal Tachi Akꞌõre–itꞌee paapata perã. Mɨ ɨ̃pemapa jara pëijida aji, mɨ wãmerã. Pɨa mɨ pia akꞌɨru pɨrã, mɨ wãpipáde aji, mɨchi ɨ̃pemaarã akꞌɨde.” Mɨchi Rey Waibɨa, maperã iru pɨ ome nekꞌode che–e pajida aji.
1SA.20.30	Mãga ũrikꞌãri, Saúl kꞌĩraudachi Jonatán ome mãikꞌaapa mãgaji:
1SA.20.30	—¡Pɨ kꞌɨɨrɨ kꞌisua kꞌachia–idaa baparida aji, ne–animalkꞌa! ¿Kꞌĩsia bɨkꞌã aji, mɨa kꞌawa–e bɨ pɨ kꞌõpꞌãyo pia Isaí warra ome? Mãga oo bɨ kꞌaurepa pɨchi nawe kꞌĩra nejasiapimaa bɨda aji. 
1SA.20.31	¡Isaí warra chokꞌai bɨ misa, pɨ rey pa–e paitꞌee! ¡Mapa iru jɨrɨde pë́iji, mãikꞌaapa namaa aneepáde aji, iru peetꞌaaitꞌee perã!
1SA.20.32	Mãpai Jonatanpa pꞌanauji:
1SA.20.32	—¿Sãapꞌeda iru pee kꞌinia bɨma? aji. ¿Irua kꞌãare ne–inaa kꞌachiata oojima? aji.
1SA.20.33	Mãpai Saulpa ichi miasu atapꞌeda, Jonatán suitꞌee paji. Mãgá Jonatanpa kꞌawaaji wãara chi akꞌõrepa David peetꞌaa kꞌinia bɨ. 
1SA.20.34	Mapa Jonatán kꞌĩraudaipꞌeda, rey mesadeepa uchiaji. Ma ewate, ma fiesta ewari omeedepema chikꞌo kꞌo–e paji, iru audú tꞌãri pꞌua nɨ̃bada perã chi akꞌõrepa David ãpɨte pedee kꞌachia jarada kꞌaurepa.
1SA.20.35	Aɨ norema tapꞌedaweda Davidmaa jarada horade Jonatán mẽe wãji kꞌũtrãa ichi jua ekꞌari mimiapari ome. 
1SA.20.36	Chi mimiaparimaa mãgaji:
1SA.20.36	—Pꞌirapáde aji, mɨa sia trɨitꞌee bɨ atade.
1SA.20.36	Chi mimiapari pꞌirakꞌãri, Jonatanpa sia trɨji. Mãgɨ́ sia waawí baainaji. 
1SA.20.37	Chi mimiapari ma sia baaida kꞌaitꞌa panakꞌãri, Jonatanpa nãga golpe biaji:
1SA.20.37	—¿Achuwaapai bɨ–ekꞌã? aji.
1SA.20.38	Mãpai chi mimiaparimaa waya biaji:
1SA.20.38	—Isapai pꞌiráji. Akꞌɨnɨ̃ beenaapáde aji.
1SA.20.38	Mãgá chi mimiaparipa ma sia pꞌe atapꞌeda, chiparimaa aneeji. 
1SA.20.39	Mamĩda chi mimiaparipa maarepida kꞌawa–e paji. Jonatanpa mãikꞌaapa Davidpapai kꞌawa pꞌanajida kꞌãata jara kꞌinia bɨ.
1SA.20.40	Maapꞌeda Jonatanpa ichi ematrɨma chi mimiaparimaa teeji mãikꞌaapa irumaa mãgaji:
1SA.20.40	—Ãpɨtee pꞌuurudee wãpáde aji.
1SA.20.41	Ma kꞌũtrãa wãda tꞌẽepai, David uchiaji ichi miru badamãiipa. Mãpai Jonatán kꞌĩrapite bedabaida õpee bedabaidachi, tau bɨɨrɨ eujãde tꞌõbairumaa. Mãpai kꞌĩra tarrade ɨ̃dapꞌeda, ãchi omeeweda jẽedachida. Mamĩda David audupɨara jẽeji.
1SA.20.42	Mãpai Jonatanpa mãgaji:
1SA.20.42	—Kꞌãiwee wãpáde aji, Tachi Akꞌõre kꞌĩrapite tachia juraadapꞌedaa perã tachideerã chaa ichita pia akꞌɨ pꞌanadaitꞌee. Tachi Akꞌõre tachi ome baparipɨ mãikꞌaapa iruata tachi kꞌaripaitꞌee mãga oodamerã.
1SA.20.42	Maapꞌeda David ichi ode wãji. Jõdee Jonatán ãpɨtee pꞌuurudee wãji.
1SA.21.1	David Nob pꞌuurudee wãji. Mama panakꞌãri, pꞌaare Ajimélec akꞌɨde wãji. Ajimelecpa David unukꞌãri, pꞌeradachi mãikꞌaapa waaweepa irumaa iidiji:
1SA.21.1	—¿Sãapꞌeda pɨ ituaba cheruma aji, apidaapa pɨ kꞌõpꞌãyaada–ee?
1SA.21.2	Davidpa pꞌanauji:
1SA.21.2	—Reypa jaradata oo nida aji. Mamĩda irua jaraji apidaamaa jaranaamerã kꞌãare–itꞌeeta mɨ pëiji mãikꞌaapa kꞌãare ne–inaata oo ni. Soldaorã mɨ ome nipapataarã awara ãi mɨ ome unudaitꞌeeda aji. 
1SA.21.3	¿Pɨa pan wẽe bɨkꞌã aji, mɨmaa teemerã? Pan paraa pɨrã, joisomaa kꞌinia bɨ. Maa–e pɨrã, pɨa iru bɨta mɨa jitayada aji.
1SA.21.4	Pꞌaarepa pꞌanauji:
1SA.21.4	—Pan jĩpꞌaa wẽe bɨda aji. Jĩpꞌa pan Tachi Akꞌõre–itꞌee awara bɨdata iru bɨda aji. Teeyada aji, pɨchi soldaorã wẽraarã ome kꞌãida–e pꞌanɨ pɨrã.
1SA.21.5	Davidpa pꞌanauji:
1SA.21.5	—Ichita chõode uchiadakꞌãri, wẽraarã ome kꞌãidakꞌaada aji. Uchiadakꞌãri, mɨ soldaorã mãga pꞌanajida. Ɨ̃rá audupɨara mãga pꞌanɨda aji, reypa jaradakꞌa oo pꞌanadairã.
1SA.21.6	Mãpai pꞌaarepa teeji ma pan Tachi Akꞌõre–itꞌee awara bɨda. Ma pan Tachi Akꞌõre mesade baji. Mamĩda ma ewate ãyaa ata bɨ baji awaraa pan wãsia bɨitꞌee. Pꞌaareerãpapai mãgee pan kꞌodaipia baji. Mãga baji mĩda, mãgɨ́ pan Davidmaa teeji.
1SA.21.7	Ma ewate Saúl ovejaarã akꞌɨpataarã poro waibɨa mama Tachi Akꞌõre tede baji Tachi Akꞌõre–itꞌee ne–inaa oode. Mãgɨ́ Edom eujãdepema paji; tꞌɨ̃jarapachida Doeg. Mãgɨpa Ajimélec David ome pedeemaa pꞌanadapꞌedaa ũrii baji.
1SA.21.8	Mãga nɨde Davidpa Ajimelecmaa iidiji:
1SA.21.8	—¿Pɨa nama miasu wa espada iru bɨkꞌã? aji. Reypa mɨ isapai pëida perã, mɨ espada wa awaraa arma anee–e pajida aji.
1SA.21.9	Pꞌaarepa pꞌanauji:
1SA.21.9	—Iru bɨda aji, Goliat espada; ma filisteo pɨa peeda Elá eujã jewedaade. Jãma efod
1SA.21.9	Davidpa pꞌanauji:
1SA.21.9	—Mãgara téeji. Mãgɨ́ piara bɨda aji, awaraa espada kꞌãyaara.
1SA.21.10	Ma ewate David wãji ichi ode Saúl waaweepa. Panaji filisteorã pꞌuuru Gatde mãikꞌaapa ma pꞌuurudepema rey Aquimaa wãji. 
1SA.21.11	Iru Aquis kꞌĩrapite panakꞌãri, Aquis akꞌɨpataarãpa mãgajida:
1SA.21.11	—¿Nãgɨ́ David–ekꞌã ajida, israelitaarã eujãdepema rey? ¿Nãgɨ–itꞌee paji–ekꞌã wẽraarãpa nãga kꞌari pꞌanadapꞌedaa pëira jõnɨde: ‘Saulpa ɨmɨkꞌĩraarã mil peeji; jõdee Davidpa diez mil peeji’?
1SA.21.12	Davidpa mãga ũrikꞌãri, kꞌĩsia nɨ̃beeji mãikꞌaapa waawee baji, Gatdepema reypa ichi peepii jĩakꞌaapa. 
1SA.21.13	Maperã kꞌĩra kꞌawa–ee pɨkꞌadachi. Pariatua puertade pꞌã wãpachi mãikꞌaapa iduba ichi idakꞌarade chawaapiji.
1SA.21.14	Aquipa mãga unukꞌãri, chi akꞌɨpataarãmaa mãgaji:
1SA.21.14	—¿Parãpa unuda–e pꞌanajidakꞌã nãgɨ́ eperã kꞌĩra kꞌawa–ee bɨ? ¿Sãapꞌeda mɨmaa aneejidama? aji. 
1SA.21.15	¿Nama kꞌĩra kꞌawa–ee beerã wẽ–ekꞌã? ¿Sãapꞌeda nãgɨ́ aneejidama ichia mɨchi tede ne–inaa pariatua oomerã? ¡Namãikꞌaapa ãyaa ateedapáde! aji.
1SA.22.1	David ma Gat pꞌuurudeepa uchiapꞌeda, mirunaji mãu te Adulán apatade. Chi ɨ̃pemaarãpa, chi akꞌõrepa mãikꞌaapa chi akꞌõre tedepemaarãpa kꞌawaa atadakꞌãri iru mama bɨ, irumaa wãjida. 
1SA.22.2	Ma awara Davidmaa chejida nepɨrade pꞌanadapꞌedaarã, Saulmaa pꞌaratꞌa paraa pꞌanadapꞌedaarã mãikꞌaapa Saúl jua ekꞌari kꞌĩra pia–ee pꞌanadapꞌedaarã. Mãgá David ãchi poro waibɨa beeji. Ma chedapꞌedaarã cuatrocientos ɨmɨkꞌĩraarã paji.
1SA.22.3	Mamãikꞌaapa David Mizpa pꞌuurudee wãji. Ma pꞌuuru Moab eujãde baji. Mama panakꞌãri, Moabdepema reymaa nãga jaraji:
1SA.22.3	—Mɨa pɨmaa chupɨria iidi bɨda aji, mɨ akꞌõreerã nama pꞌanapimerã, mɨa kꞌawaaru misa Tachi Akꞌõrepa mɨ ome kꞌãata ooitꞌee.
1SA.22.4	Reypa pꞌanauji:
1SA.22.4	—Pia bɨda aji.
1SA.22.4	Mãgá Davidpa chi akꞌõreerã ateeji moabitaarã rey palaciodee. Mama ãra pꞌanapachida, David mẽe miru bɨ misa.
1SA.22.5	Maapai Tachi Akꞌõre pedee jarapari Gadpa Davidmaa nãga jaraji:
1SA.22.5	—Pɨchi miru bɨmãi waa banáaji. Waya Judá eujãdee wãpáde aji.
1SA.22.5	Mãgá David mamãikꞌaapa wãpꞌeda, banaji Jaret pakꞌuru jẽra bɨmãi. Mãgɨ́ Judá ëreerã eujãde baji.
1SA.22.6	Mãɨmisa Saúl Guibeá pꞌuurude baji ichi soldaorã poro waibɨarã ome. Eede iru su–akꞌɨ baji tamarisco pakꞌuru ekꞌari. Chi miasu juade iru baji. Saulpa kꞌawa atakꞌãri David ichi eere pꞌanadapꞌedaarã ome unu atadapꞌedaa, 
1SA.22.7	ichi soldaorã poro waibɨarãmaa mãgaji:
1SA.22.7	—Ũrítɨ. Parã mɨkꞌa, Benjamín ëreerãdepemaarã. ¿Parãpa kꞌĩsia pꞌanɨkꞌã aji, Judá ëreerãdepema Isaí warra Davidpa parãmaa teeitꞌee eujã mãikꞌaapa uva kꞌãi mɨa oodakꞌa? ¿Kꞌĩsia pꞌanɨkꞌã irua parã jua ekꞌari soldaorã mil wa cien bɨitꞌee, mãɨrã poro waibɨarã padamerã? 
1SA.22.8	¿Parãpa mɨ ãpɨte pedeetee pꞌanɨ–ekꞌã? aji. Apidaapa jarada–e paji mɨ warrapa pacto ooda Isaí warra ome. ¡Parãdepema apidaapa mɨde kꞌĩsiada–e paji jarada–e pakꞌãri mɨ warrapa mɨ mimiapari kꞌaripamaa bɨ mɨ kꞌĩra unuamaa iru beemerã! Maperã ɨ̃rá mɨ mimiaparipa mɨ nɨmaa bɨ peetꞌaaitꞌee.
1SA.22.9	Mãpai Edom eujãdepema Doeg, mama Saúl soldaorã poro waibɨarã ome akꞌɨnɨ̃ badapa, mãgaji:
1SA.22.9	—Mɨa Isaí warra unuji Nob pꞌuurude. Ajitob warra Ajimélec ome pedee baji. 
1SA.22.10	Ma awara Ajimelecpa Tachi Akꞌõremaa ɨtꞌaa iidiji David pari mãikꞌaapa irumaa teeji chikꞌo filisteo Goliat espada ome.
1SA.22.11	Saulpa mãga ũrikꞌãri, Ajitob warra Ajimélec tꞌɨ̃ pëiji awaraa Nobdepema pꞌaareerã ome. Mãɨrã Ajimélec ëreerã paji. Ãra Saúl kꞌĩrapite pachedakꞌãri, 
1SA.22.12	ichia Ajimelecmaa mãgaji:
1SA.22.12	—Ajitob warra, ũríji.
1SA.22.12	Ajimelecpa pꞌanauji:
1SA.22.12	—Rey Waibɨa, pɨa jara bɨkꞌa mɨa oo kꞌinia bɨda aji.
1SA.22.13	Mãpai Saulpa iidiji:
1SA.22.13	—¿Sãapꞌeda pɨ Isaí warra ome mɨ ãpɨte ne–inaa kꞌachia oojidama? aji. Pɨa irumaa teeji pan, espada ome. Ma awara iru pari ɨtꞌaa iidiji, irua mɨ kꞌĩra unuamaa iru beemerã mãikꞌaapa mɨ jɨrɨmerã peetꞌaaitꞌee, ɨ̃rá oomaa bɨkꞌa.
1SA.22.14	Ajimelecpa pꞌanauji:
1SA.22.14	—Pɨ mimiapataarã tꞌãide wẽ–eda aji, ne–inaa ichita pia oopataarã Davidkꞌa. Ma awara iru pɨ wiu mãikꞌaapa pɨ soldaorã poro waibɨa. Pɨ palaciodepemaarãpa iru pia akꞌɨpata. 
1SA.22.15	Iru pari mɨa ichita ɨtꞌaa iidipari. Maperã Mɨchi Rey Waibɨa, pɨa mɨ mãikꞌaapa mɨ ëreerã nepɨrade baaipiikꞌaraa bɨ. Mɨ, pɨ mimiaparipa maarepida kꞌawa–e bɨda aji, pɨa David ome nepɨra iru bɨ.
1SA.22.16	Mamĩda rey Saulpa mãgaji:
1SA.22.16	—¡Ajimélec, pɨ, pɨ akꞌõre ëreerã paara piudaitꞌeeda! aji.
1SA.22.17	Mãga jarapꞌeda, ichi jɨ̃apataarãmaa nãga jaraji:
1SA.22.17	—¡Tachi Akꞌõre pꞌaareerã peekꞌóotɨ, ãra jida David eere pꞌanadairã! Ãrapa kꞌawajida David miru wãda. Mamĩda mɨmaa jarada–e pajida aji.
1SA.22.17	Mamĩda Saúl jɨ̃apataarãpa Tachi Akꞌõre pꞌaareerã pee kꞌiniada–e paji. 
1SA.22.18	Maperã reypa Edomdepema Doegmaa mãgaji:
1SA.22.18	—¡Mãgara, pɨa peekꞌoopáde! aji.
1SA.22.18	Mãpai Doeg ma pꞌaareerã ɨ̃rɨ wãpꞌeda, peekꞌooji. Ma ewate pꞌaareerã efod linodee kꞌada jɨ̃ pꞌanadapꞌedaarã ochenta y cinco peekꞌooji. 
1SA.22.19	Tꞌẽepai Saúl wãji Nob pꞌuurudee, pꞌaareerã pꞌanapatapꞌedaa pꞌuurude. Mama espadapa peekꞌoojida ɨmɨkꞌĩraarã, wẽraarã, warrarã, ewaa tꞌo beerã paara, ma awara ãra pꞌakꞌaarã, burroorã mãikꞌaapa ovejaarã.
1SA.22.20	Mamĩda mãga oomaa pꞌanɨde Ajimélec warra aba tꞌɨ̃jarapatapꞌedaa Abiatar uchiaji ãra juadeepa mãikꞌaapa Davidmaa wãji. 
1SA.22.21	Mama panakꞌãri, Davidmaa nepɨrɨji Saulpa Tachi Akꞌõre pꞌaareerã peekꞌoopida.
1SA.22.22	Mãpai Davidpa mãgaji:
1SA.22.22	—Ma ewate Nob pꞌuurude jã edomita Doeg unukꞌãri, mɨa kꞌawaji irua Saulmaa jarakꞌoonaitꞌee mɨ pedee bada Ajimélec ome. Mɨ kꞌaurépata pɨchideerã jõmaweda piujidada aji. 
1SA.22.23	Mamĩda waaweenáaji. Mɨ ome béeji. Chi pɨ peedaitꞌee jɨrɨmaa pꞌanɨɨrãpa mɨ jida jɨrɨmaa pꞌanɨ. Pɨ mɨ ome beeru pɨrã, mɨa pɨ jɨ̃aitꞌeeda aji.
1SA.23.1	Ewari aba Davidmaa nãga jara chejida:
1SA.23.1	—Filisteorã israelitaarã pꞌuuru Queiladepemaarãmaa chõode chejida mãikꞌaapa trigo tau ewaa chi edeepa ãyaa atada chɨa atajidada ajida.
1SA.23.2	Davidpa mãga ũrikꞌãri, Tachi Akꞌõremaa nãga ɨtꞌaa iidiji:
1SA.23.2	—¿Mɨ filisteorã ome chõode wãipia bɨkꞌã? aji.
1SA.23.2	Tachi Akꞌõrepa pꞌanauji:
1SA.23.2	—Wãpáde aji, mãgɨɨrã juadeepa Queilá pꞌuurudepemaarã kꞌaripade.
1SA.23.3	Mamĩda David jua ekꞌari pꞌanadapꞌedaarãpa mãgajida:
1SA.23.3	—Tai nama Judá eujãde waawee pꞌanapata, Saúl ichi eere pꞌanɨɨrã chõode chedai jĩakꞌaapa. ¡Audupɨara waawee pꞌanapataadaitꞌeeda ajida, Queilá pꞌuurudee wãruta pɨrã filisteorã ome chõode!
1SA.23.4	Mãpai Davidpa waya Tachi Akꞌõremaa ɨtꞌaa iidiji kꞌawaaitꞌee wãdai wa wãda–e pai.
1SA.23.4	Tachi Akꞌõrepa pꞌanauji:
1SA.23.4	—Queilá pꞌuurudee wã́tɨ. Mɨa parãmaa filisteorã pꞌoyaapiitꞌeeda aji.
1SA.23.5	Mãpai David Queiladee wãji ichi jua ekꞌari pꞌanadapꞌedaarã ome. Ará panadakꞌãri, filisteorã ome chõomaa pꞌaneejida. Ãra pꞌoyaajida mãikꞌaapa ãra ne–animalaarã jãri atajida. Mãgá Davidpa ma Queilá pꞌuurudepemaarã filisteorã juadeepa kꞌaripa ataji.
1SA.23.6	Aɨ naaweda Ajimélec warra Abiatar mirunakꞌãri Davidmaa, Tachi Akꞌõre tedepema efod ateeji. Mapa Queilade anipaji.
1SA.23.7	Saulpa ũrikꞌãri David ichi eere pꞌanadapꞌedaarã ome Queilá pꞌuurude pꞌanɨ, kꞌĩsiaji: “Tachi Akꞌõrepa iru mɨmaa pꞌoyaapiitꞌee. ¿Sãgá uchiayama aji, pꞌuuru murallapa tꞌɨakꞌau bɨdeepa, puerta ma murallade bee candao ome jɨ̃a bee pɨrã?” 
1SA.23.8	Mãpai Saulpa chi soldaorã jõmaweda chipꞌe ataji wãdaitꞌee Queilá pꞌuuru wapꞌɨra atade mãikꞌaapa David jita atade.
1SA.23.9	Mamĩda Davidpa mãga kꞌawaa atakꞌãri, jaraji Abiatarmaa efod aneemerã. 
1SA.23.10	Mãpai Davidpa ɨtꞌaa iidiji:
1SA.23.10	—Tachi Akꞌõre, israelitaarã Akꞌõre Waibɨa, mɨ, pɨ mimiaparipa kꞌawa bɨ mɨ kꞌaurepa Saulpa kꞌĩsia iru bɨ cheitꞌee na pꞌuurudepemaarã peekꞌoode. 
1SA.23.11	¿Wãara Saulpa mɨ jɨrɨ cheitꞌeekꞌã? ¿Queiladepemaarãpa mɨ irumaa teedaikꞌã? Tachi Akꞌõre, israelitaarã Akꞌõre Waibɨa, mɨ, pɨ mimiaparimaa jarapáde aji.
1SA.23.11	Tachi Akꞌõrepa pꞌanauji:
1SA.23.11	—Saúl cheitꞌeeda aji.
1SA.23.12	Mãpai Davidpa waya iidiji:
1SA.23.12	—¿Queiladepemaarãpa mɨ, mɨchi soldaorã ome Saulmaa teedaikꞌã? aji.
1SA.23.12	Tachi Akꞌõrepa pꞌanauji:
1SA.23.12	—Teedaitꞌeeda aji.
1SA.23.13	Mãpai David ichi soldaorã ome Queiladeepa uchiaji. Perá seiscientos paji. Pariatua nipajida, Saulpa ãra ununaamerã. Saulpa kꞌawaakꞌãri ãra Queiladeepa uchiadapꞌedaa, mamaa wã–e paji.
1SA.23.14	David chi soldaorã ome mirunajida soldaorã mirupatapꞌedaamãi eujã pania wẽe bɨde, ee jẽra bɨmãi Zif pꞌuuru kꞌaitꞌa. Ewari chaa Saulpa ãra jɨrɨpachi. Mamĩda Tachi Akꞌõrepa unupikꞌaa paji. 
1SA.23.15	Mãga baji mĩda, Davidpa Saúl waawee baji, ichi peetꞌaaitꞌee jɨrɨmaa bada perã. Maperã beeji Hores pꞌuurude, eujã pania wẽe bɨde Zif pꞌuuru kꞌaitꞌa.
1SA.23.16	Mama pꞌanɨde ewari aba Saúl warra Jonatán wãji Horedee David akꞌɨde. Mama irua David ũraaji waapɨara Tachi Akꞌõrede ijãamerã. 
1SA.23.17	Mãgaji:
1SA.23.17	—Waaweenáaji mɨ akꞌõrepa pɨ jita ata–e paitꞌee perã. Pɨ israelitaarã rey paitꞌeepɨ. Jõdee mɨ pɨ jua ekꞌari poro waibɨa paitꞌee. Mɨ akꞌõrepa mãga kꞌawa bɨda aji.
1SA.23.18	Mãpai Tachi Akꞌõre kꞌĩrapite ãra pedeeteejida ichita chikꞌinia pꞌanapataadaitꞌee. Maapꞌeda Jonatán ichi temaa wãji. Jõdee David Horede beeji.
1SA.23.19	Mamĩda ũkꞌuru Zif pꞌuurudepemaarã Guibeá pꞌuurudee wãdapꞌeda, Saulmaa nãga jarajida:
1SA.23.19	—David ichi soldaorã ome tai eujãde miru pꞌanɨda ajida. Eujã pania wẽe bɨ sur eere soldaorã mirupatamãi Hores pꞌuurude pꞌanɨ Jaquilá eede. 
1SA.23.20	Maperã, Tachi Rey Waibɨa, wã́ji pɨchi wã kꞌinia bakꞌãri. Taipa pɨ juade David baaipidaitꞌeeda ajida.
1SA.23.21	Saulpa pꞌanauji:
1SA.23.21	—Tachi Akꞌõrepa parãmaa pia ooipia bɨ, mɨ chupɨria kꞌawaadapꞌedaa perã. 
1SA.23.22	Ɨ̃rá wã́tɨ mãikꞌaapa iidítɨ iru sãmata bɨ. Ma awara iidítɨ kꞌaipa iru unudoo. Mãgá mɨa kꞌawai wãara iru mama bɨ wa mãga–e, mɨmaa jarapata perã David ikꞌawaa bapari. 
1SA.23.23	Iru miruparimãi jõmaweda kꞌawaadakꞌãri, mɨmaa jara chétɨ. Mãpai mɨ wãitꞌee parã ome. Wãara iru ma eujãde bɨ pɨrã, mɨa iru jɨrɨitꞌee Judá ëreerãdepema uchiadapꞌedaarã eujã jõmaade.
1SA.23.24	Zif pꞌuurudepemaarã Saúl ome despediidapꞌeda, ãchi eujãdee wãjida. Mãga nɨde David chi soldaorã ome pꞌanajida Maón eujã pania wẽe bɨde. Mãgɨ́ eujã Arabá eujãde bɨ, Jesimón eujã pania wẽe bɨ sur eere. 
1SA.23.25	Mama pꞌanɨde Saúl ichi soldaorã ome iru jɨrɨde wãjida. Eperãarãpa Davidmaa mãga nepɨrɨdakꞌãri, ichi eere pꞌanadapꞌedaarã ome wãjida awara ãi, ma Maón eujã pania wẽe bɨde. Mama mãu–idaa bɨmãi pꞌaneejida. Saulpa kꞌawaa atakꞌãri, ma Maón eujã pania wẽe bɨdee wãji David jɨrɨde. 
1SA.23.26	Ee bi abaade Saúl ichi soldaorã ome wãjida. Jõdee chi apema ee bi eere David ichi soldaorã ome isapai wã nipajida, kꞌawa pꞌanadapꞌedaa perã Saúl ãchi kꞌaitꞌa cheru. Mãɨmisa Saulpa ichi eere pꞌanadapꞌedaarã ome David mãikꞌaapa iru soldaorã wapꞌɨra atajida. Mamĩda ãra jita atadaitꞌee jõnɨde, 
1SA.23.27	eperã awara ãiipa pëida pacheji mãikꞌaapa Saulmaa mãgaji:
1SA.23.27	—¡Rey Waibɨa, isapai ãpɨtee chéji, filisteorã tachi eujãde tꞌĩudapꞌedaa perã tachi ome chõode!
1SA.23.28	Mãga ũrikꞌãri, Saúl ichi soldaorã ome ãpɨtee wãjida filisteorã ome chõode. Maperã ma ee jẽra bɨmãi tꞌɨ̃ bɨjida ‘peñade awara–awaraa wãdapꞌedaa’.
1SA.23.29	Mamãikꞌaapa David wãji Engadidee, soldaorã mirupatapꞌedaamaa.
1SA.24.1	Saúl filisteorã ome chõo bapꞌeda, ãpɨtee chekꞌãri, eperãarãpa nepɨrɨjida David miru bɨ eujã pania wẽe bɨ Engadi apatapꞌedaade. 
1SA.24.2	Mãpai Saulpa Israeldepema soldaorã tres mil jɨrɨtꞌerapꞌeda, ‘mẽepema cabraarã’ apatapꞌedaa ee mãu–idaa jẽra bɨdee wãjida David jɨrɨde.
1SA.24.3	Ma wãdade ovejaarã tꞌɨakꞌau paraa bɨmãi panajida. Mama mãu te bada perã, Saúl ãde tꞌĩuji. David ichi soldaorã ome ma mãu te edupɨara miru pꞌanajida. Mamĩda Saúl eere pꞌanadapꞌedaarãpa kꞌawada–e paji.
1SA.24.4	Saúl mama bɨde David kꞌõpꞌãyoorãpa Davidmaa nãga jarajida:
1SA.24.4	—Idi Tachi Akꞌõrepa ooitꞌeeda ajida, ichia pɨmaa nãga jaradakꞌa: “Pɨ kꞌĩra unuamaa iru bapari pɨ juade baaipiitꞌee, pɨa iru ome oomerã pɨchia oo kꞌinia bɨkꞌa.”
1SA.24.4	Mãpai David juajĩa wãpꞌeda, Saúl ɨ̃rɨpema pꞌaru i tꞌɨɨ ataji. Saulpa kꞌawa–e paji. 
1SA.24.5	Mamĩda Saúl uchiada tꞌẽepai, David kꞌĩsia pꞌua nɨ̃beeji mãga ooda perã.
1SA.24.6	Mapa chi soldaorãmaa mãgaji:
1SA.24.6	—Taawa Tachi Akꞌõrepa mɨ kꞌaripai mɨchi rey waibɨamaa ne–inaa kꞌachia oonaamerã. ¡Mɨa iru pꞌoyaa pee–e parãpa jaradapꞌedaakꞌa, Tachi Akꞌõrépata iru jɨrɨtꞌerada perã tachi rey pamerã!
1SA.24.7	Mãgá Davidpa ichi soldaorãmaa jaraji Saúl peenaadamerã. Saúl mãu tedeepa uchiapꞌeda, ichi ode wãitꞌee paji. 
1SA.24.8	Mamĩda David iru tꞌẽe isapai uchiapꞌeda, tꞌɨmɨɨpa nãgá tꞌɨ̃maa beeji:
1SA.24.8	—¡Rey Waibɨa, Rey Waibɨa!
1SA.24.8	Saulpa ãpɨtee akꞌɨkꞌãri, David bedabaidachi tau bɨɨrɨ eujãde tꞌõbairumaa, akꞌɨpiitꞌee Saúl waawee bɨ.
1SA.24.9	Maapꞌeda mãgaji:
1SA.24.9	—Rey Waibɨa, ¿sãapꞌeda pɨa eperãarã pedee ijãa bɨma aji, jaradakꞌãri mɨa pɨ jɨrɨmaa bɨ pɨmaa ne–inaa kꞌachia ooitꞌee? 
1SA.24.10	Idi pɨa pɨchi taupa unu bɨ Tachi Akꞌõrepa pɨ mɨ juade baaipiji na mãu tede. Mɨ soldaorãpa mɨ ɨmɨajida pɨ peetꞌaamerã. Mamĩda mɨa pɨmaa maarepida kꞌachia oo kꞌinia–e paji. Mapa mɨa jaraji: “Mɨa rey pꞌoyaa pee–eda aji, Tachi Akꞌõrepa iru jɨrɨtꞌerada perã tachi rey pamerã.”
1SA.24.11	’Pɨ mɨ akꞌõrékꞌata bɨ. Akꞌɨ́ji mɨa pɨ ɨ̃rɨpema pꞌaru pite tꞌɨɨ atada mɨ juade iru bɨda aji. Mɨa mãga tꞌɨɨ ataji mĩda, pɨ pee–e paji. Mãgá kꞌawáaji mɨa pɨmaa ne–inaa kꞌachia oo kꞌinia–e bɨ. Mɨa ichita oopari pɨa jara bɨkꞌa. Mãgá mɨa pɨmaa ne–inaa kꞌachia oo–e bɨ mĩda, pɨa mɨ jɨrɨmaa bɨ peeitꞌee. 
1SA.24.12	Tachi Akꞌõrépata kꞌawa bɨ kꞌaipa ne–inaa kꞌachia oomaa bɨ, pɨa wa mɨa. Iruata pɨ miapiitꞌee pɨa mɨmaa kꞌachia oo bɨ pari. Mamĩda, Rey Waibɨa, mɨa pɨmaa ne–inaa kꞌachia oo–e paitꞌee. 
1SA.24.13	¿Kꞌĩsia kꞌawaa beerãpa nãga jarapata–ekꞌã? aji. ‘‘Kꞌachia beerãdeepa ne–inaa kꞌachia uchiaparida’’ apata. Maperã mɨa pɨmaa ne–inaa kꞌachia oo–e paitꞌee. 
1SA.24.14	Pɨ, israelitaarã rey bɨta, ¿kꞌai tꞌẽe nima? ¿Kꞌaita jɨrɨ nima? Pɨ kꞌĩrapite mɨ usa piudákꞌata bɨ maa–e pɨrã pulgákꞌata bɨ. 
1SA.24.15	Maperã Tachi Akꞌõrepa tachi omeeweda akꞌɨitꞌee mãikꞌaapa jaraitꞌee kꞌaipa ne–inaa kꞌachia oopari. ¡Iruata pɨ juadeepa mɨ kꞌaripaitꞌeeda! aji.
1SA.24.16	David pedee aupakꞌãri, Saulpa mãgaji:
1SA.24.16	—¿Mɨ warra David, pɨ–ekꞌã aji, mɨmaa pedeemaa bɨ?
1SA.24.16	Mãga jarapꞌeda, jẽedachi.
1SA.24.17	Maapꞌeda mãgaji:
1SA.24.17	—Mɨ kꞌãyaara pɨa ne–inaa pipɨara oopari. Pɨa mɨmaa ne–inaa pia oopari. Jõdee mɨa pɨmaa ne–inaa kꞌachia oopari. 
1SA.24.18	Idi pɨa mɨmaa kꞌawapiji pɨa mɨmaa ne–inaa piata oopari, Tachi Akꞌõrepa mɨ pɨ juade bɨji mĩda, pɨa mɨ pee–e pada perã. 
1SA.24.19	¿Kꞌaipa ichi kꞌĩra unuamaa iru bapari unu atakꞌãri, irumaa ne–inaa kꞌachia oo–e payama? Mɨa kꞌinia bɨ Tachi Akꞌõrepa pɨmaa pia oomerã, idi pɨa mɨmaa pia ooda pari. 
1SA.24.20	Ɨ̃rá mɨa kꞌawa bɨ pɨ wãara rey paitꞌee. Pɨ jua ekꞌari israelitaarã pia pꞌanapataadaitꞌee. 
1SA.24.21	Mapa ɨ̃rá Tachi Akꞌõre kꞌĩrapite juraapáde aji, pɨ mãgá rey pakꞌãri, mɨchideerã jõpi–e paitꞌee, israelitaarãpa mɨ tꞌɨ̃ mãikꞌaapa ãra tꞌɨ̃ kꞌĩra atuanaadamerã.
1SA.24.22	Mãpai Tachi Akꞌõre kꞌĩrapite Davidpa juraaji Sauldeerã jõpi–e paitꞌee. Maapꞌeda Saúl ichi soldaorã ome ichi palaciodee wãjida. Jõdee David ichi soldaorã ome wãjida ãchi miru pꞌanadapꞌedaamaa ee jẽra bɨde.
1SA.25.1	Maapai Samuel jai–idaaji. Israelitaarãpa mãga ũridakꞌãri, jõmaweda jẽe para beeji. Ramá pꞌuurude ɨajida iru te kꞌaitꞌa. Ma tꞌẽepai David ichi eere pꞌanadapꞌedaarã ome ee jẽra bɨdeepa uchiajida mãikꞌaapa pꞌananajida Maón
1SA.25.2	Maón pꞌuurude eperã pꞌaratꞌa paraa bɨ bapachi. Mãgɨpa ovejaarã tres mil mãikꞌaapa cabraarã mil iru baji ichi eujãde Carmel pꞌuuru kꞌaitꞌa. Mama chi ovejaarã kꞌara tꞌɨɨpipachi. 
1SA.25.3	Ma pꞌaratꞌa paraa bɨ tꞌɨ̃jarapachida Nabal. Iru Judá ëreerãdepema Calebdeepa uchiada paji. Nabal tꞌãri kꞌachia–idaa mãikꞌaapa ne–inaa kꞌachia ooyaa baji. Jõdee chi wẽra Abigaíl kꞌĩra wãree, poro wẽsaa baji.
1SA.25.4	David ma eujã pania wẽe bɨde bakꞌãri, ichia kꞌawaaji Nabal Carmel pꞌuuru kꞌaitꞌa bada chi ovejaarã kꞌara tꞌɨɨmaa. 
1SA.25.5	Mapa kꞌũtrãarã ichi jua ekꞌari mimiapatapꞌedaarã diez irumaa pëiji saludaanadamerã ichi pari. 
1SA.25.6	Ãra ome nãga jara pëiji: “Mɨa kꞌinia bɨ pɨ, pɨchideerã mãikꞌaapa pɨ ëreerã jõmaweda kꞌapꞌɨa pia pꞌanadamerã mãikꞌaapa kꞌãiwee pꞌanadamerã pãchi netꞌaa iru pꞌanɨ ome. 
1SA.25.7	Mɨa kꞌawaji pɨa ovejaarã kꞌara tꞌɨɨmaa bɨ Carmelde. ¿Pɨa kꞌawa bɨ–ekꞌã pɨ ovejaarã akꞌɨpataarã nama tai pꞌanɨ kꞌaitꞌa pꞌanadapꞌedaa? Nama pꞌanɨde taipa ãra pia akꞌɨ pꞌanajida mãikꞌaapa ãra juadeepa ne–inaa maarepida jãri atada–e paji. 
1SA.25.8	Mãga ijãa–e pɨrã, pɨ mimiapataarãmaa iidíji. Ãrapa aukꞌa jaradaitꞌeeda aji. Idi fiesta ewate perã, mɨa na kꞌũtrãarã mɨ jua ekꞌari mimiapataarã ome nãga jara pëiji, pɨa jõdee tai chupɨria kꞌawaamerã mãikꞌaapa pɨa iru bɨdepema ne–inaa teemerã na kꞌũtrãarã mɨa pëidaarãmaa, ãchi pɨ mimiapataarãkꞌa pꞌanadairã mãikꞌaapa mɨ pɨ warrakꞌa bairã.”
1SA.25.9	Ma kꞌũtrãarã Davidpa pëida pꞌuurude panadakꞌãri, Davidpa jara pëida Nabalmaa jarajida. Maapꞌeda nɨmaa pꞌaneejida irua pꞌanaumerã.
1SA.25.10	Mamĩda Nabalpa mãgaji:
1SA.25.10	—¿Kꞌaima mãgɨ́ David? ¿Kꞌaima ma Isaí warra? ¡Mɨa iru kꞌawa–e bɨ! Ɨ̃rapema ewaride esclavoorã chokꞌara miru uchiapata ãchi chipariirã ikꞌaawaapa. 
1SA.25.11	¿Mɨa parãmaa teeikꞌã pan, pania mãikꞌaapa nechiara mɨ ovejaarã kꞌara tꞌɨɨpataarã–itꞌee iru bɨdepema? Mɨa kꞌawa–e bɨda aji, parã sãmãikꞌaapa cheruta. ¡Tee–eda! aji.
1SA.25.12	Mãpai ma kꞌũtrãarã Davidpa pëidaarã ãpɨtee chejida. Pachedakꞌãri, Nabalpa jarada Davidmaa nepɨrɨjida.
1SA.25.13	Mãpai Davidpa chi soldaorãmaa mãgaji:
1SA.25.13	—¡Pãchi espada atadapáde aji, chõonadaitꞌee perã!
1SA.25.13	Aramãgá ãchi espada atadapꞌeda, kꞌɨrrɨde jɨ̃jida. Davidpa pida ichi espada atapꞌeda, kꞌɨrrɨde jɨ̃ji. Mãgá iru ome cuatrocientos uchiajida. Jõdee chi apema doscientos soldaorãpa netꞌaa akꞌɨmaa pꞌaneejida.
1SA.25.14	Mãga nɨde Nabal mimiapari abaapa Nabal wẽra Abigailmaa nãga jaranaji:
1SA.25.14	—Eujã pania wẽe bɨdeepa Davidpa ichi mimiapataarã pëiji Nabalmaa saludaade ichi pari. Mamĩda Nabalpa ãramaa pedee kꞌachia jaraji. 
1SA.25.15	Mãga ooikꞌaraa baji, David eere pꞌanɨɨrã tai ome tꞌãri pia pꞌanapatapꞌedaa perã. Taipa ãchi pꞌanadapꞌedaa kꞌaitꞌa ovejaarã akꞌɨ pꞌanadakꞌãri, ãrapa tai netꞌaa maarepida jãri atada–e paji mãikꞌaapa taimaa maarepida ne–inaa kꞌachia ooda–e paji. 
1SA.25.16	Ma kꞌãyaara ãstaawa, pꞌãrikꞌua pida tai jɨ̃apachida, ãra kꞌaitꞌa taipa ne–animalaarã akꞌɨmaa pꞌanadakꞌãri. 
1SA.25.17	Mamĩda pɨ ɨmɨkꞌĩra audú tꞌãri kꞌachia–idaa bairã, apida iru ome pꞌoyaa pedeeda–e. Ɨ̃rá pɨa kꞌĩsiaipia bɨda aji, kꞌãata oodai David kꞌĩrau banaamerã mãikꞌaapa tachi jõma jõtꞌaade chenaamerã.
1SA.25.18	Mãpai Abigailpa isapai pꞌe ataji pan doscientos; vino ne–ede tꞌɨda omé; oveja paada joisomaa; treinta y cinco litro
1SA.25.19	chi mimiapataarãmaa mãgaji:
1SA.25.19	—David kꞌĩrachuude wã́tɨ. Mɨ tꞌẽe wãitꞌeeda aji.
1SA.25.19	Mamĩda Abigailpa chi ɨmɨkꞌĩra Nabalmaa maarepida jara–e paji.
1SA.25.20	Abigaíl burrode bataupꞌeda, ee ãpɨte eereepa miru uchiaji. Taarã–e nɨde unuji David cheru ichi soldaorã ome.
1SA.25.21	Ma chewãdade Davidpa nãga kꞌĩsia chewãji: “Ichi kꞌinia mɨa Nabal ovejaarã mãikꞌaapa chi akꞌɨpataarã pia akꞌɨ baji, maarepida atuanaadamerã. Mamĩda ma pari ɨ̃rá irua mɨmaa ne–inaa kꞌachia ooji. 
1SA.25.22	¡Tachi Akꞌõrepa mɨmaa ne–inaa kꞌachia ooipia bɨda aji, tapꞌeda pai naaweda mɨa jõmaweda ɨmɨkꞌĩraarã iru ome pꞌanapataarã jõpi–e pɨrã!”
1SA.25.23	Abigailpa David unukꞌãri, ichi burrodeepa isapai ɨrabaipꞌeda, David kꞌĩrapite eujãde bedabaidachi akꞌɨpiitꞌee iru waawee bɨ.
1SA.25.24	Maapꞌeda David bɨɨrɨmãi jẽra banapꞌeda, mãgaji:
1SA.25.24	—Mɨchi Waibɨa, mɨ kꞌaurepa nãga pꞌasa bɨda aji. Mɨmaa aupai ne–inaa kꞌachia baaiipia bɨ. Pedeepíji mɨ, pɨ mimiaparimaa. Mɨa chupɨria iidi bɨ mɨ pedee ũrimerã. 
1SA.25.25	Nabalpa jaradade kꞌĩsianáaji. Iru tꞌãri kꞌachia–idaa bapari mãikꞌaapa kꞌĩsia kꞌawa–ee bapari. Wãara chi tꞌɨ̃ mãga jara kꞌinia bɨ: ‘kꞌĩsia kꞌawa–ee bɨ’. Mɨ wẽ–e paji pɨa pëidaarã irumaa wãdakꞌãri. 
1SA.25.26	Tachi Akꞌõre ichita chokꞌai bɨ kꞌĩrapite mãikꞌaapa pɨ, Mɨchi Waibɨa kꞌĩrapite mɨa juraa bɨ Tachi Akꞌõrepa mɨ pëiji pɨchi juapa eperãarã peenaamerã mɨ ɨmɨkꞌĩrapa kꞌachia ooda kꞌaurepa. ¡Mɨa kꞌinia bɨ jõmaweda pɨ kꞌĩra unuamaa iru pꞌanapataarã mãikꞌaapa pɨ jɨrɨpataarã ne–inaa kꞌachia oodaitꞌee kꞌachiade baaidamerã Nabalkꞌa! 
1SA.25.27	Ɨ̃rá Mɨchi Waibɨa, mɨa chupɨria iidi bɨ pɨa jitamerã mɨ, pɨ mimiaparipa chikꞌo aneeda mãikꞌaapa jedemerã kꞌũtrãarã pɨ jua ekꞌari mimiapataarãmaa. 
1SA.25.28	Mɨ, pɨ mimiaparipa ooda perdonáji. Tachi Akꞌõrepa pɨ pia akꞌɨ baitꞌee mãikꞌaapa pɨ, pɨdeepa uchiadaitꞌeerã paara ichita rey paitꞌee. Pɨ chõopari perã Tachi Akꞌõre kꞌĩra unuamaa iru pꞌanapataarã ome, ne–inaa jõmaade pia uchiaitꞌee. 
1SA.25.29	Apidaapa pɨ peeitꞌee jɨrɨ cheru pɨrã, Tachi Akꞌõre, pɨ Akꞌõre Waibɨapa pɨ jɨ̃aitꞌee. Irua pɨ kꞌĩra unuamaa iru pꞌanapataarã ãyaa pëiitꞌee eperãpa mãu hondade bɨpꞌeda, ãyaa batꞌatꞌaaparikꞌa. 
1SA.25.30	Tachi Akꞌõrepa pɨmaa ne–inaa jarada jõmaweda ookꞌãri, mãikꞌaapa pɨ israelitaarã poro waibɨa papikꞌãri, 
1SA.25.31	pɨ kꞌĩsia pꞌua nɨ̃ba–e paitꞌee, kꞌĩra jõ–ee pɨchi juapa eperãarã ne–inaa kꞌachia oo–ee beerã peekꞌooda perã. Ma kꞌãyaara pɨa ichiakꞌau bɨji, Tachi Akꞌõrepa ichia kꞌĩsia iru bɨkꞌa oomerã. Irua pɨ mãgá eperã waibɨa papikꞌãri, mɨ, pɨ mimiapari kꞌirãpapáde aji.
1SA.25.32	Mãpai Davidpa pꞌanauji:
1SA.25.32	—Tachi Akꞌõre, israelitaarã Akꞌõre Waibɨa wãara tꞌãri pia bapari, pɨ pëida perã mɨ ome unude. 
1SA.25.33	Tachi Akꞌõrepa pɨmaa pia ooipia bɨ kꞌĩsia kꞌawaa bairã. Pɨ kꞌaurepa mɨa mɨchi juapa eperãarã pee–e paji kꞌĩra jõ–ee bada perã. 
1SA.25.34	Tachi Akꞌõre, israelitaarã Akꞌõre Waibɨapa mɨ kꞌaripaji mɨa pɨmaa ne–inaa kꞌachia oonaamerã. Mamĩda Tachi Akꞌõre kꞌĩrapite mɨa nãga juraa bɨ. Pɨ isapai che–e pada paara mɨ ome unude, nu tapꞌedaweda Nabal mãikꞌaapa ɨmɨkꞌĩraarã ichi tede pꞌanapataarã piukꞌajida.
1SA.25.35	Mãga jarapꞌeda, Davidpa jitaji Abigailpa aneeda mãikꞌaapa mãgaji:
1SA.25.35	—Pɨchi temaa kꞌãiwee wã́ji. Pɨa chupɨria iidida mɨa ũrijipɨ. Pɨa jaradakꞌa ooitꞌee.
1SA.25.36	Abigaíl temaa panakꞌãri, ununaji Nabalpa fiesta waibɨa oomaa bɨ, reyrãpa oopatakꞌa. Chikꞌo pia kꞌomaa pꞌanajida. Nabal o–ĩa baji mãikꞌaapa vinopa piu baji. Maperã Abigailpa ma ewate maarepida jara–e paji aɨ norema parumaa. 
1SA.25.37	Aɨ norema Nabal tau pia beekꞌãri, Abigailpa nepɨrɨji ichi pꞌasada David ome. Mãga ũrikꞌãri, Nabal kꞌĩra kꞌĩdachi mãikꞌaapa chiwa beeji. 
1SA.25.38	Kꞌãima diezmaa Tachi Akꞌõrepa Nabal piupiji.
1SA.25.39	Davidpa Nabal piuda kꞌawaakꞌãri, mãgaji:
1SA.25.39	—¡Tachi Akꞌõrepa ichita ne–inaa pia oopari! ¡Iruata Nabalmaa kꞌachia ooji irua mɨmaa kꞌachia ooda pari! Tachi Akꞌõrepa mɨ kꞌaripaji ne–inaa kꞌachia oonaamerã. Ma kꞌãyaara iru juapa Nabalmaa kꞌachia oojida aji.
1SA.25.39	Maapꞌeda Davidpa Abigailmaa jara pëiji ichi ome miakꞌãimerã. 
1SA.25.40	David mimiapataarã Carmel pꞌuurude panadakꞌãri, Abigaíl ome pedeedapꞌeda, mãgajida:
1SA.25.40	—Davidpa tai pëijida ajida pɨ atade, irua kꞌinia bairã pɨ ichi wẽra pamerã.
1SA.25.41	Abigailpa mãga ũrikꞌãri, bedabaidachi tau bɨɨrɨ eujãde tꞌõbairumaa mãikꞌaapa mãgaji:
1SA.25.41	—Mɨ David mimiapari; iru esclavakꞌa bɨ. Irua jara bɨkꞌa mɨa oopariitꞌee. Irua jararu pɨjida mɨa chi mimiapataarã bɨɨrɨ sɨɨmerã, mɨa sɨɨyada aji.
1SA.25.42	Mãga jarapꞌeda, ichi netꞌaa isapai pꞌe ataji mãikꞌaapa ichi burro ɨ̃rɨ bataupꞌeda, Davidpa pëidaarã ome wãji. Ichi mimiapataarã, wẽraarã joisomaa, ichi ome ateeji. Maapꞌeda Abigaíl David ome miakꞌãiji.
1SA.25.43	Aɨ naaweda David ichiaba miakꞌãiji Ajinoán ome. Ma wẽra Jezrel pꞌuurudepema paji. Ma omeeweda chi wẽraarã paji. 
1SA.25.44	Maapai Saulpa ichi kꞌau Mical teeji Galín pꞌuurudepema Lais warra tꞌɨ̃jarapatapꞌedaa Paltimaa, Mical David wẽra paji mĩda.
1SA.26.1	Ma tꞌẽepai Zif pꞌuurudepemaarã wãjida Guibeá pꞌuurudee Saúl ome pedeede. Mãgajida:
1SA.26.1	—David miru bɨda ajida, Jaquilá eede eujã pania wẽe bɨ kꞌĩrapite.
1SA.26.2	Saulpa mãga ũrikꞌãri, tres mil Israeldepema soldaorã piara bee jɨrɨ chipꞌe atapꞌeda, Zif apatapꞌedaa eujã pania wẽe bɨmaa wãji David jɨrɨde. 
1SA.26.3	Jaquilá eede panadakꞌãri, eujã pania wẽe bɨ kꞌĩrapite o bi ikꞌaawa ãchi carpa eebai jira bɨjida. Maapai David ma eujã pania wẽe bɨde baji. Irua kꞌawaakꞌãri Saúl mama ichi tꞌẽe cheru, 
1SA.26.4	soldaorã ũkꞌuru akꞌɨde pëiji kꞌawaaitꞌee Saúl sãpai chewã.
1SA.26.5	Davidmaa nepɨrɨ chedakꞌãri, iru wãji Saúl badamaa. Ununaji Saúl kꞌãi bɨ chi soldaorã poro waibɨa Abner ikꞌaawa, soldaorã kꞌãi pꞌanadapꞌedaa esajĩakꞌa. Ma Abner Ner warra paji. 
1SA.26.6	Mãpai David pedeeji hitita Ajimélec ome mãikꞌaapa Sarvia warra Abisay ome. Mãgɨ́ Joab ɨ̃pema paji. Davidpa iidiji:
1SA.26.6	—¿Kꞌaita mɨ ome Saúl bɨmaa wã kꞌinia bɨma? aji.
1SA.26.6	Abisaypa pꞌanauji:
1SA.26.6	—Mɨta pɨ ome wãitꞌeeda aji.
1SA.26.7	Ma pꞌãrikꞌua David Abisay ome wãji Saúl eerepemaarã kꞌãi pꞌanadapꞌedaamaa. Saúl soldaorã kꞌãi pꞌanadapꞌedaa esajĩakꞌa Abner kꞌaitꞌa Saúl kꞌãi baji. Ichi poro kꞌaitꞌa chi miasu eujãde su iru baji.
1SA.26.8	Kꞌaitꞌa panadakꞌãri, Abisaypa Davidmaa mãgaji:
1SA.26.8	—¡Idi Tachi Akꞌõrepa pɨ kꞌĩra unuamaa iru bapari pɨ juade bɨji! ¡Mɨmaa peepíji! ¡Ichi miasupa suda abaapa mɨa iru eujãde su awa nɨ̃bɨyada! aji.
1SA.26.9	Mamĩda Davidpa pꞌanauji:
1SA.26.9	—¡Peenaapáde! aji. ¡Tachi Akꞌõrepa rey jɨrɨtꞌerada peeru pɨrã, irua pɨmaa ne–inaa kꞌachia ooipɨ! 
1SA.26.10	Tachi Akꞌõre ichita chokꞌai bɨ́pata Saúl piupiitꞌee iru piuitꞌee bɨ ewate maa–e pɨrã chõo nɨ̃bɨde. 
1SA.26.11	Tachi Akꞌõrepa ichia jɨrɨtꞌerada mɨmaa peepi–epɨ. Saúl miasu atáji chi pania topari jarra ome mãikꞌaapa wãdáma aji.
1SA.26.12	Mãpai Davidpa ataji Saúl miasu ichi poro kꞌaitꞌa bada chi pania topari jarra ome. Maapꞌeda wãjida. Apidaapa ãra unuda–e paji; apidaapa maarepida ũrida–e paji mãikꞌaapa apida ɨ̃rɨma–e paji, Tachi Akꞌõrepa Saúl eere pꞌanadapꞌedaarã pia kꞌãipida perã.
1SA.26.13	Ma eujã jewedaa bɨ kꞌĩraikꞌa eere panadakꞌãri, David ee nokꞌode bainɨ̃ beeji. Ma eemãiipa Saúl eere pꞌanadapꞌedaarã tꞌɨmɨ́ pꞌanajida. 
1SA.26.14	Mãpai Davidpa Abner ichi soldaorã ome golpe nãgá tꞌɨ̃jaraji:
1SA.26.14	—Abner, ¿mɨ pedee ũri bɨkꞌã? aji.
1SA.26.14	Abnerpa pꞌanauji:
1SA.26.14	—¿Kꞌáipata reymaa biamaa bɨma? aji.
1SA.26.15	Mãpai Davidpa mãgaji:
1SA.26.15	—¿Pɨ israelitaarã jõmaarã kꞌãyaara sõcharrara bɨ–ekꞌã? aji. ¿Sãapꞌeda pɨchi poro waibɨa, tachi rey, pia jɨ̃a–e pajima? Eperã aba tꞌĩuji parã kꞌãi pꞌanadapꞌedaamãi rey peede. 
1SA.26.16	Pɨa ooda kꞌachia bɨ. Tachi Akꞌõre ichita chokꞌai bɨ kꞌĩrapite mɨa juraa bɨ parã piudaipia bɨ parã rey, Tachi Akꞌõrepa jɨrɨtꞌerada jɨ̃ada–e padapꞌedaa perã. Rey poro kꞌaitꞌa iru miasu chi pania topari jarra ome bada jɨrɨpáde aji. ¿Jãma bɨkꞌa? aji.
1SA.26.17	Saulpa David pedee kꞌawaakꞌãri, mãgaji:
1SA.26.17	—Mɨ warra David, ¿pɨkꞌã? aji.
1SA.26.17	Davidpa pꞌanauji:
1SA.26.17	—Mɨpɨ, Mɨchi Rey Waibɨa. 
1SA.26.18	¿Sãapꞌeda pɨ waya chejima aji, mɨ, pɨ mimiapari, jɨrɨde? ¿Kꞌãare kꞌachiata mɨa pɨmaa oojima? 
1SA.26.19	Mɨchi Rey Waibɨa, mɨa chupɨria iidi bɨ pɨa mɨ, pɨ mimiapari pedee ũrimerã. Tachi Akꞌõrepa mɨ jɨrɨpimaa bɨ pɨrã, mãgara mɨa ne–animal iru–itꞌee paaitꞌee waa mɨ ome kꞌĩrau banaamerã. Mamĩda eperãarãpa jarapata kꞌaurepa nãga oomaa bɨ pɨrã, irua ãra kꞌachia ooipia bɨ mɨ Tachi Akꞌõrepa teeda eujãdeepa jërepi pꞌanadairã, awaraa akꞌõre waibɨa apataarãmaa ɨtꞌaa tꞌɨ̃namerã. 
1SA.26.20	Mɨ piu kꞌinia–e bɨ Tachi Akꞌõre baparimãiipa tꞌɨmɨ́. Mamĩda Mɨchi Rey Waibɨa, pɨa mɨ jɨrɨ ni mẽe chokꞌorro jɨrɨpatakꞌa, pɨ kꞌĩrapite mɨ pulgákꞌata bɨ mĩda.
1SA.26.21	David pedee aupakꞌãri, Saulpa mãgaji:
1SA.26.21	—Mɨ warra David, mɨa pꞌekꞌau kꞌachia oojipɨ, pɨ jɨrɨ chekꞌãri. Mɨ ome chéji. Mɨa waa jɨrɨ–epɨ pɨmaa kꞌachia ooitꞌee. Waya idi pɨa mɨ pee–e paji, mɨ waawee bapari perã. Mɨ kꞌĩsia kꞌawa–ee baji mãikꞌaapa ne–inaa audú kꞌachia oojida aji.
1SA.26.22	Davidpa pꞌanauji:
1SA.26.22	—Mɨchi Rey Waibɨa, pɨ miasu nama bɨda aji. Pɨ mimiapari pë́iji atade. 
1SA.26.23	Tachi Akꞌõrépata kꞌaripapari chi ne–inaa pia oopataarã, irua jara bɨkꞌa oo kꞌinia pꞌanapata perã. Idi irua pɨ mɨ juade bɨji mĩda, mɨa pɨ pee–e paji, irua pɨ jɨrɨtꞌerada perã. 
1SA.26.24	Mɨa kꞌinia bɨ mɨa idi oodakꞌa pɨ ome, irua mɨ ome aukꞌa oomerã. Mãgá irua nepɨra jõmaadeepa mɨ uchiapiitꞌeeda aji.
1SA.26.25	Mãpai Saulpa mãgaji:
1SA.26.25	—Mɨ warra David, Tachi Akꞌõrepa pɨ bendiciaipia bɨda aji. Pɨa iru–itꞌee ne–inaa pia ookꞌãri, ne–inaa jõmaade iruata pɨ kꞌaripaitꞌeeda aji.
1SA.26.25	Maapꞌeda Saúl ichi temaa wãji. Jõdee David ichi ode wãji.
1SA.27.1	Ma tꞌẽepai Davidpa kꞌĩsiaji: “Taarãpai wa taarã–e nɨde Saulpa mɨ pee cheitꞌee. Mapa mɨ banaipia bɨ filisteorã eujãde, israelitaarã eujãde mɨ jɨrɨnaadamerã mãikꞌaapa mãgá irua mɨ ichiakꞌau bɨmerã.”
1SA.27.2	Mãga paji. David wãji filisteorã eujãdee ichi eere pꞌanadapꞌedaarã seiscientos ome. Pꞌananajida Gat pꞌuurude. Mãgɨ́ pꞌuuru Maoc warra, rey Aquis jua ekꞌari baji. 
1SA.27.3	Ɨmɨkꞌĩra chaachaa chi wẽra, chi warrarã ome mama pꞌaneejida. Ichiaba David chi wẽraarã Jezrel pꞌuurudepema Ajinoán ome mãikꞌaapa Carmel pꞌuurudepema Abigaíl, Nabal piuda wẽra pada ome mama pꞌaneejida. 
1SA.27.4	Saulpa kꞌawaakꞌãri David Gatdee wãda, waa iru jɨrɨ–e paji.
1SA.27.5	Mama pꞌanɨde Davidpa rey Aquimaa nãga jaraji:
1SA.27.5	—Rey Waibɨa, pia–e bɨda aji, mɨ, pɨ mimiapari nama pɨ pꞌuuru waibɨade bamerã. Pɨa wãara mɨ pia akꞌɨru pɨrã, mɨa chupɨria iidi bɨ pɨa mɨ pꞌuuru awaraade pëimerã. Mɨ mama banaitꞌee mɨ kꞌõpꞌãyoorã ome.
1SA.27.6	Ma ewateweda Aquipa Siclag pꞌuuru Davidmaa teeji. Maperã tꞌẽepai ma pꞌuuru Judá eujãdepemaarã reyrã jua ekꞌari beeji.
1SA.27.7	David año aba apꞌeda, atane kꞌĩmari filisteorã eujãde baji. 
1SA.27.8	Maapai iru wãpachi ichi soldaorã ome filisteorã eujã sur eere mãikꞌaapa mama pꞌanapatapꞌedaarã ome chõopachida. Telén eujãdeepa Sur parumaa Egipto ode bɨ guesureorã, guirzitaarã mãikꞌaapa amalecitaarã ome chõo wãjida. 
1SA.27.9	Mãɨrã ome chõonadakꞌãri, ãra peekꞌoo wãpachida, wẽraarã paara. Maapꞌeda mãɨrã ovejaarã, pꞌakꞌaarã, burroorã, camelloorã mãikꞌaapa ãra pꞌaru paara pꞌe atapachida. Ma tꞌẽepai David rey Aquimaa wãpachi ichia ooda jarade. 
1SA.27.10	Pachedakꞌãri, irua iidipachi: “¿Sãma chõo nipajidama?” apachi. Davidpa pꞌanaupachi: “Judá ëreerã eujãde sur eere” maa–e pɨrã “Jerameldeepa uchiadapꞌedaarã eujãde” maa–e pɨrã “quenitaarã eujãde”.
1SA.27.11	Mãgá chõonadakꞌãri, Davidpa eperã apida chokꞌai atabëikꞌaa paji filisteorãmaa jaranaadamerã. Filisteorã eujãde bɨde mãga oopachi. 
1SA.27.12	Maapai rey Aquipa David pia akꞌɨpachi. Kꞌĩsiaji: “¿Davidpa oopari kꞌaurepa israelitaarãpa iru kꞌĩra unuamaa iru pꞌanapata–ekꞌã? Maperã iru mɨ jua ekꞌari ichita mimiapariitꞌee.”
1SA.28.1	Maapai filisteorã soldaorã chipꞌejida jura chõonadaitꞌee israelitaarã ome. Mãga bɨde rey Aquipa Davidmaa nãga jaraji:
1SA.28.1	—Pɨa kꞌawa bɨda aji, tai ome parã aukꞌa uchiadaitꞌee jura chõode.
1SA.28.2	Davidpa pꞌanauji:
1SA.28.2	—Pia bɨda aji. Ɨ̃rá pɨa unuitꞌeeda aji, sãgá mɨ, pɨ mimiapari chõopari.
1SA.28.2	Aquipa mãgaji:
1SA.28.2	—Mãgá pia chõoru pɨrã, mɨa pɨ mɨchi kꞌapꞌɨa jɨ̃apataarã poro waibɨa bɨyada aji.
1SA.28.3	Maapai Samuel jai–idaa baji. Israelitaarã iru–itꞌee jẽe para bapꞌeda, Ramá pꞌuurude ɨajida. Ma awara Saulpa Israel eujãdeepa jërekꞌooji piudaarã ome pedeepatada apataarã ne–inaa pꞌasaitꞌee jarapataarã ome.
1SA.28.4	Filisteorã chipꞌedaidapꞌeda, Sunén pꞌuurude pꞌananajida mãikꞌaapa mama ãchi carpa eebai jira bɨjida mama kꞌãidaitꞌee. Jõdee Saúl ichi soldaorã ome Guilboa eede pꞌananajida mãikꞌaapa mama ãchi carpa eebai jira bɨjida mama kꞌãidaitꞌee. 
1SA.28.5	Ma eedeepa Saulpa filisteorã unukꞌãri, ãchobeedachi mãikꞌaapa audú pꞌera nɨ̃beeji. 
1SA.28.6	Mapa Tachi Akꞌõremaa ɨtꞌaa iidiji kꞌawaitꞌee kꞌãata ooipia bɨ. Mamĩda Tachi Akꞌõrepa maarepida pꞌanau–e paji kꞌãimokꞌaraade, pꞌaarepa anipapari Urim kꞌapꞌɨa, maa–e pɨrã Tachi Akꞌõre pedee jarapari kꞌapꞌɨa.
1SA.28.7	Mãgá Tachi Akꞌõrepa pꞌanau–e pakꞌãri, Saulpa mãgaji ichi ekꞌari pꞌanadapꞌedaarãmaa:
1SA.28.7	—Wẽra piudaarã ome pedeepari jɨrɨnadapáde aji. Mɨa irumaa iidiitꞌee kꞌãata ooipia bɨ.
1SA.28.7	Ichi ekꞌari pꞌanadapꞌedaarãpa pꞌanaujida:
1SA.28.7	—Endor pꞌuurude mãgee wẽra bɨda ajida.
1SA.28.8	Mãpai Saulpa ichi pꞌaru jɨ̃ bada ẽratꞌaapꞌeda, pꞌaru jĩpꞌaa jɨ̃ beeji mãikꞌaapa ɨmɨkꞌĩraarã omé ome ma pꞌãrikꞌua wãji ma wẽramaa. Saulpa ma wẽra unukꞌãri, mãgaji:
1SA.28.8	—Mɨa pɨmaa chupɨria iidi bɨ mɨa jararu jaure tꞌɨ̃jaramerã, mãgɨmaa ne–inaa iidi kꞌinia bairã.
1SA.28.9	Ma wẽrapa pꞌanauji:
1SA.28.9	—Pɨa kꞌawa bɨda aji, na eujãdeepa Saulpa jërepida ne–inaa pꞌasaitꞌee jarapataarã mãikꞌaapa piudaarã ome pedeepataarã. ¿Sãapꞌeda pɨa nama iidi che bɨma? aji. Mɨa mãga jararu pɨrã, parã kꞌaurepa mɨ peetꞌaadayada aji.
1SA.28.10	Mamĩda Saulpa nãga jaraji:
1SA.28.10	—Tachi Akꞌõre ichita chokꞌai bɨ kꞌĩrapite mɨa juraa bɨda aji, apidaapa pɨmaa maarepida ne–inaa kꞌachia ooda–e paitꞌee.
1SA.28.11	Mãpai ma wẽrapa iidiji:
1SA.28.11	—¿Chisãgɨ́ piuda tꞌɨ̃jaraipia bɨma? aji.
1SA.28.11	Saulpa pꞌanauji:
1SA.28.11	—Samuel tꞌɨ̃jarapáde aji.
1SA.28.12	Ma wẽrapa tꞌɨ̃jaramaa bɨde, Samuel cheji. Mãga unukꞌãri, ma wẽra biadachi pꞌera nɨ̃bɨpa. Mãpai mãgaji:
1SA.28.12	—¿Sãapꞌeda pɨa mɨ kꞌũratꞌaajima? aji. ¡Pɨ Saulta!
1SA.28.13	Mamĩda reypa mãgaji:
1SA.28.13	—Pꞌeranaapáde aji. ¿Kꞌãata unujima? aji.
1SA.28.13	Ma wẽrapa pꞌanauji:
1SA.28.13	—Mɨa eperã jaure unu bɨda aji, eujãdeepa uchiaru. 
1SA.28.14	Mãpai Saulpa iidiji:
1SA.28.14	—¿Iru sãga bɨma? aji.
1SA.28.14	Ma wẽrapa pꞌanauji:
1SA.28.14	—Iru chonaa bɨ mãikꞌaapa pꞌaru teesoo jɨ̃ bɨda aji.
1SA.28.14	Saulpa kꞌawaakꞌãri mãgɨ́ Samuel, chi piuda, bedabaidachi tau bɨɨrɨ eujãde tꞌõbairumaa.
1SA.28.15	Mãpai Samuelpa Saulmaa iidiji:
1SA.28.15	—¿Kꞌãare–itꞌee mɨ tꞌɨ̃jima aji, piudaarãmãiipa chemerã?
1SA.28.15	Saulpa pꞌanauji:
1SA.28.15	—Mɨ ãchobee nɨ̃bɨda aji, filisteorã tai ome chõo cheruta perã. Tachi Akꞌõremaa mɨa iidijida aji. Mamĩda maarepida pꞌanau–e kꞌãimokꞌaraa bɨde, maa–e pɨrã iru pedee jarapataarã kꞌapꞌɨa pari. Maperã mɨa pɨ tꞌɨ̃jida aji, jaramerã mɨa kꞌãata ooipia bɨ.
1SA.28.16	Mãpai Samuelpa mãgaji:
1SA.28.16	—¿Sãapꞌeda mɨmaa kꞌaripa iidi chejima aji, Tachi Akꞌõrepa pɨ ikꞌaawaapa ãyaa wãji pɨrã mãikꞌaapa pɨ kꞌĩra unuamaa iru baparikꞌa bɨ pɨrã? 
1SA.28.17	Irua oomaa bɨ mɨa pɨmaa jaradakꞌa. Pɨ trua jãri ata wãda aji, teeitꞌee pɨchi aukꞌaa, Davidmaa. 
1SA.28.18	Irua mãga oomaa bɨ pɨa oo–e pada perã irua jaradakꞌa jarakꞌãri amalecitaarã jõmaweda jõpimerã, ichi ãra ome audú kꞌĩrau bada perã. 
1SA.28.19	Ma awara Tachi Akꞌõrepa pɨ israelitaarã ome filisteorã juade baaipiitꞌeeda aji. Nu pɨ pɨchi warrarã paara pꞌananadaitꞌee mɨ ome, piudapꞌedaarãmãi. Israelitaarã soldaorã filisteorã juade baaidaitꞌeeda aji.
1SA.28.19	Mãga jarapꞌeda, Samuel wẽpadachi.
1SA.28.20	Aramata Saúl ãchobeepa ertꞌĩudachi. Juatau wẽe beeji, ma ewate nekꞌo–e bada perã. 
1SA.28.21	Ma wẽrapa Saúl mãga unukꞌãri, kꞌaitꞌa wãpꞌeda, mãgaji:
1SA.28.21	—Mɨ, pɨ mimiaparipa ooji pɨa iididakꞌa. Piukꞌaji mãga ooda kꞌaurepa. 
1SA.28.22	Ɨ̃rá mɨa enenee nɨ̃bɨ pɨa oomerã mɨa jara bɨkꞌa mãikꞌaapa nekꞌomerã. Mãgá waya juataura beeyada aji, mãikꞌaapa pɨchi ode wãyada aji.
1SA.28.23	Mamĩda Saúl nekꞌo kꞌinia–e paji. Mãpai chi kꞌõpꞌãyoorãpa aukꞌa jarajida nekꞌomerã. Ãra pedee ũripꞌeda, pꞌirabaiji mãikꞌaapa camade su–akꞌɨ beeji. 
1SA.28.24	Mãga nɨde ma wẽrapa pꞌakꞌa chakꞌe poree bɨ peepꞌeda, paaji mãikꞌaapa pan levadura wẽe ooji. 
1SA.28.25	Maapꞌeda teeji Saulmaa mãikꞌaapa iru ome nipadapꞌedaarãmaa kꞌodamerã. Kꞌodapꞌeda, ma pꞌãrikꞌuaweda wãjida.
1SA.29.1	Filisteorã chipꞌejida Afec pꞌuurude. Jõdee israelitaarã soldaorãpa ãchi carpa eebai jira bɨjida kꞌãidaitꞌee Jezrel eujã jewedaade pania poátrɨ bɨmãi. 
1SA.29.2	Filisteorã poro waibɨarã uchiajida ãchi jua ekꞌari pꞌanadapꞌedaa soldaorã ome; ciencien mãikꞌaapa milmil. David ichi soldaorã ome tꞌẽe chejida rey Aquis ome. 
1SA.29.3	Filisteorã poro waibɨarãpa David ichi soldaorã ome mãgá unudakꞌãri, Aquimaa iidijida:
1SA.29.3	—¿Kꞌãata oomaa pꞌanɨma ajida, jã hebreorã tai ome?
1SA.29.3	Rey Aquipa pꞌanauji:
1SA.29.3	—Nãgɨ́ David, israelitaarã rey Saúl soldaorã poro waibɨa pada. Año waa iru mɨ ome bɨda aji. Mɨ ome beedadeepa mɨa irude maarepida ne–inaa kꞌachia unu–e bɨda aji.
1SA.29.4	Mamĩda ma filisteorã poro waibɨarã Aquis ome kꞌĩraudachida mãikꞌaapa irumaa mãgajida:
1SA.29.4	—Jarapáde ajida, jã hebreo ãpɨtee wãmerã ichi soldaorã ome. Pë́iji pɨa pꞌuuru iru–itꞌee awara bɨdamaa. Taipa kꞌiniada–e ãchi aukꞌa tai ome wãdamerã chõode. Chõo jõnɨde tai peepidakꞌoodai. Mãgá iru pia beei ichi poro waibɨa Saúl ome, tachi soldaorã peedapꞌedaa poro irumaa ateedakꞌãri. 
1SA.29.5	¿Nãgɨ́ David kꞌaurepa israelitaarã pairajida–ekꞌã mãikꞌaapa iru ãpɨte nãga kꞌaripachida–ekꞌã: ‘Saulpa ɨmɨkꞌĩraarã mil peeji; jõdee Davidpa diez mil peeji’?
1SA.29.6	Mãga ũripꞌeda, Aquipa David tꞌɨ̃ ataji mãikꞌaapa irumaa mãgaji:
1SA.29.6	—Tachi Akꞌõre ichita chokꞌai bɨ kꞌĩrapite mɨa juraa bɨ pɨ tꞌãri jĩpꞌa bapari mɨ ome. Ichita ne–inaa jõma pia oopari parã pꞌanapata pꞌuurude. Mɨa pɨ pia akꞌɨpari mãikꞌaapa kꞌinia bɨ pɨ mɨ ome aukꞌa wãmerã na chõode wãdade. Mamĩda filisteorã soldaorã poro waibɨarãpa pɨ mãga akꞌɨda–e pꞌanɨ. 
1SA.29.7	Maperã mɨa parã ãpɨtee pëiitꞌee pãchi pꞌuurudee. Mɨa jara bɨkꞌa kꞌãiwee wã́tɨ mãikꞌaapa ne–inaa maarepida oonaadapáde aji, ma poro waibɨarã audupɨara kꞌĩrau pꞌaneenaadamerã.
1SA.29.8	Davidpa pꞌanauji:
1SA.29.8	—Mamĩda Rey Waibɨa, ¿mɨa kꞌãata oojima? aji. ¿Kꞌãare kꞌachiata mɨde unu bɨma? Mɨ pɨmaa chedakꞌãriipa, kꞌĩra jĩpꞌa nipadoo. ¿Sãapꞌeda pɨa kꞌinia–e bɨma aji, aukꞌa chõonadamerã pɨ kꞌĩra unuamaa iru pꞌanapataarã ome?
1SA.29.9	Aquipa pꞌanauji:
1SA.29.9	—Mɨ–itꞌee pɨ Tachi Akꞌõrepa ángel pëidákꞌata bɨ. Mamĩda filisteorã soldaorã poro waibɨarãpa kꞌiniada–e pꞌanɨ parã aukꞌa chõode wãdamerã. 
1SA.29.10	Maperã nu tapꞌeweda pɨ ãpɨtee wãipia bɨda aji, awaraa israelitaarã pɨ ome Saúl ikꞌaawaapa uchiadapꞌedaarã ome.
1SA.29.11	Mãgá David chi soldaorã ome aɨ norema tapꞌeweda pꞌirabaijida mãikꞌaapa ãpɨtee wãjida filisteorã eujãdee. Jõdee ma filisteorã Jezrel eujã jewedaadee wãjida.
1SA.30.1	Kꞌãima õpee parumaa David ichi soldaorã ome Siclag pꞌuurude panajida. Mamĩda panadakꞌãri, unujida ma pꞌuuru jõma paa jõdai bɨ. Ãchi wẽ–e misa, amalecitaarãpa ma Néguev eujãdepema Siclag pꞌuurude chõo chejida. 
1SA.30.2	Atadachida wẽraarã jõmaweda mãikꞌaapa ãra ome pꞌanadapꞌedaarã; warrarã, chonaarã paara. Apida peeda–e paji mĩda, ma pꞌuuru pidaarã jõma atadachida mãikꞌaapa ma pꞌuuru jõtꞌaajida.
1SA.30.3	Davidpa ichi soldaorã ome mãga unudakꞌãri mãikꞌaapa kꞌawaadakꞌãri ãchi wẽraarã warrarã ome jita ateedapꞌedaa, 
1SA.30.4	jẽemaa pꞌaneejida mãikꞌaapa biamaa pꞌaneejida, juatau wẽe pꞌaneerutamaa. 
1SA.30.5	Ichiaba ma amalecitaarãpa David wẽraarã omé atadachida; Jezreldepema Ajinoán mãikꞌaapa Carmel pꞌuurudepema Nabal wẽra pada, Abigaíl.
1SA.30.6	David kꞌĩsia nɨ̃baji ichi soldaorã iru ome kꞌĩrau pꞌanadapꞌedaa perã, ãchi warrarã kꞌaurã ome ateedapꞌedaa kꞌaurepa. Mapa David mãupa batꞌa peedaitꞌee paji. Mamĩda Tachi Akꞌõrepa iru kꞌaripaji pꞌeranaamerã. Ma kꞌãyaara jɨrɨji ichi Akꞌõre Waibɨa, Tachi Akꞌõrepa oopi kꞌinia bɨ. 
1SA.30.7	Jaraji Ajimélec warra, pꞌaare Abiatarmaa Tachi Akꞌõre efod aneemerã.
1SA.30.7	Aneekꞌãri, 
1SA.30.8	Davidpa Tachi Akꞌõremaa nãga ɨtꞌaa iidiji:
1SA.30.8	—¿Jã nechɨ–idaa beerã tꞌẽe wãdaipia bɨkꞌã? aji. ¿Ãchi ẽpꞌe atadaikꞌã? aji.
1SA.30.8	Tachi Akꞌõrepa pꞌanauji:
1SA.30.8	—Wãdapáde aji, ãra ẽpꞌe atade. Pãchideerã ãra juadeepa uchia atadaitꞌeeda aji.
1SA.30.9	Aramata David amalecitaarã tꞌẽe wãji ichi seiscientos soldaorã ome. Besor to chakꞌede panadakꞌãri, 
1SA.30.10	soldaorã doscientos pꞌaneejida, audú sẽ pꞌanadapꞌedaa perã ma to chakꞌe sĩadaitꞌee. Mamĩda apemaarã cuatrocientos David ome wãjida.
1SA.30.11	Ma wãdade mãɨrãpa Egiptodepema aba ununajida. Davidmaa ateejida mãikꞌaapa ne–inaa kꞌoparii pania ome mãgɨmaa teejida. 
1SA.30.12	Irumaa ne–inaa pꞌepꞌedee bɨ aba higojõ pꞌoodadee ooda mãikꞌaapa ne–inaa pꞌepꞌedee bɨ omé uva pꞌoodadee ooda kꞌopijida mãikꞌaapa ne–inaa topijida. Iru juatau wẽe baji kꞌãima õpee ne–inaa to–ee, nekꞌo–ee bada perã.
1SA.30.13	Mãgá ma Egiptodepema juatau paraa beekꞌãri, Davidpa irumaa iidiji:
1SA.30.13	—¿Pɨ chipari kꞌaima? aji. ¿Pɨ sãmãikꞌaapa cheruma? aji.
1SA.30.13	Ma Egiptodepemapa pꞌanauji:
1SA.30.13	—Mɨ Egiptodepema, amalecita esclavo. Kꞌãima õpee paruda aji, mɨ kꞌayaadariida ode wãdade. Mɨ chiparipa mãga unukꞌãri, mɨ nama atabaibëiji. 
1SA.30.14	Tai quereteorã sur eerepema eujãdeepa, Judá sur eerepema eujãdeepa mãikꞌaapa Caleb ëreerã sur eerepema eujãdeepa chewãdade, Siclag pꞌuuru paa jõtꞌaajidada aji.
1SA.30.14	Mãpai Davidpa iidiji:
1SA.30.15	—¿Mɨ ateeikꞌã aji, jã nechɨ–idaa beerã pꞌanɨmaa?
1SA.30.15	Ma Egiptodepemapa pꞌanauji:
1SA.30.15	—Mɨa ãramaa ateeyada aji, Tachi Akꞌõre kꞌĩrapite pɨa juraaru pɨrã mɨ chiparimaa tee–e paitꞌee mãikꞌaapa mɨ pee–e paitꞌee.
1SA.30.16	Mãpai ateeji. Panadakꞌãri ma nechɨ–idaa beerã pꞌanadapꞌedaamãi, unujida pariatua nekꞌomaa, ne–inaa tomaa, fiesta oomaa pꞌanɨ. O–ĩa pꞌanajida Filistea eujãdepemaarã, Judá eujãdepemaarã netꞌaa chɨa atadapꞌedaa perã. 
1SA.30.17	David chi soldaorã ome ma nechɨ–idaa beerã ome chõojida tapꞌedadeepa kꞌeudarumaa. Mãɨrã peekꞌoo wãjida. Mamĩda mãga bɨde mãɨrãdepema kꞌũtrãarã cuatrocientos ãchi camello ɨ̃rɨ jirabodojida. 
1SA.30.18	Davidpa netꞌaa jõmaweda amalecitaarãpa chɨa ateedapꞌedaa ataji. Ichiaba chi wẽraarã omeeweda ataji. 
1SA.30.19	Eperãarã chipꞌedaidakꞌãri, jõmaweda chokꞌai pꞌanajida. Warra wa chonaa apida piu–e paji. Ãchi warrarã, kꞌaurã paara mama pꞌanajida. Ichiaba ãchi netꞌaa jõmaweda jãri atajida. 
1SA.30.20	Ma awara ovejaarã mãikꞌaapa pꞌakꞌaarã jõmaweda pꞌe atajida.
1SA.30.20	Chi ne–animalaarã atee wãdapꞌedaarãpa nãga jarapachida:
1SA.30.20	—Nãgɨ́ ne–inaa jõmaweda Davidpa jãri atadada apachida.
1SA.30.21	Ãpɨtee wãdade panajida Besor to chakꞌemãi, soldaorã doscientos pꞌaneedapꞌedaamãi, sẽ pꞌanadapꞌedaa kꞌaurepa. Ma soldaorã uchiajida David ichi soldaorã ome kꞌĩrachuude. Davidpa ãra unukꞌãri, saludaaji.
1SA.30.22	Mamĩda David ome nipadapꞌedaarã ũkꞌuru ne–inaa kꞌachia ooyaa pꞌanadapꞌedaa perã, irumaa nãga jaranajida:
1SA.30.22	—Ãra tachi ome wãda–e pada perã, ãramaa teeda–e ne–inaa jãri atadapꞌedaadepema. Aba teedaitꞌeeda ajida, ãchi wẽraarã warrarã ome. Mãpai ãra ãyaa pëidaitꞌeeda ajida.
1SA.30.23	Mamĩda Davidpa mãgaji:
1SA.30.23	—Mɨchi aukꞌaarã, mãga ooda–eda aji. Tachi Akꞌõrepa tachideerã chokꞌai uchiapiji ma nechɨ–idaa beerã juadeepa mãikꞌaapa ãra tachimaa pꞌoyaapiji. Iru kꞌaurépata na ne–inaa jõma iru pꞌanɨ. 
1SA.30.24	¡Apidaapa parã pedee ijãada–e paitꞌee! Maperã na netꞌaa jãri atadapꞌedaa jededapꞌeda, aukꞌa teedaitꞌeeda aji, chõode nipadapꞌedaarãmaa mãikꞌaapa netꞌaa akꞌɨmaa pꞌaneedapꞌedaarãmaa.
1SA.30.25	(Davidpa ma ley jaradakꞌãriipa, israelitaarã soldaorãpa mãga oopachida.)
1SA.30.26	Siclag pꞌuurude panadakꞌãri, Davidpa ma ne–inaa jãri atadapꞌedaa ũkꞌuru tee pëiji chi kꞌõpꞌãyoorã, Judá ëreerãdepemaarã poro waibɨarãmaa. Ma ne–inaa ome nãga jara pëiji: “Parãmaa na ne–inaa tee kꞌinia bɨ. Jãri atajidada aji, Tachi Akꞌõre kꞌĩra unuamaa iru pꞌanapataarã juadeepa.” 
1SA.30.27	Mãgá ma ne–inaa jãri atadapꞌedaa tee pëiji nãgɨ́ pꞌuurudepema poro waibɨarãmaa: Betel pꞌuuru, Néguev eujãdepema Ramot pꞌuuru, Jatir pꞌuuru, 
1SA.30.28	Aroer pꞌuuru, Sifmot pꞌuuru, Estemoa pꞌuuru, 
1SA.30.29	Racal pꞌuuru, mãikꞌaapa Jeramel eujã jewedaadepema pꞌuuru bee poro waibɨarãmaa, quenitaarã pꞌuuru poro waibɨarãmaa, 
1SA.30.30	Jormá pꞌuuru, Corasán pꞌuuru, Atac pꞌuuru, 
1SA.30.31	Hebrón pꞌuuru, mãgɨ́ pꞌuurudepema poro waibɨarãmaa mãikꞌaapa awaraa pꞌuuru iru ichi ome nipadapꞌedaarã wãyaadapꞌedaadepema poro waibɨarãmaa.
1SA.31.1	Mãɨmisa, filisteorãpa israelitaarã ome chõo chejida. Israelitaarã soldaorã ãra naa jĩchoo wãjida mĩda, Guilboa eede cho–kꞌara peejida. 
1SA.31.2	Mãga nɨde ma filisteorã Saúl tꞌẽe mãikꞌaapa chi warrarã tꞌẽe wãjida. Ẽpꞌe atanadakꞌãri, Saúl warrarã Jonatán, Abinadab mãikꞌaapa Malquisúa peekꞌoojida. 
1SA.31.3	Saúl ikꞌaawa audú chõo para baji. Ãchidepema sia trɨpataarãpa ãchi sia trɨrutade, Saulmaa oonajida.
1SA.31.4	Mapa irua mãgaji chi arma anipaparimaa:
1SA.31.4	—Pɨ espada ẽtꞌa atapꞌeda, mɨ su peetꞌaapáde aji. Mɨa kꞌinia–e bɨ jã ijãadakꞌaa beerãpa mɨ peedamerã, mɨ oo iru pꞌanɨ misa.
1SA.31.4	Mamĩda chi arma anipaparipa iru pee kꞌinia–e paji, audú pꞌera nɨ̃bada perã. Maperã Saulpa ichi espada kꞌɨ̃ ɨtꞌaa bɨpꞌeda, aɨ ɨ̃rɨ baainaji. Mãgá ichi juadoopa piudachi. 
1SA.31.5	Chi arma anipaparipa mãga unukꞌãri, aukꞌa ichi espada kꞌɨ̃ ɨ̃rɨ baainaji. Mãgá piuji chi poro waibɨa ome. 
1SA.31.6	Mãgá ma ewateweda piujida Saúl, chi warrarã õpee, chi arma anipapari mãikꞌaapa awaraa soldaorã iru ome nipadapꞌedaarã chokꞌara.
1SA.31.7	(Israelitaarã ma Jezrel eujã jewedaa kꞌĩraikꞌa eere pꞌanapatapꞌedaarãpa mãikꞌaapa Jordán to oriente eere pꞌanapatapꞌedaarãpa kꞌawaadakꞌãri israelitaarã soldaorã jĩchoo wãda mãikꞌaapa Saúl chi warrarã ome piudapꞌedaa, ãchi pꞌuuru atabëijida aukꞌa jĩchoodaitꞌee. Maapꞌeda filisteorã ma pꞌuurude pꞌana chejida.)
1SA.31.8	Aɨ norema filisteorãpa piudapꞌedaarã kꞌapꞌɨade netꞌaa iru bada ata chedakꞌãri, Guilboa eede unu atajida Saúl mãikꞌaapa chi warrarã õpee kꞌapꞌɨa piuda. 
1SA.31.9	Mãpai Saúl poro tꞌɨapꞌe atajida mãikꞌaapa iru arma anipada atajida. Mãpai jara pëijida filisteorã eujã jõmaade, mãdepemaarãpa mãikꞌaapa ãchi akꞌõre waibɨa apatapꞌedaa te akꞌɨpataarãpa kꞌawaadamerã. 
1SA.31.10	Ma tꞌẽepai Saúl arma pꞌe bɨjida ãchi akꞌõre waibɨa apatapꞌedaa Astarté tede. Jõdee chi kꞌapꞌɨa piuda baijira bɨjida Betsán pꞌuuru tꞌɨakꞌau bada murallade.
1SA.31.11	Israelitaarã Galaad eujãdepema Jabés pꞌuurude pꞌanapatapꞌedaarãpa mãga kꞌawaa atadakꞌãri, 
1SA.31.12	chi piara chõo kꞌawaa beerãpa pedeeteejida wãdaitꞌee Saúl kꞌapꞌɨa atade. Pꞌãrikꞌua wãjida panadaitꞌee Betsán pꞌuurude. Mama chõodapꞌeda, Saúl mãikꞌaapa chi warrarã kꞌapꞌɨa piuda atajida mãikꞌaapa aneejida Jabés pꞌuurudee. Mama paatꞌaajida. 
1SA.31.13	Ma kꞌapꞌɨa piuda paadadepema chi bɨɨrɨ ɨajida Jabés pꞌuurude, tamarisco pakꞌuru ekꞌari. Maapꞌeda tꞌãri pꞌuapa nekꞌoda–ee pꞌaneejida kꞌãima siete wãyaaru misa.
2SA.1.1	Saúl piuda tꞌẽepai, David amalecitaarã pꞌoyaapꞌeda, Siclag pꞌuurudee cheji. Mama kꞌãima omé beeji. 
2SA.1.2	Kꞌãima õpeede eperã aba Siclagde pacheji Saúl soldaorãpa ãchi carpa eebai jira bɨdapꞌedaamãiipa. Chi pꞌaru jẽ baji mãikꞌaapa porode yooro pꞌora iru baji akꞌɨpiitꞌee ichi tꞌãri pꞌua bɨ. David kꞌĩrapite pakꞌãri, bedabaidachi tau bɨɨrɨ eujãde tꞌõbairumaa.
2SA.1.3	Mãpai Davidpa iidiji:
2SA.1.3	—¿Pɨ sãmãikꞌaapa cheruma? aji.
2SA.1.3	Ma eperãpa pꞌanauji:
2SA.1.3	—Israeldepema soldaorã carpa eebai jira bɨdapꞌedaamãiipa cheru. Mɨ aupai chokꞌai uchiajida aji.
2SA.1.4	Mãpai Davidpa iidiji:
2SA.1.4	—¿Sãgajima? ¡Jarapáde! aji.
2SA.1.4	Ma eperãpa pꞌanauji:
2SA.1.4	—Chõo pꞌanadapꞌedaadeepa Israeldepema soldaorã jĩchoo wãjidada aji. Cho–kꞌara piujida, Saúl chi warra Jonatán paara.
2SA.1.5	Mãpai Davidpa iidiji ma kꞌũtrãa jara chedamaa:
2SA.1.5	—¿Sãga kꞌawa bɨma aji, Saúl mãikꞌaapa chi warra Jonatán piudapꞌedaa?
2SA.1.6	Mãgɨpa pꞌanauji:
2SA.1.6	—Pariatua mɨ baji Guilboa eede chõo para bakꞌãri. Mãga jõnɨde Saúl unuji baairu ichi miasu ɨ̃rɨ. Waide piu–e baji, filisteorã carreta caballopa jidiupata irumaa chewã nipadakꞌãri. 
2SA.1.7	Mãga nɨde irua ãpɨtee akꞌɨji mãikꞌaapa mɨ unuji. Mãpai mɨ tꞌɨ̃ji. Mapa mɨa irumaa jaraji: “Pɨa jara bɨkꞌa mɨa ooitꞌeeda” aji.
2SA.1.8	’Mãpai irua mɨmaa iidiji: “¿Pɨ kꞌaima?” aji.
2SA.1.8	’Mɨa pꞌanauji: “Mɨ amalecitada” aji. 
2SA.1.9	’Mãpai irua mɨmaa jaraji: “Mɨ kꞌaitꞌaara chéji mãikꞌaapa aweda peetꞌáaji mɨ piu wã perã.”
2SA.1.10	’Mapa mɨ iru kꞌaitꞌaara wãpꞌeda, iru peetꞌaaji. Mɨa kꞌawa baji iru pꞌoyaa chokꞌai bee–e pai, mãgá su bada perã. Maapꞌeda mɨchi waibɨa, mɨa chi poro jɨ̃ra mãikꞌaapa jua manilla ataji aneeitꞌee pɨmaa.
2SA.1.11	Ma pedee ũridakꞌãri, Davidpa arii pꞌanadapꞌedaarã ome ãchi pꞌaru jẽtꞌaajida akꞌɨpidaitꞌee tꞌãri pꞌua pꞌanɨ. 
2SA.1.12	Mãpai tꞌãri pꞌuapa jẽe para beeji Saul–itꞌee mãikꞌaapa chi warra Jonatan–itꞌee. Ichiaba jẽejida Tachi Akꞌõre pꞌuuru pidaarã–itꞌee, ma israelitaarã soldaorã chõo atuadapꞌedaa perã mãikꞌaapa chokꞌara piudapꞌedaa perã. Mãga pꞌaneejida, nekꞌoda–ee, kꞌewara parumaa.
2SA.1.13	Maapꞌeda Davidpa iidiji ma kꞌũtrãa, chi jara chedamaa:
2SA.1.13	—¿Pɨ sãpemama? aji.
2SA.1.13	Irua pꞌanauji:
2SA.1.13	—Mɨ amalecita; awaraa eujãdepema mĩda, na eujãde baparida aji.
2SA.1.14	Mãpai Davidpa mãgaji:
2SA.1.14	—¿Sãapꞌeda pɨ waawee–e bajima aji, Tachi Akꞌõrepa jɨrɨtꞌerada peeitꞌee?
2SA.1.15	Mãpai Davidpa soldao aba tꞌɨ̃ atapꞌeda, irumaa mãgaji:
2SA.1.15	—¡Iru peetꞌaapáde! aji.
2SA.1.15	Mãgá ma amalecita peetꞌaaji.
2SA.1.16	Ma amalecita mãgá piu wãde, Davidpa mãgaji:
2SA.1.16	—Pɨa jarada kꞌaurepa piuruda aji, pɨchi itꞌaipa jarada perã pɨa Tachi Akꞌõrepa jɨrɨtꞌerada peeda.
2SA.1.17	Ma tꞌẽepai Davidpa na kꞌĩsia paraa kꞌari pꞌãji, israelitaarãpa Saúl mãikꞌaapa chi warra Jonatán kꞌirãpadamerã. 
2SA.1.18	Na kꞌari tꞌɨ̃ bɨji Ematrɨma Kꞌari. Jaraji na kꞌari Judá eujãdepemaarãmaa jarateedamerã. Na kꞌari pꞌã bɨji libro Jaser apatade.
2SA.1.19	‘‘Israel eujãde ee jẽra bɨmãi tachi poro waibɨarã piujida. ¡Taarã–eweda sõcharra beerã piujida! 
2SA.1.20	Israelitaarã, ma piudapꞌedaa Gat pꞌuurude wa Ascalón pꞌuuru calle jãde jaranáatɨ Filisteadepema wẽraarã o–ĩa pꞌananaadamerã; ma ijãadakꞌaa beerã o–ĩapa pëiranaadamerã. 
2SA.1.21	¡Guilboa eujãde eera jẽra bɨmãi kꞌoi cheikꞌaraa bɨ mãikꞌaapa sereno baaiikꞌaraa bɨ; ma awara waa trigo chauikꞌaraa bɨ Tachi Akꞌõremaa teenadamerã! ¡Mãga pꞌasaikꞌaraa bɨ mama eperãarã chokꞌara piudapꞌedaa perã! Mama sõcharra beerã escudo ɨ̃rɨ tꞌɨajida. Saúl escudo aceitepa pꞌuruda waapa tꞌãu beeji. 
2SA.1.22	Naaweda Saúl chi warra Jonatán ome ichita ãpɨtee chepachida, chõo pꞌanadapꞌeda mãikꞌaapa chõo kꞌawaa beerã peedapꞌeda. Mãgá chedakꞌãri, ãchi espada, sia paara tꞌãu pꞌanajida ma chõo kꞌawaa beerã traapa mãikꞌaapa waapa. 
2SA.1.23	Israelitaarãpa Saúl mãikꞌaapa Jonatán kꞌinia iru pꞌanapachida, tꞌãri pia pꞌanadapꞌedaa perã. Aukꞌa chõonapachida. Mãgá aukꞌa piujida. ¡Chõo jõnɨde nejɨ̃pɨ kꞌapꞌipꞌia wãabaipari kꞌãyaara kꞌapꞌipꞌiara pꞌirapachida mãikꞌaapa león juataura bapari kꞌãyaara juataura pꞌanajida!
2SA.1.24	”¡Israeldepema wẽraarã, Saul–itꞌee jẽ́etɨ! Iru kꞌaurepa parãpa nẽe mãikꞌaapa pꞌaru pi–ia jɨ̃pachida; pꞌaru pꞌoree, linodee kꞌada. 
2SA.1.25	¡Chõo jõnɨde tachi sõcharra beerã baaijida! ¡Jonatán tachi eujãdepema ee jẽra bɨde piuji! 
2SA.1.26	Jonatán, mɨ audú tꞌãri pꞌua nɨ̃bɨ pɨ piuda perã. Mɨchi ɨ̃pemakꞌa baji; chikꞌinia pꞌanapachida. Pɨa mɨ kꞌiniara iru baji wẽraarãpa ãchi ɨmɨkꞌĩra mãikꞌaapa ãchi warrarã kꞌinia iru pꞌanapata kꞌãyaara. 
2SA.1.27	¡Tachi sõcharra beerã baaijida mãikꞌaapa ãchi arma chõo pꞌanadapꞌedaamãi jõdachida!’’
2SA.2.1	Ma tꞌẽepai Davidpa Tachi Akꞌõremaa nãga iidiji:
2SA.2.1	—¿Wãipia bɨkꞌã aji, Judá eujãdepema pꞌuuru apidaadee?
2SA.2.1	Tachi Akꞌõrepa pꞌanauji:
2SA.2.1	—Wãipia bɨda aji.
2SA.2.1	Mãpai Davidpa iidiji:
2SA.2.1	—¿Chisãgɨ́ pꞌuurudee wãipia bɨma? aji.
2SA.2.1	Tachi Akꞌõrepa pꞌanauji:
2SA.2.1	—Hebrón pꞌuurudee wãipia bɨda aji.
2SA.2.2	Mãpai David mamaa wãji chi wẽraarã omé ome; Jezreldepema Ajinoán mãikꞌaapa Carmeldepema Nabal wẽra pada Abigaíl. 
2SA.2.3	Ichiaba ateeji ichi ome nipapatapꞌedaarã ãchideerã ome. Pꞌananajida Hebrón pꞌuurude mãikꞌaapa aɨ ikꞌaawa pꞌanadapꞌedaa pꞌuuru kꞌaipeede. 
2SA.2.4	Mama pꞌanɨde Judá ëreerãdepema poro waibɨarã chejida aceite weede David poro ɨ̃rɨ. Mãgá iru awara bɨjida ãchi ëreerãdepemaarã rey beemerã. Ma awara Davidmaa nepɨrɨjida Galaad eujãdepema Jabés pꞌuurudepemaarãpa Saúl kꞌapꞌɨa piuda ɨadapꞌedaa. 
2SA.2.5	Davidpa mãga ũrikꞌãri, ichia chokꞌapariirã pëiji nãga jaranadamerã Jabés pꞌuurudepemaarãmaa: “Mɨa kꞌinia bɨ Tachi Akꞌõrepa parã bendiciamerã, parãpa rey Saúl kꞌapꞌɨa piuda atanadapꞌeda, ɨadapꞌedaa perã. 
2SA.2.6	Mãga oodapꞌedaa perã, mɨa kꞌinia bɨ Tachi Akꞌõrepa parã pia akꞌɨ bapariimerã mãikꞌaapa ne–inaa jõmaade parã kꞌaripapariimerã. Mɨa pida parãmaa ne–inaa pia oo kꞌinia bɨ. 
2SA.2.7	Parã poro waibɨa Saúl piuji mĩda, waaweenáatɨ mãikꞌaapa sõcharra pꞌanátɨ, Judá ëreerãdepemaarãpa mɨ rey bɨdapꞌedaa perã.”
2SA.2.8	Mamĩda Ner warra Abner, Saúl soldaorã poro waibɨa padapa Saúl warra Isboset atapꞌeda, Majanayin pꞌuurudee ateeji. 
2SA.2.9	Mama Isboset awara bɨji rey beemerã Galaad eujãde, Guesurí
2SA.2.10	Saúl warra Isboset cuarenta año iru baji mãgá Israel eujãdepema rey bɨdakꞌãri. Ma israelitaarã año omé ichi jua ekꞌari iru baji. Maapai Judá ëreerãdepemaarã David jua ekꞌari pꞌanapachida. 
2SA.2.11	David año siete apꞌeda atane seis ãra rey baji. Mãga nɨde Hebrón ãchi pꞌuuru waibɨa paji.
2SA.2.12	Maapai Ner warra Abner Majanayindeepa uchiaji Saúl warra Isboset soldaorã ome wãitꞌee Gabaón pꞌuurudee. 
2SA.2.13	Gabaonde bada pania ɨapatapꞌedaamãi pꞌananajida. Mãga nɨde Sarvia warra Joab Hebrondeepa uchiaji David soldaorã ome wãitꞌee ma pania ɨapatapꞌedaamaa Gabaón kꞌaitꞌa. Abner ichi eere pꞌanadapꞌedaarã ome aɨ kꞌĩraikꞌa eere pꞌanajida.
2SA.2.14	Mãpai Abnerpa Joabmaa nãga jaraji:
2SA.2.14	—Kꞌũtrãarã pëidáma aji, jõmaarã taide chõodamerã ãchi arma ome.
2SA.2.14	Joabpa pꞌanauji:
2SA.2.14	—Pia bɨda aji.
2SA.2.15	Mãgá kꞌũtrãarã doce uchiajida chõodamerã Benjamín ëreerãdepemaarã mãikꞌaapa Saúl warra Isboset eere pꞌanadapꞌedaarã pari. Jõdee David eere pꞌanadapꞌedaarã pari awaraa doce uchiajida. 
2SA.2.16	Ãchi chaachaa aukꞌa chõojida porode jita atadapꞌeda, espadapa su pee piurutamaa. Apida chokꞌai uchia–e paji. Mapa ma Gabaonde chõo pꞌanadapꞌedaamãi tꞌɨ̃ bɨjida Jelcat Hazurín.
2SA.2.17	Mãpai jõmaweda chõomaa pꞌaneejida. Ma ewate audú chõojida. David eere pꞌanadapꞌedaarãpa Abner eere pꞌanadapꞌedaarã pꞌoyaajida. 
2SA.2.18	Mama pꞌanajida Sarvia warrarã õpee; Joab, Abisay mãikꞌaapa Asael. Asael audú kꞌapꞌipꞌia pꞌirapachi, bigikꞌa. 
2SA.2.19	Iru jĩpꞌa pꞌiraji Abner tꞌẽe. 
2SA.2.20	Abnerpa ãpɨtee akꞌɨkꞌãri, iru unuji. Mãpai irumaa mãgaji:
2SA.2.20	—Asael, ¿pɨkꞌã aji, mɨ tꞌẽe cheru?
2SA.2.20	Irua pꞌanauji:
2SA.2.20	¡Mɨda! aji.
2SA.2.21	Mãpai Abnerpa mãgaji:
2SA.2.21	—¡Waa mɨ tꞌẽe chenáaji! ¡Mɨ ichiakꞌau bɨ́ji! ¡Awaraa soldaota jita atáji mãikꞌaapa iru arma jãri atapáde! aji.
2SA.2.21	Mamĩda Asael waapɨara iru tꞌẽe pꞌira wãji.
2SA.2.22	Mãpai Abner waya pedeeji:
2SA.2.22	—¡Mɨ tꞌẽe waa chenáaji, maa–e pɨrã mɨa pɨ peetꞌaaitꞌeeda! aji. Mɨa mãga oopꞌeda, ¿sãgá mɨa pɨ ɨ̃pema Joab unuyama? aji.
2SA.2.23	Mamĩda Asael waapɨara iru kꞌaitꞌaara wãkꞌãtɨ wãji. Mapa Abnerpa chi miasupa ãpɨtee iru bide su ataji. Mãgá surude ma miasu ekꞌarra eere uchiaji. Mapa aweda Asael eujãde piu baainaji.
2SA.2.23	Awaraarã tꞌẽe chedapꞌedaarã akꞌɨnɨ̃ pꞌaneejida Asael kꞌapꞌɨa piuda akꞌɨdaitꞌee. 
2SA.2.24	Mamĩda Joab, Abisay ome Abner tꞌẽe wãjida. Akꞌõrejĩru baai wãkꞌãri, panajida Amá eede, Guiaj kꞌĩrapite, eujã pania wẽe bɨ Gabaón apatapꞌedaadee wãpari ode. 
2SA.2.25	Mama Benjamín ëreerãdepema soldaorãpa Abner kꞌĩrachuu chejida. Mãgá chokꞌaraara padaidakꞌãri, ee nokꞌode akꞌɨnɨ̃ pꞌaneejida.
2SA.2.26	Mãpai mamãikꞌaapa Abnerpa Joabmaa nãgá golpe pedeeji:
2SA.2.26	—¿Sãapai waa chõoda–e payama? aji. ¿Pɨa kꞌawa–e bɨkꞌã na kꞌaurepa tachi jõmaweda tꞌãri ãrii pꞌaneedaitꞌee? ¿Sãapai jaraitꞌeema pɨchi soldaorãmaa pãchi aukꞌaarã waa jɨrɨnaadamerã?
2SA.2.27	Joabpa pꞌanauji:
2SA.2.27	—Tachi Akꞌõre ichita chokꞌai bɨ kꞌĩrapite mɨa juraa bɨ pɨa mãga jara–e pada paara, mɨ soldaorã ãchi aukꞌaarã tꞌẽe wãkꞌajida ewarirumaa.
2SA.2.28	Mãpai Joabpa jaraji trompeta chaadamerã, waa chõoda–e paitꞌee. Mãgá waa israelitaarã tꞌẽe wãda–e paji mãikꞌaapa chõoda–e paji. 
2SA.2.29	Ma pꞌãrikꞌuaweda Abner ichi eere pꞌanadapꞌedaarã ome eujã jewedaa Arabade wãyaajida. Jordán to sĩadapꞌeda, Bitrón eujãde wãyaajida ãstaawa Majanayin pꞌuurude parutamaa.
2SA.2.30	Jõdee Joab waa Abner tꞌẽe wã–e pakꞌãri, ãpɨtee wãji. Mãpai ichi soldaorã chipꞌe atapꞌeda, juasiaji. Mãgá kꞌawaji David soldaorã diecinueve piudapꞌedaa, Joab ɨ̃pema Asael awara. 
2SA.2.31	Mamĩda David eere pꞌanadapꞌedaarãpa Benjamín ëreerãdepemaarã Abner ome nipadapꞌedaarã trescientos sesenta peekꞌoojida. 
2SA.2.32	Ma tꞌẽepai Asael kꞌapꞌɨa piuda ateejida Belén pꞌuurudee. Mama ɨajida chi akꞌõre ɨadapꞌedaamãi. Ma pꞌãrikꞌua Joab ichi eere pꞌanadapꞌedaarã ome jĩte wãjida. Ewarikꞌãri, Hebrón pꞌuurude panajida.
2SA.3.1	Ma jura David eere pꞌanadapꞌedaarã Saúl ëreerã eere pꞌanadapꞌedaarã ome taarãji. Mãgá chõo jõnɨde David eere pꞌanadapꞌedaarãpa audupɨara pꞌoyaa wãpachida.
2SA.3.2	David Hebrón pꞌuurude bakꞌãri, nãgɨ́ warrarã tꞌojida: chi naapema tꞌɨ̃jarapachida Amnón. Mãgɨ́ Jezrel eujãdepema wẽra Ajinoanpa tꞌoji. 
2SA.3.3	Aɨ eerepema tꞌɨ̃jarapachida Quileab. Mãgɨ́ Carmel pꞌuurudepema, Nabal wẽra pada, Abigailpa tꞌoji. Aɨ eerepema tꞌɨ̃jarapachida Absalón. Mãgɨ́ Guesurdepema rey Talmay kꞌau, Macapa tꞌoji. 
2SA.3.4	Aɨ eerepema tꞌɨ̃jarapachida Adonías. Mãgɨ́ Jaguitpa tꞌoji. Aɨ eerepema tꞌɨ̃jarapachida Sefatías. Mãgɨ́ Abitalpa tꞌoji. 
2SA.3.5	Aɨ eerepema tꞌɨ̃jarapachida Itreán. Mãgɨ́ David wẽra Eglapa tꞌoji. Mãɨrã jõmaweda tꞌojida David Hebrón pꞌuurude bakꞌãri.
2SA.3.6	Saúl ëreerãdepemaarã David ëreerãdepemaarã ome ma jura chõo jõnɨde, Saúl eerepema soldaorã poro waibɨa Abner waibɨara pa wãji. 
2SA.3.7	Saúl chokꞌai bakꞌãri, wẽra kꞌãipari ataji. Mãgɨ́ Ayá kꞌau paji; tꞌɨ̃jarapachida Rizpa. Abner ma wẽra ome kꞌãiji.
2SA.3.7	Maperã rey Isboset kꞌĩraudachi mãikꞌaapa Abnermaa iidiji:
2SA.3.7	—¿Sãapꞌeda pɨ kꞌãijima aji, mɨ akꞌõre wẽra kꞌãipari pada ome?
2SA.3.8	Mãga ũrikꞌãri, Abner kꞌĩraudaipꞌeda, pꞌanauji:
2SA.3.8	—¿Pɨa mɨ Judá ëreerãdepemaarã usakꞌa unu bɨkꞌã? aji. Mɨa ichita oopachi Saulpa oopipariidakꞌa mãikꞌaapa ichideerã, chi ɨ̃pemaarã, chi kꞌõpꞌãyoorã paara pia akꞌɨ bapachi, pɨ ome oomaa bɨkꞌa. Waide pɨ David juade baaipi–e bɨ. Mãga bɨta, ¿pɨa mɨ ɨmɨateemaa bɨkꞌã ma wẽra ome kꞌãida kꞌaurepa? 
2SA.3.9	Tachi Akꞌõrepa mɨ kꞌachia ooipia bɨ mɨ David eere tꞌĩu–e pɨrã, mãgá irua oomerã Tachi Akꞌõrepa irumaa juraadakꞌa. 
2SA.3.10	Mãgá israelitaarã waa pꞌanadakꞌaa paitꞌee Sauldeepa uchiada jua ekꞌari. ¡Dandeepa Bersebade parumaa israelitaarã eujã David jua ekꞌari beeitꞌeeda! aji.
2SA.3.11	Isbosetpa maarepida pꞌanau–e paji, Abner waawee bada perã. 
2SA.3.12	Maapꞌeda Abnerpa ichia chokꞌapariirã Davidmaa pëiji nãga jarade: “¿Na eujã pɨ jua ekꞌari bɨ–ekꞌã? aji. Pacto oodáma waa chõoda–ee pꞌanapataadaitꞌee. Mɨa pɨ kꞌaripaitꞌeeda aji, israelitaarã jõmaweda pɨ eere tꞌĩu kꞌinia pꞌanadamerã.”
2SA.3.13	Davidpa pꞌanauji: “Pia bɨda aji. Pacto oodáma. Mamĩda mɨa nãga kꞌinia bɨ pɨa oomerã. Saúl kꞌau Mical mɨmaa anéeji. Maa–e pɨrã, mɨ kꞌĩrapite chenaapáde” aji.
2SA.3.14	Ma awara Davidpa ichia chokꞌapariirã pëiji nãga jaranadamerã Saúl warra Isbosetmaa: “Kꞌinia bɨ pɨa mɨ wẽra Mical mɨmaa tee pëimerã, ma wẽra atada perã filisteorã cien peepꞌeda, ãchi me e Saulmaa teeda pari.”
2SA.3.15	Isbosetpa mãga ũrikꞌãri, jaraji ichi jɨ̃apataarãmaa Lais warra Paltielmaa wãdamerã mãikꞌaapa Mical chi ɨmɨkꞌĩra juadeepa jãri atadamerã Davidmaa tee pëidaitꞌee. 
2SA.3.16	Mãga oodakꞌãri, Paltiel chi wẽra tꞌẽe jẽe cheji. Mamĩda Bajurín pꞌuurude panadakꞌãri, Abnerpa Paltiel ãpɨtee pëitꞌaaji iru temaa. Mãgá iru ãpɨtee wãji.
2SA.3.17	Ma tꞌẽepai Abnerpa Israeldepema poro waibɨarã chipꞌe atapꞌeda, mãgaji:
2SA.3.17	—Taarãruda aji, parãpa David rey papi kꞌinia pꞌanɨ. 
2SA.3.18	Ɨ̃rá mãga oodaipia bɨda aji, Tachi Akꞌõrepa jarada perã ichi mimiapari Davidpa tachi israelitaarã uchiapiitꞌee filisteorã juadeepa mãikꞌaapa awaraarã tachi kꞌĩra unuamaa iru pꞌanapataarã juadeepa.
2SA.3.19	Abnerpa aukꞌa jaraji Benjamín ëreerãdepemaarãmaa. Maapꞌeda Abner wãji Hebrondee Davidmaa jarade Benjamín ëreerãdepemaarã awaraa israelitaarã ome iru jua ekꞌari pꞌana kꞌinia pꞌanɨ. 
2SA.3.20	Wãji veinte kꞌõpꞌãyoorã ome. David badamãi panadakꞌãri, ãchi–itꞌee irua chikꞌo pia chuupiji. 
2SA.3.21	Nekꞌodapꞌeda, Abnerpa Davidmaa mãgaji:
2SA.3.21	—Rey Waibɨa, ɨ̃rá mɨ wãitꞌee israelitaarã chipꞌe atade mãikꞌaapa ãramaa jarade pɨ ome pacto oodamerã. Mãgá pɨa rey mimia oopariitꞌeeda aji, pɨchia kꞌinia bɨkꞌa.
2SA.3.21	Irua mãga jarapꞌeda, Davidpa iru ome despediiji. Mãgá Abner kꞌãiwee wãji.
2SA.3.22	Abner uchiada tꞌẽepai, David soldaorã poro waibɨa Joab ichi soldaorã ome pachejida chõo pꞌanadapꞌedaadeepa. Ãchi ome aneejida netꞌaa waibɨa jãri atadapꞌedaa ãchi kꞌĩra unuamaa iru pꞌanapatapꞌedaarã juakꞌaawa. Mamĩda Abner wẽ–e paji, David ome despediipꞌeda, ichi ode kꞌãiwee wãda perã. 
2SA.3.23	Mãgá Joab pachekꞌãri ichi soldaorã ome, Hebrón pꞌuurudepemaarãpa irumaa nepɨrɨjida Ner warra Abner mama nipada David ome pedeede mãikꞌaapa sãgá Davidpa iru pia despediipꞌeda, kꞌãiwee wãda.
2SA.3.24	Mãpai Joab reymaa wãpꞌeda, mãgaji:
2SA.3.24	—¿Rey Waibɨa, pɨa kꞌãata oojima? aji. ¿Wãarakꞌã Abner pɨ ome pedee cheji? ¿Sãapꞌeda pɨa iru kꞌãiwee pëijima? 
2SA.3.25	¿Pɨa kꞌawa–e bɨkꞌã aji, Ner warra Abnerpa pɨ kꞌũradeta cheji kꞌawaaitꞌee pɨ sãmaa wãpari mãikꞌaapa kꞌãata oopari?
2SA.3.26	Joab Davidmãiipa uchiakꞌãri, ichia chokꞌapariirã pëiji Abner tꞌẽe wãdamerã. Mãgá ma pëidaarãpa Abner ẽpꞌe atanajida Sira apatapꞌedaa pozo badamãi mãikꞌaapa iru ãpɨtee aneejida. Mamĩda Joabpa Davidmaa maarepida jara–e paji ichia oomaa bada. 
2SA.3.27	Abner Hebrón pꞌuurude panakꞌãri, Joabpa iru ateeji pꞌuuru tꞌĩupatamãi, seewata iru ome ituaba pedeeitꞌee. Mama Joabpa iru bide supꞌeda, peetꞌaaji. Joabpa Abner kꞌĩra unuamaa iru baji, chõo jõnɨde ichi ɨ̃pema Asael peeda perã.
2SA.3.28	Ma tꞌẽepai Davidpa Abner piuda kꞌawaa atakꞌãri, nãga jaraji:
2SA.3.28	—Tachi Akꞌõre kꞌĩrapite mɨa juraa bɨ mɨa mãikꞌaapa eperãarã mɨ jua ekꞌari pꞌanɨɨrãpa maarepida kꞌaripada–e paji Ner warra, Abner, peedamerã. 
2SA.3.29	Joábpata iru peeji. Mapa Tachi Akꞌõrepa Joabmaa mãikꞌaapa ichideerãmaa ne–inaa kꞌachia ooipia bɨ. Ãchi te chaa nãgee kꞌayaa kꞌachia ichita paraaipia bɨ: waamia, lepra, wa chiwa. Maa–e pɨrã irua ãramaa jarra oopiipia bɨ maa–e pɨrã chĩaramaa peepiipia bɨ.
2SA.3.30	(Joabpa chi ɨ̃pema Abisay ome Abner peejida, Gabaonde chõo jõnɨde irua ãchi ɨ̃pema Asael peeda perã.)
2SA.3.31	Abner ɨadaitꞌee pakꞌãri, Davidpa jaraji Joabmaa mãikꞌaapa iru ome nipapatapꞌedaarãmaa:
2SA.3.31	—Pãchi pꞌaru jẽdapáde aji, akꞌɨpidaitꞌee tꞌãri pꞌua pꞌanɨ mãikꞌaapa Abner–itꞌee chi–ɨadapáde aji.
2SA.3.31	Abner kꞌapꞌɨa piuda jãɨradee ateedakꞌãri, David ma tꞌẽe nipaji. 
2SA.3.32	Hebrón pꞌuurude Abner ɨajida. Ɨadakꞌãri, iru–itꞌee David golpe jẽeji. Awaraa arii pꞌanadapꞌedaarã aukꞌa jẽejida. 
2SA.3.33	Mãpai Abner piuda pari rey Davidpa na kꞌĩsia paraa kꞌari kꞌariji:
2SA.3.33	“¿Sãapꞌeda Abner jãgá kꞌachia piujima aji, kꞌĩsia kꞌawa–e beerã piupatakꞌa? 
2SA.3.34	Iru peedakꞌãri, iru jua jɨ̃da–e paji. Ma awara iru bɨɨrɨ cadenapa jɨ̃da–e paji. ¡Iru piuji kꞌachia beerã juade baaipataarãkꞌa!”
2SA.3.34	Mãga ũridakꞌãri, arii pꞌanadapꞌedaarã Abner–itꞌee waya jẽejida. 
2SA.3.35	Maapꞌeda jõmaweda Davidmaa wãjida jarade iru nekꞌomerã akꞌõrejĩru baai naaweda.
2SA.3.35	Mamĩda Davidpa juraaji:
2SA.3.35	—¡Tachi Akꞌõrepa mɨ audú miapiipia bɨda aji, mɨa pan wa awaraa ne–inaa kꞌoru pɨrã akꞌõrejĩru baai naaweda!
2SA.3.36	Arii pꞌanadapꞌedaarãpa mãga ũridakꞌãri, pia bɨda ajida, ãchi–itꞌee reypa ne–inaa jõma oopariida pia bapachi perã. 
2SA.3.37	David mãgá tꞌãri pꞌua nɨ̃bada perã Abner piuda kꞌaurepa, israelitaarã jõmaarãpa kꞌawajida wãara rey Davidpa maarepida kꞌaripa–e paji Ner warra Abner peedamerã.
2SA.3.38	Ma tꞌẽepai Rey Davidpa ichi akꞌɨpataarãmaa mãgaji:
2SA.3.38	—Parãpa kꞌawa pꞌanɨ idi eperã waibɨa, israelitaarã poro waibɨa piuji. 
2SA.3.39	Mɨ, Tachi Akꞌõrepa rey jɨrɨtꞌerada mĩda, juatau wẽe pɨkꞌa beeru kꞌĩsiakꞌãri Sarvia warrarãpa ma ne–inaa kꞌachia oodapꞌedaade. ¡Mɨa kꞌinia bɨda aji, Tachi Akꞌõrepa Abner peedamaa kꞌachia oomerã, mãgɨpa kꞌachia ooda pari!
2SA.4.1	Saúl warra Isbosetpa kꞌawaakꞌãri Abner piuda Hebronde, ãchobeedachi, awaraa israelitaarã paara. 
2SA.4.2	Maapai Isbosetpa ichi jua ekꞌari ɨmɨkꞌĩraarã omé iru baji. Mãɨrã nechɨapataarã poro waibɨarã paji. Aba tꞌɨ̃jarapachida Baná; chi apema Recab. Mãɨrã Berot pꞌuurudepema Rimón warrarã paji mãikꞌaapa Benjamín ëreerãdepemaarã paji, 
2SA.4.3	chonaarãweda Berot pꞌuurudepemaarã Guitayin pꞌuurude miru pꞌananadapꞌedaa perã. Mama awaraa eujãdepemaarãkꞌa pꞌaneejida. Atꞌãri mama pꞌanapata.
2SA.4.4	(Saúl warra Jonatanpa warra iru baji. Mãgɨ́ tꞌɨ̃jarapachida Mefiboset. Bɨɨrɨ omeeweda chiwa baji. Mefiboset año joisomaa iru baji, Jezrel eujãdeepa jara chedakꞌãri Saúl Jonatán ome piudapꞌedaa. Mãga ũrikꞌãri, chi akꞌɨparipa isapai iru awara ãyaa ateerude, juadeepa baaidachi. Mãgá iru bɨɨrɨ omeeweda chiwa beeji.)
2SA.4.5	Ewari aba ma Berot pꞌuurudepema Rimón warrarã Baná Recab ome wãjida Isboset temaa. Imatꞌɨpa panajida hora wãsiara bɨde. Ma horade 
2SA.4.6	ãrapa seewatapai iidinadaitꞌee paji teeda tꞌĩupimerã trigo atade. Mamĩda chi puerta jɨ̃apari trigo jari bapꞌeda, aukꞌa kꞌãidai baji. Mapa irua unu–e paji mãɨrã teeda tꞌĩudakꞌãri. 
2SA.4.7	Mãgá Isboset ichi camade kꞌãi bɨde su peetꞌaajida mãikꞌaapa chi poro tꞌɨɨ atadapꞌeda, ãchi ome ateejida. Ma pꞌãrikꞌua Arabá eujã apatapꞌedaa wãyaapari ode wãjida.
2SA.4.8	Rey David badamãi Hebronde panadakꞌãri, irumaa mãgajida:
2SA.4.8	—Rey Waibɨa, nama iru pꞌanɨda ajida, Saúl warra Isboset poro. Saulpa pɨ kꞌĩra unuamaa iru bapachi mãikꞌaapa pɨ peepi kꞌinia bapachi. Mamĩda ma pari idi Tachi Akꞌõrepa Sauldeerã kꞌachia ooji.
2SA.4.9	Mamĩda Davidpa Rimón warrarã Recabmaa mãikꞌaapa Banamaa mãgaji:
2SA.4.9	—Tachi Akꞌõre, chi ichita chokꞌai bɨpa mɨ kꞌaripapari kꞌachiade baainaamerã. Iru kꞌĩrapite mɨa nãga juraa bɨ. 
2SA.4.10	Eperãpa Saúl piuda mɨmaa jara chekꞌãri mɨ o–ĩa beei jĩakꞌaapa, ma kꞌãyaara mɨ tꞌãri pꞌua baji rey piuda perã. Maperã Siclag pꞌuurude ma jara cheda atapipꞌeda, peepiji. 
2SA.4.11	Ɨ̃rá audupɨara mɨa mãga ooitꞌee parã ne–inaa kꞌachia ooyaa beerã ome, parãpa Isboset peedapꞌedaa perã ichi tede kꞌãi bɨde, irua parãmaa ne–inaa kꞌachia oo–e paji mĩda. Tꞌãri kꞌachiapa parãpa iru peetꞌaajida. Ɨ̃rá parã jida irukꞌa piudaitꞌeeda aji.
2SA.4.12	Aramata Davidpa ichi jɨ̃apataarãmaa jaraji ãchi omeeweda peetꞌaadamerã. Ma kꞌapꞌɨa piuda jua, bɨɨrɨ ome tꞌɨapꞌejida mãikꞌaapa chi kꞌapꞌɨa baijira bɨjida Hebrón pꞌuurudepema pania tꞌɨpatamãi kꞌaitꞌa. Mamĩda Isboset poro ateejida Hebronde ɨadaitꞌee Abner ɨadapꞌedaamãi.
2SA.5.1	Ma tꞌẽepai Israel eujãdepema ëreerã chaadepemaarã wãjida Hebrondee David ome pedeede. Mãgajida:
2SA.5.1	—Rey Waibɨa, tachi aukꞌaarãda ajida. 
2SA.5.2	Naaweda Saúl tai rey paji mĩda, pɨta soldaorã ome wãpachi awaraa eujãdepemaarã ome chõode tai kꞌapꞌɨa pari. Ma awara Tachi Akꞌõrépata pɨmaa nãga jaraji: “Pɨa mɨ pꞌuuru pidaarã akꞌɨpariitꞌeeda aji, ovejaarã akꞌɨparipa ichi ovejaarã akꞌɨparikꞌa mãikꞌaapa ãra poro waibɨa paitꞌee.”
2SA.5.3	Mãgá Hebrón pꞌuurude israelitaarã poro waibɨarã jõmaweda David ome pedeejida. Mãpai Tachi Akꞌõre kꞌĩrapite Davidpa ãra ome pacto ooji. Tꞌẽepai ãrapa aceite weejida David poro ɨ̃rɨ akꞌɨpidaitꞌee iru awara bɨ pꞌanɨ Israel eujãdepemaarã rey pamerã.
2SA.5.4	David treinta año iru baji rey pakꞌãri. Cuarenta año rey paji. 
2SA.5.5	Siete año apꞌeda, atane seis David Judá ëreerãdepemaarã rey paji. Maapai Hebrón pꞌuurude bapachi. Ma tꞌẽepai treinta y tres año iru Judá ëreerãdepemaarã mãikꞌaapa awaraa Israeldeepa uchiadapꞌedaarã jõmaarã rey paji. Maapai Jerusalén pꞌuurude bapachi.
2SA.5.6	Mãgá David israelitaarã jõmaarã rey papꞌeda, ichi soldaorã ome uchiaji chõode. Wãjida jebuseorã pꞌuuru Jerusalendee. Ma jebuseorãpa kꞌĩsia pꞌanajida David ãchi pꞌuurude pꞌoyaa tꞌĩu–e pai. Maperã mãgajida: “Pɨ pꞌoyaa tꞌĩu–eda ajida, tai pꞌuurude. Tau pꞌãriu beerãpa, chiwa beerãpa paara parã tꞌĩupida–e paitꞌeeda” ajida. 
2SA.5.7	Mamĩda Davidpa jãri ataji ma pꞌuuru sur eere murallapa tꞌɨakꞌau bada soldaorã pꞌanadapꞌedaamãi, Sión apatapꞌedaa. Maadakꞌãriipa ma soldaorã pꞌanapatapꞌedaamãi tꞌɨ̃jarapachida David pꞌuuru.
2SA.5.8	Ma ewate Davidpa mãgaji:
2SA.5.8	—Ma jebuseorã ome chõodaitꞌeerã, tꞌĩ́utɨ to chakꞌekꞌa wãyaa bɨ eere. Ma pꞌuurude panadakꞌãri, peekꞌoodapáde aji, jõmaweda ma tau pꞌãriu beerã apata mãikꞌaapa chiwa beerã apata, mɨa ãra kꞌĩra unuamaa iru bairã.
2SA.5.8	Maadamãiipa eperãarãpa jarapachida tau pꞌãriu beerã mãikꞌaapa chiwa beerã rey palaciode tꞌĩuda–e paitꞌeeda apachida.
2SA.5.9	Ma pꞌuuru jãri atadapꞌedaa tꞌẽepai, David mama banaji soldaorã pꞌanapatapꞌedaamãi. Tꞌɨ̃ bɨji ‘David pꞌuuru’ mãikꞌaapa muralla oopiji mãgɨ́ pꞌuuru tꞌɨakꞌau beemerã, ee bideepa ichi palaciode parumaa.
2SA.5.10	David waibɨara pa wãji jõmaarã poro waibɨarã kꞌãyaara, Jõmaarã Akꞌõre Waibɨa iru ome bapachi perã. 
2SA.5.11	Maperã Tiro pꞌuurudepema rey Hirampa ichi jua ekꞌari beerã Davidmaa pëiji cedro pakꞌuru pia irumaa teedamerã. Ichiaba pëiji pakꞌuru tꞌẽ kꞌawaa pꞌanadapꞌedaarã mãikꞌaapa mãu sĩ kꞌawaa pꞌanadapꞌedaarã mãɨrãpa David–itꞌee te pi–ia oodamerã. 
2SA.5.12	Davidpa mãga unukꞌãri, wãara kꞌawaaji Tachi Akꞌõrepa ichi pꞌuuru pidaarã kꞌinia iru bada perã, iru israelitaarã rey papiji mãikꞌaapa ne–inaa jõmaade bendiciaji.
2SA.5.13	David Hebrondeepa uchiakꞌãri Jerusalende banaitꞌee, awaraa wẽraarã ataji, wẽra kꞌãipariirã paara. Mãɨrã ome awaraa warrarã mãikꞌaapa kꞌaurã ooji. 
2SA.5.14	Nãgɨ́ warrarã tꞌojida Jerusalén pꞌuurude: Samúa, Sobab, Natán, Salomón, 
2SA.5.15	Ibjar, Elisúa, Néfeg, Jafía, 
2SA.5.16	Elisama, Eliadá mãikꞌaapa Elifelet.
2SA.5.17	Filisteorãpa kꞌawaadakꞌãri Israel eujãdepemaarãpa David rey papidapꞌedaa, chõode chejida. Mamĩda Davidpa mãga kꞌawaa atakꞌãri, ichi soldaorã ome tꞌĩuji ãchi soldaorã pꞌanapatapꞌedaamãi murallapa tꞌɨakꞌau badade. 
2SA.5.18	Mãpai ma filisteorã pꞌananajida Refayin eujã jewedaa jõmaade.
2SA.5.19	Mãga kꞌawaakꞌãri, Davidpa Tachi Akꞌõremaa iidiji:
2SA.5.19	—¿Filisteorã ome chõode wãipia bɨkꞌã? aji. ¿Pɨa ãra mɨ juade baaipiitꞌeekꞌã? aji.
2SA.5.19	Tachi Akꞌõrepa pꞌanauji:
2SA.5.19	—Ãra ome chõode wãipia bɨda aji, mɨa ãra pɨmaa pꞌoyaapiitꞌee perã.
2SA.5.20	Mãpai David ichi soldaorã ome chõonajida Baal Perazinde. Mama mãɨrã pꞌoyaajida. Maperã Davidpa mãgaji: “To kꞌida chaareepa to i ɨrapiparikꞌa, mãga pɨkꞌa Tachi Akꞌõrepa mɨ kꞌĩra unuamaa iru pꞌanapataarã mɨmaa pꞌoyaapijida” aji. Ma chõo pꞌanadapꞌedaamãi tꞌɨ̃ bɨji Baal Perasín, jara kꞌinia bɨ ‘Tachi Akꞌõrepa ɨrapida’. 
2SA.5.21	Ma filisteorã jĩchoo wãdakꞌãri, ãchi netꞌaa aɨ kꞌĩrapite ɨtꞌaa tꞌɨ̃pata atabaibëijida. Mãpai Davidpa ichi soldaorã ome ma netꞌaa pꞌe atajida.
2SA.5.22	Mamĩda tꞌẽepai filisteorã waya chõo chejida eujã jewedaa Refayin jõmaade. 
2SA.5.23	Davidpa mãga kꞌawaakꞌãri, Tachi Akꞌõremaa waya iidiji.
2SA.5.23	Mãpai Tachi Akꞌõrepa pꞌanauji:
2SA.5.23	—Kꞌĩrapite eereepa chõonáaji. Ãra pꞌanɨmãi pꞌɨrrabai atapꞌedata, ãpɨteikꞌa eereepa wãpꞌeda bálsamo pakꞌuru jẽra bɨmãi, ãra ɨ̃rɨ wã́ji. 
2SA.5.24	Ma pakꞌuru ɨtꞌɨ́ biukꞌa ũrikꞌãri soldaorã tꞌɨapatakꞌa, ãra ome chõonapáde aji, mɨ parã naa wãitꞌee perã ma filisteorã soldaorã peede.
2SA.5.25	Davidpa ooji Tachi Akꞌõrepa jaradakꞌa. Mãgá filisteorã soldaorã pꞌoyaa wãjida Gabaondeepa Guezerde parumaa.
2SA.6.1	Davidpa waya Israeldepema soldaorã pipɨara pꞌanadapꞌedaarã treinta mil chipꞌe ataji. 
2SA.6.2	Mãɨrã chipꞌe ataji ichi ome wãdamerã Judá eujãdepema Balá pꞌuurudee Tachi Akꞌõre baaltekꞌa bɨ
2SA.6.3	Tachi Akꞌõre baaltekꞌa bɨ bɨjida carreta chiwidide mãikꞌaapa ateejida Abinadab te ee nokꞌode badadeepa. Abinadab warrarã Uza mãikꞌaapa Ajío ma carreta ome jĩte wãjida chi o jaratee wãdaitꞌee. 
2SA.6.4	Ajío Tachi Akꞌõre baaltekꞌa bɨ nokꞌoore wã nipaji; jõdee Uza aɨ ikꞌaawa wã nipaji. 
2SA.6.5	Ma carreta atee wãda misa, David israelitaarã ome o–ĩapa audú kꞌari wãjida mãikꞌaapa pëira wãjida nãgee chaa pꞌanɨde: arpa, salterio, pandereta, castañuela mãikꞌaapa címbalo. 
2SA.6.6	Eperã tꞌɨ̃jarapatapꞌedaa Nacón eujãde ichi netꞌa tau jariparimãi panadakꞌãri, pꞌakꞌa ma carreta jidiu atee wãdadapꞌedaarãpa tꞌẽneudachida. Mapa Uzapa Tachi Akꞌõre baaltekꞌa bɨ jitaji baaipiamaapa. 
2SA.6.7	Mamĩda Tachi Akꞌõre kꞌĩraudachi Uza ome, ma baaltekꞌa bɨ tꞌõbaida perã. Mapa iru mama peetꞌaaji. (Tachi Akꞌõre leyde jara baji apidaapa ichi baaltekꞌa bɨ tꞌõbainaadamerã.) Mãgá Uza ma carreta ikꞌaawa piu baaiji.
2SA.6.8	Mãga unukꞌãri, David kꞌĩraudachi Tachi Akꞌõrepa Uza peeda perã. Maperã Davidpa ma punto tꞌɨ̃ bɨji Peres Uza
2SA.6.9	Ma ewateweda David ãchobeedachi. Mãgaji: “Mãga pɨrã, mɨa Tachi Akꞌõre baaltekꞌa bɨ pꞌoyaa atee–eda” aji. 
2SA.6.10	Davidpa Tachi Akꞌõre baaltekꞌa bɨ David pꞌuuru
2SA.6.11	Mãgá Tachi Akꞌõre baaltekꞌa bɨ atane õpee mama beeji. Mama bɨde Tachi Akꞌõrepa Obed Edom mãikꞌaapa ichi tedepemaarã bendiciaji.
2SA.6.12	Rey Davidmaa nepɨrɨdakꞌãri Tachi Akꞌõre baaltekꞌa bɨ kꞌaurepa Obed Edom te pidaarã, ichi netꞌaa paara bendiciada, iru mamaa wãji mãikꞌaapa ma baaltekꞌa bɨ aneeji David pꞌuuru apatapꞌedaadee. Iru mãikꞌaapa iru ome nipadapꞌedaarã jõmaweda o–ĩa pꞌanajida. 
2SA.6.13	Chi baaltekꞌa bɨ atee wãdapꞌedaarã tꞌɨada seis tꞌɨadapꞌeda, Davidpa pꞌakꞌa mãikꞌaapa pꞌakꞌa kꞌaipee poree bada peepꞌeda, Tachi Akꞌõre–itꞌee paapiji. 
2SA.6.14	Ma chewãdade Davidpa efod linodee ooda jɨ̃ baji mãikꞌaapa audú o–ĩapa Tachi Akꞌõre–itꞌee pëira chewãji. 
2SA.6.15	Davidpa mãikꞌaapa israelitaarãpa Tachi Akꞌõre baaltekꞌa bɨ mãgá atee wãdakꞌãri, o–ĩapa bia chewãjida mãikꞌaapa trompeta chaa chewãjida.
2SA.6.16	Tachi Akꞌõre baaltekꞌa bɨ David pꞌuurude pachekꞌãri, Saúl kꞌau, Micalpa
2SA.6.17	Ma baaltekꞌa bɨ bɨnajida te ne–edee oodade, Davidpa ma–itꞌee oopidamãi mãikꞌaapa Davidpa ne–animalaarã peepꞌeda, Tachi Akꞌõre–itꞌee paa jõpiji mãikꞌaapa awaraa ne–animalaarã paapiji ichi aukꞌaarã ome jedekꞌodaitꞌee. 
2SA.6.18	Maapꞌeda Jõmaarã Akꞌõre Waibɨa kꞌapꞌɨa pari Davidpa pedee pia jaraji arii pꞌanadapꞌedaa israelitaarãmaa. 
2SA.6.19	Mãpai arii pꞌanadapꞌedaarã ɨmɨkꞌĩraarãmaa, wẽraarãmaa paara Davidpa teeji pan, ne–inaa pꞌepꞌedee bɨ aba datiljõdee ooda mãikꞌaapa ne–inaa pꞌepꞌedee bɨ aba uva pꞌoodadee ooda. Maapꞌeda jõmaweda ãchi temaa erreu wãjida.
2SA.6.20	David ichi temaa wãkꞌãri ichideerãmaa pedee pia jarade, Saúl kꞌau, Mical uchiapꞌeda, iru ɨtrɨaji:
2SA.6.20	—¿Pɨ–itꞌee pia bɨkꞌã aji, pɨ Israeldepema rey bɨta, kꞌĩra nejasia wẽe beerãkꞌa ãkꞌadaa pëira chekꞌãri pɨ mimiapataarã jua ekꞌari beerã esclavaarã taide?
2SA.6.21	Davidpa pꞌanauji:
2SA.6.21	—Tachi Akꞌõre taide mɨ o–ĩapa pëira baji. Iruata mɨ rey bɨji pɨ akꞌõre pari mãikꞌaapa irudeerã jõmaarã pari. Irua kꞌinia baji mɨta israelitaarã poro waibɨa pamerã. Maperã mɨ iru–itꞌee pëira baji 
2SA.6.22	mãikꞌaapa mãgá pɨ taide mɨ audupɨara ekꞌariara beeru pɨjida, mɨa mãga oo bɨde jã esclavaarãpa mɨ pia akꞌɨdaitꞌee.
2SA.6.23	Maperã Saúl kꞌau Mical warra tꞌo–ee piuji.
2SA.7.1	Maapai rey David ichi palaciode kꞌãiwee bapachi, chõo–ee ichi kꞌĩra unuamaa iru pꞌanapatapꞌedaarã ome.
2SA.7.2	Mãga nɨde rey Davidpa jaraji Tachi Akꞌõre pedee jarapari Natanmaa:
2SA.7.2	—Pɨa unu bɨkꞌa, mɨ palacio pi–ia cedro pakꞌurudee oodade bapari. Jõdee Tachi Akꞌõre baaltekꞌa bɨ jĩpꞌa cortina teesoo tꞌɨakꞌau bɨde bɨda aji.
2SA.7.3	Natanpa pꞌanauji:
2SA.7.3	—Rey Waibɨa, pɨa oo kꞌinia bɨta ooipia bɨda aji, Tachi Akꞌõre pɨ ome bapari perã.
2SA.7.4	Mamĩda ma ewate pꞌãrikꞌua Tachi Akꞌõrepa Natanmaa mãgaji:
2SA.7.5	—Nãga jaranapáde aji, mɨ mimiapari Davidmaa: “Tachi Akꞌõrepa nãga jara bɨ: ‘Pɨata mɨ–itꞌee te oo–e paitꞌee, mɨ aɨde bapariimerã. 
2SA.7.6	Mɨa israelitaarã Egipto eujãdeepa uchiapidakꞌãriipa ɨ̃rá parumaa, mɨ te pakꞌurudee oodade bakꞌaa. Jĩpꞌa ãra wãrutamaa mɨ bapari te ne–edee oodade. 
2SA.7.7	Mɨ ãra ome nipakꞌãri mãikꞌaapa ãra poro waibɨarãmaa jarakꞌãri ãra akꞌɨpataadamerã oveja akꞌɨparipa ichi ovejaarã akꞌɨparikꞌa, maarepida iidi–e paji mɨ–itꞌee te cedrodee oodamerã.’ 
2SA.7.8	Maperã nãga jarapáde aji, mɨ mimiapari Davidmaa: ‘Jõmaarã Akꞌõre Waibɨapa jara bɨ: Mɨa pɨ uchiapiji ovejaarã akꞌɨ badamãiipa israelitaarã poro waibɨa papiitꞌee. 
2SA.7.9	Mɨ pɨ ome bapari pɨchi wãrumaa. Pɨ kꞌapꞌɨa mɨa ãra kꞌĩra unuamaa iru pꞌanapataarã jõpiji. Idideepa jõmaarãpa pɨ tꞌɨ̃ tꞌo pꞌanadaitꞌee na eujãdepemaarã poro waibɨara beerã tꞌɨ̃kꞌa. 
2SA.7.10	Mɨa na eujã awara bɨji mɨ pꞌuuru pidaarã, israelitaarã aɨde kꞌãiwee pꞌanapataadamerã. Ne–inaa kꞌachia ooyaa beerãpa ãra pꞌerapida–e paitꞌee naawedapemakꞌa, 
2SA.7.11	mɨa poro waibɨa awara–awaraa bɨda jua ekꞌari pꞌanadakꞌãri. Pɨa mɨ pꞌuuru pidaarã akꞌɨ bapariitꞌee. Ma awara mɨa pɨ jɨ̃aitꞌee pɨ kꞌĩra unuamaa iru pꞌanapataarã juade baainaamerã mãikꞌaapa pɨmaa warrarã oopiitꞌee.
2SA.7.12	Pɨ piukꞌãri mãikꞌaapa pɨ ɨadakꞌãri pɨchi akꞌõreerã ɨadapꞌedaamãi, mɨa pɨdeepa uchiada aba rey bɨitꞌee pɨ pari, mɨ pꞌuuru pidaarã akꞌɨ bapariimerã. 
2SA.7.13	Mãgɨ́pata mɨ–itꞌee te ooitꞌee. Mɨa iru bɨitꞌee ichita rey pamerã. 
2SA.7.14	Mɨ iru akꞌõre paitꞌee; jõdee iru mɨ warra paitꞌee. Irua ne–inaa kꞌachia ookꞌãri, mɨa iru miapiitꞌee, akꞌõre jĩpꞌaapa ichi warra ome ooparikꞌa. 
2SA.7.15	Mamĩda mɨa iru ichita kꞌinia iru bapariitꞌee. Iru ikꞌaawaapa ãyaa wã–e paitꞌee mɨ Saúl ikꞌaawaapa ãyaa wãdakꞌa, iru pari pɨ rey bɨkꞌãri. 
2SA.7.16	Pɨdeepa uchiadaitꞌeerã ichita rey padaitꞌeeda aji, mɨa ichita ãra akꞌɨ bapariitꞌee perã.’ ”
2SA.7.17	Mãpai Natanpa Tachi Akꞌõrepa kꞌawapida jõmaweda Davidmaa jaranaji.
2SA.7.18	Davidpa mãga ũrikꞌãri, Tachi Akꞌõre baaltekꞌa bɨmãi tꞌĩuji mãikꞌaapa nãga ɨtꞌaa tꞌɨ̃ji:
2SA.7.18	—Jõmaarã Akꞌõre Waibɨa, pɨ Tachi Akꞌõre. ¿Kꞌaima aji mɨ, pɨa mɨchideerã nãgá audú pia akꞌɨ bamerã? 
2SA.7.19	Jõmaarã Akꞌõre Waibɨa, pɨ Tachi Akꞌõre. Pɨa mɨmaa pia ooji mɨ israelitaarã rey bɨkꞌãri. Ɨ̃rá ma kꞌãyaara piara jara bɨ mɨdeepa uchiadaitꞌeerã pia ooitꞌee. Jõmaarã Akꞌõre Waibɨa, Tachi Akꞌõre, ¿nãgata pɨa eperãarã pia ooparikꞌã? ¡Awaraa pɨkꞌa wẽ–e! 
2SA.7.20	Jõmaarã Akꞌõre Waibɨa, mɨchi Akꞌõre Waibɨa, ¿mɨa waa kꞌãata jaraima? Pɨa mɨ, pɨchi mimiapari, pia kꞌawa bɨda aji. 
2SA.7.21	Pɨa kꞌinia bada perã, na ne–inaa pi–ia jõmaweda ooji pɨa jaradakꞌa, mɨa ma jõma kꞌawaamerã. 
2SA.7.22	Jõmaarã Akꞌõre Waibɨa, wãara pɨ jõmaarã kꞌãyaara waibɨara bɨ. Taipa ũridooda wãara; awaraa Akꞌõre Waibɨa pɨkꞌa wẽ–e. Awaraa eujãdepemaarã akꞌõre waibɨa apataarãpa maarepida pꞌoyaa ooda–e pɨa ooparikꞌa. 
2SA.7.23	Ichiaba awaraa pꞌuuru pidaarã wẽ–e pɨa pꞌuuru pidaarã jɨrɨtꞌerada, israelitaarãkꞌa. Pɨa pɨ pꞌuuru pidaarã uchiapiji Egipto pidaarã juadeepa pꞌanapataadamerã pɨa kꞌinia bɨkꞌa. Ma awara ãra–itꞌee ne–inaa pi–ia ooji; ne–inaa eperãarãpa pꞌoyaa oodakꞌaa ãchi juadoopa. Mapa jõmaarãpa pɨ pꞌuuru pidaarã tꞌo pꞌanapata. Pɨa na eujãdepemaarã ãchi akꞌõre waibɨa apataarã ome jërekꞌooji pɨ pꞌuuru pidaarã naa. 
2SA.7.24	Mãga ooji israelitaarã pɨchi pꞌuuru pidaarã ichita padamerã mãikꞌaapa pɨ ãra Akꞌõre Waibɨa ichita pamerã.
2SA.7.25	’Jõmaarã Akꞌõre Waibɨa, Tachi Akꞌõre, ichita pɨa jaradakꞌa óoji mɨdeepa uchiadaitꞌeerã ome. Mɨ pɨ mimiapari. Óoji pɨa jaradakꞌa. 
2SA.7.26	Mãgá eperãarãpa pɨ tꞌɨ̃ tꞌo pꞌanadaitꞌee mãikꞌaapa jaradaitꞌee: ‘‘¡Jõmaarã Akꞌõre Waibɨa israelitaarã Akꞌõre Waibɨa!’’ Mɨ, pɨ mimiaparipa kꞌinia bɨ pɨa ichita mɨdeepa uchiadaitꞌeerã rey papimerã. 
2SA.7.27	Jõmaarã Akꞌõre Waibɨa, israelitaarã Akꞌõre Waibɨa, pɨata mɨmaa kꞌawapiji mɨdeepa uchiadaitꞌeerã ichiaba rey padaitꞌee. Mapa mɨ, jĩpꞌa pɨ mimiapari bɨ mĩda, pɨmaa nãga ɨtꞌaa tꞌɨ̃maa bɨ. 
2SA.7.28	Mɨchi Akꞌõre Waibɨa, pɨ ichita Jõmaarã Akꞌõre Waibɨa paitꞌee. Pɨa ichita oopari pɨa jaradakꞌa. Jaraji mɨ, pɨ mimiapari pia ooitꞌeeda aji. 
2SA.7.29	Mapa mɨ, pɨ mimiaparipa chupɨria iidimaa bɨ pɨa mɨdeepa uchiadaitꞌeerã bendiciamerã, mãgá ãchi pɨ jua ekꞌari ichita pia pꞌanapataadamerã. Pɨ, Jõmaarã Akꞌõre Waibɨapa mɨmaa mãga jaraji. Pɨa ãra mãgá bendiciakꞌãri, ichita ãra pia pꞌanapataadaitꞌeeda aji.
2SA.8.1	Ma tꞌẽepai Davidpa ichi eere pꞌanadapꞌedaarã ome filisteorã pꞌoyaajida. Mãga oo jõnɨde Méteg Amá pꞌuuru jãri atajida. Maadakꞌãriipa israelitaarã waa pꞌanadakꞌaa paji filisteorã jua ekꞌari. 
2SA.8.2	Ichiaba Davidpa ichi eere pꞌanadapꞌedaarã ome Moab eujãdepemaarã pꞌoyaajida. Mãgá chõo jõnɨ misa, mãɨrã soldaorã jẽra beepidapꞌeda, cuerdapa chaajida. Chi teesoo ma cuerda omé uchiakꞌãri, peekꞌoopachida. Cuerda teesoo apai uchiakꞌãri, chokꞌai bɨpachida. Mãga oojida jõmaweda soldaorã chaa auparutamaa. Tꞌẽepai ma Moab eujãdepemaarã, chokꞌai pꞌaneedapꞌedaarãpa pꞌaratꞌa tee pëipachida Davidmaa iru jua ekꞌari pꞌaneedapꞌedaa perã.
2SA.8.3	Davidpa ichi eere pꞌanadapꞌedaarã ome ichiaba pꞌoyaajida Sobadepema rey Rejob warra Hadad Ezer. Mãgɨ́ ichi soldaorã ome Éufrates to kꞌaitꞌa wã baji ma eujãdepemaarã waya ichi jua ekꞌari bɨitꞌee naawedapemakꞌa. 
2SA.8.4	Ma chõodapꞌedaade Davidpa ichi eerepemaarã ome atadachida Hadad Ezer jua ekꞌari beerã soldaorã mil setecientos caballode wãdapꞌedaarã mãikꞌaapa veinte mil jĩte wãdapꞌedaarã. Ma awara ãchi carreta jidiupata caballoorã jĩru kꞌõrakꞌoo wãjida. Aba kꞌõrada–e paji caballoorã cien carreta jidiu pꞌanadapꞌedaarã.
2SA.8.5	Ma tꞌẽepai Damasco pꞌuuru ikꞌaawa bada eujãdeepa siriorã pachejida Sobadepema rey Hadad Ezer kꞌaripade. Mamĩda Davidpa ichi eerepemaarã ome ma siriorã veintidós mil peejida. 
2SA.8.6	Maapꞌeda Davidpa soldaorã pëiji ma Damasco eujã jɨ̃ade. Mãgá ma siriorã David jua ekꞌari pꞌaneejida mãikꞌaapa irumaa pꞌaratꞌa pꞌaapachida. Maapai David chõonada chaa Tachi Akꞌõrepa kꞌaripaji iru eere pꞌanadapꞌedaarãpa pꞌoyaadamerã.
2SA.8.7	Hadad Ezer soldaorã pꞌoyaapꞌeda, Davidpa iru jɨ̃apatapꞌedaarã escudo nẽedee ooda jãri ataji mãikꞌaapa Jerusalendee ateeji. 
2SA.8.8	Ichiaba Davidpa Tébaj
2SA.8.9	Jamatdepema rey Toupa kꞌawaa atakꞌãri Davidpa rey Hadad Ezer iru soldaorã ome pꞌoyaada, 
2SA.8.10	ichi warra Jorán Davidmaa pëiji. Iru ome tee pëiji netꞌaa pꞌaratꞌadee ooda, nẽedee ooda mãikꞌaapa broncedee ooda. Salude jara pëiji mãikꞌaapa jara pëiji ichi o–ĩa bɨ David ome, ma Hadad Ezer pꞌoyaada perã. Mãgá o–ĩa baji aɨ naaweda ichi ma rey ome chõopachi perã. 
2SA.8.11	Davidpa ma netꞌaa jõmaweda Tachi Akꞌõre–itꞌee awara bɨji, awaraa netꞌaa nẽedee ooda mãikꞌaapa pꞌaratꞌadee ooda ome. Ichi eere pꞌanadapꞌedaarãpa ma netꞌaa jãri atajida jura chõodakꞌãri nãgɨ́ eperãarã ome: 
2SA.8.12	Edom eujãdepemaarã, Moab eujãdepemaarã, amonitaarã, filisteorã, amalecitaarã mãikꞌaapa Sobadepema Rejob warra rey Hadad Ezer eere pꞌanadapꞌedaarã ome.
2SA.8.13	Maapai jõmaarãpa rey David tꞌo pꞌanapachida siriorã ome chõo bapꞌeda, ãpɨtee chewãdade dieciocho mil Edomdepemaarã pꞌoyaadapꞌedaa perã eujã jewedaa ‘de la Sal’ apatapꞌedaade. 
2SA.8.14	Ma tꞌẽepai Davidpa soldaorã pëiji Edom eujã jõmaade jɨ̃a pꞌanapataadamerã. Mãgá Edomdepemaarã jõmaweda David jua ekꞌari pꞌaneejida. Tachi Akꞌõrepa David kꞌaripa baji iru wãrumaa chõo pꞌoyaamerã.
2SA.8.15	David Israel eujã jõmaadepema rey paji. Ichi jua ekꞌari pꞌanadapꞌedaarã jõmaweda pia akꞌɨpachi Tachi Akꞌõrepa kꞌinia badakꞌa. 
2SA.8.16	Iru soldaorã poro waibɨara bada Sarvia
2SA.8.17	Ajitob warra Sadoc mãikꞌaapa Abiatar warra Ajimélec iru jua ekꞌari pꞌaareerã paji. Seraías reypa oopariida pꞌãpari paji. 
2SA.8.18	Joyadá warra Benaías rey jɨ̃apataarã, quereteorã mãikꞌaapa peleteorã poro waibɨa paji. Jõdee David warrarã ichi jua ekꞌari mimiapatapꞌedaarã poro waibɨarã paji.
2SA.9.1	David jura chõo bapꞌeda, ichi pꞌuurude beeji.
2SA.9.1	Ewari aba chi mimiapataarãmaa nãga iidiji:
2SA.9.1	—¿Saúl ëreerã atꞌãri paraakꞌã aji, mɨa pia ooitꞌee Jonatán kꞌapꞌɨa pari?
2SA.9.2	Mãpai iru mimiapataarãpa jara pëijida Saúl mimiapataarã poro waibɨa pada, Siba Davidmaa chemerã.
2SA.9.2	Ma Siba David kꞌĩrapite pakꞌãri, Davidpa iidiji:
2SA.9.2	—¿Pɨkꞌã aji, Siba?
2SA.9.2	Sibapa pꞌanauji:
2SA.9.2	—Rey Waibɨa, mɨda aji. Pɨa jara bɨkꞌa oo kꞌinia bɨda aji.
2SA.9.3	Mãpai reypa iidiji:
2SA.9.3	—¿Sauldeepa uchiada apida baparikꞌã aji, mɨa chupɨria kꞌawaaitꞌee Tachi Akꞌõrepa kꞌinia bɨkꞌa?
2SA.9.3	Mãpai Sibapa pꞌanauji:
2SA.9.3	—Jonatán warra aba baparida aji. Mãgɨ́ jĩru omeeweda chiwa bɨda aji.
2SA.9.4	Mãpai Davidpa iidiji:
2SA.9.4	—¿Sãma bɨma? aji.
2SA.9.4	Irua pꞌanauji:
2SA.9.4	—Lo Debar pꞌuurude baparida aji, Amiel warra Maquir tede.
2SA.9.5	Mãpai rey Davidpa jaraji Lo Debardee wãdapꞌeda, Amiel warra Maquir tedeepa Jonatán warra aneedamerã. 
2SA.9.6	Mãgɨ́ Saúl ãichakꞌe, Jonatán warra Mefiboset David kꞌĩrapite pakꞌãri, bedabaidachi ichi tau bɨɨrɨ eujãde tꞌõbairumaa akꞌɨpiitꞌee David waawee bɨ.
2SA.9.6	Mãpai Davidpa iidiji:
2SA.9.6	—¿Pɨ Mefibosetkꞌã? aji.
2SA.9.6	Irua pꞌanauji:
2SA.9.6	—Pɨa jara bɨkꞌa oo kꞌinia bɨda aji.
2SA.9.7	Davidpa mãgaji:
2SA.9.7	—Waaweenáaji. Pɨ akꞌõre Jonatán kꞌaurepa mɨa pɨ pia akꞌɨ bapariitꞌee. Pɨ akꞌõchona Saúl eujã jõma iru bada pɨmaa teeitꞌee. Ma awara pɨ ichita mɨ ome mɨchi mesade nekꞌopariitꞌeeda aji.
2SA.9.8	Mãpai Mefiboset waya bedabaidachi mãikꞌaapa mãgaji:
2SA.9.8	—¿Sãapꞌeda kꞌĩsia bɨma aji, mɨ, pɨ mimiapari, kꞌaripaitꞌee? Pɨ kꞌĩrapite mɨ usa piudakꞌa bɨda aji.
2SA.9.9	Mefibosetpa mãga jaraji mĩda, rey Davidpa Saúl mimiapataarã poro waibɨa pada Siba tꞌɨ̃piji mãikꞌaapa mãgaji:
2SA.9.9	—Pɨ chipari pada ãichakꞌemaa mɨa tee bɨda aji, ne–inaa jõmaweda Sauldeerãpa iru pꞌanadapꞌedaa. 
2SA.9.10	Maperã mɨa nãga jara bɨ pɨa oomerã. Pɨ, pɨchi warrarã ome mãikꞌaapa pɨ mimiapataarã ome ma eujãde mimiadaitꞌee Mefiboset pari. Netꞌa tau ewadakꞌãri, irudeerã–itꞌee ɨa bɨdaitꞌee. Mamĩda Mefiboset ichita mɨchi mesade nekꞌopariitꞌeeda aji. (Maapai Sibapa warrarã quince mãikꞌaapa mimiapataarã veinte iru baji.)
2SA.9.11	Mãpai Sibapa reymaa pꞌanauji:
2SA.9.11	—Rey Waibɨa, jõmaweda pɨa mɨmaa jara bɨkꞌa mɨa ooitꞌeeda aji.
2SA.9.11	Maadakꞌãriipa Mefiboset nekꞌopachi rey mesade, rey warrarãkꞌa. 
2SA.9.12	Mefibosetpa warra aba iru baji; tꞌɨ̃jarapachida Micaías. Sibadeerã jõmaweda mimiapachida Mefiboset pari. 
2SA.9.13	Mamĩda Mefiboset, chi bɨɨrɨ omeeweda chiwa bada, Jerusalende bapachi, rey mesade nekꞌopachi perã.
2SA.10.1	Ma tꞌẽepai amonitaarã rey Najás jai–idaaji. Iru pari chi warra Janún rey beeji. 
2SA.10.2	Davidpa kꞌĩsiaji ma rey Janunpa ichi pia aukꞌa akꞌɨitꞌee iru akꞌõre Najapa pia akꞌɨdakꞌa. Mapa Davidpa poro waibɨarã ichi jua ekꞌari pꞌanadapꞌedaa Janunmaa pëiji jaranadamerã ichi tꞌãri pꞌua nɨ̃bɨ iru akꞌõre jai–idaada kꞌaurepa.
2SA.10.2	Mamĩda ma eperãarã amonitaarã eujãde panadakꞌãri, 
2SA.10.3	amonitaarã poro waibɨarãpa ãchi rey Janunmaa mãgajida:
2SA.10.3	—Rey Waibɨa, ¿pɨa ijãa bɨkꞌã ajida, Davidpa wãara ichi jua ekꞌari pꞌanɨɨrã pëiji jara chedamerã ichi tꞌãri pꞌua nɨ̃bɨ pɨ akꞌõre jai–idaada kꞌaurepa, irua pɨ akꞌõre pia akꞌɨpachi perã? ¡Mãga–epɨ! ¿Ãra pëiji–ekꞌã ajida, tachi pꞌuuru akꞌɨdamerã mãikꞌaapa tꞌẽepai tachi jõtꞌaa chedamerã?
2SA.10.4	Janunpa ãchi pedee ijãaji. Mapa jaraji ma poro waibɨarãmaa Davidpa eperãarã pëida jita atadamerã mãikꞌaapa mãɨrã idakꞌara tꞌooma aba wẽtꞌaadamerã kꞌĩra nejasiapidaitꞌee. Ma awara mãɨrã pꞌaru jɨ̃ pꞌanadapꞌedaa jẽkꞌoojida, ãtau taawa pꞌaneedamerã. Tꞌẽepai mãgá ãpɨtee pëijida.
2SA.10.5	Davidpa mãga kꞌawaa atakꞌãri, ichia chokꞌapariirã pëiji ma eperãarã kꞌĩra chuunadamerã, ãra audú kꞌĩra nejasia pꞌanadapꞌedaa perã. Jara pëiji Jericó pꞌuurude pꞌaneedamerã ãchi idakꞌara wariruta misa, maapꞌeda ichimaa chedamerã.
2SA.10.6	Amonitaarãpa kꞌawaadakꞌãri David ãchi ome kꞌĩrau bɨ, siriorã soldaorã chipꞌe wãjida chõodamerã ãchi eere: Rejob pꞌuurudepema mãikꞌaapa Sobá pꞌuurudepema veinte mil soldaorã jĩte chõo nipapataarã, Macá pꞌuurudepema rey mil soldaorã ome mãikꞌaapa Tob pꞌuurudepema doce mil soldaorã. 
2SA.10.7	Davidpa mãga kꞌawaa atakꞌãri, Joab israelitaarã soldaorã jõmaarã ome pëiji chõode wãdamerã. 
2SA.10.8	Ma amonitaarã ãchi pꞌuuru tꞌĩupatade chipꞌedachida. Jõdee ma siriorã Sobá pꞌuurudepema, Rejob pꞌuurudepema mãikꞌaapa Tob pꞌuurudepema soldaorã Macadepema soldaorã ome pꞌuuru taawa pꞌaneejida.
2SA.10.9	Joabpa unukꞌãri soldaorã erkꞌa para bee ichi kꞌĩrapite mãikꞌaapa ichi ãpɨte, israelitaarã soldaorã pipɨara bee jɨrɨtꞌeraji chõonadamerã ma siriorã ome. 
2SA.10.10	Maapꞌeda apema soldaorã bɨji ichi ɨ̃pema Abisay jua ekꞌari, ãchi chõonadamerã ma amonitaarã ome. 
2SA.10.11	Mãga bɨde Joabpa Abisaymaa mãgaji:
2SA.10.11	—Jã siriorãpa tai pꞌoyaa wãruta pɨrã, mɨ kꞌaripanáji. Jõdee jã amonitaarãpa parã pꞌoyaa wãruta pɨrã, mɨa pɨ kꞌaripanaitꞌee. 
2SA.10.12	Kꞌĩsianaapáde aji. Sõcharra chõonadáma tachi pꞌuuru pidaarã pari mãikꞌaapa awaraa pꞌuuru Tachi Akꞌõre jua ekꞌari pꞌanapataarã pari. ¡Tachi Akꞌõrepa ooipia bɨda aji, ichia kꞌĩsia iru bɨkꞌa!
2SA.10.13	Joab wãji ichi eere pꞌanadapꞌedaarã ome ma siriorã pꞌanadapꞌedaamaa chõode. Mamĩda mãɨrã iru naa jĩchoodachida. 
2SA.10.14	Ma amonitaarãpa mãga unudakꞌãri, ãchi ichiaba jĩchookꞌoodachida Abisay eere pꞌanadapꞌedaarã naa mãikꞌaapa tꞌĩukꞌoodachida ãchi pꞌuurude. Maperã Joab israelitaarã soldaorã ome ãpɨtee wãjida Jerusalendee.
2SA.10.15	Siriorãpa kꞌawaadakꞌãri israelitaarãpa ãchi pꞌoyaadapꞌedaa, waya chipꞌedachida. 
2SA.10.16	Rey Hadad Ezerpa jara pëiji siriorã Éufrates to kꞌĩraikꞌa eere pꞌanapatapꞌedaarãpa kꞌaripa chedamerã. Mãgá mãɨrã Jelandee chejida. Ãchi poro waibɨa Sobac paji. Iru rey Hadad Ezer soldaorã jõmaweda poro waibɨa paji.
2SA.10.17	Davidpa mãɨrã chipꞌedapꞌedaa kꞌawaa atakꞌãri, ichia israelitaarã soldaorã jõmaweda chipꞌe ataji mãikꞌaapa Jordán to sĩadapꞌeda, panajida Jelande. Mama ma siriorã ome chõomaa pꞌaneejida. 
2SA.10.18	Mamĩda chõo pꞌanadapꞌeda, ma siriorã jĩchoodachida israelitaarã naa, David eere pꞌanadapꞌedaarãpa peedapꞌedaa perã ãchi eerepema soldaorã cuarenta mil caballode wãdapꞌedaarã mãikꞌaapa setecientos carretade wãdapꞌedaarã. Ma awara siriorã soldaorã poro waibɨa Sobac sudapꞌeda, mama piuji. 
2SA.10.19	Rey Hadad Ezer eerepema reyrã chipꞌedapꞌedaarãpa mãga kꞌawaa atadakꞌãri, israelitaarã ome waa chõo kꞌiniada–e paji mãikꞌaapa ãra ome pedeejida chõoda–ee pꞌanapataadaitꞌee. Mãgá David jua ekꞌari pꞌaneejida.
2SA.10.19	Maadakꞌãriipa siriorãpa amonitaarã waa kꞌaripada–e paji.
2SA.11.1	Kꞌoijara wãyaapꞌeda, reyrã jura chõode uchiapataadakꞌãri, Davidpa pëiji ichi soldaorã poro waibɨa Joab, awaraa poro waibɨarã mãikꞌaapa israelitaarã soldaorã jõmaweda amonitaarã ome chõonadamerã. Mãgá chõonadakꞌãri, amonitaarã jõpi wãjida mãikꞌaapa ãchi pꞌuuru Rabá wapꞌɨra atajida nɨdaitꞌee ma pꞌuurudepemaarã jarra oorutamaa. Mãgá chõo jõnɨde David Jerusalende beeji.
2SA.11.2	Ewari aba kꞌewara David ɨ̃i bapꞌeda, ichi camadeepa pꞌirabaiji mãikꞌaapa ichi palaciodepema terrazadee wãji. Mama bɨde mamãikꞌaapa unuji wẽra kꞌĩra wãree kꞌuimaa bɨ. 
2SA.11.3	Davidpa iru akꞌɨ bapꞌeda, chi mimiapari pëiji iidinamerã kꞌaita ma wẽra. Mãpai chi mimiaparipa jara cheji ma wẽra tꞌɨ̃jarapata Betsabé. Iru Elián kꞌau mãikꞌaapa hitita Urías wẽrada aji. 
2SA.11.4	Ma wẽra ewaapai bi kꞌayaa wãyaapꞌeda bada perã, kꞌuimaa baji ooitꞌee Tachi Akꞌõre ley pꞌãdade jara bɨkꞌa. Davidpa ma wẽra kꞌĩra wãree unuda perã, atapiji. Aneedakꞌãri, iru ome kꞌãiji. Maapꞌeda Betsabé ichi temaa wãji.
2SA.11.5	Ma tꞌẽepai ma wẽra biakꞌoo beeji. Mapa irua Davidmaa mãga jara pëiji. 
2SA.11.6	Davidpa made kꞌĩsiapꞌeda, Joabmaa jara pëiji ma hitita Urías ichimaa pëimerã ãchi chõo pꞌanadapꞌedaamãiipa. Mãpai Joabpa mãga ooji. 
2SA.11.7	Urías pakꞌãri, Davidpa iidiji Joab mãikꞌaapa soldaorã pari mãikꞌaapa sãga wãda ãchi chõo pꞌanadapꞌedaa ome.
2SA.11.8	Tꞌẽepai Davidpa irumaa jaraji:
2SA.11.8	—Pɨchi temaa wã́ji mãikꞌaapa bɨɨrɨ sɨɨpáde aji.
2SA.11.8	Urías palaciodeepa uchiakꞌãri, reypa irumaa chikꞌo pia tee pëiji. 
2SA.11.9	Mamĩda Urías ichi temaa wã–e paji. Kꞌãi beeji palacio tꞌĩupatamãi rey te jɨ̃apataarã ome.
2SA.11.10	Aɨ norema Davidmaa mãga nepɨrɨdakꞌãri, irua Urías tꞌɨ̃piji mãikꞌaapa iidiji:
2SA.11.10	—¿Sãapꞌeda pɨchi temaa wã–e pajima? aji. ¿Chõodeepa chepꞌeda, sẽ–e bɨkꞌã? aji.
2SA.11.11	Uriapa pꞌanauji:
2SA.11.11	—Tachi Akꞌõre baaltekꞌa bɨ, Israeldepema soldaorã mãikꞌaapa Judadepema soldaorã te pakꞌuru juadee oodade pꞌanɨ. Ma awara mɨ poro waibɨa, Joab awaraa soldaorã poro waibɨarã ome pꞌuuru taawa kꞌãi pꞌanɨ. Mãga bɨde, pia–e bɨ mɨ wãmerã mɨchi temaa nekꞌode, ne–inaa tode mãikꞌaapa kꞌãide mɨchi wẽra ome. ¡Pɨ chokꞌai bɨde mãga oo–eda! aji.
2SA.11.12	Mãpai Davidpa mãgaji:
2SA.11.12	—Idi atꞌãri béeji. Nu pɨ chõo pꞌanɨmaa pëiitꞌeeda aji.
2SA.11.12	Mãgá Urías beeji Jerusalende aɨ norema paru misa. 
2SA.11.13	Ma pꞌãrikꞌua Davidpa Uriamaa jaraji ichi ome nekꞌomerã mãikꞌaapa itꞌua to chemerã. Mãgá itꞌuapa iru piupitꞌaaji. Mamĩda kꞌãinakꞌãri, ichi temaa wãi kꞌãyaara, waya kꞌãinaji rey te jɨ̃apataarã kꞌãipatapꞌedaamãi.
2SA.11.14	Aɨ norema Davidpa kꞌartꞌa pꞌãji Joabmaa mãikꞌaapa Urías ome tee pëiji. 
2SA.11.15	Ma kꞌartꞌade nãga jara baji: “Urías pë́iji naapɨara chõode uchiapataarã ome. Mãpai audú chõomaa pꞌaneedakꞌãri, ituaba atabaibëidapáde aji, amonitaarãpa peetꞌaadamerã.”
2SA.11.16	Mãgá Joabpa ichi soldaorã ome amonitaarã pꞌuuru wapꞌɨra atarutade, Urías pëiji amonitaarã soldaorã sõcharra pꞌanadapꞌedaarãmaa. 
2SA.11.17	Mãpai ma pꞌuurudepemaarã ãra ome chõode uchiadakꞌãri, Israeldepema soldaorã poro waibɨarã ũkꞌuru peekꞌoojida. Ma hitita Urías jida aukꞌa piuji.
2SA.11.18	Maapꞌeda Joabpa ma chõodapꞌedaadé Davidmaa jara pëiji. 
2SA.11.19	Nãga jaraji chi chokꞌa pëiitꞌee badamaa:
2SA.11.19	—Mɨa jara pëiru jõmaweda reymaa jarakꞌãri, 
2SA.11.20	rey kꞌĩraudariitꞌee na chõoda atuadapꞌedaa perã mãikꞌaapa iidii: ‘‘¿Sãapꞌeda audú kꞌaitꞌa wãjidama ma pꞌuuru wapꞌɨra atadakꞌãri? ¿Kꞌawada–e pꞌanɨkꞌã ãrapa muralladeepa netꞌaa batꞌapata? 
2SA.11.21	¿Mãgá ooji–e pajikꞌã ai, Tebes pꞌuuru tꞌɨakꞌau bada muralladeepa wẽrapa Yerubaal warra Abimélec kꞌũrumapa peekꞌãri? ¿Sãapꞌeda audú kꞌaitꞌa wãjidama?’’ ai. Mãga iidiru pɨrã, pɨa nãga pꞌanauipia bɨda aji. ‘‘Ichiaba piuji pɨ jua ekꞌari mimia bada, ma hitita Urías.’’
2SA.11.22	Mãpai ma chokꞌa pëida Davidmaa wãji. Panakꞌãri, jõma jaraji Joabpa jarapidakꞌa.
2SA.11.23	Mãpai ma jara chedapa mãgaji:
2SA.11.23	—Soldaorã chokꞌara pꞌuurudeepa chedapꞌedaarãpa tai pꞌoyaa wãjidada aji. Mamĩda chõo jõnɨpa taipa ãchi wãpijida ãchi pꞌuuru tꞌĩupatadee. 
2SA.11.24	Rey Waibɨa, mãga nɨde, murallade pꞌanadapꞌedaarãpa ematrɨma trɨmaa pꞌaneejida pɨ soldaorãmaa. Mãgá tai poro waibɨarã ũkꞌuru piujida, hitita Urías paara.
2SA.11.25	Davidpa mãga ũrikꞌãri, pꞌanauji:
2SA.11.25	—Joabmaa jaráji audú kꞌĩsianaamerã ma soldaorã piudapꞌedaa kꞌaurepa. Mãga pꞌasapari jura chõodakꞌãri. Ma awara jaráji ma pꞌuurudepemaarã ome chõodamerã ãra jõrutamaa. Irumaa pedee pia jarapáde aji, tꞌãri o–ĩ–ĩa beemerã.
2SA.11.26	Ma tꞌẽepai Urías wẽrapa kꞌawaa atakꞌãri chi ɨmɨkꞌĩra piuda, iru–itꞌee chi–ɨaji. 
2SA.11.27	Iru chi–ɨada tꞌẽepai Davidpa ichi palaciode aneepiji. Mãgá ichi wẽra papiji. Ma wẽra ome warra ooji. Mamĩda Tachi Akꞌõrepa David pia akꞌɨ–e paji, irua mãgá kꞌachia ooda kꞌaurepa.
2SA.12.1	Tachi Akꞌõre David ome kꞌĩrau bada perã, ichi pedee jarapari Natán pëiji Davidmaa.
2SA.12.1	Natán David kꞌĩrapite panakꞌãri, nãga nepɨrɨji:
2SA.12.1	—Pꞌuuru abaade eperã omé pꞌanapachida. Aba pꞌaratꞌara bapachi; jõdee chi apema chupɨria bapachi. 
2SA.12.2	Ma pꞌaratꞌara bɨpa oveja mãikꞌaapa pꞌakꞌa chokꞌara iru baji. 
2SA.12.3	Mamĩda ma chupɨria chɨpa oveja wẽra chakꞌe a–pai iru baji. Ma oveja chakꞌe neto atapꞌeda, aukꞌa wari wãji ichi warrarã ome. Ichi chikꞌo kꞌorudepema kꞌopipachi mãikꞌaapa ichi vasode topipachi. Ma awara ma oveja chakꞌe ichi ikꞌaawa kꞌãipipachi. Kꞌinia iru bapachi ichi kꞌaukꞌa. 
2SA.12.4	Ewari aba awaraa eperã pꞌasia cheji ma pꞌaratꞌara bɨmaa. Mamĩda ma pꞌaratꞌara badapa ichi ne–animal pee kꞌinia–e paji kꞌopiitꞌee ma pꞌasia chedamaa. Ma kꞌãyaara ma chupɨria chɨ oveja wẽra chakꞌe jãri atapꞌeda, peeji kꞌopiitꞌee ma pꞌasia chedamaa.
2SA.12.5	Davidpa mãga ũrikꞌãri, audú kꞌĩraudachi ma pꞌaratꞌara bɨpa mãga ooda perã mãikꞌaapa Natanmaa mãgaji:
2SA.12.5	—Tachi Akꞌõre kꞌĩrapite mɨa juraa bɨ: ¡Chi mãga ooda piuipia bɨda! aji. 
2SA.12.6	¡Ma awara ma oveja peeda pari waa kꞌĩmari teeipia bɨda aji, chiparimaa, iru chupɨria kꞌawa–e pada perã!
2SA.12.7	Mãpai Natanpa Davidmaa mãgaji:
2SA.12.7	—¡Pɨda aji, ma pꞌaratꞌara bɨ! Israelitaarã Akꞌõre Waibɨapa pɨmaa nãga jara bɨ: ‘‘Mɨa pɨ jɨrɨtꞌeraji israelitaarã rey pamerã mãikꞌaapa pɨ Saúl juadeepa uchiapipachi. 
2SA.12.8	Iru pɨ poro waibɨa paji mĩda, mɨa pɨmaa iru palacio mãikꞌaapa iru wẽraarã teeji. Ma awara mɨa israelitaarã mãikꞌaapa Judá ëreerãdepemaarã pɨ jua ekꞌari bɨji. Pɨ–itꞌee atꞌãri faltada paara, mɨa pɨmaa netꞌaa chokꞌaraara teekꞌaji. 
2SA.12.9	¿Sãapꞌeda oojima ne–inaa audú kꞌachia bɨ, pɨa hitita Urías amonitaarãmaa peepikꞌãri iru wẽra pɨchi–itꞌee ataitꞌee? ¿Sãapꞌeda mɨ ley mãgá yiaraa iru bajima? aji. 
2SA.12.10	Mãgá pɨa mɨ yiaraa iru bada perã ma hitita Urías wẽra atakꞌãri pɨchi wẽra papiitꞌee, pɨchideerã ũkꞌuru ichita piu kꞌachia piudaitꞌee. 
2SA.12.11	Mɨ, Jõmaarã Akꞌõre Waibɨapa nãga jara bɨ: ‘Pɨchideerãpa pɨmaa ne–inaa kꞌachia oodaitꞌee, mɨa ãramaa mãga oopiitꞌee perã. Pɨ kꞌĩrapite mɨa pɨchi wẽraarã jãri ataitꞌee mãikꞌaapa teeitꞌee awaraa israelitamaa. Ãstaawa, awaraarã taide mãgɨ́ pɨ wẽraarã ome kꞌãiitꞌee. 
2SA.12.12	Pɨa ma kꞌachia ookꞌãri, merã ooji. Mamĩda mɨa pɨmaa ma kꞌachia ooitꞌeeda aji, ãstaawa, israelitaarã taide.’ ”
2SA.12.13	Davidpa mãga ũrikꞌãri, Natanmaa nãga jaraji:
2SA.12.13	—¡Tachi Akꞌõre kꞌĩrapite mɨa pꞌekꞌau kꞌachia oojida! aji.
2SA.12.13	Natanpa pꞌanauji:
2SA.12.13	—Tachi Akꞌõrepa pɨa pꞌekꞌau kꞌachia ooda ãyaa bɨji. Ma kꞌaurepa pɨ piu–eda aji. 
2SA.12.14	Mamĩda pɨ warra ewaa tꞌoda jai–idaaitꞌeeda aji, pɨa mãgá Tachi Akꞌõre kꞌĩrapite ma kꞌachia ooda perã.
2SA.12.15	Natanpa mãga jarapꞌeda, ichi temaa wãji. Ma tꞌẽepai Tachi Akꞌõrepa kꞌayaapiji ma warra chai Davidpa ooda Urías wẽra ome. Mãgá ma warra chai juakꞌaya nɨ̃beeji. 
2SA.12.16	Mãga bɨde Davidpa Tachi Akꞌõremaa chupɨria iidipachi chi warra chai pari. Nekꞌokꞌaa paji mãikꞌaapa tꞌãri pꞌuapa pꞌãrikꞌua te jãde jẽra beepachi. 
2SA.12.17	Iru mimiapataarã poro waibɨarãpa enenee jõnajida iru pꞌirabaimerã. Mamĩda irua mãga oo kꞌiniakꞌaa paji. Ichiaba ãra ome nekꞌokꞌaa paji.
2SA.12.18	Kꞌãima siete wãyaapꞌeda, chi warra chai jai–idaaji. David mimiapataarã poro waibɨarãpa waawee pꞌanajida irumaa jaradaitꞌee, audú tꞌãri pꞌua nɨ̃beei jĩakꞌaapa. Kꞌĩsiajida: “Chi warra atꞌãri chokꞌai bɨde, irua tachi pedee ũri kꞌiniakꞌaa paji pɨrã, ɨ̃rá ¿sãgá jaradaima chi warra jai–idaada? ¡Kꞌawada–e kꞌãare ne–inaa irua pariatua ooi!”
2SA.12.19	Mamĩda Davidpa unukꞌãri ãchi o sausauwaa pedeemaa pꞌanɨ, kꞌawaaji chi warra chai jai–idaada. Mapa ãchimaa iidiji:
2SA.12.19	—¿Warra chai jai–idaajikꞌã? aji.
2SA.12.19	Ãchia pꞌanaujida:
2SA.12.19	—Jai–idaajida ajida.
2SA.12.20	Mãpai David te jãdeepa pꞌirabaidachi. Kꞌuipꞌeda, kꞌera pꞌuruji, pꞌaru pia jɨ̃ beeji mãikꞌaapa tꞌĩuji Tachi Akꞌõre ome unupata tede ɨtꞌaa tꞌɨ̃itꞌee. Tꞌẽepai, ichi temaa wãji mãikꞌaapa chikꞌo iidiji. Mãpai nekꞌoji.
2SA.12.21	Iru ekꞌari beerãpa mãga unudakꞌãri, irumaa iidijida:
2SA.12.21	—Rey Waibɨa, ¿pɨa kꞌãata oomaa bɨma? ajida. Pɨ warra chai atꞌãri chokꞌai bakꞌãri, pɨ nekꞌokꞌaa paji mãikꞌaapa iru–itꞌee jẽepachi. Mamĩda ɨ̃rá iru jai–idaakꞌãri, ¡pɨ pꞌirabaiji mãikꞌaapa nekꞌoji!
2SA.12.22	Davidpa pꞌanauji:
2SA.12.22	—Mɨ warra chokꞌai bakꞌãri, mɨ nekꞌokꞌaa paji mãikꞌaapa jẽepachi, kꞌĩsia bada perã Tachi Akꞌõrepa mɨ chupɨria kꞌawaai mãikꞌaapa mɨ warra chokꞌai bɨi. 
2SA.12.23	Mamĩda ɨ̃rá iru jai–idaa bairã, ¿kꞌãare–itꞌee mɨ nekꞌo–ee baima? Mãga oo bɨpa mɨa iru pꞌoyaa chokꞌaipi–e. Mɨ iru bɨmaa wãitꞌee. Mamĩda iru waa che–eda aji, mɨ ome bade.
2SA.12.24	Chi warra jai–idaada tꞌẽepai, Davidpa chi wẽra Betsabé tꞌãri o–ĩ–ĩapiji. Ma tꞌẽepai iru ome kꞌãiji. Maapꞌeda irua ɨmɨkꞌĩra warra tꞌoji. Davidpa tꞌɨ̃ bɨji Salomón.
2SA.12.25	Mãga jara pëiji Davidmaa iru pedee jarapari, Natán kꞌapꞌɨa. Mãpai Davidpa ma warra chai ichiaba tꞌɨ̃ bɨji Jedidías. 
2SA.12.26	Maapai Joab chõomaa baji amonitaarã pꞌuuru waibɨa Rabade. Mãpema rey baparimãi murallapa tꞌɨakꞌau bada pꞌoyaakꞌãri, 
2SA.12.27	Joabpa ichia chokꞌapariirã Davidmaa pëiji nãga jaradamerã: “Mɨ Rabá pꞌuurudepemaarã ome chõomaa bɨde ãchi rey baparimãi mãikꞌaapa ãchi pania tꞌɨpatamãi jãri atajida aji. 
2SA.12.28	Maperã Mɨchi Rey Waibɨa, soldaorã awaraarã chipꞌe atapꞌeda, na pꞌuurudepemaarã ome chõo chétɨ mãikꞌaapa ãchi pꞌuuru jãri atátɨ. Maa–e pɨrã mɨata na pꞌuuru pꞌoyaaitꞌee mãikꞌaapa mɨchi tꞌɨ̃ta na pꞌuurude bɨyada” aji.
2SA.12.29	Aramãgá Davidpa ichi soldaorã chipꞌe ataji mãikꞌaapa Rabá pꞌuurudee wãji. Ma pꞌuurudepemaarã ome chõonadapꞌeda, pꞌoyaajida. 
2SA.12.30	Mãpai ma pꞌuurudepema rey poro jɨ̃ra jãri atadapꞌeda, David porode jɨ̃ bɨjida. Ma poro jɨ̃ra nẽedee ooda paji. Mãu pi–ia iru baji mãikꞌaapa chi chɨkꞌɨa treinta y tres kilo baji. Ma awara Davidpa pꞌe ataji ne–inaa pia chokꞌara ma pꞌuurude unudapꞌedaa. 
2SA.12.31	Eperãarã atꞌãri ma pꞌuurude pꞌaneedapꞌedaarã mamãikꞌaapa ãyaa ateedapꞌeda, mimiapijida serruchopa, jãitꞌepa mãikꞌaapa chaarapa. Ichiaba mãɨrãmaa ladrillo oopijida. Mãga oojida amonitaarã pꞌuuru pꞌoyaadapꞌedaa chaa. Amonitaarã pꞌoyaadapꞌeda, David ichi soldaorã ome waya Jerusalendee wãji.
2SA.13.1	David warra Absalonpa ɨ̃pewẽra kꞌĩra wãree iru baji. Mãgɨ́ awẽra tꞌɨ̃jarapachida Tamar. David warra naapema Amnón ãchi ɨ̃pema paji ãchi akꞌõre David eereepa. Ma Amnonpa Tamar kꞌinia baji. 
2SA.13.2	Mamĩda Tamar waide ɨmɨkꞌĩra ome kꞌãi–e bada perã, iru pia akꞌɨpachida. Maperã Amnonpa iru pꞌoyaa ata–e paji mãikꞌaapa irude audú kꞌĩsia nɨ̃bɨpa Amnón kꞌayaadachi. 
2SA.13.3	Maapai Amnonpa kꞌõpꞌãyo aba iru baji; tꞌɨ̃jarapatapꞌedaa Jonadab. Mãgɨ́ David ɨ̃pema Simá warra paji. Jonadab ikꞌawaa baji.
2SA.13.4	Ewari aba Jonadabpa Amnonmaa iidiji:
2SA.13.4	—Rey warra, ¿sãga nɨ̃bɨma? aji. ¿Sãapꞌeda ewari chaa pɨ kꞌĩra pia–eera baparima? ¿Mɨmaa jara–ekꞌã? aji.
2SA.13.4	Amnonpa pꞌanauji:
2SA.13.4	—Mɨ ɨ̃pema Absalón ɨ̃pewẽra Tamar mɨchi–itꞌee kꞌinia bɨda aji.
2SA.13.5	Mãpai Jonadabpa nãga ũraaji:
2SA.13.5	—Camade kꞌayaa pɨkꞌa beepáde aji. Mãpai pɨ akꞌõrepa pɨ akꞌɨ chekꞌãri, chupɨria iidíji pɨ ɨ̃pewẽra Tamar pëimerã pɨ kꞌaripade. Ma awara jaráji chi awẽrapa chikꞌo pia chuumerã pɨ kꞌĩrapite mãikꞌaapa pɨmaa tawamerã. “Irua mɨmaa chikꞌo teeruta kꞌoitꞌeeda” apáde aji.
2SA.13.6	Mãgá Amnón ichi camade kꞌayaa pɨkꞌa jẽra beeji.
2SA.13.6	Mãpai reypa akꞌɨnakꞌãri, Amnonpa mãgaji:
2SA.13.6	—Mɨ chupɨria kꞌawaapáde aji. Mɨa kꞌinia bɨ mɨ ɨ̃pewẽra Tamar chemerã mɨ kꞌĩrapite pan omé oode mãikꞌaapa iruata ma pan mɨmaa teemerã.
2SA.13.7	Mãpai Davidpa Tamarmaa jara pëiji ichi kꞌĩrapite chemerã. Pakꞌãri, mãgaji:
2SA.13.7	—Chupɨria kꞌawáaji mãikꞌaapa wãpáde aji, pɨ ɨ̃pema Amnón temaa nejoode iru–itꞌee.
2SA.13.8	Aramãgá Tamar chi ɨ̃pema Amnón temaa wãji. Ará panakꞌãri, ununaji Amnón ichi camade jẽra bɨ. Mãpai Tamarpa iru kꞌĩrapite pan masa oopꞌeda, pan ɨ̃pɨmaa beeji. 
2SA.13.9	Chi pan aupakꞌãri, Tamarpa pꞌaratꞌude pꞌe atapꞌeda, Amnonmaa teeji. Mamĩda irua kꞌo kꞌinia–e paji. Mãpai Amnonpa jaraji mimiapataarã arii pꞌanadapꞌedaa jõmaweda taawaa wãdamerã.
2SA.13.10	Ituaba pꞌaneedakꞌãri, irua Tamarmaa mãgaji:
2SA.13.10	—Ma pan mɨ jẽra bɨmaa aneepáde aji, mãikꞌaapa pɨchi juapa mɨmaa kꞌopi chepáde aji.
2SA.13.10	Aramãgá Tamarpa ma pan ateeji Amnón badamaa.
2SA.13.11	Mamĩda iru kꞌaitꞌa pakꞌãri ma pan kꞌopiitꞌee, Amnonpa iru jita ataji mãikꞌaapa mãgaji:
2SA.13.11	—Ɨ̃pewẽra, mɨ ome kꞌãipáde aji.
2SA.13.12	Tamarpa pꞌanauji:
2SA.13.12	—¡Mɨchi ɨ̃pema, mɨa mãga oo–epɨ! Mɨ kꞌĩra nejasiapináaji. Israel eujãde mãgá oodakꞌaapɨ. ¡Mãgee ne–inaa kꞌachia oonaapáde! aji. 
2SA.13.13	Pɨa mãga ooru pɨrã, ¿mɨa sãgá kꞌĩra nejasia chooyama? aji. Ma awara jõmaarãpa pɨ ãpɨte kꞌachia pedeedayada aji, kꞌĩsia kꞌawa–ee bɨ ãpɨte pedeepatakꞌa. Mɨa chupɨria iidi bɨ pɨ rey ome pedeemerã. Irua tachi miakꞌãipiyada aji.
2SA.13.14	Mamĩda Amnonpa ũri kꞌinia–e paji. Iru Tamar kꞌãyaara juataura bada perã, iru jita atapꞌeda, kꞌiniaamaa bɨde iru ome kꞌãiji. 
2SA.13.15	Mamĩda mãga ooda tꞌẽepai, Amnonpa Tamar kꞌĩra unuamaa iru beeji. Audupɨara kꞌĩra unuamaa iru baji naawedapema kꞌinia iru bada kꞌãyaara. Mapa mãgaji:
2SA.13.15	—Pꞌirabáiji mãikꞌaapa wãpáde aji.
2SA.13.16	Mamĩda Tamarpa pꞌanauji:
2SA.13.16	—¡Mɨchi ɨ̃pema, namãikꞌaapa mɨ jërenaapáde! aji. ¡Mãga ooru pɨrã, audupɨara kꞌachia ooitꞌeeda aji, pɨa mɨ ome ooda kꞌãyaara!
2SA.13.16	Mamĩda Amnonpa ũri kꞌinia–e paji. 
2SA.13.17	Ma kꞌãyaara ichi mimiapari tꞌɨ̃ atapꞌeda, mãgaji:
2SA.13.17	—¡Na wẽra namãikꞌaapa taawaa jëretꞌáaji! ¡Maapꞌeda puerta pia jɨ̃a bɨpáde! aji.
2SA.13.18	Aramãgá ma mimiaparipa tedeepa taawaa jëretꞌaaji. Maapꞌeda chi puerta pia jɨ̃a bɨji. Tamar pꞌaru teesoo pia jɨ̃ baji, rey kꞌaurã miakꞌãida–e pꞌanɨɨrãpa ichita mãgee pꞌaru jɨ̃patapꞌedaa perã. 
2SA.13.19	Tamar ma tedeepa uchiakꞌãri, itꞌabarre pꞌora ɨtꞌaa pꞌoji ichi poro ɨ̃rɨ mãikꞌaapa ma pꞌaru pia jɨ̃ bada jẽtꞌaaji, ma awara ichi jua poro ɨ̃rɨ atapꞌeda, ode jẽe wãji.
2SA.13.20	Chi ɨ̃pema Absalonpa iru mãgá unukꞌãri, iidiji:
2SA.13.20	—¿Pɨ ɨ̃pema Amnónpata pɨ nãga oojikꞌã? aji. Mɨchi ɨ̃pewẽra, maarepida jaranáaji, iru pɨ ɨ̃pema perã. Audú kꞌĩsianaapáde aji, ma pꞌasadade.
2SA.13.20	Mãgá Tamar chi ɨ̃pema Absalón tede beeji, Amnonpa iru kꞌinia–e pada perã.
2SA.13.21	Rey Davidpa ma pꞌasada kꞌawaa atakꞌãri, audú kꞌĩraudachi. Mamĩda Amnón miapi–e paji, chi warra naapema pada perã mãikꞌaapa iru audú kꞌinia iru bada perã. 
2SA.13.22	Amnonpa mãga ooji mĩda, Absalonpa irumaa maarepida jara–e paji. Mamĩda ichi tꞌãridepai Amnón kꞌĩra unuamaa iru beeji chi ɨ̃pewẽra ome mãga ooda perã.
2SA.13.23	Año omé wãyaapꞌeda, Absalón mimiapataarãpa ichi ovejaarã kꞌara tꞌɨɨmaa pꞌanajida Baal Jazorde, Efraindeepa uchiadapꞌedaarã eujã kꞌaitꞌa. Mama pꞌanɨde Absalonpa fiesta ooji. Mapa rey warrarã jõmaweda tꞌɨ̃ pëiji.
2SA.13.24	Ma awara ichi akꞌõre, rey Davidmaa wãji mãikꞌaapa mãgaji:
2SA.13.24	—Mɨchi Rey Waibɨa, mɨ pɨ mimiapari. Mɨ mimiapataarãpa mɨ ovejaarã kꞌara tꞌɨɨmaa pꞌanɨda aji. Fiesta oodaitꞌee. Mapa Mɨchi Rey Waibɨa, mɨa kꞌinia bɨ pɨ, poro waibɨarã pɨ jua ekꞌari beerã ome chedamerã.
2SA.13.25	Mamĩda Davidpa pꞌanauji;
2SA.13.25	—Warra, tai jõmaweda pꞌoyaa wãda–eda aji, pɨ–itꞌee audú ɨ̃pɨa baitꞌee perã jõmaweda wãruta pɨrã.
2SA.13.25	Absalonpa audú edekꞌaji mĩda, rey wã kꞌinia–e paji. Jĩpꞌa Absalonmaa pedee pia jaraji.
2SA.13.26	Mãpai Absalonpa mãgaji:
2SA.13.26	—Mɨchi Rey Waibɨa, pɨ wã–e perã, ¿sãapꞌeda mɨ ɨ̃pema Amnón pëi–ema? aji.
2SA.13.26	Mãpai reypa iidiji:
2SA.13.26	—¿Sãapꞌeda kꞌinia bɨma aji, Amnón pɨ ome wãmerã?
2SA.13.27	Mamĩda Absalonpa audú mãga jara nɨ̃bɨpa, reypa pëiji Amnón, chi warrarã awaraarã paara Absalón ome.
2SA.13.27	Aɨ naaweda Absalonpa chikꞌo pia joopiji rey mesade iru pꞌanapatakꞌa. 
2SA.13.28	Mãga nɨde ichi mimiapataarãmaa jaraji:
2SA.13.28	—Amnón pia akꞌɨdapáde aji. Vinopa piu wãkꞌãri, mɨa jaraitꞌee peedamerã. Waawee–ee mãga óotɨ, mɨata mãga oopi bairã. Sõcharra pꞌanadapáde aji.
2SA.13.29	Absalonpa jaradakꞌa chi mimiapataarãpa Amnón peetꞌaajida. Mãpai apemaarã rey warrarã ãchi mulade bataudapꞌeda, jĩchoodachida.
2SA.13.30	Ãra atꞌãri ode wãdade eperãarãpa Davidmaa pariatua nepɨrɨnajida Absalonpa iru warrarã jõmaweda peekꞌooda. 
2SA.13.31	Davidpa mãga ũrikꞌãri, chi pꞌaru jẽtꞌaaji mãikꞌaapa tꞌãri pꞌuapa te jãde jẽra beeji. Ichi akꞌɨpataarã arii pꞌanadapꞌedaarãpa ichiaba ãchi pꞌaru jẽtꞌaajida.
2SA.13.32	Mamĩda David ɨ̃pema Simá warra Jonadabpa Davidmaa mãgaji:
2SA.13.32	—Rey Waibɨa, kꞌĩsianáaji pɨ warrarã jõmaweda peedapꞌedaa. Amnón aupai peejida. Absalonpa iru mãgá peetꞌaaitꞌee kꞌĩsia iru baji, chi ɨ̃pewẽra Tamarmaa kꞌachia oodakꞌãriipa. 
2SA.13.33	Maperã Rey Waibɨa, ijãanáaji pɨ warrarã jõmaweda piujida. Amnón aupaita piujida aji.
2SA.13.34	Absalón jirabodoru misa ma fiesta oo pꞌanadapꞌedaamãiipa, kꞌũtrãa rey jɨ̃a badapa unuji eperãarã cheruta Joronayin ode; ma o ee bide bɨ. Mãga unukꞌãri, ma jɨ̃aparipa reymaa jaranaji.
2SA.13.35	Mãpai Jonadabpa reymaa mãgaji:
2SA.13.35	—Rey Waibɨa, pɨ warrarã cherutada aji, mɨ, pɨ mimiaparipa jaradakꞌa.
2SA.13.36	Jonadab pedee aupakꞌãri, rey warrarã pachejida. Jẽe chejida ãchi ɨ̃pema piuda–itꞌee. Rey chi akꞌɨpataarã ome aukꞌa audú jẽejida.
2SA.13.37+2SA.13.38	Mãɨmisa Absalón jirabodoji Amiud warra rey Talmay bɨmaa Guesur eujãde. Mama beeji año õpee. Ewari chaa David jẽepachi chi warra Amnon–itꞌee. 
2SA.13.39	Mamĩda mãgá chi–ɨa bapꞌeda, tꞌãri o–ĩ–ĩa beekꞌãri, chi warra Absalón unu kꞌinia nɨ̃beeji.
2SA.14.1	Sarvia warra Joabpa kꞌawaji rey David audú kꞌĩsia nɨ̃bada ichi warra Absalón pari. 
2SA.14.2	Mapa Tecoa pꞌuurudepema wẽra ikꞌawaa bada tꞌɨ̃ pëiji. Joabpa irumaa mãgaji:
2SA.14.2	—Seewata nãga óoji. Chi–ɨadakꞌãri pꞌaru jɨ̃pata jɨ̃ béeji mãikꞌaapa kꞌera pꞌurunaáji pꞌẽtrãapa ooparikꞌa taarã chi–ɨakꞌãri. 
2SA.14.3	Maapꞌeda reymaa wã́ji mãikꞌaapa mɨa jarateerukꞌa jarapáde aji.
2SA.14.3	Tꞌẽepai Joabpa pedee jaraji ma wẽrapa mãga jaranamerã.
2SA.14.4	Maapꞌeda ma Tecoadepema wẽra reymaa wãji. Rey kꞌĩrapite panakꞌãri, bedabaidachi ichi tau bɨɨrɨ te jãde tꞌõbairumaa, mãgá akꞌɨpiitꞌee ichia rey waawee bɨ. Mãpai mãgaji:
2SA.14.4	—¡Rey Waibɨa, mɨ chupɨria kꞌawaapáde! aji.
2SA.14.5	Mãpai reypa iidiji:
2SA.14.5	—¿Sãga nɨ̃bɨma? aji.
2SA.14.5	Irua pꞌanauji:
2SA.14.5	—Mɨ pꞌẽtrãapɨ. Mɨ chupɨria kꞌɨrɨ. Mɨ ɨmɨkꞌĩra piujida aji. 
2SA.14.6	Mɨchi Rey Waibɨa, mɨ, pɨ mimiaparipa warrarã omeepai iru bajida aji. Ãra mẽe nidade chõodachida. Mama eperã apida wẽ–e pada perã mãga oopinaadamerã, abaapa chi ɨ̃pema peetꞌaaji. 
2SA.14.7	Ɨ̃rá mɨ ëreerã jõmaarãpa mɨ, pɨ mimiapari, kꞌĩra unuamaa iru pꞌanɨ mãikꞌaapa ãrapa kꞌinia pꞌanɨ mɨa mɨ warra ãramaa teemerã, peetꞌaadaitꞌee perã irua ichi ɨ̃pema peeda kꞌaurepa. Mamĩda mɨa mãga ooru pɨrã, warra apida wẽe beeitꞌee mɨ kꞌaripamerã mãikꞌaapa mɨ ɨmɨkꞌĩrapa netꞌaa atabëida jɨ̃amerã. Ma awara Israel eujãde mɨ ɨmɨkꞌĩra tꞌɨ̃ waa kꞌirãpada–e paitꞌeeda aji.
2SA.14.8	Mãpai reypa ma wẽramaa mãgaji:
2SA.14.8	—Pɨchi temaa wãpáde aji. Mɨa mɨ ekꞌari pꞌanɨɨrãmaa jaraitꞌeeda aji, pɨ kꞌaripadamerã.
2SA.14.9	Ma Tecoadepema wẽrapa pꞌanauji:
2SA.14.9	—Rey Waibɨa, iididakꞌãri sãapꞌeda mɨ warra ome ooda–e paji Tachi Akꞌõre leyde jara bɨkꞌa, mɨ kꞌaurepa adaipia bɨ maa–e pɨrã mɨ akꞌõre tedepemaarã kꞌaurepa. Mɨchi rey, pɨ kꞌaurepa adaikꞌaraa bɨda aji.
2SA.14.10	Mãpai reypa pꞌanauji:
2SA.14.10	—Apidaapa pɨ ɨmɨateeru pɨrã, mɨmaa anéeji. Mãgá pɨ waa joreeda–e paitꞌeeda aji.
2SA.14.11	Mamĩda ma wẽrapa mãgaji:
2SA.14.11	—Rey Waibɨa, mɨ chupɨria kꞌawaapáde aji. ¡Iidíji pɨchi Akꞌõre Waibɨa, Tachi Akꞌõremaa mɨ ëreerãdepema, chi mɨ warra pee kꞌinia bɨpa irua kꞌachia ooda pari, mãga oonaamerã mɨ warra ome!
2SA.14.11	Mãpai reypa mãgaji:
2SA.14.11	—Tachi Akꞌõre ichita chokꞌai bɨ kꞌĩrapite mɨa juraa bɨ: ¡pɨ warra porodeepa puda kꞌãu apida baai–e paitꞌee!
2SA.14.12	Mãpai ma wẽrapa mãgaji:
2SA.14.12	—Rey Waibɨa, mɨ pɨ mimiapari. Mɨ chupɨria kꞌawáaji mãikꞌaapa mɨmaa pedee awaraa jarapíji.
2SA.14.12	Reypa mãgaji:
2SA.14.12	—Pedeepáde aji.
2SA.14.13	Mãpai ma wẽrapa iidiji:
2SA.14.13	—Rey Waibɨa, mɨ ëreerãpa mɨmaa oo kꞌinia pꞌanɨkꞌa, mãga pɨkꞌa pɨa oomaa bɨ Tachi Akꞌõre pꞌuuru pidaarãmaa. Ãrapa mɨ warra pee kꞌinia pꞌanɨ apida beenaamerã chi akꞌõre netꞌaa jɨ̃aitꞌee. Mãga pɨkꞌa pɨata pɨ warra chepi–e irua pɨ mimiade beemerã mãikꞌaapa israelitaarã akꞌɨpariimerã. Pɨ kꞌaurépata mãga pꞌasa–e paitꞌee. 
2SA.14.14	Tachi jõmaweda piudaitꞌee. Pania eujã ɨ̃rɨ weedaikꞌãri, pꞌoyaa waa joi atadakꞌaa. Tachi Akꞌõrepa piudapꞌedaarã chokꞌaipi–e bɨ mĩda, reypa ichi warra tꞌɨmɨɨpa chepii. 
2SA.14.15	Rey Waibɨa, mɨa pɨmaa ma pedee jara cheji eperãarãpa mɨ pꞌerapidapꞌedaa perã. Maperã mɨ, pɨ mimiapari pɨ ome pedee cheji, pɨa ooi jĩakꞌaapa mɨa iidi bɨkꞌa. 
2SA.14.16	Rey Waibɨa, pɨa mɨ pedee ũriru pɨrã, mɨ, mɨ warra ome kꞌaripai tai pee kꞌinia bɨ juadeepa, ma eperãpa tai uchiapi kꞌinia bairã Tachi Akꞌõrepa teeda eujãdeepa. 
2SA.14.17	Rey Waibɨa, mɨ, pɨ mimiaparipa kꞌĩsiaji pɨa pedee jara bɨ kꞌaurepa mɨ kꞌãiwee beeitꞌee, pɨa kꞌawa bairã kꞌãare ne–inaata pia bɨ mãikꞌaapa kꞌãare ne–inaata kꞌachia bɨ, ɨtꞌaripema angelpa kꞌawaparikꞌa. ¡Mɨa kꞌinia bɨ Tachi Akꞌõre, pɨ Akꞌõre Waibɨapa pɨ kꞌaripamerã!
2SA.14.18	Mãpai reypa ma wẽramaa mãgaji:
2SA.14.18	—Mɨa pɨmaa ne–inaa iidiitꞌeeda aji. Kꞌinia bɨda aji, pɨa wãarata jaramerã.
2SA.14.18	Ma wẽrapa pꞌanauji:
2SA.14.18	—Rey Waibɨa, pedeepáde aji.
2SA.14.19	Mãpai reypa iidiji:
2SA.14.19	—¿Joábpata pɨmaa na nepɨra jarapiji–ekꞌã? aji.
2SA.14.19	Wẽrapa pꞌanauji:
2SA.14.19	—Rey Waibɨa, pɨ kꞌĩrapite mɨa juraa bɨ pɨa jara bɨ wãarada aji. Wãara pɨ jua ekꞌari mimiapari Joabpa mɨ namaa pëiji. Iruata mɨ, pɨ mimiaparimaa, jarapiji jõmaweda mɨa pɨmaa etꞌewa jarada. 
2SA.14.20	Irua mãga ooji pɨ kꞌĩsia awara atamerã pɨ warra ome. Rey Waibɨa, wãara pɨ ɨtꞌaripema angelkꞌa bɨ, pɨa kꞌawa bairã ne–inaa jõma na eujãde pꞌasapari.
2SA.14.21	Ma tꞌẽepai rey Davidpa Joab tꞌɨ̃ atapꞌeda, mãgaji:
2SA.14.21	—Pɨa kꞌinia bɨkꞌa ooitꞌeeda aji. Kꞌũtrãa Absalón atanapáde aji.
2SA.14.22	Joabpa mãga ũrikꞌãri, rey kꞌĩrapite bedabaidachi tau bɨɨrɨ te jãde tꞌõbairumaa. Mãga ooji akꞌɨpiitꞌee rey waawee bɨ. Mãpai reymaa pedee pia jarapꞌeda, mãgaji:
2SA.14.22	—Mɨchi Rey Waibɨa, ɨ̃rata mɨa kꞌawa bɨ pɨa mɨ pia akꞌɨpari, ooitꞌee perã mɨa ũraadakꞌa pɨa oomerã.
2SA.14.23	Mãpai Joab Guesurdee wãji Absalón atade mãikꞌaapa Jerusalendee aneeji. 
2SA.14.24	Mamĩda aɨ naaweda reypa Joabmaa nãga jaraji: “Ichi temaa ateepáde aji, mɨ kꞌĩrapite anee–ee.” Joabpa mãga ooji. Absalón jĩpꞌa ichi temaa wãji, rey unu–ee.
2SA.14.25	Israel eujã jõmaade ɨmɨkꞌĩra kꞌapꞌɨa pia, kꞌĩra wãree wẽ–e paji Absalonkꞌa. Maperã jõmaarãpa iru tꞌo pꞌanapachida. Iru bɨɨrɨdeepa porosãude parumaa maarepida ne–inaa kꞌachia wẽe baji. 
2SA.14.26	Año chaa chi puda tꞌɨɨpipachi, pudara bada perã. Chi puda tꞌɨɨdakꞌãri, chi chɨkꞌɨa kilo omé uchiapachi. 
2SA.14.27	Absalonpa iru baji warrarã õpee mãikꞌaapa kꞌau aba, tꞌɨ̃jarapatapꞌedaa Tamar. Ma kꞌau kꞌĩra wãree baji.
2SA.14.28	Absalón año omé Jerusalende baji, rey kꞌĩrapite maarepida wã–ee. 
2SA.14.29	Maperã Absalonpa Joabmaa jara pëida omé jara pëiji ichimaa wãmerã pedeede, reymaa pëi kꞌinia bada perã ichi pari. Mamĩda Joab wãkꞌaa paji.
2SA.14.30	Maperã Absalonpa chi mimiapataarãmaa nãga jaraji:
2SA.14.30	—Joabpa ichi eujã mɨ eujã ikꞌaawa bɨde cebada uu iru bɨda aji. ¡Mamaa wã́tɨ mãikꞌaapa chi cebada paatꞌaadapáde! aji.
2SA.14.30	Chi mimiapataarã wãdapꞌeda, mãga oojida.
2SA.14.31	Joabpa kꞌawaa atakꞌãri, aramata wãji Absalón temaa mãikꞌaapa iidiji:
2SA.14.31	—¿Sãapꞌeda pɨ mimiapataarãpa mɨ ne–uu paatꞌaajidama? aji.
2SA.14.32	Absalonpa pꞌanauji:
2SA.14.32	—Mɨa jara pëijida aji, pɨ chemerã. Mɨa pɨ pëiitꞌee paji reymaa mɨ pari pedeede. Kꞌinia baji pɨa irumaa nãga jaranamerã: “Pari mɨ cheji Guesur eujãdeepa. Piara bakꞌaji mɨ mama beeda paara.” Ɨ̃rá mɨa rey unu kꞌinia bɨ. Irua kꞌĩsia bɨ pɨrã mɨa ne–inaa kꞌachia ooji, mãgara irua mɨ peeipia bɨda aji.
2SA.14.33	Mãpai Joabpa reymaa mãga jaranaji. Reypa mãga ũrikꞌãri, Absalón tꞌɨ̃ pëiji. Absalón rey kꞌĩrapite pakꞌãri, bedabaidachi tau bɨɨrɨ te jãde tꞌõbairumaa. Mãpai rey Davidpa chi warra kꞌĩra ɨ̃tꞌaaji.
2SA.15.1	Taarã pakꞌãri, Absalonpa carreta caballo ome ataji aɨde nipaitꞌee. Ma awara ɨmɨkꞌĩraarã cincuenta chipꞌe ataji ichi kꞌapꞌɨa jɨ̃adamerã mãikꞌaapa ichi wãrumaa naa pꞌiradamerã. 
2SA.15.2	Ewari chaa pꞌirabaikꞌãri, Jerusalén pꞌuuru tꞌĩupatamãi bainɨ̃ banapachi. Mãgá eperãarã chedakꞌãri ãchi nepɨra reymaa jaradaitꞌee, pꞌuurude tꞌĩudai naaweda, Absalonpa iidipachi: “¿Parã sãpemáarãma?” apachi. Pꞌanaudakꞌãri Israeldeepa uchiada ëreerãdepema, 
2SA.15.3	irua nãga jarapachi: “Wãara reypa pɨ nepɨra ũriipia bɨda apachi. Mamĩda rey pari apida wẽ–eda apachi, pɨ kꞌaripaitꞌee.” 
2SA.15.4	Ichiaba mãgapachi: “Mɨ na eujãdepema charra pada paara, pia bakꞌaji. ¡Mãgá chi mɨmaa nepɨra jara cherutaarã pia kꞌaripakꞌajida!” apachi.
2SA.15.5	Ma awara eperã iru kꞌaitꞌa chekꞌãri saludaaitꞌee, irua jua teepachi mãikꞌaapa wëre atapꞌeda, kꞌĩra ɨ̃tꞌaapachi. 
2SA.15.6	Mãga oopachi israelitaarã jõmaarã ome, ãra reymaa chedakꞌãri ãchi nepɨra akꞌɨmerã. Absalonpa mãga oo bɨpa israelitaarãpa iru kꞌinia iru pꞌaneejida.
2SA.15.7	Año kꞌĩmari wãyaapꞌeda, ewari aba Absalonpa rey Davidmaa nãga jaraji:
2SA.15.7	—Rey Waibɨa, mɨa pɨmaa chupɨria iidi kꞌinia bɨda aji, mɨ wãpimerã Hebrón pꞌuurudee. Mama mɨa Tachi Akꞌõremaa ne–inaa jaradakꞌa oo kꞌinia bɨda aji. 
2SA.15.8	Mɨ, pɨ mimiapari, Siria eujãde, Guesur pꞌuurude bakꞌãri, mɨa Tachi Akꞌõremaa jarajida aji, irua mɨ pëiru pɨrã nama Jerusalendee, mãgara mɨ Hebrondee wãitꞌeeda aji, iru–itꞌee ne–inaa paapide.
2SA.15.9	Davidpa pꞌanauji:
2SA.15.9	—Kꞌãiwee wãpáde aji.
2SA.15.9	Mãpai Absalón Hebrondee wãji. 
2SA.15.10	Mamĩda mãga bɨde Absalonpa eperãarã merã pëiji jõma Israeldeepa uchiada ëreerãmaa nãga jaranadamerã: “Parãpa trompeta chaa bɨ ũridakꞌãri, nãga jarátɨ: ‘Absalón israelitaarã rey Hebrón pꞌuurude.’ ” 
2SA.15.11	Ma awara doscientos Jerusalendepemaarã tꞌɨ̃ pëiji Hebrondee wãdamerã ichi ome. Mamĩda ãramaa maarepida jara–e paji ichi rey pa kꞌinia bada. 
2SA.15.12	Mama panadakꞌãri, ne–animalaarã peepikꞌãri paapiitꞌee, Absalonpa tꞌɨ̃ pëiji rey David ũraapari aba Ajitofel chemerã. Mãgɨ́ eperã Guiló pꞌuurudepema paji. Mãgá Absalonpa imeraa jara bɨpa ichi eere chokꞌaraara atee wãji.
2SA.15.13	Mãga nɨde eperã abaapa Davidmaa jaranaji Absalonpa israelitaarã ichi eere chipꞌe wã.
2SA.15.14	Mãpai Davidpa nãga jaraji poro waibɨarã ichi jua ekꞌari bee ichi ome Jerusalende pꞌanadapꞌedaarãmaa:
2SA.15.14	—¡Ɨ̃raweda wãdáma aji, maa–e pɨrã Absalón juadeepa tachi pꞌoyaa uchiada–e paitꞌee! ¡Isapai wãdáma! aji. ¡Irua tachi nama unu cheru pɨrã, tachimaa ne–inaa kꞌachia ooi mãikꞌaapa na pꞌuurudepemaarã espadapa peekꞌooyada! aji.
2SA.15.15	Ma poro waibɨarãpa pꞌanaujida:
2SA.15.15	—Rey Waibɨa, pɨa jara bɨkꞌa taipa oodaitꞌeeda ajida.
2SA.15.16	Mãgá David uchiaji ichideerã ome mãikꞌaapa ichi eere pꞌanadapꞌedaarã ome. Aba wẽra kꞌãipari diez atabëiji, ichi palacio akꞌɨ pꞌaneedamerã. 
2SA.15.17	Pꞌuuru kꞌidaa panadakꞌãri, akꞌɨnɨ̃ pꞌaneejida. 
2SA.15.18	Poro waibɨarã ichi ekꞌari beerã ichi ikꞌaawa akꞌɨnɨ̃ pꞌanajida. Jõdee ichi jɨ̃apataarã, quereteorã, mãikꞌaapa peleteorã, ãra kꞌĩrapite wãyaa wãjida Gatdepema guititaarã seiscientos soldaorã ome.
2SA.15.19	Mãga nɨde reypa mãɨrã poro waibɨa, guitita Itaymaa mãgaji:
2SA.15.19	—¿Sãapꞌeda pɨ tai ome aukꞌa cheruma? aji. Ãpɨtee wã́ji rey chiwidi Absalón eere tꞌĩude, pɨ awaraa eujãdepema perã mãikꞌaapa pɨchi eujãdeepa jëretꞌaadapꞌedaa perã. 
2SA.15.20	Ewaapai pɨ pacheji. ¿Mɨa sãgá jaraima pɨ tai ome chemerã? Mɨa kꞌawa–e bɨ sãmaata wãda. Ãpɨtee wã́ji pɨchi aukꞌaarã ome. Mɨa kꞌinia bɨda aji, Tachi Akꞌõrepa parã kꞌinia iru bapariimerã mãikꞌaapa pia akꞌɨpariimerã.
2SA.15.21	Mamĩda Itaypa reymaa mãgaji:
2SA.15.21	—Rey Waibɨa, Tachi Akꞌõre ichita chokꞌai bɨ kꞌĩrapite mãikꞌaapa pɨ kꞌĩrapite mɨa nãga juraa bɨ. Pɨ wãrumaa mɨ, pɨ mimiapari, aukꞌa wãitꞌeeda aji, piuru pɨjida.
2SA.15.22	Davidpa pꞌanauji:
2SA.15.22	—Mãgara tai ome chepáde aji.
2SA.15.22	Mãgá ma guitita Itay mãikꞌaapa ichi ome nipapatapꞌedaarã, ãchideerã paara, David ome aukꞌa wãjida. 
2SA.15.23	Ma eujãdepemaarã jõma jẽe para beeji unudakꞌãri ãra Cedrón to chakꞌe sĩa wãda. David ome wãdapꞌedaarã iru naa erreu wãjida eujã pania wẽe bɨdee. 
2SA.15.24	Ãra ome aukꞌa wãjida pꞌaare Sadoc pꞌaare Abiatar ome, awaraa Leví ëreerãdepemaarã Tachi Akꞌõre baaltekꞌa bɨ atee wãdapꞌedaarã paara.
2SA.15.25	Maapꞌeda reypa pꞌaare Sadocmaa mãgaji:
2SA.15.25	—Tachi Akꞌõre baaltekꞌa bɨ ãpɨtee ateepáde aji. Tachi Akꞌõrepa mɨ kꞌariparu pɨrã, irua mɨ waya ãpɨtee aneeitꞌee mãikꞌaapa ma baaltekꞌa bɨ waya mɨmaa unupiitꞌee iru baparimãi. 
2SA.15.26	Mamĩda Tachi Akꞌõrepa mɨ pia–ee akꞌɨru pɨrã, mãgara irua kꞌiniata mɨ ome ooipia bɨda aji.
2SA.15.27	Ichiaba reypa pꞌaare Sadocmaa nãga jaraji:
2SA.15.27	—Pɨ, pɨchi warra Ajimaz ome mãikꞌaapa Abiatar ichi warra Jonatán ome waya pꞌuurudee kꞌãiwee wãdapáde aji. 
2SA.15.28	Mãɨmisa mɨ wãitꞌee eujã jewedaadee, eujã pania wẽe bɨmãi. Mama nɨitꞌeeda aji, parãpa jara pëirutamaa.
2SA.15.29	Mãga oojida. Sadocpa Abiatar ome Tachi Akꞌõre baaltekꞌa bɨ ãpɨtee Jerusalendee ateejida mãikꞌaapa mama pꞌaneejida. 
2SA.15.30	Mãɨmisa David jẽe wãji Olivo ee nokꞌodee. Bɨɨrɨ arajãgaa wãji mãikꞌaapa ichi poro wãkꞌa wãji akꞌɨpiitꞌee tꞌãri pꞌua bɨ. Ichi ome nipadapꞌedaarã aukꞌa jẽe wãjida mãikꞌaapa poro wãkꞌa wãjida. 
2SA.15.31	Davidmaa nepɨrɨdakꞌãri Ajitofel aukꞌa Absalón eere tꞌĩuda, Davidpa Tachi Akꞌõremaa nãga chupɨria iidiji: “Tachi Akꞌõre, oopináaji Ajitofelpa kꞌĩsia iru bɨkꞌa.”
2SA.15.32	David ee nokꞌode pakꞌãri Tachi Akꞌõremaa ɨtꞌaa tꞌɨ̃pariidamãi, irua arquita tꞌɨ̃jarapatapꞌedaa Husay unuji. Tꞌãri pꞌuapa mãgɨ́ eperã pꞌaru jẽ baji mãikꞌaapa ichi porode itꞌabarre pꞌora iru baji.
2SA.15.33	Davidpa mãgɨmaa mãgaji:
2SA.15.33	—Pɨ mɨ ome wãru pɨrã, pɨa mɨ pꞌoyaa pia kꞌaripa–eda aji. 
2SA.15.34	Mamĩda pɨ ãpɨtee Jerusalendee wãru pɨrã, nãga jarai Absalonmaa: ‘‘Rey Waibɨa, mɨ, pɨ mimiaparipa ooitꞌeeda ai, pɨa oopi bɨkꞌa, naaweda mɨa pɨ akꞌõrepa oopida oopariidakꞌa.’’ Pɨa mãga ooru pɨrã, mɨ kꞌaripaitꞌee Ajitofelpa oonaamerã ichia kꞌĩsia iru bɨkꞌa. 
2SA.15.35	Mama pɨa pꞌaareerã Sadoc mãikꞌaapa Abiatar unuitꞌee. Ãrapa pɨ kꞌaripadaitꞌee. Pɨa jõma ũriru palaciode mɨ, Davidmaa jara pëipáde aji. 
2SA.15.36	Ichiaba mama pꞌanɨ Sadoc warra Ajimaz mãikꞌaapa Abiatar warra Jonatán. Pɨa kꞌawaru netꞌaa jõma ãra ome jara pëipáde aji.
2SA.15.37	Mãgá David kꞌõpꞌãyo Husay ichiaba ãpɨtee wãji Jerusalendee. Absalón ma pꞌuurude tꞌĩu bakꞌãri, iru panaji.
2SA.16.1	David ichi ome nipadapꞌedaarã waawipai panadakꞌãri, Mefiboset mimiapari Siba uchiaji David ome unude. Burro omé ɨ̃rɨ anee wãji doscientos pan, cien ne–inaa pꞌepꞌedee uva pꞌoodadee ooda, cien ne–inaa pꞌepꞌedee higojõ pꞌoodadee ooda mãikꞌaapa vino ne–ede tꞌɨda.
2SA.16.2	Reypa mãga unukꞌãri, iidiji:
2SA.16.2	—¿Kꞌãare–itꞌee na netꞌaa aneeruma? aji.
2SA.16.2	Sibapa pꞌanauji:
2SA.16.2	—Burro aneeji Rey Waibɨadeerã aɨde wãdamerã. Pan ne–inaa pꞌepꞌedee ome aneeji pɨ soldaorãpa kꞌodamerã. Vino aneejida aji, juatau wẽedarutaarãpa todamerã eujã pania wẽe bɨde.
2SA.16.3	Mãpai reypa iidiji:
2SA.16.3	—¿Sãma bɨma aji, pɨ chipari pada ãichakꞌe, Mefiboset?
2SA.16.3	Sibapa pꞌanauji:
2SA.16.3	—Jerusalende beejida aji, irua kꞌĩsia bairã israelitaarãpa iru rey bɨdai chi akꞌõchona rey pada pari.
2SA.16.4	Mãpai Davidpa mãgaji:
2SA.16.4	—Mãgara mɨa naaweda Mefibosetmaa teeda ɨ̃rá përeda aji.
2SA.16.4	Mãpai Siba bedabaidachi mãikꞌaapa mãgaji:
2SA.16.4	—¡Rey Waibɨa, mɨa kꞌinia bɨda aji, pɨa mɨ ichita nãgá pia akꞌɨmerã!
2SA.16.5	Rey David panakꞌãri Bajurín pꞌuurude, eperã Sauldeepa uchiadapꞌedaarãdepema uchiaji. Mãgɨ́ Guerá warra, Simí paji. Mãgɨpa Davidmaa pedee kꞌachia jara chewãpachi. 
2SA.16.6	Ichiaba mãu batꞌapachi Davidmaa mãikꞌaapa poro waibɨarã iru jua ekꞌari pꞌanadapꞌedaarãmaa. Mãga oopachi, David jɨ̃apataarãpa iru wapꞌɨra iru pꞌanajida mĩda. 
2SA.16.7	Ma Simipa reymaa nãgá ikꞌachia jarapachi:
2SA.16.7	—¡Ne–inaa kꞌachia ooyaa bɨ mãikꞌaapa eperã peeyaa bɨ, namãikꞌaapa wãpáde! aji. 
2SA.16.8	¡Tachi Akꞌõrepa pɨ kꞌachia oomaa bɨ Saúl ëreerã peepida perã, pɨ iru pari rey beeitꞌee! ¡Ɨ̃rá Tachi Akꞌõrepa pɨ kꞌãyaara pɨ warra Absalón rey mimiade bɨji! ¡Pɨa kꞌachia ooda kꞌaurepa nama bɨda aji, pɨ chĩara peepari perã!
2SA.16.9	Mãpai Sarvia warra Abisaypa reymaa mãgaji:
2SA.16.9	—¿Sãapꞌeda na usa piudakꞌa bɨpa mɨchi rey waibɨamaa nãgá ikꞌachia jaramaa bɨma? aji. ¡Ɨ̃raweda jarapáde! aji. ¡Mɨa iru poro tꞌɨapꞌetꞌaaitꞌeeda! aji.
2SA.16.10	Mamĩda reypa mãgaji:
2SA.16.10	—Sarvia warrarã, ichiakꞌau bɨdapáde aji. ¿Tachi Akꞌõrepa irumaa mãga jarapi bɨ–ekꞌã? Tachi Akꞌõrepa mãga jarapi bɨ pɨrã, ¿kꞌaipa iru pedeepiamaa bayama? aji.
2SA.16.11	Mãpai Abisaymaa mãikꞌaapa poro waibɨarã ichi jua ekꞌari beerã jõmaweda arii pꞌanadapꞌedaarãmaa akꞌɨpꞌeda, rey Davidpa mãgaji:
2SA.16.11	—Mɨchi warrapa pida jɨrɨmaa bɨ pɨrã mɨ pee atapëiitꞌee, ¡audupɨara nãgɨ́ Benjamín ëreerãdepemapa mɨmaa ne–inaa kꞌachia oo kꞌinia bɨ! Ichiakꞌau bɨ́tɨ mɨmaa pedee kꞌachia jaramerã. ¿Tachi Akꞌõrepa irumaa mãga jarapi bɨ–ekꞌã? 
2SA.16.12	Taawa Tachi Akꞌõrepa mɨ chupɨria nɨ̃bɨ unukꞌãri, mɨ bendiciai mɨmaa pedee kꞌachia jarapii kꞌãyaara, idi mɨa ũri bɨkꞌa.
2SA.16.13	Mãpai David mãikꞌaapa ichi ome nipadapꞌedaarã ãchi ode wãjida. Jõdee ma Simí ee bide aukꞌa nipaji mãikꞌaapa pedee kꞌachia jara wãpachi, mãu batꞌa wãpachi mãikꞌaapa ãchimaa yooro pꞌora pꞌo wãpachi. 
2SA.16.14	Rey David mãikꞌaapa ichi ome nipadapꞌedaarã Jordán to ide panadakꞌãri, mama ɨ̃imaa pꞌaneejida, audú sẽ pꞌanadapꞌedaa perã.
2SA.16.15	Mãga nɨde Absalón Jerusalén pꞌuurude baji israelitaarã ome mãikꞌaapa Ajitofel ome. 
2SA.16.16	David kꞌõpꞌãyo, arquita Husaypa mãga unukꞌãri, Absalonmaa wãpꞌeda, nãga jaraji:
2SA.16.16	—¡Mɨa kꞌinia bɨ rey pia bapariimerã! ¡Mɨa kꞌinia bɨ rey pia bapariimerã!
2SA.16.17	Mãga ũrikꞌãri, Absalonpa iidiji:
2SA.16.17	—¿Mãga jara bɨpa pɨ kꞌõpꞌãyomaa akꞌɨpi bɨkꞌã aji, pɨ iru ome kꞌõpꞌãyo pia? ¿Sãapꞌeda pɨ kꞌõpꞌãyo pia ome wã–e pajima? aji.
2SA.16.18	Husaypa pꞌanauji:
2SA.16.18	—Wã kꞌinia–e pajida aji. Mɨ bee kꞌinia bɨ Tachi Akꞌõrepa mãikꞌaapa na pꞌuuru pidaarãpa, israelitaarã jõmaarãpa paara, jɨrɨtꞌeradapꞌedaa ome. 
2SA.16.19	Ma awara mɨ aba–itꞌee mimiaru pɨrã, mɨ kꞌõpꞌãyo warra–itꞌee mimiaitꞌee. Mapa Rey Waibɨa, pɨ–itꞌee mimiaitꞌee pɨ akꞌõre–itꞌee mimia badakꞌa.
2SA.16.20	Maapꞌeda Absalonpa Ajitofelmaa iidiji:
2SA.16.20	—¿Kꞌãata pɨa ũraa bɨma aji, taipa oodamerã?
2SA.16.21	Ajitofelpa pꞌanauji:
2SA.16.21	—Kꞌãipáde aji, pɨ akꞌõre wẽra kꞌãipariirã ome, irua nama bëida perã ichi te akꞌɨ pꞌanadamerã. Mãgá israelitaarã jõmaarãpa kꞌawaadai wãara pɨa, mɨchi rey waibɨa, pɨ akꞌõre kꞌĩra unuamaa iru bɨ mãikꞌaapa audupɨara pɨ eere tꞌĩu kꞌinia pꞌanadaitꞌeeda aji.
2SA.16.22	Mãpai Absalon–itꞌee te chakꞌe ne–edee ooda bɨjida rey David palacio terrazade. Mama israelitaarã taide Absalón kꞌãiji David wẽra kꞌãipariirã ome. 
2SA.16.23	Maapai jõmaarãpa Ajitofel unupachida Tachi Akꞌõre pedee jaraparikꞌa. Davidpa mãikꞌaapa Absalonpa paara iru mãga unupachida. Mapa Absalonpa ooji irua jaradakꞌa.
2SA.17.1	Maapꞌeda Ajitofelpa Absalonmaa nãga jaraji:
2SA.17.1	—Mɨmaa soldaorã doce mil jɨrɨtꞌerapipáde aji, na pꞌãrikꞌuaweda wãdamerã David jɨrɨde. 
2SA.17.2	Iru juatau wẽe beekꞌãri mãikꞌaapa sẽ bakꞌãri, iru ɨ̃rɨ wãdaitꞌee. Mãga oodakꞌãri, iru ome nipapataarã jĩchoodai pꞌera jõnɨpa. Iru aupai peetꞌaadai. 
2SA.17.3	Ma tꞌẽepai mɨa iru eere pꞌanɨɨrã pɨmaa aneeitꞌee. Wẽra ewaa miakꞌãi bɨ ichi kꞌima bɨmãi cheparikꞌa, mãga pɨkꞌa ãra chedaitꞌee. Mãgá eperã aba, pɨa jɨrɨ bɨtapai, piuitꞌee. Apemaarã chokꞌai uchiadayada aji.
2SA.17.4	Absalonpa mãikꞌaapa israelitaarã poro waibɨarãpa Ajitofel pedee ijãajida. 
2SA.17.5	Mamĩda Absalonpa arquita Husay tꞌɨ̃piji, iru ũraa ichiaba ũri kꞌinia bada perã.
2SA.17.6	Husay iru kꞌĩrapite pachekꞌãri, Absalonpa iidiji:
2SA.17.6	—¿Ajitofelpa mɨmaa ũraadakꞌa oodaipia bɨkꞌã? aji. ¿Pɨa kꞌãata kꞌĩsia bɨma? aji.
2SA.17.7	Husaypa pꞌanauji:
2SA.17.7	—Irua ũraa pia jarapari mĩda, etꞌewa ũraada pia–e bɨda aji. 
2SA.17.8	Pɨa kꞌawa bɨ pɨ akꞌõre ichi soldaorã ome sõcharra pꞌanapata. Ɨ̃rá ãra kꞌĩrau pꞌanɨ, oso wẽra chi warrarã jãri atadakꞌãri, kꞌĩrau baparikꞌa. Ma awara pɨ akꞌõre jura chõoyaa bapari. Iru awaraarã kꞌãipatamãi kꞌãi–e paitꞌeepɨ. 
2SA.17.9	¿Na hora iru miru bɨ–ekꞌã mãu tede wa awara ãi? Ma awara iru eere pꞌanɨɨrãpa pɨchi soldaorã ɨ̃rɨ naapɨara chõode uchiaruta pɨrã, eperãarãpa jaradai: ‘‘Absalón soldaorã peekꞌoojidada’’ adai. 
2SA.17.10	Mãpai pɨ soldaorã sõcharra pꞌanɨ pɨjida mãikꞌaapa leonkꞌa waaweeda–ee pꞌanɨ pɨjida, pꞌerakꞌoodaitꞌee. Israelitaarã jõmaarãpa kꞌawa pꞌanɨ pɨ akꞌõre chõo kꞌawaa bapari mãikꞌaapa ichi eere pꞌanɨɨrã sõcharra pꞌanɨ.
2SA.17.11	’Maperã mɨa nãga ũraa bɨ: Rey Waibɨa, israelitaarã jõmaweda chipꞌe atáji Dan pꞌuurudeepa Berseba pꞌuurude parumaa. Cho–kꞌara pꞌanadaitꞌee ipu tau nãusaa cho–kꞌara paraaparikꞌa pꞌusa ide. Rey Waibɨa, pɨchi kꞌapꞌɨakꞌɨta ãra naa wãipia bɨda aji. 
2SA.17.12	Mãgá tai pɨ akꞌõre ome chõonadai iru bɨmãi. Iru ɨ̃rɨ wãdaitꞌee sereno eujã ɨ̃rɨ baaiparikꞌa. Iru soldaorã jõmaweda peekꞌoodaitꞌee, iru paara. 
2SA.17.13	Iru pꞌuuru murallapa tꞌɨakꞌau bɨde mirudaru pɨrã, tachi israelitaarã jõmaarãpa jɨ̃kꞌara ateedaitꞌee mãikꞌaapa ma muralladepema mãu aba–abaa ãyaa pꞌe atadapꞌeda, to chakꞌede batꞌatꞌaadaitꞌee jõtꞌaarutamaa. Mãgá mãu apida mama bee–e pakꞌãri, ãra pꞌoyaadaitꞌeeda aji.
2SA.17.14	Absalonpa mãikꞌaapa awaraa israelitaarãpa mãgajida:
2SA.17.14	—Arquita Husaypa ũraada piara bɨda ajida, Ajitofelpa ũraada kꞌãyaara.
2SA.17.14	Tachi Akꞌõrepa ãramaa mãga kꞌĩsiapiji oonaadamerã Ajitofel ũraa piara bada jaradakꞌa. Ichia mãga ooji Absalón jõpiitꞌee bada perã.
2SA.17.15	Ma tꞌẽepai Husaypa pꞌaareerã Sadocmaa mãikꞌaapa Abiatarmaa jaranaji Ajitofelpa ũraada Absalonmaa mãikꞌaapa israelitaarã poro waibɨarãmaa. Ichiaba ichia ũraada jaraji. 
2SA.17.16	Ma awara mãgaji:
2SA.17.16	—Isapai Davidmaa nãga jara pë́itɨ: “Rey Waibɨa, na pꞌãrikꞌua beenáaji eujã pania wẽe bɨdepema eujã jewedaade. Ma kꞌãyaara isapai Jordán to sĩanáji Absalón eere pꞌanɨɨrãpa apida peenaadamerã.’’
2SA.17.17	Ma pꞌaareerã warrarã Jonatán mãikꞌaapa Ajimaz Enroguel pania poátrɨ uchia badamãi pꞌanajida, pꞌuuru pidaarãpa ãra ununaadamerã. Mapa ma pꞌaareerãpa wẽra ãchi–itꞌee mimiapari bada pëijida ma kꞌũtrãarãmaa Husaypa nepɨrɨda isapai Davidmaa jaranadamerã. 
2SA.17.18	Mamĩda awaraa kꞌũtrãapa ãra uchia wãda unuji mãikꞌaapa Absalonmaa jaranaji. Maperã Jonatán mãikꞌaapa Ajimaz isapai wãdapꞌeda, panajida Bajurín pꞌuurude. Mãpema eperã te ãukꞌidaa pozo badade tꞌĩudachida. 
2SA.17.19	Tꞌẽepai ma te chipari wẽrapa ma pozo wãkꞌa nɨ̃bɨji mãikꞌaapa aɨ ɨ̃rɨ trigo tau pꞌe jẽra bɨji. Mãgá apidaapa ãra mama miru pꞌanɨ kꞌawada–e pai.
2SA.17.20	Absalón eere pꞌanadapꞌedaarã ma eperã tede pachedakꞌãri, chi wẽramaa iidijida:
2SA.17.20	—¿Sãma pꞌanɨma ajida, Ajimaz mãikꞌaapa Jonatán?
2SA.17.20	Ma wẽrapa pꞌanauji:
2SA.17.20	—Nama wãyaajidada aji. Toidaa wãpari ode wãjidada aji.
2SA.17.20	Mãpai ma Absalón eere pꞌanadapꞌedaarã wãjida ãra jɨrɨde. Mamĩda unuda–e pakꞌãri, ãpɨtee wãjida Jerusalendee. 
2SA.17.21	Ãra wãdapꞌedaa tꞌẽepai, Jonatán Ajimaz ome ma pozodeepa uchiajida mãikꞌaapa isapai pꞌira wãjida rey Davidmaa jarade. Ará panadakꞌãri, nãga jarajida:
2SA.17.21	—Isapai to sĩ́atɨ, Ajitofelpa ũraada perã Absalón eere pꞌanɨɨrã parã ome chõo chedamerã.
2SA.17.22	Aramãgá David mãikꞌaapa ichi eere pꞌanadapꞌedaarã jõmaweda isapai Jordán to sĩajida. Aɨ norema tapꞌeweda apida wẽ–e paji ãra pꞌanadapꞌedaamãi.
2SA.17.23	Ajitofelpa kꞌawaakꞌãri ichia ũraadakꞌa ooda–e padapꞌedaa, ichi burro atapꞌeda, ichi pꞌuuru tꞌodamaa wãji. Ichi temãi panakꞌãri, jara bëiji ichi netꞌaa pia jɨ̃a kꞌawaadamerã. Maapꞌeda ichi otaude jɨ̃kꞌarapa jɨ̃ nɨ̃bɨpꞌeda, ɨ̃yapa jɨ̃a piudachi. Mãgá ichi juadoopa piupꞌeda, ɨajida chi akꞌõre ɨadapꞌedaamãi.
2SA.17.24	Absalón israelitaarã ome Jordán to sĩa wãruta misa, David ichi eere pꞌanadapꞌedaarã ome Majanayin pꞌuurude panajida. 
2SA.17.25	(Aɨ naaweda Absalonpa Amasá bɨji Joab pari ichi soldaorã poro waibɨa pamerã. Amasá Israeldeepa uchiada Itrá warra paji. Chi nawe Najás kꞌau Abigaíl paji. Mãgɨ́ Joab nawe Sarvia ɨ̃pewẽra paji.) 
2SA.17.26	Mãgá David tꞌẽe wãdade Absalonpa israelitaarã ichi eere pꞌanadapꞌedaarã ome ãchi carpa eebai jira bɨjida Galaad eujãde.
2SA.17.27	David mãikꞌaapa ichi ome nipadapꞌedaarã Majanayin pꞌuurude panadakꞌãri, nãgɨ́ eperãarã uchiajida iru ome unude: amonitaarã pꞌuuru Rabadepema Najás warra Sobí; Lo Debar pꞌuurudepema Amiel warra Maquir mãikꞌaapa Galaad eujãde bada Roguelín pꞌuurudepema Barzilay. 
2SA.17.28	Mãɨrãpa aneejida joipꞌarukꞌa bee poroba ome, kꞌuuru metaldee ooda mãikꞌaapa yoorodee ooda; trigo tau, cebada tau, harina, netꞌa tau paada, haba, lenteja, 
2SA.17.29	miéle, cuajada mãikꞌaapa queso ooda pꞌakꞌa jubadee wa oveja jubadee. Ma jõma aneejida Davidpa mãikꞌaapa ichi ome nipadapꞌedaarãpa kꞌodamerã. Kꞌĩsiajida eujã pania wẽe bɨdeepa chedapꞌedaa perã, sẽ pꞌanɨ, jarrapa pꞌanɨ mãikꞌaapa opisia pꞌanɨ.
2SA.18.1	Mama pꞌanɨde Davidpa ichi soldaorã chipꞌe ataji mãikꞌaapa ũkꞌuru poro waibɨarã jua ekꞌari soldaorã milmil bɨji mãikꞌaapa awaraarã jua ekꞌari soldaorã ciencien bɨji. 
2SA.18.2	Maapꞌeda ma soldaorã tꞌooda õpeede tꞌooji. Aba Joab jua ekꞌari bɨji. Awaraa bɨji Joab ɨ̃pema, Sarvia warra Abisay jua ekꞌari. Chi apema bɨji guitita Itay jua ekꞌari. Maapꞌeda ma soldaorã jõmaarãmaa nãga jaraji:
2SA.18.2	—Mɨ parã ome aukꞌa chõode wãitꞌeeda aji.
2SA.18.3	Mamĩda ãrapa pꞌanaujida:
2SA.18.3	—Rey Waibɨa, mãga oonaapáde ajida. Tachi kꞌĩra unuamaa iru pꞌanapataarã–itꞌee pꞌuada–e tai jĩchooruta pɨjida maa–e pɨrã tai ũkꞌuru kꞌiniiruta pɨjida. Mamĩda pɨ piurura, kꞌachiara baitꞌee soldaorã diez mil piudapꞌedaarã kꞌãyaara. Mapa, Rey Waibɨa, pꞌuurude beepáde ajida. Namãikꞌaapa pɨa awaraa soldaorã mãikꞌaapa netꞌaa pëiyada ajida, tai kꞌaripade.
2SA.18.4	Mãpai rey Davidpa mãgaji:
2SA.18.4	—Ooitꞌeeda aji, parãpa jara pꞌanɨkꞌa.
2SA.18.4	Mãga jarapꞌeda, ma pꞌuuru tꞌĩupatamãi bainɨ̃ banaji soldaorã grupo chaa, milmil mãikꞌaapa ciencien uchia wãruta misa.
2SA.18.5	Mãga nɨde reypa nãga jaraji Joabmaa, Abisaymaa mãikꞌaapa Itaymaa:
2SA.18.5	—Parãpa mɨ kꞌinia iru pꞌanɨ pɨrã, mɨ warra Absalonmaa ne–inaa kꞌachia oonaadapáde aji.
2SA.18.5	Soldaorã jõmaarãpa ũrijida reypa jarada ãchi poro waibɨarãmaa.
2SA.18.6	Mãgá ma soldaorã uchiajida Israeldepema soldaorã ome chõode. Ãra ununajida pakꞌuru jẽra bɨmãi Efraín ëreerã eujãde. Mama chõomaa pꞌaneejida. 
2SA.18.7	David eere pꞌanadapꞌedaarãpa israelitaarã pꞌoyaajida. Ma ewate cho–kꞌara peejida; veinte mil soldaorã piujida. 
2SA.18.8	Ma eujã jõmaade chõo wãjida. Maperã ma ewate ma pakꞌuru kꞌaurepa eperãarã chokꞌaraara piujida, espadapa piudapꞌedaa kꞌãyaara.
2SA.18.9	Mãgá chõo jõnɨde Absalón David eere pꞌanadapꞌedaarã ome ununaji. Jirabodode chi mula tꞌĩudachi encina pakꞌuru choma bɨ ekꞌari. Mãga bɨde Absalón puda waree bada perã, pakꞌuru juade jõidachi mãikꞌaapa iru mama baijira beeji, chi mula jirabodoru misa. 
2SA.18.10	David eerepema soldao abaapa mãga unukꞌãri, Joabmaa nãga jaranaji:
2SA.18.10	—¡Absalón unujida aji, encina pakꞌurude baijira bɨ!
2SA.18.11	Joabpa pꞌanauji:
2SA.18.11	—¿Kꞌasaa? ¿Pɨa iru unujida ajikꞌã? ¿Sãapꞌeda iru peetꞌaa–e pajima? aji. Ma pari mɨa pɨmaa teekꞌaji pꞌaratꞌa tau diez, chõo kꞌawaa bɨ kꞌɨrrɨde jɨ̃pari ome.
2SA.18.12	Mamĩda ma soldaopa pꞌanauji:
2SA.18.12	—Pɨa mɨmaa pꞌaratꞌa tau mil teeru pɨjida, mɨa rey warra pee–e paitꞌee. Taipa ũrijidada aji, reypa jarakꞌãri pɨmaa, Abisaymaa mãikꞌaapa Itaymaa chi warra Absalonmaa ne–inaa kꞌachia oonaadamerã. 
2SA.18.13	Ma awara mɨa Absalón peeda paara, reypa kꞌawaakꞌaji, irua ne–inaa jõma kꞌawapari perã. Mãga pada paara, pɨa maarepida oo–e pakꞌajida aji, mɨ kꞌaripaitꞌee.
2SA.18.14	Mãpai Joabpa mãgaji:
2SA.18.14	—Pɨ ome mɨ waa pedee–eda aji.
2SA.18.14	Mãpai Joabpa miasu õpee atapꞌeda, Absalón baijira badamaa wãji mãikꞌaapa iru tꞌũade miasupa sukꞌooji. Joabpa iru mãgá sukꞌoopꞌeda, iru atꞌãri chokꞌai baji. 
2SA.18.15	Mãpai arma anipapataarã Joab ome nipapatapꞌedaarã diez Absalón wapꞌɨra atadapꞌeda, peetꞌaajida. 
2SA.18.16	Mãpai Joabpa jaraji trompeta chaadamerã. Mãga ũridakꞌãri, David eerepema soldaorãpa waa chõo jɨrɨda–e paji israelitaarã soldaorã ome. 
2SA.18.17	Maapꞌeda Absalón kꞌapꞌɨa piuda batꞌajida uria choma badade ma pakꞌuru jẽra badamãi. Aɨ ɨ̃rɨ mãu chokꞌara pꞌe nɨ̃bɨjida. Mãɨmisa israelitaarã Absalón eere pꞌanadapꞌedaarã ãchi te chaa erreu wãjida.
2SA.18.18	Absalón atꞌãri chokꞌai bakꞌãri, mãu choma bɨpiji rey eujã jewedaa apatapꞌedaade ichi piukꞌãri, kꞌirãpadamerã. Mãga ooji kꞌĩsia bada perã: “Mɨ warra wẽe bɨ perã, ma mãu kꞌaurepa mɨ kꞌirãpadaitꞌee.” Mapa ma mãu ichi tꞌɨ̃kꞌa tꞌɨ̃ bɨji. Atꞌãri ma mãu tꞌɨ̃jarapata “Absalón kꞌirãpapata mãu”.
2SA.18.19	Absalón peedapꞌedaa tꞌẽepai, Sadoc warra Ajimazpa Joabmaa mãgaji:
2SA.18.19	—Mɨ reymaa pꞌirapipáde aji, jarade Tachi Akꞌõrepa ooda iru uchiapiitꞌee iru kꞌĩra unuamaa iru pꞌanapataarã juadeepa.
2SA.18.20	Mamĩda Joabpa pꞌanauji:
2SA.18.20	—Pɨ idi wã–eda aji. Awaraa ewaride pɨ kꞌapꞌɨa pari reymaa ne–inaa jara pëiitꞌee. Mamĩda idi mɨa pɨ pëi–eda aji, rey warra piuda perã.
2SA.18.21	Mãpai Etiopiadepema soldaomaa Joabpa mãgaji:
2SA.18.21	—Wãpáde aji, pɨa unuda reymaa jarade.
2SA.18.21	Mãgá ma Etiopiadepema Joab kꞌĩrapite ɨ̃jaabaipꞌeda despediitꞌee, pꞌira uchiaji reymaa wãitꞌee.
2SA.18.22	Sadoc warra Ahimazpa mãga kꞌawaakꞌãri, Joabmaa waya mãgaji:
2SA.18.22	—Mɨ ma Etiopiadepema tꞌẽe wãpipáde aji.
2SA.18.22	Mãpai Joabpa iidiji:
2SA.18.22	—Warra, ¿sãapꞌeda pɨ audú wã kꞌinia bɨma aji, netꞌaa ata–eeta mãga jaranaru kꞌaurepa?
2SA.18.23	Ahimazpa pꞌanauji:
2SA.18.23	—Mɨ–itꞌee pꞌua–e bɨda aji. Pꞌira kꞌinia bɨda aji.
2SA.18.23	Mãpai Joabpa mãgaji:
2SA.18.23	—¡Mãgara pꞌira wãpáde! aji.
2SA.18.23	Mãgá Ajimaz pꞌira wãji ma eujã jewedaade mãikꞌaapa ma Etiopiadepema pꞌira wãyaadachi. 
2SA.18.24	Mãga nɨde David su–akꞌɨ baji pꞌuurudepema puerta edajãde. Pꞌuuru jɨ̃apari ma puerta bɨmãi ɨtꞌɨ́ baji muralladeepa akꞌɨpariitꞌee. Akꞌɨmaa bɨde eperã pꞌira cheru unu ataji. 
2SA.18.25	Aramata reymaa golpe jaraji.
2SA.18.25	Mãpai reypa mãgaji:
2SA.18.25	—Abapai cheru pɨrã, jara kꞌinia bɨda aji, pedee pia jara cheru.
2SA.18.25	Ma eperã kꞌaitꞌaara chewãru misa, 
2SA.18.26	ma jɨ̃aparipa awaraa eperã unuji aukꞌa pꞌira cheru. Mãpai ma jɨ̃aparipa biaji puerta jɨ̃apari eujãde badamaa:
2SA.18.26	—Awaraa eperã pꞌira cheruda aji.
2SA.18.26	Mãga ũrikꞌãri, reypa mãgaji:
2SA.18.26	—¿Ichiaba ne–inaa piata jara cheru–ekꞌã? aji.
2SA.18.27	Mãpai ma jɨ̃apari muralla ɨ̃rɨ badapa mãgaji:
2SA.18.27	—Eperã naa cheru Sadoc warra Ajimazkꞌa bɨda aji.
2SA.18.27	Reypa pꞌanauji:
2SA.18.27	—Ajimaz eperã piada aji. Wãara ne–inaa piata jara cheruda aji.
2SA.18.28	Ajimaz rey kꞌĩrapite pakꞌãri, bedabaidachi tau bɨɨrɨ eujãde tꞌõbairumaa mãikꞌaapa saludaapꞌeda, nãga jaraji:
2SA.18.28	—¡Rey Waibɨa, pɨ Akꞌõre Waibɨa jõmaarã kꞌãyaara waibɨara bɨda aji, iruata pɨ kꞌĩra unuamaa iru pꞌanapataarã pꞌoyaapida perã!
2SA.18.29	Mãpai reypa iidiji:
2SA.18.29	—¿Kꞌũtrãa Absalón kꞌapꞌɨa pia bɨkꞌã? aji.
2SA.18.29	Ahimazpa pꞌanauji:
2SA.18.29	—Pɨ mimiapari Joabpa mɨ pëikꞌãri, soldaorã tꞌãide biukꞌa para nɨ̃bajida aji. Mamĩda mɨa kꞌawa–e paji kꞌãare kꞌaurepa.
2SA.18.30	Mãpai reypa Ajimazmaa mãgaji:
2SA.18.30	—Jãma bainɨ̃ banapáde aji.
2SA.18.30	Ahimazpa mãga ooji. 
2SA.18.31	Mãga bɨde ma Etiopía eujãdepema ichiaba Joabpa pëida paji mãikꞌaapa mãgaji:
2SA.18.31	—Rey Waibɨa, mɨa pedee pia jara cheruda aji. Idi Tachi Akꞌõrepa pɨmaa pꞌoyaapiji pɨ jua ekꞌari pꞌanadaamaa pꞌanadapꞌedaarã.
2SA.18.32	Mãpai reypa iidiji ma Etiopiadepemamaa:
2SA.18.32	—¿Kꞌũtrãa Absalón kꞌapꞌɨa pia bɨkꞌã? aji.
2SA.18.32	Ma Etiopiadepemapa pꞌanauji:
2SA.18.32	—¡Pia bakꞌaji pɨ kꞌĩra unuamaa iru pꞌanapataarã mãikꞌaapa pɨmaa ne–inaa kꞌachia oo kꞌinia pꞌanɨɨrã jõmaweda jõdapꞌedaa paara ma kꞌũtrãakꞌa!
2SA.18.33	Mãga ũrikꞌãri, rey tꞌãri pꞌuadachi. Wãji ichi cuarto pꞌuurudepema puerta ɨ̃rɨ badade mãikꞌaapa jẽemaa beeji. Ma wãde nãga jarapachi: “¡Mɨ warra Absalón, mɨ warra Absalón! ¡Piara bakꞌaji mɨ piuda paara pɨ pari! ¡Mɨ warra Absalón, mɨ warrada!” apachi.
2SA.19.1	Eperãarãpa Joabmaa nepɨrɨnajida David jẽe nɨ̃bɨ mãikꞌaapa audú tꞌãri pꞌua nɨ̃bɨ chi warra Absalón piuda kꞌaurepa. 
2SA.19.2	Mãga ũridakꞌãri, soldaorã kꞌĩra pia–ee pꞌaneejida, o–ĩa pꞌaneedai kꞌãyaara ma ewate chõo pꞌoyaadapꞌedaa perã. 
2SA.19.3	Ma awara ãchi pꞌuurude tꞌĩudakꞌãri, kꞌĩupꞌee, kꞌĩra nejasia pɨkꞌa tꞌĩujida, chõo atuadapꞌedaarã tꞌĩupatakꞌa. 
2SA.19.4	Mãga nɨde rey Davidpa ichi kꞌĩra juapa wãkꞌapꞌeda, jarajẽe nãga golpe jarapachi: “¡Aai, mɨ warra, Absalón; mɨ warra, Absalón! ¡Aai, mɨ warra, Absalón!”
2SA.19.5	Joabpa mãga ũrikꞌãri, rey David bada cuartode tꞌĩuji mãikꞌaapa mãgaji:
2SA.19.5	—Rey Waibɨa, pɨa pɨ–itꞌee mimiapataarã kꞌĩra nejasiapimaa bɨda aji. Idi taipa pɨ warrarã, pɨ kꞌaurã mãikꞌaapa pɨ wẽraarã, pɨ wẽra kꞌãipariirã paara kꞌaripa atajidada aji, pɨ kꞌĩra unuamaa iru pꞌanapatapꞌedaarã juadeepa. 
2SA.19.6	Rey Waibɨa, idi pɨa akꞌɨpiji pɨ–itꞌee pꞌua–e bɨ pɨ soldaorã poro waibɨarã mãikꞌaapa pɨ soldaorã. Pɨ kꞌĩra unuamaa iru pꞌanapataarã kꞌinia iru bɨ́kꞌapɨ bɨ. Jõdee pɨ kꞌinia iru pꞌanapataarã pɨa kꞌĩra unuamaa iru bɨ́kꞌapɨ bɨ. ¿Pɨ–itꞌee piara bakꞌaji–ekꞌã aji, Absalón kꞌãyaara tai jõmaweda piudapꞌedaa paara? 
2SA.19.7	Rey Waibɨa, ɨ̃rá uchíaji pɨchi soldaorãmaa pedee pia jarade. Mãga oo–e pɨrã, Tachi Akꞌõre kꞌĩrapite mɨa juraa bɨ na pꞌãrikꞌuaweda soldao apida pɨ ome bee–e paitꞌee. Mãga pꞌasaru pɨrã, pɨ audupɨara kꞌachiade baaiyada aji, pɨ kꞌũtrãawedapemadeepa ɨ̃rá parumaa baaida kꞌãyaara.
2SA.19.8	Mãga ũrikꞌãri, rey David pꞌirabaiji mãikꞌaapa pꞌuuru tꞌĩupatamãi wãpꞌeda, su–akꞌɨ beeji. Ichi soldaorãpa mãga kꞌawaadakꞌãri, jõmaweda iru kꞌĩrapite wãjida.
2SA.19.8	Mãɨmisa Absalón eere pꞌanadapꞌedaa israelitaarã ãchi te chaa mirukꞌoodachida. 
2SA.19.9	Israeldeepa uchiadapꞌedaa ëreerã jõmaweda tꞌãide nãga pedee para beeji: “Rey Davidpa tachi uchiapijida ajida, filisteorã juadeepa mãikꞌaapa awaraarã tachi kꞌĩra unuamaa iru pꞌanapatapꞌedaarã juadeepa. Irua mãga ooji mĩda, Absalón kꞌaurepa iru tachi eujãdeepa uchiaji. Ɨ̃rá tachi rey wẽ–e, 
2SA.19.10	tachia rey bɨdapꞌedaa, Absalón, chõo jõnɨde piuda perã. ¿Sãapꞌeda jarada–ema ajida, rey David waya chemerã?”
2SA.19.11	Rey Davidpa kꞌawaakꞌãri ma israelitaarãpa jara pꞌanadapꞌedaa, nãga jara pëiji pꞌaareerã Sadocmaa mãikꞌaapa Abiatarmaa: “Pedéetɨ Judá ëreerãdepema poro waibɨarã ome. Nãga jarátɨ: ‘Mɨa kꞌawaa bɨ israelitaarãpa jara pꞌanɨ. ¿Sãapꞌeda parãpa mɨ ata cheda–e pꞌanɨma ateedaitꞌee mɨ palaciodee? 
2SA.19.12	Parã mɨ ëreerã perã awaraa israelitaarã kꞌãyaara parã́pata mɨ ata chedaipia bɨ.’ 
2SA.19.13	Ma awara Amasamaa nãga jarátɨ: ‘¿Pɨ mɨchi ëreerã–ekꞌã? Ɨ̃rá pɨ ichita mɨ soldaorã poro waibɨara paitꞌee Joab kꞌãyaara. Tachi Akꞌõre kꞌĩrapite mɨa mãga juraa bɨ. Mɨa mãga oo–e pɨrã, Tachi Akꞌõrepa mɨ audú miapiipia bɨ, chupɨria kꞌawa–ee.’ ”
2SA.19.14	Judá ëreerãdepemaarãpa Davidpa jara pëida ũridakꞌãri, eperã apai pɨkꞌa Davidmaa jara pëijida chemerã ichi eere pꞌanadapꞌedaarã ome. 
2SA.19.15	Mãgá David ichi eere pꞌanadapꞌedaarã ome ãpɨtee wãjida Jordán todee. Judá ëreerãdepemaarã Guilgal pꞌuurude chipꞌedaidapꞌedaarã mamaa wãjida David kꞌĩrachuude mãikꞌaapa kꞌaripade Jordán to sĩadaitꞌee. 
2SA.19.16	Ichiaba Bajurín pꞌuurudepema aba, Benjamín ëreerãdepema, Guerá warra Simí isapai wãji ma Judá ëreerãdepemaarã ome rey kꞌĩrachuude. 
2SA.19.17	Iru ome Benjamín ëreerãdepema mil soldaorã wãjida. Ma awara Saúl mimiapataarã poro waibɨa pada Siba wãji chi warrarã quince ome mãikꞌaapa ichi mimiapataarã veinte ome. Ma jõmaweda Jordán to ide panajida David pai naaweda. 
2SA.19.18	Mãpai to sĩajida rey ichideerã ome kꞌaripadaitꞌee. Kꞌĩsiajida mãga ooda paara, reypa ãchi waya pia akꞌɨkꞌaji.
2SA.19.18	Mapa rey sĩaitꞌee pakꞌãri, Guerá warra Simí iru kꞌĩrapite bedabaidachi 
2SA.19.19	mãikꞌaapa mãgaji:
2SA.19.19	—Rey Waibɨa, mɨ chupɨria kꞌawáaji. Pɨ Jerusalendeepa uchiakꞌãri, mɨ, pɨ mimiaparipa pɨmaa ne–inaa kꞌachia ooji. Ma ooda kꞌaurepa mɨ ome kꞌĩrau banáaji. 
2SA.19.20	Mɨa kꞌawa bɨ mɨa pꞌekꞌau kꞌachia ooda. Mapa mɨ José ëreerã
2SA.19.21	Mãpai Sarvia warra Abisaypa mãgaji:
2SA.19.21	—¿Simí peedaipia bɨ–ekꞌã aji, pedee kꞌachia jarada perã pɨ, Tachi Akꞌõrepa jɨrɨtꞌerada reymaa?
2SA.19.22	Mamĩda Davidpa mãgaji:
2SA.19.22	—Sarvia warrarã, ¡na nepɨra parãde–epɨ! ¿Sãapꞌeda idi parã mɨ kꞌĩra unuamaa iru pꞌanapataarã́kꞌata pꞌanɨma? Idi mɨta waya israelitaarã rey beeru. Mapa idi israelita apida mɨa piupi–eda aji.
2SA.19.23	Mãga jarapꞌeda, Simimaa akꞌɨji mãikꞌaapa juraaji iru peepi–e paitꞌee.
2SA.19.24	Saúl ãichakꞌe Mefiboset ichiaba David kꞌĩrachuude cheji. Rey uchiadadeepa ma ewate parumaa tꞌãri pꞌuapa Mefibosetpa ichi bɨɨrɨ sɨɨ–ee baji; idakꞌara wẽ–ee baji mãikꞌaapa pꞌaru tꞌõ–ee baji, ichi rey kꞌapꞌɨa pia cherumaa.
2SA.19.25	Iru Jerusalendeepa chekꞌãri rey kꞌĩrachuude, reypa mãgaji:
2SA.19.25	—Mefiboset, ¿sãapꞌeda pɨ mɨ ome che–e pajima? aji.
2SA.19.26	Irua pꞌanauji:
2SA.19.26	—Mɨchi Rey Waibɨa, mɨ mimiaparipa mɨ kꞌũratꞌaajida aji. Mɨ, pɨ mimiapari, pꞌoyaa tꞌɨakꞌaa perã, jaraji irua burro atanamerã, aɨ ɨ̃rɨ mɨ aukꞌa pɨ ome wãitꞌee. Mamĩda Sibapa mɨ traicionaaji. 
2SA.19.27	Rey Waibɨa, mɨ pɨ ome wãpii kꞌãyaara, mɨ ãpɨte pɨmaa pedee kꞌachia jaranaji. Rey Waibɨa, mɨ–itꞌee pɨ Tachi Akꞌõre angelkꞌa bɨ. Maperã pɨa kꞌinia bɨkꞌa mɨ ome oopáde aji. 
2SA.19.28	Pɨa mɨchideerã jõmaweda jõpiipia bakꞌaji. Mamĩda Rey Waibɨa, pɨa mɨ chupɨria kꞌawapꞌeda, mɨ nekꞌopiji pɨchi mesade. ¿Kꞌãata waa mɨa iidiyama aji, pɨ, mɨchi Rey Waibɨa mɨ–itꞌee oomerã?
2SA.19.29	Mãpai rey Davidpa mãgaji:
2SA.19.29	—Waa jaranaapáde aji. Mɨa jara bɨ pɨ Siba ome pɨchideerã eujã tꞌoodamerã.
2SA.19.30	Mamĩda Mefibosetpa pꞌanauji:
2SA.19.30	—Irua ma eujã jõmaweda ataipia bɨda aji. Mɨ–itꞌee pꞌua–e bɨ. Aba mɨ o–ĩa bɨ pɨ, mɨchi rey waibɨa kꞌapꞌɨa pia waya cheru perã pɨ temaa.
2SA.19.31	Galaad eujãdepema Barzilay ichiaba che baji Roguelín pꞌuurudeepa rey kꞌaripade to sĩakꞌãri. Mama rey ome despediitꞌee paji. 
2SA.19.32	Barzilay audú chonaa baji: ochenta año iru baji. Rey David Majanayin pꞌuurude bakꞌãri, ma eperã pꞌaratꞌara bada perã, ne–inaa jõmaade rey kꞌaripaji.
2SA.19.33	Mãgá ichi pia akꞌɨ bada perã, reypa Barzilaymaa mãgaji:
2SA.19.33	—Mɨ ome Jerusalendee chepáde aji. Mama mɨa jõdee pɨ pia akꞌɨitꞌeeda aji.
2SA.19.34	Mamĩda Barzilaypa pꞌanauji:
2SA.19.34	—Rey Waibɨa, mɨ nãgá chonaa bɨta, ¿kꞌãare–itꞌee pɨ ome wãyama aji, Jerusalendee? 
2SA.19.35	Mɨ ochenta año iru bɨda aji. Waa tꞌãri o–ĩadaikꞌaa mãikꞌaapa pꞌua sentikꞌaa. Nekꞌokꞌãri wa ne–inaa tokꞌãri, kꞌawakꞌaa warraa bɨ wa warraa–e bɨ. Ma awara mɨ kꞌɨɨrɨ kꞌĩ bairã, kꞌaripataarãpa kꞌaripata pꞌoyaa ũrikꞌaa. Mɨ wãda paara, pɨ–itꞌee servi–e bakꞌaji. 
2SA.19.36	Jĩpꞌa mɨ, pɨ mimiapari, pɨ kꞌõpꞌãyaaitꞌee Jordán to sĩapꞌeda, waawipai. Waa mɨa kꞌinia–e bɨ pɨa mɨ–itꞌee ne–inaa oomerã. 
2SA.19.37	Mapa mɨa pɨmaa chupɨria iidi bɨ mɨ ichiakꞌau pëimerã mɨchi pꞌuurudee, mama mɨ akꞌõreerã ɨadapꞌedaamãi mɨ ɨadamerã jai–idaakꞌãri. Mamĩda mɨ warra Quimán nama bɨ. Iru pɨ mimiapari. Iru mɨ pari pɨ ome ateei. Pɨa oo kꞌinia bɨkꞌa iru ome oopáde aji.
2SA.19.38	Mãpai reypa mãgaji:
2SA.19.38	—Pia bɨda aji. Quimán ateeitꞌee. Pɨa jara bɨkꞌa ooitꞌee iru ome. Jõmaweda pɨa mɨmaa iidi bɨkꞌa ooitꞌeeda aji.
2SA.19.39	Mãpai eperãarã jõmaweda Jordán to sĩajida, rey paara. Maapꞌeda reypa Barzilay uritarrade kꞌĩra ɨ̃tꞌaaji despediitꞌee mãikꞌaapa jaraji Tachi Akꞌõrepa iru pia akꞌɨ bapariimerã. Mãpai mãgɨ́ chonaa ãpɨtee wãji ichi temaa.
2SA.19.40	Mãpai rey David Guilgal pꞌuurudee wãji. Iru ome wãjida Quimán, Judá ëreerãdepema soldaorã mãikꞌaapa israelitaarã soldaorã esa–aukꞌa. 
2SA.19.41	Mama panadakꞌãri, ma israelitaarãpa reymaa jara chejida:
2SA.19.41	—Rey Waibɨa, ¿sãapꞌeda Judá ëreerãdepemaarãpa naapɨara pɨ atanajidama ajida, Jordán to sĩakꞌãri pɨchideerã ome mãikꞌaapa pɨchi soldaorã ome?
2SA.19.42	Judá ëreerãdepemaarãpa pꞌanaujida:
2SA.19.42	—Mãga oojida rey tai ëreerãdepema perã. ¿Sãapꞌeda parã kꞌĩrau pꞌanɨma? ajida. Táipata rey chikꞌo kꞌoda–e pꞌanɨ mãikꞌaapa tai–itꞌee iru netꞌaa atada–e pꞌanɨ.
2SA.19.43	Mãpai israelitaarãpa mãgajida:
2SA.19.43	—Taipa audupɨara derecho iru pꞌanɨ tachi rey ome, tai ëreerã diez perã. Jõdee parã ëreerã abapai. Mãga bɨta, ¿sãapꞌeda parãpa tai ekꞌariara unu pꞌanɨma? ajida. Taipa naapɨara kꞌĩsia iru pꞌanajidada ajida, tachi rey chemerã.
2SA.19.43	Mãgá aupedee pꞌaneejida. Mamĩda Judá ëreerãdepemaarã kꞌĩraura pꞌanajida awaraa Israeldeepa uchiadapꞌedaa ëreerãdepemaarã kꞌãyaara.
2SA.20.1	Mama Guilgalde baji eperã ne–inaa kꞌachia ooyaa bɨ. Iru Benjamín ëreerãdepema Bicrí warra paji. Tꞌɨ̃jarapachida Sabá. Mãgɨ́ eperãpa trompeta chaaji arii pꞌanadapꞌedaa israelitaarã chipꞌedaidamerã mãikꞌaapa mãgaji:
2SA.20.1	—¡Israelitaarã, tachi Isaí warra David ëreerãdepema–epɨ! ¡Tachi temaa erreunadáma! aji.
2SA.20.2	Mãpai ma israelitaarã ɨmɨkꞌĩraarã jõmaweda mama pꞌanadapꞌedaarãpa David atabaibëijida Bicrí warra Sabá ome wãdaitꞌee. Mamĩda Judá ëreerãdepemaarã ãchi rey eere pꞌaneejida mãikꞌaapa iru kꞌõpꞌãyaajida Jordán to ideepa Jerusalende parumaa.
2SA.20.3	David panakꞌãri ichi palaciode Jerusalén pꞌuurude, chipꞌe ataji chi wẽra kꞌãipariirã diez atabëida te akꞌɨdamerã. Mãpai te awaraade ãra jɨ̃a paraa tꞌɨ nɨ̃bɨnaji. Mama ãra akꞌɨpachi mãikꞌaapa ãramaa chikꞌo teepachi. Mamĩda waa ãra ome kꞌãi–e paji. Mãgá ãra pꞌẽtrãarãkꞌa mama pꞌanapachida ãchi piurutamaa. Davidpa mãga ooji israelitaarã taide chi warra Absalón ãchi ome kꞌãida perã.
2SA.20.4	Maapꞌeda rey Davidpa mãgaji chi soldaorã poro waibɨa Amasamaa:
2SA.20.4	—Judá ëreerãdepema soldaorã tꞌɨ̃pipáde aji, mãikꞌaapa kꞌãima õpeede nama pꞌe aneepáde aji.
2SA.20.5	Amasá wãji reypa jaradakꞌa oode. Mamĩda kꞌãima õpee waa taarãji Judá ëreerãdepema soldaorã chipꞌe ataitꞌee.
2SA.20.6	Maperã Davidpa nãga jaraji awaraa soldaorã poro waibɨa Abisaymaa:
2SA.20.6	—Bicrí warra Sabapa tachimaa ne–inaa kꞌachiara ooitꞌeeda aji, Absalonpa ooda kꞌãyaara. Mapa mɨ jɨ̃apataarã chipꞌe atapꞌeda, iru jɨrɨde wã́tɨ. Maa–e pɨrã iru pꞌuuru murallapa tꞌɨakꞌau bɨde tꞌĩupꞌeda, tachia iru pꞌoyaa jita atada–e payada aji.
2SA.20.7	Mãgá Joab ome nipapatapꞌedaarã, David jɨ̃apataarãdepema quereteorã, peleteorã ome mãikꞌaapa soldaorã chõo kꞌawaara beerã Abisay ome uchiajida Bicrí warra Sabá jɨrɨde.
2SA.20.8	Gabaonde mãu choma bada kꞌaitꞌa panadakꞌãri, Amasá ãra ome unu cheji. Mãga bɨde Joabpa ichi chõopari pꞌaru jɨ̃ baji, kꞌɨrrɨde jɨ̃pari ome. Kꞌɨrrɨde ichi espada jɨ̃ baji. Mamĩda iru tꞌɨakꞌãri, ma espada baaidachi. 
2SA.20.9	Mãɨmisa Joab juarapa Amasá idakꞌara jitaji iru saludaaitꞌee mãikꞌaapa iidiji:
2SA.20.9	—¿Sãga bɨma primo? ¿Pia wãkꞌã? aji.
2SA.20.10	Mãgá saludaa bada perã, Amasapa unu–e baji Joabpa ichi juabi eereepa espada iru bada. Mapa Amasá atu bɨde Joabpa bide sutꞌaaji. Chi jɨ̃si chedachi. Ma sudapapai piudachi. Maapꞌeda Joab chi ɨ̃pema Abisay ome, soldaorã ãra ome nipadapꞌedaarã paara wãjida Bicrí warra Sabá jɨrɨde. 
2SA.20.11	Mãga nɨde Joab jua ekꞌari bada soldaopa Amasá kꞌapꞌɨa baaida ikꞌaawa akꞌɨnɨ̃ beepꞌeda, mãgaji:
2SA.20.11	—¡Joab eere pꞌanɨɨrã mãikꞌaapa David eere pꞌanɨɨrã Joab ome wãdaipia bɨda! aji.
2SA.20.12	Mamĩda irua unukꞌãri Amasá kꞌapꞌɨa ode waasoo baibɨ mãikꞌaapa soldaorã jõmaweda akꞌɨnɨ̃ pꞌaneeruta akꞌɨdaitꞌee, chi kꞌapꞌɨa piuda tꞌapꞌa bɨji pꞌarupa. Mãpai o esa–aukꞌaapa ãyaa ateeji. 
2SA.20.13	Maapꞌeda soldaorã jõmaweda Joab ome wãjida ma Sabá jɨrɨdaitꞌee.
2SA.20.14	Mãga nɨde Sabá israelitaarã eujãde wãyaaji Abel Betmacá pꞌuurude parumaa. Ichi akꞌõre Bicrideepa uchiadapꞌedaarã jõmaweda tꞌĩujida ma pꞌuurude ichi ome. 
2SA.20.15	Joab ichi eere pꞌanadapꞌedaarã ome panadakꞌãri Abel Betmacá pꞌuurude, wapꞌɨra atajida. Mãpai rampa oojida ɨtꞌɨ́ murallade padaitꞌee, mãgá ma muralla ãrikꞌoodai jĩakꞌaapa. 
2SA.20.16	Mãga oo pꞌanɨde ma pꞌuurudepema wẽra aba kꞌĩsia kꞌawaa badapa muralladeepa nãga biaji:
2SA.20.16	—¡Ũrítɨ, ũrítɨ! ¡Joabmaa jaradapáde aji, kꞌaitꞌaara chemerã! ¡Mɨ pedee kꞌinia bɨda aji, iru ome!
2SA.20.17	Joab kꞌaitꞌaara wãkꞌãri, mãgɨ́ wẽrapa iidiji:
2SA.20.17	—¿Pɨ Joabkꞌã? aji.
2SA.20.17	Pꞌanauji:
2SA.20.17	—Mɨpɨ, aji.
2SA.20.17	Ma wẽrapa mãgaji:
2SA.20.17	—Ũripáde aji, mɨ, pɨ mimiaparipa jararu.
2SA.20.17	Joabpa pꞌanauji:
2SA.20.17	—Ũrimaa bɨda aji.
2SA.20.18	Mãpai ma wẽrapa mãgaji:
2SA.20.18	—Chonaarãweda mãgapachida: “Ne–inaa kꞌawa kꞌinia bakꞌãri, iidinátɨ Abel Betmacá pꞌuurudepemaarãmaa.” Mãga oopachida ãchi nepɨra jõpidaitꞌee. 
2SA.20.19	Na pꞌuurudepemaarã kꞌãiwee pꞌanapatada aji. Na pꞌuuru Israel eujãdepema pꞌuuru waibɨa bɨ. Nãpemaarãpa chõo jɨrɨdakꞌaa apidaa ome mãikꞌaapa tachi rey ichita waaweepata. Mãga bɨ mĩda, pɨ cheji na pꞌuuru jõpide. ¿Sãapꞌeda Tachi Akꞌõrepa teeda eujãdepema pꞌuuru jõpi kꞌinia bɨma? aji.
2SA.20.20	Joabpa pꞌanauji:
2SA.20.20	—Mãga–eda aji. Mɨa na pꞌuuru jõpi kꞌinia–e. 
2SA.20.21	Jĩpꞌa cheji Efraín ëreerã eujã ee jẽra bɨdepema Bicrí warra, tꞌɨ̃jarapata Sabá atade. Ichia soldaorã chipꞌe wã bɨ chõodaitꞌee rey David ome. Pɨa iru mɨmaa teeru pɨrã, tai ãpɨtee erreudaitꞌeeda aji.
2SA.20.21	Mãpai ma wẽrapa mãgaji:
2SA.20.21	—Pia bɨda aji. Muralladeepa chi poro batꞌa pëidaitꞌeeda aji.
2SA.20.22	Mãpai ma wẽra pedeenaji ma pꞌuurudepemaarã ome. Iru kꞌĩsia kꞌawaa bada pedee ijãajida. Mãpai Bicrí warra Sabá o tꞌɨapꞌe peejida mãikꞌaapa batꞌa pëijida muralladeepa Joabpa nɨ badamãi. Mãga unukꞌãri, Joabpa jaraji trompeta chaadamerã. Mãga ũridakꞌãri, soldaorã ãpɨtee erreujida mãikꞌaapa wãjida ãchi te chaa. Jõdee Joab Jerusalendee wãji reymaa nepɨrɨde.
2SA.20.23	Joab Israeldepema soldaorã jõmaarã poro waibɨa beeji. Jõdee Joyadá warra Benaías rey jɨ̃apataarã, ma quereteorã mãikꞌaapa peleteorã poro waibɨa paji. 
2SA.20.24	Adonirán eperãarãmaa mimiapipataarã poro waibɨa paji. Ajilud warra Josafat rey secretario paji. 
2SA.20.25	Reypa ne–inaa oopariida pꞌãpari Seva paji. Sadoc mãikꞌaapa Abiatar pꞌaareerã mimia oopachida. 
2SA.20.26	Ichiaba yairita Irapa David–itꞌee pꞌaare mimia oopachi.
2SA.21.1	David rey bɨde jarrara paraaji año õpee wãyaarude. Mãga nɨde Davidpa Tachi Akꞌõremaa chupɨria iidiji.
2SA.21.1	Tachi Akꞌõrepa mãgaji:
2SA.21.1	—Mɨa jarrara pëijida aji, Saulpa ichideerã ome ne–inaa kꞌachia oodapꞌedaa perã Gabaón pidaarã peedakꞌãri.
2SA.21.2	Mãpai Davidpa tꞌɨ̃ pëiji Gabaón pidaarã, chi peeda–ee pꞌanadapꞌedaarã, chedamerã. (Ma eperãarã israelitaarã–e paji. Amorreorãdeepa uchiadapꞌedaarã paji. Chonaarãweda israelitaarãpa mãɨrã ome pacto oojida chõoda–ee pꞌanapataadaitꞌee. Mamĩda ma tꞌẽepai Saúl rey beekꞌãri, audú israelitaarã mãikꞌaapa Judá ëreerãdepemaarã kꞌaripa kꞌinia bada perã, jɨrɨji mãɨrã jõpiitꞌee.)
2SA.21.2	Maapꞌeda ma Gabaón pidaarã chokꞌai pꞌaneedapꞌedaarã pachedakꞌãri rey Davidmaa, 
2SA.21.3	irua iidiji:
2SA.21.3	—Mɨa ¿kꞌãata ooyama aji, parã kꞌaripaitꞌee? ¿Kꞌãata ooima parã–itꞌee, Saulpa kꞌachia ooda pari? Kꞌinia bɨ parãpa Tachi Akꞌõrepa eperãarã jɨrɨtꞌerada waya pia akꞌɨpataadamerã.
2SA.21.4	Ma Gabaón pidaarãpa pꞌanaujida:
2SA.21.4	—Pꞌaratꞌa kꞌiniada–eda ajida, Saulpa mãikꞌaapa ichideerãpa kꞌachia oodapꞌedaa pari tai ëreerãmaa. Ichiaba kꞌiniada–eda ajida, ma kꞌaurepa israelitaarã piudamerã.
2SA.21.4	Mãpai Davidpa mãgaji:
2SA.21.4	—Mãgara jaradapáde aji, mɨa kꞌãare ne–inaa ooi parã–itꞌee.
2SA.21.5	Pꞌanaujida:
2SA.21.5	—Saulpa tai ëreerã jõmaweda jõpi kꞌinia baji, Israel eujãde apida pꞌaneenaadamerã. 
2SA.21.6	Ma kꞌachia ooda pari taipa kꞌinia pꞌanɨ Sauldeepa uchiadapꞌedaarã siete ɨmɨkꞌĩraarã taimaa teemerã. Tachi Akꞌõre kꞌĩrapite taipa ãra ɨ̃yapa jɨ̃adaitꞌee Guibeá pꞌuurude; Tachi Akꞌõrepa rey Saúl jɨrɨtꞌerada apata pꞌuurude.
2SA.21.6	Reypa pꞌanauji:
2SA.21.6	—Pia bɨda aji. Parãmaa ãra teeitꞌeeda aji.
2SA.21.7	Mamĩda Davidpa tee–e paji Saúl ãichakꞌe, Jonatán warra Mefiboset, aɨ naaweda Tachi Akꞌõre kꞌĩrapite Jonatanmaa juraada perã irudeerã akꞌɨ baitꞌee. 
2SA.21.8	Mefiboset teei kꞌãyaara teeji Saúl warrarã omé Ayá kꞌau Rizpa ome ooda. Ma warrarã omé tꞌɨ̃jarapachida Armoní mãikꞌaapa Mefiboset. Davidpa ichiaba teeji Saúl kꞌau Merabpa warrarã joisomaa, Mejolá pꞌuurudepema Barzilay warra Adriel ome ooda. 
2SA.21.9	Mãɨrã teepꞌeda ma Gabaón pidaarãmaa, ãchia ma Sauldeepa uchiadapꞌedaarã ɨ̃yapa jɨ̃ajida ee bɨde Tachi Akꞌõre kꞌĩrapite. Mãgá ma eperãarã siete piujida, ma eujãdepemaarãpa ewaa cebada tau ewadakꞌãri.
2SA.21.10	Maapꞌeda Ayá kꞌau pꞌẽtrãa Rizpapa chi–ɨapata pꞌarupa carpa ooji mãikꞌaapa aɨ ekꞌari ma peñade jẽra beeji. Mama beeji, ma cebada tau ewa pꞌaneedakꞌãriipa kꞌoijara parumaa. Mama bɨde ãstaawa ipanaarã ma piudapꞌedaarã kꞌapꞌɨa piuda kꞌaitꞌa chepi–e paji mãikꞌaapa pꞌãrikꞌua ne–animalaarã kꞌachia beerã jërekꞌooji. 
2SA.21.11	Saúl wẽra kꞌãipari pada Rizpapa mãgá ooda Davidmaa nepɨrɨ chedakꞌãri, 
2SA.21.12	iru wãji Saúl mãikꞌaapa Jonatán bɨɨrɨ atade ãra ɨadapꞌedaamãiipa. (Saúl Jonatán ome piudapꞌeda, Galaad eujãdepema Jabés pꞌuurudepemaarãpa ãra kꞌapꞌɨa jãri atanajida filisteorã juadeepa ãchi pꞌuuru Betsandeepa. Saúl pꞌoyaadapꞌeda mãikꞌaapa Guilboa eedeepa mamaa ateedapꞌeda, filisteorãpa ma kꞌapꞌɨa piuda ãchi pꞌuuru tꞌĩupatade baijira bɨjida.) 
2SA.21.13+2SA.21.14	Ma kꞌapꞌɨa piuda bɨɨrɨ beeda atapipꞌeda ma Jabés pꞌuurudepemaarã juadeepa, Davidpa jaraji ateedamerã chi ɨ̃yapa jɨ̃adapꞌedaa kꞌapꞌɨa piuda ome ɨadaitꞌee Saúl akꞌõre Cis ɨadapꞌedaamãi. Ma jãɨra Benjamín ëreerãdepemaarã eujãde baji Zela pꞌuuru kꞌaitꞌa. Ma jõma oojida reypa jaradakꞌa. Ma tꞌẽepai Tachi Akꞌõrepa waya ũriji israelitaarãpa ɨtꞌaa iididapꞌedaa ãchi eujã pari.
2SA.21.15	Waya filisteorãpa chõo jɨrɨ pꞌaneejida israelitaarã ome. Mapa David ichi soldaorã poro waibɨarã ome uchiajida chõode. Chõo jõnɨde David juatau wẽe beeji. 
2SA.21.16	Mãga bɨde gigante Refadeepa uchiada, tꞌɨ̃jarapatapꞌedaa Isbibenobpa David peeitꞌee paji. Ichi miasu broncedee ooda kilo õpee waa chɨkꞌɨa baji mãikꞌaapa ichi kꞌɨrrɨde espada chiwidi anipaji. 
2SA.21.17	Mamĩda Sarvia warra Abisay wãji David kꞌaripade. Ma filisteo ɨ̃rɨ wãji mãikꞌaapa peeji.
2SA.21.17	Ma chõoda tꞌẽepai David soldaorãpa jarajida:
2SA.21.17	—Rey Waibɨa, taipa juraa pꞌanɨda ajida, pɨ waa tai ome uchia–e paitꞌee chõode pɨ piunaamerã, Israel eujãde pɨ lamparakꞌa bairã.
2SA.21.18	Ma tꞌẽepai waya chõojida filisteorã ome Gob pꞌuurude. Ma chõodapꞌedaade jusatita, tꞌɨ̃jarapatapꞌedaa Sibecaypa giganteerãdeepa uchiada Saf peeji. 
2SA.21.19	Awaraa chõodapꞌedaade filisteorã ome Gob pꞌuurude, Belén pꞌuurudepema Yaré Oreguín warra, Eljananpa Gatdepema gigante Goliat apatapꞌedaa
2SA.21.20	Gat pꞌuurude ichiaba chõojida. Made gigante choma baji. Mãgɨ́ audú ɨtꞌɨa baji mãikꞌaapa jua kꞌɨ̃ veinticuatro iru baji; seis jua chaa, seis bɨɨrɨ chaa. Mãgɨ́ ichiaba gigante Refadeepa uchiada paji. 
2SA.21.21	Mãgɨpa israelitaarã ome chõo jɨrɨ bada perã, David ɨ̃pema Simá warra, Jonatán apatapꞌedaapa peeji. 
2SA.21.22	Ma gigante kꞌĩmari uchiajida Gat pꞌuurudepema gigante Refadeepa. Mãgá ãra gigantedeepa uchiajida mĩda, Davidpa ichi jua ekꞌari poro waibɨarã ome ma jõmaweda pꞌoyaajida.
2SA.22.1	Tachi Akꞌõrepa David uchia atakꞌãri Saúl juadeepa mãikꞌaapa awaraa kꞌĩra unuamaa iru pꞌanapatapꞌedaarã juadeepa, Davidpa na kꞌari iru–itꞌee pꞌãji.
2SA.22.2	‘‘Tachi Akꞌõre, mɨ–itꞌee pɨ mãu choma bɨkꞌa bɨ, mɨ jɨ̃apari perã. Pɨa mɨ kꞌaripa atapari mɨ kꞌĩra unuamaa iru pꞌanapataarã juadeepa. Pɨa mɨ uchiapipari ne–inaa kꞌachia ooyaa beerã juadeepa. 
2SA.22.3	Pɨ mɨchi Akꞌõre Waibɨa. Mãu choma bɨkꞌa bɨ maa–e pɨrã escudokꞌa bɨ, mɨ jɨ̃apari perã. Ne–inaa kꞌachiadeepa pɨa mɨ kꞌaripa atapari. Eperã mãu tede miruparikꞌa, mãga pɨkꞌa mɨ pɨde miru pɨkꞌapari, chĩara peepataarãpa mɨ peenaadamerã. 
2SA.22.4	Maperã mɨa pɨmaa pedee pia jarapari. Pɨ jõmaarã kꞌãyaara waibɨara bɨ. Mɨa pɨmaa ɨtꞌaa iidikꞌãri, pɨa mɨ kꞌaripa atapari mɨ kꞌĩra unuamaa iru pꞌanapataarã juadeepa.
2SA.22.5	‘‘Pꞌusapa mɨ pɨra pɨkꞌa ata baji mãikꞌaapa pꞌusa mɨ ɨ̃rɨ che pɨkꞌa baji. Mapa mɨ pꞌera nɨ̃baji, piui jĩakꞌaapa. 
2SA.22.6	Lazopa bigi bɨɨrɨde jõi ataparikꞌa, mãga pɨkꞌa mɨchi piudapa mɨ jõi pɨkꞌa iru baji. 
2SA.22.7	Mãga nɨde mɨ audú kꞌĩsia nɨ̃bakꞌãri, pɨmaa ɨtꞌaa iidiji. Pɨ, mɨchi Akꞌõre Waibɨamaa mɨa kꞌaripa iidiji. Mãpai pɨ tedeepa pɨa mɨ biapi ũriji. ¡Pɨ baparimaa mɨ biapi panaji!
2SA.22.8	‘‘Mãpai pɨ kꞌĩraudaikꞌãri na eujã golpe wëredachi, ee kꞌarra paara. 
2SA.22.9	¡Audú kꞌĩrau bada perã, pɨ kꞌɨ̃deepa nari uchia nɨ̃baji; pɨ itꞌaideepa tꞌɨpɨtau urua uchia nɨ̃baji mãikꞌaapa okꞌokꞌĩra paara urua uchiapachi! 
2SA.22.10	Pɨa pajã ewaraa kꞌobɨpiji mãikꞌaapa baai cheji. Jɨ̃arara tꞌãmaa pꞌãriu nɨ̃bɨ ɨ̃rɨ bainɨ̃ beeji. 
2SA.22.11	Querubín
2SA.22.12	Tachi teeda mirudaiparikꞌa, mãga pɨkꞌa pɨ mirudachi jɨ̃arara tꞌãmaa pꞌãriu kꞌoira nɨ̃bada beede. 
2SA.22.13	Pɨ badamãiipa pa tau pꞌorepꞌore uchia nɨ̃baji mãikꞌaapa okꞌokꞌĩra urua baai chejida.
2SA.22.14	‘‘Ɨtꞌariipa pɨ, Jõmaarã Akꞌõre Waibɨa pedeeji pa jĩwaa nɨ̃bɨde. 
2SA.22.15	Soldaopa ematrɨma trɨparikꞌa, mãga pɨkꞌa pɨa pa baaipiji mɨ kꞌĩra unuamaa iru pꞌanapataarã ɨ̃rɨ. Mãgá ãchi jërekꞌooji mɨ badamãiipa. Pariatua jĩchoodachida. 
2SA.22.16	¡Pɨ kꞌĩrau pedee jĩwaa bɨpa pꞌusa jã mãikꞌaapa na pꞌekꞌau eujã basa unupiji!
2SA.22.17	‘‘Ɨtꞌariipa pɨ jua mɨmaa teeji. Mãgá mɨ uchia ataji pꞌusa nãpɨa bɨdeepa. 
2SA.22.18	Pɨa mɨ kꞌaripa ataji mɨ kꞌĩra unuamaa iru pꞌanapataarã juadeepa, ãchi mɨ kꞌãyaara juataura pꞌanajida mĩda. 
2SA.22.19	Mɨ juatau wẽe nepɨrade bakꞌãri, ãchi mɨ ome chõo chejida. Mamĩda pɨ, Tachi Akꞌõrepa mɨ kꞌaripaji. 
2SA.22.20	Mɨ uchia ataji ãchia mɨmaa ne–inaa kꞌachia oodaitꞌee pꞌanadapꞌedaadeepa mɨ kꞌinia iru bapari perã. 
2SA.22.21	Pɨ, Tachi Akꞌõrepa mɨ mãgá kꞌaripaji, pɨa jara bɨkꞌa mɨa oopari perã. 
2SA.22.22	Tachi Akꞌõre, pɨ ode mɨ nipapari. Ãpɨtee wã–e. Mɨa ne–inaa kꞌachia oo kꞌinia–e. Pɨde mɨ ijãa amaa–e paitꞌee. 
2SA.22.23	Mɨa oopari pɨ leyde jara bɨkꞌa. Pɨa jara bɨkꞌa mɨa oo amaa–e paitꞌee. 
2SA.22.24	Pɨ kꞌĩrapite mɨ tꞌãri jĩpꞌa nipapari, pꞌekꞌau kꞌachia ooamaa bairã. 
2SA.22.25	Pɨ kꞌĩrapite mɨ mãgá tꞌãri jĩpꞌa nipapari perã, pɨa mɨ kꞌaripamaa bɨ.
2SA.22.26	‘‘Tachi Akꞌõre, pɨa ichita oopari pɨa jara bɨkꞌa chi pɨa jara bɨkꞌa oopataarã ome. Pɨ kꞌachia wẽe bapari chi ne–inaa kꞌachia ooamaa pꞌanapataarã ome. 
2SA.22.27	Pɨ kꞌĩra jĩpꞌa bapari chi kꞌĩra jĩpꞌa pꞌanapataarã ome. Mamĩda pɨ kꞌĩsia kꞌawaa bapari chi kꞌũrayaa pꞌanapataarã ome. 
2SA.22.28	Pɨa audua–ee beerã kꞌaripapari. Mamĩda audua beerã chupɨriapipari. 
2SA.22.29	Tachi Akꞌõre, mɨ–itꞌee pɨ lamparakꞌa bɨ, mɨ bɨmãi pɨa urua pɨkꞌapipari perã. Pɨ kꞌaurepa mɨ pꞌãriu pɨkꞌa bɨde bakꞌaa. 
2SA.22.30	Pɨa mɨ kꞌaripakꞌãri, mɨ wãi chõode soldaorã chokꞌara ome mãikꞌaapa tꞌĩui ãchi pꞌuuru murallapa tꞌɨakꞌau bɨde.
2SA.22.31	‘‘Tachi Akꞌõre o pipɨara bɨ awaraa o kꞌãyaara irua ne–inaa jõma pia oopari perã. Iru pedee jõmaweda pia bɨ, irua jara bɨkꞌa ichita oopari perã. Iru escudokꞌa bɨ irude ijãapataarã–itꞌee, irua ãra jɨ̃apari perã. 
2SA.22.32	Tachi Akꞌõrekꞌa awaraa Akꞌõre Waibɨa wẽ–e. Awaraa Akꞌõre Waibɨapa tachi pꞌoyaa jɨ̃akꞌaa irua jɨ̃aparikꞌa. 
2SA.22.33	Iruata mɨ juataura papipari mãikꞌaapa mɨa oo bɨ pia uchiapipari. Irua mɨ kꞌaripapari ne–inaa kꞌachia oonaamerã mãikꞌaapa iru o piade nipapariimerã. 
2SA.22.34	Iruata mɨ bigikꞌa kꞌapꞌipꞌia pꞌirapipari mɨ kꞌĩra unuamaa iru pꞌanapataarã naa mãikꞌaapa mɨ ee ɨtꞌɨara beede nipakꞌãri, irua mɨ jɨ̃apari. 
2SA.22.35	Irua mɨmaa jarateepari chõo kꞌawaa bamerã. Juataura papipari ematrɨma broncedee ooda trɨmerã. 
2SA.22.36	Tachi Akꞌõre, pɨa mɨmaa escudokꞌa teepari, mɨ kꞌachia beerã juadeepa kꞌaripa atakꞌãri. Pɨ tꞌãri pia bapari perã, eperãarã kꞌĩrapite mɨ waibɨara papiji. 
2SA.22.37	Pɨa mɨ kꞌaripapari mɨ kꞌĩra unuamaa iru pꞌanapataarã juade baainaamerã mãikꞌaapa mɨ ode wãrude tꞌĩutɨnaamerã.
2SA.22.38	‘‘Mapa mɨ kꞌĩra unuamaa iru pꞌanapataarã tꞌẽe wãpꞌeda, mɨa ãchi pꞌoyaaji mãikꞌaapa ãchi jõpiji. Ãpɨtee che–e paji mãɨrã jõmaweda jõtꞌaa–emaa. 
2SA.22.39	¡Mɨa ãchi jõtꞌaaji! ¡Piukꞌoojidapɨ! ¡Mɨ ome waa chõo jɨrɨda–e paitꞌee, mɨa ãchi pꞌoyaada perã! 
2SA.22.40	Chõodakꞌãri, pɨa mɨ ãchi kꞌãyaara juataura papiji. Mãgá mɨ jua ekꞌari pꞌanadaamaa pꞌanapataarã mɨ kꞌĩrapite bedabaipiji. 
2SA.22.41	Pɨa mɨ kꞌĩra unuamaa iru pꞌanapataarã ãpɨtee jërekꞌooji. Mãgá mɨa ãchi jõtꞌaaji. 
2SA.22.42	Ãchia jɨrɨjida ãchi kꞌaripadamerã. Mamĩda apidaapa kꞌaripada–e paji. Tachi Akꞌõre, pɨmaa paara ɨtꞌaa iidijida. Mamĩda pɨa pida ãchi kꞌaripa–e paji. 
2SA.22.43	Mɨa ãra piarsĩ pɨkꞌaji yooro pꞌora papirumaa mãikꞌaapa ãchi ɨ̃rɨ tꞌɨa pɨkꞌaji eperãpa calle jãdepema yooro susua tꞌɨaparikꞌa. 
2SA.22.44	Pɨa mɨ pꞌuuru pidaarã juadeepa mɨ uchiapiji, ãchi mɨ jua ekꞌari pꞌanadaamaa pꞌaneedakꞌãri. Pɨa awaraa eujãdepema ijãadakꞌaa beerã mɨ jua ekꞌari bɨji mɨ mimiapataarã pꞌaneedamerã, aɨ naaweda mɨa ãra kꞌawa–e baji mĩda. 
2SA.22.45	Mɨa ne–inaa jarakꞌãri, mãɨrãpa oopata mɨa jara bɨkꞌa. Kꞌĩra tewaraarã mɨ jua ekꞌari chokꞌekꞌee pꞌanapata. 
2SA.22.46	Mãgee kꞌĩra tewaraarãpa mɨ audú waawee pꞌanapata perã, kꞌapꞌɨa wëree uchiapata ãchi mirudapꞌedaamãiipa mɨ jua ekꞌari pꞌanapataadaitꞌee.
2SA.22.47	‘‘¡Tachi Akꞌõre ichita bapari! ¡Mɨ–itꞌee iru mãu choma bɨkꞌa bɨ, mɨ pi–ia jɨ̃apari perã! ¡Jõmaarãpa iru tꞌɨ̃ tꞌo pꞌanadaipia bɨ, irua mɨ mãgá kꞌaripapari perã! 
2SA.22.48	Iruata mɨ kꞌaripaji mɨ kꞌĩra unuamaa iru pꞌanapataarã pꞌoyaamerã. Iruata pꞌuuru pidaarã awara–awaraa mɨ jua ekꞌari bɨji. 
2SA.22.49	Pɨa mɨ uchia atapari mɨ kꞌĩra unuamaa iru pꞌanapataarã juadeepa. Mɨ ome chõo jɨrɨpataarã mɨmaa pꞌoyaapipari mãikꞌaapa ne–inaa kꞌachia oopataarã juadeepa mɨ kꞌaripa atapari. 
2SA.22.50	Maperã Tachi Akꞌõre, awara–awaraa eujãdepemaarã taide mɨa pɨmaa pedee pia jarapari mãikꞌaapa salmo kꞌaripari. 
2SA.22.51	Tachi Akꞌõre, pɨata mɨ jɨrɨtꞌeraji rey pamerã mãikꞌaapa awara–awaraa pꞌuuru pidaarã mɨmaa pꞌoyaapipari. Mãga ooji mɨ, David, mɨdeepa uchiadaitꞌeerã paara, ichita kꞌinia iru bapari perã.”
2SA.23.1	Jai–idaai naaweda Davidpa nãgɨ́ pedee jaraji:
2SA.23.1	‘‘Isaí warra David, Tachi Akꞌõrepa waibɨa papida; Jacob Akꞌõre Waibɨapa rey jɨrɨtꞌerada; Israeldepema kꞌari pi–ia kꞌaridapa; mãgɨpa nãga jara bɨ:
2SA.23.2	‘Mɨ pari Tachi Akꞌõre Jaure pedeeji. Iru pedee mɨmaa jarapiji. 
2SA.23.3	Israelitaarã–itꞌee ãchi Akꞌõre Waibɨa mãu choma bɨkꞌa bɨ, ichia ãra jɨ̃apari perã. Iruata mɨmaa nãga jaraji:
2SA.23.3	’Chi reypa eperãarã ichi jua ekꞌari pꞌanɨɨrã pia akꞌɨpari Tachi Akꞌõre waawee bapari perã, nãga baitꞌee. 
2SA.23.4	Kꞌoi chepꞌeda, pajã ewaraa kꞌobeekꞌãri, akꞌõrejĩru pi–ia urua cheparikꞌa pꞌũajara pia tꞌonomerã, mãga pɨkꞌa ma eperãarã akꞌɨpari pi–ia baitꞌee.’
2SA.23.5	”Mãgá Tachi Akꞌõrepa mɨdeepa uchiadaitꞌeerã ichita pia akꞌɨ bapariitꞌee. Mɨ ome irua pacto ooji mãikꞌaapa ichita ooitꞌee ichia jaradakꞌa. Irua mɨ ichita kꞌaripaitꞌee mãikꞌaapa mɨmaa oopiitꞌee mɨa ne–inaa pia oo kꞌinia bɨkꞌa. 
2SA.23.6	Mamĩda ne–inaa kꞌachia ooyaa pꞌanapataarã kꞌaripa–e paitꞌee. Ne–inaa kꞌachia ooyaa pꞌanapataarã ne–ɨɨrɨ́kꞌapɨ pꞌanɨ. Ne–ɨɨrɨ batꞌapatakꞌa servi–e bairã, mãga pɨkꞌa mãɨrã jõdaipia bɨ servi–e pꞌanadairã. Ne–ɨɨrɨ jitadakꞌaa pꞌanɨkꞌa tachi awadarii perã, mãga pɨkꞌa mãɨrã ome taarã nipadakꞌaa kꞌachia pꞌanadairã. 
2SA.23.7	Eperãarãpa mãgee ne–ɨɨrɨ jitadaitꞌee pɨrã, tꞌõbaidai kꞌãyaara, ne–inaa hierrodee oodapa wa miasupa jitapata. Mãpai tꞌɨpɨtaude batꞌakꞌoopata paa jõdaimerã.”
2SA.23.8	David soldaorã chõo kꞌawaara pꞌanadapꞌedaarã õpee paji. Tacmonita Joseb Basébet awaraa sõcharra beerã omé poro waibɨa paji. Chõoda abaade irua ochocientos ɨmɨkꞌĩraarã peeji miasupa.
2SA.23.9	Ma sõcharra beerã õpeedepema awaraa ajojita Dodó warra Eleazar paji. Iru David ome nipaji Pasdaminde, filisteorã chõo chedakꞌãri mãikꞌaapa israelitaarã ãpɨtee jëredakꞌãri. 
2SA.23.10	Mamĩda Eleazar ãpɨtee wã–e paji. Chõomaa beeji mãikꞌaapa filisteorã soldaorã peemaa beeji, ichi jua tꞌũmaadarumaa espada jita bɨpa. Iru kꞌaurepa ma ewate Tachi Akꞌõrepa israelitaarãmaa pꞌoyaapiji. Iru mãgá chõoda tꞌẽe israelitaarã irumaa chejida mãikꞌaapa ãchi kꞌĩra unuamaa iru pꞌanapatapꞌedaarã netꞌaa jãri atajida.
2SA.23.11	Ma sõcharra beerã õpeedepema ichiaba paji ararita Agué warra Sama. Filisteorã chipꞌedaidakꞌãri Lehide, eperãarãpa lenteja uudapꞌedaa eujãde, israelitaarã soldaorã jĩchoojida ãchi naa. 
2SA.23.12	Mamĩda Sama beeji ma ne–uu eujãde mãikꞌaapa chõoji ma filisteorã pꞌoyaarumaa. Mãgá Tachi Akꞌõrepa israelitaarãmaa pꞌoyaapiji.
2SA.23.13	Maapai treinta sõcharra beerã David jua ekꞌari pꞌanapachida. Ewari aba israelitaarãpa ãchia ne–uudapꞌedaa ewadakꞌãri, ma treintadepema soldaorã õpee ununajida David ome Adulán mãu tede. Maapai filisteorã soldaorã ãchi carpa eebai iru pꞌanajida Refayin eujã jewedaade. 
2SA.23.14	David eede ɨtꞌɨ́ baji ichi soldaorã miru chipꞌedapꞌedaamãi. Jõdee filisteorã soldaorã chokꞌara Belén pꞌuurude ãchi soldaorã pꞌanapatapꞌedaamãi pꞌanajida. 
2SA.23.15	Ma sõcharra beerã David eere pꞌanadapꞌedaa iru kꞌaitꞌa pꞌanɨde, tꞌãri araa bada perã ichi tꞌoruweda pꞌuuru Belén ome, Davidpa mãgaji:
2SA.23.15	—¡Pia bakꞌajida aji, apidaapa pania Belén pꞌuurudepema puerta kꞌaitꞌa bɨ pozodepema mɨmaa teeda paara toitꞌee!
2SA.23.16	Mãga ũridakꞌãri, ma sõcharra beerã õpee mama pꞌanadapꞌedaarã wãjida Belén pꞌuurudee mãikꞌaapa filisteorã ome chõomaa pꞌaneejida panarutamaa ma pꞌuurudepema puerta kꞌaitꞌa bada pozode. Pania joi atadapꞌeda, Davidmaa ateejida. Mamĩda tee chedakꞌãri, Davidpa to kꞌinia–e paji. Ma kꞌãyaara Tachi Akꞌõre–itꞌee eujãde weeji.
2SA.23.17	Mãgaji:
2SA.23.17	—Na pania to–eda aji. ¡Toda paara, na sõcharra beerã waa to pɨkꞌa bakꞌaji, ãra piukꞌajida perã na pania atadapꞌedaa kꞌaurepa! ¡Mɨa to kꞌinia–epɨ!
2SA.23.17	Ma sõcharra beerã õpee mãgee ne–inaa oopachida.
2SA.23.18	Sarvia warra mãikꞌaapa Joab ɨ̃pema, Abisay ma treinta soldaorã sõcharrara beerã poro waibɨa paji. Chõoda abaade irua trescientos kꞌĩra unuamaa iru pꞌanadapꞌedaarã ɨ̃rɨ wãpꞌeda, peekꞌooji miasupa. Maperã ma treinta sõcharrara beerãpa iru tꞌo pꞌanajida. 
2SA.23.19	Ichiaba maperã iru ãchi poro waibɨa beeji. Mamĩda atꞌãri ma sõcharra beerã õpee iru kꞌãyaara piara tꞌo pꞌanajida.
2SA.23.20	Awaraa Israel eerepema soldao sõcharra badapa ne–inaa chokꞌara ooji. Mãgɨ́ Cabsel pꞌuurudepema Joyadá warra Benaías paji. Ichia Moabdepema chõo kꞌawaa beerã omé peeji. Ichiaba ewari aba nieve baai nɨ̃bɨde, iru yooro te uriade tꞌĩupꞌeda, león peeji. 
2SA.23.21	Ichiaba irua Egiptodepema audú ɨtꞌɨa bada peeji. Mãgɨpa miasu anipaji mĩda, Benaiapa ma Egipto pida ɨ̃rɨ wãji pakꞌurupa mãikꞌaapa iru miasu jãri atapꞌeda, peeji. 
2SA.23.22	Ma jõma ooda kꞌaurepa, awaraa sõcharra beerã ma treintadepemaarãpa Benaías tꞌo pꞌanajida. 
2SA.23.23	Mamĩda atꞌãri ma sõcharra beerã õpee iru kꞌãyaara piara tꞌo pꞌanajida. Davidpa Benaías bɨji ichi jɨ̃apataarã poro waibɨa pamerã.
2SA.23.24	Ma treinta soldaorã sõcharrara beerã nãgɨɨrã paji: Joab ɨ̃pema, Asael; Belén pꞌuurudepema Dodó warra, Eljanán; 
2SA.23.25	Jarod pꞌuurudepema, Sama awaraa Jaroddepema Elicá ome; 
2SA.23.26	Bet Palet pꞌuurudepema, Heles; Tecoa pꞌuurudepema, Iqués warra Ira; 
2SA.23.27	Anatot pꞌuurudepema, Abiezer; Jusá pꞌuurudepema, Mebunay
2SA.23.28	ajojita, tꞌɨ̃jarapatapꞌedaa Zalmón; Netofa pꞌuurudepema, Maray; 
2SA.23.29	awaraa Netofadepema, Baná warra Jéled; Benjamín ëreerãdepemaarã eujãde bada Guibeá pꞌuurudepema, Ribay warra Itay; 
2SA.23.30	Piratón pꞌuurudepema, Benaías; Gaas kꞌaitꞌa bada to chakꞌe pꞌoo bɨdepema, tꞌɨ̃jarapatapꞌedaa Hiday; 
2SA.23.31	Arbá pꞌuurudepema, Abí Albón; Bajurín pꞌuurudepema, Azmávet; 
2SA.23.32	Salbón pꞌuurudepema, Elijaba; Jasén warrarã; Jonatán 
2SA.23.33	ararita, tꞌɨ̃jarapatapꞌedaa Sama warra; awaraa ararita, Sarar warra Ahían; 
2SA.23.34	Macá pꞌuurudepema, Ajasbay warra Elifelet; Guiló pꞌuurudepema, Ajitofel warra Elián; 
2SA.23.35	Carmel pꞌuurudepema, Jezró; arbita, tꞌɨ̃jarapatapꞌedaa Paray; 
2SA.23.36	Sobá pꞌuurudepema, Natán warra Igal; Gaddeepa uchiada, Hagrí warra Baní; 
2SA.23.37	amonita, tꞌɨ̃jarapatapꞌedaa Sélec; Berotdepema, Najaray. Mãgɨ́ Sarvia warra Joab escudo anipapari paji. 
2SA.23.38	Ichiaba ma treintadepema paji itrita, tꞌɨ̃jarapatapꞌedaa Ira; awaraa itrita, Gareb 
2SA.23.39	mãikꞌaapa hitita, tꞌɨ̃jarapatapꞌedaa Urías. David jua ekꞌari sõcharra beerã jõmaweda treinta y siete paji.
2SA.24.1	Tachi Akꞌõre waya kꞌĩrau beeji israelitaarã ome. Maapai irua David israelitaarã ome kꞌachiade baaipiji nãga jarakꞌãri: “Jõmaweda israelitaarã mãikꞌaapa Judá ëreerãdepemaarã pɨ jua ekꞌari pꞌanapata juasiapáde” aji. 
2SA.24.2	Rey Davidpa mãga ooji. Chi soldaorã poro waibɨa Joabmaa mãikꞌaapa awaraa soldaorã poro waibɨarãmaa nãga jaraji:
2SA.24.2	—Wãdapáde aji, israelitaarã ëreerã eujã chaa; Dan pꞌuurudeepa Berseba pꞌuurude parumaa. Ma eujãdepema ɨmɨkꞌĩraarã soldaorã mimia–itꞌee juasiadapáde aji, mɨa kꞌawaitꞌee jõmasaa pꞌanɨ.
2SA.24.3	Mamĩda Joabpa pꞌanauji:
2SA.24.3	—Rey Waibɨa, pia bakꞌaji pɨ Akꞌõre Waibɨapa soldaorã pɨ jua ekꞌari pꞌanɨɨrã chokꞌaraara papida paara, ewari cherude audú chokꞌara uchiadamerã, pɨ atꞌãri chokꞌai bɨ misa. Mamĩda, Rey Waibɨa, ¿kꞌãare–itꞌee kꞌinia bɨma aji, na pꞌuuru pidaarã ɨmɨkꞌĩraarã juasiadamerã?
2SA.24.4	Mãga iidiji mĩda, oojida Davidpa jaradakꞌa. Mapa Joab awaraa soldaorã poro waibɨarã ome rey palaciodeepa uchiajida Israeldepema ɨmɨkꞌĩraarã soldaorã mimia–itꞌee juasiade. 
2SA.24.5	Jordán to sĩajida mãikꞌaapa ãchi carpa eebai jẽra bɨjida Aroer pꞌuuru kꞌaitꞌa. Maadamãiipa mãikꞌaapa awaraa pꞌuuru ma eujã jewedaa esajĩakꞌa badamãiipa, Gad ëreerã eujãde norte eeree juasia wãjida, Jazer pꞌuurude parutamaa. 
2SA.24.6	Mamãikꞌaapa Galaad eujãde wãyaajida, Cades pꞌuurude parutamaa. Ma pꞌuuru hititaarã eujãde baji. Mamãikꞌaapa Dan ëreerã eujãde wãyaadapꞌeda, pꞌɨrrabaijida wãdaitꞌee Sidón pꞌuurudee. 
2SA.24.7	Mamãikꞌaapa wãjida Tiro pꞌuurudee soldaorã pꞌanapatapꞌedaamãi mãikꞌaapa wãyaajida heveorã pꞌuurude, cananeorã pꞌuurude, uchiarutamaa Judá ëreerã eujã sur eere Néguev apatapꞌedaa, eujã jewedaade bada Berseba pꞌuurude. 
2SA.24.8	Atane nueve, ewari veinte wãyaarude israelitaarã eujãde nipajida, ɨmɨkꞌĩraarã juasiamaa. Maapꞌeda ãpɨtee chejida Jerusalendee.
2SA.24.9	Pachedakꞌãri, Joabpa reymaa chi pꞌãda tee cheji. Soldaorã mimia–itꞌee ochocientos mil ɨmɨkꞌĩraarã espadapa chõo kꞌawaa beerã paji Israel eujãdepema ëreerã jõmaade. Judá ëreerã eujãde quinientos mil paji. 
2SA.24.10	Mamĩda ma tꞌẽepai David kꞌĩsia pꞌua nɨ̃beeji ma juasiapida kꞌaurepa. Mapa Tachi Akꞌõremaa mãgaji:
2SA.24.10	—Tachi Akꞌõre, mɨa pꞌekꞌau audú kꞌachia oojida aji, mãgá ɨmɨkꞌĩraarã jõmaweda juasiapikꞌãri. Ma ne–inaa kꞌachia mɨ, pɨ mimiaparipa ooda ãyaa bɨpáde aji, mɨa mãga ooda perã, kꞌĩsia kꞌawa–ee.
2SA.24.11	Aɨ norema David pꞌirabai naaweda, Tachi Akꞌõrepa ichi pedee kꞌawapiji ichi pedee jarapari Gadmaa. Mãgɨ́ David ũraapari paji. Irumaa Tachi Akꞌõrepa mãgaji:
2SA.24.12	—Wãpáde aji, Davidmaa. Jarapáde aji, mɨa iru miapiitꞌee, irua ma ne–inaa kꞌachia ooda perã. Jaráji ne–inaa kꞌachia õpeedepema irua aba jɨrɨtꞌeramerã mɨa irumaa ooitꞌee.
2SA.24.13	Maapꞌeda David kꞌĩrapite Gad wãji mãikꞌaapa iidiji:
2SA.24.13	—¿Kꞌãata kꞌinia bɨma aji, Tachi Akꞌõrepa pɨmaa oomerã, pɨa kꞌachia ooda kꞌaurepa? ¿Kꞌinia bɨkꞌã aji, irua jarra pëimerã eujã pɨ jua ekꞌari bɨde año õpee wãyaarude, maa–e pɨrã pɨ kꞌĩra unuamaa iru pꞌanapataarãpa pɨ jɨrɨdamerã peedaitꞌee atane õpee wãyaarude maa–e pɨrã irua kꞌayaa kꞌachia eujã pɨ jua ekꞌari bɨde pëimerã kꞌãima õpee wãyaarude? Kꞌĩsiapꞌeda, nãgaweda jarapáde aji, mɨa jaramerã mɨ pëidamaa.
2SA.24.14	Davidpa pꞌanauji:
2SA.24.14	—¿Sãgapɨ ooima aji, mɨa? Eperãarã juade mɨ baaidai kꞌãyaara, piara bɨ tachi Tachi Akꞌõre juade baaidamerã, irua eperãarã chupɨria kꞌawaapari perã.
2SA.24.15	Maperã Israel eujãde Tachi Akꞌõrepa kꞌayaa kꞌachia pëiji. Ma ewateweda baripiji mãikꞌaapa kꞌãima õpee taarãji irua jaradakꞌa. Dan pꞌuurudeepa Berseba pꞌuurude parumaa, setenta mil israelitaarã kꞌiniijida. 
2SA.24.16	Tachi Akꞌõrepa ángel pëida mãgá eperãarã peemerã Jerusalén pꞌuuru kꞌaitꞌa pakꞌãri, Tachi Akꞌõre tꞌãri pꞌua nɨ̃beeji, Jerusalendepemaarã jõpi kꞌinia–e bada perã. Mapa chi angelmaa mãgaji:
2SA.24.16	—¡Jãgapaida! aji. ¡Waa peenaapáde! aji.
2SA.24.16	Irua mãga jara bɨde ma ángel jebuseo tꞌɨ̃jarapatapꞌedaa Arauna eujãde baji, netꞌa tau chi edeepa ãyaa atapatamãi. 
2SA.24.17	Davidpa ma angelpa eperãarã kꞌayaapi wã unukꞌãri, Tachi Akꞌõremaa mãgaji:
2SA.24.17	—¡Mɨata ne–inaa kꞌachia oojida! aji. ¡Mɨ pajipɨ! ¡Jã eperãarã ovejaarã́kꞌapɨ pꞌanɨ; maarepida ne–inaa kꞌachia ooda–ee pꞌanadairã! ¡Mɨa chupɨria iidi nɨ̃bɨda aji, pɨa ma kꞌachia pëimerã mɨmaa mãikꞌaapa mɨchideerãmaa!
2SA.24.18	Ma ewateweda Gad wãji David kꞌĩrapite mãikꞌaapa jaraji altar oonamerã jebuseo Arauna apatapꞌedaa eujãde, netꞌa tau chi edeepa ãyaa atapatamãi. 
2SA.24.19	Aramãgá David wãji oode Tachi Akꞌõrepa jaradakꞌa Gad kꞌapꞌɨa pari. 
2SA.24.20	Arauna ichi netꞌa tau chi edeepa ãyaa atapatamãi baji. Irua unukꞌãri rey David cheru ichi jua ekꞌari beerã ome, reymaa wãpꞌeda, bedabaidachi ichi tau bɨɨrɨ eujãde tꞌõbairumaa 
2SA.24.21	mãikꞌaapa mãgaji:
2SA.24.21	—Rey Waibɨa, ¿sãapꞌeda mɨmaa chejima? aji. Mɨ pɨchi mimiaparipɨ.
2SA.24.21	Davidpa pꞌanauji:
2SA.24.21	—Mɨa pɨ eujã; na netꞌa tau edeepa ãyaa atapatamãi neto kꞌinia bɨda aji. Nama altar ooitꞌeeda aji, mãikꞌaapa aɨde Tachi Akꞌõre–itꞌee ne–animalaarã paa jõpiitꞌee. Mãgapɨ irua kꞌayaa kꞌachia waa baripi–e paitꞌeeda aji, mɨ pꞌuuru pidaarãmaa.
2SA.24.22	Araunapa mãgaji:
2SA.24.22	—Rey Waibɨa, atapáde aji, eujã pɨa kꞌinia bɨta. Mɨa pꞌakꞌa nama iru bɨda aji, peedapꞌeda, altarde Tachi Akꞌõre–itꞌee paa jõpimerã. Nama ichiaba tabla mãikꞌaapa yugo paraa tꞌɨpɨ–itꞌee. 
2SA.24.23	Rey Waibɨa, jõma pɨmaa pari teeyada aji. ¡Taawa Tachi Akꞌõrepa pia akꞌɨyada aji, pɨa ooru!
2SA.24.24	Mamĩda reypa pꞌanauji:
2SA.24.24	—Pɨ tꞌãri pia bɨda aji. Mamĩda mɨa ma jõma neto kꞌinia bɨ chi valor pari. Tachi Akꞌõre–itꞌee pꞌoyaa ne–animal paa jõpi–eda aji, pꞌaa–e bɨ pɨrã.
2SA.24.24	Mãgá Davidpa ma eujã neto ataji chi pꞌakꞌaarã ome. Pꞌaratꞌa tau cincuenta pꞌaaji. 
2SA.24.25	Mama altar ooji mãikꞌaapa ma ne–animalaarã peepꞌeda, Tachi Akꞌõre–itꞌee paa jõpiji. Ichiaba awaraa ne–animalaarã paaji, jedekꞌoitꞌee arii pꞌanadapꞌedaa israelitaarã ome. Tachi Akꞌõrepa mãga unukꞌãri mãikꞌaapa Davidpa ɨtꞌaa iidida israelitaarã pari ũrikꞌãri, ma kꞌayaa kꞌachia wẽpapiji israelitaarã eujãdeepa.
EST.1.1	Asuero Persia eujãde rey pakꞌãri, ichia akꞌɨpachi ciento veintisiete eujã awara–awaraa bee, India eujãdeepa Etiopía eujãde parumaa. 
EST.1.2	Maapai rey Asuero Susa pꞌuuru waibɨa bɨde bapachi. Ma pꞌuuru jõmaweda murallapa tꞌɨakꞌau baji. Ma tꞌɨakꞌau bada edajãde ciudadela
EST.1.3	Año õpee rey bɨde Asueropa fiesta ooji poro waibɨarã ichi jua ekꞌari beerã jõmaarã–itꞌee. Ũkꞌuru Persiadepema mãikꞌaapa Mediadepema soldaorã poro waibɨarã paji; ũkꞌuru awaraa eujã ichi jua ekꞌari beede pꞌanapatapꞌedaarã akꞌɨpataarã paji. 
EST.1.4	Asueropa ma fiesta ooji ichi jua ekꞌari beerãmaa akꞌɨpiitꞌee ichi audú pꞌaratꞌara bɨ. Kꞌinia baji mãɨrãpa ichi jõmaarã reyrã kꞌãyaara waibɨara bɨkꞌa akꞌɨdamerã. Ma fiesta ooji kꞌãima ciento ochenta wãyaaru misa.
EST.1.5	Ma tꞌẽepai ma reypa awaraa fiesta ooji. Ma fiesta kꞌãima siete taarãji. Ma fiesta oo pꞌanɨde audú nekꞌojida. Ma fiesta ooji rey palaciodepema patiode ne–uu kꞌãi badamãi. Ma fiesta ooi naaweda reypa jara pëiji Susa ciudadeladepemaarã, waibɨara beerã, ekꞌariara beerã paara ma fiestadee chedamerã. 
EST.1.6	Ma palaciodepema patio pi–ia chi–oo iru pꞌanajida; cortina pꞌaru nãusaa tꞌo–tꞌoo pꞌupꞌuchia ome kꞌaatꞌɨdadee. Ma cortina ma patio ɨ̃rɨ nãgá eebai iru pꞌanajida. Mama pꞌanadapꞌedaa columna marmoldee oodade argolla pꞌaratꞌadee oodapꞌeda, ma marmolde pꞌẽe pꞌe iru pꞌanajida. Made lino pꞌɨtrɨa kꞌaatꞌɨdapa mãikꞌaapa lino pꞌɨtrɨa kꞌaatꞌɨda pꞌupꞌuchia tꞌɨdapꞌedaapa ma cortina jɨ̃ bɨ pꞌanajida. Ma patiode su–akꞌɨ beepari chokꞌara paraaji; nẽedee ooda mãikꞌaapa pꞌaratꞌadee ooda. Ma patiodepema piso mãu pi–ia nacardee, marmoldee mãikꞌaapa madreperladee ooda paji. 
EST.1.7	Vino jedejida copa kꞌĩra tꞌãdoo nẽedee oodade. Vino waibɨa teepachida, reypa fiesta oo bada perã. 
EST.1.8	Mamĩda reypa jaraji ichi mimiapataarã poro waibɨarãmaa vino topinaadamerã chi to kꞌiniada–e pꞌanɨɨrãmaa. “Chi nama pꞌanɨɨrãpa ãchia to kꞌiniata todayada” aji.
EST.1.9	Reypa ma fiesta oomaa bɨde, rey Asueropa awaraa palacio iru badade chi wẽra reina Vastipa wẽraarã–itꞌee awaraa fiesta oomaa baji.
EST.1.10	Kꞌãima siete ma fiesta oo pꞌanadapꞌedaade rey audú o–ĩa baji, vino to bada perã. Mapa ichi jua ekꞌari pꞌanadapꞌedaa eunucoorã
EST.1.11	Mãɨrãmaa jaraji reina Vasti atanadamerã mãikꞌaapa ma reina aneedakꞌãri, poro jɨ̃ra jɨ̃ bɨdamerã. Mãgá pꞌuurudepemaarã mama pꞌanadapꞌedaarã mãikꞌaapa eperãarã waibɨarãpa iru kꞌĩra wãree unudai, wãara ma reina kꞌĩra wãree bada perã. 
EST.1.12	Mamĩda ma eunucoorã reinamaa panadakꞌãri, irua ichi wã–eda aji, reypa wãmerã jara pëiji mĩda. Reypa kꞌawaa atakꞌãri, audú kꞌĩraudachi. 
EST.1.13	Audú kꞌĩrau bada perã, irua tꞌɨ̃ pëiji kꞌĩsia kꞌawaa beerã mãikꞌaapa chi ma eujãdepemaarã ley kꞌawaa beerã, mãɨrãpa ichi ũraadamerã. Maapai reyrãpa mãga oopachida ley kꞌawa kꞌinia pꞌanadakꞌãri. 
EST.1.14	Ma Persiadepema mãikꞌaapa Mediadepema ley kꞌawaa beerã, chi rey audú kꞌõpꞌãyaapatapꞌedaarã siete paji: Carsena, Setar, Admata, Tarsis, Meres, Marsená mãikꞌaapa Memucán. Mãgɨɨrã poro waibɨarã rey jua ekꞌari beerã kꞌãyaara waibɨara pꞌanajida.
EST.1.15	Reypa mãɨrãmaa mãgaji:
EST.1.15	—Parãpa tachi ley pia kꞌawa pꞌanɨ. ¿Mɨa kꞌãata ooipia bɨma aji, reina Vasti ome, mɨa eunucoorã ome jara pëidakꞌa oo–e pada perã?
EST.1.16	Apemaarã poro waibɨarã taide Memucanpa pꞌanauji:
EST.1.16	—Reina Vastipa ne–inaa kꞌachia ooji pɨ ãpɨte, poro waibɨarã pɨ ekꞌari beerã ãpɨte mãikꞌaapa pɨ ekꞌari pꞌanɨ eujãdepemaarã jõmaarã ãpɨte. 
EST.1.17	Awaraa wẽraarãpa Reina Vastipa ooda kꞌawaadakꞌãri, aukꞌa oodai. Ãchi ɨmɨkꞌĩraarãpa jara pꞌanɨkꞌa oodaamaa pꞌaneedai mãikꞌaapa mãgadai: ‘‘Rey Asueropa chi wẽra Vasti tꞌɨ̃ pëikꞌãri, wã–e pajida’’ adai. 
EST.1.18	Idiweda Persiadepema poro waibɨarã wẽraarã mãikꞌaapa Mediadepema poro waibɨarã wẽraarã aupedeedaitꞌee ãchi ɨmɨkꞌĩraarã ome, reinapa mãga ooda perã. Ma kꞌaurepa pɨ ekꞌari pꞌanɨɨrã tꞌãri ãrii pꞌaneedaitꞌee. 
EST.1.19	Maperã, Mɨchi Rey Waibɨa, pɨa kꞌinia bɨ pɨrã, nãgɨ́ ley jaraipia bɨ pꞌã bɨdamerã awaraa Persiadepema mãikꞌaapa Mediadepema ley, apidaapa ma ley pꞌãda pꞌoyaa wẽpapida–e perã: ‘Reina Vasti rey Asuero kꞌĩrapite waa cheikꞌaraa bɨ.’ Ma awara pɨa awaraa wẽra jɨrɨipia bɨ, Vasti pari reina papimerã. Ma wẽra chokꞌekꞌee baipia bɨ. 
EST.1.20	Ma ley jara pëiipia bɨ pɨ jua ekꞌari pꞌanɨɨrã eujãdepemaarã jõmaarãmaa. Mãgá wẽraarã pɨ jua ekꞌari pꞌanapataarãpa kꞌawaadaitꞌeeda aji, ãchi ɨmɨkꞌĩraarãpa jara pꞌanɨkꞌa oodaipia bɨ; poro waibɨa beerã wẽraarãpa, ekꞌariara beerã wẽraarãpa paara.
EST.1.21	Rey Asueropa poro waibɨarã ichi jua ekꞌari beerã ome Memucán pedee ũridapꞌeda, ijãaji. Mapa reypa ma ley jaraji awaraa ley ome pꞌã bɨdamerã. 
EST.1.22	Mãpai kꞌartꞌa pëiji jõmaweda ichi jua ekꞌari pꞌanadapꞌedaarãmaa. Ma ley awaraa pedeede pꞌã pëiji jõmaarãpa pia kꞌawaadamerã. Ma kꞌartꞌade jaraji ɨmɨkꞌĩraarã ãchi wẽraarã poro waibɨa pꞌaneedamerã.
EST.2.1	Ma tꞌẽepai rey Asuero kꞌĩrau wẽpakꞌãri, chi wẽra pada Vasti kꞌirãpaji. Kꞌirãpaji ichia ooda Vastimaa mãikꞌaapa ichia jarada Vasti ãpɨte.
EST.2.2	Maapai chi akꞌɨpataarãpa irumaa mãgajida:
EST.2.2	—Awẽraarã kꞌĩra wãree, waide ɨmɨkꞌĩra ome kꞌãi–ee beerã jɨrɨpipáde ajida, mãɨrãdepema aba reina papimerã. 
EST.2.3	Pɨ jua ekꞌari eujã bee chaa eperã bɨipia bɨ mãgee awẽraarã aneedamerã pɨchi wẽraarã palaciode, Susa ciudadelade. Mãpai ma awẽraarã bɨipia bɨ pɨ ekꞌari beerãdepema eunuco Jegay jua ekꞌari, ma awẽraarã jɨ̃amerã pɨchi wẽraarã awaraarã ome. Mãpai Jegaymaa jaraipia bɨ irua ma awẽraarãmaa ne–inaa oopimerã audupɨara kꞌĩra wãree pꞌaneedamerã. 
EST.2.4	Maapꞌeda pɨa chi wẽra pi–iara bɨ jɨrɨtꞌeraipia bɨ mãikꞌaapa Vasti pari reina papiyada ajida.
EST.2.4	Reypa ma ũraa ũrikꞌãri, ijãaji mãikꞌaapa ooji mãɨrãpa jaradapꞌedaakꞌa.
EST.2.5	Ma Susa ciudadelade bapachi judío aba, tꞌɨ̃jarapatapꞌedaa Mardoqueo. Mãgɨ́ eperã Yaír warra paji. Simideepa uchiada mãikꞌaapa Benjamín ëreerãdepema Cisdeepa uchiada paji. 
EST.2.6	Ma judío Susade bapachi Babiloniadepema rey Nabucodonosorpa ichi chonaarã aneeda perã awaraa Jerusalendepemaarã ome mãikꞌaapa Judadepema rey Jeconías ome. 
EST.2.7	Mardoqueopa ichi prima wari wãji, ma awẽra akꞌõreerã jai–idaadapꞌedaa perã. Ichi kꞌaukꞌa iru baji. Hebreo pedeede ma awẽra tꞌɨ̃jarapachida Jadasá; Persiadepemaarã pedeede tꞌɨ̃jarapachida Ester. Kꞌĩra wãree baji; kꞌapꞌɨa jida pi–ia baji. 
EST.2.8	Rey jua ekꞌari pꞌanapatapꞌedaarãpa irua jara pëida ũridakꞌãri, awẽraarã chokꞌara ateejida rey palaciode Susa ciudadelade. Ma awẽraarã bɨjida rey wẽraarã akꞌɨpari Jegay jua ekꞌari. Ester jida jɨrɨtꞌerajida. 
EST.2.9	Jegaypa Ester unukꞌãri, pi–ia unuji. Mapa aweda ne–inaa oopiji kꞌĩra wãreera beemerã. Ichiaba Estermaa chikꞌo piara teepachi. Awẽraarã mimiapataarã siete jɨrɨtꞌeraji Ester jua ekꞌari bɨitꞌee mãikꞌaapa Ester ãra ome awara bɨji rey wẽraarã palaciodepema pipɨara bɨ cuartode pꞌanapataadamerã.
EST.2.10	Maapai Esterpa maarepida ichi aukꞌaarãde wa chi akꞌõreerãde jara–e paji, Mardoqueopa jarada perã mãgee nepɨrɨnaamerã. 
EST.2.11	Ewari chaa Mardoqueo rey wẽraarã palacio kꞌĩrapite wãpachi Ester iidide. Irua mãga oopachi kꞌinia bada perã Ester pia akꞌɨ pꞌanadamerã.
EST.2.12	Atane doce wãyaarude Jegaypa ne–inaa oopiji ma awẽraarã rey wẽraarã palaciode pꞌanadapꞌedaarãmaa, kꞌĩra wãreera pꞌaneedamerã. Chi naapema atane seis wãyaaru misa, ãchi kꞌapꞌɨa pꞌurupiji aceite mirradee oodapa. Apema atane seis wãyaaru misa, ãra kꞌapꞌɨa pꞌurupiji kꞌerapa mãikꞌaapa awaraa ne–inaa wẽraarãpa pꞌurupatapa. Mãga oodapꞌeda, ma awẽraarã aba–abaa ateeji rey Asuero kꞌĩrapite irua pia akꞌɨmerã. 
EST.2.13	Rey wẽraarã palaciode netꞌaa pꞌe iru pꞌanadapꞌedaadepema ãramaa teeji, mãgá ãchi rey kꞌĩrapite wãdakꞌãri, ãchia atee kꞌiniata ateedamerã. 
EST.2.14	Pꞌãrikꞌua ma wẽraarã aba–abaa tꞌĩujida rey palaciode. Mãpai aɨ norema waya wãjida rey wẽraarã palaciodee mãikꞌaapa awaraa cuartode pꞌaneejida rey jua ekꞌari beerãdepema eunuco tꞌɨ̃jarapatapꞌedaa Sasgaz jua ekꞌari. Mãgɨpa akꞌɨpachi reypa awaraa wẽraarã iru bada. Wẽra rey kꞌĩrapite bapꞌeda, irumaa waya wãkꞌaa paji, irua tꞌɨ̃ pëi–emãi. Ma wẽra kꞌinia bakꞌãri, waya tꞌɨ̃ pëipachi.
EST.2.15	Ester Abijaíl kꞌau paji. Chi chĩapa Mardoqueo paji. Ester rey kꞌĩrapite wãkꞌãri, ichi akꞌɨpari Jegaypa Estermaa netꞌaa reypa audú kꞌinia badata ateepiji. Irua mãga ooji rey pia kꞌawa bada perã. Maapai Ester kꞌawa pꞌanadapꞌedaarãpa iru pia akꞌɨpachida.
EST.2.16	Asuero siete año rey bɨde atane diez tebetde Ester ateejida rey palaciode iru kꞌĩrapite. 
EST.2.17	Rey Asueropa Ester unukꞌãri, iru pia akꞌɨji mãikꞌaapa kꞌinia beeji. Awaraa awẽraarã kꞌinia–e paji Ester kꞌinia badakꞌa. Maperã rey Asueropa Ester jɨrɨtꞌeraji awaraa awẽraarã ɨmɨkꞌĩraarã ome waide kꞌãi–ee pꞌanadapꞌedaarã kꞌãyaara mãikꞌaapa irua Ester porode reina poro jɨ̃ra, Vastide pada jɨ̃ bɨji. 
EST.2.18	Ma tꞌẽepai rey Asueropa fiesta waibɨa ooji Ester–itꞌee. Jara pëiji poro waibɨarã mãikꞌaapa mimiapataarã ichi jua ekꞌari beerã jõmaweda ma fiestade chedamerã. Ichi jua ekꞌari pꞌanapatapꞌedaarãmaa jara pëiji ma ewate ɨ̃idamerã. Ma fiestade reypa netꞌaa pia chokꞌara teeji.
EST.2.19	Awẽraarã waya chipꞌe atadakꞌãri ateedaitꞌee awara cuarto rey wẽraarã palacio pꞌanapatapꞌedaade, Mardoqueo su–akꞌɨ baji
EST.2.20	Mardoqueopa ũraadakꞌa Esterpa maarepida ichideerãde wa ichi aukꞌaarãde jara–e paji. Iru ome bapariikꞌãri oopariidakꞌa ichita ne–inaa jõmaweda Mardoqueopa jaradakꞌa oopachi.
EST.2.21	Mardoqueo mama rey palaciodepema puerta kꞌaitꞌa su–akꞌɨ bɨde, ma puerta jɨ̃apataarã pedee pꞌanajida. Ma eunucoorã rey jɨ̃apataarã omé paji: Bigtán mãikꞌaapa Teres. Mãɨrã kꞌĩrau pꞌanadapꞌedaa perã rey Asuero ome, pedeetee pꞌanajida iru peetꞌaadaitꞌee. 
EST.2.22	Mardoqueopa kꞌawaa atakꞌãri, Reina Estermaa jarakꞌooji. Mãpai Esterpa reymaa jaranaji Mardoqueopa ichimaa jarada. 
EST.2.23	Rey jua ekꞌari beerãpa jɨrɨdakꞌãri kꞌawaadaitꞌee wãara wa seewa, kꞌawaajida wãara ma eunuco omeerãpa pedeetee pꞌanadapꞌedaa rey peetꞌaadaitꞌee. Mapa ma rey jua ekꞌari pꞌanadapꞌedaarãpa ma eperãarã otaude jɨ̃ nɨ̃bɨjida ɨ̃yapa jɨ̃adarutamaa. Mãga oodapꞌeda, rey kꞌĩrapite ma eperãarãpa oodapꞌedaa pꞌãpijida Persiadepema reyrãpa oopatapꞌedaa pꞌãpatapꞌedaade.
EST.3.1	Ma tꞌẽepai rey Asueropa Agagdeepa uchiada Hamedata warra tꞌɨ̃jarapatapꞌedaa Amán bɨji ichi jua ekꞌari beerã poro waibɨarã kꞌãyaara poro waibɨara pamerã. 
EST.3.2	Mãpai reypa jaraji ichi palaciodepema puerta jɨ̃apataarã jõmaarãmaa bedabaipataadamerã mãikꞌaapa ɨ̃jaabaipataadamerã Amán unudakꞌãri. Mamĩda Mardoqueopa mãga ookꞌaa paji.
EST.3.3	Mãga unudakꞌãri, rey akꞌɨpataarãpa Mardoqueomaa iidijida:
EST.3.3	—¿Sãapꞌeda pɨa reypa jaradakꞌa oo–e bɨma? ajida.
EST.3.4	Ewari chaa mãga iidipachida.
EST.3.4	Mamĩda Mardoqueopa atꞌãri ookꞌaa paji reypa jaradakꞌa. Ãramaa mãgaji:
EST.3.4	—Judío eperã kꞌĩrapite bedabaiikꞌaraa bɨda aji.
EST.3.4	Maperã jarakꞌoonajida Amanmaa kꞌawaadaitꞌee irua kꞌãata ooi Mardoqueo ome.
EST.3.5	Amán kꞌĩraudachi kꞌawaakꞌãri Mardoqueo ichi kꞌĩrapite bedabaikꞌaa mãikꞌaapa ichi unukꞌãri, ɨ̃jaabaikꞌaa. 
EST.3.6	Kꞌĩsiaji Mardoqueo peetꞌaaitꞌee. Mamĩda kꞌawaakꞌãri Mardoqueo judiota maa bɨ, kꞌĩsia awara ataji; judiorã jõmaweda rey Asuero jua ekꞌari pꞌanapatapꞌedaarã
EST.3.7	Mãgá Asuero doce año rey bɨde naarapema atane nisande Amán kꞌĩrapite suerte
EST.3.8	Mãpai Amanpa rey Asueromaa mãgaji:
EST.3.8	—Mɨchi Rey Waibɨa, pɨ jua ekꞌari awaraa eujãdepemaarã chokꞌara pꞌanapata. Mamĩda madepema ũkꞌuru awara pꞌanapata apemaarã kꞌãyaara. Ley awara iru pꞌanɨ perã, pɨa jara bɨkꞌa ooda–e pꞌanɨ. Mapa pɨ jua ekꞌari pꞌanapataadaikꞌaraa bɨ. 
EST.3.9	Rey Waibɨa, pɨa kꞌinia bɨ pɨrã, jõmaweda pɨ jua ekꞌari pꞌanapataarãmaa jara pëiipia bɨ ma eperãarã peekꞌoodamerã. Mɨa pꞌaratꞌa trescientos treinta mil kilos pꞌaaitꞌeeda aji, pɨ pꞌaratꞌa juasiapataarãmaa ãrapa ma mimia oorutaarãmaa pꞌaadamerã.
EST.3.10	(Maapai Persia eujãdepemaarã reyrãpa sortija jɨ̃pachida mãikꞌaapa mãgɨpa tauchaa bɨpachida ley pꞌãdakꞌãri.) Rey Asueropa ũrikꞌãri ma Agagdeepa uchiada Hamedata warra Amanpa jarada, chi sortija ẽra ataji mãikꞌaapa ma judiorã kꞌĩra unuamaa iru bada Amanmaa teeji. 
EST.3.11	Mãga bɨde reypa mãgaji:
EST.3.11	—Ma pꞌaratꞌa iru béeji. Ma eperãarã ome pɨchia kꞌĩsia iru bɨkꞌa oopáde aji.
EST.3.12	Mãgá ewari trece naarapema atanede rey secretario tꞌɨ̃ pëijida Amanpa jarada pꞌã pëidamerã awaraa eujã rey Asuero jua ekꞌari beerã poro waibɨarãmaa. Ma jarada pꞌãjida awaraa pedeede pia kꞌawaadamerã kꞌãata jara bɨ. Rey Asuero tꞌɨ̃de ma kꞌartꞌa jõmaweda firmaajida mãikꞌaapa cerapa sellaadapꞌeda, aɨde rey sortijapa tauchaa bɨjida. 
EST.3.13	Maapꞌeda ma kꞌartꞌa tee pëijida rey jua ekꞌari eujã bee chaa. Ma kꞌartꞌade jara pëijida ewari abaade judiorã jõmaweda peekꞌoodamerã, kꞌũtrãarã, chonaarã, wẽraarã, warrarã paara mãikꞌaapa ãchi netꞌaa jõmaweda jãri atadamerã. Jarajida ewari trece atane doce adar ma–itꞌee awara bɨdapꞌedaa. 
EST.3.14	Ma pꞌãda bɨjida Persiadepemaarã ley pꞌãda ome mãikꞌaapa chi copia pëijida awaraa eujã jõmaade rey jua ekꞌari pꞌanapatapꞌedaarãmaa mãikꞌaapa pꞌuurude pꞌanapatapꞌedaarãmaa kꞌawaadamerã ma ewate judiorã peekꞌoodaitꞌee. 
EST.3.15	Ma kꞌartꞌa pꞌãdapꞌeda Susa ciudadelade, reypa jaraji aweda pëidamerã. Susa ciudadeladepemaarãpa ma kꞌartꞌade jara bɨ kꞌawaadakꞌãri, kꞌawada–e paji kꞌãata kꞌĩsiadaitꞌee. Mamĩda ma kꞌartꞌa pëidapꞌedaa tꞌẽepai, rey Asuero Amán ome su–akꞌɨ pꞌaneejida tꞌãri o–ĩa ne–inaa todaitꞌee.
EST.4.1	Mardoqueopa kꞌawaakꞌãri ma ley pꞌã pëidapꞌedaa, tꞌãri pꞌuapa ichi pꞌaru jẽtꞌaaji. Mãpai chi–ɨapata pꞌaru jɨ̃ beepꞌeda, itꞌabarre pꞌora bɨji ichi porode mãikꞌaapa pꞌuurude bia nipapachi. 
EST.4.2	Mamĩda eperã chi–ɨapata pꞌaru jɨ̃ bakꞌãri, rey palaciode tꞌĩupidakꞌaa paji. Maperã Mardoqueo rey palaciode tꞌĩupatamãipai utuji. 
EST.4.3	Awaraa eujãde Rey Asuero jua ekꞌari pꞌanadapꞌedaa judiorãpa ma ley ũridakꞌãri, audú tꞌãri pꞌua pꞌaneejida. Nekꞌoda–ee chupɨria iidimaa pꞌaneejida. Tꞌãri pꞌuapa jẽemaa pꞌaneejida; biapachida; itꞌabarre pꞌorade jẽra pꞌaneepachida mãikꞌaapa chi–ɨapata pꞌaru jɨ̃ pꞌaneejida.
EST.4.4	Mãpai Ester–itꞌee mimiapataarãpa mãikꞌaapa eunucoorãpa Mardoqueopa oomaa bada Estermaa nepɨrɨnajida. Mãga ũrikꞌãri, Esterpa kꞌĩsia nɨ̃beeji mãikꞌaapa Mardoqueomaa pꞌaru tee pëiji jɨ̃merã chi–ɨapata pꞌaru jɨ̃i kꞌãyaara. Mamĩda irua ma pꞌaru jita–e paji. 
EST.4.5	Mapa Esterpa tꞌɨ̃ pëiji reypa ichi jua ekꞌari bɨda eunucoorã poro waibɨa Hatac mãikꞌaapa iru pëiji Mardoqueomaa iidinamerã sãapꞌeda chi–ɨapata pꞌaru jɨ̃ bɨ mãikꞌaapa sãapꞌeda audú kꞌĩra pia–ee nɨ̃bɨ.
EST.4.6	Mãgá Hatac wãji Mardoqueo ome pedeede. Mardoqueo baji ciudadela edajãde rey palaciodepema puerta kꞌĩrapite. 
EST.4.7	Mãpai Mardoqueopa Hatacmaa nepɨrɨji Amanpa ooda mãikꞌaapa pꞌaratꞌa trescientos treinta mil kilos pꞌaaitꞌee bada judiorã jõmaweda peekꞌoodamerã. 
EST.4.8	Ma awara ma ley Susa pꞌuurude leedapꞌedaa copia Mardoqueopa Hatacmaa teeji irua Estermaa teenamerã. Mãgá irua pia kꞌawai jõmaweda mama pꞌasa nɨ̃bɨ. Ichiaba Estermaa jara pëiji rey ome pedeemerã mãikꞌaapa ichi aukꞌaarã pari chupɨria iidimerã.
EST.4.9	Hatacpa Mardoqueopa jarada jõmaweda Estermaa nepɨrɨ cheji. 
EST.4.10	Mãpai Esterpa Hatac waya pëiji Mardoqueomaa nãga jaranamerã: 
EST.4.11	“Na rey jua ekꞌari beerãpa mãikꞌaapa jõmaweda awaraa eujãdepemaarã iru jua ekꞌari beerãpa kꞌawa pꞌanɨ apida rey kꞌĩrapite wãikꞌaraa bɨ, reypa tꞌɨ̃ pëi–emãi. Mãga jara bɨ Persiadepema ley pꞌãdade. Ɨmɨkꞌĩra wa wẽra rey palaciode tꞌĩuru pɨrã reypa tꞌɨ̃ pëi–eeta maa–e pɨrã irua ichi cetro nẽedee oodapa tꞌĩupi–emãi, ma eperã piuitꞌee. Ewari treinta wãyaaruda aji, irua mɨ ichi kꞌĩrapite tꞌɨ̃ pëi–e bɨ.”
EST.4.12	Mardoqueopa mãga ũrikꞌãri, 
EST.4.13	Estermaa nãga jara pëiji: “Pɨ rey palaciode bapari perã, kꞌĩsianáaji judiorã peekꞌoo wãdakꞌãri, pɨ apemaarã kꞌãyaara chokꞌai uchiaitꞌee. 
EST.4.14	Pɨ kꞌĩupꞌee beeru pɨrã mãikꞌaapa kꞌaripa–eda aru pɨrã, awara ãiipa judiorã kꞌaripa chedaitꞌee. Mamĩda pɨ, pɨchi akꞌõre ëreerã ome kꞌiniidaitꞌee. ¿Pɨ reina–ekꞌã aji, naapai tachi aukꞌaarã kꞌaripamerã?”
EST.4.15	Esterpa ma pedee ũripꞌeda, Mardoqueomaa nãga jara pëiji: 
EST.4.16	“Susade pꞌanapata judiorã chipꞌe atáji, mɨ pari nekꞌoda–ee ɨtꞌaa tꞌɨ̃damerã. Kꞌãima õpee wãyaaru misa, nekꞌodaikꞌaraa bɨ mãikꞌaapa ne–inaa todaikꞌaraa bɨ. Mɨa mɨchi mimiapataarã ome aukꞌa mãga ooitꞌee. Maapꞌeda mɨ wãitꞌee rey ome pedeede, leyde jara bɨ mĩda mãga oodaikꞌaraa bɨ. Mɨ peetꞌaa kꞌinia pꞌanɨ pɨrã, peetꞌaadayada” aji.
EST.4.17	Mãpai Mardoqueo wãji Esterpa jara pëidakꞌa oode.
EST.5.1	Kꞌãima õpee wãyaada tꞌẽepai, Esterpa reina pꞌaru jɨ̃ beeji mãikꞌaapa tꞌĩuji rey palacio edajãde patio badade. Akꞌɨnɨ̃ banaji rey su–akꞌɨ beepari cuartodepema puertamãi. Ma cuartode chi puerta kꞌĩrapite rey su–akꞌɨ baji rey su–akꞌɨ beeparide. 
EST.5.2	Irua unukꞌãri Ester mama akꞌɨnɨ̃ bɨ, tꞌãri o–ĩadachi mãikꞌaapa cetro nẽedee ooda ichi juade iru badapa Estermaa ɨaji ichi kꞌĩrapite wãmerã. Mãpai Ester rey kꞌaitꞌa wãpꞌeda, ma cetro kꞌɨ̃ tꞌõbaitꞌaaji. 
EST.5.3	Mãpai reypa iidiji:
EST.5.3	—¿Sãga nɨ̃bɨma reina Ester? ¿Kꞌãata kꞌinia bɨma? Mɨ jua ekꞌari pꞌanɨdepema eujã esa–aukꞌa iidi kꞌinia bɨ pɨrã, ¡mɨa pɨmaa teeyada! aji.
EST.5.3	Mãpai Esterpa pꞌanauji:
EST.5.4	—Mɨchi Rey Waibɨa, mɨa kꞌinia bɨ pɨ idi mɨmaa nekꞌode chemerã, pɨ–itꞌee chikꞌo pia joopida perã. Ichiaba kꞌinia bɨ Amán pɨ ome chemerã.
EST.5.4	Mãpai reypa ichi mimiapataarãmaa mãgaji:
EST.5.5	—Isapai Amán jɨrɨnadapáde aji, reina Esterpa kꞌinia bɨkꞌa oodaitꞌee perã.
EST.5.5	Mãgá rey, Amán ome Estermaa nekꞌode wãjida.
EST.5.6	Vino tomaa pꞌanɨde, reypa Estermaa mãgaji:
EST.5.6	—Iidipáde aji, pɨchia iidi kꞌiniata. ¿Kꞌãata kꞌinia bɨma? ¡Mɨ jua ekꞌari pꞌanɨdepema eujã esa–aukꞌa teeyada! aji.
EST.5.7	Mãpai Esterpa pꞌanauji:
EST.5.7	—Mɨchi Rey Waibɨa, mɨa nãgapai iidiitꞌee: 
EST.5.8	Wãara pɨa mɨ pia akꞌɨ bɨ pɨrã mãikꞌaapa mɨa kꞌinia bɨkꞌa oo kꞌinia bɨ pɨrã, mãgara nu waya Amán ome mɨmaa nekꞌode chepáde aji, mɨa parã–itꞌee chikꞌo pia joopiitꞌee perã. Mãpaita mɨa pꞌanauitꞌeeda aji, pɨa iidida.
EST.5.9	Amán uchiakꞌãri Ester ome nekꞌodapꞌedaamãiipa, tꞌãri o–ĩa baji, reinapa ichi waya rey ome nekꞌode wãpáde ada perã. Mamĩda rey palaciodeepa uchiarude, ichia unuji Mardoqueo mama puerta kꞌaitꞌa su–akꞌɨ bɨ. Mardoqueo bainɨ̃ bee–e pada perã mãikꞌaapa eperã poro waibɨa wãyaakꞌãri oopatakꞌa oo–e pada perã, Amán iru ome audupɨara kꞌĩraudachi. 
EST.5.10	Mãgaweda kꞌawapi–e paji iru ome kꞌĩrau bɨ. Mamĩda ichi temaa panakꞌãri, ichi kꞌõpꞌãyoorã mãikꞌaapa chi wẽra Zeres tꞌɨ̃ pëiji. 
EST.5.11	Maapꞌeda ichi audua pedeeji ichia pꞌaratꞌara, netꞌaara, warrarã chokꞌara iru bada perã mãikꞌaapa reypa ichi awaraa poro waibɨarã rey jua ekꞌari beerã kꞌãyaara waibɨara papida perã.
EST.5.12	Ichiaba mãgaji:
EST.5.12	—Ma awara idi reinapa jaraji mɨ ichi temaa rey ome nekꞌode wãmerã. Awaraa rey ekꞌari beerãmaa mãga jarakꞌaa; mɨmaa aupaita mãga jaraji. Ma awara reinapa jaraji nu waya ichimaa nekꞌode wãmerã. 
EST.5.13	Mãgá mɨ pia wãru mĩda, tꞌãri o–ĩa ba–e paitꞌee jã judío Mardoqueo rey palaciodepema puerta kꞌaitꞌa su–akꞌɨ bɨ misa.
EST.5.14	Mãpai Amán wẽrapa mãikꞌaapa chi kꞌõpꞌãyoorãpa irumaa mãgajida:
EST.5.14	—¿Sãapꞌeda otau jɨ̃nɨ̃ bɨpata torre oopi–ema? ajida. Oopíji veintidós metros chi ɨtꞌɨa mãikꞌaapa nu tapꞌedaweda reymaa iidíji Mardoqueo otau made jɨ̃nɨ̃ bɨpimerã. Mãgá pɨ rey ome nekꞌode wãi, mãgɨde kꞌĩsia–ee.
EST.5.14	Amanpa ijãaji ãrapa jaradapꞌedaa. Aramata ma otau jɨ̃nɨ̃ bɨpata torre oopiji.
EST.6.1	Ma pꞌãrikꞌua rey Asuero pꞌoyaa kꞌãi–e paji. Maperã ichi mimiapataarã pëiji, Persia eujãde ichi rey bɨde pꞌasada pꞌãdapꞌedaa atanadapꞌeda, leedamerã. 
EST.6.2	Ma pꞌãda aneedakꞌãri, chi mimiaparipa leeji. Made pꞌã baji sãgá Mardoqueopa rey Asuero kꞌaripaji jaranakꞌãri rey eunucoorã Bigtanpa Teres ome pedeeteedapꞌedaa iru peetꞌaadaitꞌee. Mãga oojida rey palaciodepema puerta jɨ̃a pꞌanadakꞌãri. 
EST.6.3	Ma pꞌãdade jara bada reypa ũrikꞌãri, iidiji:
EST.6.3	—Mardoqueopa mɨ mãgá kꞌaripada pari, ¿kꞌãata oojidama, aji, iru–itꞌee?
EST.6.3	Chi mimiapataarãpa pꞌanaujida:
EST.6.3	—Iru–itꞌee maarepida ooda–e pajida ajida.
EST.6.4	Mãgá pedeemaa pꞌanɨde Amán tꞌĩu chewã nipaji rey cuarto kꞌĩrapite bada patiode reymaa iidiitꞌee Mardoqueo otau jɨ̃nɨ̃ bɨpimerã ichia otau jɨ̃nɨ̃ bɨpata torre oopidade.
EST.6.4	Reypa iru chewã ũrikꞌãri, iidiji:
EST.6.4	—¿Kꞌaita jãma nima? aji.
EST.6.4	Chi mimiapataarãpa pꞌanaujida: 
EST.6.5	—Amanta taawa bɨda ajida.
EST.6.5	Mãpai reypa mãgaji:
EST.6.5	—¡Tꞌĩupidapáde! aji.
EST.6.6	Amán tꞌĩukꞌãri, reypa iidiji:
EST.6.6	—¿Kꞌãata oodaipia bɨma aji, reypa eperã waibɨa papi kꞌinia bakꞌãri?
EST.6.6	Amanpa mãga ũrikꞌãri, ichi tꞌãridepai kꞌĩsiaji: “¿Reypa mɨ waibɨara papi kꞌinia bɨ–ekꞌã?” aji. 
EST.6.7+EST.6.8	Maperã Amanpa pꞌanauji:
EST.6.7+EST.6.8	—Ma eperãmaa rey ɨ̃rɨpema pꞌaru jɨ̃pari jɨ̃pidaipia bɨ mãikꞌaapa rey caballode bataupidaipia bɨ. Chi caballo porode rey poro jɨ̃rakꞌa bɨ jɨ̃ bɨpidaipia bɨ. 
EST.6.9	Maapꞌeda rey pꞌaru chi caballo ome teedaipia bɨ rey ekꞌari beerã poro waibɨara bɨmaa, mãgɨpa ma eperãmaa rey pꞌaru jɨ̃pipꞌeda mãikꞌaapa rey caballode bataupipꞌeda, pꞌuuru jãdepema plazade ateemerã jõmaarãpa akꞌɨdamerã. Ma awara ma poro waibɨapa nãga biaipia bɨ: “¡Reypa nãga oopari eperã waibɨa papi kꞌinia bakꞌãri jõmaarã kꞌĩrapite!”
EST.6.10	Mãpai reypa Amanmaa mãgaji:
EST.6.10	—Pia bɨda aji, pɨa jarada. Isapai atanáji mɨchi ɨ̃rɨpema pꞌaru mɨchi caballo ome mãikꞌaapa pɨa jaradakꞌa óoji judío tꞌɨ̃jarapata Mardoqueo ome. Iru su–akꞌɨ bapari na palaciodepema puerta kꞌaitꞌa. Pɨa jõma jaradakꞌa iru ome oopáde aji.
EST.6.11	Mãgá Amanpa rey pꞌaru atanaji chi caballo ome. Mardoqueomaa ma pꞌaru jɨ̃pipꞌeda, ma caballode bataupiji mãikꞌaapa ateeji ma pꞌuuru jãdepema plazade. Iru naa bia wãpachi: “¡Reypa nãga ooparida aji, jõmaarã kꞌĩrapite eperã waibɨa papi kꞌinia bakꞌãri!”
EST.6.12	Mãga oo aupakꞌãri, Mardoqueo waya su–akꞌɨ banaji rey palaciodepema puerta kꞌaitꞌa. Jõdee Amán kꞌĩra pia–ee isapai wãji ichi temaa mãikꞌaapa kꞌĩra wãkꞌa wãji kꞌĩra nejasia bada perã. 
EST.6.13	Panakꞌãri, ma jõma pꞌasada nepɨrɨji chi wẽra Zeremaa mãikꞌaapa chi kꞌõpꞌãyoorãmaa.
EST.6.13	Mãpai ãrapa mãgajida:
EST.6.13	—Ma eperã Mardoqueo waibɨa paru. Mãgɨ́ eperã judío pɨrã, pɨa iru pꞌoyaa–e. ¡Ma kꞌãyaara pɨ kꞌachiade baaiitꞌeeda! ajida.
EST.6.14	Atꞌãri pedee aupada–e pꞌanɨde eunucoorã rey jua ekꞌari mimiapatapꞌedaarã Amán atade chejida ateedaitꞌee iru reina Ester temaa rey ome nekꞌonamerã.
EST.7.1	Mãgá Amán rey ome reina Ester temaa nekꞌode wãji.
EST.7.2	Ewari omeede waya vino tomaa pꞌanɨde reypa Estermaa mãgaji:
EST.7.2	—Reina Ester, pɨchia iidi kꞌiniata iidipáde aji. ¿Kꞌãata kꞌinia bɨma? Mɨ jua ekꞌari pꞌanɨdepema eujã esa–aukꞌa iidi kꞌinia bɨ pɨrã, ¡mɨa pɨmaa teeyada! aji.
EST.7.3	Mãpai Esterpa pꞌanauji:
EST.7.3	—Mɨchi Rey Waibɨa, wãara pɨa mɨ pia akꞌɨ bɨ pɨrã mãikꞌaapa pɨa kꞌinia bɨ pɨrã, mɨa iidi kꞌinia bɨ pɨa mɨ, mɨchi aukꞌaarã ome piupinaamerã. 
EST.7.4	Mɨa pɨmaa mãga jara bɨ eperã abaapa mɨ, mɨchi aukꞌaarã ome netotꞌaada perã jõma peepikꞌooitꞌee. Irua tai esclavoorãkꞌa netotꞌaada paara, mɨa nãgá chupɨria iidi–e pakꞌaji. Mamĩda, Mɨchi Rey Waibɨa, mɨ, mɨchi aukꞌaarã ome kꞌiniiruta pɨrã, pɨ paara kꞌachiade baaiitꞌeeda aji.
EST.7.5	Mãpai rey Asueropa iidiji:
EST.7.5	—¿Kꞌaima mãgɨ́? ¿Sãma bɨma aji, chi pɨmaa mãikꞌaapa pɨchi aukꞌaarãmaa mãga ooitꞌee kꞌĩsia iru bɨ?
EST.7.6	Mãpai Esterpa pꞌanauji:
EST.7.6	—¡Nãgɨ́ eperã kꞌachia Amánpata mɨchi aukꞌaarã kꞌĩra unuamaa iru bɨ! ¡Mapa jarajida aji, tai peekꞌoodamerã!
EST.7.6	Mãga ũrikꞌãri, Amán pꞌeradachi. Rey kꞌĩrapite mãikꞌaapa reina kꞌĩrapite pꞌoyaa mimikꞌakꞌaa paji pꞌera nɨ̃bɨpa. 
EST.7.7	Mãpai rey Asuero kꞌĩraudaipꞌeda, bainɨ̃ beeji mãikꞌaapa uchiaji ma vino tomaa bada cuartodeepa taawaa ne–uu bada kꞌãide. Mamĩda Amán Ester ome beeji. Kꞌawaji reypa ichi peepiitꞌee. Mapa Estermaa chupɨria iidimaa beeji ichi kꞌaripamerã mãikꞌaapa ichi pari chupɨria iidimerã. 
EST.7.8	Rey waya tꞌĩukꞌãri ma nekꞌopatamãi, Amán ɨ̃jaabai bɨ unuji Ester jẽra bada diván ɨ̃rɨ. Mapa reypa golpe mãgaji:
EST.7.8	—¿Ɨ̃rá reina pɨ ome kꞌãi kꞌinia–e bɨde mɨ kꞌĩrapite mãikꞌaapa mɨchi tede iru ome pꞌekꞌau oo kꞌinia bɨkꞌã? aji.
EST.7.8	Reypa mãga jaramaa bɨde, ichi akꞌɨpataarãpa Amán ata chejida mãikꞌaapa chi kꞌĩra wãkꞌa atajida.
EST.7.9	Ma eunucoorãdepema Jarbonapa mãgaji:
EST.7.9	—Amán te kꞌaitꞌa torre veintidós metros chi ɨtꞌɨa oo iru pꞌanɨda aji, ichia oopida Mardoqueo–itꞌee aɨde otau jɨ̃ nɨ̃bɨdamerã. Mardoqueópata pɨ kꞌaripaji eperãarãpa pedeeteedakꞌãri pɨ peetꞌaadaitꞌee.
EST.7.9	Mãpai rey kꞌĩrau pedeeji:
EST.7.9	—¡Mãgara made Amán otau jɨ̃nɨ̃ bɨnadapáde! aji.
EST.7.10	Mãgá Amán otau jɨ̃nɨ̃ bɨnajida, ichia Mardoqueo–itꞌee torre oopidade. Mãpai waa rey kꞌĩrau–e paji.
EST.8.1	Ma ewateweda rey Asueropa reina Estermaa teeji ma judiorã kꞌĩra unuamaa iru bada Amán te, chi netꞌaa ome. Ma awara Mardoqueo tꞌɨ̃ pëiji ichi kꞌĩrapite chemerã, Esterpa jarada perã Mardoqueo ichi primo. 
EST.8.2	Mãpai reypa ichi sortija tauchaa bɨpari Amán juadeepa jãri atada, Mardoqueomaa teeji. Jõdee Esterpa Mardoqueo bɨji Amanpa netꞌaa iru bada akꞌɨpariimerã. 
EST.8.3	Ma tꞌẽepai Ester waya rey ome pedeeji. Bedabaidachi iru kꞌĩrapite mãikꞌaapa taubade chupɨria iidiji oonaamerã Amanpa ley pꞌãdade jaradakꞌa, mãgá judiorã kꞌĩra unuamaa iru pꞌanapatapꞌedaarãpa ãra peenaadamerã. 
EST.8.4	Mãga nɨde reypa ichi cetro nẽedee ooda Estermaa ɨaji.
EST.8.4	Mãpai Ester bainɨ̃ beeji mãikꞌaapa rey kꞌĩrapite mãgaji:
EST.8.5	—Mɨchi Rey Waibɨa, pɨa kꞌinia bɨ pɨrã mãikꞌaapa mɨa etꞌewa jaradakꞌa ooru pɨrã, óoji mɨa jararukꞌa. Wãara mɨ kꞌinia bɨ pɨrã, kꞌartꞌade pꞌã́ji Agagdeepa uchiada Hamedata warra Amanpa kꞌartꞌade ichia pɨ jua ekꞌari eujãde pꞌanapata judiorã jõma peepikꞌooitꞌeeda adakꞌa oonaadamerã. 
EST.8.6	Mɨa, ¿sãga chooyama aji, mɨchi aukꞌaarã ma kꞌachiade baairuta pɨrã mãikꞌaapa mɨchideerã paara peekꞌooruta pɨrã?
EST.8.7	Mãpai rey Asueropa Estermaa mãikꞌaapa ma judío Mardoqueomaa nãga pꞌanauji:
EST.8.7	—Mɨa Amán otau jɨ̃nɨ̃ bɨpiji, irua judiorã peepikꞌooitꞌee kꞌĩsia iru bada perã. Ma awara Estermaa teeji Amán te, chi netꞌaa iru bada paara. 
EST.8.8	Ɨ̃rá mɨa jara bɨ parãpa awaraa kꞌartꞌa mɨ tꞌɨ̃de pꞌãpidamerã judiorã kꞌaripaitꞌee. Ma kꞌartꞌade jarátɨ parãpa kꞌĩsia pꞌanɨkꞌa judiorã ma naaweda kꞌartꞌa pꞌã pëidapꞌedaadeepa pia uchiadamerã. Ma kꞌartꞌa selláatɨ mɨ sortija tauchaa bɨparipa. Kꞌirãpátɨ kꞌartꞌa mɨa firmaada mãikꞌaapa mɨa tauchaa bɨparipa sellaada pꞌoyaa wẽpapidakꞌaa.
EST.8.9	Aramata rey secretariorã tꞌɨ̃ pëijida ma kꞌartꞌa pꞌãdamerã. Mãga oodakꞌãri, atane õpee sivande ewari veintitrés paji. Mardoqueopa jaradakꞌa pꞌãjida mãikꞌaapa ma kꞌartꞌa pëijida judiorãmaa; rey ekꞌari bada eujãdepemaarã poro waibɨarãmaa, mãikꞌaapa awaraa poro waibɨarãmaa, ma eujã ciento veintisietede pꞌanapatapꞌedaarãmaa, India eujãdeepa Etiopía eujãde parumaa. Ma kꞌartꞌa awaraa pedeede pꞌãjida ma eujãdepemaarãpa aɨde jara bɨ pia kꞌawaadamerã. Aukꞌa judiorã pedeede pꞌãjida, ãchi jõmaarãpa kꞌawaadamerã. 
EST.8.10	Mardoqueopa ma kꞌartꞌa pꞌãpipꞌeda, rey Asuero tꞌɨ̃de firmaaji mãikꞌaapa sellaaji iru sortija tauchaa bɨparipa. Maapꞌeda rey caballoorã kꞌapꞌipꞌiara pꞌirapata ɨ̃rɨ wãpataarãpa ma kꞌartꞌa eujã chaa ateejida.
EST.8.11	Ma kꞌartꞌade reypa jaraji judiorã ãchi pꞌanapata chaa chipꞌedaidamerã mãikꞌaapa ãchi netꞌaa jɨ̃adamerã. Jaraji awaraarã ãchi ome chõode cheruta pɨrã, chõodamerã mãɨrã ome mãikꞌaapa ma kꞌĩra unuamaa iru pꞌanapataarã peekꞌoodamerã, ãchi wẽraarã, warrarã paara. Ichiaba jaraji mãɨrã ome chõo aupadakꞌãri, mãɨrã netꞌaa ãchi–itꞌee pꞌe atadamerã. 
EST.8.12	Jaraji atane doce adarde ewari trece mãga oodamerã iru jua ekꞌari bɨ eujã chaa, ma ewate awara bɨ pꞌanadapꞌedaa perã judiorã peekꞌoodaitꞌee. 
EST.8.13	Jaraji ma kꞌartꞌa pꞌãda copia atabëidamerã eujã chaa eperãarã chipꞌepatamãi, jõmaarãpa kꞌawaadamerã ma ewate judiorã chõodaitꞌee ãchi kꞌĩra unuamaa iru pꞌanapataarã ome. 
EST.8.14	Reypa ma kꞌartꞌa pëiji ichi caballoorã kꞌapꞌipꞌiara pꞌirapatade wãpataarã ome, isapai ichia pëidamaa panadamerã. Ma kꞌartꞌa pꞌãda copia ichiaba atabëijida eperãarã chipꞌepatamãi Susa ciudadelade.
EST.8.15	Ma kꞌartꞌa pëidapꞌeda, Mardoqueo rey palaciodeepa uchiaji. Pꞌaru pi–ia pꞌãpꞌãraa, tꞌorroo ome jɨ̃ baji, reypa pꞌaru jɨ̃parikꞌa. Ichiaba jɨ̃ baji poro jɨ̃ra nẽedee ooda mãikꞌaapa ɨ̃rɨpema pꞌaru lino pꞌupꞌuchiadee ooda. Susa pꞌuurudepemaarãpa Mardoqueo mãga unudakꞌãri, o–ĩapa bia para beeji. 
EST.8.16	Judiorã audú o–ĩa pꞌaneejida ãchi aukꞌaarã poro waibɨa padapꞌedaa perã.
EST.8.17	Reypa ma kꞌartꞌa pëida eujã chaa panadakꞌãri, judiorã ma eujãde pꞌanapatapꞌedaarã o–ĩa pꞌaneejida. Fiesta oojida mãikꞌaapa o–ĩapa nekꞌojida. Ma awara ũkꞌuru eperãarã ma eujãde pꞌanadapꞌedaarã judiorã waaweepa aukꞌa judiorãkꞌa pꞌaneejida.
EST.9.1	Atane doce adarde ewari trece pakꞌãri, judiorã kꞌĩra unuamaa iru pꞌanapatapꞌedaarãpa kꞌĩsia iru pꞌanajida judiorã peekꞌoodaitꞌee, Amanpa ley pꞌãpidade jaradakꞌa. Mamĩda judiorãpa mãɨrã pꞌoyaajida. 
EST.9.2	Rey Asuero jua ekꞌari pꞌanapatapꞌedaa judiorã pꞌuuru chaa awara–awaraa chipꞌedachida ãchi kꞌĩra unuamaa iru pꞌanapatapꞌedaarã ome chõodaitꞌee. Mamĩda apidaapa ãra pꞌoyaada–e paji, jõmaarãpa ãra audú waawee pꞌanadapꞌedaa perã. 
EST.9.3	Jõmaweda ma eujãdepemaarã poro waibɨarã rey jua ekꞌari beerãpa judiorã kꞌaripajida, Mardoqueo waawee pꞌanadapꞌedaa perã. 
EST.9.4	Mardoqueo mãgá waawee pꞌanajida iru rey palaciode eperã waibɨa pada perã. Mãgá jõmaarã kꞌãyaara waibɨara bada perã, rey jua ekꞌari eujã tꞌɨmɨ́ beede pida eperãarãpa iru tꞌo pꞌanapachida.
EST.9.5	Ma ewate kꞌartꞌade jara badakꞌa judiorãpa ãchi kꞌĩra unuamaa iru pꞌanapatapꞌedaarã peekꞌoojida mãikꞌaapa ãchia oo kꞌiniata oojida. 
EST.9.6	Susa ciudadeladepai ãchi kꞌĩra unuamaa iru pꞌanapatapꞌedaa ɨmɨkꞌĩraarã quinientos peejida. 
EST.9.7+EST.9.8+EST.9.9+EST.9.10	Ma awara Hamedata warra Amanpa judiorã kꞌĩra unuamaa iru bada perã, Amán warrarã diez peekꞌoojida. Mãɨrã paji: Parsandata, Dalfón, Aspata, Porata, Adalías, Aridata, Parmasta, Arisay, Ariday mãikꞌaapa Vaizata. Mãɨrã mãgá peekꞌoojida mĩda, ãra netꞌaa jãrida–e paji.
EST.9.11	Ma ewateweda reypa kꞌawaa atakꞌãri judiorãpa ma eperãarã chokꞌara peekꞌoodapꞌedaa Susa ciudadelade, 
EST.9.12	irua reina Estermaa mãgaji:
EST.9.12	—Susa ciudadelade judiorãpa ɨmɨkꞌĩraarã quinientos peekꞌoojida mãikꞌaapa Amán warrarã diez peejida. Awaraa pꞌuuru mɨ jua ekꞌari pꞌanapataarã ome ¿kꞌãata oojidapaama? Jaráji kꞌãata mɨa waa ooipia bɨ. ¡Ooitꞌeeda aji, pɨa jararukꞌa!
EST.9.13	Mãpai Esterpa pꞌanauji:
EST.9.13	—Mɨchi Rey Waibɨa, pɨa kꞌinia bɨ pɨrã, jarapáde aji, nu Susa ciudadeladeepa taawa judiorã pꞌanapataarãmãi waya aukꞌa oodamerã idi oodapꞌedaakꞌa mãikꞌaapa Amán warrarã piudapꞌedaa kꞌapꞌɨa otau jɨ̃ nɨ̃bɨpatamãi baijira bɨdamerã.
EST.9.14	Reypa jaraji mãga oodamerã. Irua jarada pꞌãdapꞌeda, Susa ciudadeladeepa taawa eperãarã chipꞌepatamãi ata bɨjida. Ichiaba jaraji Amán warrarã piudapꞌedaa kꞌapꞌɨa otau jɨ̃ nɨ̃bɨpatamãi baijira bɨdamerã.
EST.9.15	Mãgá atane adarde ewari catorcede judiorã Susa ciudadeladeepa taawa pꞌanapatapꞌedaarã waya chipꞌedachida ãchi kꞌĩra unuamaa iru pꞌanapatapꞌedaarã ome chõodaitꞌee. Mãgá ɨmɨkꞌĩraarã trescientos peekꞌoojida. Mamĩda ãra netꞌaa jãri atada–e paji. 
EST.9.16	Aɨ noremaweda judiorã pꞌuuru awaraade rey jua ekꞌari pꞌanapatapꞌedaarã aukꞌa chipꞌedachida ãchideerã jɨ̃adaitꞌee mãikꞌaapa ãchi kꞌĩra unuamaa iru pꞌanapatapꞌedaarã ome chõodaitꞌee. Mãgá eperãarã setenta y cinco mil peekꞌoojida. Mamĩda ãra netꞌaa jãri atada–e paji. 
EST.9.17	Atane adarde ewari trecede ma jõma oodapꞌeda, ewari catorcede ma judiorã ɨ̃ijida mãikꞌaapa o–ĩapa nekꞌojida.
EST.9.18	Jõdee Susa pꞌuurudepema judiorã ewari trecede mãikꞌaapa ewari catorcede chõodapꞌedaa perã, ewari quincede ɨ̃ijida mãikꞌaapa o–ĩapa nekꞌojida. 
EST.9.19	Maperã judiorã pꞌuuru kꞌaipee muralla wẽe beede pꞌanapataarãpa atꞌãri fiesta oopata atane adarde ewari catorcede, ma ewate ãchi chonaarã ɨ̃idapꞌedaa perã. Ma fiesta o–ĩa oopata mãikꞌaapa regalo
EST.9.20	Mardoqueopa pꞌãpiji judiorãpa oodapꞌedaa mãikꞌaapa ma kꞌartꞌa tee pëiji jõmaweda judiorã rey Asuero jua ekꞌari kꞌaitꞌa pꞌanapatapꞌedaarãmaa, tꞌɨmɨ́ pꞌanapatapꞌedaarãmaa paara. 
EST.9.21	Ma pꞌãpidade Mardoqueopa jaraji año chaa atane adarde ewari catorcede mãikꞌaapa ewari quincede judiorãpa fiesta oopataadamerã mãikꞌaapa mãgá kꞌirãpadamerã ãchia ma añode oodapꞌedaa. 
EST.9.22	Ma fiesta oodaipia bɨda aji, kꞌirãpadamerã ãchia kꞌĩra unuamaa iru pꞌanapatapꞌedaarã pꞌoyaadapꞌedaa. Aɨ naaweda ãchi audú tꞌãri pꞌua pꞌanajida, ma atanede ãra kꞌĩra unuamaa iru pꞌanapatapꞌedaarãpa ãchi peekꞌoodai jĩakꞌaapa. Mamĩda mãɨrã pꞌoyaadakꞌãri, tꞌãri o–ĩa pꞌaneejida. Maperã Mardoqueopa jaraji ma fiesta o–ĩa oopataadamerã: chikꞌo pia kꞌodamerã mãikꞌaapa ne–inaa jedekꞌodamerã; ichiaba chupɨria beerãmaa netꞌaa teedamerã.
EST.9.23	Ma añode Mardoqueopa pꞌãpidade jara bɨkꞌa oojida. Mãgá judiorãpa año chaa ma fiesta oopachida. 
EST.9.24	Ma fiestade judiorãpa kꞌirãpapachida ãchi kꞌĩra unuamaa iru bada Amanpa
EST.9.25	Mamĩda Ester rey kꞌĩrapite wãkꞌãri ãra pari chupɨria iidide, Amanpa kꞌĩsia kꞌachia iru bada ichi ɨ̃rɨ mãikꞌaapa ichideerã ɨ̃rɨ baaiji. Maperã Amán chi warrarã ome otau jɨ̃ nɨ̃bɨjida. 
EST.9.26	Mapa ma fiesta tꞌɨ̃ bɨjida Purim.
EST.9.27	Judiorã pedeeteejida año chaa ewari omeede ma fiesta oopataadaitꞌee Mardoqueopa jaradakꞌa. Mãga oopachida ãchideepa uchiadapꞌedaarãpa mãikꞌaapa awaraa eperãarã judiorã papidapꞌedaarãpa ma ewari omeede oodapꞌedaa kꞌirãpadamerã. 
EST.9.28	Ma fiesta oopachida judiorã pꞌanapatapꞌedaa eujã chaa mãikꞌaapa pꞌuuru chaa, pꞌuurudeepa taawa pꞌanadapꞌedaarã eujãde paara. Mãga oopachida kꞌĩra atua kꞌiniada–e pꞌanadapꞌedaa perã ãchi chonaarãpa ãchi pari oodapꞌedaa.
EST.9.29	Ma tꞌẽepai Abijaíl kꞌau, reina Esterpa Mardoqueo ome awaraa kꞌartꞌa pꞌãjida. Ma kꞌartꞌade Esterpa ichiaba jaraji judiorãpa ma Purim fiesta oopataadamerã. 
EST.9.30	Ma kꞌartꞌa pëijida judiorã jõmaarãmaa, ma ciento veintisiete eujã rey Asuero jua ekꞌari pꞌanapatapꞌedaarãmaa. Ma kꞌartꞌade judiorãmaa pedee pia jarajida ãchi kꞌãiwee pꞌanapataadamerã. 
EST.9.31	Jarajida ma Purim fiesta oopataadamerã ma ewari pakꞌãri, atane jaradapꞌedaade, judío Mardoqueopa jaradakꞌa mãikꞌaapa reina Esterpa jaradakꞌa. Ma fiesta bɨjidada ajida, judiorã–itꞌee mãikꞌaapa ãradeepa uchiadaitꞌeerã–itꞌee. Ma kꞌartꞌade ichiaba jarajida judiorãpa pia oojida, ma fiestade tꞌãri pꞌuapa nekꞌo–ee ɨtꞌaa tꞌɨ̃dakꞌãri kꞌirãpadaitꞌee ãchi pꞌanapatapꞌedaa reypa naaweda ley pꞌã pëida jua ekꞌari. 
EST.9.32	Ester Mardoqueo ome tꞌãri aukꞌa baji sãgá ma Purim fiesta oodaipia bɨ. Ma jõma pꞌã bëiji judiorãpa ne–inaa pꞌasakꞌãri, pꞌã bɨpatapꞌedaa librode.
EST.10.1	Rey Asueropa impuesto pꞌaapiji jõmaweda ichi jua ekꞌari eujã beede pꞌanapatapꞌedaarãmaa, isla beede pꞌanapatapꞌedaarãmaa paara. 
EST.10.2	Mediadepema reyrãpa oopatapꞌedaa mãikꞌaapa Persiadepema reyrãpa oopatapꞌedaa librode pꞌã bɨ ne–inaa jõmaweda rey Asueropa ooda mãikꞌaapa irua Mardoqueo eperãarã poro waibɨa papida. 
EST.10.3	Ma judío Mardoqueo apemaarã poro waibɨarã rey jua ekꞌari beerãdepema kꞌãyaara waibɨara baji. Maperã judiorã jõmaarãpa iru tꞌo pꞌanapachida. Ichi aukꞌaarãpa iru kꞌinia iru pꞌanapachida, irua ãra kꞌaripapariida perã.
PSA.1.1	Eperã tꞌãri o–ĩa bapari ne–inaa kꞌachia ooyaa beerãpa ũraapatakꞌa oo–e pakꞌãri. Ichiaba tꞌãri o–ĩa bapari pꞌekꞌau kꞌachia ooyaa beerã ome nipa–e pakꞌãri. Ichiaba tꞌãri o–ĩa bapari Tachi Akꞌõre oo iru pꞌanapataarã ome tꞌĩu–e pakꞌãri. 
PSA.1.2	Mãɨrãkꞌa bai kꞌãyaara irua Tachi Akꞌõre ley kꞌinia iru bapari mãikꞌaapa ma leyde kꞌĩsiapari ãstaawa, pꞌãrikꞌua pida. 
PSA.1.3	Ma eperã pakꞌuru to ide uudákꞌapɨ bɨ. Chaujara pakꞌãri, pia chaupari mãikꞌaapa chi kꞌiru pɨɨkꞌaa. ¡Irua ne–inaa ookꞌãri, jõmaweda pia uchiapari!
PSA.1.4	Jõdee ne–inaa kꞌachia ooyaa beerã ome mãgá uchiakꞌaa. Mãɨrã pꞌũajara pꞌooda nãupa ãyaa ateeparíkꞌapɨ pꞌanɨ. 
PSA.1.5	Maperã Tachi Akꞌõre ewari waibɨa ewate mãɨrã pia uchiada–e paitꞌee, ichia ãrapa oopatapꞌedaa akꞌɨkꞌãri. Mãgee pꞌekꞌau kꞌachia oopataarã pꞌoyaa araa pꞌanada–e irua jara bɨkꞌa oopataarã ome.
PSA.1.6	Tachi Akꞌõrepa pia akꞌɨ bapari ichia jara bɨkꞌa oopataarã mãikꞌaapa iru ode nipapataarã. Mamĩda o kꞌachiade nipapataarã jõdaitꞌee.
PSA.2.1	¿Sãapꞌeda awaraa eujãdepemaarã kꞌĩrau para baparima Tachi Akꞌõre jua ekꞌariipa uchia kꞌiniapa? ¿Sãapꞌeda pꞌuuru pidaarãpa pariatua kꞌĩsiapatama ma ne–inaa kꞌachia oodaitꞌee? 
PSA.2.2	Na pꞌekꞌau eujãdepema reyrãpa awaraa poro waibɨarã ome oodaamaa pꞌanapata Tachi Akꞌõrepa oopi bɨkꞌa mãikꞌaapa irua jɨrɨtꞌerada reypa oopi bɨkꞌa. Maperã pedeeteepata ãra juadeepa uchiadaitꞌee. 
PSA.2.3	Mãgapata: “¡Uchiadáma ãra jua ekꞌariipa, tachi cadenapa jɨ̃ pɨkꞌa iru pꞌanadairã!”
PSA.2.4	Tachi Akꞌõre, jõmaarã rey ɨtꞌari baparipa mãga ũrikꞌãri, mãɨrã–itꞌee ëipari. 
PSA.2.5	Mãpai iru ãchi ome kꞌĩrau bairã, ãchi ɨtrɨapari mãikꞌaapa pꞌerapipari nãga jarakꞌãri: 
PSA.2.6	“Mɨa jɨrɨtꞌerada rey bɨji mɨa ee awara bɨda Sionde, mama iru jõmaarã rey bapariimerã.”
PSA.2.7	Tachi Akꞌõrepa mãgaji ichia jɨrɨtꞌerada reymaa:
PSA.2.7	—Idi mɨa jara bɨda aji, pɨ mɨchi warra. Idideepa mɨ pɨ akꞌõre paitꞌee. 
PSA.2.8	Iidíji mɨa na pꞌekꞌau eujãdepema eujã awara–awaraa bee jõmaweda pɨ jua ekꞌari bɨmerã. Mɨa mãga ooitꞌee. ¡Eujã tꞌɨmɨara bee jida pɨ jua ekꞌari bɨitꞌee! 
PSA.2.9	Mãpai pɨa ma awara–awaraa eujãdepema reyrã pꞌoyaaitꞌee. ¡Pɨa mãɨrã ome ooitꞌee eperãpa ooparikꞌa chokꞌo ãrikꞌãri hierropa!
PSA.2.10	Tachi Akꞌõrepa mãga jarada perã, ¡ũrítɨ na pꞌekꞌau eujãdepema reyrã, awaraa poro waibɨarã ome! 
PSA.2.11	Tꞌãri o–ĩa, Tachi Akꞌõremaa kꞌĩra jĩpꞌa ɨtꞌaa tꞌɨ̃patáatɨ. Iru waaweepatáatɨ mãikꞌaapa iru kꞌĩrapite bedabaipatáatɨ. 
PSA.2.12	Maa–e pɨrã parã atu pꞌanɨde iru kꞌĩraudarii parã ome mãikꞌaapa parã ode wãdade piupikꞌooi.
PSA.2.12	Mamĩda eperãarã iru jua ekꞌari pꞌanapataadakꞌãri, tꞌãri o–ĩa pꞌanapata, irua ãchi jɨ̃apari perã.
PSA.3.1	Tachi Akꞌõre, chokꞌaraarãpa mɨ kꞌĩra unuamaa iru pꞌanɨ. Chokꞌara mɨ ome chõo jɨrɨ pꞌanɨ. 
PSA.3.2	¡Chokꞌaraarãpa mɨ ãpɨte jara pꞌanɨ pɨa mɨ kꞌaripa–e!
PSA.3.3	Mamĩda Tachi Akꞌõre, mɨa kꞌawa bɨ pɨa mɨ jɨ̃apari, escudopa soldao jɨ̃aparikꞌa. Pɨa mɨ eperã waibɨa papipari mãikꞌaapa mɨ tꞌãri o–ĩapipari. 
PSA.3.4	Mɨa Tachi Akꞌõremaa ɨtꞌaa iidikꞌãri, golpe biaji. Mãpai irua ee awara bɨdadeepa pꞌanauji.
PSA.3.5	Mɨ kꞌãiwee jẽra beepari, kꞌãipari mãikꞌaapa ɨ̃rɨmapari, Tachi Akꞌõrepa mɨ jɨ̃apari perã. 
PSA.3.6	Mɨ kꞌĩra unuamaa iru pꞌanapataarã soldaorãkꞌa cho–kꞌara chipꞌedaidaruta pɨjida mãikꞌaapa mãɨrãpa mɨ wapꞌɨra ataruta pɨjida mɨ ome chõodaitꞌee, mɨ pꞌera–e paitꞌee.
PSA.3.7	¡Tachi Akꞌõre, mɨ kꞌaripa chéji! ¡Mɨchi Akꞌõre Waibɨa, mɨ kꞌaripáji! Eperã ichi kꞌĩra unuamaa iru bapari ome chõokꞌãri, kꞌĩra sĩparikꞌa mãikꞌaapa kꞌida kꞌõratꞌaaparikꞌa, mãga pɨkꞌa mɨ kꞌĩra unuamaa iru pꞌanapataarã pꞌoyáaji, ma ne–inaa kꞌachia ooyaa beerãpa mɨ pꞌua oonaadamerã.
PSA.3.8	Tachi Akꞌõre, pɨa aupai eperãarã ãchi kꞌĩra unuamaa iru pꞌanapataarã juadeepa uchiapipari. ¡Mapa mɨa kꞌinia bɨ pɨchi eperãarã pia akꞌɨ bapariimerã!
PSA.4.1	Tachi Akꞌõre, pɨ mɨ kꞌaripapari. Pꞌanáuji mɨa pɨmaa ɨtꞌaa iidikꞌãri. Mɨ kꞌĩra pia–ee bakꞌãri, tꞌãri o–ĩapíji, chupɨria kꞌawáaji mãikꞌaapa mɨa ɨtꞌaa tꞌɨ̃ bɨ ũríji.
PSA.4.2	Parã eperã waibɨarã apataarã, ¿sãapai mɨmaa ikꞌachia jara amaadaitꞌeema? ¿Sãapai ne–inaa servi–e baibɨ kꞌɨ̃a amaadaitꞌeema mãikꞌaapa ne–inaa parãpa pꞌoyaa atada–e pꞌanɨ jɨrɨ amaadaitꞌeema? 
PSA.4.3	Kꞌawátɨ Tachi Akꞌõrepa eperã ichide ijãapari kꞌinia iru bapari. Mapa irua ũripari mɨa ɨtꞌaa iidi bɨ. 
PSA.4.4	Iru waawéetɨ mãikꞌaapa pꞌekꞌau kꞌachia oo amáatɨ. Pãchi pꞌarude jẽra pꞌaneedakꞌãri, na ũraade kꞌĩsiapatáatɨ. Maapꞌeda kꞌĩupꞌee pꞌanéetɨ. 
PSA.4.5	Mãpai ne–animalaarã paapítɨ Tachi Akꞌõrepa ley pꞌãpidade jara bɨkꞌa, irua parãpa pꞌekꞌau kꞌachia oopata ãyaa bɨmerã mãikꞌaapa tꞌãripa irude ijãa pꞌanapatáatɨ.
PSA.4.6	Chokꞌaraarãpa jarapata: “¿Kꞌaipa taimaa ne–inaa pia akꞌɨpiitꞌeema?” apata. Tachi Akꞌõre, tai pia akꞌɨ́ji, pɨchideerã perã. 
PSA.4.7	Pɨa mɨ tꞌãri o–ĩara bapipari eperãarã vino waibɨa mãikꞌaapa trigo waibɨa iru pꞌanadakꞌãri, tꞌãri o–ĩa pꞌanapata kꞌãyaara.
PSA.4.8	Tachi Akꞌõre, mɨ kꞌãiwee jẽra beeitꞌee mãikꞌaapa pia kꞌãiitꞌee, pɨa mɨ jɨ̃apari perã.
PSA.5.1	Tachi Akꞌõre, mɨ pedee ũríji. Mɨa tꞌãride kꞌĩsia bɨ kꞌawáaji. 
PSA.5.2	Mɨchi Akꞌõre Waibɨa, pɨ mɨ rey. Ũríji mɨa chupɨria iidi bɨ, pɨmaa mɨa ɨtꞌaa iidipari perã. 
PSA.5.3	Tachi Akꞌõre, tapꞌeweda pɨa mɨ pedee ũripari. Ma horade mɨa pɨmaa ɨtꞌaa iidipari mãikꞌaapa nɨpari pɨa pꞌanaumerã.
PSA.5.4	Pɨa ne–inaa kꞌachia unuamaa iru bapari. Mapa ne–inaa kꞌachia ooyaa beerã pɨ kꞌaitꞌa pꞌanadakꞌaa. 
PSA.5.5	Pɨ kꞌĩrapite audua beerã pꞌanadakꞌaa, pɨa ũriamaa bairã ãrapa jara pꞌanɨ. Pɨa ne–inaa kꞌachia oopataarã kꞌĩra unuamaa iru bapari. 
PSA.5.6	Pɨa seewa–idaa beerã jõpipari mãikꞌaapa chĩara kꞌũrayaa beerã, chĩara peepataarã ome unuamaa iru bapari.
PSA.5.7	Jõdee, ¡pɨa mɨ kꞌinia iru bapari! ¡Mapa mɨ tꞌĩui pɨ te awara bɨdade mãikꞌaapa mama mɨa pɨmaa ɨtꞌaa tꞌɨ̃i, pɨ waawee bairã!
PSA.5.8	Tachi Akꞌõre, pɨa ichita ne–inaa pia oopari perã, mɨmaa akꞌɨpíji kꞌãata ooipia bɨ. Eperãarãpa mɨ kꞌĩra unuamaa iru pꞌanapata perã, mɨ kꞌaripáji ooitꞌee pɨa oopi bɨkꞌa. 
PSA.5.9	¡Mãɨrã kꞌĩra jĩpꞌa pedeedakꞌaa, tꞌãri kꞌachia–idaa pꞌanadairã! Ara piuda kꞌapꞌɨa pia ɨada–e pakꞌãri, mikꞌia uchiaparikꞌa, mãga pɨkꞌa ãchi itꞌaideepa pedee kꞌachia uchiapari. ¡Ãchi itꞌaipa seewa aupai jarapata!
PSA.5.10	Tachi Akꞌõre, mãɨrã mãgá kꞌachia pꞌanapata perã, ¡ãchi miapíji! ¡Oopináaji ãchia kꞌĩsia kꞌachia iru pꞌanɨ! Ma kꞌãyaara ãchita ma kꞌachiade baaipíji. Ãchi jërekꞌóoji pꞌekꞌau kꞌachia ooi awaa pꞌanapata perã mãikꞌaapa pɨa jara bɨkꞌa oodaamaa pꞌanapata perã.
PSA.5.11	Jõdee mɨa kꞌinia bɨ eperãarã, chi pɨ jɨrɨ pꞌanɨɨrã jɨ̃amerã, o–ĩa pꞌanapataadamerã mãikꞌaapa mãgá pɨa ãra jɨ̃akꞌãri, o–ĩapa kꞌaripataadamerã. Kꞌinia bɨ pɨ kꞌinia iru pꞌanɨɨrã tꞌãri o–ĩa pꞌanapataadamerã pɨde ijãapata perã. 
PSA.5.12	Tachi Akꞌõre, ãra mãga pꞌanapataadai pɨa jara bɨkꞌa oopataarã pɨa bendiciapari perã. Ara escudopa soldao jɨ̃aparikꞌa, mãga pɨkꞌa pɨa ãra jɨ̃apari, pɨ tꞌãri pia bapari perã.
PSA.6.1	Tachi Akꞌõre, pɨ kꞌĩrau bakꞌãri, mɨ ɨtrɨanáaji mãikꞌaapa mɨ miapináaji. 
PSA.6.2	Tachi Akꞌõre, mɨ chupɨria kꞌawáaji, juatau wẽe nɨ̃bairã. Tachi Akꞌõre, na kꞌayaa jɨpáji, mɨ kꞌapꞌɨa tꞌũmaa nɨ̃bairã 
PSA.6.3	mãikꞌaapa mɨ audú kꞌĩsia paraa nɨ̃bairã. Tachi Akꞌõre, ¿sãapai mɨ jɨpaitꞌeema?
PSA.6.4	Tachi Akꞌõre, mɨ kꞌaripa chéji piunaamerã. Na kꞌayaadeepa mɨ kꞌaripa atáji, pɨa mɨ kꞌinia iru bapari perã. 
PSA.6.5	Piudaarãpa pɨ kꞌirãpadakꞌaa mãikꞌaapa pɨmaa pedee pia jaradakꞌaa.
PSA.6.6	Mɨ sẽdaru jẽe nɨ̃bɨpa na kꞌayaa nɨ̃bɨ kꞌaurepa. Pꞌãrikꞌua chaa jẽe nɨ̃bɨpa mɨ porokꞌau beekꞌeedaipari. 
PSA.6.7	Mɨ taupa pia unu–e, audú tꞌãri pꞌua nɨ̃bɨpa. Mɨ nãga bɨ mɨ kꞌĩra unuamaa iru pꞌanapataarã kꞌaurepa.
PSA.6.8	Ne–inaa kꞌachia ooyaa beerã, ¡mɨ ikꞌaawaapa ãyaa pꞌanéetɨ, Tachi Akꞌõrepa mɨ biapi ũrida perã! 
PSA.6.9	Tachi Akꞌõrepa ũrijipɨ mɨa chupɨria iidida. Iruata kꞌawa bɨ mɨa ɨtꞌaa tꞌɨ̃da. 
PSA.6.10	¡Irua mɨ kꞌĩra unuamaa iru pꞌanapataarã waaweepiitꞌee! Mãgá ãchi ãchobee pꞌaneedaitꞌee mãikꞌaapa aweda kꞌĩra nejasiapa ãpɨtee wãdaitꞌee.
PSA.7.1	Tachi Akꞌõre, Mɨchi Akꞌõre Waibɨa, mɨa pɨ jɨrɨpari mɨ jɨ̃amerã. ¡Mɨ kꞌaripáji mɨ peedaitꞌee jɨrɨpataarã juade baainaamerã! 
PSA.7.2	Maa–e pɨrã leonpa ne–animal jɨrɨparikꞌa peeitꞌee mãikꞌaapa chi kꞌapꞌɨa kꞌoitꞌee, mãga pɨkꞌa mãɨrãpa mɨ jɨrɨ pꞌanɨ jõpidaitꞌee. Pɨ awara apidaapa mɨ mãɨrã juadeepa kꞌaripa–e pai.
PSA.7.3	Tachi Akꞌõre, Mɨchi Akꞌõre Waibɨa, ¿mɨa ãramaa kꞌãata oojima mɨ mãgá jɨrɨdamerã? 
PSA.7.4	Ãrapa mɨmaa ne–inaa pia oodapꞌedaa pari, mɨa ãramaa kꞌachia ooji pɨrã wa mɨ kꞌĩra unuamaa iru bapari paara mɨchi juade kꞌachia iru baji pɨrã, 
PSA.7.5	wãara mɨ jɨrɨdaipia bɨ jita atadaitꞌee mãikꞌaapa eujãde batꞌadapꞌeda, ãchia oo kꞌiniata oodaipia bɨ. Mamĩda mɨa mãga oo–e paji.
PSA.7.6	Mapa Tachi Akꞌõre, ¡mɨ kꞌaripa chéji pɨ ne–inaa kꞌachia ooyaa beerã ome kꞌĩrau bapari perã! Mɨ kꞌĩra unuamaa iru pꞌanapataarã mɨ ome kꞌĩrau jõnɨ. Ãrapa oopata akꞌɨ́ji jaraitꞌee pia wa kꞌachia. ¡Maapꞌeda mɨ ãra juadeepa kꞌaripa atáji! 
PSA.7.7	Na pꞌekꞌau eujãdepemaarã pɨchi jua ekꞌari chipꞌe atáji mãikꞌaapa pɨ su–akꞌɨ beeparimãiipa ɨtꞌariipa ãrapa oopata akꞌɨ́ji.
PSA.7.8	Tachi Akꞌõre, pɨata na pꞌekꞌau eujãdepemaarãpa oopata akꞌɨpari jaraitꞌee pia wa kꞌachia. Mãgá mɨa oopari akꞌɨpꞌeda, jaráji pia wa kꞌachia. Pia bɨda áji mɨa ne–inaa kꞌachia oo–e pada perã. 
PSA.7.9	Tachi Akꞌõre, pɨa ichita ne–inaa jõma pia oopari. Pɨa kꞌawa bɨ eperãarãpa kꞌĩsiapata mãikꞌaapa tꞌãripa oo kꞌinia pꞌanɨ. ¡Ne–inaa kꞌachia ooyaa beerãpa ne–inaa kꞌachia oopata jõpíji! Jõdee ¡pɨa jara bɨkꞌa oopataarã kꞌaripáji!
PSA.7.10	Mɨ–itꞌee Tachi Akꞌõre escudokꞌa bɨ mɨ jɨ̃apari perã. Irua ichita tꞌãri jĩpꞌa beerã kꞌaripapari. 
PSA.7.11	Iruata ichita ne–inaa jõma pia oopari. Tꞌãri jĩpꞌa beerã pia akꞌɨpari. Mamĩda ichita kꞌĩraudaipari chi ne–inaa kꞌachia oopataarã ome. 
PSA.7.12	Mãgee eperãarãpa kꞌĩsiadapꞌeda, ãchia pꞌekꞌau kꞌachia oopata oo amaada–e pɨrã, Tachi Akꞌõrepa ãra miapiitꞌee. 
PSA.7.13	Ara soldaopa ichi espada ẽtꞌa ataparikꞌa chõoitꞌee pakꞌãri maa–e pɨrã sia ematrɨmade bɨparikꞌa tꞌɨpɨtau ome trɨitꞌee pakꞌãri, mãga pɨkꞌa Tachi Akꞌõrepa oopari ichi kꞌĩra unuamaa iru beerã jõpiitꞌee pakꞌãri.
PSA.7.14	Kꞌĩsíatɨ eperã ne–inaa kꞌachia ooyaa bɨde. Biakꞌoo pɨkꞌa bɨ kꞌĩsia kꞌachiapa mãikꞌaapa tꞌo pɨkꞌakꞌãri, seewa tꞌo pɨkꞌapari awaraarã kꞌũraitꞌee. 
PSA.7.15	Mãgɨpa oopari eperãpa uria nãpɨa kꞌoro ataparikꞌa ne–animal aɨde baaimerã. Kꞌĩsia iru bapari chĩara kꞌachiade baaipiitꞌee. Mamĩda mãga oopꞌeda, ichi itu mãgee kꞌachiade baaipari. 
PSA.7.16	¡Ichia awaraamaa ne–inaa kꞌachia ooi kꞌãyaara, ichi itu ma kꞌachiade baaipari!
PSA.7.17	Tachi Akꞌõrepapai ichita ne–inaa jõma pia oopari. Maperã mɨa irumaa pedee pia jarapariitꞌee. Tꞌãripa salmo kꞌariitꞌee Jõmaarã Akꞌõre Waibɨamaa.
PSA.8.1	Tachi Akꞌõre, pɨ Jõmaarã Akꞌõre Waibɨa. ¡Na pꞌekꞌau eujãdepemaarã jõmaarãpa pɨ tꞌɨ̃ kꞌawa pꞌanɨ! ¡Pajãde jõmaarãmaa pɨ kꞌĩra wãree unupipari!
PSA.8.2	Warra chakꞌeerãpa mãikꞌaapa juto pꞌanɨɨrãpa pɨmaa pedee pia jarapata. Mãɨrã pedee kꞌaurepa pɨa kꞌĩupꞌeepipari pɨ kꞌĩra unuamaa iru pꞌanapataarã mãikꞌaapa pɨa jara bɨkꞌa oodaamaa pꞌanapataarã.
PSA.8.3	Mɨa akꞌɨkꞌãri pajã pɨ juapa ooda mãikꞌaapa pɨa aɨde bɨda atane lucero ome, kꞌĩsiapari: 
PSA.8.4	“Tachi Akꞌõre, ¿kꞌãarema eperã pɨ–itꞌee, pɨa irude kꞌĩsiamerã mãikꞌaapa iru akꞌɨ bapariimerã?” 
PSA.8.5	Na eujãde bɨ misa, pɨa iru ekꞌariara bɨji angeleerã kꞌãyaara. Mãga bɨji mĩda, iru waibɨa papiji mãikꞌaapa iru kꞌapꞌɨa pɨ kꞌĩra wãree unupiji. 
PSA.8.6	Pɨa ooda bɨji iru jua ekꞌari. Maperã nãgee ne–inaa jõmaweda iru jua ekꞌari nɨ̃bɨ: 
PSA.8.7	ovejaarã; pꞌakꞌaarã; mẽepema ne–animalaarã; 
PSA.8.8	ipanaarã ɨtꞌɨ́ wãabaipata; chikꞌo pꞌusade nɨ̃bɨ awaraa pꞌusadepema ne–inaa paara.
PSA.8.9	Jõmaarã Akꞌõre Waibɨa, ¡pɨ Tachi Akꞌõre! ¡Na pꞌekꞌau eujãdepema jõmaarãpa pɨ tꞌɨ̃ kꞌawa pꞌanɨ!
PSA.9.1	Tachi Akꞌõre, mɨchi tꞌãripa pɨmaa pedee pia jarapariitꞌee. Pɨa ne–inaa pia oopari jõmaweda awaraarãmaa mɨa nepɨrɨitꞌee. 
PSA.9.2	¡Pɨ jõmaarã kꞌãyaara waibɨara bɨ! Tꞌãri o–ĩa mɨa jõmaarãmaa mãga jaraitꞌee mãikꞌaapa pɨmaa kꞌariitꞌee, pɨ Jõmaarã Akꞌõre Waibɨa perã.
PSA.9.3	Pɨ waaweepa mɨ kꞌĩra unuamaa iru pꞌanapataarã ãpɨtee wãpata mãikꞌaapa eujãde baaidapꞌeda, piupata. 
PSA.9.4	Pɨ charra pipɨara bɨ. Pɨ rey su–akꞌɨ beeparideepa akꞌɨpari mɨa oopari jaraitꞌee pia wa kꞌachia. Mapa mɨ kꞌaripa ataji mɨ kꞌĩra unuamaa iru pꞌanapataarã juadeepa. 
PSA.9.5	¡Jõdee pɨa akꞌɨkꞌãri ijãadakꞌaa beerãpa oopata, pia–e bɨda aji. Mapa ma ne–inaa kꞌachia ooyaa beerã jõpiji, apidaapa ãchi kꞌirãpanaadamerã! 
PSA.9.6	Pɨ kꞌĩra unuamaa iru pꞌanapataarã piupiji. Ãchi pꞌuuru jõmaweda jõpiji. Mapa apidaapa ma pꞌuuru, aɨde pꞌanapatapꞌedaarã ome kꞌirãpada–e paitꞌee.
PSA.9.7	Mamĩda Tachi Akꞌõre ichita rey paitꞌee mãikꞌaapa eperãarãpa oopata akꞌɨpariitꞌee jaraitꞌee pia wa kꞌachia. 
PSA.9.8	Irua na pꞌekꞌau eujãdepemaarãpa oopata akꞌɨitꞌee mãikꞌaapa jaraitꞌee pia wa kꞌachia. Mãpai ãchimaa ne–inaa kꞌachia maa–e pɨrã ne–inaa pia ooitꞌee ãchia ne–inaa oodapꞌedaa pari. 
PSA.9.9	Eperãarãpa awaraarã chupɨria iru pꞌanadakꞌãri ãchi jua ekꞌari, Tachi Akꞌõrepa ma chupɨria chitoonɨɨrã jɨ̃apari. Irua ãra kꞌaripapari kꞌĩsia jõnadakꞌãri.
PSA.9.10	Tachi Akꞌõre, pɨ kꞌawa pꞌanɨɨrãpa pɨde ijãapata kꞌawa pꞌanadairã chi pɨ jɨrɨpataarã pɨa atabëikꞌaa.
PSA.9.11	Kꞌarítɨ Tachi Akꞌõremaa, tachi rey Sionde baparimaa. Irua ne–inaa pia oopari jarátɨ awara–awaraa eujãdepemaarãmaa. 
PSA.9.12	Ne–inaa kꞌachia ooyaa beerãpa ne–inaa kꞌachia ooda–ee pꞌanɨɨrã peedakꞌãri, Tachi Akꞌõrepa unupari. Ma ne–inaa kꞌachia ooyaa beerã piupiitꞌee. Irua chupɨria beerã bia chitoonɨ ũripari perã, irua miapiitꞌee ãra miapi iru pꞌanɨɨrã. 
PSA.9.13	Tachi Akꞌõre, mɨ chupɨria kꞌawáaji. Akꞌɨ́ji mɨ kꞌĩra unuamaa iru pꞌanapataarãpa mɨmaa ne–inaa kꞌachia oo pꞌanɨ. ¡Mɨ kꞌaripáji ãchi juade piunaamerã! 
PSA.9.14	Mãga ooru pɨrã, Jerusalén pꞌuuru tꞌĩupatamãi jõmaarã taide mɨa pɨmaa pedee pia jarapariitꞌee mãikꞌaapa jaraitꞌee mɨ tꞌãri o–ĩa bɨ pɨa mɨ mãgá kꞌaripada perã.
PSA.9.15	Ara ne–animal uria nãpɨa kꞌoro atadapꞌedaade baaiparikꞌa, mãga pɨkꞌa ijãadakꞌaa beerã baaipata ãchia kꞌachia kꞌĩsia iru pꞌanɨde. 
PSA.9.16	¡Tachi Akꞌõrepapai ichita ne–inaa jõmaweda pia oopari! ¡Ichi jua eperãarãmaa akꞌɨpipari mãgá ne–inaa kꞌachia ooyaa beerã baaipikꞌãri ãchia kꞌachia kꞌĩsia iru pꞌanadapꞌedaade! 
PSA.9.17	Mãgee ne–inaa kꞌachia ooyaa beerã mãikꞌaapa ijãadakꞌaa beerã jõmaweda piudaarãmaa wãdaitꞌee, Tachi Akꞌõre kꞌawada–ee. 
PSA.9.18	Mamĩda Tachi Akꞌõrepa ichita chupɨria beerã kꞌaripaitꞌee, ãchia nɨruta pɨrã irua ãchi kꞌaripa cherumaa.
PSA.9.19	¡Tachi Akꞌõre, tai kꞌaripa chéji! Audua beerãmaa pꞌoyaapináaji. ¡Jaráji ijãadakꞌaa beerãpa pɨ kꞌĩrapite ne–inaa kꞌachia oopata mãikꞌaapa ãchi miapíji! 
PSA.9.20	Tachi Akꞌõre, ãchi audú pꞌerapíji. ¡Kꞌawapíji ãchi jĩpꞌa eperãarã. Pɨ kꞌĩrapite juatau wẽe pꞌanɨ!
PSA.10.1	Tachi Akꞌõre, ¿sãapꞌeda pɨ tꞌɨmɨ́ pɨkꞌa bɨma? ¿Sãapꞌeda mɨ kꞌĩsia nɨ̃bɨde pɨ miru pɨkꞌa bɨma? 
PSA.10.2	Eperã ne–inaa kꞌachia ooyaa bɨ audua bairã, jɨrɨpari chupɨria chitoonɨɨrã miapiitꞌee. Mamĩda ichi itu ma kꞌĩsia kꞌachia iru bɨde baaiitꞌee. 
PSA.10.3	Irua pedee audua jarapari ichia kꞌachia ooitꞌee kꞌĩsia iru bɨ, mãgá netꞌaa waapɨara ichi–itꞌee ataitꞌee. Ichi itu pia bɨda apari. Mamĩda Tachi Akꞌõre ãpɨte pedee kꞌachia jarapari, irua kꞌinia bɨkꞌa ooamaa bairã. 
PSA.10.4	Ichi–itꞌee pꞌua–e bɨ Tachi Akꞌõrepa oopari. Audua bairã nãga jarapari: “Tachi Akꞌõre wẽ–eda” apari. Mãgapai kꞌĩsia bairã, mãga jarapari. 
PSA.10.5	Na eujãde bɨde o–ĩa bapari, ichia ne–inaa oo bɨ pia uchiapari perã. Mamĩda ne–inaa kꞌachia ookꞌãri, kꞌĩsiakꞌaa Tachi Akꞌõrepa ichia oopari akꞌɨmaa bɨ na ewari jaraitꞌee pia wa kꞌachia. Ichi kꞌĩra unuamaa iru pꞌanapataarã oo iru bapari. 
PSA.10.6	Ichi tꞌãridepai nãga kꞌĩsiapari: “Apidaapa mɨ nepɨrade baaipida–e. Mɨ ichita nepɨra wẽe bapariitꞌee.” 
PSA.10.7	Ichi itꞌaipa maldiciapari; seewa jarapari; chĩara peeitꞌeeda apari; mãikꞌaapa chi kꞌĩramepa imeraa pedee jarapari awaraarã kꞌũraitꞌee mãikꞌaapa kꞌachiade baaipiitꞌee. 
PSA.10.8	Ara eperã peeparipa nɨparikꞌa eperãarã ode wãyaadamerã, ne–inaa kꞌachia ooda–e pꞌanɨɨrã peeitꞌee, mãga pɨkꞌa ichia nɨpari chupɨria chedeerãmaa ne–inaa kꞌachia ooitꞌee. 
PSA.10.9	Ara león mãu tede miru bɨpa ne–animal atu wãyaa wã pi–ia akꞌɨparikꞌa peei naaweda, maa–e pɨrã ne–animal jɨrɨparipa trampa ooparikꞌa ne–animal aɨde baaimerã, mãga pɨkꞌa ma ne–inaa kꞌachia ooyaa bɨpa chupɨria chedeerã jɨrɨpari mãikꞌaapa 
PSA.10.10	ãra ichi jua ekꞌari bɨpari ãramaa ne–inaa kꞌachia ooitꞌee. 
PSA.10.11	Ichi tꞌãridepai kꞌĩsiapari: “Tachi Akꞌõre–itꞌee pꞌua–e bɨ mɨa ne–inaa kꞌachia oopari. Irua unu–e bɨ mɨa oo bɨ eperã kꞌĩra wãkꞌa bɨpa maarepida unukꞌaakꞌa.”
PSA.10.12	¡Tachi Akꞌõre, tai kꞌaripa chéji! ¡Pɨ jua akꞌɨpíji ma ne–inaa kꞌachia ooyaa bɨmaa! ¡Chupɨria chedeerã kꞌĩra atuanáaji! 
PSA.10.13	¿Sãgá ne–inaa kꞌachia ooyaa bɨpa Jõmaarã Akꞌõre Waibɨa ne–inaa servi–e baibɨkꞌa iru baima? ¿Sãgá ichi tꞌãridepai nãga jaraima: “Irua mɨ miapi–e paitꞌee mɨa ne–inaa kꞌachia oopari kꞌaurepa”? 
PSA.10.14	Tachi Akꞌõre, pɨa unuparipɨ mãgeerãpa ne–inaa kꞌachia oopata. Ma pari ãra miapiitꞌee. Maperã chupɨria chedeerãpa iidipata pɨa kꞌaripamerã. Kꞌawapata pɨa akꞌõre wẽe beerã kꞌaripapari. 
PSA.10.15	Mapa ma ne–inaa kꞌachia ooyaa beerã mãikꞌaapa pɨde ijãadakꞌaa beerã pɨchi juade baaipíji. Ãrapa ne–inaa kꞌachia oopata pari miapíji waa ne–inaa kꞌachia unu–edarumaa.
PSA.10.16	Tachi Akꞌõre, Tachi Rey, ichita bapari. ¡Ichide ijãadakꞌaa beerã ichi eperãarã eujãdeepa jërekꞌooitꞌee! 
PSA.10.17	Tachi Akꞌõre, pɨa ũripari audua–ee beerãpa ɨtꞌaa tꞌɨ̃pata. Pɨa ãra akꞌɨpari mãikꞌaapa tꞌãri o–ĩapipari. 
PSA.10.18	Akꞌõre wẽe beerã mãikꞌaapa chĩara jua ekꞌari chupɨria chedeerã kꞌaripapari na pꞌekꞌau eujãdepema ne–inaa kꞌachia ooyaa beerãpa ãra waa audú pꞌerapinaadamerã.
PSA.11.1	Mɨa Tachi Akꞌõre jɨrɨpari irua mɨ jɨ̃apariimerã. Mãga oopari mɨ ikꞌaawa pꞌanɨɨrãpa jara pꞌanɨ pɨjida: “Mirunáji ee jẽra bɨde ipanaarãpa oopatakꞌa, 
PSA.11.2	ne–inaa kꞌachia ooyaa beerãpa ematrɨma ẽebai atapata perã ãchi miru pꞌanɨmãiipa trɨdaitꞌee tꞌãri jĩpꞌa pꞌanapataarãmaa. 
PSA.11.3	Mãga ooruta pɨrã, ¿kꞌãata oodaima tachi, chi Tachi Akꞌõrepa jara bɨkꞌa oopataarãpa?”
PSA.11.4	Mamĩda mɨ pꞌera–e kꞌawa bairã Tachi Akꞌõre ichi tede bɨ. Ichi ɨtꞌaripema rey perã, ichi su–akꞌɨ beeparide su–akꞌɨ bɨ mãikꞌaapa ichi taupa eperãarãpa oopata ichita akꞌɨpari. 
PSA.11.5	Tachi Akꞌõrepa mãgá akꞌɨpari ichia jara bɨkꞌa oopataarã, ne–inaa kꞌachia ooyaa beerã paara. Irua kꞌĩra unuamaa iru bapari ne–inaa kꞌachia ooi awaa pꞌanapataarã. 
PSA.11.6	Ma ne–inaa kꞌachia ooyaa beerã ɨ̃rɨ pëiitꞌee okꞌokꞌĩra urua tꞌɨpɨtau ome, azufre paara. Nãumia pëiitꞌee mãgeerã jõmaweda paa jõdaidamerã. Mãgá mãɨrã miapiitꞌee ãrapa ne–inaa kꞌachia oopatapꞌedaa pari.
PSA.11.7	Tachi Akꞌõrepa ichita ne–inaa pia oopari. Ne–inaa pia aupai unu kꞌinia bɨ. Mapa tꞌãri jĩpꞌa nipapataarãpapai iru kꞌĩra unudaitꞌee.
PSA.12.1	Tachi Akꞌõre, tai kꞌaripáji. Pɨde wãara ijãapataarã wẽ–e mãikꞌaapa kꞌĩra jĩpꞌa nipapataarã wẽ–e. 
PSA.12.2	Ãchi pitapai eperãarãpa seewa pedee mãikꞌaapa imeraa pedee jarapata.
PSA.12.3	Tachi Akꞌõre, mãgee pariatua pedeepataarã kꞌĩupꞌeepíji, ãra kꞌĩrame tꞌɨapꞌepikꞌajikꞌa. 
PSA.12.4	Mãgeerãpa nãga jarapata: “Pedee pꞌanɨɨpa tachia kꞌiniata atadai tachia pedee jara pꞌanɨde tachia ijãapata perã. Apidaapa tachimaa jarada–e payada, apata, ne–inaa oonaadamerã.”
PSA.12.5	Mamĩda Tachi Akꞌõrepa mãɨrãmaa nãga jara bɨ: “Parãpa chupɨria chedeerã kꞌachia iru pꞌanapata pãchi juade. Mapa ãrapa mɨmaa chupɨria iidipata. Maperã mɨa ãra kꞌaripaitꞌee. Ooitꞌeeda a bɨ, ãchia chupɨria iidi pꞌanɨkꞌa.”
PSA.12.6	Tachi Akꞌõrepa ne–inaa jarakꞌãri, mãga oopari. ¡Irua pedee jarapari pꞌaratꞌa maarepida nejarra wẽe bɨ́kꞌata bɨ; pꞌaratꞌa paada siete hornode paadapꞌedáakꞌata bɨ! 
PSA.12.7	Tachi Akꞌõre, ¡pɨa ichita tai jɨ̃apariitꞌee mãgee kꞌachia beerã juade baainaadamerã! 
PSA.12.8	Mãga ooitꞌee mãgeerãpa tai wapꞌɨra ata cheruta pɨjida mãikꞌaapa na pꞌekꞌau eujãdepemaarãpa ne–inaa kꞌachia ooi awaa pꞌanɨ mĩda.
PSA.13.1	Tachi Akꞌõre, ¿sãapai pɨa mɨ kꞌaripa cheitꞌeema? ¿Sãapai pɨ waa miru pɨkꞌa ba–e paitꞌeema? 
PSA.13.2	¿Sãapaita mɨ waa kꞌĩsia nɨ̃ba–e mãikꞌaapa tꞌãri pꞌua nɨ̃ba–e paitꞌeema? ¿Sãapaita mɨ kꞌĩra unuamaa iru pꞌanapataarãpa waa mɨ pꞌoyaada–e paitꞌeema?
PSA.13.3	Tachi Akꞌõre, mɨchi Akꞌõre Waibɨa, ¡mɨ akꞌɨ́ji mãikꞌaapa pꞌanáuji mɨa chupɨria iidi nɨ̃bɨ! Mɨ juataura papíji piunaamerã 
PSA.13.4	mãikꞌaapa mɨ kꞌĩra unuamaa iru pꞌanapataarãpa jaranaadamerã: “¡Taipa iru pꞌoyaajida!” Kꞌinia–e bɨ ãra o–ĩa pꞌanadamerã mɨ pꞌoyaadapꞌedaa kꞌaurepa.
PSA.13.5	Mɨa ijãa bɨ pɨa mɨ kꞌinia iru bapari. Mɨa kꞌawa bɨ pɨa mɨ kꞌaripaitꞌee na chupɨria nɨ̃bɨdeepa. Mapa tꞌãri o–ĩapa pɨmaa kꞌariitꞌee. 
PSA.13.6	¡Tachi Akꞌõremaa kꞌariitꞌee irua mɨmaa ne–inaa pia oopari perã!
PSA.14.1	Kꞌĩsia kꞌawa–ee bɨpa ichi tꞌãridepai kꞌĩsiapari: “Tachi Akꞌõre wẽ–e.” Mãgeerãpa ne–inaa pia oodaamaa pꞌanapata, ne–inaa kꞌachia ooi awaa pꞌanapata perã. ¡Apida wẽ–e ichita Tachi Akꞌõrepa oopi bɨkꞌa oopari!
PSA.14.2	Ɨtꞌariipa Tachi Akꞌõrepa eperãarã akꞌɨpari kꞌawaaitꞌee apida kꞌĩsia kꞌawaa bɨ mãikꞌaapa ichi kꞌawa kꞌinia bɨ. 
PSA.14.3	Mamĩda jõmaarãta o kꞌachiade pꞌanɨ. Jõmaarãta ne–inaa pia oodaamaa pꞌanapata, ne–inaa kꞌachia ooi awaa pꞌanapata perã. ¡Apida wẽ–e ichita Tachi Akꞌõrepa oopi bɨkꞌa oopari!
PSA.14.4	Ne–inaa kꞌachia oopataarã kꞌĩsia atua pꞌanapata. Mãgɨɨrãpa mɨ eperãarã jõpipata, eperãarãpa pan kꞌodakꞌãri jõpipatakꞌa. Tachi Akꞌõremaa ɨtꞌaa tꞌɨ̃dakꞌaa, irude ijãadakꞌaa perã. 
PSA.14.5	Mamĩda ãra mɨ eperãarã tꞌãide tꞌĩudakꞌãri, pꞌera jõnɨpa wëredaitꞌee, Tachi Akꞌõre ichia jara bɨkꞌa oopataarã ome bapari perã.
PSA.14.6	Parãpa oopi kꞌiniada–e eperã chupɨria bɨpa kꞌĩsia iru bɨ ooitꞌee. Mamĩda Tachi Akꞌõrepa mãgɨ́ eperã jɨ̃apari.
PSA.14.7	¡Tꞌãripa mɨa kꞌinia bɨ Tachi Akꞌõre, chi israelitaarã kꞌaripapari Sión eedeepa
PSA.15.1	Tachi Akꞌõre, ¿kꞌaita pɨ tede baparima? ¿Kꞌaita pɨa ee awara bɨdade baparima? 
PSA.15.2	Nãgee eperãta pɨ ome baparii: chi pɨa jara bɨkꞌa oopari; chi ne–inaa pia oopari pɨa jara bɨkꞌa; chi tꞌãripa wãarata jarapari; 
PSA.15.3	chi chĩara ãpɨte kꞌachia pedeekꞌaa bɨ; chi ne–inaa kꞌachia ookꞌaa bɨ ichi kꞌõpꞌãyomaa; chi pedee kꞌachia jarakꞌaa bɨ ichi te ikꞌaawa pꞌanapataarã ãpɨte; 
PSA.15.4	chi pɨa yiaraa iru bɨɨrã pia–ee akꞌɨpari; jõdee pɨ waaweepataarã pia akꞌɨpari; chi ichita oopari ichia jara bɨkꞌa, ma kꞌaurepa nepɨrade baairu pɨjida; 
PSA.15.5	chi pꞌaratꞌa prestakꞌãri, aɨ ɨ̃rɨ waa iidikꞌaa bɨ mãikꞌaapa chi pꞌaratꞌa jitakꞌaa bɨ eperã ne–inaa kꞌachia oo–e bɨ ɨmɨateeitꞌee.
PSA.15.5	Mãgee eperã maarepida kꞌachiade baai–e paitꞌee.
PSA.16.1	Tachi Akꞌõre, mɨ jɨ̃́aji mɨa pɨ jɨrɨpari perã. Eperã mãu tede miruparikꞌa, mãga pɨkꞌa mɨ pɨde miru pɨkꞌapari. 
PSA.16.2	Mɨa pɨmaa jarapari: “Pɨ Mɨchi Akꞌõre Waibɨa. Pɨ wẽe, mɨ–itꞌee ne–inaa pia wẽ–e.”
PSA.16.3	Na eujãdepema ne–inaa aɨ kꞌĩrapite ɨtꞌaa tꞌɨ̃pataarãpa jarapata mãgee ne–inaa juataura pꞌanɨda apata. 
PSA.16.4	Mamĩda mãgee ne–inaade ijãa pꞌanɨɨrã audú tꞌãri pꞌua pꞌaneedaitꞌee. ¡Mɨata ne–animalaarã paapikꞌaa paitꞌee mãɨrã akꞌõre waibɨa apataarã–itꞌee! ¡Mɨata ne–animal waa weekꞌaa paitꞌee mãgee ne–inaa kꞌĩrapite! ¡Mãgee ne–inaa tꞌɨ̃ paara jarakꞌaa paitꞌee!
PSA.16.5	Tachi Akꞌõre, ¡mɨa pɨdepai ijãapari! Pɨ pipɨara bɨ eujã jɨ̃ai kꞌãyaara. Ara eperãpa vino pia copadeepa toparikꞌa, mãga pɨkꞌa mɨa pɨdeepa to pɨkꞌapari. Pɨa ne–inaa pia oopari mɨ kꞌaripaitꞌee mãikꞌaapa mɨ chokꞌai bapipari. 
PSA.16.6	Mɨa pɨ kꞌawa bairã, mɨ jõmaarã kꞌãyaara poro piara bɨ. ¡Ara eperã chi chonaarãpa netꞌaa bëida jɨ̃aparikꞌa, mãga pɨkꞌa mɨa jɨ̃aji pɨa atabëida pɨde ijãapataarã–itꞌee!
PSA.16.7	Pedee pia jaraitꞌee Tachi Akꞌõremaa, irua mɨ ũraapari perã. Pꞌãrikꞌua pida irua mɨmaa kꞌirãpapipari mɨa ne–inaa kꞌachia ooda, ichimaa jaramerã mãikꞌaapa waa mãga oonaamerã 
PSA.16.8	Mɨa ichita Tachi Akꞌõrede kꞌĩsiapari. Iru mɨ juaraare bakꞌãri, mɨ ne–inaa kꞌachiade baai–e paitꞌee. 
PSA.16.9	Maperã mɨ tꞌãri o–ĩa bapari mãikꞌaapa kꞌãiwee bapari. 
PSA.16.10	Tachi Akꞌõre, mɨ pɨ–itꞌee kꞌĩra jĩpꞌa mimiapari perã, pɨa mɨ ituaba atabëikꞌaa mɨ piupꞌeda mãikꞌaapa jãɨrade ɨadapꞌeda, mama beraudaimerã. 
PSA.16.11	Pɨ o mɨmaa akꞌɨpipari aɨde wãmerã mãikꞌaapa ichita pɨ ome bapariimerã. Pɨ juaraare mɨa ne–inaa pi–ia unuitꞌee. Mãga bakꞌãri, ichita tꞌãri o–ĩa bapariitꞌee.
PSA.17.1	Tachi Akꞌõre, ũríji mɨa golpe ɨtꞌaa iidi bɨ, tꞌãri jĩpꞌa iidi bairã. 
PSA.17.2	Jaráji mɨa pɨ kꞌĩrapite ne–inaa oopari pia wa kꞌachia, pɨa aupai mãga kꞌawapari perã.
PSA.17.3	Pɨata kꞌawapari mɨa kꞌĩsia bɨ. Pꞌãrikꞌua pida pɨa mɨ kꞌĩsia akꞌɨpari kꞌawaitꞌee pia wa kꞌachia. Mɨ kꞌĩsia ome ooru pɨrã eperãpa ooparikꞌa nẽe tꞌɨpɨtaude paakꞌãri nejarra wẽpapiitꞌee, kꞌĩsia kꞌachia unu–e paitꞌee. Mɨa pedee kꞌachia pedeekꞌaa 
PSA.17.4	awaraarãpa oopatakꞌa. Chĩara peepataarã ode nipakꞌaa, pɨa jara bɨkꞌa oo kꞌinia bapari perã. 
PSA.17.5	Eperã o jĩpꞌaade pia nipaparikꞌa, mãga pɨkꞌa mɨa oopari pɨa oopi bɨkꞌa. Mãga oo bɨde mɨ bɨɨrɨ tꞌẽneu pɨkꞌakꞌaa.
PSA.17.6	Tachi Akꞌõre, mɨa pɨmaa ɨtꞌaa iidipari kꞌawa bairã pɨa pꞌanauitꞌee. Mapa mɨ pedee ũríji. 
PSA.17.7	Akꞌɨpíji pɨa wãara mɨ chupɨria kꞌawaapari. Mɨa kꞌawa bɨ pɨ juarapa eperãarã kꞌaripa atapari ãchi kꞌĩra unuamaa iru pꞌanapataarã juadeepa, pɨmaa chupɨria iididakꞌãri. 
PSA.17.8	Mɨ jɨ̃́aji eperãpa ichi tau pi–ia jɨ̃aparikꞌa maa–e pɨrã etꞌerre wẽrapa chi chakꞌeerã ichi isia ekꞌari jɨ̃aparikꞌa. 
PSA.17.9	¡Mɨ jɨ̃́aji ne–inaa kꞌachia ooyaa beerãpa mɨ ome chõo chedakꞌãri mãikꞌaapa mɨ kꞌĩra unuamaa iru pꞌanapataarãpa mɨ peedaitꞌee wapꞌɨra atadakꞌãri! 
PSA.17.10	Tꞌãri chaaree pꞌanapata mãikꞌaapa audua pedee aupai pedeepata. 
PSA.17.11	Mɨ wãrumaa ãra mɨ tꞌẽe wãpata mãikꞌaapa kꞌĩsiapata sãgá mɨ kꞌachiade baaipidaitꞌee. 
PSA.17.12	Ara leonpa isapai ne–animal jita atapꞌeda, chi chiara kꞌo kꞌinia nɨ̃bɨkꞌa mãikꞌaapa león chakꞌeerã miru pꞌaneepatakꞌa ne–animal jita atadaitꞌee, mãga pɨkꞌa mãɨrãpa mɨ jɨrɨ pꞌanɨ peedaitꞌee.
PSA.17.13	Maperã Tachi Akꞌõre, ¡mɨ kꞌaripa chéji! ¡Chṍoji ãchi ome mãikꞌaapa ãchi pꞌoyáaji! ¡Pɨ juapa
PSA.17.14	¡Pɨ juapa mɨ kꞌaripa atáji ãchi juadeepa mãikꞌaapa ãchi jërekꞌóoji na eujãdeepa! Na pꞌekꞌau eujãdepema ne–inaa nɨ̃bɨ aupai ãchia jɨ̃adaitꞌee. Mapa ichiakꞌau bɨ́ji ãchia pꞌaratꞌa pꞌe wãdamerã mãikꞌaapa chikꞌo waibɨa kꞌopataadamerã ãchi warrarã ome bi jãwaadarutamaa mãikꞌaapa chikꞌo beeda araamerã ãchi ãichakꞌeerã–itꞌee paara. 
PSA.17.15	Pɨa ãchimaa mãga ooru pɨjida, mɨa ichita ooitꞌee pɨa oopi bɨkꞌa mãikꞌaapa o–ĩa bapariitꞌee kꞌãi pɨkꞌa bapꞌeda, pɨ kꞌĩra unuitꞌee perã.
PSA.18.1	¡Tachi Akꞌõre, mɨa pɨ kꞌinia iru bɨ! ¡Pɨa mɨ juataurapipari! 
PSA.18.2	Tachi Akꞌõre, mɨ–itꞌee pɨ mãu choma bɨkꞌa bɨ maa–e pɨrã escudokꞌa bɨ, mɨ jɨ̃apari perã. Pɨa mɨ kꞌaripa atapari mɨ kꞌĩra unuamaa iru pꞌanapataarã juadeepa. Eperã mãu tede miruparikꞌa, mãga pɨkꞌa mɨ pɨde miru pɨkꞌapari. 
PSA.18.3	¡Tachi Akꞌõre, pɨ jõmaarã kꞌãyaara waibɨara bɨ! Maperã mɨa pɨmaa pedee pia jarapari. Mɨa pɨmaa ɨtꞌaa iidikꞌãri, pɨa mɨ kꞌaripa atapari mɨ kꞌĩra unuamaa iru pꞌanapataarã juadeepa.
PSA.18.4	Pꞌusapa mɨ pɨra ata pɨkꞌa baji mãikꞌaapa pꞌusa mɨ ɨ̃rɨ pɨkꞌa cheji. Mapa mɨ pꞌera nɨ̃baji piui jĩakꞌaapa. 
PSA.18.5	Lazopa bigi bɨɨrɨde jõi ataparikꞌa, mãga pɨkꞌa mɨchi piudapa mɨ jõi pɨkꞌa iru baji. 
PSA.18.6	Mãga nɨde mɨ audú kꞌĩsia nɨ̃bakꞌãri, Tachi Akꞌõremaa ɨtꞌaa iidiji. Mɨchi Akꞌõre Waibɨamaa kꞌaripa iidiji. ¡Mãpai iru tedeepa mɨ biapi ũriji! ¡Iru baparimaa mɨ biapi panaji!
PSA.18.7	¡Mãpai iru kꞌĩraudaikꞌãri, na eujã golpe wëredachi, ee kꞌarra paara! 
PSA.18.8	Audú kꞌĩrau bada perã, ichi kꞌɨ̃deepa nari uchia nɨ̃beeji; itꞌaideepa tꞌɨpɨtau urua uchia nɨ̃beeji. ¡Okꞌokꞌĩra paara urua uchiapachi!
PSA.18.9	Eperãpa puerta ewaparikꞌa, mãga pɨkꞌa irua pajã ewaji mãikꞌaapa baai cheji. Iru jɨ̃arara tꞌãmaa pꞌãriu nɨ̃bɨ ɨ̃rɨ bainɨ̃ ba cheji. 
PSA.18.10	Querubín
PSA.18.11	Tachi teeda mirudaiparikꞌa, mãga pɨkꞌa iru mirudachi jɨ̃arara tꞌãmaa pꞌãriu kꞌoira nɨ̃badade. 
PSA.18.12	Iru badamãiipa pa tau pꞌorepꞌore uchia nɨ̃baji mãikꞌaapa okꞌokꞌĩra urua, hielo kꞌoi taukꞌa bɨ ome baai chejida.
PSA.18.13	Tachi Akꞌõre, Jõmaarã Akꞌõre Waibɨapa ɨtꞌariipa pedeeji pa jĩwaa nɨ̃bɨde hielo, okꞌokꞌĩra urua baai che nɨ̃bɨ misa. 
PSA.18.14	Soldaopa sia trɨparikꞌa, mãga pɨkꞌa irua pa baaipiji mɨ kꞌĩra unuamaa iru pꞌanapataarã ɨ̃rɨ. Mãgá ãchi jërekꞌooji mɨ badamãiipa. Pariatua jĩchoodachida. 
PSA.18.15	Mãgá iru kꞌĩrau pedee jĩwaa bɨpa pꞌusa jã mãikꞌaapa na pꞌekꞌau eujã basa unupiji.
PSA.18.16	Ɨtꞌariipa iru jua mɨmaa teeji. Mãgá mɨ uchia ataji pꞌusa nãpɨa bɨdeepa. 
PSA.18.17	Mɨ kꞌaripa ataji mɨ kꞌĩra unuamaa iru pꞌanapataarã juadeepa, ãchi mɨ kꞌãyaara juataura pꞌanajida mĩda. 
PSA.18.18	Mɨ juatau wẽe, nepɨrade bakꞌãri, ãchi mɨ ome chõo chejida. Mamĩda Tachi Akꞌõrepa mɨ kꞌaripaji. 
PSA.18.19	Mɨ uchia ataji ãchia mɨmaa ne–inaa kꞌachia oodaitꞌee pꞌanadapꞌedaadeepa mɨ kꞌinia iru bapari perã. 
PSA.18.20	Tachi Akꞌõrepa mɨ mãgá kꞌaripaji irua jara bɨkꞌa mɨa oopari perã.
PSA.18.21	Mɨ Tachi Akꞌõre ode nipapari. Ãpɨtee wã–e. Ne–inaa kꞌachia oo kꞌinia–e, iru odeepa uchia kꞌinia–e bairã. 
PSA.18.22	Mɨa oopari iru leyde jara bɨkꞌa. Irua jara bɨkꞌa mɨa oo amaa–e paitꞌee. 
PSA.18.23	Iru kꞌĩrapite mɨ tꞌãri jĩpꞌa nipapari, pꞌekꞌau kꞌachia ooamaa bairã. 
PSA.18.24	Iru kꞌĩrapite mɨ mãgá tꞌãri jĩpꞌa nipapari perã, irua mɨ kꞌaripamaa bɨ.
PSA.18.25	Tachi Akꞌõre, pɨa ichita oopari pɨa jara bɨkꞌa chi pɨa jara bɨkꞌa oopataarã ome. Pɨ kꞌachia wẽe bapari chi ne–inaa kꞌachia oodaamaa pꞌanapataarã ome. 
PSA.18.26	Pɨ kꞌĩra jĩpꞌa bapari chi kꞌĩra jĩpꞌa pꞌanapataarã ome. Mamĩda pɨ ikꞌawaa bapari chi kꞌũrayaa pꞌanapataarã ome. 
PSA.18.27	Pɨa audua–ee beerã kꞌaripapari. Mamĩda audua beerã chupɨriapipari. 
PSA.18.28	Tachi Akꞌõre, mɨ–itꞌee pɨ lamparakꞌa bɨ, mɨ bɨmãi pɨa urua pɨkꞌapipari perã. Pɨ kꞌaurepa mɨ pꞌãriu pɨkꞌa bɨde bakꞌaa. 
PSA.18.29	Pɨa mɨ kꞌaripakꞌãri, mɨ wãi chõode soldaorã chokꞌara ome mãikꞌaapa tꞌĩui ãchi pꞌuuru murallapa tꞌɨakꞌau bɨde.
PSA.18.30	Tachi Akꞌõre o pipɨara bɨ awaraa o kꞌãyaara irua ne–inaa jõma pia oopari perã. Iru pedee jõmaweda pia bɨ, irua jara bɨkꞌa ichita oopari perã. Iru escudokꞌa bɨ irude ijãapataarã–itꞌee, irua ãra jɨ̃apari perã. 
PSA.18.31	Tachi Akꞌõrekꞌa awaraa Akꞌõre Waibɨa wẽ–e. Awaraa Akꞌõre Waibɨapa tachi jɨ̃akꞌaa irua jɨ̃aparikꞌa. 
PSA.18.32	Iruata mɨ juataura papipari mãikꞌaapa mɨa oo bɨ pia uchiapipari. Iruata mɨ kꞌaripapari ne–inaa kꞌachia oonaamerã. 
PSA.18.33	Iruata mɨ bigikꞌa kꞌapꞌipꞌia pꞌirapipari mɨ kꞌĩra unuamaa iru pꞌanapataarã naa mãikꞌaapa mɨ ee ɨtꞌɨara beede nipakꞌãri, irua mɨ jɨ̃apari. 
PSA.18.34	Mɨmaa jarateepari chõo kꞌawaa bamerã. Juataura papipari ematrɨma broncedee ooda pꞌoyaa trɨmerã. 
PSA.18.35	Tachi Akꞌõre, pɨa mɨmaa escudokꞌa teepari mɨ kꞌachia beerã juadeepa kꞌaripa atakꞌãri. Pɨ juarapa mɨ jɨ̃apari. Pɨ mɨ ome tꞌãri pia bapari perã, eperãarã kꞌĩrapite mɨ waibɨa papiji. 
PSA.18.36	Pɨa mɨ kꞌaripapari mɨ kꞌĩra unuamaa iru pꞌanapataarã juade baainaamerã mãikꞌaapa mɨ ode wãrude tꞌĩutɨnaamerã.
PSA.18.37	Mɨ kꞌĩra unuamaa iru pꞌanapataarã tꞌẽe wãpꞌeda, mɨa ãra ẽpꞌe atanaji. Ãpɨtee che–e paji mãɨrã jõmaweda jõtꞌaa–emaa. 
PSA.18.38	¡Mɨa ãchi jõpiji! ¡Piukꞌoojida! ¡Mɨ ome waa chõo jɨrɨda–e paji mɨa ãchi pꞌoyaada perã! 
PSA.18.39	Chõodakꞌãri, pɨa mɨ ãchi kꞌãyaara juataura papiji. Mãgá mɨ jua ekꞌari pꞌanadaamaa pꞌanapataarã mɨ kꞌĩrapite bedabaipiji. 
PSA.18.40	Pɨa mɨ kꞌĩra unuamaa iru pꞌanapataarã ãpɨtee jërekꞌooji. Mãgá mɨa ãchi jõtꞌaaji. 
PSA.18.41	Ãchia jɨrɨjida ãchi kꞌaripadamerã. Mamĩda apidaapa kꞌaripada–e paji. Tachi Akꞌõre, pɨmaa paara ɨtꞌaa iidijida. Mamĩda pɨa pida ãchi kꞌaripa–e paji. 
PSA.18.42	Mɨa ãra piarsĩ pɨkꞌaji yooro pꞌora nãupa ãyaa ateeparikꞌa papirumaa mãikꞌaapa ãchi ɨ̃rɨ tꞌɨa pɨkꞌaji eperãpa calle jãdepema yooro susua tꞌɨaparikꞌa. 
PSA.18.43	Mɨ pꞌuuru pidaarã mɨ jua ekꞌari pꞌanadaamaa pꞌaneedakꞌãri, ãchi juadeepa pɨa mɨ uchiapiji. Pɨa awaraa eujãdepemaarã mɨ jua ekꞌari bɨji mɨ mimiapataarã pꞌaneedamerã, aɨ naaweda mɨa ãra kꞌawa–e baji mĩda. 
PSA.18.44	Mɨa ne–inaa jarakꞌãri, mãɨrãpa oopata mɨa jara bɨkꞌa. Kꞌĩra tewaraarã mɨ jua ekꞌari chokꞌekꞌee pꞌanapata. 
PSA.18.45	Mãgee kꞌĩra tewaraarãpa mɨ audú waawee pꞌanapata perã, kꞌapꞌɨa wëree uchiapata ãchi miru pꞌanadapꞌedaamãiipa mɨ jua ekꞌari pꞌanapataadaitꞌee.
PSA.18.46	¡Tachi Akꞌõre ichita bapari! ¡Mɨ–itꞌee pɨ mãu choma bɨkꞌa bɨ pɨa mɨ pi–ia jɨ̃apari perã! ¡Jõmaarãpa pɨ tꞌɨ̃ tꞌo pꞌanadaipia bɨ, pɨa mɨ mãgá kꞌaripapari perã! 
PSA.18.47	Tachi Akꞌõre, pɨata mɨ kꞌĩra unuamaa iru pꞌanapataarã mɨmaa pꞌoyaapiji mãikꞌaapa awara–awaraa pꞌuuru pidaarã mɨ jua ekꞌari bɨji. 
PSA.18.48	Pɨa mɨ uchia atapari mɨ kꞌĩra unuamaa iru pꞌanapataarã juadeepa. Mɨ ome chõo jɨrɨpataarã mɨmaa pꞌoyaapipari mãikꞌaapa ne–inaa kꞌachia oopataarã juadeepa mɨ kꞌaripa atapari. 
PSA.18.49	Maperã Tachi Akꞌõre, awara–awaraa eujãdepemaarã taide mɨa pɨmaa pedee pia jarapari mãikꞌaapa pɨmaa salmo kꞌaripari.
PSA.18.50	Tachi Akꞌõre, pɨata mɨ, pɨchi rey jɨrɨtꞌeradamaa awara–awaraa pꞌuuru pidaarã pꞌoyaapipari. Mãga oopari mɨ, David, pɨa jɨrɨtꞌerada, mɨdeepa uchiadaitꞌeerã paara ichita kꞌinia iru bapari perã.
PSA.19.1	Ne–inaa pajãde nɨ̃bɨpa Tachi Akꞌõre kꞌĩra wãree unupipata. Kꞌawapipata iru juapa ma ne–inaa jõmaweda ooda. 
PSA.19.2	Ãstaawapema ne–inaapa aɨ norema ãstaawapema ne–inaamaa irua ooda nepɨrɨ pɨkꞌapata. Jõdee pꞌãrikꞌuapema ne–inaapa aɨ norema pꞌãrikꞌuapema ne–inaamaa irua ooda nepɨrɨ pɨkꞌapata. 
PSA.19.3	Eperãarãpa pedee apida ũrida–e pꞌanɨ mĩda, 
PSA.19.4	na pꞌekꞌau eujãde tꞌɨmɨara beerãpa paara iru kꞌawapata irua pajãde ooda kꞌaurepa, made iru kꞌĩra wãree unupata perã.
PSA.19.4	Pajãde irua akꞌõrejĩru–itꞌee tekꞌa bɨji mama bapariimerã. 
PSA.19.5	Akꞌõrejĩru uchiakꞌãri, o–ĩa pɨkꞌa bɨ eperã miakꞌãida o–ĩa beeparikꞌa chi miakꞌãida cuartodeepa uchiakꞌãri maa–e pɨrã pꞌirapari o–ĩa beeparikꞌa ewaa pꞌirade uchiakꞌãri. 
PSA.19.6	Mãgá oriente eerepema pajã i abaadeepa pꞌɨrrabaipari chi apema i eere parumaa. Mapa apida pꞌoyaa miruda–e pai akꞌõre jĩru wãsiadeepa.
PSA.19.7	Tachi Akꞌõre leyde maarepida kꞌachia wẽ–e. Ma kꞌaurepa eperãarã tꞌãri chiwidi pɨkꞌa pꞌaneepata. Tachi Akꞌõrepa jara bɨkꞌa ichita uchiapari. Iru pedee kꞌaurepa eperã audua–ee bɨ kꞌĩsia kꞌawaa beepari. 
PSA.19.8	Tachi Akꞌõre ley pia bɨ, irua ma jõma jarada perã. Eperãarãpa ma leyde jara bɨkꞌa oodakꞌãri, tꞌãri o–ĩa pꞌaneepata. Tachi Akꞌõre ley leedakꞌãri mãikꞌaapa kꞌawaa wãdakꞌãri, eperãarã–itꞌee ɨ̃daa pɨkꞌa bɨ, ãra kꞌĩsia kꞌawaapipari perã. 
PSA.19.9	Tachi Akꞌõre waaweepataarãpa ne–inaa kꞌachia oodaamaa pꞌanapata. Mãgá ichita iru waaweepataadaitꞌee. Tachi Akꞌõrepa ichita ne–inaa pia oopari. Iru pedee wãara. 
PSA.19.10	¡Tachi Akꞌõre pedee piara bɨ nẽe nejarra wẽe bɨ kꞌãyaara! ¡Piara bɨ jɨrrɨ miéle kꞌũ–ũa chi tedeepa ẽtꞌa atada kꞌãyaara! 
PSA.19.11	Iru leyde jara bɨpa mɨmaa jarateepari. Mɨ, iru mimiaparipa, irua jara bɨkꞌa ookꞌãri, mɨmaa ne–inaa pia teepari.
PSA.19.12	¿Apidaapa kꞌirãpaikꞌã ichia jõma ne–inaa kꞌachia ooda? ¡Tachi Akꞌõre, ãyaa bɨ́ji mɨa ne–inaa kꞌachia kꞌawa–ee ooda! Pɨmaa jara–e baji, kꞌirãpa–e bada perã. 
PSA.19.13	Kꞌaripáji mɨ, pɨ mimiaparipa mɨchi kꞌinia pꞌekꞌau kꞌachia oonaamerã. Mãgee pꞌekꞌau kꞌachiade mɨ baaipináaji. Mãgá mɨ pɨ kꞌĩrapite kꞌachia wẽe nipaparii.
PSA.19.14	Tachi Akꞌõre, mɨa kꞌinia bɨ pɨa mɨ pedee mɨ kꞌĩsia ome pia akꞌɨpariimerã. Pɨata mɨ pꞌekꞌau kꞌachia jua ekꞌariipa kꞌaripa atapari. Mɨ–itꞌee pɨ mãu choma bɨ́kꞌata bɨ, pɨa mɨ jɨ̃apari perã.
PSA.20.1	Tai Rey, taipa ɨtꞌaa iidi pꞌanɨ Tachi Akꞌõrepa pɨa ɨtꞌaa tꞌɨ̃ bɨ ũrimerã, pɨ audú kꞌĩsia paraa nɨ̃bakꞌãri. Iidi pꞌanɨ Jacobpa ijãada Akꞌõre Waibɨapa pɨ kꞌaripamerã. 
PSA.20.2	Iidi pꞌanɨ iru te Sión eede bɨdeepa irua pɨ kꞌaripamerã. 
PSA.20.3	Iidi pꞌanɨ pɨa irumaa ne–inaa teekꞌãri, irua ma ne–inaa pia akꞌɨmerã mãikꞌaapa pɨa ne–animalaarã iru–itꞌee paa jõpikꞌãri, irua ma ne–animalaarã pia akꞌɨmerã. 
PSA.20.4	Iidi pꞌanɨ irua pɨmaa teemerã ne–inaa pɨ tꞌãripa kꞌinia bɨ mãikꞌaapa pia uchiamerã pɨa kꞌĩsia iru bɨ ooitꞌee. 
PSA.20.5	Mãgá tai o–ĩa pꞌanadaitꞌee pɨa pɨ kꞌĩra unuamaa iru pꞌanapataarã pꞌoyaakꞌãri. Bandera anipadaitꞌee akꞌɨpidaitꞌee Tachi Akꞌõrede ijãa pꞌanɨ. ¡Iidi pꞌanɨ Tachi Akꞌõrepa jõmaweda oomerã pɨa ɨtꞌaa iidi bɨkꞌa!
PSA.20.6	Ɨ̃rá mɨa kꞌawa bɨ Tachi Akꞌõrepa kꞌaripaitꞌee ichia rey jɨrɨtꞌerada. Kꞌawa bɨ ɨtꞌariipa irua pꞌanauitꞌee reypa ɨtꞌaa iidiru. Iru juapa chõoda chokꞌara reymaa pꞌoyaapiitꞌee. 
PSA.20.7	Reyrã ũkꞌuruurãpa carreta chokꞌara ateepata, ma kꞌaurepa chõo pꞌoyaadai jĩakꞌaapa. Awaraarãpa caballo chokꞌara ateepata. Mamĩda tachia iidipata Tachi Akꞌõre, tachi Akꞌõre Waibɨapa tachi kꞌaripamerã. 
PSA.20.8	Ma reyrã baaidaitꞌee ãchi kꞌĩra unuamaa iru pꞌanapataarã juade. Mamĩda tachiata pꞌoyaadaitꞌee.
PSA.20.9	¡Tachi Akꞌõre, tai reymaa pꞌoyaapíji! ¡Taipa pɨmaa chupɨria iididakꞌãri, ũríji mãikꞌaapa tai kꞌaripáji!
PSA.21.1	Tachi Akꞌõre, ¡tai rey o–ĩa bɨ pɨ juapa ichi kꞌĩra unuamaa iru pꞌanapataarã pꞌoyaada perã! 
PSA.21.2	Pɨa irumaa oopiji irua tꞌãripa oo kꞌinia badakꞌa. Pɨmaa iidikꞌãri, oo–eda a–e paji. 
PSA.21.3	Pɨa iru bendicia kꞌinia bada perã, irumaa ne–inaa pia ooji. Iru ome ooji eperãarãpa oopatakꞌa rey jɨrɨtꞌeradakꞌãri mãikꞌaapa poro jɨ̃ra nẽedee ooda jɨ̃ bɨdakꞌãri. 
PSA.21.4	Irua pɨmaa ɨtꞌaa iidikꞌãri piupinaamerã, pɨa iru waapɨara chokꞌai bapiji mãikꞌaapa na eujãde taarã bapiji. 
PSA.21.5	Pɨa iru mãgá kꞌaripakꞌãri, eperãarã kꞌĩrapite iru rey waibɨa papiji. Mapa ãrapa iru tꞌo pꞌanapata. 
PSA.21.6	Pɨa iru bendiciapari. Iru o–ĩa bapari, pɨ iru ome bapari perã.
PSA.21.7	¡Na reypa wãara Tachi Akꞌõrede ijãapari! ¡Wãara irua ijãapari Jõmaarã Akꞌõre Waibɨapa iru kꞌinia iru bapari! Maperã, iru kꞌachiade baai–e paitꞌee.
PSA.21.8	Tachi Akꞌõre, pɨa pꞌoyaaitꞌee jõmaweda pɨ kꞌĩra unuamaa iru pꞌanapataarã. Pɨ juarapa mãɨrã pꞌoyaaitꞌeepɨ. 
PSA.21.9	Pɨ mãɨrã ome unukꞌãri, ãra jõpiitꞌee pakꞌuru hornode paa jõparikꞌa. ¡Pɨ mãgeerã ome audú kꞌĩrau bairã, ãra jõtꞌaaitꞌee! 
PSA.21.10	Mãɨrã wẽpapiitꞌee ãchi warrarã ome, awaraa ãchideepa uchiadapꞌedaarã paara. Mãgá eperãarã tꞌãide apida bee–e paitꞌee. 
PSA.21.11	Mapa pɨ kꞌĩra unuamaa iru pꞌanapataarãpa jɨrɨruta pɨjida pɨmaa ne–inaa kꞌachia oodaitꞌee, ¡pꞌoyaa mãga ooda–e paitꞌee! 
PSA.21.12	Ma kꞌãyaara pɨata ãchi jërekꞌooitꞌee soldaorãpa awaraarã soldaorã jërekꞌoopatakꞌa, ãramaa sia trɨdakꞌãri.
PSA.21.13	¡Tachi Akꞌõre, pɨ jõmaarã kꞌãyaara waibɨara bɨ! ¡Mapa taipa salmo kꞌaridaitꞌee pɨa ne–inaa pia oopari perã pɨ kꞌĩra unuamaa iru pꞌanapataarã pꞌoyaakꞌãri!
PSA.22.1	Mɨchi Akꞌõre Waibɨa, Mɨchi Akꞌõre Waibɨa, ¿sãapꞌeda mɨ atabëijima? ¿Sãapꞌeda pɨ tꞌɨmɨ́ pɨkꞌa bɨma? ¿Sãapꞌeda mɨ kꞌaripa che–ema? ¿Sãapꞌeda mɨ bia nɨ̃bɨ ũri–ema? 
PSA.22.2	Mɨchi Akꞌõre Waibɨa, ãstaawa, pꞌãrikꞌua pida mɨa pɨmaa ɨtꞌaa iidipari. Mamĩda pɨa pꞌanau–e. ¡Mɨ ɨ̃i–e pɨa pꞌanau–emaa!
PSA.22.3	Mamĩda mɨa kꞌawa bɨ pɨ kꞌachia wẽe bapari. Pɨ tai israelitaarã rey. Maperã pɨmaa pedee pia jarapata. 
PSA.22.4	Tai chonaarãpa pɨde ijãapachida. Maperã pɨa ãra uchiapiji awaraarã juadeepa. 
PSA.22.5	Ãrapa pɨmaa chupɨria iididakꞌãri, pɨa ãra kꞌaripaji. Ãra kꞌĩra nejasiapi–e paji, pɨde ijãa pꞌanadapꞌedaa perã.
PSA.22.6	Mamĩda pɨ kꞌĩrapite mɨ mɨchi chonaarãkꞌa bɨ–e. ¡Jõmaarã kꞌĩrapite mɨ kꞌíkꞌata bɨ! Mapa mɨ–itꞌee ëipata mãikꞌaapa mɨ pꞌuuru pidaarãpa mɨ kꞌĩra unuamaa iru pꞌanapata. 
PSA.22.7	Mɨ unudakꞌãri, mɨ oo iru pꞌaneepata. Ãchi poro pꞌɨrapꞌɨraa nãgɨ́ pedee kꞌachia mãgapata: 
PSA.22.8	“Jãgɨpa ichi Tachi Akꞌõrede ijãa bɨda apari. Mãgara Tachi Akꞌõrepa iru kꞌaripaipia bɨ. Tachi Akꞌõrepa wãara iru kꞌinia iru bɨ pɨrã, kꞌaripaipia bɨda” apata.
PSA.22.9	Tachi Akꞌõre, pɨata mɨ kꞌaripaji mɨ tꞌopikꞌãri mãikꞌaapa mɨ nawe juade kꞌãiwee bapikꞌãri. 
PSA.22.10	Mɨ tꞌoi naaweda, pɨata mɨ akꞌɨ baji. Mɨ nawe bide bɨweda pɨta mɨ Akꞌõre Waibɨa paji. 
PSA.22.11	Mapa mɨ ikꞌaawaapa ãyaa wãnáaji, mɨ kꞌĩsia paraa nɨ̃bairã mãikꞌaapa mɨ kꞌaripaitꞌee apida wẽ–e perã.
PSA.22.12	Mɨ kꞌĩra unuamaa iru pꞌanapataarãpa mɨ wapꞌɨra iru pꞌanɨ Basandepema pꞌakꞌa kꞌachia–idaa beerãpa eperã wapꞌɨra atapatakꞌa. 
PSA.22.13	Ara león biaparikꞌa ne–animal pꞌerapiitꞌee, maapꞌeda jita atakꞌãri, i ãaparikꞌa ma ne–animal kꞌoitꞌee, mãga pɨkꞌa mãɨrãpa mɨ peedaitꞌee iru pꞌanɨ. 
PSA.22.14	To kꞌida chaaree jira bɨ tꞌumaadaiparikꞌa, mãga pɨkꞌa mɨ juatau wẽedai wã. Mɨchi bɨɨrɨ kꞌõradai wãda. Mɨchi tꞌãri ma–ãri nɨ̃bɨ vela ma–ãridaiparikꞌa torrabaidaikꞌãri. 
PSA.22.15	Mɨ juatau wẽedai wã te kꞌiru akꞌõrejĩrumaa pꞌoodaiparikꞌa. Mɨchi kꞌĩrame itꞌaide kꞌara pɨkꞌa bɨ opisiapa. ¡Chupɨria nɨ̃bɨ pɨa mɨ jãɨrade papiru perã! 
PSA.22.16	Usaarã araa nipapatakꞌa, mãga pɨkꞌa ne–inaa kꞌachia ooyaa beerã araa nipajida mɨ wapꞌɨra atadaitꞌee. Mɨ jua, bɨɨrɨ ome uyakꞌoojida. 
PSA.22.17	¡Mɨchi bɨɨrɨ jõmaweda juasiai, mɨ audú kꞌaitekꞌee bairã! Mɨ kꞌĩra unuamaa iru pꞌanapataarãpa mɨ akꞌɨ jõnɨ mãikꞌaapa o–ĩadaipata, mɨ nãgá chupɨria nɨ̃bairã. 
PSA.22.18	Mɨchi pꞌaru tꞌoojida ãchi chaachaa. Suerte jemenejida mɨ pꞌaru atadaitꞌee.
PSA.22.19	Mamĩda, pɨ, Tachi Akꞌõre, mɨ kꞌaripapari. Mapa mɨ ikꞌaawaapa ãyaa wãnáaji. ¡Isapai mɨ kꞌaripa chéji! 
PSA.22.20	Mɨ uchiapíji jãgɨ́ usa kꞌachia beerãkꞌa beerã juadeepa. Jãgɨ́ kꞌachia beerãmaa mɨ espadapa peepináaji. 
PSA.22.21	Mɨ uchiapíji jãgɨ́ león kꞌachia beerãkꞌa beerã itꞌaideepa. ¡Kꞌaripáji jãgɨ́ pꞌakꞌa tausaaree beerãkꞌa beerã, cachopa mɨ sunaadamerã!
PSA.22.22	Mɨchi aukꞌaarãmaa mɨa jaraitꞌee pɨa ooda. Chipꞌedaidakꞌãri, mɨa pɨmaa pedee pia jaraitꞌee. 
PSA.22.23	Tachi Akꞌõre waaweepataarã, ¡irumaa pedee pia jarapatáatɨ! Jacobdeepa uchiadapꞌedaarã, ¡jarapatáatɨ iru jõmaarã kꞌãyaara waibɨara bɨ! Israeldeepa uchiadapꞌedaarã, ¡irumaa ɨtꞌaa tꞌɨ̃patáatɨ! 
PSA.22.24	Irua chupɨria chedeerã chupɨria kꞌawaapari. Kꞌaripaamaapa ichi kꞌĩra wãkꞌakꞌaa. ¡Irua ũripari irumaa chupɨria iididakꞌãri!
PSA.22.25	Tachi Akꞌõre, pɨ pꞌuuru pidaarã chokꞌara kꞌĩrapite mɨa pɨmaa ɨtꞌaa tꞌɨ̃itꞌee, pɨa ichita oopari perã pɨa jara bɨkꞌa. Pɨ waaweepataarã taide ooitꞌee mɨa pɨmaa jaradakꞌa.
PSA.22.26	Chupɨria chedeerã nekꞌodaitꞌee bi jãwaadarutamaa. Tachi Akꞌõre jɨrɨ pꞌanɨɨrãpa irumaa pedee pia jarapataadaitꞌee. ¡Iru ome ichita o–ĩa pꞌanapatáatɨ! 
PSA.22.27	Na pꞌekꞌau eujãdepema pꞌuuru pidaarã jõmaarãpa Tachi Akꞌõre kꞌirãpadaitꞌee mãikꞌaapa irumaa ɨtꞌaa tꞌɨ̃de chedaitꞌee. Iru kꞌĩrapite bedabaidaitꞌee. 
PSA.22.28	Tachi Akꞌõre jõmaarã rey, na pꞌekꞌau eujãdepemaarã iru jua ekꞌari pꞌanapata perã. 
PSA.22.29	Pꞌaratꞌara beerãpa paara irumaa ɨtꞌaa tꞌɨ̃daitꞌee mãikꞌaapa iru kꞌĩrapite bedabaidaitꞌee awaraa eperãarã ome. Ma jõmaweda piudakꞌãri, yooro pꞌora padaitꞌee, ãchi kꞌĩradoopa pꞌoyaa chokꞌai pꞌaneeda–e perã. 
PSA.22.30	Tachi Akꞌõrede ijãapataarãdeepa uchiadaitꞌeerãpa irua oopi bɨkꞌa oopataadaitꞌee mãikꞌaapa irua oodade pia pedeedaitꞌee. 
PSA.22.31	Ãchi tꞌẽe tꞌodaitꞌeerãmaa nepɨrɨdaitꞌee sãgá Tachi Akꞌõrepa ichideerã kꞌaripapachi, ichia ne–inaa jõma pia oopari perã.
PSA.23.1	Tachi Akꞌõrepa mɨ akꞌɨpari, ovejaarã akꞌɨparipa ichi ovejaarã akꞌɨparikꞌa. Maperã ne–inaa apida falta–e bɨ. 
PSA.23.2	Ovejaarã akꞌɨparipa ichi ovejaarã ateeparikꞌa pꞌũajara paraamaa mama kꞌãiwee kꞌodamerã mãikꞌaapa ãra ateeparikꞌa pania poátrɨ uchia bɨmaa mama pania todamerã, mãga pɨkꞌa Tachi Akꞌõrepa mɨ kꞌãiwee bapipari. 
PSA.23.3	Irua mɨ tꞌãri o–ĩapipari. Irua ichi o mɨmaa akꞌɨpipari aɨde nipapariimerã mãikꞌaapa mãgá awaraarãpa iru tꞌɨ̃ tꞌo pꞌanadamerã.
PSA.23.4	Ma ode nide pꞌãriu pɨkꞌa bɨmãi wãyaaru pɨjida, mɨ pꞌera–e paitꞌee ne–inaa kꞌachia pꞌasai jĩakꞌaapa, kꞌawa bairã pɨ, Tachi Akꞌõre, mɨ ome bapari. Ovejaarã akꞌɨparipa pakꞌuru anipaparikꞌa ichi ovejaarã ode ateekꞌãri, mãga pɨkꞌa pɨa mɨ jɨ̃apari.
PSA.23.5	Eperãpa awaraa eperã nekꞌode tꞌɨ̃ pëidamaa chikꞌo pia teeparikꞌa, mãga pɨkꞌa pɨa mɨ pia oopari mɨ kꞌĩra unuamaa iru pꞌanapataarã taide. Pɨa mɨ pia auteebaipari
PSA.23.6	Mɨa kꞌawa bɨ mɨ chokꞌai bɨ misa, pɨ mɨ ome tꞌãri pia bapariitꞌee mãikꞌaapa mɨ kꞌinia iru bapariitꞌee. Mapa mɨ ichita pɨ tede pɨ ome bapariitꞌee, pɨ mɨchi Akꞌõre Waibɨa perã.
PSA.24.1	Na pꞌekꞌau eujã Tachi Akꞌõre jua ekꞌari bɨ; netꞌaa jõmaweda aɨde nɨ̃bɨ mãikꞌaapa ne–inaa jõmaweda chokꞌai nɨ̃bɨ. 
PSA.24.2	Iruata na eujã pꞌusa kꞌãyaara ɨtꞌɨara bɨji 
PSA.24.3	¿Kꞌaita pꞌoyaa wãima irua ee awara bɨdamaa? ¿Kꞌaita iru tedee pꞌoyaa wãima? 
PSA.24.4	Nãgee eperãpa mãga ooi: chi Tachi Akꞌõrepa oopi bɨkꞌa oopari; chi kꞌĩra jĩpꞌa bapari; chi ne–inaa juapa oodamaa ɨtꞌaa tꞌɨ̃kꞌaa; chi seewa jarakꞌaa juraakꞌãri Tachi Akꞌõre kꞌĩrapite, awaraarãpa ichi pedee ijãadamerã.
PSA.24.5	Mãgee eperã Tachi Akꞌõrepa bendiciaitꞌee mãikꞌaapa kꞌaripaitꞌee, irua ne–inaa pia oopari pia akꞌɨpari perã. 
PSA.24.6	Mãga pꞌanapata Tachi Akꞌõre, Jacobpa ijãada Akꞌõre Waibɨa jɨrɨpataarã.
PSA.24.7	¡Tachi Akꞌõre tedepema puerta ewátɨ! ¡Ma chonaarãwedapema puerta audú ewátɨ rey waibɨa, kꞌĩra wãree aɨde tꞌĩumerã!
PSA.24.8	¿Kꞌaima mãgɨ́ rey waibɨa, kꞌĩra wãree? ¡Iru Tachi Akꞌõre, chi jõmaarã kꞌãyaara waibɨara bapari mãikꞌaapa sõcharrara bapari! ¡Tachi Akꞌõrepa chõo jõmaweda pꞌoyaapari!
PSA.24.9	¡Tachi Akꞌõre tedepema puerta ewátɨ! ¡Ma chonaarãwedapema puerta audú ewátɨ rey waibɨa, kꞌĩra wãree aɨde tꞌĩumerã!
PSA.24.10	¿Kꞌaima mãgɨ́ rey waibɨa, kꞌĩra wãree? ¡Iru Tachi Akꞌõre, chi jõmaarã kꞌãyaara waibɨara bapari! ¡Iru chi rey waibɨa, kꞌĩra wãree bɨ!
PSA.25.1	Tachi Akꞌõre, mɨa pɨmaa ɨtꞌaa iidimaa bɨ. 
PSA.25.2	Pɨ mɨchi Akꞌõre Waibɨa. Mɨa pɨde ijãapari. Mapa mɨ kꞌĩra unuamaa iru pꞌanapataarãmaa mɨ kꞌĩra nejasiapináaji. Ãramaa mɨ oo iru bapináaji. 
PSA.25.3	Pɨde wãara ijãapataarã kꞌĩra nejasia pꞌanada–e paitꞌee. ¡Ma kꞌãyaara pɨa jara bɨkꞌa oodaamaa pꞌanapataarãta kꞌĩra nejasia pꞌaneedaitꞌee!
PSA.25.4	Tachi Akꞌõre, mɨmaa kꞌawaapíji pɨa kꞌĩsia iru bɨ ooitꞌee. Kꞌawaapíji pɨa mɨmaa oopi kꞌinia bɨ. 
PSA.25.5	Kꞌaripáji mɨa mãga oopariimerã, pɨa wãara aupai jarapari perã. ¡Mɨmaa jaratéeji, pɨa mɨ ne–inaa kꞌachiadeepa kꞌaripapari perã! ¡Maperã mɨa ichita pɨde ijãapariitꞌee! 
PSA.25.6	Tachi Akꞌõre, kꞌirãpáji pɨ sãgá ichita tai ome tꞌãri pia bapari mãikꞌaapa tai kꞌinia iru bapari. 
PSA.25.7	Mamĩda kꞌirãpanáaji mɨa kꞌũtrãaweda pꞌekꞌau kꞌachia oopariida mãikꞌaapa pɨa jara bɨkꞌa ooamaa bada. Ma kꞌãyaara kꞌirãpáji pɨa mɨ kꞌinia iru bapari mãikꞌaapa mɨ ome tꞌãri pia bapari.
PSA.25.8	Tachi Akꞌõre tꞌãri pia bapari. Irua ichita ne–inaa pia oopari eperãarãpa oopata akꞌɨkꞌãri jaraitꞌee pia wa kꞌachia. Iruata pꞌekꞌau kꞌachia oopataarãmaa ichi o akꞌɨpipari aɨde tꞌĩudamerã. 
PSA.25.9	Irua audua–ee beerãmaa jarateepari kꞌawaadamerã sãgá pꞌanapataadai ichia kꞌinia bɨkꞌa. 
PSA.25.10	Irua jara bɨkꞌa oopataarã–itꞌee irua ichita oopari ichia pacto tachi ome oodade jaradakꞌa, wãara aupai jarapari perã mãikꞌaapa tachi kꞌinia iru bapari perã.
PSA.25.11	Tachi Akꞌõre, mɨa audú ne–inaa kꞌachia oopari. Ma kꞌachia ooda ãyaa bɨ́ji, mãgá jõmaarãpa pɨ tꞌɨ̃ tꞌo pꞌanadamerã.
PSA.25.12	Tachi Akꞌõrepa ichi o akꞌɨpipari eperã ichide ijãaparimaa. 
PSA.25.13	Ichia mãgɨ́ eperã pia bapiitꞌee mãikꞌaapa ma eperãdeepa uchiadaitꞌeerã taarã pꞌanapataadaitꞌee irua eujã teedade. 
PSA.25.14	Tachi Akꞌõre kꞌõpꞌãyo pipɨara bɨ irude ijãapataarã–itꞌee, ãra ome tꞌãri a–ba bapari perã. Ichia mãgɨɨrãmaa ichi pactode jara bɨ kꞌawapipari.
PSA.25.15	Mɨa Tachi Akꞌõre ichita jɨrɨpari, irua mɨ jɨ̃apari perã kꞌachiade baainaamerã.
PSA.25.16	Tachi Akꞌõre, mɨ akꞌɨ́ji mãikꞌaapa chupɨria kꞌawáaji, mɨ ituaba bairã mãikꞌaapa chupɨria nɨ̃bairã. 
PSA.25.17	Mɨ audú tꞌãri pꞌua nɨ̃bɨ. Mapa kꞌaripáji waa chupɨria nɨ̃banaamerã. 
PSA.25.18	Akꞌɨ́ji mɨ audú chupɨria nɨ̃bɨ mãikꞌaapa mɨa pꞌekꞌau kꞌachia oopari ãyaa bɨ́ji. 
PSA.25.19	Mɨ akꞌɨ́ji mɨ kꞌĩra unuamaa iru pꞌanapataarãpa mɨ pee kꞌinia pꞌanadairã. 
PSA.25.20	Mapa mɨ jɨ̃́aji mãikꞌaapa kꞌaripa atáji ãra juadeepa. Mɨ ãramaa kꞌĩra nejasiapináaji, mɨa pɨmaa iidi bairã mɨ jɨ̃amerã. 
PSA.25.21	Pɨa mɨ tꞌãri kꞌawa bɨ. Kꞌawa bɨ mɨa ne–inaa kꞌachia oo kꞌinia–e bɨ, pɨde ijãapari perã. Mapa mɨa kꞌinia bɨ pɨa mɨ jɨ̃amerã.
PSA.25.22	Tachi Akꞌõre, israelitaarã uchiapíji ãra chupɨria jõnɨdeepa.
PSA.26.1	Tachi Akꞌõre, mɨa ne–inaa oopari akꞌɨ́ji jaraitꞌee pia wa kꞌachia. Mɨa ne–inaa oopari pia bɨda áji, mɨa ne–inaa kꞌachia ooamaa bairã mãikꞌaapa ichita pɨde ijãapari perã. 
PSA.26.2	Ichiaba mãgá pia akꞌɨ́ji mɨa kꞌĩsia bɨ, mɨchi tꞌãride ne–inaa oo kꞌinia bɨ paara.
PSA.26.3	Kꞌawa bɨ pɨa mɨ kꞌinia iru bapari. Mapa pɨa wãarata jara bɨde ijãapari. 
PSA.26.4	Mɨ kꞌõpꞌãyo meraakꞌaa seewa jarapataarã ome. Mɨ tꞌãri aukꞌa bakꞌaa ne–inaa seewata wãarada apataarã ome. 
PSA.26.5	Mɨ wãamaa bapari ne–inaa kꞌachia ooyaa beerã chipꞌepatamaa. Su–akꞌɨ beekꞌaa pꞌekꞌau kꞌachia ooi awaa pꞌanapataarã ome.
PSA.26.6	Tachi Akꞌõre, pɨ altar kꞌĩrapite mɨa mɨchi jua sɨɨitꞌee mãikꞌaapa ma altar ikꞌaawa pꞌɨrrabaiitꞌee. Mãgá akꞌɨpiitꞌee mɨa pꞌekꞌau kꞌachia ooamaa bɨ. 
PSA.26.7	Mama pɨmaa kꞌariitꞌee mãikꞌaapa jaraitꞌee jõmaweda pɨa ne–inaa pia oopari. 
PSA.26.8	Tachi Akꞌõre, mɨa kꞌinia iru bɨ pɨ te; pɨ kꞌĩra wãree baparimãi.
PSA.26.9	Mɨ akꞌɨnáaji pꞌekꞌau kꞌachia oopataarã akꞌɨparikꞌa. Mɨ piukꞌãri, mɨ kꞌachia oonáaji pɨa chĩara peepataarã ome ooparikꞌa. 
PSA.26.10	Mãgeerãpa ne–inaa kꞌachia ooi awaa pꞌanapata perã, pꞌaratꞌa jitapata ne–inaa kꞌachia oodaitꞌee.
PSA.26.11	Jõdee mɨa Tachi Akꞌõrepa jara bɨkꞌa oopari. ¡Mapa mɨ kꞌaripáji mãikꞌaapa mɨ chupɨria kꞌawáaji mɨa pꞌekꞌau kꞌachia oonaamerã! 
PSA.26.12	Eperã eujã chaaree bɨde pia nipaparikꞌa, mãga pɨkꞌa mɨ pɨ ome nipapari. ¡Mapa eperãarã chipꞌedaidakꞌãri pɨmaa ɨtꞌaa tꞌɨ̃daitꞌee, mama mɨa pɨmaa pedee pia jaraitꞌee!
PSA.27.1	Tachi Akꞌõre ɨ̃daa pɨkꞌa bɨ ichi o mɨmaa akꞌɨpipari perã. Irua mɨ kꞌaripapari. Mapa, ¿mɨa kꞌaita waaweeima? Mɨ chokꞌai bɨ Tachi Akꞌõrepa mɨ jɨ̃apari perã. Mapa, ¿kꞌaipa mɨ pꞌerapiima? 
PSA.27.2	Ne–inaa kꞌachia ooyaa beerã mɨ ɨ̃rɨ chedakꞌãri peedaitꞌee mãikꞌaapa mɨ kꞌĩra unuamaa iru pꞌanapataarã chipꞌedaidakꞌãri mɨ ome chõodaitꞌee, ãchita kꞌachiade baaidaitꞌee. 
PSA.27.3	Soldaorã chokꞌaraarãpa mɨ wapꞌɨra ataruta pɨjida, mɨ pꞌera–e paitꞌee. Mɨ ome chõo cheruta pɨjida, mɨ kꞌãiwee baitꞌee.
PSA.27.4	Mɨa ne–inaa apai iidi bɨ Tachi Akꞌõremaa. Nãgɨ́ aupai jɨrɨ bɨ. Mɨ chokꞌai bɨ misa, iru tede tꞌĩu kꞌinia bɨ irumaa ɨtꞌaa tꞌɨ̃pariitꞌee mãikꞌaapa iru kꞌĩra wãree unuitꞌee. 
PSA.27.5	Mɨ nepɨrade baaikꞌãri, mama iru edupɨara bɨ cuartodeepa Tachi Akꞌõrepa mɨ jɨ̃apariitꞌee. ¡Ara eperã toida ɨ̃yapa jɨ̃a wãru kꞌaripa atadapꞌeda, mãu ɨ̃rɨ bɨrutakꞌa, mãga pɨkꞌa Tachi Akꞌõrepa mɨ ma nepɨradeepa kꞌaripa ataitꞌee! 
PSA.27.6	Irua mɨ mãgá kꞌaripakꞌãri, mɨa pꞌoyaaitꞌee mɨ kꞌĩra unuamaa iru pꞌanapataarã. Maapꞌeda iru tede ne–animalaarã paapi cheitꞌee mãikꞌaapa o–ĩapa bia nɨ̃bɨde irumaa kꞌariitꞌee.
PSA.27.7	Tachi Akꞌõre, mɨa pɨmaa ɨtꞌaa iidikꞌãri, ũríji mãikꞌaapa mɨ chupɨria kꞌawáaji. 
PSA.27.8	Mɨchi tꞌãridepai kꞌĩsiapari: “Tachi Akꞌõre jɨrɨ́ji.” Mapa ɨ̃raweda mɨa pɨ jɨrɨmaa bɨ. 
PSA.27.9	Mɨ pɨ mimiapari. ¡Mapa mirunáaji mãikꞌaapa mɨ yiaraa iru banáaji mɨ ome kꞌĩrau bairã! ¡Ichita pɨa mɨ kꞌaripapari! ¡Mapa mɨ ituaba atabëináaji! ¡Pɨta mɨ kꞌaripapari!
PSA.27.10	Mɨ akꞌõreerãpa mɨ atabëiruta pɨjida, pɨ, Tachi Akꞌõre, mɨ akꞌɨ bapariitꞌee.
PSA.27.11	Tachi Akꞌõre, pɨ ode mɨ ateeparíiji. Jaratéeji pɨa mɨmaa oopi kꞌinia bɨ, mɨ kꞌĩra unuamaa iru pꞌanapataarãpa mɨ pꞌoyaanaadamerã. 
PSA.27.12	Mɨ ãchi juade baaipináaji, seewa–idaa beerãpa mɨmaa ne–inaa kꞌachia oo kꞌinia jõnɨpa mɨ ɨmɨateepata perã.
PSA.27.13	Mamĩda mɨa nãga kꞌawa bɨ: na pꞌekꞌau eujãde bɨde unuitꞌee Tachi Akꞌõrepa ne–inaa pia oopari.
PSA.27.14	Mapa mɨchi tꞌãridepai jara bɨ: “¡Tachi Akꞌõrede ijãaparíiji! ¡Sõcharra baparíiji irua mɨ kꞌaripapariitꞌee perã! ¡Jĩpꞌa Tachi Akꞌõrede ijãaparíiji!”
PSA.28.1	Tachi Akꞌõre, mɨ–itꞌee pɨ mãu choma bɨkꞌa bɨ mɨ jɨ̃apari perã. Mapa ũríji mɨa iidi bɨ. Kꞌĩsianáaji pꞌanau–e paitꞌee, mɨa ɨtꞌaa iidi bɨ pꞌanau–e pɨrã, mɨ piudaarãmaa banai perã. 
PSA.28.2	Mɨ biapi ũríji pɨmaa kꞌaripa iidikꞌãri mãikꞌaapa mɨ jua pɨ temaa ɨakꞌãri. 
PSA.28.3	Mɨ tꞌĩupináaji ne–inaa kꞌachia ooyaa beerã ome. Mãɨrã tꞌãri pia pɨkꞌa pꞌanapata awaraarã ome pedee sia pedeepata perã. Mamĩda ãchi tꞌãridepai kꞌĩsia iru pꞌanapata ne–inaa kꞌachia oodaitꞌee. 
PSA.28.4	Ãchimaa ne–inaa kꞌachia óoji ãchia ne–inaa kꞌachia oopata pari mãikꞌaapa ãchi kꞌachia pꞌanapata pari. 
PSA.28.5	¡Ãchia kꞌĩsiada–e Tachi Akꞌõrepa ne–inaa ooparide mãikꞌaapa ijãada–e iru júapata ne–inaa jõma ooji. Mapa irua ãchi pia akꞌɨ–e mãikꞌaapa jõpiitꞌee!
PSA.28.6	¡Tachi Akꞌõre tꞌãri pia bapari, mɨa chupɨria iidida ũrida perã! 
PSA.28.7	Tachi Akꞌõrepa mɨ juataura papipari. Iru mɨ escudokꞌa bɨ, mɨ jɨ̃apari perã. Irua mɨ kꞌaripapari tꞌãripa mɨa irude ijãapari perã. Mapa mɨ tꞌãri o–ĩa bapari. Irumaa kꞌariitꞌee mãikꞌaapa gracias jaraitꞌee.
PSA.28.8	Tachi Akꞌõre murallapa pꞌuuru tꞌɨakꞌau bɨ́kꞌapɨ bɨ ichi pꞌuuru pidaarã–itꞌee. Ichia rey jɨrɨtꞌerada kꞌaripapari mãikꞌaapa jɨ̃apari.
PSA.28.9	Tachi Akꞌõre, pɨ pꞌuuru pidaarã kꞌaripáji mãikꞌaapa pɨ eperãarã bendicíaji përé perã. Ãra akꞌɨ́ji ovejaarã akꞌɨparipa ichi ovejaarã akꞌɨparikꞌa. ¡Ãra ichita pɨchi juade iru báji!
PSA.29.1	Angeleerã, Tachi Akꞌõremaa jarapatáatɨ iru jõmaarã kꞌãyaara waibɨara bɨ mãikꞌaapa kꞌĩra wãreera bɨ. 
PSA.29.2	Jõmaarãmaa iru tꞌɨ̃ pia jarapatáatɨ. Iru te pi–ia bɨde iru kꞌĩrapite bedabáitɨ, iru kꞌĩra wãree, kꞌachia wẽe bapari perã.
PSA.29.3	Tachi Akꞌõre kꞌĩra wãree bɨ pꞌusa ɨ̃rɨ pedeekꞌãri, pa jĩwaaparikꞌa ũripata. Mãga bakꞌãri, iru pꞌusa ewaraa kꞌobɨ ɨ̃rɨ bɨ́kꞌapɨ bɨ. 
PSA.29.4	Tachi Akꞌõre pedeekꞌãri, golpe jĩwaapari. Awaraa mãgɨ́ jĩwaaparikꞌa jĩwaakꞌaa. 
PSA.29.5	Iru pedeekꞌãri, Líbano eujãdepema cedro pakꞌuru baaipipari. 
PSA.29.6	Pꞌakꞌa chakꞌe pꞌinajɨ̃tɨ wãparikꞌa, mãga pɨkꞌa irua ma cedro pakꞌuru pꞌinajɨ̃tɨ pɨkꞌapipari mãikꞌaapa pꞌakꞌa kꞌachia bɨ jɨ̃tɨparikꞌa suitꞌee pakꞌãri, mãga pɨkꞌa Líbano eujãdepema ee, Sirión eujãdepema ee paara jɨ̃tɨ pɨkꞌapipari. 
PSA.29.7	Tachi Akꞌõre mãgá pedeekꞌãri, pa baaipipari. 
PSA.29.8	Iru pedeepa Cades eujã pania wẽe bɨ wëredaipari. 
PSA.29.9	Pa jĩwaa nɨ̃bɨde Tachi Akꞌõre pedeekꞌãri, encina pakꞌuru bɨɨrɨ wëredaipata mãikꞌaapa pakꞌuru jẽra bɨmãi pakꞌuru kꞌiru jurrukꞌoodaipata. Iru bɨmãi jõmaarãpa jarapata: “¡Tachi Akꞌõre jõmaarã kꞌãyaara waibɨara bɨ!”
PSA.29.10	Tachi Akꞌõre mãga baji na pꞌekꞌau eujã ũu ũu beekꞌãri. Na pꞌekꞌau eujã ichi jua ekꞌari bairã, ¡iru ichita rey bapariitꞌee! 
PSA.29.11	Tachi Akꞌõrepa ichi eperãarã juataura papipari mãikꞌaapa pia akꞌɨpari kꞌãiwee pꞌanapataadamerã.
PSA.30.1	Tachi Akꞌõre, mɨa jõmaarãmaa pɨa mɨ ome ooda jaraitꞌee, pɨa mɨ kꞌaripada perã mɨ kꞌĩra unuamaa iru pꞌanapataarã juade baainaamerã. Ãchimaa mɨ oo iru bapi–e paji. 
PSA.30.2	Tachi Akꞌõre, mɨchi Akꞌõre Waibɨa, mɨa pɨmaa chupɨria iidikꞌãri, pɨa mɨ jɨpaji. 
PSA.30.3	Mɨ kꞌaripaji piunaamerã. Mɨ waa chokꞌai bapiji.
PSA.30.4	Tachi Akꞌõrede ijãapataarã, ¡irumaa kꞌaripatáatɨ mãikꞌaapa gracias jarapatáatɨ, iru kꞌachia wẽe bapari perã! 
PSA.30.5	Iru taarã kꞌĩrau bakꞌaa. Iru ichita tꞌãri pia bapari tachi ome. Mapa pꞌãrikꞌua tachi tꞌãri pꞌuapa jẽedaruta pɨrã, aɨ norema tapꞌeda irua tachi tꞌãri o–ĩapiitꞌee.
PSA.30.6	Mɨ kꞌãiwee bakꞌãri, mɨchi tꞌãridepai kꞌĩsiaji: “Ne–inaa apidaapa mɨ kꞌĩsia paraa bapi–e paitꞌee.” 
PSA.30.7	Tachi Akꞌõre, pɨ tꞌãri pia bapari perã, mɨ kꞌãiwee bapiji. Mamĩda tꞌẽepai pɨ kꞌĩra wãkꞌa pɨkꞌakꞌãri, pia jaraitꞌeera, pɨa mɨ waa pia akꞌɨ–e pakꞌãri, mɨ waawee beeji.
PSA.30.8	Tachi Akꞌõre, ne–inaa jõma pɨ jua ekꞌari nɨ̃bɨ. Mapa mɨa pɨmaa chupɨria iidi bɨ. 
PSA.30.9	¿Kꞌãare piata baima mɨ piuru pɨrã mãikꞌaapa jãɨrade beeru pɨrã? ¡Yooro pꞌorapa pɨmaa pꞌoyaa ɨtꞌaa tꞌɨ̃kꞌaa mãikꞌaapa awaraarãmaa pꞌoyaa jarakꞌaa pɨa wãarata jara bɨ! 
PSA.30.10	Tachi Akꞌõre, ũríji mãikꞌaapa mɨ chupɨria kꞌawáaji. ¡Mɨ kꞌaripáji!
PSA.30.11	Mɨ tꞌãri pꞌua nɨ̃bada pɨa mɨ tꞌãri o–ĩapiji, o–ĩapa pëirapatakꞌa. Mɨa chi–ɨapata pꞌaru jɨ̃ bada pɨa ẽrapipꞌeda, fiestadepema pꞌaru jɨ̃piji. 
PSA.30.12	Maperã Tachi Akꞌõre, mɨchi Akꞌõre Waibɨa, mɨ pꞌoyaa kꞌĩupꞌee bee–e. ¡Tꞌãripa mɨa pɨmaa kꞌariitꞌee mãikꞌaapa ichita gracias jarapariitꞌee!
PSA.31.1	Tachi Akꞌõre, mɨa jɨrɨpari pɨa mɨ jɨ̃amerã. ¡Maperã mɨ kꞌĩra nejasiapináaji! ¡Mɨ kꞌaripáji pɨa ichita ne–inaa jõma pia oopari perã! 
PSA.31.2	Ũríji mɨa chupɨria iidi bɨ. ¡Isapai mɨ kꞌaripa chéji! Mãu choma bɨ ãpɨte tachi miruparikꞌa, mãga pɨkꞌa pɨde mɨ miru pɨkꞌapari. Mɨ kꞌaripáji mɨ–itꞌee pɨ murallapa pꞌuuru tꞌɨakꞌau bɨkꞌa bairã. 
PSA.31.3	Mɨ–itꞌee pɨ mãgá mãu choma bɨkꞌa bairã maa–e pɨrã murallapa pꞌuuru tꞌɨakꞌau bɨkꞌa bairã, akꞌɨpíji pɨa mɨmaa oopi kꞌinia bɨ mɨa mãga oopariimerã mãikꞌaapa mãgá awaraarãpa pɨ tꞌɨ̃ tꞌo pꞌanadamerã. 
PSA.31.4	Eperãpa trampa ooparikꞌa ne–animal aɨde baaimerã, mãga pɨkꞌa mɨ kꞌĩra unuamaa iru pꞌanapataarãpa kꞌĩsia iru pꞌanapata mɨ kꞌachiade baaipidaitꞌee. Madeepa mɨ kꞌaripáji pɨa mɨ jɨ̃apari perã. 
PSA.31.5	Mɨ jaure pɨ juade bɨru. Tachi Akꞌõre, mɨ kꞌaripáji pɨa wãarata jarapari perã.
PSA.31.6	Ne–inaa juapa ooda kꞌĩrapite ɨtꞌaa tꞌɨ̃pataarã mɨa unuamaa iru bɨ, pari mãga oopata perã. Tachi Akꞌõre, mɨata pɨdepai ijãapari. 
PSA.31.7	Pɨa mɨ kꞌinia iru bapari perã, mɨ tꞌãri o–ĩadaipari. Pɨa mɨ tꞌãri kꞌawa bɨ. Unupari tꞌãri pꞌua bakꞌãri mãikꞌaapa kꞌĩsia nɨ̃bakꞌãri. 
PSA.31.8	Mɨ mãgá bakꞌãri, mɨ baaipi–e paji mɨ kꞌĩra unuamaa iru pꞌanapataarã juade. Ma kꞌãyaara eperã ewaraa kꞌobɨde ichi wã kꞌiniamaa wãparikꞌa, mãga pɨkꞌa pɨa mɨchi wã kꞌinia badamaa wãpiji.
PSA.31.9	Tachi Akꞌõre, mɨ chupɨria kꞌawáaji audú kꞌĩsia nɨ̃bairã. Mɨ taupa pia unu–e bɨ, audú jẽe nɨ̃bɨpa. ¡Tꞌãri pꞌua nɨ̃bɨpa mɨ juatau wẽe nɨ̃bɨ! 
PSA.31.10	Mɨ chonaadai wã tꞌãri pꞌua nɨ̃bɨpa mãikꞌaapa chupɨria bia nɨ̃bɨpa. Kꞌapꞌɨa tꞌũmaa nɨ̃bɨ, mãikꞌaapa juatau wẽe nɨ̃bɨ, audú tꞌãri pꞌua nɨ̃bairã.
PSA.31.11	Mɨ kꞌĩra unuamaa iru pꞌanapataarã kꞌaurepa, mɨ ikꞌaawa pꞌanapataarãpa paara mɨ oo iru pꞌanapata. Mɨ kꞌĩra kꞌawaa beerãpa mɨ unuamaa iru pꞌanapata. ¡Calle jãde mɨ ome unudakꞌãri, mɨ ikꞌaawaapa ãyaa wãpata! 
PSA.31.12	Mɨ waa kꞌirãpada–e pꞌanɨ, ãchi–itꞌee mɨ piu pɨkꞌa bairã. Ãchi–itꞌee mɨ chokꞌo ãridákꞌapɨ bɨ. 
PSA.31.13	Mɨa ũripari ãchia mɨ ãpɨte ikꞌachia pedee jarapata. Mapa ãchobee nɨ̃bɨ. ¡Ãchi pedeeteepata mɨ peetꞌaadaitꞌee!
PSA.31.14	Mamĩda, Tachi Akꞌõre, mɨa pɨde ijãapari perã, ipꞌii jarapari: “¡Pɨ mɨchi Akꞌõre Waibɨa!” 
PSA.31.15	Pɨa aupai mɨ atꞌãri chokꞌai bapii. Mapa mɨ kꞌaripáji baainaamerã mɨ kꞌĩra unuamaa iru pꞌanapataarã juade mãikꞌaapa mɨ peedaitꞌee jɨrɨ pꞌanɨɨrã juade. 
PSA.31.16	Tachi Akꞌõre, mɨ pɨ mimiapari. Mɨ pia akꞌɨ́ji mãikꞌaapa kꞌaripáji mɨ kꞌinia iru bapari perã. 
PSA.31.17	Mɨa pɨmaa chupɨria iidi bɨ. Mapa ãchimaa mɨ kꞌĩra nejasiapináaji. Mãgee ne–inaa kꞌachia ooyaa beerãta kꞌĩra nejasiapíji mãikꞌaapa jãɨrade pꞌanapíji, mama kꞌĩupꞌee pꞌaneedamerã. 
PSA.31.18	Mãgá ma seewa–idaa beerãpa eperã pia bɨ ãpɨte waa ikꞌachia pedee jarada–e pai mãikꞌaapa audua pedee jara pꞌanɨɨpa Tachi Akꞌõrepa jara bɨkꞌa oopataarã waa oo iru pꞌanada–e pai.
PSA.31.19	Tachi Akꞌõre, wãara pɨ tꞌãri pia bapari. Audú mãga bapari pɨde ijãapataarã ome. Eperãarã taide pɨa akꞌɨpipari sãgá kꞌinia pꞌe iru bɨ pɨmaa kꞌaripa iidipataarã. 
PSA.31.20	Pɨ edupɨara bɨ cuartodeepa pɨa ãchi jɨ̃apari mãikꞌaapa kꞌaripapari baainaadamerã eperãarãpa oodaitꞌee kꞌĩsia pꞌanɨde. Eperã mãu tede miruparikꞌa, mãga pɨkꞌa ãchi pɨde miru pɨkꞌapata ãchi kꞌĩra unuamaa iru pꞌanapataarãpa ikꞌachia jaradakꞌãri.
PSA.31.21	Tachi Akꞌõre, pɨ jõmaarã kꞌãyaara tꞌãri piara bɨ mɨ chupɨria kꞌawaada perã kꞌĩsia nɨ̃bakꞌãri. Mãgá nɨ̃bakꞌãri, mɨ pꞌuuru wapꞌɨra pɨkꞌa bɨde baji mĩda, pɨa akꞌɨpiji mɨ audú kꞌinia iru bɨ. 
PSA.31.22	Mɨ mãga bakꞌãri, kꞌĩsiaji pɨa mɨ jëretꞌaaji pɨchi ikꞌaawaapa. Mamĩda mɨa chupɨria iidikꞌãri, pɨa mɨ biapi ũriji.
PSA.31.23	Ijãapataarã, Tachi Akꞌõre kꞌinia iru pꞌanapatáatɨ. Kꞌĩra jĩpꞌa pꞌanapataarã irua kꞌaripapari. Mamĩda audua beerã pia–ee akꞌɨpari. Mãɨrãmaa oopari ichia ooipia bɨkꞌa ãrapa oopata pari. 
PSA.31.24	Maperã irude ijãapataarã, tꞌãri o–ĩa, sõcharra pꞌanapatáatɨ.
PSA.32.1	Eperã o–ĩa bɨ ichia pꞌekꞌau kꞌachia oopariida Tachi Akꞌõrepa ãyaa bɨkꞌãri, pia jaraitꞌeera, ma ne–inaa kꞌachia oopariida wãkꞌa pɨkꞌa bɨkꞌãri. 
PSA.32.2	Eperã o–ĩa bɨ Tachi Akꞌõrepa iru pꞌekꞌau kꞌachia wẽe unukꞌãri, mãikꞌaapa iru jaurepa waa seewa jarapi kꞌinia–e bakꞌãri. 
PSA.32.3	Mamĩda mɨa pꞌekꞌau kꞌachia oopariida Tachi Akꞌõremaa jara–e pakꞌãri, ewari chaa mɨ tꞌãri pꞌua nɨ̃bɨpa mɨchi kꞌapꞌɨa juatau wẽedachi. 
PSA.32.4	Tachi Akꞌõre, mɨ mãga bakꞌãri, pꞌãrikꞌua, ãstaawa paara pɨ jua mɨ ɨ̃rɨ chɨkꞌɨa pɨkꞌa baji. Ara kꞌoi che–e pakꞌãri, nepꞌono pɨɨdaiparikꞌa, mãga pɨkꞌa mɨ juatau wẽedachi.
PSA.32.5	Mamĩda tꞌẽepai mɨa kꞌĩsiaji: “Mɨa ne–inaa kꞌachia oopariida Tachi Akꞌõremaa jaraitꞌee.” Mãgá mɨa pꞌekꞌau kꞌachia oopariida pɨmaa jaraji. Ma ne–inaa kꞌachia oopariida waa mera–e paji. Maperãta pɨa ma pꞌekꞌau kꞌachia oopariida ãyaa bɨji.
PSA.32.6	Mɨ ome mãga ooda perã, jõmaweda pɨde ijãapataarã kꞌĩsia jõnadakꞌãri ãchia pꞌekꞌau kꞌachia oopata kꞌaurepa, ma pꞌekꞌau kꞌachia pɨmaa jaradaipia bɨ. Mãga ooruta pɨrã, ãra kꞌaitꞌa to choma weedaru pɨjida, pia jaraitꞌeera, nepɨrade baairuta pɨjida, pɨa ãra jɨ̃apariitꞌee. 
PSA.32.7	Tachi Akꞌõre, pɨa mɨ jɨ̃apari kꞌachiade baainaamerã. Pɨa mãgá mɨ kꞌaripapari perã, awaraa ijãapataarã ome o–ĩapa mɨa pɨmaa kꞌaripari.
PSA.32.8	Tachi Akꞌõrepa jara bɨ: “Mɨa pɨmaa jarateeitꞌee mãikꞌaapa ũraaitꞌee ne–inaa mɨa kꞌinia bɨkꞌa oo kꞌawaamerã. Mɨ o pɨmaa akꞌɨpiitꞌee mãikꞌaapa mɨa pɨ akꞌɨ bapariitꞌee. 
PSA.32.9	Banáaji mula wa caballo baparikꞌa. Mãgee ne–animalaarã kꞌĩsia kꞌawada–ee pꞌanɨ perã, eperãarãpa ne–e, freno ome jɨ̃ bɨpata ãchi wã kꞌinia pꞌanɨmaa wãpidaitꞌee. Maa–e pɨrã, ma ne–animalaarãpa ooda–e ãrapa kꞌinia pꞌanɨkꞌa.”
PSA.32.10	Ne–inaa kꞌachia ooyaa beerã miadaitꞌee ãchia ne–inaa kꞌachia oopata kꞌaurepa. Mamĩda Tachi Akꞌõrepa ichide ijãapataarã kꞌinia iru bapari.
PSA.32.11	Mapa irua jara bɨkꞌa oopataarã, ¡Tachi Akꞌõre ome o–ĩa pꞌanapatáatɨ! Tꞌãri jĩpꞌa nipapataarã, ¡irumaa kꞌaripatáatɨ!
PSA.33.1	Tachi Akꞌõrepa jara bɨkꞌa oopataarã, tꞌãri o–ĩapa Tachi Akꞌõremaa kꞌarítɨ, irude ijãapataarãpa mãga oodaipia bairã. 
PSA.33.2	Arpa chaapataarã mãikꞌaapa guitarrakꞌa bɨ chaapataarã, irumaa pedee pia kꞌarítɨ. 
PSA.33.3	Kꞌari chiwidi kꞌarítɨ; pia cháatɨ mãikꞌaapa o–ĩapa kꞌarítɨ.
PSA.33.4	Tachi Akꞌõre pedee wãara. Irua ichita oopari ichia jara bɨkꞌa. 
PSA.33.5	Tachi Akꞌõre kꞌachia wẽe bapari. Mapa ichita ne–inaa pia oopari. Irua kꞌinia iru bapari na pꞌekꞌau eujãdepema jõmaweda ne–inaa kꞌachia oodaamaa pꞌanɨɨrã mãikꞌaapa ichia oopi bɨkꞌa oo pꞌanɨɨrã. 
PSA.33.6	Iru pedeepa pajã mãikꞌaapa aɨde nɨ̃bɨ jõmaweda ooji. Mãgá pedeekꞌãri, lucero jõmaweda ooji. 
PSA.33.7	Irua pania pꞌusadepema araa bapipari, ichia bɨdamãi beemerã.
PSA.33.8	Na pꞌekꞌau eujãdepemaarã jõmaweda, Tachi Akꞌõre waaweepatáatɨ mãikꞌaapa irumaa ɨtꞌaa tꞌɨ̃patáatɨ. 
PSA.33.9	Mãga oopatáatɨ iru pedeepa ne–inaa jõmaweda ooda perã mãikꞌaapa ma jõma ichia jaradakꞌa beeda perã.
PSA.33.10	Tachi Akꞌõrepa oopikꞌaa ijãadakꞌaa beerãpa oodaitꞌee kꞌĩsia iru pꞌanɨ. Awara–awaraa pꞌuuru pidaarãpa oo kꞌinia pꞌanɨ pia uchiapikꞌaa. 
PSA.33.11	Mamĩda irua ichita oopari ichia kꞌĩsia iru bɨkꞌa. Irua mãga oopari iru ichita bapari perã. 
PSA.33.12	Pꞌuuru pidaarã o–ĩa pꞌanapata ijãadakꞌãri Tachi Akꞌõre ãchi Akꞌõre Waibɨa, irua mãɨrã jɨrɨtꞌerada perã ichideerã pꞌanadamerã.
PSA.33.13	Ɨtꞌariipa Tachi Akꞌõrepa na pꞌekꞌau eujãdepemaarã jõmaweda akꞌɨpari. 
PSA.33.14	Ichi ɨtꞌaripema rey su–akꞌɨ baparimãiipa na eujãde pꞌanapataarã akꞌɨpari. 
PSA.33.15	Iruata eperãarã tꞌãri jõmaweda ooji mãikꞌaapa eperãarãpa oopata jõmaweda kꞌawapari.
PSA.33.16	Rey apidaapa awaraarã pꞌoyaa–e ichi juadoopa, chi soldaorã cho–kꞌara pꞌanɨ mĩda. Ichiaba soldao sõcharra bɨpa ichi juadoopapai awaraarã pꞌoyaa–e. 
PSA.33.17	Caballo juataura bɨ mĩda, iru kꞌaurepapai chõo pꞌoyaada–e.
PSA.33.18	Mamĩda Tachi Akꞌõrepa ichi waaweepataarã akꞌɨ bapari, ijãadakꞌãri irua ãchi kꞌinia iru bapari. 
PSA.33.19	Mãgá ãchi kꞌaripapari taarã chokꞌai pꞌanadamerã, jarra ooruta pɨjida.
PSA.33.20	Tꞌãripa tachia Tachi Akꞌõrede ijãapata. Iruata tachi kꞌaripapari mãikꞌaapa jɨ̃apari, escudopa soldao jɨ̃aparikꞌa. 
PSA.33.21	Irude ijãa pꞌanɨde tꞌãri o–ĩa pꞌanapata kꞌawa pꞌanɨ perã iru kꞌachia wẽe bairã, iru tꞌɨ̃ta jõmaweda tꞌɨ̃ kꞌãyaara pipɨara bɨ. 
PSA.33.22	Tachi Akꞌõre, ¡tai kꞌinia iru baparíiji pɨde ijãapata perã!
PSA.34.1	Ichita mɨa Tachi Akꞌõremaa pedee pia jarapariitꞌee. Ichita irumaa gracias jarapariitꞌee. 
PSA.34.2	Mɨ tꞌãri o–ĩa bɨ Tachi Akꞌõrede ijãapari perã. Chupɨria chedeerã, ũrítɨ mãikꞌaapa o–ĩa pꞌanéetɨ. 
PSA.34.3	Mɨ ome Tachi Akꞌõremaa pedee pia jarátɨ. Jaradáma iru tꞌɨ̃ jõmaweda tꞌɨ̃ kꞌãyaara pipɨara bɨ.
PSA.34.4	Mɨa Tachi Akꞌõremaa ɨtꞌaa iidikꞌãri, irua pꞌanauji. Mɨ kꞌaripaji waa waawee banaamerã. 
PSA.34.5	Irudepai ijãapataarã kꞌĩra ɨ̃daa pɨkꞌa pꞌanɨ, o–ĩa pꞌanapata perã. Kꞌĩra nejasia pꞌaneedakꞌaa.
PSA.34.6	Chupɨria nɨ̃bɨde mɨa Tachi Akꞌõremaa biaji. Mãpai irua ũriji mãikꞌaapa mɨ kꞌaripaji waa kꞌĩsia nɨ̃banaamerã.
PSA.34.7	Tachi Akꞌõre angelpa irude ijãapataarã jɨ̃apari mãikꞌaapa kꞌaripapari kꞌachiade baainaadamerã.
PSA.34.8	Eperãpa chikꞌo ichi itꞌaimaa tꞌɨ̃tɨ ataparikꞌa kꞌawaaitꞌee warraa wa warraa–e bɨ, mãga pɨkꞌa ¡Tachi Akꞌõrepa oopi bɨkꞌa oo wãkꞌãtɨ wã́tɨ mãikꞌaapa irua oo bɨ akꞌɨpatáatɨ! Mãgá kꞌawaadai iru wãara tꞌãri pia bapari. ¡Eperãpa irude ijãakꞌãri, o–ĩa beepari! 
PSA.34.9	Parã Tachi Akꞌõre–itꞌee awara bɨdaarã, irude ijãapatáatɨ. Mãga ooruta pɨrã, ne–inaa maarepida faltada–e paitꞌee. 
PSA.34.10	Jarrapisiapa león chakꞌeerã juatau wẽedaridai. Mamĩda Tachi Akꞌõrede ijãapataarãpa ne–inaa pia maarepida faltada–e paitꞌee.
PSA.34.11	Warrarã, chétɨ mãikꞌaapa mɨ pedee ũrítɨ, mɨa jarateeitꞌee perã Tachi Akꞌõre waawee kꞌawaadamerã. 
PSA.34.12	¿Taarã na eujãde pꞌana kꞌinia pꞌanɨkꞌã? ¿Tꞌãri o–ĩa pꞌana kꞌinia pꞌanɨkꞌã? 
PSA.34.13	Mãga kꞌinia pꞌanɨ pɨrã, pãchi itꞌaipa pedee kꞌachia jaranáatɨ mãikꞌaapa seewa jaranáatɨ. 
PSA.34.14	Ne–inaa kꞌachia ikꞌaawaapa tꞌɨmɨ́ pꞌanapatáatɨ mãikꞌaapa ne–inaa piata oopatáatɨ. Jɨrɨpatáatɨ jõmaarã ome kꞌãiwee pꞌanapataadaitꞌee.
PSA.34.15	Tachi Akꞌõrepa ichia jara bɨkꞌa oopataarã pia akꞌɨpari mãikꞌaapa irua ũripari ãrapa ɨtꞌaa iidiruta. 
PSA.34.16	Mamĩda irua ne–inaa kꞌachia oopataarã pia akꞌɨkꞌaa. Mãgeerã jõpipari apidaapa ãchi kꞌirãpanaadamerã. 
PSA.34.17	Tachi Akꞌõrepa jara bɨkꞌa oopataarãpa chupɨria iididakꞌãri, irua ũripari mãikꞌaapa ãchi kꞌaripapari kꞌĩsia jõnanaadamerã. 
PSA.34.18	Tachi Akꞌõrepa tꞌãri pꞌua beerã chupɨria kꞌawaapari mãikꞌaapa irua chupɨria chedeerã kꞌaripapari.
PSA.34.19	Eperãpa Tachi Akꞌõrepa jara bɨkꞌa oopari mĩda, ichita nepɨrade baaiitꞌee. Mamĩda Tachi Akꞌõrepa iru ma nepɨradeepa kꞌaripaitꞌee. 
PSA.34.20	Irua ma eperã jɨ̃apariitꞌee, iru bɨɨrɨ apida kꞌõranaamerã. 
PSA.34.21	Mamĩda irua ne–inaa kꞌachia ooyaa beerã miapiitꞌee ãchia ne–inaa kꞌachia oopata kꞌaurepa. Irua jara bɨkꞌa oopataarã kꞌĩra unuamaa iru pꞌanapataarã jõpiitꞌee. 
PSA.34.22	Jõdee Tachi Akꞌõrepa ichi mimiapataarã kꞌaripapari taarã chokꞌai pꞌanapataadamerã. ¡Ichide ijãapataarã jõpi–e paitꞌee!
PSA.35.1	Tachi Akꞌõre, mɨ kꞌaripáji mɨmaa chõo jɨrɨ che pꞌanɨɨrã juade baainaamerã. Mɨ pari mãɨrã ome chṍoji. 
PSA.35.2	Escudopa soldao jɨ̃aparikꞌa chõode uchiaitꞌee pakꞌãri, mãga pɨkꞌa mɨ kꞌaripa chéji. 
PSA.35.3	Miasu ataparikꞌa awaraa ome chõoitꞌee pakꞌãri, mãga pɨkꞌa chṍoji mɨ jɨrɨmaa pꞌanɨɨrã ome mãikꞌaapa mɨmaa jaráji: “¡Mɨata pɨ kꞌaripaitꞌee!”
PSA.35.4	Mɨa kꞌinia bɨ pɨa mɨ pee kꞌinia pꞌanɨɨrã pꞌoyaamerã mãikꞌaapa ãpɨtee jërekꞌoomerã. Kꞌinia bɨ ãchia kꞌawada–ee pꞌaneedamerã kꞌãata kꞌĩsiadai mãikꞌaapa jĩchoo wãdade kꞌĩra nejasia pꞌaneedamerã. 
PSA.35.5	¡Kꞌinia bɨ pɨ angelpa mãɨrã ãyaa jërekꞌoomerã, nãupa pꞌũajara pꞌooda ãyaa ateeparikꞌa! 
PSA.35.6	¡Kꞌinia bɨ ãra mãgá o pꞌãriu, pirukꞌua pɨkꞌa bɨde tꞌĩudamerã iru ãra tꞌẽe wãru misa! 
PSA.35.7	Mɨa ne–inaa kꞌachia oo–e bɨta ãchia trampa oga jira bɨjida mɨ aɨde baaimerã. Eperãpa uria kꞌoro ataparikꞌa ne–animal aɨde baaimerã, mãga pɨkꞌa oojida mɨ kꞌachiade baaimerã. 
PSA.35.8	¡Mɨa kꞌinia bɨ atu pꞌanɨde ãchita ma trampa oodapꞌedaade baaidamerã mãikꞌaapa mãgá jõdaidamerã!
PSA.35.9	Mãgá mɨ tꞌãri o–ĩa beeitꞌee Tachi Akꞌõre ome, irua mɨ mãgá kꞌaripada perã. 
PSA.35.10	Tꞌãripa jaraitꞌee: “Tachi Akꞌõre, apida pɨkꞌa wẽ–e. Pɨa chupɨria chedeerã uchiapipari awaraarã ãchi kꞌãyaara juataura beerã jua ekꞌariipa, mãɨrãpa ãchi kꞌachia oo iru pꞌanadakꞌãri.”
PSA.35.11	Seewa–idaa beerãpa mɨ ɨmɨateepata. Iidipata ne–inaa mɨa kꞌawa–e bɨ. 
PSA.35.12	Mɨa ne–inaa pia oopariida pari mɨmaa ne–inaa kꞌachia oopata. Mãgá mɨ tꞌãri pꞌuapipata. 
PSA.35.13	Ãchi kꞌayaadaidakꞌãri, mɨ audú tꞌãri pꞌua nɨ̃beepachi. Chi–ɨapata pꞌaru jɨ̃ beepachi mãikꞌaapa ãchi pari nekꞌo–ee ɨtꞌaa tꞌɨ̃pachi. 
PSA.35.14	Mɨ kꞌĩra pia–ee nipapachi mɨchi kꞌõpꞌãyo wa ɨ̃pema jai–idaada kꞌaurepa, chi–ɨakꞌajikꞌa. Tꞌãri pꞌuapa ɨ̃jaabaipꞌeda, jẽepachi mɨchi nawe–itꞌee jẽekꞌajikꞌa. 
PSA.35.15	Mamĩda mɨ nepɨrade baaikꞌãri, ãchia mãga ooda–e paji mɨ pari. Ma kꞌãyaara o–ĩa pꞌaneejida mãikꞌaapa ichita mɨ ãpɨte ikꞌachia pedeepachida, kꞌĩra tewaraarãpa ookꞌajidakꞌa. 
PSA.35.16	Mɨ tꞌãri pꞌuapijida, mɨ oo iru pꞌanapachida mãikꞌaapa mɨmaa akꞌɨdakꞌãri, ãchi kꞌida kierrkierreepipachida.
PSA.35.17	Tachi Akꞌõre, pɨa mãga unupari. ¿Sãapai mɨ kꞌaripaitꞌeema ma león kꞌachia beerãkꞌa beerã juadeepa? Mɨ peetꞌaaruta pɨrã, waa chokꞌai ba–e paitꞌee. 
PSA.35.18	Pɨa mɨ kꞌaripakꞌãri, mɨa pɨmaa gracias jaraitꞌee eperãarã pɨmaa ɨtꞌaa tꞌɨ̃daitꞌee chipꞌedapꞌedaarã taide. ¡Chokꞌaraarã taide pɨmaa pedee pia jaraitꞌee!
PSA.35.19	Mɨ kꞌĩra unuamaa iru pꞌanapataarãmaa mɨ ãpɨte ëipináaji, ãchi tau pꞌinadakꞌãri, mɨ traicionaa pꞌanadairã. Ãchi kꞌinia mɨ kꞌĩra unuamaa iru pꞌanapata. 
PSA.35.20	Mãɨrãpa jɨrɨdakꞌaa awaraarã ome kꞌãiwee pꞌanapataadaitꞌee. Ma kꞌãyaara pedeeteepata na eujãde kꞌãiwee pꞌanapataarã kꞌũradaitꞌee. 
PSA.35.21	Mɨ–itꞌee ëipata mãikꞌaapa jarapata: “Táipata pɨa ne–inaa kꞌachia ooda unujidapɨ.”
PSA.35.22	Tachi Akꞌõre, pɨa ma jõma unupari. ¡Kꞌĩupꞌee banáaji! ¡Mɨ ikꞌaawaapa ãyaa wãnáaji! 
PSA.35.23	Mɨchi Akꞌõre Waibɨa, ¡mɨ kꞌaripa chéji! ¡Mɨa ne–inaa oopari akꞌɨ́ji jaraitꞌee pia wa kꞌachia! 
PSA.35.24	Mɨa ne–inaa kꞌachia ooji pɨrã, mɨ miapíji. Mamĩda ne–inaa pia ooji pɨrã, pia bɨda áji. ¡Mɨ kꞌĩra unuamaa iru pꞌanapataarãmaa mɨ ãpɨte ëipináaji! 
PSA.35.25	Mãɨrãmaa kꞌĩsiapináaji: “¡Nãgata unu kꞌinia pꞌanajida!” Ãchimaa jarapináaji: “¿Taipa chokꞌai pɨkꞌa kꞌotꞌaajida–ekꞌã?” 
PSA.35.26	Mɨa kꞌinia bɨ mãɨrã kꞌawada–ee pꞌaneedamerã kꞌãata kꞌĩsiadai mãikꞌaapa kꞌĩra nejasia pꞌaneedamerã, ãchi o–ĩa pꞌanadairã mɨ nepɨrade bɨ unudakꞌãri mãikꞌaapa kꞌĩsia pꞌanadairã mɨ ãchi kꞌãyaara ekꞌariara bɨ. 
PSA.35.27	Jõdee kꞌinia bɨ mɨ eere pꞌanɨɨrã o–ĩa pꞌaneedamerã mãikꞌaapa o–ĩapa bia jõnadamerã. Kꞌinia bɨ nãga jara jõnadamerã: “¡Tachi Akꞌõre jõmaarã kꞌãyaara waibɨara bɨ! ¡Iru o–ĩadaipari ichi mimiapari pia nipakꞌãri!”
PSA.35.28	Tachi Akꞌõre, mɨa jaraitꞌee pɨa ichita ne–inaa pia oopari. ¡Ewari chaa pɨmaa pedee pia jarapariitꞌee!
PSA.36.1	Mɨa unukꞌãri eperã Tachi Akꞌõrede ijãakꞌaa bɨpa ne–inaa oopari, mɨchi tꞌãridepai kꞌĩsiapari: “Irua Tachi Akꞌõre waaweekꞌaa.” 
PSA.36.2	Ichi audua bairã kꞌĩsia bɨ awaraarãpa ichi ãpɨte pedee pia jaradaipia bɨ. Mamĩda ichia pꞌekꞌau kꞌachia oopari oo amaa–e. 
PSA.36.3	Ichi ikꞌachia jarayaa mãikꞌaapa seewa–idaa bapari. Kꞌĩra jĩpꞌa baamaa bapari perã, ne–inaa pia ookꞌaa. 
PSA.36.4	Ichi pꞌarude jẽra bakꞌãri, kꞌĩsiapari ne–inaa kꞌachia ooitꞌee, mãgɨdepai kꞌĩsiapari perã. Mapa ichi o kꞌachiade nipapari.
PSA.36.5	Jõdee Tachi Akꞌõre, pɨa eperãarã kꞌinia iru bapari. Pajã audú ɨtꞌɨa bɨkꞌa, mãga pɨkꞌa pɨa audú kꞌinia iru bapari. Jɨ̃arara ichita pajãde wãyaapatakꞌa, mãga pɨkꞌa pɨa ichita oopari pɨa jara bɨkꞌa. 
PSA.36.6	Ee ɨtꞌɨa bɨ ichi bɨmãi ichita beeparikꞌa, mãga pɨkꞌa pɨa ichita ne–inaa pia oopari. Pꞌusa jã waibɨa, nãpɨa bɨ jõkꞌaakꞌa, mãga pɨkꞌa pɨ pedee jõkꞌaa.
PSA.36.6	Tachi Akꞌõre, pɨa eperãarã, ne–animalaarã paara akꞌɨ bapari. 
PSA.36.7	¡Pɨa eperãarã audú kꞌinia iru bapari! Ara etꞌerre chakꞌeerãpa jɨrɨpatakꞌa mirudaitꞌee ãchi nawe isia ekꞌari, mãga pɨkꞌa eperãarãpa pɨ jɨrɨpata ãchi jɨ̃amerã. 
PSA.36.8	Eperãarãpa chikꞌo waibɨa mãikꞌaapa pania waibɨa iru pꞌanadakꞌãri o–ĩa pꞌanapatakꞌa, mãga pɨkꞌa pɨ tede baparimãiipa eperãarãmaa ne–inaa pia oopari tꞌãri o–ĩa pꞌanapataadamerã. 
PSA.36.9	Pɨa ne–inaa jõmaweda chokꞌai bɨ chokꞌai bapipari. Pɨ ɨ̃daa pɨkꞌa bɨ ode nipadakꞌãri, taipa unupata pɨa ne–inaa unupi kꞌinia bɨ.
PSA.36.10	Mapa pɨ kꞌawa pꞌanɨɨrã kꞌinia iru baparíiji mãikꞌaapa pia akꞌɨparíiji. Pɨa jara bɨkꞌa oopataarãmaa ne–inaa pia ooparíiji. 
PSA.36.11	Audua beerãmaa mɨ pꞌoyaapináaji. Pɨde ijãadakꞌaa beerãmaa jërepináaji.
PSA.36.12	¡Akꞌɨ́tɨ sãgá ne–inaa kꞌachia ooyaa beerã kꞌachiade baairuta! ¡Waa ne–inaa kꞌachia ooda–e paitꞌee!
PSA.37.1	Kꞌĩrau banáaji ne–inaa kꞌachia ooyaa beerã ome. Mãɨrã kꞌĩra unuamaa iru banáaji ãchia ne–inaa kꞌachia oo pꞌanɨ kꞌaurepa. 
PSA.37.2	¡Eperãpa pꞌũajara pupꞌeda, taarã–ee pɨɨdaiparikꞌa akꞌõrejĩru jẽrakꞌãri, mãga pɨkꞌa taarã–eweda mãɨrã wẽpadaridaitꞌee!
PSA.37.3	Na eujãde bɨ misa, Tachi Akꞌõrede ijãaparíiji mãikꞌaapa ne–inaa pia ooparíiji. Irua eujã teedade baparíiji mãikꞌaapa irua wãarata jarada jɨrɨparíiji. 
PSA.37.4	Tꞌãri o–ĩa baparíiji Tachi Akꞌõrede ijãapari perã. Mãgá irua pɨmaa oopiitꞌee pɨchi tꞌãride kꞌĩsia pia iru bɨkꞌa. 
PSA.37.5	Pɨa oo kꞌinia bɨ Tachi Akꞌõremaa jaraparíiji mãikꞌaapa irude ijãaparíiji. Mãgá irua pɨ kꞌaripapariitꞌee. 
PSA.37.6	Pɨa ne–inaa pia oopari irua pi–ia bapiitꞌee, akꞌõrejĩru imatꞌɨpa pi–ia jẽraparikꞌa.
PSA.37.7	Tachi Akꞌõre kꞌĩrapite kꞌĩupꞌee baparíiji mãikꞌaapa nɨ́ji irua pɨ kꞌaripa cheru misa. Kꞌĩrau banáaji ne–inaa kꞌachia ooyaa beerãpa ne–inaa kꞌachia oopata pia uchiakꞌãri, ãchia kꞌĩsia iru pꞌanadapꞌedaakꞌa.
PSA.37.8	Kꞌĩrau banáaji mãikꞌaapa tꞌãri kꞌachia banáaji, kꞌĩraudaikꞌãri, kꞌachiade baaii perã. 
PSA.37.9	Tachi Akꞌõrepa irude ijãadakꞌaa beerã jõtꞌaaitꞌee. Mamĩda ichide ijãapataarãpa na eujã jɨ̃adaitꞌee.
PSA.37.10	Taarã–e nɨde na eujãde ne–inaa kꞌachia ooyaa beerã jõdaridaitꞌee. Jɨrɨru pɨjida, waa unu–e paitꞌee. 
PSA.37.11	Mamĩda audua–ee beerã́pata na eujã jɨ̃adaitꞌee mãikꞌaapa nama o–ĩa, kꞌãiwee pꞌanapataadaitꞌee.
PSA.37.12	Ne–inaa kꞌachia ooyaa beerãpa pedeeteepata ne–inaa kꞌachia oodaitꞌee Tachi Akꞌõrepa jara bɨkꞌa oopataarãmaa. Ãramaa akꞌɨdakꞌãri, ãchi kꞌida kierrkierreepipata.
PSA.37.13	Mamĩda Tachi Akꞌõre ëipari ma ne–inaa kꞌachia ooyaa beerã–itꞌee, kꞌawa bairã taarã–ee ãra jõdaitꞌee.
PSA.37.14	Mãgeerãpa espada ẽtꞌa atapata chupɨria chedeerã sudaitꞌee maa–e pɨrã ematrɨma ẽebai atapata audua–ee beerãmaa trɨdaitꞌee. ¡Mãgá jɨrɨpata kꞌĩra jĩpꞌa nipapataarã peedaitꞌee! 
PSA.37.15	Mamĩda ãchita ma espadapa piudaitꞌee ãchi tꞌãride su awa nɨ̃beekꞌãri mãikꞌaapa ãchi ematrɨma ãrikꞌoodaridaitꞌee.
PSA.37.16	Piara bɨ Tachi Akꞌõrepa jara bɨkꞌa oopari, makꞌɨara netꞌaa wẽe bapariitꞌee ne–inaa kꞌachia ooyaa, pꞌaratꞌara bai kꞌãyaara. 
PSA.37.17	Tachi Akꞌõrepa irude ijãadakꞌaa beerãpa kꞌĩsia iru pꞌanɨ jõpiitꞌee. Mamĩda ichia jara bɨkꞌa oopataarã kꞌaripaitꞌee.
PSA.37.18	Tachi Akꞌõrepa ichia oopi bɨkꞌa oopataarã pia akꞌɨ bapari. Ãrata irua eujã teedade ichita pꞌanapataadaitꞌee. 
PSA.37.19	Mapa ne–inaa kꞌodaitꞌee wẽe pꞌanadakꞌãri, kꞌĩra nejasia pꞌanada–e paitꞌee mãikꞌaapa ãchi–itꞌee chikꞌo paraaitꞌee.
PSA.37.20	Jõdee ne–inaa kꞌachia ooyaa beerã jõdaitꞌee. Tachi Akꞌõre kꞌĩra unuamaa iru pꞌanapataarã wẽpadaridaitꞌee, mẽepema nepꞌono wẽpadaipatakꞌa maa–e pɨrã nari wẽpadaiparikꞌa. 
PSA.37.21	Ne–inaa kꞌachia ooyaa beerãpa pꞌaratꞌa presta iidipata, mamĩda pꞌaadakꞌaa. Jõdee Tachi Akꞌõrepa jara bɨkꞌa oopataarãpa awaraarã chupɨria kꞌawaapata mãikꞌaapa tꞌãri pia awaraarãmaa teepata. 
PSA.37.22	Tachi Akꞌõrepa pia akꞌɨpariirãpa na eujã jɨ̃adaitꞌee. Mamĩda irua pia–ee akꞌɨpariirã jõdaitꞌee.
PSA.37.23	Eperã Tachi Akꞌõrepa kꞌinia bɨkꞌa bakꞌãri, irua mãgɨ́ eperãmaa akꞌɨpipari ichia oopi kꞌinia bɨ. 
PSA.37.24	Ma eperã nepɨrade baairu pɨjida, Tachi Akꞌõrepa iru madeepa kꞌaripa ataitꞌee, eperãpa ichi kꞌõpꞌãyo juade jita ataparikꞌa eujãde baaidaikꞌãri.
PSA.37.25	Mɨ kꞌũtrãa baji mãikꞌaapa ɨ̃rá chonaa bɨ. Mamĩda waide mɨa unu–e bɨ Tachi Akꞌõrepa atabëiru ichia jara bɨkꞌa oopataarã. Ichiaba waide unu–e bɨ ãchi warrarã calle jãde chikꞌo iidi nida. 
PSA.37.26	Ma kꞌãyaara Tachi Akꞌõrepa oopi bɨkꞌa oopataarãpa awaraarã chupɨria kꞌawaapata mãikꞌaapa tꞌãri pia awaraarãmaa ne–inaa prestapata. Maperã Tachi Akꞌõrepa ãra bendiciapari ãramaa warrarã teekꞌãri.
PSA.37.27	Maperã ne–inaa kꞌachia oo amáaji mãikꞌaapa ne–inaa pia ooparíiji. Mãga ooru pɨrã, Tachi Akꞌõrepa eujã teedade ichita bapariitꞌee, irua pɨ pia akꞌɨ bapariitꞌee perã.
PSA.37.28	Tachi Akꞌõrepa kꞌinia iru bapari ichia kꞌinia bɨkꞌa oopataarã. Ichide ijãapataarã atabëikꞌaa. Ãra ichita jɨ̃apariitꞌee. Jõdee ne–inaa kꞌachia ooyaa beerã jõpipari, mãɨrãdeepa apida uchianaadamerã. 
PSA.37.29	Tachi Akꞌõrepa jara bɨkꞌa oopataarãpa irua eujã teeda jɨ̃adaitꞌee mãikꞌaapa ichita ma eujãde pꞌanapataadaitꞌee.
PSA.37.30	Tachi Akꞌõrepa jara bɨkꞌa oopari kꞌĩsia kꞌawaa pedeepari. Pia pedeepari kꞌawa bairã chisãgɨ́ pedee pia mãikꞌaapa chisãgɨ́ pedee kꞌachia. 
PSA.37.31	Mãga bapari Tachi Akꞌõrepa ley jarada ichi tꞌãride iru bapari perã. ¡Ma kꞌaurepa iru kꞌachiade baai–e paitꞌee!
PSA.37.32	Ne–inaa kꞌachia ooyaa beerãpa audú akꞌɨpata Tachi Akꞌõrepa jara bɨkꞌa oopataarã, ãra peedaitꞌee jɨrɨpata perã. 
PSA.37.33	Mamĩda Tachi Akꞌõrepa ichia oopi bɨkꞌa oopataarã mãɨrã juade baaipi–e paitꞌee. Ma awara mãɨrãpa ãra charraarã kꞌĩrapite ateedakꞌãri, irua miapi–e paitꞌee.
PSA.37.34	Maperã Tachi Akꞌõrede ijãaparíiji mãikꞌaapa ooparíiji irua kꞌinia bɨkꞌa. Iruata pɨ waibɨa papiitꞌee mãikꞌaapa na eujã pɨmaa jɨ̃apiitꞌee. Pɨchi taupa unuitꞌee irua ne–inaa kꞌachia ooyaa beerã jõpikꞌãri.
PSA.37.35	Mɨa unudoo eperã audua bɨpa eperãarã ichi jua ekꞌari kꞌachia iru bɨ. Mãgɨ́ waibɨa pa baji pakꞌuru eujãde uuda waibɨa wariparikꞌa. 
PSA.37.36	Mamĩda tꞌẽepai ma audua bada piukꞌãri, iru wẽpaji. Mɨa iru jɨrɨkꞌãri, unu–e paji.
PSA.37.37	Akꞌɨ́ji Tachi Akꞌõrepa oopi bɨkꞌa oopari. Irua kꞌĩsia nɨ̃ba–e kꞌawa bairã ewari cherude kꞌãiwee bapariitꞌee. 
PSA.37.38	Mamĩda pꞌekꞌau kꞌachia oopataarã jõdaitꞌee. Ewari cherude ne–inaa kꞌachia ooyaa beerã jõmaweda ichita jõdaitꞌee.
PSA.37.39	Tachi Akꞌõrepa ichia jara bɨkꞌa oopataarã ichita kꞌaripapari. Irumaa ɨtꞌaa iididai nepɨrade pꞌanadakꞌãri. 
PSA.37.40	Iididakꞌãri irua ãchi kꞌaripamerã, irua ãchi kꞌaripapari ne–inaa kꞌachia ooyaa beerã juade baainaadamerã. Mãga oopari ãchia irude ijãapata perã.
PSA.38.1	Tachi Akꞌõre, pɨ kꞌĩrau bakꞌãri, mɨ ɨtrɨanáaji mãikꞌaapa mɨ miapináaji. 
PSA.38.2	Eperã siapa sutꞌaada mia nɨ̃bɨkꞌa, mãga pɨkꞌa mɨ chupɨria nɨ̃bɨ, pɨ jua mɨ ɨ̃rɨ chɨkꞌɨa pɨkꞌa bairã. 
PSA.38.3	Pɨ mɨ ome kꞌĩrau bairã mɨ nãgá kꞌayaa nɨ̃bɨ. Mɨa pꞌekꞌau kꞌachia oopariida kꞌaurepa mɨchi kꞌapꞌɨa pꞌua nɨ̃bɨ. 
PSA.38.4	Mɨa pꞌoyaa choo–e ma pꞌekꞌau kꞌachia oopariidade kꞌĩsiakꞌãri, audú chɨkꞌɨa pɨkꞌa bairã. 
PSA.38.5	Pariatua ooji kꞌĩsia kꞌawa–ee beerãpa oopatakꞌa. Mapa aidapa mɨ kꞌapꞌɨa pꞌua nɨ̃bɨ mãikꞌaapa mikꞌia jo nɨ̃bɨ. 
PSA.38.6	Mɨ kꞌapꞌɨa mãgá pꞌua nɨ̃bairã, pꞌoyaa jĩpꞌa bainɨ̃ beekꞌaa. Ewari chaa mɨ jẽe nipapari, eperã chi–ɨa bɨpa ooparikꞌa. 
PSA.38.7	Kꞌɨamiapa mɨ kꞌapꞌɨa wãsia nɨ̃bɨ mãikꞌaapa mɨ kꞌapꞌɨa jõmaweda pꞌua nɨ̃bɨ. 
PSA.38.8	Juatau wẽe nɨ̃bɨ. Tꞌãri pꞌuapa mɨ bia nɨ̃bɨ.
PSA.38.9	Tachi Akꞌõre, pɨa kꞌawa bɨ mɨa kꞌãata kꞌinia bɨ, pɨa mɨ biapi ũri bairã. 
PSA.38.10	Mɨ tꞌãri tukutukua nɨ̃bɨ mãikꞌaapa mɨ juatau wẽe nɨ̃bɨ. Mɨchi tau pꞌãriudachi. 
PSA.38.11	Mɨ kꞌõpꞌãyoorãpa mãikꞌaapa mɨ te ikꞌaawa pꞌanapataarãpa mɨ yiaraa iru pꞌanɨ, mɨchi kꞌapꞌɨa aida–idaa bairã. Mɨ ëreerã paara mɨmaa chedakꞌaa. 
PSA.38.12	Eperãpa trampa ooparikꞌa ne–animal aɨde baaimerã, mãga pɨkꞌa mɨ kꞌĩra unuamaa iru pꞌanapataarãpa kꞌĩsia iru pꞌanapata mɨ kꞌachiade baaipidaitꞌee. Ewari chaa pedeeteepata sãgá mɨ kꞌũradaitꞌee mãikꞌaapa peetꞌaadaitꞌee.
PSA.38.13	Mamĩda mɨ kꞌɨɨrɨ kꞌĩ pɨkꞌa beepari ãra pedee ũriamaa bairã. Ma awara mɨ pedee atua pɨkꞌa beepari ãra pedee pꞌanauamaapa. 
PSA.38.14	Mãgá kꞌɨɨrɨ kꞌĩ pɨkꞌa, pedee atua pɨkꞌa bairã, mɨa pꞌanaukꞌaa ãrapa mɨ ɨmɨateedakꞌãri. 
PSA.38.15	Tachi Akꞌõre, mɨa nɨmaa bɨ pɨa mɨ kꞌaripa chemerã. Tachi Akꞌõre, mɨchi Akꞌõre Waibɨ́apata pꞌanauitꞌee mɨa chupɨria iidi bɨ. 
PSA.38.16	Mɨa pɨmaa nãga ɨtꞌaa iidi bɨ mɨ nepɨrade baaikꞌãri, pɨa mãɨrãmaa audua pedee pedeepinaamerã, mɨ oo kꞌinia pꞌanɨ perã.
PSA.38.17	Mɨ piuitꞌee bɨ. Ichita mɨ kꞌapꞌɨa pꞌua nɨ̃bapari. 
PSA.38.18	Mɨa pꞌekꞌau kꞌachia oopariida pɨmaa jaraitꞌee, ma kꞌaurepa audú kꞌĩsia nɨ̃bairã. 
PSA.38.19	Mɨ kꞌĩra unuamaa iru pꞌanapataarã chokꞌara pꞌanɨ. Mãɨrã kꞌapꞌɨa pia, juataura pꞌanapata. Ãchi kꞌinia mɨ kꞌĩra unuamaa iru pꞌanapata. 
PSA.38.20	Mɨa ne–inaa pia oopariida pari, mɨmaa ne–inaa kꞌachia oo kꞌinia pꞌanɨ. Mɨa jɨrɨkꞌãri ne–inaa pia ooitꞌee, ãchia mɨ ãpɨte ikꞌachia pedeepata.
PSA.38.21	Tachi Akꞌõre, ¡mɨ atabëináaji! Mɨchi Akꞌõre Waibɨa, ¡mɨ ikꞌaawaapa ãyaa wãnáaji! 
PSA.38.22	Pɨ mɨ Akꞌõre Waibɨa perã mãikꞌaapa mɨ kꞌaripapari perã, ¡isapai mɨ kꞌaripa chéji!
PSA.39.1	Mɨchi tꞌãridepai mɨa nãga jaraji: “Mɨ ne–inaa kꞌachia ooyaa beerã taide bakꞌãri, ne–inaa kꞌachia oo–e paitꞌee. Mɨa pedee apida jara–e paitꞌee, mɨ itꞌaideepa pedee kꞌachia pariatua uchianaamerã.” 
PSA.39.2	Wãara mãgá mɨ kꞌĩupꞌee beeji; pedee apida jara–e paji, pedee pia paara. Mamĩda tꞌãride choo–e paji, audú kꞌĩsia nɨ̃bada perã. 
PSA.39.3	¡Pedee kꞌiniapa mɨ tꞌãri soo pɨkꞌa nɨ̃baji! Made kꞌĩsia nɨ̃bapꞌeda, mɨa mãgaji:
PSA.39.4	“Tachi Akꞌõre, mɨmaa kꞌawapíji ewari jõmasaa mɨ na pꞌekꞌau eujãde baitꞌee. ¡Mãgapai kꞌawa kꞌinia bɨ, kꞌawa bairã taarã–e mɨ jõitꞌee! 
PSA.39.5	Pɨa mɨ taarã chokꞌai bapi–e paji. Pɨ–itꞌee mɨ bapari algo–e pɨkꞌa bɨ; ĩyapa aba pɨkꞌa bɨ. 
PSA.39.6	Tachi jaure isapai wẽpadaiparikꞌa akꞌõrejĩru jẽra–e pakꞌãri, mãga pɨkꞌa eperã bapari isapai wẽpadaipari. Mapa ¿kꞌãare–itꞌee irua jɨrɨima pꞌaratꞌara baitꞌee? Irua kꞌawa–e bɨ kꞌaipa ma netꞌaa jita ataitꞌee.
PSA.39.7	”Tachi Akꞌõre, mãga pɨrã, ɨ̃rá mɨa, ¿kꞌãata nɨima? ¡Nɨitꞌee pɨa mɨ kꞌaripamerã! 
PSA.39.8	Mɨa pꞌekꞌau kꞌachia oopariida ãyaa bɨ́ji mãikꞌaapa kꞌĩsia kꞌawa–ee beerãmaa mɨ oo iru pꞌanapináaji.
PSA.39.9	”Wãara mãɨrã kꞌĩrapite mɨa pedee apida jara–e paji, kꞌawa bairã pɨa mɨ kꞌaripaitꞌee. 
PSA.39.10	Mɨ waa miapináaji, mɨa pɨ jua waa choo–e bairã. 
PSA.39.11	Pɨa eperãarã miapipari ɨtrɨa pedee ãramaa jarakꞌãri ãrapa ne–inaa kꞌachia oopata kꞌaurepa. Polillapa pakꞌuru jõpiparikꞌa, mãga pɨkꞌa pɨa jõpipari eperãarãpa ne–inaa ooi awaa pꞌanapata. ¡Eperã ĩyapa aba pɨkꞌa bɨ!
PSA.39.12	”Tachi Akꞌõre, ũríji mɨa ɨtꞌaa iidi bɨ. ¡Ũríji mɨ biapi jẽe nɨ̃bɨde! ¡Mɨ chupɨria kꞌawáaji pɨ–itꞌee mɨ awaraa eujãdepemakꞌa bɨ mĩda! Pɨ–itꞌee mɨ kꞌĩra tewaraakꞌa bɨ mɨ chonaarã pꞌanadapꞌedaakꞌa. 
PSA.39.13	Kꞌĩrau mɨmaa akꞌɨnáaji pɨ mɨ ome kꞌĩrau bairã. Waa mɨ miapináaji. Mãgá mɨ waya o–ĩa baitꞌee piui naaweda mãikꞌaapa na pꞌekꞌau eujãdeepa wẽpai naaweda.”
PSA.40.1	Mɨa Tachi Akꞌõre nɨmaa bɨ misa, irua mɨ biapi ũriji. 
PSA.40.2	Mɨ piu wãkꞌãri, irua mɨ kꞌaripa cheji. Ara eperã toida ɨ̃yapa jɨ̃a wãru kꞌaripa atadapꞌeda, mãu ɨ̃rɨ bɨrutakꞌa, mãga pɨkꞌa irua mɨ kꞌaripaji mãikꞌaapa mɨmaa akꞌɨpiji kꞌãata ooipia bɨ. 
PSA.40.3	Mɨmaa kꞌari chiwidi kꞌawapiji aɨde irumaa pedee pia jaramerã. Eperãarãpa mãga unudakꞌãri, Tachi Akꞌõre waaweejida mãikꞌaapa irude ijãajida.
PSA.40.4	Eperã o–ĩa bapari Tachi Akꞌõrede ijãakꞌãri. Ichi nipakꞌaa audua beerã ome maa–e pɨrã akꞌõre waibɨa apataarãmaa ɨtꞌaa tꞌɨ̃pataarã ome.
PSA.40.5	Tachi Akꞌõre, Mɨchi Akꞌõre Waibɨa, pɨa ne–inaa pia chokꞌara oodoo. Kꞌĩsia chokꞌara kꞌĩsia iru bɨ tai kꞌaripaitꞌee. ¡Awaraa pɨkꞌa wẽ–e! Pɨa mɨ ome ma ne–inaa pia oopari jõmaweda jara kꞌinia bɨ mĩda, pꞌoyaa jara–e, audú chokꞌara perã.
PSA.40.6	Pɨ o–ĩa bee–e eperãarãpa ne–animalaarã peedapꞌeda, pɨ–itꞌee paapidakꞌãri mãikꞌaapa netꞌa tau pɨmaa tee chedakꞌãri. Pɨa iidi–e bɨ ne–animalaarã pɨ–itꞌee paa jõpidamerã mãikꞌaapa ne–animalaarã paapidamerã pɨa taipa pꞌekꞌau kꞌachia oopata ãyaa bɨmerã. Jĩpꞌa kꞌinia bɨ mɨ kꞌɨɨrɨ ẽesaa bamerã pɨ pedee ũriitꞌee mãikꞌaapa kꞌinia bɨ mɨa oomerã pɨa oopi bɨkꞌa. 
PSA.40.7	Mapa mɨa mãgaji: “Mɨ nama bɨ pɨa libro pꞌãpidade jara bɨkꞌa. 
PSA.40.8	Mɨchi Akꞌõre Waibɨa, mɨa oo kꞌinia bɨ pɨa oopi bɨkꞌa. ¡Pɨ ley mɨ tꞌãride ɨa pɨkꞌa iru bɨ!”
PSA.40.9	Pɨ eperãarã chipꞌedaidakꞌãri pɨmaa ɨtꞌaa tꞌɨ̃daitꞌee, ãra chokꞌaraarã taide mɨa jaradoo pɨa ichita ne–inaa pia oopari. Tachi Akꞌõre, ¡pɨa pia kꞌawa bɨ mɨ kꞌĩupꞌee bee–e paji! 
PSA.40.10	Mɨchi tꞌãride aupai mɨa jara–e bɨ pɨa ichita ne–inaa pia oopari. Tau taawa mɨa jarapari pɨa ichita oopari pɨa jara bɨkꞌa mãikꞌaapa pɨa eperãarã kꞌaripapari. Pɨ eperãarã chipꞌedaidakꞌãri pɨmaa ɨtꞌaa tꞌɨ̃daitꞌee, mɨa merakꞌaa pɨa ãra kꞌinia iru bapari mãikꞌaapa pɨa wãarata jarapari.
PSA.40.11	Tachi Akꞌõre, ¡mɨ chupɨria kꞌawáaji! ¡Mɨ jɨ̃́aji pɨa mɨ kꞌinia iru bapari perã mãikꞌaapa pɨa wãarata jarapari perã! 
PSA.40.12	Mɨ audú nepɨrade baaipari perã, ma nepɨra pꞌoyaa juasia–e. Mɨa ne–inaa kꞌachia oopariida kꞌaurepa mɨ kꞌachiade baaipari, tau pꞌãriu pɨkꞌa beerumaa. Mɨa ne–inaa kꞌachia oopariida audú chokꞌara pꞌanɨ. Chokꞌaraara pꞌanɨ mɨ puda kꞌãyaara. Mapa mɨ tꞌãri pꞌua bapari.
PSA.40.13	Tachi Akꞌõre, ¡mɨ kꞌaripa chéji! ¡Mɨ isapai na nepɨradeepa uchiapíji! 
PSA.40.14	¡Mɨa kꞌinia bɨ mɨ peedaitꞌee jɨrɨ pꞌanɨɨrãpa kꞌawada–ee pꞌaneedamerã kꞌãata kꞌĩsiadai mãikꞌaapa kꞌĩra nejasia pꞌaneedamerã! ¡Kꞌinia bɨ mɨmaa ne–inaa kꞌachia oo kꞌinia pꞌanɨɨrã kꞌĩra nejasiapa jĩchoodamerã! 
PSA.40.15	¡Kꞌinia bɨ mɨ oo iru pꞌanapataarã kꞌĩra nejasia pꞌaneedamerã pɨa ãchi pꞌoyaada perã! 
PSA.40.16	Mamĩda kꞌinia bɨ pɨ jɨrɨpataarã o–ĩa pꞌaneedamerã mãikꞌaapa pɨa kꞌaripadaarãpa jaradamerã: “¡Tachi Akꞌõre jõmaarã kꞌãyaara waibɨara bɨ!”
PSA.40.17	Tachi Akꞌõre, mɨ nãgá chupɨria nɨ̃bɨ. Kꞌinia bɨ pɨa mɨ akꞌɨmerã.
PSA.40.17	Pɨa aupai mɨ kꞌaripai mãikꞌaapa na nepɨradeepa uchiapii. Mɨchi Akꞌõre Waibɨa, ¡isapai mɨ kꞌaripa chéji!
PSA.41.1	Eperã o–ĩa beepari chupɨria chedeerã chupɨria kꞌawaakꞌãri. Mãgee eperã nepɨrade baairu pɨrã, Tachi Akꞌõrepa iru madeepa uchiapiitꞌee. 
PSA.41.2	Tachi Akꞌõrepa mãgee eperã jɨ̃apariitꞌee na pꞌekꞌau eujãde taarã o–ĩa bapariimerã. Atabëikꞌaa paitꞌee baaimerã iru kꞌĩra unuamaa iru pꞌanapataarã juade, ãchia oo kꞌiniata oodamerã. 
PSA.41.3	Mãgee eperã kꞌayaapa kꞌapꞌɨa pꞌua nɨ̃beekꞌãri, Tachi Akꞌõrepa tꞌãri o–ĩapiitꞌee mãikꞌaapa juataura papiitꞌee.
PSA.41.4	Mɨ mãgá kꞌayaa bakꞌãri, mãgaji: “Tachi Akꞌõre, mɨ chupɨria kꞌawáaji. Mɨa ne–inaa kꞌachia ooda ãyaa bɨ́ji, pɨ kꞌĩrapite mɨa pꞌekꞌau kꞌachia oopariida perã. Mãgá na kꞌayaadeepa mɨ jɨpa beei.” 
PSA.41.5	Mɨ kꞌĩra unuamaa iru pꞌanapataarãpa mɨ ãpɨte nãgá pedee kꞌachia jarapata: “¿Sãapai piuitꞌeema? ¿Sãapai iru waa kꞌirãpada–e paitꞌeema?” apata. 
PSA.41.6	Mɨ akꞌɨ cheruta pɨrã, kꞌĩra jĩpꞌa cheda–e mɨ tꞌãri o–ĩapidaitꞌee. Seewata chepata mɨ pedee ũridaitꞌee mãikꞌaapa mɨ bɨmãiipa uchiadakꞌãri, mɨ ãpɨte pedee kꞌachia jaranapata.
PSA.41.7	Mãɨrã chipꞌedaipata mɨ ãpɨte pedee kꞌachia pedeedaitꞌee. Kꞌĩsia pꞌanɨ mɨ nãgá mia nɨ̃bɨ ne–inaa kꞌachia oopariida kꞌaurepa. Mapa mɨ ãpɨte jarapata: 
PSA.41.8	“Netuara juapa iru kꞌayaa bɨ. Mapa ichi pꞌarudeepa waa pꞌirabai–e paitꞌee.” 
PSA.41.9	Mɨ kꞌõpꞌãyo piara bɨpa paara mɨ traicionaa bɨ, mɨ ome nekꞌopachi mĩda mãikꞌaapa mɨa iru pedee ijãapachi mĩda.
PSA.41.10	Mamĩda, Tachi Akꞌõre, pɨa mãga ookꞌaa perã, mɨ chupɨria kꞌawáaji. Mɨ jɨpapíji. Mãgá mɨa mɨ kꞌĩra unuamaa iru pꞌanapataarã pꞌoyaaitꞌee. 
PSA.41.11	Nãgá mɨa kꞌawai pɨa wãara mɨ pia akꞌɨpari; pɨa mɨ kꞌĩra unuamaa iru pꞌanapataarãmaa mɨ pꞌoyaapi–e pakꞌãri. 
PSA.41.12	Pɨa mɨ mãgá kꞌaripaitꞌee, pɨa jara bɨkꞌa mɨa oopari perã. Maperã mɨ pɨ ome ichita bapariitꞌee.
PSA.41.13	¡Tachi Akꞌõre, israelitaarã Akꞌõre Waibɨa jõmaarã kꞌãyaara waibɨara bɨ! ¡Ichita iru mãga bapariitꞌee! ¡Wãarapɨ!
PSA.42.1	Tachi Akꞌõre, bigi opisia nɨ̃bakꞌãri, pania toitꞌee jɨrɨparikꞌa, mãga pɨkꞌa mɨa tꞌãripa pɨ jɨrɨpari. 
PSA.42.2	Opisia bakꞌãri audú pania to kꞌinia nɨ̃beeparikꞌa, mãga pɨkꞌa mɨ audú Tachi Akꞌõre ome unu kꞌinia bɨ. ¡Iru ichita chokꞌai bapari! ¿Sãapai mɨ iru kꞌĩrapite wãima? 
PSA.42.3	Ãstaawa, pꞌãrikꞌua pida mɨa ne–inaa kꞌoi kꞌãyaara wa toi kꞌãyaara, jẽe nɨ̃bapari. Ichita mɨmaa iidipata: “¿Sãma bɨma apata, pɨ Akꞌõre Waibɨa?”
PSA.42.4	Mɨa nãgɨde kꞌĩsiakꞌãri, audupɨara tꞌãri pꞌua nɨ̃beepari. Kꞌirãpa bɨ mɨ eperãarã naa wãkꞌãri Tachi Akꞌõre tedee, tai o–ĩapa biapachida mãikꞌaapa gracias jarapachida. ¡Fiesta o–ĩa oojida!
PSA.42.5	Mɨchi tꞌãridepai jarapari: “¿Kꞌãare–itꞌee mɨ kꞌĩra pia–ee baima? ¿Kꞌãare–itꞌee kꞌĩsia nɨ̃baima? Mãga bai kꞌãyaara, mɨa nɨitꞌee Tachi Akꞌõrepa mɨ kꞌaripa chemerã. Atꞌãri irumaa pedee pia jarapariitꞌee. ¡Iru mɨ kꞌaripapari pipɨara bɨ!”
PSA.42.6	Tachi Akꞌõre, mɨa pɨ kꞌirãpapari Jordán to ikꞌaawa eujã beemãiipa, Hermón ee bɨmãiipa mãikꞌaapa Mizar ee bɨmãiipa. Mamĩda atꞌãri mɨ audú kꞌĩsia nɨ̃bɨ. 
PSA.42.7	Ee ɨtꞌɨa kꞌõotꞌari jira bɨdeepa awaraa ee ɨtꞌɨa kꞌõotꞌari bɨmaa pania jĩwaa wãyaaparikꞌa maa–e pɨrã pꞌusa jĩwaa wãyaaparikꞌa tachi ɨ̃rɨ wãyaakꞌãri, mãga pɨkꞌa pɨ jua mɨ ɨ̃rɨ wãyaa pɨkꞌa bɨ.
PSA.42.8	Tachi Akꞌõre, ãstaawa pɨa akꞌɨpipari mɨ kꞌinia iru bapari. Pꞌãrikꞌua mɨa pɨmaa kꞌaripari mãikꞌaapa ɨtꞌaa tꞌɨ̃pari, pɨata mɨ chokꞌaipipari perã. 
PSA.42.9	Tachi Akꞌõre, mɨ–itꞌee pɨ mãu choma bɨkꞌa bɨ, pɨa mɨ jɨ̃apari perã. Mapa mɨa pɨmaa iidiitꞌee: “¿Sãapꞌeda pɨa mɨ kꞌĩra atua pɨkꞌatꞌaajima? ¿Sãapꞌeda eperã chi–ɨa bɨ nipaparikꞌa mɨ kꞌĩra pia–ee nipaparima, mɨ kꞌĩra unuamaa iru pꞌanapataarãpa mɨ jɨrɨ pꞌanɨ kꞌaurepa?” 
PSA.42.10	Mãgɨɨrãpa mɨ oo iru pꞌanadakꞌãri, mɨ kꞌapꞌɨa pꞌua pɨkꞌapipata. Ichita mɨmaa iidipata: “¿Sãma bɨma apata, pɨ Akꞌõre Waibɨa?”
PSA.42.11	Mɨchi tꞌãridepai mɨa jarapari: “¿Kꞌãare–itꞌee mɨ kꞌĩra pia–ee baima? ¿Kꞌãare–itꞌee kꞌĩsia nɨ̃baima? Mãga bai kꞌãyaara, mɨa nɨitꞌee Tachi Akꞌõrepa mɨ kꞌaripa chemerã. Atꞌãri irumaa pedee pia jarapariitꞌee. ¡Iru mɨ kꞌaripapari pipɨara bɨ!
PSA.43.1	Tachi Akꞌõre, ¡mɨa ne–inaa oopari akꞌɨ́ji jaraitꞌee pia wa kꞌachia! Mɨ kꞌaripáji na eujãdepema ijãadakꞌaa beerãpa ɨmɨateepatadeepa. Kꞌaripáji ma seewa–idaa beerã mãikꞌaapa ne–inaa kꞌachia ooyaa beerã juade baainaamerã. 
PSA.43.2	Mɨchi Akꞌõre Waibɨa, ¡mɨ–itꞌee pɨ pꞌuuru murallapa tꞌɨakꞌau bɨ́kꞌapɨ bɨ, mɨ jɨ̃apari perã! ¿Sãapꞌeda mɨ yiaraa iru bɨma? ¿Sãapꞌeda eperã chi–ɨa bɨ nipaparikꞌa, mɨ kꞌĩra pia–ee nipaparima, mɨ kꞌĩra unuamaa iru pꞌanapataarãpa mɨ jɨrɨ pꞌanɨ kꞌaurepa? 
PSA.43.3	Mɨmaa pɨ ɨ̃daa pɨkꞌa bɨ unupíji mãikꞌaapa pɨ pedee wãarata jaráji. Mãgá mɨ wãi pɨa ee awara bɨdadee pɨ baparimãi tꞌĩuitꞌee. 
PSA.43.4	Tachi Akꞌõre, mɨ mama panakꞌãri, pɨ altar kꞌĩrapite pɨ–itꞌee pedee pia jaraitꞌee arpa chaa bɨ misa. Mɨchi Akꞌõre Waibɨa, pɨa aupai mɨ tꞌãri o–ĩapipari.
PSA.43.5	Mãga pꞌasaitꞌee perã, “¿kꞌãare–itꞌee mɨ kꞌĩra pia–ee baima? ¿Kꞌãare–itꞌee mɨ kꞌĩsia nɨ̃baima? Mãga bai kꞌãyaara, mɨa nɨitꞌee Tachi Akꞌõrepa mɨ kꞌaripa chemerã. Atꞌãri irumaa pedee pia jarapariitꞌee. ¡Iru mɨ kꞌaripapari pipɨara bɨ!”
PSA.44.1	Tachi Akꞌõre, tai chonaarã itꞌaideepa ũridooda chonaarãweda pɨa oopariida. 
PSA.44.2	Pɨ juapa ijãadakꞌaa beerã jërekꞌooji mãikꞌaapa ãra pꞌuuru jõpiji tai chonaarã ãra eujãde pia pꞌanapataadamerã. 
PSA.44.3	Tai chonaarãpa ãchi juadoopa mãɨrã pꞌoyaada–e paji. ¡Pɨ juarapa mãga ooji, pɨ ãra ome nipada perã mãikꞌaapa ãra kꞌinia iru bada perã!
PSA.44.4	¡Mɨchi Akꞌõre Waibɨa, pɨ aupai mɨ rey! Ijãadakꞌaarã pꞌoyaapíji Jacobdeepa uchiadapꞌedaarãmaa. 
PSA.44.5	Pɨa tai kꞌaripakꞌãri, tai kꞌĩra unuamaa iru pꞌanapataarã pꞌoyaapachida. Pɨ juapa peekꞌoopachida tai ome chõode chepatapꞌedaarã. 
PSA.44.6	Maperã mɨa ijãa–e bɨ mɨa mãɨrã pꞌoyaai ematrɨmapa wa espadapa. 
PSA.44.7	Pɨata tai kꞌĩra unuamaa iru pꞌanapataarã taimaa pꞌoyaapipachi. Pɨata ãchi kꞌĩra nejasiapipachi. 
PSA.44.8	¡Maperã ichita pɨ ome o–ĩa pꞌanadaitꞌee mãikꞌaapa ichita pɨmaa pedee pia jarapataadaitꞌee!
PSA.44.9	Mamĩda ɨ̃rá pɨa tai yiaraa iru bɨ, mãikꞌaapa tai kꞌĩra nejasiapi bɨ. Waa uchia–e tai eerepema soldaorã ome. 
PSA.44.10	Tai kꞌaripai kꞌãyaara, tai jërekꞌooji tai kꞌĩra unuamaa iru pꞌanapataarã naa. Mãgá mãɨrãpa tai netꞌaa jãri ata chejida. 
PSA.44.11	Pɨa tai ãchi juade bɨji eperãarãpa ovejaarã peepataarã juade bɨpatakꞌa. Mãgá pɨa tai jërekꞌooji ijãadakꞌaa beerã tꞌãide pꞌananadamerã. 
PSA.44.12	Eperãpa ichi netꞌaa audú edaa netotꞌaaparikꞌa, mãga pɨkꞌa pɨa ooji pɨchi pꞌuuru pidaarã ome. Pɨa ãra mãgá neto pɨkꞌatꞌaakꞌãri, maarepida ata–e paji. 
PSA.44.13	Pɨa tai ome mãga ooda perã, ɨ̃rá tai eujã ikꞌaawa pꞌanapataarãpa tai awaraa eperãarã kꞌãyaara ekꞌariara akꞌɨpata mãikꞌaapa tai ãpɨte ikꞌachia pedeepata. 
PSA.44.14	Pɨa tai kꞌaripa–e bairã, awaraa eujãdepemaarãpa tai oo iru pꞌanapata. Tai unudakꞌãri, ëipata. 
PSA.44.15	Mapa mɨ kꞌĩra nejasiapa kꞌĩra pia–ee ni. 
PSA.44.16	Tai kꞌĩra unuamaa iru pꞌanapataarã tai ome kꞌĩra jõda–ee pꞌanɨ. Mapa ãchia mɨmaa ikꞌachia jarapata.
PSA.44.17	Ãchia tai mãgá iru pꞌanɨ taipa pɨ kꞌĩra atuadakꞌaa mĩda mãikꞌaapa oopata mĩda pɨa tai chonaarã ome pacto oodade jara bɨkꞌa. 
PSA.44.18	Taipa kꞌĩsiadakꞌaa pɨde ijãa amaadaitꞌee maa–e pɨrã pɨa jara bɨkꞌa ooda–e paitꞌee. 
PSA.44.19	Mãga pꞌanapata mĩda, pɨa tai nãgá chupɨria pꞌanapiji ne–animalaarã kꞌachia beerã tꞌãide pɨkꞌa nipadamerã. ¡Mapa ɨ̃rá tai pꞌãriu pɨkꞌa bɨde pꞌanɨ!
PSA.44.20	Tachi Akꞌõre, pɨde ijãa amaadapꞌedaa paara maa–e pɨrã awaraa akꞌõre waibɨa apatamaa tai jua ɨadapꞌeda, ɨtꞌaa tꞌɨ̃ pꞌaneedapꞌedaa paara, 
PSA.44.21	mãgara pɨa kꞌawakꞌaji, ne–inaa jõmaweda kꞌawapari perã; eperãarãpa tꞌãride kꞌĩsiapata paara. 
PSA.44.22	Mamĩda taipa mãga ooda–e paji. Taipa pɨde ijãapata perã, ne–inaa kꞌachia ooyaa beerãpa tai ipꞌii jɨrɨpata peedaitꞌee. Oveja peepataarãpa ovejaarã iru pꞌanapatakꞌa peedaitꞌee pakꞌãri, mãga pɨkꞌa mãgɨɨrãpa tai iru pꞌanɨ.
PSA.44.23	Tachi Akꞌõre, ¡tai kꞌaripa chéji! ¿Sãapꞌeda pɨ kꞌãi pɨkꞌa bɨma? ¡Tai kꞌaripa chéji! ¡Ichita tai yiaraa iru banáaji! 
PSA.44.24	¿Sãapꞌeda pɨ miru pɨkꞌa bɨma? ¡Tai kꞌĩra atuanáaji, nãgá chupɨria jõnɨde! 
PSA.44.25	Waa chooda–e. Eperãpa awaraa eperã eujãmaa teeparikꞌa, mãga pɨkꞌa pꞌanɨ. Yooro pꞌorade bipa urtꞌĩu nĩuteepatákꞌapɨ pꞌanɨ. 
PSA.44.26	Maperã ¡isapai tai kꞌaripa chéji! ¡Na chupɨria jõnɨdeepa tai kꞌaripa atáji, pɨa tai kꞌinia iru bapari perã!
PSA.45.1	Mɨchi tꞌãride pedee pia kꞌĩsiamaa bɨ. Lapipa pedee pꞌãpatakꞌa, mãga pɨkꞌa mɨ itꞌaipa na pedee pia reymaa jara bɨ.
PSA.45.2	¡Ɨmɨkꞌĩraarã jõmaarã kꞌãyaara pɨ kꞌĩra wãreera bɨ! ¡Pɨ itꞌaideepa pedee pi–ia uchiapari! Maperã Tachi Akꞌõrepa pɨ ichita bendiciapari. 
PSA.45.3	Rey sõcharra bɨ, pɨchi kꞌɨrrɨde espada jɨ̃ bɨ́ji. ¡Pɨ jõmaarã kꞌãyaara waibɨara bɨ mãikꞌaapa kꞌĩra wãreera bɨ!
PSA.45.4	Rey waibɨa beerãpa oopatakꞌa caballode bataudapꞌeda, chõode uchiadakꞌãri, pia wã́ji mãikꞌaapa pꞌoyáaji pɨa wãara pedee jarapari perã, ichita ne–inaa pia oopari perã mãikꞌaapa audua–ee bapari perã. ¡Pɨ juarapa ne–inaa pi–ia ooparíiji! 
PSA.45.5	Rey Waibɨa, pɨa pɨ kꞌĩra unuamaa iru pꞌanapataarã pꞌoyaapari soldaorãpa sia kꞌida audú era bɨ trɨdakꞌãri, ãchi kꞌĩra unuamaa iru pꞌanapataarã pꞌoyaapatakꞌa. Mãgá awara–awaraa eujãdepemaarã pɨ kꞌĩrapite bedabaidaipata.
PSA.45.6	Tachi Akꞌõre, pɨ ichita jõmaarã rey bapariitꞌee, na pꞌekꞌau eujã jõru pɨjida. Kꞌachia wẽe bapari perã, pɨa pia akꞌɨ bapari pɨ jua ekꞌari pꞌanɨɨrã. 
PSA.45.7	Pia ichita ne–inaa pia oo kꞌinia bapari. Pꞌekꞌau kꞌachia ooamaa bairã, ne–inaa kꞌachia unuamaa iru bapari. Maperã pɨ Akꞌõre Waibɨa, Tachi Akꞌõrepa pɨ jɨrɨtꞌeraji waibɨara pamerã pɨ kꞌõpꞌãyoorã kꞌãyaara. Mãga ookꞌãri, pɨ o–ĩapiji. 
PSA.45.8	Pɨ pꞌaru tꞌũa jo bɨ mirra mãikꞌaapa áloe canela ome pꞌoirada kꞌerapa. Música cuerdapa chaapata pɨ palaciode. Ma palaciode ne–inaa pi–ia nɨ̃bɨ marfildee ooda. Pɨa ma música ũrikꞌãri, o–ĩa beepari. 
PSA.45.9	Reyrã kꞌaurã pɨ jua ekꞌari mimiapata. Pɨ su–akꞌɨ beepari juaraare pɨ novia su–akꞌɨ bɨ; nẽe pipɨara bɨpa chi–oo bɨ.
PSA.45.10	Awẽra, mɨa jararu pia ũríji. Pɨchideerãde mãikꞌaapa pɨchi pꞌuuru pidaarãde audú kꞌĩsianáaji. 
PSA.45.11	Reypa pɨ kꞌĩra wãree unu bɨ. Mapa pɨ kꞌinia bɨ. Ichi pɨ poro waibɨa perã, pɨa ooipia bɨ ichia jara bɨkꞌa
PSA.45.12	Rey Waibɨa, Tirodepema poro waibɨarãpa mãikꞌaapa na eujãdepema pꞌaratꞌa paraa beerãpa pɨmaa regalo tee chedaitꞌee pɨa ãchi pia akꞌɨpariimerã.
PSA.45.13	¡Pɨ wẽra rey kꞌau paitꞌee! ¡Ichi cuarto pꞌaru jɨ̃parideepa uchiakꞌãri, kꞌĩra wãree bapari! ¡Pꞌaru pi–ia jɨ̃ bɨ; hilo nẽedee oodapa kꞌaatꞌɨda! 
PSA.45.14	Mãgá pꞌaru pi–ia kꞌaatꞌɨda jɨ̃pꞌeda, rey kꞌĩrapite ateepata. Iru tꞌẽe cheruta ichi mimiapataarã; awẽraarã, ɨmɨkꞌĩra ome kꞌãida–ee pꞌanɨɨrã. 
PSA.45.15	Tꞌãri o–ĩa pɨ palacio edajãde tꞌĩuruta.
PSA.45.16	Rey Waibɨa, pɨ warrarã pɨ su–akꞌɨ beeparide su–akꞌɨ pꞌanadaitꞌee pɨa oodakꞌa mãikꞌaapa pɨ chonaarãpa oodapꞌedaakꞌa. Pɨa na eujã jõmaweda ãchi jua ekꞌari bɨitꞌee aɨde pꞌanapataarã akꞌɨ pꞌanadamerã. 
PSA.45.17	Mɨa pɨ tꞌɨ̃ kꞌirãpapiitꞌee nãgawedapemaarãdeepa uchiadaitꞌeerãmaa. Mãgá awara–awaraa eujãdepemaarãpa ichita pɨ tꞌo pꞌanadaitꞌee.
PSA.46.1	Tachi Akꞌõre murallapa pꞌuuru tꞌɨakꞌau bɨ́kꞌapɨ bɨ, ichia tachi jɨ̃apari perã. Kꞌĩsia jõnadakꞌãri, irua tachi kꞌaripapari. 
PSA.46.2	Maperã tachi pꞌerada–e paitꞌee na eujã audú wëre nɨ̃beeru pɨjida, maa–e pɨrã ee ɨtꞌɨa bee pꞌusa jã nãpɨade tꞌaadaruta pɨjida, 
PSA.46.3	maa–e pɨrã pꞌusa jĩwaa nɨ̃bɨpa audú biukꞌa nɨ̃beeru pɨjida, maa–e pɨrã ee pꞌusa ide bee wëreruta pɨjida.
PSA.46.4	Tachi Akꞌõre pꞌuurude to wãyaapari. To chakꞌeerã ma todeepa uchiapata kꞌaurepa ma pꞌuurudepemaarã o–ĩa pꞌanapata, eujã pꞌoo bɨde to chakꞌe wãyaaruta kꞌaurepa eperãarã o–ĩa pꞌanapatakꞌa. Ma pꞌuuru awara bɨdade Jõmaarã Akꞌõre Waibɨa bapari. 
PSA.46.5	Tachi Akꞌõre mama bapari perã, ma pꞌuuru jõkꞌaa. Ewari chaa tapꞌeweda irua ma pꞌuuru pidaarã kꞌaripapariitꞌee. 
PSA.46.6	Awara–awaraa eujãdepemaarã chõo para baitꞌee mãikꞌaapa reyrã jua ekꞌari pꞌanapataarã ãchi jua ekꞌariipa uchiadaitꞌee, Tachi Akꞌõre pedeerumaa. Mãpai iru pedeekꞌãri, na pꞌekꞌau eujã jõdariitꞌee.
PSA.46.7	¡Tachi Akꞌõre, Jõmaarã Akꞌõre Waibɨa, tachi ome bapari! ¡Jacobpa ijãada Akꞌõre Waibɨapa tachi jɨ̃apari!
PSA.46.8	Chétɨ akꞌɨde Tachi Akꞌõrepa ooda. Irua ne–inaa na pꞌekꞌau eujãde nɨ̃bɨ jõkꞌooji. 
PSA.46.9	Na pꞌekꞌau eujã jõmaade irua jura jõpiji. Ãrikꞌooji ematrɨma, miasu ome mãikꞌaapa jura chõopata carreta tꞌɨpɨtaude paa jõpiji. 
PSA.46.10	Mãpai irua mãgaji: “¡Waa chõonáatɨ! ¡Kꞌĩupꞌee pꞌanéetɨ! ¡Kꞌawapatáatɨ mɨ Jõmaarã Akꞌõre Waibɨa! ¡Jõmaweda na pꞌekꞌau eujãdepemaarã mãikꞌaapa na pꞌekꞌau eujãde nɨ̃bɨ mɨ jua ekꞌari pꞌanɨ!”
PSA.46.11	¡Tachi Akꞌõre, Jõmaarã Akꞌõre Waibɨa tachi ome bapari! ¡Jacobpa ijãada Akꞌõre Waibɨapa tachi jɨ̃apari!
PSA.47.1	Pꞌuuru pidaarã jõmaweda, ¡Tachi Akꞌõre–itꞌee o–ĩapa jua tꞌaapꞌétɨ! ¡Irumaa ɨtꞌaa tꞌɨ̃patáatɨ o–ĩapa bia jõnɨde! 
PSA.47.2	¡Waaweedáma Tachi Akꞌõre, Jõmaarã Akꞌõre Waibɨa, iru na pꞌekꞌau eujãdepema jõmaarã rey waibɨara bairã! 
PSA.47.3	Irua awara–awaraa eujãdepemaarã tachimaa pꞌoyaapiji, mãɨrã tachi jua ekꞌari pꞌanapataadamerã. 
PSA.47.4	Jacob kꞌinia iru bada perã, tachi, irudeepa uchiadapꞌedaarã, jɨrɨtꞌeraji irua eujã tachi–itꞌee awara bɨda jɨ̃adamerã.
PSA.47.5	¡Tachi Akꞌõre ɨtꞌaa wãji ichi rey su–akꞌɨ beeparide su–akꞌɨ beeitꞌee, tꞌãri o–ĩapa tachi bia pꞌanɨde mãikꞌaapa trompeta chaa pꞌanɨde! 
PSA.47.6	Tachi Akꞌõremaa pedee pia kꞌaripatáatɨ. Tachi rey waibɨamaa salmo kꞌaripatáatɨ jaradaitꞌee iru jõmaarã kꞌãyaara waibɨara bɨ. 
PSA.47.7	Irumaa mãgá pi–ia kꞌaripatáatɨ, iru na pꞌekꞌau eujãdepemaarã jõmaarã rey perã.
PSA.47.8	Iru awara–awaraa eujãdepemaarã rey. Iru su–akꞌɨ bɨ rey su–akꞌɨ beepari iru–itꞌee awara bɨdade. 
PSA.47.9	Awaraa eujãdepemaarã poro waibɨarã chipꞌedaipata Abraham Akꞌõre Waibɨapa jɨrɨtꞌerada pꞌuuru pidaarã ome. Mãga oopata Tachi Akꞌõre jõmaarã kꞌãyaara waibɨara bairã. ¡Jõmaarãta iru jua ekꞌari pꞌanapata!
PSA.48.1	¡Tachi Akꞌõre jõmaarã kꞌãyaara waibɨara bɨ! Mapa ichi pꞌuurude, ichia ee awara bɨdade irumaa aupai ɨtꞌaa tꞌɨ̃pataadaipia bɨ. 
PSA.48.2	¡Sión eede Jerusalén pꞌuuru pi–ia bapari! Ma ee norte eereepa unudakꞌãri, jõmaarãta o–ĩa pꞌaneepata pi–ia unupata perã mãikꞌaapa ma eede tachi Rey Waibɨamaa ɨtꞌaa tꞌɨ̃pata perã. 
PSA.48.3	Tachi Akꞌõre Sión eedepema pꞌuuru murallapa tꞌɨakꞌau bɨde bapari perã, jõmaarãpa kꞌawa pꞌanɨ irua tachi jɨ̃apari.
PSA.48.4	Awaraa eujãdepemaarã reyrã chipꞌejida chõo chedaitꞌee Sión eedepema pꞌuurudepemaarã
PSA.48.5	Mamĩda ma pꞌuuru unudakꞌãri, pꞌeradachida mãikꞌaapa chõoda–ee, ãpɨtee wãjida. 
PSA.48.6	Pꞌerajida wẽra warra tꞌoitꞌee pakꞌãri pꞌeraparikꞌa, 
PSA.48.7	maa–e pɨrã Tarsidepema barcode wãpataarã pꞌerapatakꞌa oriente eereepa nãumia ãramaa pꞌuakꞌãri.
PSA.48.8	Tachi Akꞌõre, Jõmaarã Akꞌõre Waibɨa pꞌuurude tachi taupa unujida tachi chonaarãpa nepɨrɨdapꞌedaakꞌa: ¡Tachi Akꞌõrepa ichi pꞌuuru ichita jɨ̃apariitꞌee!
PSA.48.9	Tachi Akꞌõre, pɨ tede pꞌanadakꞌãri, kꞌirãpapata sãgá pɨa tai audú kꞌinia iru bapari. 
PSA.48.10	Tachi Akꞌõre, na pꞌekꞌau eujã jõmaade pɨ tꞌɨ̃ kꞌawa pꞌanɨɨrãpa pɨde pedee pia pedeepata. Pɨ juarapa ichita ne–inaa pia oopari. 
PSA.48.11	¡Pɨa mãga oopari perã, Sión eede pꞌanapataarã o–ĩa pꞌanapata mãikꞌaapa Judá eujãdepema pꞌuuru pidaarã o–ĩapa pairapata!
PSA.48.12	Sión pꞌuuru murallapa tꞌɨakꞌau bɨ ikꞌaawa nipapatáatɨ mãikꞌaapa torre chi murallade bee juasíatɨ. 
PSA.48.13	Ma muralla pia akꞌɨ́tɨ pꞌuuru jãdepema palacio ome mãikꞌaapa parãpa unu pꞌanɨ kꞌirãpátɨ nepɨrɨdamerã parã tꞌẽe tꞌodaitꞌeerãmaa. 
PSA.48.14	¡Nepɨrɨ́tɨ Tachi Akꞌõre ichita bapari! Irua tachimaa oopi kꞌinia bɨ ichita akꞌɨpiitꞌee.
PSA.49.1	Pia ũrítɨ pꞌuuru pidaarã jõmaweda; ũrítɨ na pꞌekꞌau eujãdepemaarã jõmaweda: 
PSA.49.2	ekꞌariara beerã, waibɨara beerã paara, pꞌaratꞌara beerã, chupɨria chedeerã paara. 
PSA.49.3	Mɨ tꞌãripa kꞌĩsia kꞌawaa pedeeitꞌee. 
PSA.49.4	Eperãarãpa kꞌĩsia kꞌawaa pedee jarapatade kꞌĩsiapꞌeda, mɨa jaraitꞌee kꞌãata jara kꞌinia bɨ. Mãga jaraitꞌee arpa chaa nɨ̃bɨde.
PSA.49.5	¿Sãapꞌeda mɨ waawee baima nepɨrade baaikꞌãri mãikꞌaapa mɨ kꞌĩra unuamaa iru pꞌanapataarãpa mɨ wapꞌɨra atadakꞌãri? 
PSA.49.6	Ãchia kꞌĩsiapata pꞌaratꞌa paraa pꞌanadairã, ne–inaa jõma oodai ãchia kꞌinia pꞌanɨkꞌa mãikꞌaapa audua pedeepata: “Táipata netꞌaa pia chokꞌara iru pꞌanɨda” apata. 
PSA.49.7	Mamĩda eperã apidaapa Tachi Akꞌõremaa pꞌoyaa pꞌaratꞌa pꞌaa–e pai irua ma eperã piupinaamerã. Apidaapa pꞌoyaa pꞌaa–e pai Tachi Akꞌõrepa iru ichita chokꞌai bapimerã. 
PSA.49.8	¡Eperãpa pꞌaratꞌa waibɨa pꞌaaru pɨjida Tachi Akꞌõrepa iru ichita chokꞌai bapimerã, Tachi Akꞌõrepa mãga oo–e paitꞌee! 
PSA.49.9	Apida ichita chokꞌai bakꞌaa; jõmaarãta jãɨrade wãdaitꞌee. 
PSA.49.10	Tachia kꞌawa pꞌanɨ jõmaarãta piudaipata; kꞌĩsia kꞌawaa beerã, kꞌĩsia kꞌawa–ee beerã, kꞌɨɨrɨ kꞌisua beerã paara. Ichiaba kꞌawa pꞌanɨ ãchi pꞌaratꞌa awaraarã–itꞌee beepari. 
PSA.49.11	Ãchi chokꞌai pꞌanɨde eujã iru pꞌanajida mĩda, piudakꞌãri, jãɨrata ichita ãchi eujã paitꞌee.
PSA.49.12	Eperã pꞌaratꞌara bɨ mĩda, ichita piudaipari ne–animalaarã piupatakꞌa.
PSA.49.13	Mãgá jõdaipata eperãarã, ãchia kꞌĩsiadakꞌãri ãchi kꞌĩradoopa ne–inaa jõmaweda oodai. Mãgá jõdaipata eperãarã ãchidepai ijãadakꞌãri. 
PSA.49.14	Ovejaarã piupatakꞌa, mãga pɨkꞌa mãgee eperãarã piupata. Jãɨrade ɨanapata mãikꞌaapa mama pꞌaneepata. Mãgá mama ãchi pꞌanapatapꞌedaamãiipa tꞌɨmɨ́ ãchi kꞌapꞌɨa berauru misa, ewarikꞌãri, Tachi Akꞌõrepa jara bɨkꞌa oopataarã ãra kꞌãyaara waibɨara pꞌaneedaitꞌee. 
PSA.49.15	Mamĩda Tachi Akꞌõrepa mɨ kꞌaripaitꞌee mãgeerãkꞌa ichita jãɨrade beenaamerã. Ma kꞌãyaara irua mɨ ichi ome ateeitꞌee.
PSA.49.16	Pꞌera pɨkꞌa banáaji eperã pꞌaratꞌara beekꞌãri mãikꞌaapa te pi–ia oo atakꞌãri 
PSA.49.17	iru piukꞌãri, maarepida atee–e paitꞌee perã. Eperã waibɨa paji mĩda, iru piukꞌãri, waa mãga ba–e paitꞌee, netꞌaa wẽe beeitꞌee perã. 
PSA.49.18	Na pꞌekꞌau eujãde bɨ misa, iru o–ĩa baji mĩda mãikꞌaapa eperãarãpa iru tꞌo pꞌanajida mĩda pꞌaratꞌa paraa bada perã, 
PSA.49.19	iru piukꞌãri, ichi chonaarãkꞌa jãɨra pꞌãriu bɨde banaitꞌee.
PSA.49.20	Eperã pꞌaratꞌara bɨ pɨjida, Tachi Akꞌõre kꞌawa–e bɨ pɨrã, ne–animalaarãkꞌa piudaipari.
PSA.50.1	Tachi Akꞌõre, Jõmaarã Akꞌõre Waibɨa pedeeji. Na pꞌekꞌau eujãdepemaarã tꞌɨ̃ji chedamerã oriente eereepa occidente eere parumaa. 
PSA.50.2	Tachi Akꞌõre kꞌĩra wãree Sión eede bapari. Ichi ɨ̃daa uchiapari ma pꞌuuru pi–ia bɨdeepa. 
PSA.50.3	Tachi Akꞌõre cheitꞌee. Mamĩda kꞌĩupꞌee che–e paitꞌee. Ichi naa tꞌɨpɨtau pëiitꞌee ne–inaa paa jõmerã. Ichi ome nãumia mãikꞌaapa pa jĩwaa nɨ̃baitꞌee. 
PSA.50.4	Tachi Akꞌõrepa jaraitꞌee ɨtꞌaripemaarãpa mãikꞌaapa na pꞌekꞌau eujãdepemaarãpa akꞌɨdamerã ichia ichi eperãarãpa oopatapꞌedaa akꞌɨkꞌãri jaraitꞌee pia wa kꞌachia. 
PSA.50.5	Jaraitꞌee: “Chipꞌe atátɨ mɨde ijãapataarã, chi mɨ ome pacto oodapꞌedaarã ne–animalaarã mɨ–itꞌee paapidakꞌãri.” 
PSA.50.6	Ne–inaa pajãde nɨ̃bɨ kꞌaurepa kꞌawapata Tachi Akꞌõrepa ichita ne–inaa pia oopari. Ichia aupaita eperãarãpa oopata akꞌɨi jaraitꞌee pia wa kꞌachia.
PSA.50.7	Tachi Akꞌõrepa jara bɨ: “Israelitaarã, mɨchi eperãarã, ũrítɨ mɨa jaraitꞌee perã parãpa ne–inaa kꞌachia oopatapꞌedaa. ¡Mɨta Tachi Akꞌõre; parãpa ijãapata Akꞌõre Waibɨa! 
PSA.50.8	Mɨa parã ɨtrɨa–e ne–inaa mɨ–itꞌee paapida–e pꞌanadairã maa–e pɨrã ne–animalaarã peedapꞌeda, mɨ–itꞌee paa jõpida–e pꞌanadairã, parãpa mãga oopata perã. 
PSA.50.9	Wãara mɨa kꞌinia–e bɨ parãpa ne–animalaarã pꞌe iru pꞌanɨdepema; pꞌakꞌaarã wa chivoorã. 
PSA.50.10	Ne–animalaarã jõmaweda mëré; mẽepema ne–animalaarã tausaaree bee, ee jẽra bɨdepema ne–animalaarã taunomaa bee paara. 
PSA.50.11	Ipanaarã mẽe edatꞌãide bee ichiaba mëré, ne–animalaarã mẽe nĩuteepataarã ome. 
PSA.50.12	Mɨ jarrapisia bada paara, iidi–e pakꞌaji parãpa mɨmaa ne–inaa teedamerã, mɨa eujã ooda ne–inaa aɨde nɨ̃bɨ ome jõmaweda mëré perã. 
PSA.50.13	¿Mɨa pꞌakꞌa chiara kꞌoparikꞌã maa–e pɨrã chivo waa toparikꞌã? 
PSA.50.14	Ne–animalaarã mɨ–itꞌee peedapꞌeda, paadai kꞌãyaara, ¡mɨmaa gracias jarapatáatɨ mãikꞌaapa oopatáatɨ parãpa mɨ, Jõmaarã Akꞌõre Waibɨa, kꞌĩrapite jara pꞌanɨkꞌa! 
PSA.50.15	Mɨmaa tꞌɨ̃́tɨ kꞌĩsia jõnadakꞌãri. Mɨa parã ne–inaa kꞌachiadeepa kꞌaripa ataitꞌee. Mãga ookꞌãri, parãpa mɨmaa pedee pia jaradaitꞌee.”
PSA.50.16	Mamĩda Tachi Akꞌõrepa ne–inaa kꞌachia ooyaa bɨmaa nãga jara bɨ: “¿Sãapꞌeda pɨa mɨ ley pꞌãda jaraparima? ¿Sãapꞌeda pɨ pedeeparima mɨa pacto mɨchi eperãarã ome oodadé? 
PSA.50.17	Pɨa mɨ ley pꞌãdade jara bɨkꞌa ooamaa bapari mãikꞌaapa mɨa jara bɨ ũriamaa bapari. 
PSA.50.18	¡Mamĩda nechɨayaa bɨ unukꞌãri, iru ome kꞌõpꞌãyo meraapari mãikꞌaapa taunemayaa pꞌanɨɨrã ome nipapari! 
PSA.50.19	Pedee kꞌachia pedeei awaa bapari mãikꞌaapa seewa jara bɨpa chĩara kꞌũrapari. 
PSA.50.20	¡Pɨchi ɨ̃pema ome ikꞌachia jarayaa bapari mãikꞌaapa iru ãpɨte pedee kꞌachia jarapari! 
PSA.50.21	Mãga oo bakꞌãri, mɨ maarepida pedee–e paji. ¿Pɨa kꞌĩsia bajikꞌã mɨ pɨ́kꞌata bɨ? ¡Mãga–e! ¡Ɨ̃rapɨ mɨa pɨ kꞌĩrapite ɨmɨateeitꞌee mãikꞌaapa ɨtrɨaitꞌee!
PSA.50.22	”Parã Akꞌõre Waibɨa kꞌĩra atua pɨkꞌa pꞌanɨɨrã, kꞌĩsíatɨ mɨa etꞌewa jaradade mãikꞌaapa parãpa ne–inaa kꞌachia oopata oo amáatɨ. Maa–e pɨrã mɨa parã jõpikꞌooi ne–animal kꞌachia bɨpa awaraa ne–animal peekꞌãri, jõtꞌaaparikꞌa. Madeepa apidaapa parã pꞌoyaa kꞌaripa atada–e pai. 
PSA.50.23	Eperãpa mɨmaa gracias jarakꞌãri, akꞌɨpipari wãara mɨde ijãapari. Irua ne–inaa kꞌachia ooamaa bakꞌãri mãikꞌaapa mɨa oopi bɨkꞌa ookꞌãri, mɨa iru ichita kꞌaripaitꞌee.”
PSA.51.1	Tachi Akꞌõre, mɨ chupɨria kꞌawáaji pɨa mɨ kꞌinia iru bapari perã. Mɨ chupɨria kꞌawáaji mãikꞌaapa mɨa pꞌekꞌau kꞌachia ooda wẽpapíji. 
PSA.51.2	Mɨa ne–inaa kꞌachia oopari wẽpapíji taipa jayoo wẽpapatakꞌa kꞌapꞌɨa pi–ia sɨɨdakꞌãri. Mãgá mɨ pɨ kꞌĩrapite pꞌekꞌau kꞌachia wẽe beei.
PSA.51.3	Kꞌawa bɨ mɨa oo–e bɨ pɨ leyde jara bɨkꞌa. Mɨa pꞌekꞌau kꞌachia oopariida ichita kꞌirãpapari. 
PSA.51.4	Pɨ kꞌĩrapite ma pꞌekꞌau kꞌachia ooji, pɨa jaraji mĩda mãga oonaamerã. Mapa pɨa ichita ne–inaa pia oopari jarakꞌãri mɨa ne–inaa kꞌachia ooda mãikꞌaapa ma kꞌaurepa mɨ miapiipia bɨ. 
PSA.51.5	Wãara, mɨ tꞌodadeepa ne–inaa kꞌachia oopari. Mɨ nawe bide bɨweda mɨa pꞌekꞌau kꞌachia oopari. 
PSA.51.6	Pɨa kꞌinia bɨ tꞌãripa mɨa wãara pedee jaramerã. Mapa pɨa mɨchi tꞌãride mɨmaa jarateepachi kꞌĩsia kꞌawaa beemerã.
PSA.51.7	Pꞌaarepa hisopo juapa ne–animal waa eperã ɨ̃rɨ jĩapꞌeparikꞌa irua kꞌawaamerã pɨa irua pꞌekꞌau kꞌachia oopariida ãyaa bɨda, mãga pɨkꞌa mɨa pꞌekꞌau kꞌachia oopariida ãyaa bɨ́ji, pɨ kꞌĩrapite mɨ pꞌekꞌau kꞌachia wẽe beemerã. Mãgá pɨa mɨ sɨɨ pɨkꞌakꞌãri, mɨ tꞌo–tꞌoora beeitꞌee nieve kꞌãyaara. 
PSA.51.8	Mɨ tꞌãri o–ĩapíji mɨmaa pedee pia jara bɨpa. Mɨ tꞌãri pꞌua nɨ̃bɨ pɨa mɨ bɨɨrɨ kꞌõra pɨkꞌa iru bairã ma pꞌekꞌau kꞌachia oopariida kꞌaurepa. 
PSA.51.9	Akꞌɨnáaji mɨa pꞌekꞌau kꞌachia oopariida mãikꞌaapa mɨa ne–inaa kꞌachia oopariida jõmaweda wẽpapíji.
PSA.51.10	Tachi Akꞌõre, ¡mɨ tꞌãri chiwidi pɨkꞌa papíji tꞌãripa pɨa kꞌinia bɨkꞌa oo kꞌinia bapariimerã! 
PSA.51.11	¡Pɨ ikꞌaawaapa mɨ ãyaa pëináaji mãikꞌaapa pɨ Jaure pia ãyaa atanáaji! 
PSA.51.12	Mɨ waya tꞌãri o–ĩapíji pɨ Jaure kꞌapꞌɨa, mɨa waapɨara ijãamerã pɨa mɨ kꞌaripapariitꞌee mãikꞌaapa mɨa oopariimerã pɨa kꞌinia bɨkꞌa. 
PSA.51.13	Mãgá mɨa pɨ o akꞌɨpiitꞌee pɨ leyde jara bɨkꞌa oodakꞌaa beerãmaa mãikꞌaapa ma pꞌekꞌau kꞌachia oopataarãpa pɨde ijãa pꞌaneedaitꞌee.
PSA.51.14	Mɨ Akꞌõre Waibɨa, pɨ mɨ kꞌaripapari. Mapa mɨ piupináaji mɨa eperãarã peepariida kꞌaurepa. Mãgá jõmaarãmaa mɨa jaraitꞌee pɨa ichita ne–inaa jõma pia oopari. 
PSA.51.15	Tachi Akꞌõre, mɨ kꞌaripáji mɨa pɨmaa pedee pia jaramerã. 
PSA.51.16	Wãara pɨa kꞌinia–e bɨ eperãpa pɨ–itꞌee ne–inaa paapimerã maa–e pɨrã ne–animalaarã peepꞌeda, pɨ–itꞌee paa jõpimerã. Mãga kꞌinia bada paara, mɨa mãga ookꞌaji. 
PSA.51.17	Mãga kꞌinia bai kꞌãyaara, pɨa kꞌinia bɨ eperã tꞌãri pꞌua beemerã mãikꞌaapa pɨmaa chupɨria iidimerã ichia pꞌekꞌau kꞌachia oopariida kꞌaurepa. ¡Pɨa mãgee eperã ichita pia akꞌɨpariitꞌee!
PSA.51.18	Tachi Akꞌõre, pɨa kꞌinia bɨ pɨrã, Sión pꞌuuru, Jerusalén, pia akꞌɨ́ji mãikꞌaapa ma pꞌuuru waya murallapa tꞌɨakꞌau bɨpíji. 
PSA.51.19	Mãgá pɨa oopi bɨkꞌa oopataarãpa pɨ–itꞌee ne–inaa paapidaitꞌee mãikꞌaapa ne–animalaarã ateedaitꞌee pɨ–itꞌee paa jõpidaitꞌee, pɨa ãra pia akꞌɨpariimerã. Maapai pꞌakꞌa peedapꞌeda, pɨ altar ɨ̃rɨ paa jõpidaitꞌee.
PSA.52.1	Eperã waibɨakꞌa bɨ, ¿sãapꞌeda pɨa audua pedee jara bɨma pɨa kꞌachia kꞌĩsia bɨ? ¡Pɨa mãga oo bɨ Tachi Akꞌõredeerã ãpɨte, irua ãra kꞌinia iru bapari mĩda! 
PSA.52.2	Aba pɨa kꞌĩsia bɨ ne–inaa kꞌachia ooitꞌee. Pɨ kꞌĩrame lowero pꞌewedee bɨkꞌa bɨ, madeepa seewa uchiapari perã. 
PSA.52.3	Pɨa ne–inaa kꞌachia kꞌiniara iru bapari ne–inaa pia kꞌãyaara. Seewa jarapari wãarata jarai kꞌãyaara.
PSA.52.4	Pedee kꞌachia jarai awaa bapari chĩara kꞌũrayaa bapari perã. 
PSA.52.5	Maperã Tachi Akꞌõrepa pɨ jõpiitꞌee. ¡Pɨchi tedeepa ãyaa wãpiitꞌee mãikꞌaapa na pꞌekꞌau eujãdepema chokꞌai beerã tꞌãideepa jëretꞌaaitꞌee piudaimerã!
PSA.52.6	Tachi Akꞌõrepa jara bɨkꞌa oopataarãpa mãga unudakꞌãri, ãchobee pꞌaneedaitꞌee. Mamĩda pɨ oo iru pꞌanɨde nãga jaradaitꞌee: 
PSA.52.7	“Nama bɨ eperã Tachi Akꞌõremaa kꞌaripa iidi–e pada. Mãga ooi kꞌãyaara, ichia netꞌaa pia iru badade ijãapachi. Mãgá akꞌɨpiji ichi tꞌãri kꞌachia baparida” adaitꞌee.
PSA.52.8	Mamĩda mɨata Tachi Akꞌõrede ijãapari perã, olivo pakꞌuru Tachi Akꞌõre te ãukꞌidaa uudákꞌapɨ bɨ. Ichita ijãapariitꞌee Tachi Akꞌõrepa mɨ kꞌinia iru bapari.
PSA.52.9	Tachi Akꞌõre, ichita pɨmaa gracias jaraitꞌee pɨa ne–inaa pia oopari pari. Awaraa ijãapataarã taide mɨa pɨ tꞌɨ̃ jaraitꞌee, pɨ tꞌɨ̃ jõmaweda tꞌɨ̃ kꞌãyaara pipɨara bairã.
PSA.53.1	Kꞌĩsia kꞌawa–ee bɨpa ichi tꞌãridepai kꞌĩsiapari: “Tachi Akꞌõre wẽ–e.” Mãgeerãpa ne–inaa pia oodaamaa pꞌanapata, ne–inaa kꞌachia ooi awaa pꞌanapata perã. ¡Apida wẽ–e ichita ne–inaa pia oopari!
PSA.53.2	Ɨtꞌariipa Tachi Akꞌõrepa eperãarã akꞌɨpari kꞌawaaitꞌee apida kꞌĩsia kꞌawaa bɨ mãikꞌaapa iru kꞌawa kꞌinia bɨ. 
PSA.53.3	Mamĩda jõmaweda ijãadaamaa pꞌanɨ, iru ikꞌaawaapa uchiadapꞌedaa perã mãikꞌaapa ne–inaa kꞌachia ooi awaa pꞌanapata perã. ¡Eperã apidaapa ne–inaa pia ookꞌaa!
PSA.53.4	Ne–inaa kꞌachia oopataarã pia kꞌĩsiadakꞌaa. Mãgɨɨrãpa mɨ eperãarã jõpipata, eperãarãpa pan jõpipatakꞌa kꞌotꞌaadakꞌãri. ¡Tachi Akꞌõremaa ɨtꞌaa tꞌɨ̃dakꞌaa, irude ijãadakꞌaa perã! 
PSA.53.5	Mãgeerã pꞌera jõnɨpa kꞌapꞌɨa wëredaipata, ne–inaa pꞌerapiitꞌee wẽ–e mĩda. Ãra parã ome chõo chedakꞌãri, Tachi Akꞌõrepa ãra jõpiji mãikꞌaapa ãchi bɨɨrɨ tꞌɨmɨ́ batꞌapikꞌooji. Mãgá parãpa ãra kꞌĩra nejasiapijida, Tachi Akꞌõrepa ãra yiaraa iru bada perã.
PSA.53.6	Mɨa kꞌinia bɨ Sión eedeepa Tachi Akꞌõrepa tachi israelitaarã kꞌaripa chemerã. Tachi Akꞌõrepa ichi pꞌuuru pidaarã, israelitaarã, waya kꞌaripakꞌãri, ãra, Jacobdeepa uchiadapꞌedaarã, o–ĩa pꞌanapataadaitꞌee.
PSA.54.1	Tachi Akꞌõre, ¡mɨ kꞌaripáji pɨ jõmaarã kꞌãyaara waibɨara bairã! 
PSA.54.2	Tachi Akꞌõre, ũríji mɨa ɨtꞌaa iidi bɨ. Mɨ pedee ũríji. 
PSA.54.3	Audua beerãpa chĩara peepataarã ome mɨ jɨrɨmaa pꞌanɨ peedaitꞌee. Mãɨrãpa oodaamaa pꞌanapata Tachi Akꞌõrepa jara bɨkꞌa.
PSA.54.4	Mamĩda Tachi Akꞌõre mɨ kꞌaripapari. Irua mɨ chokꞌai bapipari. 
PSA.54.5	Irua mɨ kꞌĩra unuamaa iru pꞌanapataarã baaipiitꞌee ãchia mɨmaa oodaitꞌee kꞌĩsia kꞌachia iru pꞌanɨde. ¡Tachi Akꞌõre, pɨa jara bɨkꞌa ichita oopari perã, mãɨrã jõpikꞌóoji!
PSA.54.6	Pɨa mãga ookꞌãri, mɨa ne–animalaarã peepꞌeda, paapiitꞌee akꞌɨpiitꞌee pɨ kꞌinia iru bɨ mãikꞌaapa pɨmaa pedee pia jaraitꞌee, pɨ jõmaarã kꞌãyaara waibɨara bairã. Mãgá jõmaarãpa pɨ tꞌɨ̃ pia tꞌo pꞌanadaitꞌee. 
PSA.54.7	Pɨa mɨ uchiapiji mɨ kꞌĩsia nɨ̃badadeepa. Mɨchi taupa unuji pɨa mɨ kꞌĩra unuamaa iru pꞌanapataarã pꞌoyaakꞌãri.
PSA.55.1	Tachi Akꞌõre, ũríji mɨa ɨtꞌaa iidi bɨ. Ũri–e pɨkꞌa banáaji. 
PSA.55.2	Mɨ pedee ũríji mãikꞌaapa pꞌanáuji, mɨ audú kꞌĩsia nɨ̃bairã.
PSA.55.3	Ãchobee nɨ̃bɨ mɨ kꞌĩra unuamaa iru baparipa awaraa ijãadakꞌaa beerã ome mɨ ɨ̃rɨ chepata perã mãikꞌaapa tꞌãri kꞌachiapa mɨ ɨmɨateepata perã. 
PSA.55.4	Mɨ audú tꞌãri pꞌua nɨ̃bɨ mãikꞌaapa tꞌãri ma–ãri nɨ̃bɨ, mɨ peedai jĩakꞌaapa. 
PSA.55.5	Ãchobeepa mɨ kꞌapꞌɨa wëre nɨ̃bɨ. 
PSA.55.6	Mãga nɨ̃bɨde mɨa jara bɨ: “Mɨ palomakꞌa isia kꞌara iru bada paara, ãyaa wãabaikꞌaji mãikꞌaapa jɨrɨkꞌaji sãma ɨ̃iitꞌee. 
PSA.55.7	Tꞌɨmɨ́ wãabaikꞌaji mãikꞌaapa eujã pania wẽe bɨde eperãarã pꞌanadakꞌaamaa banakꞌaji. 
PSA.55.8	Mamaa isapai wãkꞌaji, na nepɨra nãumia pa ome pɨkꞌa nɨ̃bairã.”
PSA.55.9	Tachi Akꞌõre, ma ne–inaa kꞌachia ooyaa beerã jõpíji. Ãchi pedee awara–awaraa pedeepataarãkꞌa papíji ãra kꞌaurepa pꞌuuru pidaarã kꞌĩrau para bairã mãikꞌaapa chõo para bairã. 
PSA.55.10	Ãstaawa, pꞌãrikꞌua pida ãchia kꞌĩsia kꞌachia iru pꞌanɨ pꞌɨrrɨa pɨkꞌapata pꞌuuru muralla tꞌɨakꞌau bɨ ɨ̃rɨ mãikꞌaapa ma kꞌaurepa pꞌuuru jãde eperãarã chõo para beepari mãikꞌaapa awaraarãmaa ne–inaa kꞌachia oopata. 
PSA.55.11	Maperã ma pꞌuuru pidaarãpa chĩara ãchi jua ekꞌari kꞌachia iru pꞌanapata mãikꞌaapa awaraarã kꞌũrapata.
PSA.55.12	Mɨ kꞌĩra unuamaa iru baparipa mɨ ãpɨte ikꞌachia jarada paara, mɨa chookꞌaji. Eperã tꞌãri kꞌachia–idaa bɨpa mɨ oo iru bada paara, iru bɨmãiipa mɨ mirukꞌaji. 
PSA.55.13	Mamĩda pɨ, mɨ kꞌõpꞌãyo piara bɨpa mãga ooji. 
PSA.55.14	¡Tachi Akꞌõre tede tꞌãri aukꞌa nipapachida awaraa ijãapataarã tꞌãide! Maapai tꞌãri pia, pedee sia pedeepachida.
PSA.55.15	¡Mɨa kꞌinia bɨ atu pꞌanɨde mɨ kꞌĩra unuamaa iru pꞌanapataarã piukꞌoodaidamerã audú tꞌãri kꞌachia–idaa pꞌanadairã mãikꞌaapa ãchi tꞌãide audú ne–inaa kꞌachia oopata perã!
PSA.55.16	Mamĩda mɨa Jõmaarã Akꞌõre Waibɨamaa ɨtꞌaa iidiitꞌee. Kꞌawa bɨ Tachi Akꞌõrépata mɨ kꞌaripaitꞌee. 
PSA.55.17	Ãstaawa, imatꞌɨpa, pꞌãrikꞌua paara, taubade irumaa chupɨria iidipari. Mãpai irua mɨ pedee ũripari. 
PSA.55.18	Mɨ kꞌĩra unuamaa iru pꞌanapataarã cho–kꞌara ome mɨ chõoru pɨjida, irua mɨ ãchi juadeepa chokꞌai uchiapiitꞌee. 
PSA.55.19	Tachi Akꞌõre, jõmaarã rey ichita baparipa mɨ pedee ũriitꞌee mãikꞌaapa ãchi kꞌĩra nejasiapiitꞌee, irua jara bɨkꞌa pꞌanadakꞌaa perã mãikꞌaapa iru waaweedakꞌaa perã.
PSA.55.20	Mɨ kꞌõpꞌãyo piara badapa ichi kꞌõpꞌãyoorã yiaraa iru beeji, tai ome pedeeteeji mĩda chikꞌinia pꞌanapataadaitꞌee. 
PSA.55.21	Tai ome pedee sia pedeeji mĩda, ichi tꞌãridepai kꞌĩsia kꞌachia iru baji tai ome chõoitꞌee. Iwarraa pedeeji mĩda, ma pedee espadakꞌa baji, ichi tꞌãridepai kꞌĩsiapachi perã tai peeitꞌee.
PSA.55.22	Ijãapari, pɨ kꞌĩsia nɨ̃bakꞌãri, Tachi Akꞌõremaa jaráji. Iruata pɨ kꞌaripaitꞌee. Eperãpa irua jara bɨkꞌa ookꞌãri mãikꞌaapa irude ijãakꞌãri, irua ma eperã kꞌachiade baaipi–e paitꞌee mãikꞌaapa atabëi–e paitꞌee.
PSA.55.23	Tachi Akꞌõre, pɨde ijãadakꞌaa beerã, chĩara peepataarã mãikꞌaapa seewa jarapataarã chonaa padai naaweda, piudaitꞌee. Pɨa mãɨrã jõpiitꞌee. Mamĩda mɨata ichita pɨde ijãapariitꞌee.
PSA.56.1	Tachi Akꞌõre, mɨ chupɨria kꞌawáaji, eperãarãpa mɨ jɨrɨ pꞌanadairã peedaitꞌee. Ewari chaa jɨrɨpata mɨ ome chõodaitꞌee mãikꞌaapa pꞌoyaadaitꞌee. 
PSA.56.2	Ewari chaa mɨ kꞌĩra unuamaa iru pꞌanapataarãpa mɨ mãgá jɨrɨpata. Ma audua beerã mɨ ɨ̃rɨ chepata.
PSA.56.3	Jõmaarã Akꞌõre Waibɨa, mɨ ãchobee nɨ̃beekꞌãri, pɨmaa ɨtꞌaa tꞌɨ̃pari.
PSA.56.4	Mɨa Tachi Akꞌõrede ijãapari mãikꞌaapa irua pedee jaradadé mɨa pedee pia jarapari. Mãgɨde kꞌĩsiakꞌãri, mɨ ãchobee nɨ̃bada wẽpadaipari. ¿Kꞌãata eperãarãpa mɨmaa oodaima?
PSA.56.5	Ewari chaa mɨ kꞌĩra unuamaa iru pꞌanapataarãpa mɨa jara bɨ pedee seewakꞌa papipata. Aba kꞌĩsiapata mɨmaa ne–inaa kꞌachia oodaitꞌee. 
PSA.56.6	Mɨ ãpɨte pedeeteepata mãikꞌaapa mɨa ne–inaa oo bɨ akꞌɨpata mɨ tꞌẽe miru wãdaitꞌee mãikꞌaapa mɨ peetꞌaadaitꞌee.
PSA.56.7	Tachi Akꞌõre, mãgá kꞌachia oomaa pꞌanɨde ¿kꞌĩsia pꞌanɨkꞌã ãchi pɨ juadeepa uchiadai? Ma kꞌãyaara mãgee pꞌuuru pidaarã kꞌĩra nejasiapíji. Kꞌachiade baaipíji, pɨ ãchi ome kꞌĩrau bairã. 
PSA.56.8	Mɨ biapi mãikꞌaapa mɨ jẽeda kꞌirãpáji. ¿Mɨ tauba aba–abaa pꞌã iru bɨ–ekꞌã ɨtꞌaripema librode? 
PSA.56.9	Pɨa mɨ mãgá akꞌɨpari perã, mɨa pɨmaa chupɨria iidikꞌãri, mɨ kꞌĩra unuamaa iru pꞌanapataarã jĩchoodaitꞌee. Mɨa nãga kꞌawa bɨ: Tachi Akꞌõrepa mɨ kꞌaripapariitꞌee.
PSA.56.10	Mɨa Tachi Akꞌõrede ijãapari mãikꞌaapa irua pedee jaradadé mɨa pedee pia jarapari. 
PSA.56.11	Mãgɨde kꞌĩsiakꞌãri, mɨ ãchobee nɨ̃bada wẽpadaipari. ¿Kꞌãata eperãarãpa mɨmaa oodaima?
PSA.56.12	Tachi Akꞌõre, tꞌãripa ooitꞌee mɨa pɨmaa jaradakꞌa. Nãgá mɨa pɨmaa gracias jaraitꞌee. Pɨ–itꞌee ne–inaa ateeitꞌee mãikꞌaapa paapiitꞌee. 
PSA.56.13	Tachi Akꞌõre, pɨata mɨ kꞌaripaji mɨ kꞌachiade baaiitꞌee badadeepa mãikꞌaapa mɨ piu wãdadeepa. Mãga ooji kꞌinia bairã mɨ pɨ kꞌĩrapite chokꞌai nipapariimerã pɨ ɨ̃daa pɨkꞌa bɨ ode.
PSA.57.1	Tachi Akꞌõre, mɨ chupɨria kꞌawáaji. Mɨ chupɨria kꞌawáaji mɨa pɨde ijãapari perã. Ipana chakꞌeerã mirupatakꞌa chi nawe isia ekꞌari ãchi jɨ̃amerã, mãga pɨkꞌa mɨ miru pɨkꞌaitꞌee pɨ jua ekꞌari, pɨa mɨ jɨ̃amerã waa mɨ peedaitꞌee jɨrɨ pꞌanɨɨrãpa jɨrɨda–ee pꞌaneerutamaa.
PSA.57.2	Jõmaarã Akꞌõre Waibɨamaa mɨa ɨtꞌaa iidi bɨ, ne–inaa jõmaade irua mɨ kꞌaripapari perã. 
PSA.57.3	Ɨtꞌariipa irua mɨ kꞌaripaitꞌee. Mɨ jɨrɨpataarã juadeepa mɨ uchiapiitꞌee. Mãgá akꞌɨpiitꞌee mɨ wãara chupɨria kꞌawaa bɨ mãikꞌaapa mɨ kꞌinia iru bɨ.
PSA.57.4	Mɨ ne–inaa kꞌachia ooyaa beerã tꞌãide bakꞌãri, león tꞌãide bɨkꞌa bɨ. Ãchi kꞌida miasu kꞌidakꞌa wa sia kꞌidakꞌa bee; jõdee chi kꞌĩrame espada pꞌewedee bɨkꞌa bee.
PSA.57.5	¡Tachi Akꞌõre, pɨ pajã ɨtꞌɨara bɨde bapari! ¡Na pꞌekꞌau eujã jõmaade pɨ kꞌĩra wãree unupata!
PSA.57.6	Eperãarãpa tꞌɨrɨ tꞌɨapatakꞌa chikꞌo peedaitꞌee, mãga pɨkꞌa mɨ kꞌĩra unuamaa iru pꞌanapataarãpa ne–inaa oojida mɨ kꞌachiade baaipidaitꞌee. Mapa mɨ kꞌĩra pia–ee beeji. Eperãpa uria kꞌoro ataparikꞌa ne–animal aɨde baaimerã, mãga pɨkꞌa oojida mɨ kꞌachiade baaimerã. Mamĩda ãchita ma ne–inaa kꞌachiade baaijida.
PSA.57.7	Tachi Akꞌõre, tꞌãripa mɨa pɨde ijãapari. Mapa tꞌãripa mɨa pɨmaa kꞌariitꞌee. 
PSA.57.8	¡Tapꞌeweda mɨ ɨ̃rɨmaitꞌee mãikꞌaapa kꞌariitꞌee arpa, salterio ome chaa nɨ̃bɨde! 
PSA.57.9	Tachi Akꞌõre, pꞌuuru pidaarã kꞌĩra tꞌãdoo tꞌãide pɨmaa kꞌariitꞌee. Awara–awaraa eujãdepemaarã tꞌãide mɨa pɨmaa kꞌariitꞌee. 
PSA.57.10	¡Pajã audú ɨtꞌɨa bɨkꞌa, mãga pɨkꞌa pɨa eperãarã audú kꞌinia iru bapari! ¡Jɨ̃arara ichita pajãde wãyaapatakꞌa, mãga pɨkꞌa pɨa ichita oopari pɨa jara bɨkꞌa!
PSA.57.11	Tachi Akꞌõre, pɨ pajã ɨtꞌɨara bɨde bapari. ¡Na pꞌekꞌau eujã jõmaade pɨ kꞌĩra wãree unupata!
PSA.58.1	Eperãarã poro waibɨarã, ¿wãara parãpa eperãarãpa oopata kꞌĩra jĩpꞌa akꞌɨpatakꞌã jaradaitꞌee pia wa kꞌachia? 
PSA.58.2	Mãga–epɨ. Ma kꞌãyaara kꞌĩsia kꞌachia kꞌĩsiapata. Parã kꞌaurepa na eujãdepemaarãpa ne–inaa kꞌachia oopata.
PSA.58.3	Ãchi tꞌorutaweda ne–inaa kꞌachia ooyaa beerãpa ne–inaa kꞌachia ooi awaa pꞌanapata; ãchi nawe bide bɨweda seewa jarai awaa pꞌanapata. 
PSA.58.4	Neera kꞌachia taama kꞌidadeepa uchiaparikꞌa, mãga pɨkꞌa ãchi itꞌaideepa pedee kꞌachia uchiapari. Cobra chiparipa música chaakꞌãri, cobra bainɨ̃ beei kꞌãyaara, kꞌɨɨrɨ kꞌisua beeparikꞌa, 
PSA.58.5	mãga pɨkꞌa ãchi kꞌɨɨrɨ kꞌisua pꞌanɨ ũraa ũridaitꞌee.
PSA.58.6	Tachi Akꞌõre, ¡ma ne–inaa kꞌachia ooyaa beerã pꞌoyáaji! ¡Kꞌõrakꞌóoji ma leonkꞌa beerã kꞌida! 
PSA.58.7	Mɨa kꞌinia bɨ mãɨrã wẽpadamerã, pania wẽpaparikꞌa eperãpa eujã pꞌoo bɨde weekꞌãri, maa–e pɨrã ãchi sia mɨmaa trɨdaitꞌee pakꞌãri kꞌõradaidamerã. 
PSA.58.8	Kꞌinia bɨ jõdaidamerã kꞌooro jõdaiparikꞌa chi te wẽe beekꞌãri maa–e pɨrã warra ɨratɨada jõdaiparikꞌa tꞌoi naaweda. 
PSA.58.9	Eperãarãpa ne–ɨɨrɨ, pꞌoo bɨ wa pꞌoo–e bɨ paamaa pꞌanɨde, atu pꞌanɨde nãumiapa ma ne–ɨɨrɨ urua bɨ kꞌĩipiparikꞌa, mãga pɨkꞌa mɨa kꞌinia bɨ Tachi Akꞌõrepa ma ne–inaa kꞌachia ooyaa beerã jõpimerã.
PSA.58.10	Mãga unukꞌãri, Tachi Akꞌõrepa jara bɨkꞌa oopari o–ĩa beeitꞌee ma ijãadakꞌaa beerã jõdapꞌedaa perã. Mãɨrã waade iru tꞌɨaitꞌee.
PSA.58.11	Mãpai eperãarãpa jaradaitꞌee: “¡Piara bɨ oopataadaitꞌee Tachi Akꞌõrepa jara bɨkꞌa mãɨrãkꞌa bai kꞌãyaara! ¡Wãara Tachi Akꞌõrepa na eujãdepemaarãpa oopata akꞌɨpari jaraitꞌee pia wa kꞌachia!”
PSA.59.1	Tachi Akꞌõre, mɨ kꞌaripáji mɨ kꞌĩra unuamaa iru pꞌanapataarã juade baainaamerã. Mɨ jɨ̃́aji mãɨrã mɨ ɨ̃rɨ chedakꞌãri. 
PSA.59.2	Mɨ kꞌaripáji ne–inaa kꞌachia ooyaa beerã, ma chĩara peepataarã juade baainaamerã. 
PSA.59.3	Ne–inaa kꞌachia ooyaa beerãpa mɨ otꞌa nɨpata peedaitꞌee, mɨa ãramaa ne–inaa kꞌachia oo–e bɨ mĩda mãikꞌaapa pꞌekꞌau kꞌachia oo–e bɨ mĩda.
PSA.59.4	Tachi Akꞌõre, mɨa mãgá ne–inaa kꞌachia oo–e bɨ mĩda, mãɨrãpa jɨrɨpata mɨ ɨ̃rɨ chedaitꞌee. ¡Mapa mɨ akꞌɨ́ji mãikꞌaapa mɨ kꞌaripa chéji! 
PSA.59.5	Tachi Akꞌõre, pɨ Jõmaarã Akꞌõre Waibɨa; israelitaarã Akꞌõre Waibɨa. Chéji mãikꞌaapa jã awaraa eujãdepema ijãadakꞌaa beerã miapíji. ¡Ãchi chupɨria kꞌawaanáaji mɨ traicionaaruta perã! 
PSA.59.6	Pꞌãrikꞌua pꞌuuru jãde usaarãpa ne–inaa kꞌodaitꞌee jɨrɨ nipapatakꞌa, mãga pɨkꞌa pꞌuuru jãde ãchia jɨrɨ nipapata ne–inaa kꞌachia oodaitꞌee. 
PSA.59.7	Ikꞌachia pedee jara nipapata mãikꞌaapa audua pedeepata: “Apidaapa tachi pedee ũrida–eda” apata.
PSA.59.8	Mamĩda Tachi Akꞌõre, pɨa ma awaraa eujãdepema ijãadakꞌaa beerã oo iru bɨ. Pɨ mãɨrã–itꞌee ëipari. 
PSA.59.9	Tachi Akꞌõre, mɨa nɨmaa bɨ pɨa mɨ kꞌaripa chemerã, pɨa mɨ jɨ̃apari perã. 
PSA.59.10	Mɨ Akꞌõre Waibɨapa mɨ kꞌinia iru bapari. Mapa iru mɨ naa wãitꞌee mãikꞌaapa mɨmaa unupiitꞌee ichia mɨ kꞌĩra unuamaa iru pꞌanapataarã pꞌoyaakꞌãri. 
PSA.59.11	Mamĩda Tachi Akꞌõre, mãɨrã peenáaji, maa–e pɨrã mɨchi aukꞌaarãpa kꞌĩra atuadaridai ãrapa oopatapꞌedaa. Ma kꞌãyaara pɨ juapa mãɨrã jĩchoopíji kꞌĩra nejasia, pariatua nipadamerã. ¡Escudopa soldao jɨ̃aparikꞌa, mãga pɨkꞌa pɨa tai jɨ̃apari!
PSA.59.12	Mãɨrãpa pedee kꞌachia jaradakꞌãri, pꞌekꞌau kꞌachia oopata. Mapa mɨa kꞌinia bɨ ãchimaa pꞌasamerã ãchia pedee audua jaradapꞌedaakꞌa. Ãchia mãgá pedee kꞌachia mãikꞌaapa seewa jarapata perã, 
PSA.59.13	pɨ ãchi ome kꞌĩrau bɨ. ¡Mapa ãchi jõpíji! ¡Jõpíji na eujãdeepa wẽpadaidamerã! ¡Mãgá na pꞌekꞌau eujãdepemaarã jõmaarãpa, chi tꞌɨmɨara pꞌanɨɨrãpa paara, kꞌawaadai ãchi mãikꞌaapa Jacobdeepa uchiadapꞌedaarã Tachi Akꞌõre jua ekꞌari pꞌanapata! 
PSA.59.14	Pꞌãrikꞌua pꞌuuru jãde usaarãpa ne–inaa kꞌodaitꞌee jɨrɨ nipapatakꞌa, mãga pɨkꞌa pꞌuuru jãde ãchia jɨrɨ nipapata ne–inaa kꞌachia oodaitꞌee. 
PSA.59.15	Usaarãpa ne–inaa kꞌodaitꞌee unuda–e pꞌanadakꞌãri, bia nipapatakꞌa, mãga pɨkꞌa ãchi bia nipapata ãchia jɨrɨ pꞌanɨ unuda–e pakꞌãri.
PSA.59.16	Mamĩda Tachi Akꞌõre, kꞌaride mɨa jaraitꞌee pɨ jõmaarã kꞌãyaara waibɨara bɨ. Tapꞌeda mɨa jaraitꞌee pɨa mɨ kꞌinia iru bapari. Mɨ kꞌĩsia nɨ̃bakꞌãri, pɨa mɨ jɨ̃apari. 
PSA.59.17	Tachi Akꞌõre, mɨa pɨmaa salmo kꞌariitꞌee pɨata mɨ jɨ̃apari perã. Mɨchi Akꞌõre Waibɨa, pɨata mɨ kꞌinia iru bapari.
PSA.60.1	Tachi Akꞌõre, pɨa tai yiaraa iru bɨ mãikꞌaapa jĩchoopiru tai ome kꞌĩrau bairã. ¡Waya tai pia akꞌɨ́ji! 
PSA.60.2	Pɨa eujã wërepiparikꞌa mãikꞌaapa tꞌoopiparikꞌa, mãga pɨkꞌa ooji tai ome. ¡Ɨ̃rá tai kꞌaripáji tai pꞌanapatamãi atꞌãri wëre pɨkꞌa nɨ̃bairã! 
PSA.60.3	Pɨchi pꞌuuru pidaarã nepɨra waibɨade baaipiji. Taimaa vino audú asia pɨkꞌa bɨ to pɨkꞌapiji. 
PSA.60.4	Pɨa pɨ waaweepataarãmaa akꞌɨpipari sãgá ne–inaa kꞌachia ooyaa beerãpa sia trɨ pɨkꞌa pꞌanɨmãiipa jĩchoodai. 
PSA.60.5	Mãgá pɨ juarapa tai kꞌaripáji tai kꞌinia iru bapari perã. Na nepɨradeepa tai uchiapíji.
PSA.60.6	Tachi Akꞌõre tede ichia jaraji: “Tꞌãri o–ĩa mɨa mɨchi eperãarãmaa Siquén pꞌuuru mãikꞌaapa Sucot eujã jewedaa teeitꞌee. 
PSA.60.7	Galaad eujã mëré, Manasedeepa uchiadapꞌedaarã eujã paara. Efraindeepa uchiadapꞌedaarã eujã mɨ cascokꞌa bɨ mãikꞌaapa Judadeepa uchiadapꞌedaarã eujã mɨ rey cetrokꞌa bɨ. 
PSA.60.8	Jõdee Moab eujã mɨchi jua sɨɨpari pailakꞌa bɨ
PSA.60.9+PSA.60.10	Tachi Akꞌõre, pɨa tai nãgá yiaraa iru bɨ misa mãikꞌaapa tai soldaorã ome waa nipa–e bɨ misa, ¿kꞌaipa mɨ ateeima pꞌuuru murallapa tꞌɨakꞌau bɨmaa? ¿Kꞌaipa mɨmaa Edom eujãdee wãpari o akꞌɨpiima? 
PSA.60.11	Tai kꞌĩra unuamaa iru pꞌanapataarã taimaa pꞌoyaapíji, eperã apidaapa tai pꞌoyaa kꞌaripada–e pꞌanadairã.
PSA.60.12	Mamĩda Tachi Akꞌõrepa tachi kꞌaripakꞌãri, tachia pꞌoyaadai. ¡Iruata tachi kꞌĩra unuamaa iru pꞌanapataarã jõpiitꞌee, soldaorãpa eperãarã kꞌapꞌɨa jõpipatakꞌa aɨ ɨ̃rɨ tꞌɨadakꞌãri!
PSA.61.1	Tachi Akꞌõre, mɨ biapi ũríji, mɨ tꞌãri pꞌua nɨ̃bairã. ¡Ũríji mɨa ɨtꞌaa iidi bɨ! 
PSA.61.2	Nama tꞌɨmɨɨpa mɨa pɨmaa ɨtꞌaa iidipari, mɨa waa pꞌoyaa choo–e bairã. ¡Ara eperã toida ɨ̃yapa jɨ̃a wãru kꞌaripadapꞌeda, mãu ɨ̃rɨ ata bɨrutakꞌa, mãga pɨkꞌa mɨ kꞌaripáji! 
PSA.61.3	Pɨa mɨ jɨ̃apari. Ara soldaorã torrede tꞌĩupatakꞌa ãchi kꞌĩra unuamaa iru pꞌanapataarãpa peenaadamerã, mãga pɨkꞌa mɨ pɨ jua ekꞌari tꞌĩupari. 
PSA.61.4	Mɨ ichita pɨ tede ba kꞌinia bɨ. Pɨ jua ekꞌari mɨ ba kꞌinia bɨ, etꞌerre chakꞌeerã chi nawe isia ekꞌari pꞌanapatakꞌa.
PSA.61.5	Tachi Akꞌõre, pɨa ũriji mɨa pɨmaa jarada. Mapa mɨmaa teeji ne–inaa jõmaweda pɨa kꞌĩsia iru bɨ teeitꞌee pɨ waaweepataarãmaa.
PSA.61.6	Chupɨria kꞌawáaji mãikꞌaapa pɨa mɨ rey bɨda taarã bapiparíiji, mɨ chonaa parumaa bapariimerã. 
PSA.61.7	Mɨa kꞌinia bɨ pɨ kꞌĩrapite mɨ jua ekꞌari pꞌanapataarã pia akꞌɨpariimerã. ¡Mɨ jɨ̃aparíiji pɨa mɨ iru kꞌinia iru bapari perã mãikꞌaapa pɨa wãarata jarapari perã! 
PSA.61.8	Mãgá mɨa ichita pɨmaa salmo kꞌariitꞌee mãikꞌaapa ewari chaa mɨa pɨmaa jaradakꞌa oopariitꞌee.
PSA.62.1	Tachi Akꞌõrepapai mɨ kꞌãiwee bapii, iruata mɨ kꞌaripapari perã. 
PSA.62.2	Mɨ–itꞌee iru mãu choma bɨkꞌa bɨ, irua mɨ jɨ̃apari perã. Iruapai mɨ mãgá kꞌaripapari perã, mɨ kꞌachiade baai–e paitꞌee.
PSA.62.3	¿Sãapai parã jõmaarãpa waa mɨ jɨrɨda–ee pꞌaneedaitꞌeema kꞌachiade baaipidaitꞌee? Mɨ cercao ãri wã́kꞌapɨ bɨ maa–e pɨrã muralla tꞌee wã́kꞌapɨ bɨ. 
PSA.62.4	Aba kꞌĩsiapata mɨ ekꞌariara papidaitꞌee. Mapa mɨ ãpɨte seewa jarapata. Itꞌaipa mɨmaa pedee pia jarapata. Mamĩda ãchi tꞌãride mɨmaa pedee kꞌachia jarapata.
PSA.62.5	Tachi Akꞌõrepapai mɨ kꞌãiwee bapii. Mɨa nɨpari irua mɨ kꞌaripamerã. 
PSA.62.6	Mɨ–itꞌee iru mãu choma bɨkꞌa bɨ, irua mɨ jɨ̃apari perã. Iruapai mɨ mãgá kꞌaripapari perã, mɨ kꞌachiade baai–e paitꞌee. 
PSA.62.7	Tachi Akꞌõrépata mɨ kꞌaripapari. Iru kꞌaurepa eperãarãpa mɨ pia akꞌɨpata. Eperã mãu choma bɨ ãpɨte miruparikꞌa, mãga pɨkꞌa mɨ irude miru pɨkꞌapari.
PSA.62.8	¡Mɨchi aukꞌaarã, irude ijãapatáatɨ! ¡Iru kꞌĩrapite pꞌanadakꞌãri, parã tꞌãride iru pꞌanɨ waawee–ee irumaa jarátɨ! ¡Tachi Akꞌõrépata tachi jɨ̃apari!
PSA.62.9	Taarã–e nɨde eperãarã wẽpadaipata. Chupɨria beerã, pꞌaratꞌara beerã paara na pꞌekꞌau eujãde taarã pꞌanadakꞌaa. Tachi Akꞌõrepa ɨtꞌaripema balanzade eperãarã chaada paara, maarepida chaada–e pakꞌaji. 
PSA.62.10	Maperã, jɨrɨnáatɨ chĩara jita atadaitꞌee pꞌaratꞌa pari maa–e pɨrã chĩara netꞌaa chɨa atadaitꞌee. Pꞌaratꞌara pꞌaneeruta pɨjida, ma pꞌaratꞌade ijãanáatɨ. Ma kꞌãyaara Tachi Akꞌõredeta ijãapatáatɨ.
PSA.62.11	Ipꞌii mɨa ũridoo nãgɨ́ pedee, Tachi Akꞌõrepa jarada: Tachi Akꞌõre jõmaarã kꞌãyaara waibɨara bɨ. 
PSA.62.12	Irua eperãarã kꞌinia iru bapari. Irua eperãarãmaa pia ooitꞌee ãchia ne–inaa pia oopatapꞌedaa pari mãikꞌaapa ãchia ne–inaa kꞌachia oopatapꞌedaa pari kꞌachia ooitꞌee.
PSA.63.1	Tachi Akꞌõre, pɨ mɨchi Akꞌõre Waibɨa. Ɨ̃i–ee mɨa pɨ jɨrɨpari, pɨ kꞌawa kꞌinia bairã. Ara eujã pꞌoo bɨde eperãpa pania jɨrɨparikꞌa, mãga pɨkꞌa mɨa pɨ jɨrɨpari. 
PSA.63.2	Pɨ tede mɨa pɨ unupachi. Mama pɨ jua mãikꞌaapa pɨ kꞌĩra wãree unupachi. 
PSA.63.3	¡Ne–inaa piara wẽ–e kꞌawaai kꞌãyaara wãara pɨa mɨ kꞌinia iru bapari! Mapa mɨa pɨmaa o–ĩa ɨtꞌaa tꞌɨ̃pariitꞌee. 
PSA.63.4	Mɨ chokꞌai bɨde pɨmaa pedee pia jarapariitꞌee mãikꞌaapa jua ɨtꞌaa ɨapꞌeda, pɨmaa ɨtꞌaa tꞌɨ̃pariitꞌee. 
PSA.63.5	Tꞌãri o–ĩa beeitꞌee eperã chikꞌo waibɨa kꞌopꞌeda, o–ĩa beeparikꞌa. Tꞌãri o–ĩapa pɨmaa pedee pia jarapariitꞌee.
PSA.63.6	Pꞌãrikꞌua mɨ jẽra beekꞌãri, mɨa pɨ kꞌirãpapari mãikꞌaapa pɨde kꞌĩsiapari. 
PSA.63.7	Etꞌerre chakꞌe o–ĩa baparikꞌa chi nawe isia ekꞌari bakꞌãri, mãga pɨkꞌa pɨ jua ekꞌari mɨ tꞌãri o–ĩa bapari, pɨata mɨ kꞌaripapari perã. 
PSA.63.8	Pɨ ome mɨ tꞌãri a–ba bapari. Pɨ juarapa mɨ jɨ̃apari.
PSA.63.9	Mamĩda mɨ pee kꞌinia pꞌanɨɨrã piukꞌoodaitꞌee. Piudapꞌedaarãmaa pꞌananadaitꞌee. 
PSA.63.10	Espadapa piudaitꞌee. Maapꞌeda usapꞌãpa ãra kꞌapꞌɨa kꞌokꞌoodaitꞌee. 
PSA.63.11	Tachi Akꞌõrepa mãɨrã mãgá pꞌoyaakꞌãri, iru jua ekꞌari rey o–ĩa bapariitꞌee. Tachi Akꞌõrede ijãapataarãpa irumaa pedee pia jaradaitꞌee. Jõdee seewa jarapataarã kꞌĩupꞌee pꞌaneedaitꞌee.
PSA.64.1	Tachi Akꞌõre, ũríji mɨa ɨtꞌaa iidi bɨ. Mɨ kꞌaripáji mɨ pꞌera nɨ̃bairã mɨ kꞌĩra unuamaa iru pꞌanapataarã kꞌaurepa. 
PSA.64.2	Mɨ jɨ̃́aji ma ijãadakꞌaa beerãpa pedeeteemaa pꞌanadairã mɨmaa ne–inaa kꞌachia oodaitꞌee. Mɨ kꞌaripáji ãchi juade baainaamerã. 
PSA.64.3	Ãchi kꞌĩrame pꞌewedee pɨkꞌa iru pꞌanɨ espadakꞌa mãikꞌaapa soldaorãpa sia trɨpatakꞌa, mãga pɨkꞌa ãchia mɨmaa ikꞌachia pedee jarapata. 
PSA.64.4	Ara eperãarãpa otꞌa nɨpatakꞌa chĩaramaa trɨdaitꞌee, mãga pɨkꞌa ãchia waawee–ee eperã ne–inaa kꞌachia oo–ee bɨ nɨpata, atu bɨde ne–inaa kꞌachia oodaitꞌee. 
PSA.64.5	Pedeeteepata ne–inaa kꞌachia oodaitꞌee mãikꞌaapa jɨrɨpata sãgá awaraarã kꞌachiade baaipidaitꞌee. Mãga oomaa pꞌanɨde jarapata: “¿Kꞌaipa na trampa unuima?” 
PSA.64.6	Mãgá kꞌachia kꞌĩsia pꞌanɨ misa, jarapata: “¡Ichita uchiaitꞌeeda apata, taipa kꞌĩsia iru pꞌanɨkꞌa!” ¿Kꞌaipa mãgee kꞌĩsia kꞌachia kꞌĩsiapataarã kꞌawaima?
PSA.64.7	¡Mamĩda Tachi Akꞌõrépata kꞌawapari mãgee eperã tꞌãride kꞌĩsia iru bɨ! Ara atu pꞌanɨde soldaorãmaa sia kꞌidapa su jira ba cheparikꞌa, mãga pɨkꞌa atu pꞌanɨde, Tachi Akꞌõrepa ma ne–inaa kꞌachia ooyaa beerã miapiitꞌee. 
PSA.64.8	Ãchia audua pedee jaradapꞌedaa kꞌaurepa irua ãra jõpiitꞌee. Eperãarãpa mãga unudakꞌãri, ãchobeepa jĩchoodaitꞌee. 
PSA.64.9	Mãga pakꞌãri, jõmaarãta pꞌeradaitꞌee. Nepɨrɨdaitꞌee Tachi Akꞌõrepa oopariida mãikꞌaapa made kꞌĩsiadaitꞌee. 
PSA.64.10	Maapai Tachi Akꞌõrepa jara bɨkꞌa oopataarã tꞌãri o–ĩa pꞌanapataadaitꞌee. Iididaitꞌee Tachi Akꞌõrepa ãchi jɨ̃apariimerã. Tꞌãri o–ĩa irumaa ɨtꞌaa tꞌɨ̃pataadaitꞌee.
PSA.65.1	Sión eedepema Akꞌõre Waibɨa, ¡pɨmaa aupai eperãarã ɨtꞌaa tꞌɨ̃daipia bɨ! ¡Ichita ãchia pɨmaa jaradapꞌedaakꞌa oodaipia bɨ! 
PSA.65.2	Pɨa eperãarãpa ɨtꞌaa tꞌɨ̃pata ũripari perã, eperãarã jõmaarãta pɨmaa chedaipia bɨ 
PSA.65.3	ãchia ne–inaa kꞌachia oopatapꞌedaa jarade. Wãara, tai pꞌekꞌau kꞌachia jua ekꞌari pꞌanapata. Mamĩda pɨa ãyaa bɨpari taipa ne–inaa kꞌachia oopata pɨmaa chupɨria iididakꞌãri. 
PSA.65.4	¡Eperã tꞌãri o–ĩadaipari pɨa iru jɨrɨtꞌerakꞌãri pɨ te tꞌɨakꞌau bɨde bapariimerã! Tai pɨ temaa wãdakꞌãri, o–ĩa pꞌanadaitꞌee mama kꞌachia wẽe bairã mãikꞌaapa ne–inaa pia unudaitꞌee perã.
PSA.65.5	Tachi Akꞌõre, pɨ tai kꞌaripapari. Pɨmaa chupɨria iididakꞌãri, pɨa ichita ne–inaa pi–ia oopari tai kꞌaripaitꞌee. Mapa na pꞌekꞌau eujãdepemaarãpa pɨde ijãapata, pꞌusa kꞌĩraikꞌa eere tꞌɨmɨ́ pꞌanapataarã paara. 
PSA.65.6	Pɨ juapa ee ooji ãyaa wãnaadamerã pɨa bɨdamãiipa. 
PSA.65.7	Pɨa pꞌusa tꞌumãtɨpiji mãikꞌaapa awara–awaraa pꞌuuru pidaarã pɨa jara bɨkꞌa oodaamaa pꞌaneedakꞌãri, oopi–e paji ãchia ne–inaa kꞌachia kꞌĩsia iru pꞌanadapꞌedaakꞌa. 
PSA.65.8	Na pꞌekꞌau eujãde tꞌɨmɨara pꞌanapataarã paara waaweepa wëredaipata pɨa ne–inaa pi–ia oopari unudakꞌãri, eperãarãpa mãgee ne–inaa pꞌoyaa oodakꞌaa perã. Eperãarãpa ma ne–inaa unudakꞌãri, o–ĩapa kꞌaripata oriente eereepa occidente eere parumaa. 
PSA.65.9	Pɨa na pꞌekꞌau eujã pia akꞌɨ bapari. Kꞌoi chepipari ne–uu tꞌonomerã mãikꞌaapa chaumerã; pania papipari to chakꞌede, madepema pania trigo uu ɨ̃rɨ weekꞌãri, warimerã. 
PSA.65.10	Eujã ne–uudaitꞌee pꞌanɨ ɨ̃rɨ kꞌoi chepipari jewedaa beemerã. Eujã chaaree bɨ kꞌoipa pꞌorekꞌeepipari. Maapꞌeda aɨde uuruta pia chaupari pɨa mãgá pia akꞌɨ bada perã. 
PSA.65.11	Año chaa pɨa mãgá eujã pia akꞌɨ bapari. Jɨ̃arara pëipari aɨdeepa kꞌoi chemerã. 
PSA.65.12	Mapa eujã pꞌoo bɨde, ee jẽra bɨmãi paara taipa pꞌũajara pꞌãwaraa unupata. 
PSA.65.13	Eujã jewedaade ovejaarã unupata. To chakꞌe ide ne–uu chokꞌara unupata. ¡Ma ne–inaapa pɨmaa kꞌari pɨkꞌapata eperãarãpa o–ĩapa pɨmaa kꞌaripatakꞌa!
PSA.66.1	Na pꞌekꞌau eujãdepemaarã, Tachi Akꞌõremaa tꞌãri o–ĩa kꞌarítɨ. 
PSA.66.2	Irumaa salmo kꞌarítɨ mãikꞌaapa pedee pia jarátɨ iru tꞌɨ̃ jõmaweda tꞌɨ̃ kꞌãyaara pipɨara bɨ. 
PSA.66.3	Kꞌaride irumaa jarátɨ: “Pɨa ne–inaa oopari jõmaweda pi–ia bɨ. Pɨ jõmaarã kꞌãyaara waibɨara bairã, pɨ kꞌĩra unuamaa iru pꞌanapataarãpa pɨ ome chõodaamaa pꞌanapata. 
PSA.66.4	Jõmaarãta pɨ kꞌĩrapite bedabaipata ɨtꞌaa tꞌɨ̃daitꞌee mãikꞌaapa pɨmaa salmo kꞌaripata.”
PSA.66.5	Chétɨ akꞌɨde ne–inaa pi–ia Tachi Akꞌõrepa oopari eperãarã kꞌaripaitꞌee. Ma ne–inaa eperãarãpa pꞌoyaa oodakꞌaa ãchi juadoopa. 
PSA.66.6	Irua pꞌusa, to paara pꞌoopiji tachi chonaarã aɨde jĩte sĩadamerã. Mapa iru ome o–ĩa pꞌanadáma. 
PSA.66.7	Iru jõmaarã kꞌãyaara waibɨara bairã, eperãarã jõmaarãta ichita iru jua ekꞌari pꞌanapata. Irua awara–awaraa eujãdepemaarã akꞌɨ bapari. Mapa ijãadakꞌaa beerã audua pꞌanadaikꞌaraa bɨ irua jara bɨkꞌa ooda–e pakꞌãri.
PSA.66.8	Pꞌuuru pidaarã jõmaweda, ¡Tachi Akꞌõremaa pedee pia jaradáma! ¡Irumaa golpe kꞌaridáma jõmaarãpa ũridamerã! 
PSA.66.9	Irua tachi jɨ̃apari piunaadamerã mãikꞌaapa awaraarã juade baainaadamerã.
PSA.66.10	Mamĩda Tachi Akꞌõre, pɨa tai nepɨrade baaipiji kꞌawaaitꞌee wãara ijãa pꞌanɨ wa mãga–e. Pꞌaratꞌa tꞌɨpɨtaude torrabaipatakꞌa nejarra jõmaweda wẽpadaimerã, mãga pɨkꞌa pɨa tai nepɨrade baaipiji ne–inaa kꞌachia oo amaadamerã. 
PSA.66.11	Ara eperãarãpa chikꞌo tꞌɨrɨde baaipipatakꞌa, mãga pɨkꞌa pɨa tai ma nepɨrade baaipiji. Mãga ookꞌãri, tai kꞌĩra pia–ee pꞌaneejida. 
PSA.66.12	Pɨa tai kꞌĩra unuamaa iru pꞌanapataarãmaa tai pꞌoyaapiji. Eperã toida ɨ̃yapa jɨ̃adai wãkꞌãri maa–e pɨrã tꞌɨpɨtaude paadai wãkꞌãri, chupɨria nɨ̃baparikꞌa, mãga pɨkꞌa pɨa tai chupɨria iru baji. Mamĩda ma tꞌẽepai ɨ̃ipiji. 
PSA.66.13	Mapa mɨ pɨ temaa wãitꞌee ne–animalaarã pɨ–itꞌee paa jõpide. Ma ne–inaa pɨmaa ateeitꞌee mɨa pɨmaa jaradakꞌa. 
PSA.66.14	Mɨ audú kꞌĩsia nɨ̃bakꞌãri, mɨa mãga ooitꞌeeda aji. 
PSA.66.15	Pɨ altarde ne–animalaarã poreera bee pɨ–itꞌee paa jõpiitꞌee. Pꞌakꞌaarã, chivoorã mãikꞌaapa ovejaarã paapiitꞌee, ma nari ɨ̃kꞌãri, pɨ tꞌãri o–ĩa beemerã.
PSA.66.16	Chétɨ jõmaweda Tachi Akꞌõre waaweepataarã. Ũrítɨ, mɨa nepɨrɨitꞌee perã jõmaweda irua oopariida mɨ kꞌaripaitꞌee. 
PSA.66.17	Mɨa irumaa ɨtꞌaa iidiji mãikꞌaapa pedee pia jaraji. 
PSA.66.18	Mɨ tꞌãride kꞌĩsia kꞌachia iru bada paara, irua mɨ pedee ũri–e pakꞌaji. 
PSA.66.19	Mamĩda irua mɨ pedee ũriji mãikꞌaapa ooji mɨa iididakꞌa.
PSA.66.20	¡Tachi Akꞌõre jõmaarã kꞌãyaara tꞌãri piara bapari! ¡Ichia mɨa ɨtꞌaa iidida yiaraa iru ba–e! ¡Ma kꞌãyaara mɨ kꞌinia iru bapari!
PSA.67.1	Tachi Akꞌõre, tai chupɨria kꞌawáaji mãikꞌaapa tai bendiciaparíiji. Tai pia akꞌɨparíiji 
PSA.67.2	na pꞌekꞌau eujãdepema jõmaarãpa kꞌawadamerã pɨa ãramaa oopi kꞌinia bɨ mãikꞌaapa pɨa wãara awara–awaraa eujãdepemaarã o kꞌachiadeepa kꞌaripa kꞌinia bɨ.
PSA.67.3	Tachi Akꞌõre, mɨa kꞌinia bɨ awara–awaraa pꞌuuru pidaarã jõmaweda pɨmaa gracias jarapataadamerã mãikꞌaapa pɨmaa pedee pia jarapataadamerã.
PSA.67.4	Kꞌinia bɨ awara–awaraa eujãdepemaarã o–ĩapa pɨmaa kꞌaridamerã, pɨa ichita ne–inaa pia oopari perã ãchia oopata akꞌɨkꞌãri jaraitꞌee pia wa kꞌachia. Ãra jõmaarãmaa pɨa akꞌɨpipari kꞌãata oodaipia bɨ pɨ jua ekꞌari pia pꞌanapataadaitꞌee.
PSA.67.5	Tachi Akꞌõre, mɨa kꞌinia bɨ awara–awaraa pꞌuuru pidaarã jõmaweda pɨmaa gracias jarapataadamerã mãikꞌaapa pɨmaa pedee pia jarapataadamerã.
PSA.67.6	Mãga ooruta pɨrã, tai ne–uudapꞌedaa pia chauitꞌee mãikꞌaapa Tachi Akꞌõre, tai Akꞌõre Waibɨapa tai bendiciapariitꞌee. 
PSA.67.7	Mãgá tai bendiciakꞌãri, na pꞌekꞌau eujãdepema jõmaarãpa iru waaweepataadaitꞌee.
PSA.68.1	Tachi Akꞌõrepa tai kꞌaripa chekꞌãri, iru kꞌĩra unuamaa iru pꞌanapataarã iru naa jĩchoopata. 
PSA.68.2	Nãu pꞌuakꞌãri, nari jɨ̃rakꞌawaa wẽpadaiparikꞌa mãikꞌaapa tꞌɨpɨtau wãsiapa vela torrabaidaiparikꞌa, mãga pɨkꞌa iru kꞌĩrapite ma ijãadakꞌaa beerã jõdaipata.
PSA.68.3	Tachi Akꞌõrepa jara bɨkꞌa oopataarã, iru kꞌĩrapite tꞌãri o–ĩa pꞌanátɨ. ¡O–ĩapa jɨ̃tɨpatáatɨ! 
PSA.68.4	Tachi Akꞌõremaa kꞌarítɨ mãikꞌaapa kꞌaride iru tꞌɨ̃ jarátɨ. Iru, chi jɨ̃arara ɨ̃rɨ nipaparimaa pedee pia jarapatáatɨ. ¡Iru kꞌĩrapite tꞌãri o–ĩa pꞌanapatáatɨ, iru tꞌɨ̃ Tachi Akꞌõre perã!
PSA.68.5	Tachi Akꞌõre ichi te awara bɨdade bapari. Iruta akꞌõre wẽe beerã akꞌõre. Iruata pꞌẽtrãarã jɨ̃apari. 
PSA.68.6	Irua ituaba pꞌanapataarãmaa te teepari. Awaraarã jua ekꞌari pꞌanɨɨrã uchiapipari ãra jita atadapꞌedaarã juadeepa. Mamĩda irude ijãadaamaa pꞌanɨɨrã eujã pania wẽe bɨde pꞌanapataadaitꞌee.
PSA.68.7	Tachi Akꞌõre, eujã pania wẽe bɨde pɨ pɨchi pꞌuuru pidaarã naa wãkꞌãri, 
PSA.68.8	ma eujã wëredachi mãikꞌaapa kꞌoi cheji pɨ Sinaí eedepema Akꞌõre Waibɨa, israelitaarã Akꞌõre Waibɨa perã. 
PSA.68.9	Tachi Akꞌõre, pɨchi eperãarã sẽdaidakꞌãri, ãchi eujãde pɨa kꞌoi waibɨa chepipachi o–ĩa pꞌaneedamerã. 
PSA.68.10	Pɨchi eperãarã na eujãde pꞌaneedakꞌãri, pɨa ãchidepema chupɨria beerã pia akꞌɨ bapachi.
PSA.68.11	Tachi Akꞌõre pedeeji. Maapꞌeda wẽraarã chokꞌaraarãpa irua jarada jaranajida: 
PSA.68.12	“Parã eere pꞌanɨɨrã naa reyrã ãchi soldaorã ome jĩchoo wãruta. Ma awara teeda wẽraarãpa nãgee netꞌaa mãɨrã juadeepa jãri atadapꞌedaa tꞌoomaa pꞌanɨ: 
PSA.68.13	paloma isia kꞌara pꞌaratꞌapa pꞌẽeda mãikꞌaapa isia uchiterree bee nẽedee ooda. Mãɨmisa parã kꞌãi jõnɨda ajida, ovejaarã pꞌe atadapꞌedaa kꞌaitꞌa.” 
PSA.68.14	Jõmaarã Akꞌõre Waibɨapa ma reyrã pꞌoyaakꞌãri, Salmón eede ãra kꞌapꞌɨa piuda audú chokꞌara paraada perã, nieve baaidákꞌapɨ baji.
PSA.68.15	Basán eujãdepema ee waibɨa bee mãikꞌaapa ɨtꞌɨa bee. 
PSA.68.16	¿Sãapꞌeda ma Basandepema eepa Sinaí ee unuamaa pɨkꞌa iru bɨma? Tachi Akꞌõrepa Basandepema ee jɨrɨtꞌera–e paji mama bapariitꞌee. Sinaí eeta jɨrɨtꞌeraji ma eede ichita bapariitꞌee.
PSA.68.17	Tachi Akꞌõrepa chõopata carreta caballopa jidiupata millón waa iru bɨ. Sinaí eedeepa made cheji ichi tedee. 
PSA.68.18	Tachi Akꞌõre, pɨ ee nokꞌodee wãkꞌãri, pɨa pꞌoyaadaarã chokꞌara pɨ ome ateeji. Maapꞌeda eperãarãpa pɨmaa netꞌaa pia teejida mãikꞌaapa ijãadakꞌaa beerãpa paara pɨmaa netꞌaa pia teejida, pɨ jua ekꞌari pꞌaneedapꞌedaa perã.
PSA.68.19	Tachi Akꞌõre, pɨ Jõmaarã Akꞌõre Waibɨa; tai kꞌaripapari. ¡Pɨ tꞌãri pia bapari perã, ewari chaa tai kꞌaripapari!
PSA.68.20	Tachi Akꞌõrépata tachi kꞌaripapari. Eperãarã jõmaarãta Tachi Akꞌõre jua ekꞌari pꞌanapata. Iruata tachi kꞌaripapari piunaadamerã. 
PSA.68.21	Mamĩda ichi kꞌĩra unuamaa iru pꞌanapataarã poro piarsĩitꞌee, ãchia pꞌekꞌau kꞌachia ooi awaa pꞌanapata perã.
PSA.68.22	Tachi Akꞌõrepa tachimaa jara bɨ: “Mɨa parã Basán eujãdeepa chepiitꞌee; pꞌusa nãpɨa pɨkꞌa bɨdeepa chepiitꞌee 
PSA.68.23	parãpa pãchi kꞌĩra unuamaa iru pꞌanapataarã jõpidamerã mãikꞌaapa usaarãpa ãchi waa senedamerã.”
PSA.68.24	Mɨchi Akꞌõre Waibɨa, pɨ eperãarã pɨ tede aukꞌa tꞌĩudakꞌãri, akꞌɨpipata pɨ waawee pꞌanɨ, pɨ tai rey perã. 
PSA.68.25	Mãgá tꞌĩudakꞌãri, kꞌaripataarã jõmaarã naa wãpata. Ãra tꞌẽe música ne–inaa cuerdapa chaapataarã wãpata. Mãɨrã ome awẽraarãpa pandero chaa wãpata. 
PSA.68.26	Chipꞌedaidakꞌãri, ¡Tachi Akꞌõremaa pedee pia jarátɨ! Israeldeepa uchiadapꞌedaarã jõmaweda, ¡irumaa kꞌarítɨ! 
PSA.68.27	Israelitaarã naa nipapata Israel warra tꞌẽepema, Benjamindeepa uchiadapꞌedaarã; aɨ eere nipapata Judadeepa uchiadapꞌedaarã poro waibɨarã; aɨ eere Zabulondeepa uchiadapꞌedaarã poro waibɨarã mãikꞌaapa aɨ eere Neftalideepa uchiadapꞌedaarã poro waibɨarã.
PSA.68.28	Tachi Akꞌõre, ichita pɨa pɨchi eperãarã juataura papipachi. ¡Waya naawedapemakꞌa tai kꞌaripáji! 
PSA.68.29	Pɨ te Jerusalende bairã, mamaa reyrãpa netꞌaa pia ateepata. 
PSA.68.30	Ma tedeepa pɨ kꞌĩra unuamaa iru pꞌanapataarã ɨtrɨ́aji. Mãɨrã ne–animal kꞌachia beerã totora–idaade miru pꞌanapatákꞌapɨ pꞌanɨ.
PSA.68.31	Mãgá Egipto eujãdeepa ãchi poro waibɨarã pɨmaa chedaitꞌee mãikꞌaapa Etiopiadepemaarãpa ãchi jua pɨmaa ɨtꞌaa ɨadaitꞌee, ãchi chupɨria kꞌawaamerã.
PSA.68.32	Maperã na pꞌekꞌau eujãdepemaarã, Tachi Akꞌõremaa salmo kꞌarítɨ. 
PSA.68.33	Iru pajã ɨtꞌɨara bɨde nipapari. Ma pajã ichita baji. Ma pajãdeepa iru pedeekꞌãri, pa jĩwaaparikꞌa nɨ̃beepari. 
PSA.68.34	Jarapatáatɨ Tachi Akꞌõre jõmaarã kꞌãyaara waibɨara bɨ. Iru israelitaarã rey. Ne–inaa pajãde nɨ̃bɨde iru jua unupata. 
PSA.68.35	Tachi Akꞌõre, pɨ baparimãiipa pɨ jua unupikꞌãri, eperãarãpa pɨ waawee pꞌaneepata. Pɨ israelitaarã Akꞌõre Waibɨa perã, awaraa pꞌuuru pidaarã kꞌãyaara pɨa ãra juataura papipari.
PSA.68.35	¡Jõmaarãpa pɨmaa pedee pia jaradaipia bɨ!
PSA.69.1	Mɨchi Akꞌõre Waibɨa, mɨ kꞌaripa chéji mɨ eperã toida ɨ̃yapa jɨ̃a piu wã́kꞌapɨ bairã. 
PSA.69.2	Yooro susuade mɨ jaudarúkꞌapɨ bɨ; pꞌoyaa bainɨ̃ bee–ee. Nãpɨade tꞌaa nɨ̃bɨ́kꞌapɨ bɨ. Kꞌida chaareepa mɨ to barree atee wãrúkꞌapɨ bɨ. 
PSA.69.3	Bia nɨ̃bɨpa mɨ sẽdaru mãikꞌaapa mɨ o pꞌoo nɨ̃bɨ. Taarã akꞌɨ nɨ̃bɨpa mɨchi tau tꞌũmaadaru, nɨmaa bɨ misa mɨchi Akꞌõre Waibɨapa mɨ kꞌaripa chemerã. 
PSA.69.4	Chokꞌaraarãpa mɨ kꞌĩra unuamaa iru pꞌanɨ, mɨa ãramaa maarepida ne–inaa kꞌachia oo–e bɨ mĩda. Mãɨrã chokꞌaraara pꞌanɨ mɨ puda kꞌãyaara. Mɨ kꞌãyaara juataura pꞌanɨ. Mɨ ãpɨte seewa jarapata mãikꞌaapa ichi kꞌinia pedeeteepata mɨ jõpidaitꞌee. Jara pꞌanɨ mɨa ãchi netꞌaa chɨada pari ãchimaa ne–inaa teemerã, ãra netꞌaa maarepida chɨa–e paji mĩda.
PSA.69.5	Tachi Akꞌõre, pɨa kꞌawa bɨ mɨ kꞌĩsia kꞌawa–ee badoo. Mɨa pꞌekꞌau kꞌachia oopariida pꞌoyaa mera–e, pɨa jõmaweda kꞌawapari perã. 
PSA.69.6	Tachi Akꞌõre, pɨ jõmaarã kꞌãyaara waibɨara bɨ. Mɨa ne–inaa oopariida kꞌaurepa pɨ waaweepataarã kꞌĩra nejasiapináaji. Israelitaarã Akꞌõre Waibɨa, mɨa ne–inaa kꞌachia oopariida kꞌaurepa pɨmaa ɨtꞌaa tꞌɨ̃pataarã kꞌĩra nejasiapináaji. 
PSA.69.7	Pɨde ijãa bɨ kꞌaurepa mɨmaa ikꞌachia jarapata mãikꞌaapa mɨ kꞌĩra nejasiapipata. 
PSA.69.8	Mɨchi aukꞌaarãpa, mɨ nawe warrarãpa pida mɨ kꞌĩra tewaraakꞌa unu pꞌanɨ. 
PSA.69.9	Mɨa pɨ te audú kꞌinia iru bapari perã, mɨmaa ikꞌachia jarapata, pɨ ãpɨte ikꞌachia jarapatakꞌa. 
PSA.69.10	Mɨ tꞌãri pꞌuapa jẽekꞌãri mãikꞌaapa nekꞌo–ee ɨtꞌaa tꞌɨ̃kꞌãri, mɨmaa ikꞌachia pedee jarapata. 
PSA.69.11	Chi–ɨapata pꞌaru jɨ̃kꞌãri, mɨ oo iru pꞌaneepata. 
PSA.69.12	Pꞌuurudepema puerta chaa pꞌuuru pidaarãpa mɨ ãpɨte pedee kꞌachia jarapata. Itꞌuapa piu beerãpa kꞌaripata mɨ oo iru pꞌanadaitꞌee.
PSA.69.13	Mamĩda, Tachi Akꞌõre, tꞌãripa mɨa pɨmaa ɨtꞌaa tꞌɨ̃pariitꞌee. Pɨa kꞌinia bakꞌãri, mɨa iidi bɨ pꞌanáuji. Tachi Akꞌõre, mɨ kꞌaripáji pɨa mɨ kꞌinia iru bapari perã mãikꞌaapa pɨa jara bɨkꞌa ichita oopari perã. 
PSA.69.14	Eperã yooro susuade jaudaiparikꞌa maa–e pɨrã nãpɨade tꞌaadaiparikꞌa, mãga pɨkꞌa mɨ baai wã mɨ kꞌĩra unuamaa iru pꞌanapataarã juade. Mapa mɨ kꞌaripáji. 
PSA.69.15	Kꞌida chaaree bɨpa eperã ãyaa ateeparikꞌa maa–e pɨrã pania pꞌɨrrabai jira bɨpa eperã sõ ataparikꞌa maa–e pɨrã uria nãpɨade eperã baaiparikꞌa, mãga pɨkꞌa mãɨrãpa mɨ jõpi kꞌinia pꞌanɨ. Mapa mɨ kꞌaripáji.
PSA.69.16	Tachi Akꞌõre, mɨa ɨtꞌaa iidi bɨ pꞌanáuji pɨ tꞌãri pia bapari perã mãikꞌaapa mɨ kꞌinia iru bapari perã. Mɨ kꞌaripáji pɨa mɨ chupɨria kꞌawaapari perã. 
PSA.69.17	Mɨ pɨ mimiapari. Maperã mɨ yiaraa iru banáaji. Isapai mɨ kꞌaripa chéji, mɨ audú kꞌĩsia nɨ̃bairã. 
PSA.69.18	Mɨ kꞌaitꞌa chéji mãikꞌaapa mɨ kꞌaripáji mɨ kꞌĩra unuamaa iru pꞌanapataarã juade baainaamerã.
PSA.69.19	Pɨa kꞌawa bɨ mɨ ãpɨte ikꞌachia jarapata, mɨ kꞌĩra nejasiapipata mãikꞌaapa mɨ oo iru pꞌanapata. Pɨata mɨ kꞌĩra unuamaa iru pꞌanapataarã kꞌawa bɨ. 
PSA.69.20	Mɨmaa mãgá ikꞌachia jaradakꞌãri, mɨ tꞌãri pꞌuapipata. Mapa mɨ juatau wẽe nɨ̃bɨ mãikꞌaapa kꞌapꞌɨa tꞌũmaa nɨ̃bɨ. Mɨa unu–e apidaapa mɨ chupɨria kꞌawaamerã mãikꞌaapa mɨ tꞌãri o–ĩapimerã. 
PSA.69.21	Mãɨrãpa mɨmaa chikꞌo teedakꞌãri, asia baji neera kꞌachiakꞌa. Opisia bakꞌãri, vino achuchua bɨta topijida.
PSA.69.22	Tachi Akꞌõre, mɨa kꞌinia bɨ ãchia chikꞌo pia kꞌo pꞌanɨ misa mãikꞌaapa kꞌãiwee pꞌanɨ misa, pɨa ãchi kꞌachiade baaipimerã, eperãpa ne–animal trampade baaipiparikꞌa. 
PSA.69.23	¡Kꞌinia bɨ pɨa ãchi tau pꞌãriupimerã mãikꞌaapa ãchi ichita juatau wẽe pꞌanapimerã! 
PSA.69.24	Akꞌɨpíji pɨ ãchi ome kꞌĩrau bɨ. Tꞌɨpɨtau uruapa ne–uu paa jõtꞌaaparikꞌa nãupa atee wãkꞌãri, ¡mãga pɨkꞌa ãchi jõpíji pɨ kꞌĩraupa! 
PSA.69.25	Mɨa kꞌinia bɨ ãchi te jẽra bɨmãi eperãarã wẽe pꞌaneedamerã mãikꞌaapa ãchi te ne–edee oodade apida pꞌananaadamerã. 
PSA.69.26	Ãchimaa mãga pꞌasaipia bɨ mɨ, chi eperã pɨa kꞌĩra pia–ee papida jɨrɨpata perã peedaitꞌee mãikꞌaapa mɨ, chi eperã pɨa tꞌãri pꞌuapida oo iru pꞌanapata perã. 
PSA.69.27	Ãchia pꞌekꞌau kꞌachia oopatapꞌedaa kꞌirãpáji mãikꞌaapa pꞌã bë́iji. Ãchia ma pꞌekꞌau kꞌachia oopatapꞌedaa ãyaa bɨnáaji. 
PSA.69.28	Ãchi tꞌɨ̃ chokꞌai pꞌanɨɨrã tꞌɨ̃ ɨtꞌari pꞌã iru bɨdeepa wẽpapíji. Ãchi tꞌɨ̃ pꞌã bɨnáaji pɨa jara bɨkꞌa oopataarã tꞌɨ̃ pꞌã jẽra bɨde. 
PSA.69.29	Mamĩda Tachi Akꞌõre, mɨ chupɨria kꞌawáaji, mɨ mia nɨ̃bairã. Mɨ kꞌaripáji kꞌachiade baainaamerã.
PSA.69.30	Kꞌaride mɨa jaraitꞌee Tachi Akꞌõre tꞌɨ̃ jõmaweda tꞌɨ̃ kꞌãyaara pipɨara bɨ. Kꞌaride irumaa gracias jaraitꞌee. 
PSA.69.31	Mãga ũrikꞌãri, Tachi Akꞌõre audupɨara o–ĩara beeitꞌee, iru–itꞌee pꞌakꞌa kꞌapꞌɨa, chi cacho, bɨɨrɨ paara paapida kꞌaurepa o–ĩa bai kꞌãyaara. 
PSA.69.32	Chupɨria chedeerãpa unudakꞌãri mɨa mãgá Tachi Akꞌõremaa kꞌarimaa bɨ, o–ĩa pꞌaneedaitꞌee. Mapa parã, Tachi Akꞌõre jɨrɨpataarã, o–ĩa pꞌanéetɨ. 
PSA.69.33	Tachi Akꞌõrepa chupɨria chedeerã pedee ũripari mãikꞌaapa awaraarã jua ekꞌari pꞌanɨɨrã kꞌaripapari.
PSA.69.34	Mapa jõmaweda chokꞌai beerã, Tachi Akꞌõremaa pedee pia jarapatáatɨ; ɨtꞌari pꞌanɨɨrã; na pꞌekꞌau eujãde pꞌanɨɨrã; pꞌusade pꞌanɨɨrã paara, 
PSA.69.35	Tachi Akꞌõrepa Sión eedepemaarã kꞌaripaitꞌee perã. Irua Judá eujãdepema pꞌuuru waya chiwidi oopiitꞌee. Mama ichi pꞌuuru pidaarã pꞌanapataadaitꞌee. 
PSA.69.36	Iru–itꞌee mimiapataarã warrarãpa ma eujã jɨ̃adaitꞌee. Iru kꞌinia iru pꞌanapataarã mama pꞌanapataadaitꞌee.
PSA.70.1	Aai Tachi Akꞌõre, ¡mɨ kꞌaripa chéji! ¡Isapai na nepɨradeepa mɨ uchiapíji! 
PSA.70.2	Mɨa kꞌinia bɨ mɨ peedaitꞌee jɨrɨ pꞌanɨɨrãpa kꞌawada–ee pꞌaneedamerã kꞌãata kꞌĩsiadai mãikꞌaapa kꞌĩra nejasia pꞌaneedamerã. Kꞌinia bɨ mɨmaa ne–inaa kꞌachia oo kꞌinia pꞌanɨɨrã kꞌĩra nejasiapa ãpɨtee jĩchoodamerã. 
PSA.70.3	¡Kꞌinia bɨ mãgá kꞌĩra nejasiapa mɨ oo iru pꞌanapataarã ãpɨtee wãdamerã! 
PSA.70.4	Mamĩda kꞌinia bɨ pɨ jɨrɨpataarã o–ĩa pꞌaneedamerã mãikꞌaapa pɨa kꞌaripadaarãpa ichita jaradamerã: “¡Tachi Akꞌõre jõmaarã kꞌãyaara waibɨara bɨ!”
PSA.70.5	Aai Tachi Akꞌõre, mɨ chupɨria nɨ̃bɨ. ¡Isapai mɨ kꞌaripa chéji! Pɨa aupai mɨ kꞌaripai mãikꞌaapa na nepɨradeepa uchiapii. Maperã ¡taarãnáaji!
PSA.71.1	Tachi Akꞌõre, mɨa ijãa bɨ pɨa mɨ jɨ̃apari. ¡Maperã mɨ kꞌĩra nejasiapináaji! 
PSA.71.2	Pɨa ichita ne–inaa jõma pia oopari perã, mɨ kꞌaripa chéji mãikꞌaapa na nepɨradeepa mɨ uchiapíji. Mɨa ɨtꞌaa iidi bɨ ũríji mãikꞌaapa kꞌaripáji. 
PSA.71.3	Mãu choma bɨ ãpɨte tachi miruparikꞌa, mãga pɨkꞌa mɨ pɨde miru kꞌinia bɨ. Mɨ kꞌaripáji mɨ–itꞌee pɨ murallapa pꞌuuru tꞌɨakꞌau bɨkꞌa bairã. 
PSA.71.4	Mɨchi Akꞌõre Waibɨa, mɨ kꞌaripáji pɨde ijãadakꞌaa beerã juade baainaamerã, mãɨrãpa chĩara peepata perã mãikꞌaapa ne–inaa kꞌachia ooi awaa pꞌanapata perã. 
PSA.71.5	Tachi Akꞌõre, ne–inaa jõmaweda pɨ jua ekꞌari nɨ̃bɨ. Kꞌũtrãaweda mɨa pɨde ijãapari. 
PSA.71.6	Mɨ tꞌodakꞌãriipa pɨata mɨ akꞌɨ bapari. Pɨata mɨ tꞌopiji. ¡Maperã ichita mɨa pɨmaa pedee pia jarapariitꞌee!
PSA.71.7	Eperãarã chokꞌaraarãpa mɨmaa akꞌɨdakꞌãri, pꞌera akꞌɨtrua para beepari. Mamĩda pɨata mɨ jɨ̃apari. 
PSA.71.8	Mɨa pɨmaa pedee pia jarapari mãikꞌaapa ewari chaa mɨa jara bɨ pɨ jõmaarã kꞌãyaara waibɨara bɨ. 
PSA.71.9	Mɨ yiaraa iru banáaji chonaa pakꞌãri. Mɨ juatau wẽe beekꞌãri, mɨ atabëináaji. 
PSA.71.10	Mɨ kꞌĩra unuamaa iru pꞌanapataarãpa mɨ ãpɨte pedee kꞌachia pedeepata mãikꞌaapa pedeeteepata mɨ peedaitꞌee. 
PSA.71.11	Mãgapata: “Iru tꞌẽe wã́tɨ mãikꞌaapa jita atátɨ, Tachi Akꞌõrepa ituaba atabëida perã. ¡Eperã apidaapa iru kꞌaripada–e paitꞌee!”
PSA.71.12	Mɨchi Akꞌõre Waibɨa, ¡mɨ ikꞌaawaapa ãyaa wãnáaji! Isapai mɨ kꞌaripa chéji. 
PSA.71.13	Mɨa kꞌinia bɨ mɨ ɨmɨateepataarãpa kꞌawada–ee pꞌaneedamerã kꞌãata kꞌĩsiadai mãikꞌaapa kꞌĩra nejasia pꞌaneedamerã. Kꞌinia bɨ awaraarãpa mɨ kꞌachiade baaipi kꞌinia pꞌanɨɨrã ne–inaa kꞌachia ooyaa beerãkꞌa unudamerã. 
PSA.71.14	Mamĩda ewari chaa mɨa ichita pɨde ijãapariitꞌee mãikꞌaapa waapɨara pɨmaa pedee pia jarapariitꞌee. 
PSA.71.15	Ewari chaa mɨa jaraitꞌee pɨa ichita ne–inaa pia oopari mãikꞌaapa jaraitꞌee sãgá pɨa tai kꞌaripapari. Tꞌãripa mɨa mãga ijãa bɨ. Mamĩda mɨa pia kꞌawa–e bɨ sãgá pɨa mãga oopari. 
PSA.71.16	Tachi Akꞌõre, ne–inaa jõmaweda pɨ jua ekꞌari nɨ̃bɨ. Mɨa nepɨrɨitꞌee pɨ juapa ne–inaa pi–ia oopari. Jaraitꞌee pɨa aupaita ichita ne–inaa pia oopari.
PSA.71.17	Tachi Akꞌõre, mɨ kꞌũtrãaweda pɨa mɨmaa ne–inaa pia jarateepari. Mapa atꞌãri mɨa eperãarãmaa jarapari ma ne–inaa pia mãikꞌaapa pɨa ne–inaa pia oopari. 
PSA.71.18	Tachi Akꞌõre, mɨ chonaa pakꞌãri, poro tꞌorroodaikꞌãri, mɨ ituaba atabëináaji. Mɨa nãgawedapemaarãmaa atꞌãri jara kꞌinia bɨ pɨ jõmaarã kꞌãyaara waibɨara bɨ mãikꞌaapa tꞌẽe tꞌodaitꞌeerãmaa jaratee kꞌinia bɨ pɨa ne–inaa pia oopari.
PSA.71.19	Tachi Akꞌõre, eperãarãpa pajã audú ɨtꞌɨa bɨ pꞌoyaa kꞌawada–e pꞌanɨkꞌa, mãga pɨkꞌa pꞌoyaa kꞌawada–e pꞌanɨ sãgá pɨa ichita ne–inaa pia oopari. ¡Awaraa pɨkꞌa wẽ–e! 
PSA.71.20	Pɨa mɨ nepɨrade baaipipachi mĩda, ¡mɨ waya chokꞌai pɨkꞌapiitꞌee jãɨrade wãnaamerã! 
PSA.71.21	Waya mɨ eperã waibɨakꞌa papiitꞌee mãikꞌaapa mɨ tꞌãri o–ĩapiitꞌee.
PSA.71.22	Mɨchi Akꞌõre Waibɨa, pɨa ichita oopari perã pɨa jara bɨkꞌa, mɨa pɨmaa kꞌariitꞌee, arpa chaa nɨ̃bɨde. Israelitaarã Akꞌõre Waibɨa, pɨ kꞌachia wẽe bapari perã, mɨa pɨmaa salmo kꞌariitꞌee cítara chaa nɨ̃bɨde. 
PSA.71.23	Tꞌãri o–ĩapa mɨa pɨmaa salmo kꞌariitꞌee, pɨa mɨ kꞌaripada perã piunaamerã. 
PSA.71.24	Ewari ãree mɨa jaraitꞌee pɨa ne–inaa pia oopariida mɨ kꞌaripaitꞌee. Ma kꞌaripada kꞌaurepa mɨ kꞌachiade baaipi kꞌinia pꞌanadapꞌedaarãpa kꞌawada–ee pꞌaneejida kꞌãata kꞌĩsiadai mãikꞌaapa kꞌĩra nejasia pꞌaneejida.
PSA.72.1	Tachi Akꞌõre, tai reymaa kꞌĩsia kꞌawaapíji irua ne–inaa pia oomerã mãikꞌaapa pɨa ooparikꞌa eperãarãpa oopata akꞌɨmerã jaraitꞌee pia wa kꞌachia. Chi warra rey beekꞌãri, aukꞌa kꞌaripáji. 
PSA.72.2	Pɨa mãga ooru pɨrã, irua pɨ pꞌuuru pidaarã pɨa jara bɨkꞌa akꞌɨpariitꞌee mãikꞌaapa chupɨria chedeerã chupɨria kꞌawaaitꞌee. 
PSA.72.3	Ee jẽra bɨmãiipa kꞌoi cheitꞌee na eujãde ne–uudapꞌedaa pia chaumerã mãikꞌaapa eperãarã pɨa kꞌinia bɨkꞌa pꞌanapataadamerã. 
PSA.72.4	Tai reypa chupɨria chedeerã chupɨria kꞌawaaitꞌee mãikꞌaapa kꞌaripaitꞌee. Ichiaba ne–inaa falta pꞌanɨɨrã kꞌaripaitꞌee. Mamĩda miapiitꞌee chi chĩara kꞌachia iru pꞌanapataarã ãchi jua ekꞌari.
PSA.72.5	Tachi Akꞌõre, akꞌõrejĩru nɨ̃bɨ misa mãikꞌaapa atane nɨ̃bɨ misa, mɨa kꞌinia bɨ tai, pɨ pꞌuuru pidaarãpa ichita pɨ waawee pꞌanapataadamerã. 
PSA.72.6	Mɨa kꞌinia bɨ tai reypa ichi jua ekꞌari pꞌanɨɨrã tꞌãri o–ĩapimerã, kꞌoipa eperãarã tꞌãri o–ĩapiparikꞌa ãchi ne–uu ɨ̃rɨ mãikꞌaapa na eujã ɨ̃rɨ baaikꞌãri. 
PSA.72.7	Mɨa kꞌinia bɨ iru rey bɨde, irua ichi jua ekꞌari pꞌanɨɨrã akꞌɨmerã pɨa oopi bɨkꞌa. Mãgá ichi jua ekꞌari pꞌanɨɨrã kꞌãiwee pꞌanapataadai atane waa ɨ̃daa–e parumaa.
PSA.72.8	Mɨa kꞌinia bɨ eujã iru jua ekꞌari beemerã pꞌusa aba ideepa awaraa pꞌusa i parumaa mãikꞌaapa Éufrates todeepa eujã tꞌɨmɨara bee parumaa. 
PSA.72.9	Mɨa kꞌinia bɨ eujã pania wẽe bɨde pꞌanapataarã iru kꞌĩrapite bedabaidamerã mãikꞌaapa irua ichi kꞌĩra unuamaa iru pꞌanapataarã pꞌoyaakꞌãri, ãra audua–ee pꞌaneedamerã
PSA.72.10	Mɨa kꞌinia bɨ Tarsidepemaarã reypa, pꞌusa idepema eujã tꞌɨmɨ́ beede pꞌanapataarã reyrãpa, Sabadepemaarã reypa mãikꞌaapa Sebadepemaarã reypa tai reymaa ne–inaa pi–ia tee chedamerã. 
PSA.72.11	Kꞌinia bɨ reyrã jõmaweda iru kꞌĩrapite bedabaidamerã mãikꞌaapa awara–awaraa eujãdepemaarã jõmaweda iru jua ekꞌari pꞌanapataadamerã.
PSA.72.12	Mãgá chupɨria chedeerã mãikꞌaapa netꞌaa falta beerã nepɨrade baaidakꞌãri, irua ãra kꞌaripai. 
PSA.72.13	Irua audua–ee beerã mãikꞌaapa chupɨria chedeerã chupɨria kꞌawaaitꞌee ne–inaa kꞌachia ooyaa beerã juadeepa chokꞌai uchiadamerã. 
PSA.72.14	Mãgá ãra kꞌaripaitꞌee ãra kꞌachia iru pꞌanɨɨrã juadeepa, ãra kꞌinia iru bapari perã.
PSA.72.15	¡Mɨa kꞌinia bɨ tai rey ichita bapariimerã! Kꞌinia bɨ Sabadepema nẽe irumaa tee chedamerã. Kꞌinia bɨ iru pari eperãarãpa ichita ɨtꞌaa tꞌɨ̃pataadamerã mãikꞌaapa kꞌinia bɨ ewari chaa nejõmaade Tachi Akꞌõrepa iru bendiciamerã. 
PSA.72.16	Kꞌinia bɨ iru rey bɨde, na eujã jõmaade trigo waibɨa paraamerã Líbano eujãde paraaparikꞌa mãikꞌaapa ee jẽra beede paara nãupa trigo kꞌarra nẽunẽuwaapimerã. Kꞌinia bɨ na eujãdepema pꞌuurude eperãarã chokꞌara pꞌanapataadamerã, pꞌũajara kꞌɨmɨ chakꞌeerã cho–kꞌara chaupatakꞌa.
PSA.72.17	Kꞌinia bɨ eperãarãpa tai rey tꞌɨ̃ ichita kꞌirãpadamerã mãikꞌaapa iru tꞌɨ̃ ichita tꞌo pꞌanadamerã, akꞌõrejĩru ichita ɨ̃daaparikꞌa. Kꞌinia bɨ iru kꞌaurepa na pꞌekꞌau eujãdepemaarã chikꞌaripa pꞌanapataadamerã mãikꞌaapa jõmaarãpa tꞌãri o–ĩa iru tꞌɨ̃ jarapataadamerã.
PSA.72.18	Tachi Akꞌõre, israelitaarã Akꞌõre Waibɨa, jõmaarã kꞌãyaara waibɨara bɨ. Irua aupaita oopari ne–inaa eperãarãpa pꞌoyaa oodakꞌaa ãchi juadoopa. 
PSA.72.19	¡Iru tꞌɨ̃ jõmaweda tꞌɨ̃ kꞌãyaara ichita pipɨara baitꞌee, iru kꞌĩra wãree bapari perã! ¡Mɨa kꞌinia bɨ jõmaarãpa iru kꞌĩra wãree unudamerã! ¡Wãarapɨ!
PSA.72.20	Mãgapai paji Isaí warra Davidpa kꞌaride ɨtꞌaa tꞌɨ̃da.
PSA.73.1	¡Wãara, Tachi Akꞌõre tꞌãri pia bapari israelitaarã ome; chi tꞌãripa irua jara bɨkꞌa oopataarã ome! 
PSA.73.2	Mɨa naaweda kꞌĩsia badakꞌa atꞌãri kꞌĩsia bada paara, kꞌachiade baaikꞌaji, pꞌãrikꞌua eperã eujãde baaidaiparikꞌa. 
PSA.73.3	Mɨa unukꞌãri ne–inaa kꞌachia ooyaa beerãpa netꞌaa pia pꞌe ata wãda, ma audua beerã kꞌĩra unuamaa iru beeji ma netꞌaa pꞌe wãdapꞌedaa kꞌaurepa.
PSA.73.4	Mãɨrã kꞌãiwee pꞌanapata mãikꞌaapa kꞌapꞌɨa pia pꞌanapata. 
PSA.73.5	Awaraarãkꞌa kꞌĩsia jõnadakꞌaa mãikꞌaapa nepɨrade baaidakꞌaa. 
PSA.73.6	Maperã eperãpa collar jɨ̃parikꞌa jõmaarãpa iru pia unudamerã, mãga pɨkꞌa mãɨrã audua nipapata mãikꞌaapa eperãpa pꞌaru jɨ̃parikꞌa, mãga pɨkꞌa mãɨrãpa ne–inaa kꞌachia kꞌĩra tꞌãdoo oopata. 
PSA.73.7	Tꞌãri kꞌachia–idaa pꞌanɨ perã, ichi kꞌinia ne–inaa kꞌachia oopata ãchia kꞌĩsia iru pꞌanɨkꞌa. 
PSA.73.8	Chĩara ooyaa pꞌanapata mãikꞌaapa audua pꞌanadairã, jarapata awaraarã ãchi jua ekꞌari kꞌachia iru pꞌanapata. 
PSA.73.9	Tachi Akꞌõre ãpɨte pedee kꞌachia jarapata mãikꞌaapa na eujãdepemaarãmaa jarapata ãchia kꞌinia pꞌanɨkꞌa oopataadamerã.
PSA.73.10	Maperã Tachi Akꞌõre eperãarãpa paara mãɨrã tꞌo pꞌanapata mãikꞌaapa ãra pedee ijãapata. 
PSA.73.11	Mãɨrãpa nãga jarapata: “¿Sãgá Tachi Akꞌõrepa kꞌawaima tachia ne–inaa oopata? ¿Jõmaarã Akꞌõre Waibɨapa kꞌawaikꞌã?” apata.
PSA.73.12	Mãgee Tachi Akꞌõrede ijãadakꞌaa beerãpa mãga oopata mãikꞌaapa kꞌãiwee pꞌanapata ãchi–itꞌee pꞌaratꞌa ata wãruta misa.
PSA.73.13	Mãga pɨrã, ¿kꞌãare–itꞌee mɨa ooipia bɨma Tachi Akꞌõrepa oopi bɨkꞌa? ¿Kꞌãare–itꞌee ne–inaa kꞌachia oo–ee baipia bɨma 
PSA.73.14	ewari chaa irua mɨ ichiakꞌau bɨru pɨrã wɨdamerã mãikꞌaapa tapꞌeda chaa mɨ ichiakꞌau bɨru pɨrã miapidamerã?
PSA.73.15	Tachi Akꞌõre, mɨa ma ne–inaa kꞌachia ooyaa beerãkꞌa kꞌĩsiada paara wa pedeeda paara, pɨ eperãarã traicionaakꞌaji, ãrakꞌa ijãa–e bakꞌaji perã. 
PSA.73.16	Ma jõmaade kꞌĩsiakꞌãri, mɨa pꞌoyaa kꞌawa–e paji. 
PSA.73.17	Mamĩda Tachi Akꞌõre tede tꞌĩukꞌãrita, mamata mɨa kꞌawaaji mãɨrãmaa kꞌãata pꞌasaitꞌee. 
PSA.73.18	Tachi Akꞌõre, wãara pɨa ãchi eujã pirukꞌua pɨkꞌa bɨde pëiru aɨde wãdakꞌãri, jõdaidamerã. 
PSA.73.19	Taarã–e nɨde jõdaitꞌee. ¡Pꞌera jõnɨpa jõdaitꞌee! 
PSA.73.20	Eperãpa kꞌãimokꞌaraapꞌeda, aɨde unuda aɨ norema kꞌirãpakꞌaakꞌa, mãga pɨkꞌa pɨa mɨ kꞌaripa chekꞌãri, mɨa ma ne–inaa kꞌachia ooyaa beerã waa kꞌirãpa–e paitꞌee.
PSA.73.21	Mɨ tꞌãri ãrii, kꞌĩra pia–ee baji, pɨa mãgɨɨrãmaa ne–inaa kꞌachia oo–e pada perã. 
PSA.73.22	Mãga baji wãara kꞌĩsia kꞌawa–ee bada perã mãikꞌaapa pɨ pia kꞌawa–e bada perã. ¡Pɨ kꞌĩrapite mɨ ne–animalkꞌa baji! 
PSA.73.23	Mãga baji mĩda, mɨ ichita pɨde ijãapari, pɨa mɨ juaraarepema juadeepa mɨ ateepari perã. 
PSA.73.24	Mɨmaa pɨ ũraa kꞌawapipari mɨa kꞌawaamerã kꞌãata ooipia bɨ mãikꞌaapa tꞌẽepai mɨmaa pɨ kꞌĩra wãree akꞌɨpiitꞌee. 
PSA.73.25	¿Pɨ awara mɨa kꞌaita ɨtꞌari iru bɨma? ¡Pɨa aupaita mɨ kꞌaripapari! Maperã mɨ–itꞌee na pꞌekꞌau eujãdepema ne–inaa apida vale–e bɨ. 
PSA.73.26	Mɨ kꞌapꞌɨa mɨ tꞌãri ome jõdariitꞌee. Mamĩda mɨ ichita bapariitꞌee Tachi Akꞌõre ome, irua mɨ jaure jɨ̃apari perã.
PSA.73.27	Tachi Akꞌõre, pɨde ijãadaamaa pꞌanɨɨrã mãikꞌaapa pɨa kꞌinia bɨkꞌa oodakꞌaa beerã pɨa jõpiitꞌee. 
PSA.73.28	Mamĩda mɨta Tachi Akꞌõre kꞌaitꞌa bapariitꞌee. Ne–inaa jõma nɨ̃bɨ Tachi Akꞌõre jua ekꞌari nɨ̃bairã, mɨ–itꞌee iru pꞌuuru murallapa tꞌɨakꞌau bɨ́kꞌapɨ bɨ. Maperã mɨa jõmaarãmaa jaraitꞌee irua ne–inaa oopari.
PSA.74.1	Tachi Akꞌõre, ¿sãapꞌeda tai yiaraa iru bɨma? ¿Ichita tai nãgá iru baitꞌeekꞌã? ¿Sãapꞌeda pɨchi eperãarã ome kꞌĩrau bɨma? Tai pɨ ovejaarã́kꞌapɨ pꞌanɨ. 
PSA.74.2	Pɨchi pꞌuuru pidaarã akꞌɨ́ji, chonaarãweda pɨa tai jɨrɨtꞌerada perã pɨchi eperãarã pamerã. Sión ee akꞌɨ́ji, pɨ mama bapachi perã. 
PSA.74.3	¡Pɨ bapariidamãi akꞌɨ chéji, tai kꞌĩra unuamaa iru pꞌanapataarãpa ma jõma; pɨ te, netꞌaa jõmaweda aɨde nɨ̃bada paara, jõpidapꞌedaa perã!
PSA.74.4	Mama pɨ tai ome unupariidamãi ãchi o–ĩa kꞌari pꞌanɨ pɨ pꞌuuru pidaarã pꞌoyaadapꞌedaa perã. Awaraa eujãdepemaarã bandera mama baijira bɨ pꞌanɨ. 
PSA.74.5	Ãchi mẽe pakꞌuru tꞌupeepataarã́kꞌapɨ pꞌanɨ. 
PSA.74.6	Chaarapa mãikꞌaapa martillopa pɨ tedepema pakꞌuru nonoree beeda paara ãrikꞌoojida. 
PSA.74.7	Pɨ te tꞌeedapꞌeda, tꞌɨpɨtaupa paatꞌaajida. Mãga oojida mama apida pɨmaa ɨtꞌaa tꞌɨ̃naadamerã. 
PSA.74.8	Ãchi tꞌãridepai mãgajida: “¡Na jõmaweda yooro pꞌorakꞌa papidaitꞌee!” Mapa ichiaba paakꞌoo wãjida jõmaweda pɨmaa ɨtꞌaa tꞌɨ̃patapꞌedaamãi na eujãde pꞌanadapꞌedaa. 
PSA.74.9	Ɨ̃rá unudakꞌaa ne–inaa taipa mama iru pꞌanadapꞌedaa pɨ kꞌirãpadaitꞌee. Ichiaba pɨ pedee jarapari apida unudakꞌaa, waa wẽ–e perã. Mapa kꞌawada–e pꞌanɨ sãapai jõitꞌee na ne–inaa kꞌachia taimaa pꞌasa nɨ̃bɨ.
PSA.74.10	Aai Tachi Akꞌõre, ¿sãapai tai kꞌĩra unuamaa iru pꞌanapataarãpa pɨ waa oo iru pꞌanada–e paima? ¿Ichita pɨ ãpɨte ikꞌachia pedeedaitꞌeekꞌã? 
PSA.74.11	¿Sãapꞌeda pɨchi jua merã pɨkꞌa iru bɨma? ¿Sãapꞌeda pɨa tai kꞌaripa–ema?
PSA.74.12	Aai Tachi Akꞌõre, chonaarãwedadeepa pɨ mɨ rey. Pɨata na pꞌekꞌau eujãdepemaarã kꞌaripa kꞌinia bɨ. 
PSA.74.13	Pɨ juapa pꞌusa tꞌooji aɨ esajĩakꞌa eujã pꞌoo uchiamerã mãikꞌaapa mãgá nemĩsiarã pꞌanapatapꞌedaamãi jõpiji. 
PSA.74.14	Leviatán
PSA.74.15	Pɨa ooji pania poátrɨ uchia bee, to mãikꞌaapa to chakꞌe. Jõdee to ichita weepatapꞌedaa pꞌoopiji. 
PSA.74.16	Pɨa ewari mãikꞌaapa pꞌãrikꞌua ooji. Ichiaba pɨa atane mãikꞌaapa akꞌõrejĩru ooji. 
PSA.74.17	Pɨa na pꞌekꞌau eujã ookꞌãri, eujã pꞌusadeepa uchiapiji pɨa bɨdamãi beemerã. Ichiaba pɨa pꞌoojara mãikꞌaapa kꞌoijara ooji.
PSA.74.18	Tachi Akꞌõre, kꞌirãpáji pɨ kꞌĩra unuamaa iru pꞌanapataarãpa pɨ oo iru pꞌanapata mãikꞌaapa ma kꞌĩsia kꞌawa–ee beerãpa pɨ ãpɨte pedee kꞌachia jarapata. 
PSA.74.19	Tai kꞌĩra atuanáaji tai, pɨchi eperãarã tortolakꞌa pꞌanadairã. Juatau wẽe, chupɨria pꞌanapata. Tai baaipináaji ne–inaa kꞌachia ooyaa beerã juade, mãɨrã ne–animal kꞌachia beerãkꞌa pꞌanadairã. 
PSA.74.20	Kꞌirãpáji pɨa pacto ooda tai chonaarã ome, na eujã jõmaade tꞌãri kꞌachia–idaa beerãpa ne–inaa audú kꞌachia oomaa pꞌanadairã. 
PSA.74.21	Ma tꞌãri kꞌachia–idaa beerãmaa pɨ eperãarã kꞌĩra nejasiapináaji. Ma kꞌãyaara chupɨria chedeerã mãikꞌaapa ne–inaa falta beerã jɨ̃́aji, ãrapa pɨmaa pedee pia jarapataadamerã.
PSA.74.22	Tachi Akꞌõre, tai kꞌaripa chéji. Taimaa akꞌɨpíji pɨa wãara ne–inaa pia oopari pɨ eperãarã kꞌaripaitꞌee. Kꞌirãpáji ewari chaa kꞌĩsia kꞌawa–ee beerãpa pɨ ãpɨte ikꞌachia pedeepata. 
PSA.74.23	Kꞌĩra atuanáaji pɨ kꞌĩra unuamaa iru pꞌanapataarãpa oomaa pꞌanɨ. Mãgɨ́ ijãadakꞌaa beerã pɨa jara bɨkꞌa oodaamaa pꞌanadairã, pɨ ãpɨte ikꞌachia bia wãpata.
PSA.75.1	Tachi Akꞌõre, pɨmaa gracias jarapata, pɨ tai kꞌaitꞌa bapari perã. Jõmaarãpa jarapata pɨa ne–inaa pia oopari; ne–inaa eperãarãpa pꞌoyaa oodakꞌaa ãchi juadoopa.
PSA.75.2	Tachi Akꞌõre, pɨa nãga jara bɨ: “Mɨa ewari jɨrɨtꞌeraitꞌee bɨ ewate eperãarãpa oopata akꞌɨpꞌeda, jaraitꞌee pia wa kꞌachia. Mɨa mãga ookꞌãri, ne–inaa pia ooitꞌee mɨa ichita ne–inaa pia oopari perã. 
PSA.75.3	Na pꞌekꞌau eujã aɨde pꞌanapataarã ome wëre nɨ̃beekꞌãri, mɨata waa wërepi–e paitꞌee jõnaadamerã.”
PSA.75.4	Audua beerãmaa mɨa jara bɨ: “Audua pedee jaranáatɨ.” Jõdee mɨde ijãadakꞌaa beerãmaa mɨa jara bɨ: “Audua pꞌananáatɨ.” 
PSA.75.5	“Audua pꞌananáatɨ pãchi juapa ne–inaa jõma oodai jĩakꞌaapa. Ma awara audua pedee jaranáatɨ.”
PSA.75.6	Eperãarã waibɨara papipari wa ekꞌariara papipari bakꞌaa oriente eere, occidente eere, norte eere wa sur eere. 
PSA.75.7	Ɨtꞌariipa Tachi Akꞌõrépata akꞌɨpari eperãarãpa oopata jaraitꞌee pia wa kꞌachia. Irua ũkꞌuru kꞌĩra nejasiapipari; ũkꞌuru waibɨa papipari. 
PSA.75.8	Tachi Akꞌõrepa copa iru bɨ ichi juade. Ma copa ipuru bɨ ichi kꞌĩraupa. Irua ma copa weekꞌãri, jõmaweda na pꞌekꞌau eujãdepema irude ijãadakꞌaa beerãmaa mãgee vino topiitꞌee jõdarumaa.
PSA.75.9	Mɨa ichita jaraitꞌee Jacobpa ijãada Akꞌõre Waibɨapa ne–inaa oopari mãikꞌaapa tꞌãripa irumaa salmo kꞌariitꞌee. 
PSA.75.10	Iruata irude ijãadakꞌaa beerã, ma audua beerã ne–inaa kꞌachia oopata jõpiitꞌee. Jõdee irua jara bɨkꞌa oopataarã juataura papiitꞌee.
PSA.76.1	Judá eujãdepemaarãpa Tachi Akꞌõre kꞌawapata. Israelitaarãpa iru waaweepata. 
PSA.76.2	Iru te Salén
PSA.76.3	Mama iru kꞌĩra unuamaa iru pꞌanapataarã jura chõopata arma ãrikꞌooji; escudo, espada mãikꞌaapa ematrɨma, sia kꞌida ome.
PSA.76.4	Tachi Akꞌõre, pɨ ee ɨtꞌɨa beedeepa chekꞌãri, pɨ kꞌĩra unuamaa iru pꞌanapataarã pꞌoyaapꞌeda, pɨ wãara jõmaarã kꞌãyaara kꞌĩra wãreera bɨ mãikꞌaapa jõmaarã kꞌãyaara waibɨara bɨ. 
PSA.76.5	Mãɨrã soldaorã sõcharra pꞌanajida mĩda, pɨa ãra piupiji. Chõo kꞌawaa pꞌanajida mĩda, ãchi netꞌaa wẽe pꞌaneejida. Waa ãchi juapa awaraarã netꞌaa jãri atada–e paitꞌee. 
PSA.76.6	Jacobpa ijãada Akꞌõre Waibɨa, pɨa ãchi ɨtrɨakꞌãri, pꞌera jõnɨpa ãchi caballoorã, aɨ ɨ̃rɨ wãdapꞌedaarã paara piukꞌoodachida.
PSA.76.7	¡Wãara, jõmaarãpa pɨ aupai waaweedaipia bɨ! ¿Kꞌaita pɨ kꞌĩrapite akꞌɨnɨ̃ baima pɨ kꞌĩrau bakꞌãri? 
PSA.76.8	Ɨtꞌariipa pɨa jaraji chisãgɨ́ eperãarãpa ne–inaa pia oopata mãikꞌaapa chisãgɨɨrãpa ne–inaa kꞌachia oopata. Na pꞌekꞌau eujãde nɨ̃bɨ jõmaweda kꞌĩupꞌee beeji 
PSA.76.9	pɨa chupɨria chedeerã, awara–awaraa eujãdepemaarã jua ekꞌari kꞌachia pꞌanapatapꞌedaarã kꞌaripa chekꞌãri. Pɨa ãra mãgá kꞌaripaji ãrapa pɨ kꞌĩrapite ne–inaa kꞌachia ooda–e pꞌanadapꞌedaa perã.
PSA.76.10	Edom eujãdepemaarã pɨ ome kꞌĩrau pꞌanajida. Mamĩda pɨa ma chupɨria chedeerã mãɨrã juadeepa uchiapikꞌãri, ãrapa pɨmaa o–ĩa ɨtꞌaa tꞌɨ̃pachida. Mapa ãra mãikꞌaapa awaraa chupɨria chedeerã Jamat pꞌuuru pidaarã juadeepa uchiapidaarã pɨ poro jɨ̃rákꞌapɨ bɨ. 
PSA.76.11	Israelitaarã, ɨ̃rá óotɨ parãpa Tachi Akꞌõremaa jaradapꞌedaakꞌa, atꞌãri mãɨrã jua ekꞌari kꞌachia pꞌanapataadakꞌãri. Na eujã ikꞌaawa pꞌanapataarãpa Tachi Akꞌõremaa netꞌaa pia aneedaipia bɨ, iru jõmaarã kꞌãyaara waibɨara bɨ perã. Eperãarãpa iru waaweedaipia bɨ. 
PSA.76.12	Iruata eperãarã poro waibɨarã audua–ee papipari mãikꞌaapa na pꞌekꞌau eujãdepema reyrã pꞌerapipari.
PSA.77.1	Mɨa Tachi Akꞌõremaa golpe ɨtꞌaa iidipari kꞌinia bairã irua ũrimerã. 
PSA.77.2	Mɨ kꞌĩsia nɨ̃bakꞌãri, Tachi Akꞌõre jɨrɨpari. Pꞌãrikꞌua ichita mɨ jua irumaa ɨtꞌaa ɨapari ɨtꞌaa tꞌɨ̃ nɨ̃bɨde. Mamĩda mɨ tꞌãri pꞌua nɨ̃bɨ wẽpa–e. 
PSA.77.3	Mɨa Tachi Akꞌõre kꞌirãpakꞌãri, jẽedaipari mãikꞌaapa irude kꞌĩsia nɨ̃beepari. Mamĩda mɨchi tꞌãride pꞌoyaa chookꞌaa.
PSA.77.4	Tachi Akꞌõre, pɨa mɨ kꞌãipi–e. Mɨ pꞌoyaa pedee–e audú kꞌĩsia nɨ̃bairã. 
PSA.77.5	Mɨa kꞌirãpapari mɨ ewari bapariida mãikꞌaapa año wãyaadapꞌedaa. 
PSA.77.6	Kꞌirãpa bɨ sãgá naaweda pꞌãrikꞌua mɨa música chaapachi. Mɨchi tꞌãridepai iidi bɨ: 
PSA.77.7	“¿Tachi Akꞌõrepa ichita tai yiaraa iru baitꞌeekꞌã? ¿Waa tai pia akꞌɨ–e paitꞌeekꞌã? 
PSA.77.8	¿Waa tai kꞌinia iru ba–e paitꞌeekꞌã? ¿Irua tai chonaarãmaa jarada jõpijikꞌã? ¿Waa tai mãikꞌaapa taideepa uchiadaitꞌeerã kꞌaripa–e paitꞌeekꞌã? 
PSA.77.9	¿Kꞌirãpa–ekꞌã ichia taimaa pia oopariida? Audú kꞌĩrau bairã tai ome, ¿waa tai chupɨria kꞌawa–e paitꞌeekꞌã?”
PSA.77.10	Ma awara mɨa kꞌĩsia bɨ: “Mɨ audupɨara kꞌĩsia paraa nɨ̃beepari, kꞌĩsiakꞌãri Jõmaarã Akꞌõre Waibɨa juarapa waa tai kꞌaripa–e bɨ. 
PSA.77.11	Made kꞌĩsiai kꞌãyaara, ɨ̃rá mɨa kꞌirãpaitꞌee Tachi Akꞌõrepa chonaarãweda ne–inaa pia oopariida tai pꞌuuru pidaarã kꞌaripaitꞌee; ne–inaa eperãarãpa pꞌoyaa oodakꞌaa ãchi juadoopa. 
PSA.77.12	Made kꞌĩsiaitꞌee. Kꞌirãpaitꞌee irua ne–inaa pi–ia oopariida.”
PSA.77.13	Tachi Akꞌõre, pɨ kꞌachia wẽe bapari perã, ichita ne–inaa jõma pia oopari. Awaraa akꞌõre waibɨa pɨkꞌa wẽ–e. 
PSA.77.14	Pɨ juapa ne–inaa pi–ia oopari; ne–inaa eperãarãpa pꞌoyaa oodakꞌaa ãchi juadoopa. Mãgá pɨ jua akꞌɨpipari pꞌuuru pidaarã chokꞌaraarãmaa. 
PSA.77.15	Pɨ juapa pɨ pꞌuuru pidaarã, Jacobdeepa mãikꞌaapa Josedeepa uchiadapꞌedaarã kꞌaripa ataji awaraa eujãdepemaarã jua ekꞌariipa.
PSA.77.16	Tachi Akꞌõre, pꞌusapa pɨ unu pɨkꞌakꞌãri, pꞌɨrrabai nɨ̃beeji waaweepa; nãpɨa bɨmãi paara. 
PSA.77.17	Jɨ̃araradeepa kꞌoi cheji mãikꞌaapa pajãde pa audú jĩwaa nɨ̃beeji. Eperãpa sia pariatua trɨkꞌajikꞌa, mãga pɨkꞌa pa baai wãji. 
PSA.77.18	Pa pururua nɨ̃baji mãikꞌaapa pa tau pꞌorepꞌorepari nɨ̃baji. Mãga bɨde na eujã wëre nɨ̃beeji. 
PSA.77.19	Pɨa pꞌusa tꞌooji eujã pꞌoo uchiamerã. Mamĩda apidaapa pɨ bɨɨrɨ unuda–e paji. 
PSA.77.20	Pɨ pꞌuuru pidaarãmaa ma o akꞌɨpiji. Oveja akꞌɨparipa ichi ovejaarã ateeparikꞌa, mãga pɨkꞌa Moisés kꞌapꞌɨa mãikꞌaapa Aarón kꞌapꞌɨa pɨa ãra ateeji.
PSA.78.1	Mɨchi aukꞌaarã, ũrítɨ mɨa jarateeru. Mɨ pedee ũrítɨ. 
PSA.78.2	Mɨa nepɨrɨitꞌee jarateeitꞌee. Jaraitꞌee ne–inaa parãpa waide kꞌawada–e pꞌanɨ, chonaarãwedadeepa ɨ̃rá parumaa nepɨrɨda–e pada perã. 
PSA.78.3	Na ne–inaa tachi chonaarã itꞌaideepa ũridapꞌedaa mãikꞌaapa kꞌawaadapꞌedaa meranaadáma. 
PSA.78.4	Ma kꞌãyaara tachi warrarãmaa jarateedáma, ãchia chi waide tꞌoda–e pꞌanɨɨrãmaa ma jõmaweda nepɨrɨdamerã. Mãgá ãchi jõmaarãpa kꞌawaadai Tachi Akꞌõre jõmaarã kꞌãyaara waibɨara bɨ, irua ichita ne–inaa pi–ia oopari mãikꞌaapa irua oopari ne–inaa eperãarãpa pꞌoyaa oodakꞌaa ãchi juadoopa.
PSA.78.5	Tachi Akꞌõrepa ichi ley jara bëiji Jacobdeepa uchiadapꞌedaarã–itꞌee. Ma ley jara pëiji ma israelitaarã made jara bɨkꞌa pꞌanapataadamerã. Jaraji tachi chonaarãpa ma ley ãchideepa uchiadaitꞌeerãmaa jarateedamerã. 
PSA.78.6	Mãgá ãra tꞌẽe tꞌodaitꞌeerãpa ma ley aukꞌa kꞌawaadai mãikꞌaapa ãchideepa uchiadaitꞌeerãmaa jarateedai. 
PSA.78.7	Kꞌinia baji ma jõmaarãpa irude ijãapataadamerã mãikꞌaapa kꞌirãpadamerã irua oopariida tachi pꞌuuru pidaarã kꞌaripaitꞌee. Kꞌinia baji ichi eperãarãpa ma leyde jara bɨkꞌa oopataadamerã. 
PSA.78.8	Kꞌinia–e paji ãchi ijãadaamaa pꞌaneedamerã ãchi chonaarãkꞌa. Mãɨrãpa oodaamaa pꞌanapachida irua jara bɨkꞌa. Kꞌĩsia kꞌawa–ee beerãkꞌa pꞌanapachida tꞌãride chooda–e pꞌanadapꞌedaa perã. ¡Mãɨrãpa Tachi Akꞌõrede ijãa amaajida!
PSA.78.9	Maapai jura chõo jõnɨde Efraindeepa uchiadapꞌedaarã, chi ematrɨmapa chõo kꞌawaa beerã chõodapꞌedaamãiipa ãpɨtee wãjida. 
PSA.78.10	Ooda–e paji Tachi Akꞌõrepa ãchi ome pacto oodade jaradakꞌa. Ma kꞌãyaara irua jarateedakꞌa oodaamaa pꞌaneejida. 
PSA.78.11	Ãchia kꞌĩra atuatꞌaajida irua ne–inaa pi–ia oopariida; ne–inaa eperãarãpa pꞌoyaa oodakꞌaa ãchi juadoopa. 
PSA.78.12	Mãga pꞌaneejida ãchi chonaarãpa ma ne–inaa pi–ia ooda ãchi taupa unujida mĩda, Egipto eujãde mãikꞌaapa Zoán eujãde pꞌanadakꞌãri. 
PSA.78.13	Tachi Akꞌõrepa pꞌusa tꞌoopiji ãra eujã pꞌoo bɨde wãyaadamerã, ãchi ikꞌaawa irua pania pꞌusadepema murallakꞌa bɨru misa. 
PSA.78.14	Ãstaawa jɨ̃ararade iru ãra naa wãji o kꞌawaa wãdamerã. Jõdee pꞌãrikꞌua tꞌɨpɨtaude mãga wãji. 
PSA.78.15	Eujã pania wẽe bɨde wãyaadakꞌãri, irua peña tꞌoopiji aɨdeepa pania uchiamerã mãikꞌaapa ãrapa todamerã. 
PSA.78.16	Ma peña bideepa pania uchiapiji tokꞌa weemerã.
PSA.78.17	Mãga unujida mĩda, ãchia iru kꞌĩrapite waapɨara pꞌekꞌau kꞌachia oojida. Ma eujã pania wẽe bɨde ãchia oodaamaa pꞌaneejida Jõmaarã Akꞌõre Waibɨapa jaradakꞌa. 
PSA.78.18	Irua ãchimaa chikꞌo teeji mĩda, ãchia chikꞌo kꞌinia pꞌanadapꞌedaata iidijida. 
PSA.78.19	Iru ãpɨte nãgá pedee kꞌachia pedeejida: “¿Na eujã pania wẽe bɨde Tachi Akꞌõrepa chikꞌo teeikꞌã?” ajida. 
PSA.78.20	“Wãara irua peña wɨpikꞌãri, madeepa pania tokꞌa weeji. Mamĩda ¿ichi eperãarãmaa pan mãikꞌaapa nechiara teeikꞌã?” ajida.
PSA.78.21	Tachi Akꞌõrepa ma pedee ũrikꞌãri, kꞌĩraudachi Jacobdeepa uchiadapꞌedaarã ome; ma Israeldeepa uchiadapꞌedaarã ome. 
PSA.78.22	Ãra ome mãgá kꞌĩrau baji irude ijãada–e pꞌanadapꞌedaa perã. ¡Ijãada–e paji irua ãchi kꞌaripai! 
PSA.78.23	Mãga pꞌanajida mĩda, Tachi Akꞌõrepa jaraji jɨ̃araradeepa baaimerã 
PSA.78.24	ɨtꞌaripema pan, mãgɨ́ maná ãrapa kꞌodamerã. 
PSA.78.25	Mãgá ãchi jõmaarãpa angeleerã chikꞌo kꞌojida. Tachi Akꞌõrepa mãgee chikꞌo waibɨa ãramaa pëiji, ãchi bi jãwaadarutamaa kꞌodamerã. 
PSA.78.26	Iru juapa nãu pꞌuapiji oriente eereepa mãikꞌaapa sur eereepa. 
PSA.78.27	Mãgá nechiara baaipiji ichi pꞌuuru pidaarã pꞌanadapꞌedaamãi. ¡Pajãdeepa kꞌoi baaipiparikꞌa, mãga pɨkꞌa irua ipanaarã baaipiji! ¡Cho–kꞌara baaipiji yooro pꞌorakꞌa mãikꞌaapa pꞌusa idepema ipu nãusaakꞌa! 
PSA.78.28	Tachi Akꞌõrepa ma ipanaarã baaipiji ichi eperãarã pꞌanadapꞌedaamãi; ãchi te ne–edee oodapꞌedaa ikꞌaawa. 
PSA.78.29	Kꞌojida bɨ jãwaadarutamaa, Tachi Akꞌõrepa teeda perã ãchia kꞌo kꞌinia pꞌanadapꞌedaata. 
PSA.78.30	Mamĩda taarã o–ĩa pꞌanada–e paji. Mapa ma chikꞌo kꞌo pꞌanɨ misa, atꞌãri itꞌaide bɨde, 
PSA.78.31	Tachi Akꞌõre kꞌĩraudachi ãchi ome mãikꞌaapa ãchidepema juataura beerã peekꞌooji. Mãgá israelitaarã kꞌapꞌɨa piara pꞌanadapꞌedaarã piupiji.
PSA.78.32	Tachi Akꞌõrepa ichi jua ãramaa mãgá akꞌɨpiji mĩda, waya pꞌekꞌau kꞌachia oopachida mãikꞌaapa ijãadakꞌaa paji Tachi Akꞌõrepa ne–inaa pi–ia oodade; ne–inaa eperãarãpa pꞌoyaa oodakꞌaa ãchi juadoopa. 
PSA.78.33	Maperã Tachi Akꞌõrepa ãra taarã pꞌanapi–e paji. Ĩyapa aba taarã–ee wãyaaparikꞌa, mãga pɨkꞌa irua ãra taarã pꞌanapi–e paji. Taarã–e nɨde, ãra pꞌera jõnɨde irua ãra jõpiji. 
PSA.78.34	Mãgá Tachi Akꞌõrepa ãra ũkꞌuru piupikꞌãri, waya iru jɨrɨpachida mãikꞌaapa waya tꞌãripa irude ijãa pꞌaneejida. 
PSA.78.35	Mãga nɨde kꞌirãpajida ãchi–itꞌee Tachi Akꞌõre mãu choma bɨkꞌa baji irua ãchi jɨ̃apariida perã mãikꞌaapa kꞌirãpajida iru, Jõmaarã Akꞌõre Waibɨapa ãchi kꞌaripada awaraarã jua ekꞌariipa. 
PSA.78.36	Maperã irumaa pedee pia jarajida. Mamĩda seewa paji. 
PSA.78.37	Wãara tꞌãripa ijãadakꞌaa paji mãikꞌaapa oodakꞌaa paji Tachi Akꞌõrepa ãchi chonaarã ome pacto oodade jara bɨkꞌa.
PSA.78.38	Mãga pꞌanajida mĩda, Tachi Akꞌõrepa ãra chupɨria kꞌawaaji mãikꞌaapa ãrapa ne–inaa kꞌachia oopatapꞌedaa ãyaa bɨji. Atꞌapai ãrapa iru kꞌĩraupijida mĩda, irua ma kꞌĩrau tꞌumãtɨji mãikꞌaapa ãra jõpi–e paji. 
PSA.78.39	Kꞌirãpaji ãra jĩpꞌa eperãarã; taarã–ee pꞌanadapꞌeda, nãukꞌa wẽpadaipata.
PSA.78.40	Eujã pania wẽe bɨde wãyaadakꞌãri, atꞌapai irua jaradakꞌa oo amaajida mãikꞌaapa ee jẽra bɨde wãyaadakꞌãri, iru tꞌãri pꞌuapijida. 
PSA.78.41	Ijãadakꞌaa pada perã, atꞌapai iidijida iru jua ãchimaa akꞌɨpimerã. Mãgá israelitaarã Akꞌõre Waibɨa pꞌekꞌau kꞌachia wẽe bɨta kꞌĩraupijida. 
PSA.78.42	Kꞌirãpada–e paji iru juapa oopariida ãchi kꞌaripa ataitꞌee ãchi kꞌĩra unuamaa iru pꞌanapatapꞌedaarã juadeepa. 
PSA.78.43	Ma awara kꞌirãpada–e paji irua Egipto eujãde mãikꞌaapa Zoán eujãde ne–inaa pi–ia ooda; ne–inaa eperãarãpa pꞌoyaa oodakꞌaa ãchi juadoopa. 
PSA.78.44	Maapai irua toidapema pania waa papiji, Egipto pidaarãpa pania todaitꞌee wẽe pꞌaneedamerã. 
PSA.78.45	Ichiaba irua mãɨrãmaa sĩta chokꞌara pëiji kꞌaakꞌoodamerã mãikꞌaapa baso chokꞌara pëiji ãra ne–inaa ãrikꞌoodamerã. 
PSA.78.46	Ichiaba sisi chokꞌara pëiji ãra ne–uudapꞌedaa kꞌokꞌoodamerã. 
PSA.78.47	Ichiaba hielo kꞌoi taukꞌa pëiji ãra uva kꞌãi mãikꞌaapa higuera pakꞌuru ãrikꞌoomerã. 
PSA.78.48	Mãga bɨde ãra pꞌakꞌaarã piujida ma hielo tau baaidapa mãikꞌaapa ãra ovejaarã piujida pa baaidapa. 
PSA.78.49	Ma jõma oodapa Tachi Akꞌõrepa ichi jua mãɨrãmaa akꞌɨpiji. Akꞌɨpiji ichi ãra ome kꞌĩrau bada, ãra pia–ee akꞌɨ bada mãikꞌaapa ãra jõpiitꞌee bada. Irua ma ne–inaa kꞌachia ãramaa pëiji ichi angeleerã eperãarãmaa pëiparikꞌa. 
PSA.78.50	Ãra ome iru audú kꞌĩrau bada perã, ãra ma ne–inaa kꞌachiadeepa chokꞌai uchiapi–e paji. Ma kꞌãyaara kꞌayaa kꞌachiapa ãra kꞌiniipiji. 
PSA.78.51	Te bee chaa Egipto pidaarã warrarã naapemaarã jõmaweda piupiji. Ma Camdeepa uchiadapꞌedaarã warrarã naa tꞌodapꞌedaarã jõpiji.
PSA.78.52	Jõdee ichi pꞌuuru pidaarã, israelitaarã mamãikꞌaapa ateeji eujã pania wẽe bɨdee. Oveja akꞌɨparipa ichi ovejaarã pꞌe ateeparikꞌa, mãga pɨkꞌa irua ãra ateeji. 
PSA.78.53	Ãra pꞌoo bɨde ateeji pꞌeranaadamerã. Mamĩda ãra kꞌĩra unuamaa iru pꞌanapatapꞌedaarã pꞌusade kꞌiniipiji. 
PSA.78.54	¡Tachi Akꞌõrepa ichi juarapa na ee jẽra bɨdepemaarã pꞌoyaapꞌeda, ichi pꞌuuru pidaarã aneeji namaa ichia jɨrɨtꞌerada eujãde! 
PSA.78.55	Awaraa eujãdepemaarã na eujãde pꞌanapatapꞌedaarã jërekꞌooji israelitaarã naa. Mãpai mãɨrã eujã tꞌoopiji israelitaarã ëreerã chaachaa aɨde pꞌanapataadamerã ãchi te ne–edee oodade.
PSA.78.56	Mamĩda irua oo–e pada perã ãchia kꞌinia pꞌanadapꞌedaakꞌa, ãchia irude ijãadaamaa pꞌaneejida mãikꞌaapa oodaamaa pꞌaneejida Jõmaarã Akꞌõre Waibɨa leyde jara bɨkꞌa. 
PSA.78.57	Ãchi chonaarãpa oodapꞌedaakꞌa, ooda–e paji ãchia irumaa oodaitꞌeeda adapꞌedaakꞌa mãikꞌaapa iru traicionaajida. Ematrɨma jõree bakꞌãri kꞌachia uchiaparikꞌa, mãga pɨkꞌa ãchi kꞌachia uchiajida. 
PSA.78.58	Tachi Akꞌõre audú kꞌĩraupijida ee nokꞌode altar oodakꞌãri ne–inaa juapa ooda–itꞌee, awaraa akꞌõre waibɨa apatade ijãa kꞌinia pꞌanadapꞌedaa perã. 
PSA.78.59	Mãga unukꞌãri, Tachi Akꞌõre audú kꞌĩrau beeji mãikꞌaapa ma israelitaarã yiaraa iru beeji. 
PSA.78.60	Ichi te ne–edee ooda Siló eede bada atabaibëiji, eperãarã tꞌãide ma te ichi te paji mĩda. 
PSA.78.61	Ma tede ichi kꞌĩra wãree baji mĩda mãikꞌaapa made ichi jua akꞌɨpiji mĩda, ma te jãri atapiji ichi kꞌĩra unuamaa iru pꞌanapatapꞌedaarãmaa. 
PSA.78.62	Ichi pꞌuuru pidaarã ome audú kꞌĩrau bada perã, ãra kꞌĩra unuamaa iru pꞌanapatapꞌedaarãmaa espadapa peepiji, irua ãra jɨrɨtꞌeraji mĩda ichi eperãarã padamerã. 
PSA.78.63	Mãgá israelitaarã kꞌũtrãarã jõpijida, tꞌɨpɨtaupa pꞌũajara pꞌooda jõpiparikꞌa. Mapa ɨmɨkꞌĩraarã wẽ–e paji ãra awẽraarã ome miakꞌãidaitꞌee mãikꞌaapa miakꞌãipata kꞌari kꞌaridakꞌaa paji. 
PSA.78.64	Ichiaba mãɨrãpa pꞌaareerã espadapa peekꞌoo wãjida. Mapa ãra wẽraarãpa pꞌoyaa chi ɨada–e paji.
PSA.78.65	Mamĩda ma tꞌẽepai Tachi Akꞌõre ɨ̃rɨma pɨkꞌaji, tachi kꞌãimokꞌaraadeepa ɨ̃rɨmapatakꞌa maa–e pɨrã soldao vinopa piu bapꞌeda, biaparikꞌa. 
PSA.78.66	Mãpai Tachi Akꞌõrepa ichi kꞌĩra unuamaa iru pꞌanapatapꞌedaarã pꞌoyaaji mãikꞌaapa jërekꞌooji. Kꞌĩra nejasiapiji ichita mãga pꞌanapataadamerã. 
PSA.78.67	Mamĩda Josedeepa uchiadapꞌedaarã yiaraa iru baji. Ma Efraín ëreerãdepemaarã jɨrɨtꞌera–e paji. 
PSA.78.68	Mãgɨ́ israelitaarã jɨrɨtꞌerai kꞌãyaara, Judá ëreerãdepemaarã jɨrɨtꞌeraji Sión, irua ee kꞌiniara bɨ, ãchi eujãde bada perã. 
PSA.78.69	Mama ichi te oopiji, pajãkꞌa ɨtꞌɨa bamerã mãikꞌaapa na pꞌekꞌau eujãkꞌa ichia bɨdamãi ichita beemerã. 
PSA.78.70	Ichi mimiapari David jɨrɨtꞌeraji, ma eperã oveja akꞌɨpari aupai paji mĩda. 
PSA.78.71	Ma eperã ataji ovejaarã akꞌɨ badamãiipa irua ichi pꞌuuru pidaarã, Jacobdeepa uchiadapꞌedaarã akꞌɨpariimerã, ovejaarã akꞌɨparipa ichi ovejaarã akꞌɨparikꞌa. Mãgá Davidpa israelitaarã akꞌɨpachi. 
PSA.78.72	Ãra tꞌãri jĩpꞌa akꞌɨpachi mãikꞌaapa ãramaa jarateepachi sãga pꞌanapataadaipia bɨ Tachi Akꞌõrepa kꞌinia bɨkꞌa.
PSA.79.1	Aai Tachi Akꞌõre, ijãadakꞌaa beerãpa pɨchi eujã jãri ata chejida. ¡Pɨ tede, ma te pɨ–itꞌee awara bɨdade, ne–inaa kꞌachia oojida mãikꞌaapa Jerusalén pꞌuuru jõtꞌaajida! 
PSA.79.2	Peekꞌoojida pɨ mimiapataarã, chi pɨa jara bɨkꞌa oopatapꞌedaarã. Mãpai ãra kꞌapꞌɨa piuda taawa atabaibëijida ãkosoorãpa mãikꞌaapa mẽepema ne–animalaarãpa kꞌokꞌoodamerã. 
PSA.79.3	Eperãpa pania weeparikꞌa, mãga pɨkꞌa mãɨrãpa Jerusalendepemaarã waa batꞌapijida. Apida bee–e paji ma piudapꞌedaarã ɨaitꞌee. 
PSA.79.4	Tai ikꞌaawa pꞌanapataarãpa tai awaraa eperãarã kꞌãyaara ekꞌariara unupata mãikꞌaapa tai oo iru pꞌanapata.
PSA.79.5	Aai Tachi Akꞌõre, ¿sãapai pɨ tai ome waa kꞌĩrau–ee beeitꞌeema? ¿Ichita pɨ kꞌĩrau tꞌɨpɨtau urua nɨ̃bɨkꞌa baitꞌeekꞌã tai audú jiwaa bapari perã? 
PSA.79.6	Tai ome kꞌĩrau bai kꞌãyaara, ijãadakꞌaa beerã ómeta kꞌĩrau béeji. ¡Mãɨrãpa pɨ kꞌawadakꞌaa mãikꞌaapa pɨmaa ɨtꞌaa tꞌɨ̃dakꞌaa! 
PSA.79.7	Maperã Jacobdeepa uchiadapꞌedaarã peekꞌoojida mãikꞌaapa ãra eujãde nɨ̃bɨ ãrikꞌoojida. 
PSA.79.8	Tachi Akꞌõre, taimaa kꞌachia oonáaji tai chonaarãpa ne–inaa kꞌachia oopatapꞌedaa kꞌaurepa. ¡Tai chupɨria kꞌawáaji mãikꞌaapa isapai tai kꞌaripa chéji, tai audú tꞌãri pꞌua pꞌanadairã!
PSA.79.9	Tachi Akꞌõre, pɨ tai kꞌaripapari. Pɨ jõmaarã kꞌãyaara waibɨara bairã, tai kꞌaripáji mãikꞌaapa tai kꞌĩra unuamaa iru pꞌanapataarã juadeepa uchiapíji. Taipa pꞌekꞌau kꞌachia oopata ãyaa bɨ́ji pɨde ijãapata perã.
PSA.79.10	Pɨa mãga ooru pɨrã, ijãadakꞌaa beerãpa waa jarada–e pai: “¿Sãma bɨma pãchi Akꞌõre Waibɨa?” Tachi Akꞌõre, mãɨrã kꞌachia óoji ãchia pɨ mimiapataarã peedapꞌedaa kꞌaurepa. Taipa mãga unudakꞌãri, kꞌawaadaitꞌee wãara pɨ jõmaarã kꞌãyaara waibɨara bɨ. Ma ijãadakꞌaa beerãpa aukꞌa kꞌawadaitꞌee. 
PSA.79.11	Chĩara juade pꞌanɨɨrã biapi ũríji mãikꞌaapa pɨ juapa ãra peedaitꞌee pꞌanɨɨrã juadeepa kꞌaripa atáji.
PSA.79.12	Tachi Akꞌõre, tai eujã ikꞌaawa pꞌanapataarã kꞌachia ooma siete kꞌachia óoji, pɨ ãpɨte ikꞌachia pedee jarapata perã. 
PSA.79.13	Mãpai tai, pɨ pꞌuuru pidaarã, pɨ ovejaarãkꞌa pꞌanɨɨrãpa ichita pɨmaa gracias jarapataadaitꞌee mãikꞌaapa ichita pɨmaa tꞌãri o–ĩa kꞌaripataadaitꞌee.
PSA.80.1	Tachi Akꞌõre, pɨa israelitaarã akꞌɨpari oveja akꞌɨparipa ichi ovejaarã akꞌɨparikꞌa. Pɨa Josedeepa uchiadapꞌedaarãmaa jarateepari pɨa kꞌinia bɨkꞌa pꞌanapataadamerã. Pɨ ɨtꞌari bapari ɨtꞌaripemaarã, querubín apata, tꞌãide. ¡Maperã taipa pɨmaa iidiruta ũríji! 
PSA.80.2	¡Pɨ jua unupíji Efraindeepa uchiadapꞌedaarãmaa, Benjamindeepa uchiadapꞌedaarãmaa mãikꞌaapa Manasedeepa uchiadapꞌedaarãmaa! ¡Tai kꞌaripa chéji tai kꞌĩra unuamaa iru pꞌanapataarã juadeepa!
PSA.80.3	Tachi Akꞌõre, tai pꞌuuru pidaarã waibɨa papíji naaweda pꞌanadapꞌedaakꞌa. Tai pia akꞌɨ baparíiji mãikꞌaapa na nepɨradeepa kꞌaripáji.
PSA.80.4	Tachi Akꞌõre, pɨ Jõmaarã Akꞌõre Waibɨa. ¿Sãapai ũriitꞌeema pɨ pꞌuuru pidaarãpa ɨtꞌaa iidi jõnɨ? ¿Sãapai tai ome waa kꞌĩrau–ee baitꞌeema? 
PSA.80.5	Taimaa nekꞌopii kꞌãyaara pɨa tai tꞌãri pꞌuapipari mãikꞌaapa ne–inaa topii kꞌãyaara, pɨa taubara uchiapipari. 
PSA.80.6	Pɨa tai nãgá iru bairã, na eujã ikꞌaawa pꞌanapataarãpa chõo pꞌanɨ tai eujã jãri atadaitꞌee mãikꞌaapa tai kꞌĩra unuamaa iru pꞌanapataarãpa tai oo iru pꞌanɨ.
PSA.80.7	Mapa Tachi Akꞌõre, Jõmaarã Akꞌõre Waibɨa, tai pꞌuuru pidaarã waibɨa papíji naaweda pꞌanadapꞌedaakꞌa. Tai pia akꞌɨ́ji mãikꞌaapa na nepɨradeepa kꞌaripáji.
PSA.80.8	Pɨata tai Egipto eujãdeepa uchiapiji. Uva kꞌarra awara ãi ateepatakꞌa jaudaitꞌee, mãga pɨkꞌa pɨa tai pꞌuuru pidaarã ijãadakꞌaa beerã eujãdee ateeji. Mãɨrã jërekꞌooji, tai ãra eujãde pꞌanapataadamerã. 
PSA.80.9	Eperãpa ichi eujã puparikꞌa uva kꞌarra jau naaweda, mãga pɨkꞌa pɨa ooji ma eujã ome. Mapa uva kꞌarra eujã piade jaupꞌeda, chi kꞌarra edú wariparikꞌa, mãga pɨkꞌa tai pꞌuuru pidaarã ma eujãde pꞌanapachida mãikꞌaapa ĩwajida. 
PSA.80.10	Ma eujã jõmaade pꞌanapachida; ee jẽra bɨmãi paara. Pia pꞌanapachida uva kꞌarra jua tꞌai chokꞌara ome pi–ia unupatakꞌa. 
PSA.80.11	Pꞌanapachida Mediterráneo pꞌusa i parumaa mãikꞌaapa Éufrates to i parumaa.
PSA.80.12	Ɨ̃rá, ¿sãapꞌeda pɨa na eujã ikꞌaawa pꞌanapataarã na eujãde tꞌĩupijima? Eperã uva kꞌãide wãyaa wãpa uva oro ataparikꞌa, mãga pɨkꞌa mãɨrãpa pɨ eperãarã pee wãda. 
PSA.80.13	Mãɨrã pidokꞌa pꞌanɨ eujã ãrikꞌoo wãpata perã. Ichiaba mãɨrã ne–animal kꞌachia beerãkꞌa pꞌanɨ taipa ne–uudapꞌedaa jõmaweda kꞌokꞌoo chepata perã.
PSA.80.14	Jõmaarã Akꞌõre Waibɨa, waya chéji tai ome bapariimerã. ¡Ɨtꞌariipa tai akꞌɨ́ji mãikꞌaapa tai chupɨria kꞌawáaji, tai pɨa uva kꞌarra jaudákꞌapɨ pꞌanadairã! 
PSA.80.15	Pɨ juarapa tai na eujãde jau pɨkꞌa bɨji nama pɨ warrarãkꞌa pꞌanapataadamerã.
PSA.80.16	Mamĩda ɨ̃rá ne–inaa kꞌachia ooyaa beerãpa tai, pɨa uva kꞌarra jaudakꞌa pꞌanɨɨrã tꞌɨapꞌe chejida mãikꞌaapa paa jõjida. Mãɨrãpa oodapꞌedaa akꞌɨ́ji mãikꞌaapa ãra miapíji. 
PSA.80.17	Mãgá pɨa eperãarã jɨrɨtꞌerada kꞌaripáji pɨa tai, pɨchi warrarãkꞌa, awaraa eperãarã kꞌãyaara juataura papida perã. 
PSA.80.18	Pɨa tai mãgá kꞌariparu pɨrã, taipa waa ijãa amaada–e paitꞌee. Na nepɨradeepa tai chokꞌai uchiapíji. Mãpaipɨ pɨmaa ichita ɨtꞌaa tꞌɨ̃pataadaitꞌee.
PSA.80.19	Tachi Akꞌõre, pɨ Jõmaarã Akꞌõre Waibɨa. Tai pꞌuuru pidaarã waibɨa papíji naaweda pꞌanadapꞌedaakꞌa. Tai pia akꞌɨ baparíiji mãikꞌaapa na nepɨradeepa kꞌaripáji.
PSA.81.1	Israelitaarã, ¡Tachi Akꞌõremaa tꞌãri o–ĩa kꞌarítɨ, tai–itꞌee iru pꞌuuru murallapa tꞌɨakꞌau bɨ́kꞌapɨ bairã! ¡O–ĩapa bíatɨ Jacobpa ijãada Akꞌõre Waibɨamaa! 
PSA.81.2	Pandero, arpa mãikꞌaapa salterio cháatɨ salmo kꞌaridaitꞌee perã. 
PSA.81.3	Trompeta cháatɨ ai ewarikꞌãri mãikꞌaapa atane pꞌãriu pakꞌãri, tachi fiesta waibɨa ewate perã. 
PSA.81.4	Jacobpa ijãada Akꞌõre Waibɨapa ma ley jaraji israelitaarãpa oodamerã. 
PSA.81.5	Mãga jaraji Josedeepa uchiadapꞌedaarã ome pacto oodade, ãra Egipto eujãdeepa uchiadakꞌãri.
PSA.81.5	Mama ãchia kꞌawada–e pꞌanɨ pedeede nãga ũrijida: 
PSA.81.6	“Mɨa parã kꞌaripaitꞌeeda aji, waa audú mimianaadamerã eperãarã audú mimiapatakꞌa ne–inaa chɨkꞌɨa kꞌoraade uadakꞌãri. 
PSA.81.7	Kꞌĩsia jõnadakꞌãri, mɨmaa ɨtꞌaa iidijida. Mapa mɨa parã ne–inaa kꞌachia ooyaa beerã juadeepa uchiapiji. Pa jĩwaa nɨ̃badamãiipa mɨa pꞌanauji. Maapꞌeda pania poátrɨ uchia badamãi Meribade mɨa parã nepɨrade baaipiji kꞌawaaitꞌee wãara mɨde ijãa pꞌanɨ wa mãga–e.
PSA.81.8	’’Mɨchi pꞌuuru pidaarã, pia ũrítɨ mɨa jararu. ¡Aai israelitaarã, taawa parãpa mɨ pedee ũridai! 
PSA.81.9	Awaraa eujãdepemaarã akꞌõre waibɨa apata parã tꞌãide iru pꞌananáatɨ. Mãgee akꞌõre waibɨa apata kꞌĩrapite bedabaináatɨ ɨtꞌaa tꞌɨ̃daitꞌee. 
PSA.81.10	¡Mɨta Tachi Akꞌõre; parã Akꞌõre Waibɨa! Mɨata parã Egipto eujãdeepa uchiapiji. Ipana chakꞌeerãpa ãchi i ãapatakꞌa, chi nawepa netawamerã, mãga pɨkꞌa mɨmaa ɨtꞌaa tꞌɨ̃́tɨ, mɨa parã kꞌaripamerã.
PSA.81.11	’’Mamĩda mɨa mãga jarakꞌãri, mɨ pꞌuuru pidaarãpa ũri kꞌiniada–e paji. Israelitaarãpa oodaamaa pꞌanajida mɨa jaradakꞌa. 
PSA.81.12	Maperã mɨa ãchi ituaba atabëiji ãchia oo kꞌiniata oodamerã. 
PSA.81.13	Mɨ pꞌuuru pidaarã, israelitaarãpa mɨ pedee ũridapꞌedaa paara mãikꞌaapa mɨa jaradakꞌa oodapꞌedaa paara, 
PSA.81.14	taarã–e nɨde mɨa ãra kꞌĩra unuamaa iru pꞌanapatapꞌedaarã pꞌoyaakꞌaji mãikꞌaapa miapikꞌaji. 
PSA.81.15	Ma awara mɨ kꞌĩra unuamaa iru pꞌanapataarã pꞌera jõnɨpa mɨ kꞌĩrapite bedabaikꞌajida mãikꞌaapa kꞌachiadee wãkꞌajida. 
PSA.81.16	Jõdee mɨa parãmaa ne–inaa pia ookꞌaji. Trigo pia parãmaa teekꞌaji kꞌodamerã mãikꞌaapa mẽepema miéle teekꞌajida aji, senedamerã o–ĩa pꞌaneerutamaa.”
PSA.82.1	Tachi Akꞌõre eperãarã poro waibɨarã ome chipꞌedaidakꞌãri, ichi ãra poro waibɨa. Irua akꞌɨpari ãrapa oopata jaraitꞌee pia wa kꞌachia. Ãramaa mãgapari: 
PSA.82.2	“¿Sãapai parãpa waa pia akꞌɨda–e paitꞌee eperãarãpa ne–inaa kꞌachia oopata? ¿Sãapai waa mɨde ijãadakꞌaa beerã pia akꞌɨda–e paitꞌeema? 
PSA.82.3	Mãɨrã pia akꞌɨdai kꞌãyaara, kꞌaripátɨ akꞌõre wẽe beerã mãikꞌaapa juatau wẽe beerã. Chupɨria chedeerã mãikꞌaapa chĩara jua ekꞌari kꞌachia pꞌanapataarã pia óotɨ. 
PSA.82.4	Mãɨrã mãikꞌaapa ne–inaa falta beerã mɨde ijãadakꞌaa beerã jua ekꞌariipa uchiapítɨ.
PSA.82.5	’’Parã, mɨ eperãarã poro waibɨarã, kꞌĩsia kꞌawada–ee pꞌanɨ. Eperã pꞌãriude pariatua nipaparikꞌa, parã mãga pɨkꞌa nipapata. Maperã na pꞌekꞌau eujã parã ome chookꞌaa.”
PSA.82.6	Mɨa parãmaa jaraji: “Parã mɨkꞌa pꞌanɨda aji, Akꞌõre Waibɨarãkꞌa, parã Jõmaarã Akꞌõre Waibɨa warrarã perã. 
PSA.82.7	”Mamĩda parã eperãarã jĩpꞌaarãkꞌa piudaitꞌee. Piudaitꞌeeda aji, awaraa eperãarã poro waibɨarãkꞌa.”
PSA.82.8	Tachi Akꞌõre, akꞌɨ chéji na pꞌekꞌau eujãdepemaarãpa oopata jaraitꞌee pia wa kꞌachia, awara–awaraa eujãdepemaarã jõmaweda pɨ jua ekꞌari pꞌanapata perã.
PSA.83.1	Aai Tachi Akꞌõre, ¡waa kꞌĩupꞌee banáaji, maarepida ne–inaa oo–ee tai kꞌaripaitꞌee! 
PSA.83.2	Akꞌɨ́ji pɨ kꞌĩra unuamaa iru pꞌanapataarã kꞌĩrau biukꞌa para nɨ̃bɨ pɨa jara bɨkꞌa oodaamaa pꞌanapata perã. 
PSA.83.3	Ikꞌawaa pꞌanadairã pedeeteepata pɨ pꞌuuru pidaarãmaa ne–inaa kꞌachia oodaitꞌee, pɨa ãra jɨ̃apari mĩda. 
PSA.83.4	Nãga jarapata: “¡Wãdáma ãra eujã jõpide! ¡Mãgá apidaapa Israel tꞌɨ̃ kꞌirãpada–e paitꞌeeda!” apata.
PSA.83.5	Aukꞌa mãga kꞌĩsiapata perã, nãgɨɨrãpa pacto oojida pɨ ome chõodaitꞌee: 
PSA.83.6	Edom eujãdepemaarã; Ismaeldeepa uchiadapꞌedaarã, awaraa Agardeepa uchiadapꞌedaarã ome; Moab eujãdepemaarã; 
PSA.83.7	Guebal eujãdepemaarã, Amón eujãdepemaarã, Amalec eujãdepemaarã; Filistea eujãdepemaarã; Tiro pꞌuurudepemaarã; 
PSA.83.8	Asiria eujãdepemaarã mãikꞌaapa Lotdeepa uchiadapꞌedaarã.
PSA.83.9	Mãɨrã ome óoji pɨa Madián eujãdepemaarã ome oodakꞌa maa–e pɨrã Sísara ome oodakꞌa maa–e pɨrã Jabín ome oodakꞌa Quisón to chakꞌede. 
PSA.83.10	Mãɨrã jõjida Endorde mãikꞌaapa ãchi kꞌapꞌɨa piuda taawa pꞌaneejida ãkꞌa. 
PSA.83.11	Mãɨrã poro waibɨarã ome óoji pɨa Oreb ome mãikꞌaapa Zeb ome oodakꞌa. Mãɨrã poro waibɨarã ome óoji pɨa Zeba ome mãikꞌaapa Zalmuna ome oodakꞌa. 
PSA.83.12	Pɨa mãga ooji ãchia jaradakꞌãri: “Tachi Akꞌõre eujãdepema pꞌũajara jẽra bɨmãi jãri atanadáma.”
PSA.83.13	Mɨchi Akꞌõre Waibɨa, ¡mãɨrã papíji kꞌiru pꞌooda, nãupa ãyaa ateeparikꞌa! 
PSA.83.14	¡Tꞌɨpɨtaupa pakꞌuru jẽra bee paa jõparikꞌa, 
PSA.83.15	mãga pɨkꞌa mãɨrã tꞌẽe wã́ji mãikꞌaapa ãra pꞌerapíji nãumiapa maa–e pɨrã papa! 
PSA.83.16	Tachi Akꞌõre, mãɨrã kꞌĩra nejasiapíji, pɨ jõmaarã kꞌãyaara waibɨara bɨda arutamaa.
PSA.83.17	¡Mɨa kꞌinia bɨ mãɨrã ichita mãgá kꞌĩra nejasia pꞌaneedamerã ãchi piurutamaa! 
PSA.83.18	¡Mãgá jõmaarãpa kꞌawaadai pɨ aupai Tachi Akꞌõre, na pꞌekꞌau eujãdepemaarã jõmaarã Akꞌõre Waibɨa!
PSA.84.1	Tachi Akꞌõre, Jõmaarã Akꞌõre Waibɨa, ¡pɨ te pi–ia bɨ! 
PSA.84.2	Tachi Akꞌõre, pɨ tede mɨ audú ba kꞌinia bɨ. Mɨa tꞌãripa o–ĩa kꞌarimaa bɨ pɨ, chi ichita chokꞌai baparimaa.
PSA.84.3	Tachi Akꞌõre, Jõmaarã Akꞌõre Waibɨa, pɨ mɨ rey mãikꞌaapa mɨchi Akꞌõre Waibɨa. Ipanaarã paara pɨ tede pꞌana kꞌinia pꞌanapata, mama pɨ altar kꞌaitꞌa golondrinaarãpa ãchi te oopata perã mãikꞌaapa chi chakꞌeerã waripata perã.
PSA.84.4	O–ĩa pꞌanɨ pɨ tede pꞌanapataarã. Ichita pɨmaa ɨtꞌaa tꞌɨ̃pataadai, ɨ̃ida–ee. 
PSA.84.5	O–ĩa pꞌanɨ eperãarã pɨa ãra juataurapikꞌãri. Ãra pɨ temaa wãpari ode Sión eede ɨtꞌaa wã kꞌinia pꞌanapata. 
PSA.84.6	Ãra eujã jewedaa Lagrimade wãyaadakꞌãri, pɨa ma eujã pania poátrɨ uchia pɨkꞌa beemãi papipari mãikꞌaapa kꞌoijara pai naaweda, pɨa ãchi ɨ̃rɨ kꞌoi pëipari. 
PSA.84.7	Mãgá juataura pꞌaneepata Sión eede pɨ kꞌĩrapite panadaitꞌee, pɨ akꞌõre waibɨa apataarã jõmaarã kꞌãyaara waibɨara bairã.
PSA.84.8	Tachi Akꞌõre, Jõmaarã Akꞌõre Waibɨa, pɨ Jacobpa ijãada Akꞌõre Waibɨa. Mapa ũríji mɨa ɨtꞌaa iidi bɨ. 
PSA.84.9	Tachi Akꞌõre, tai–itꞌee pɨ escudokꞌa bɨ, tai jɨ̃apari perã. Tai rey pia akꞌɨ́ji, pɨa iru jɨrɨtꞌerada perã.
PSA.84.10	Piara bɨ ewari aba pɨ tede baitꞌee, awara ãi ewari mil bai kꞌãyaara. Piara bɨ mɨchi Akꞌõre Waibɨa tedepema puerta jɨ̃aitꞌee, pɨde ijãadakꞌaa beerã tꞌãide bai kꞌãyaara.
PSA.84.11	Tachi Akꞌõre akꞌõrejĩrukꞌa bɨ ichi o tachimaa akꞌɨpipari perã. Ichiaba iru escudokꞌa bɨ tachi jɨ̃apari perã. Irua tachi pia akꞌɨpari mãikꞌaapa tachi kꞌinia iru bapari. Tachi Akꞌõrepa irua jara bɨkꞌa oopataarãmaa ne–inaa pia oopari.
PSA.84.12	Tachi Akꞌõre, Jõmaarã Akꞌõre Waibɨa, ¡pɨde ijãapataarã o–ĩa pꞌanapata!
PSA.85.1	Tachi Akꞌõre, pɨa ne–inaa pia ooji pɨ eujãde pꞌanapataarã–itꞌee, ãra, chi Jacobdeepa uchiadapꞌedaarã awaraa eujãdepemaarã jua ekꞌari pꞌanapatapꞌedaamãiipa waya aneekꞌãri. 
PSA.85.2	Pɨ pꞌuuru pidaarãpa ne–inaa kꞌachia oopatapꞌedaa perdonaaji mãikꞌaapa ãrapa pꞌekꞌau kꞌachia oopatapꞌedaa ãyaa bɨji. 
PSA.85.3	Aɨ naaweda ãchi ome kꞌĩrau baji mĩda, waa kꞌĩrau–ee beeji.
PSA.85.4	Tachi Akꞌõre, pɨ tai kꞌaripapari. Mapa tai ɨ̃rapemaarã waya pia akꞌɨ́ji mãikꞌaapa tai kꞌaripáji pɨa naaweda oodakꞌa. Tai ome waa kꞌĩrau banáaji. 
PSA.85.5	¿Ichita kꞌĩrau baitꞌeekꞌã tai ome mãikꞌaapa taideepa uchiadaitꞌeerã ome? 
PSA.85.6	¿Tai, pɨ pꞌuuru pidaarã waya pia pꞌanapi kꞌinia–e bɨkꞌã, mãgá pɨ jua ekꞌari o–ĩa pꞌanapataadamerã? 
PSA.85.7	Tachi Akꞌõre, akꞌɨpíji pɨa wãara tai kꞌinia iru bɨ. Na nepɨradeepa tai kꞌaripáji.
PSA.85.8	Ɨ̃rá mɨa ũriitꞌee Tachi Akꞌõrepa jara bɨ: ichide ijãapataarã waya kꞌĩsia kꞌawa–ee pꞌaneeda–e pɨrã, ichia ãra kꞌãiwee pꞌanapiitꞌee. 
PSA.85.9	Wãara, Tachi Akꞌõre bapari ichi waaweepataarã kꞌaitꞌa mãikꞌaapa irua tachi kꞌaripapari. Ichi kꞌĩra wãree tachi eujãde bapariitꞌee.
PSA.85.10	Ichia tachi kꞌinia iru bapari perã, irua tachi, irude wãara ijãapataarã ome unuitꞌee mãikꞌaapa ichia ne–inaa pia ichita oopari perã, tachi kꞌãiwee pꞌanapiitꞌee. 
PSA.85.11	Ne–inaa kꞌarra ewari chaa wariparikꞌa, mãga pɨkꞌa tachia wãara irude ijãapataadaitꞌee. Jõdee ɨtꞌariipa kꞌoi baaiparikꞌa, mãga pɨkꞌa ɨtꞌariipa irua tachi pia oopariitꞌee. 
PSA.85.12	Maapai Tachi Akꞌõrepa tachi pia akꞌɨ bapariitꞌee mãikꞌaapa tachi eujãde ne–uudapꞌedaa pia chauitꞌee. 
PSA.85.13	Iru chei naaweda, tachi pia oopariitꞌee mãikꞌaapa iru chekꞌãri, eperãarã iru ode nipapataadaitꞌee.
PSA.86.1	Tachi Akꞌõre, ũríji mɨa jararu, mɨ chupɨria, kꞌĩra pia–ee nɨ̃bairã. 
PSA.86.2	Mɨ piupináaji pɨa jara bɨkꞌa mɨa oopari perã. Pɨ mɨchi Akꞌõre Waibɨa. Mɨa pɨde ijãapari. ¡Mapa mɨ, pɨ mimiapari kꞌaripáji! 
PSA.86.3	Tachi Akꞌõre, mɨ chupɨria kꞌawáaji, ewari chaa pɨmaa ɨtꞌaa iidipari perã. 
PSA.86.4	Tachi Akꞌõre, mɨ, pɨ mimiapari, tꞌãri o–ĩapíji, pɨmaa ɨtꞌaa tꞌɨ̃pari perã.
PSA.86.5	Tachi Akꞌõre, pɨ tꞌãri pia bapari mãikꞌaapa eperãarãpa ne–inaa kꞌachia oopata ãyaa bɨpari, pɨmaa ɨtꞌaa tꞌɨ̃pataarã kꞌinia iru bapari perã. 
PSA.86.6	Maperã Tachi Akꞌõre, ¡ũríji mɨa chupɨria iidi bɨ! 
PSA.86.7	Mɨ kꞌĩsia nɨ̃bakꞌãri, pɨmaa ɨtꞌaa iidipari, pɨa ũripari perã.
PSA.86.8	Tachi Akꞌõre, ¡awaraa eujãdepemaarã akꞌõre waibɨa apata apida pɨkꞌa wẽ–e! ¡Apidaapa pꞌoyaa oodakꞌaa pɨa ooparikꞌa! 
PSA.86.9	Tachi Akꞌõre, pɨa awara–awaraa eujãdepemaarã ooji. Mãɨrã jõmaweda pɨ kꞌĩrapite bedabai chedaitꞌee mãikꞌaapa pɨmaa pedee pia jaradaitꞌee. 
PSA.86.10	¡Pɨ aupaita Tachi Akꞌõre! ¡Pɨ jõmaarã kꞌãyaara waibɨara bɨ mãikꞌaapa pɨa oopari ne–inaa eperãarãpa pꞌoyaa oodakꞌaa ãchi juadoopa!
PSA.86.11	Tachi Akꞌõre, jaratéeji pɨa mɨmaa oopi kꞌinia bɨ, mɨ pɨ wãara pedeede jara bɨkꞌa nipapariimerã mãikꞌaapa tꞌãripa pɨmaa aupai ɨtꞌaa tꞌɨ̃pariimerã. 
PSA.86.12	Mɨchi Akꞌõre Waibɨa, tꞌãripa pɨmaa ɨtꞌaa tꞌɨ̃pariitꞌee mãikꞌaapa pɨ tꞌɨ̃dé pia pedeepariitꞌee. 
PSA.86.13	¡Pɨa mɨ audú kꞌinia iru bapari perã, mɨ kꞌaripaji piudaarãmaa wãnaamerã!
PSA.86.14	Aai Tachi Akꞌõre, audua beerã mɨ ɨ̃rɨ che pꞌanɨ; ne–inaa kꞌachia ooi awaa pꞌanapataarã pedeetee pꞌanɨ mɨ peedaitꞌee. Mãɨrãpa pɨ kꞌawadakꞌaa. 
PSA.86.15	Mamĩda Tachi Akꞌõre, pɨ tꞌãri pia bapari; eperãarã chupɨria kꞌawaapari mãikꞌaapa isapai kꞌĩraudaikꞌaa, pɨa eperãarã audú kꞌinia iru bapari perã mãikꞌaapa wãara pedee aupai jarapari perã. 
PSA.86.16	Mapa mɨ akꞌɨ́ji mãikꞌaapa chupɨria kꞌawáaji. Mɨ, pɨ mimiapari, juataura papíji. ¡Mɨ kꞌaripáji pɨde ijãapari perã! 
PSA.86.17	Akꞌɨpíji mɨ wãara kꞌinia iru bapari. Mãga unudakꞌãri, mɨ kꞌĩra unuamaa iru pꞌanapataarã kꞌĩra nejasia pꞌaneedaitꞌee pɨ, Tachi Akꞌõrepa mɨ kꞌaripari perã mãikꞌaapa mɨ tꞌãri o–ĩapipari perã.
PSA.87.1	Tachi Akꞌõre pꞌuuru ichia ee awara bɨdade bɨ. 
PSA.87.2	Tachi Akꞌõrepa Sión pꞌuurudepema puerta kꞌiniara iru bapari awaraa Jacobdeepa uchiadapꞌedaarã pꞌanapatamãi kꞌãyaara. 
PSA.87.3	Eperãarãpa Tachi Akꞌõre pꞌuurudé pedee pia jarapata mãikꞌaapa ma pꞌuurudé irua nãga jara bɨ: 
PSA.87.4	“Sión pꞌuuru kꞌaurepa nãgɨ́ eujãdepemaarãpa mɨ kꞌawapata: Egipto eujãdepemaarãpa; Babilonia eujãdepemaarãpa; Filistea eujãdepemaarãpa mãikꞌaapa Etiopía eujãdepemaarãpa, Tiro pꞌuurudepemaarãpa paara. Mãgá mɨ kꞌawapata perã, ãra Sión pꞌuurude tꞌo pɨkꞌajidada” a bɨ.
PSA.87.5	Mapa Sión pꞌuurudé jaradaitꞌee: “Nãgɨ́ pꞌuuru pidaarã mãikꞌaapa jãgɨ́ pꞌuuru pidaarã mama tꞌo pɨkꞌajida. Jõmaarã Akꞌõre Waibɨapa Sión pꞌuuru oojida” adaitꞌee. 
PSA.87.6	Ichi ɨtꞌaripema librode Tachi Akꞌõrepa awara–awaraa pꞌuuru pidaarã tꞌɨ̃ pꞌãkꞌãri, jaraitꞌee: “Nãgɨ́ Sión pꞌuurude tꞌoji.”
PSA.87.7	Mapa kꞌaripataarãpa mãikꞌaapa pëirapataarãpa nãga jarapata: “Sión pꞌuurude pꞌanɨde tai tꞌãri o–ĩa pꞌanapatada” apata.
PSA.88.1	Tachi Akꞌõre, pɨ mɨ kꞌaripapari. Ãstaawa, pꞌãrikꞌua pida mɨa pɨmaa ɨtꞌaa iidipari. 
PSA.88.2	Mɨa kꞌinia bɨ pɨa ũrimerã mɨa pɨmaa ɨtꞌaa tꞌɨ̃maa bɨ. Ũríji mɨa ɨtꞌaa iidimaa bɨ.
PSA.88.3	Mɨ audú nepɨra kꞌachiade baaida perã, mɨ piuitꞌee ewari kꞌaitꞌa pɨkꞌa bɨ. 
PSA.88.4	¡Ɨ̃raweda mɨ piu pɨkꞌa bɨ, juatau wẽe bairã! 
PSA.88.5	Pɨa mɨ atabëiji piudaarã pꞌanɨmãi. Chõo jõnɨde soldaorã piudapꞌeda, abaamãi jaupatakꞌa mãikꞌaapa kꞌĩra atuapatakꞌa, ãchi jãɨra jɨ̃ada–ee, mãga pɨkꞌa pɨa mɨ kꞌĩra atuaji mãikꞌaapa mɨ waa jɨ̃a–e. 
PSA.88.6	Pɨa mɨ batꞌa pɨkꞌaji uria nãpɨa bɨde, mama pꞌãriude beemerã. 
PSA.88.7	Pꞌusara nɨ̃beeparikꞌa, mãga pɨkꞌa pɨ mɨ ome kꞌĩraudachi. 
PSA.88.8	Pɨa mɨ kꞌõpꞌãyoorã ãyaa pëiji mɨ ikꞌaawaapa. Ãramaa mɨ kꞌĩra unuamaa iru pꞌanapiji.
PSA.88.8	Mɨ presokꞌa bɨ, pꞌoyaa ãyaa wãkꞌaa perã. 
PSA.88.9	Taubapa pia unu–e bɨ, audú tꞌãri pꞌua nɨ̃bairã.
PSA.88.9	Tachi Akꞌõre, ewari chaa mɨa pɨmaa chupɨria iidipari mãikꞌaapa mɨchi jua pɨ baparimaa ɨtꞌaa ɨapari. 
PSA.88.10	¿Pɨa ne–inaa eperãarãpa pꞌoyaa oodakꞌaa ooikꞌã piudaarã kꞌaripaitꞌee? ¿Piudaarã pꞌirabaidaikꞌã pɨmaa gracias jaradaitꞌee? 
PSA.88.11	¿Jãɨrade jaradaikꞌã sãgá pɨa eperãarã kꞌinia iru bapari? ¿Piudapꞌedaarãmãi jaradaikꞌã sãgá pɨa ichita oopari pɨa jaraparikꞌa? 
PSA.88.12	¿Ma pꞌãriude kꞌawadaikꞌã pɨa ne–inaa pia oopari; ne–inaa eperãarãpa pꞌoyaa oodakꞌaa? ¿Ma ne–inaa jõma kꞌĩra atua pꞌanapatamãi kꞌirãpadaikꞌã pɨa ichita ne–inaa pia oopari?
PSA.88.13	Tachi Akꞌõre, mɨa pɨmaa ɨtꞌaa iidipari mɨ kꞌaripamerã. Tapꞌeweda pɨmaa ɨtꞌaa tꞌɨ̃pari. 
PSA.88.14	Tachi Akꞌõre, ¿sãapꞌeda pɨa mɨ yiaraa iru bɨma? ¿Sãapꞌeda pɨ miru pɨkꞌa bɨma?
PSA.88.15	Kꞌũtrãaweda mɨ chupɨria nɨ̃bapari. Atꞌapai mɨ piuitꞌee baji. Pɨa mɨ audú miapidoo. Waa mɨa pꞌoyaa choo–epɨ. 
PSA.88.16	Pɨ kꞌĩrau bada perã, mãgá mɨmaa ne–inaa kꞌachia ooji. Mapa pɨa mɨ jõpiru. 
PSA.88.17	Eujã ũu ũu beeparikꞌa, mãga pɨkꞌa mɨ ũu pɨkꞌa bɨ na nepɨrade baaidade. 
PSA.88.18	Pɨa mɨchideerã mãikꞌaapa mɨchi kꞌõpꞌãyoorã jërekꞌooda perã, ɨ̃rá na pꞌãriu pɨkꞌa bɨ mɨ kꞌõpꞌãyokꞌa beeji.
PSA.89.1	Tachi Akꞌõre, kꞌaride mɨa ichita jaraitꞌee pɨa audú eperãarã kꞌinia iru bapari mãikꞌaapa pɨa ichita oopari pɨa jara bɨkꞌa. Tꞌẽe tꞌodaitꞌeerãmaa mɨa ma wãara pedee kꞌawapiitꞌee. 
PSA.89.2	Mɨa jaraitꞌee pɨa ichita eperãarã chupɨria kꞌawaapari. Pajã ichita nɨ̃bɨkꞌa, mãga pɨkꞌa pɨa ichita oopari pɨa jara bɨkꞌa.
PSA.89.3	Pɨa nãga jaraji: “Mɨa pacto ooji mɨa jɨrɨtꞌerada David ome. Mɨ mimiapari Davidmaa nãga juraaji: 
PSA.89.4	‘Pɨdeepa uchiadaitꞌeerã ichita israelitaarã rey padaitꞌeeda aji, pɨ kꞌapꞌɨa pari.’ ”
PSA.89.5	Tachi Akꞌõre, ɨtꞌaripemaarãpa paara jarapata pɨa ne–inaa pia oopari; ne–inaa eperãarãpa pꞌoyaa oodakꞌaa ãchi juadoopa. Angeleerã chipꞌedaidakꞌãri, jarapata pɨa ichita oopari pɨa jara bɨkꞌa. 
PSA.89.6	Tachi Akꞌõre, ¿kꞌaita ɨtꞌari pɨkꞌa bɨma? ¡Ɨtꞌaripemaarã apida pɨkꞌa wẽ–e! 
PSA.89.7	Pɨ jõmaarã kꞌãyaara waibɨara bɨ perã, ɨtꞌaripemaarã pɨ ikꞌaawa pꞌanapataarãpa pɨ waaweepata. 
PSA.89.8	Tachi Akꞌõre, Jõmaarã Akꞌõre Waibɨa, awaraa pɨkꞌa wẽ–e. Pɨ juapa ne–inaa jõmaweda oopari mãikꞌaapa pɨa ichita oopari pɨa jara bɨkꞌa.
PSA.89.9	Pꞌusara nɨ̃bɨ pɨ jua ekꞌari bɨ. Audú pꞌusara nɨ̃bakꞌãri, pɨa ma pꞌusa tꞌumãtɨpipari. 
PSA.89.10	Pɨ juapa pꞌusadepema nemĩsia Rajab
PSA.89.11	Pajã mãikꞌaapa na pꞌekꞌau eujã aɨde nɨ̃bɨ ome përé, pɨa ma jõma ooda perã. 
PSA.89.12	Norte mãikꞌaapa sur ichiaba pɨa ooda. Tabor eepa mãikꞌaapa Hermón eepa pɨmaa o–ĩa kꞌari pɨkꞌapata, pɨa ma jõma ooda perã. 
PSA.89.13	Pɨ jõmaarã kꞌãyaara juataura bapari. Pɨ juarapa jõmaweda pꞌoyaapari. 
PSA.89.14	Pɨ jõmaarã rey, pɨa ichita ne–inaa jõma pia oopari perã mãikꞌaapa jarapari perã eperãarãpa oopata pia wa kꞌachia. Eperãarãpa kꞌawapata pɨ wãara jõmaarã rey, pɨa ãra kꞌinia iru bapari perã mãikꞌaapa pɨa jara bɨkꞌa ichita oopari perã.
PSA.89.15	Tachi Akꞌõre, eperãarã o–ĩa pꞌanapata pɨmaa jaradakꞌãri: ‘Pɨ jõmaarã kꞌãyaara waibɨara bɨ’. Ichiaba o–ĩa pꞌanapata ɨ̃daa pɨkꞌa bɨ ode nipadakꞌãri, pɨa ãra pia akꞌɨ bapari perã. 
PSA.89.16	Ãra o–ĩa pꞌanapata, pɨ kꞌawa pꞌanadairã mãikꞌaapa pɨa ichita ne–inaa pia oopari perã. 
PSA.89.17	Pɨa ãra juataura papipari pɨ jua jõmaarãmaa akꞌɨpidamerã. Pɨa tai kꞌaripa kꞌinia bairã, tai awaraarã kꞌãyaara waibɨara papipari. 
PSA.89.18	Tachi Akꞌõre, tai–itꞌee pɨ escudokꞌa bɨ pɨa tai jɨ̃apari perã. Pɨ, israelitaarã Akꞌõre Waibɨa, kꞌachia wẽe bapari. Pɨta tai rey.
PSA.89.19	Naaweda kꞌãimokꞌaraa pɨkꞌa bɨde pɨa nãga jaraji pɨ mimiapataarãmaa: “Mɨ pꞌuuru pidaarã tꞌãidepema eperã sõcharra bɨ jɨrɨtꞌeraji mãikꞌaapa kꞌaripaji eperãarã poro waibɨa pamerã. 
PSA.89.20	Mɨ mimiapari David unuji mãikꞌaapa rey papiji, aceite mɨ–itꞌee awara bɨdapa iru poro ɨ̃rɨ weepikꞌãri. 
PSA.89.21	Mɨa ichita iru kꞌaripaitꞌee. Mɨ juapa iru juataura papiitꞌee. 
PSA.89.22	Iru kꞌĩra unuamaa iru pꞌanapataarãpa iru pꞌoyaada–e paitꞌee. Ne–inaa kꞌachia ooyaa beerãpa iru kꞌĩra nejasiapida–e paitꞌee. 
PSA.89.23	Iru kꞌĩrapite mɨa iru kꞌĩra unuamaa iru pꞌanapataarã jõpiitꞌee. Mãɨrã kꞌachiade baaipiitꞌee. 
PSA.89.24	Mɨa iru kꞌinia iru bapariitꞌee mãikꞌaapa mɨa irumaa jaradakꞌa ooitꞌee. Mɨ kꞌaurepa iru awaraarã kꞌãyaara juataura beeitꞌee. 
PSA.89.25	Eujã jõmaweda Mar Mediterráneo apata pꞌusadeepa Éufrates to parumaa iru jua ekꞌari bɨitꞌee akꞌɨpariimerã. 
PSA.89.26	Irua mɨmaa jaraitꞌee: “Pɨ mɨ Akꞌõre; mɨchi Akꞌõre Waibɨa. Mɨ–itꞌee pɨ mãu choma bɨkꞌa bɨ mɨ kꞌaripapari perã mãikꞌaapa mɨ jɨ̃apari perã.” 
PSA.89.27	Awaraa reyrã kꞌãyaara mɨa iru pia akꞌɨitꞌee mɨ warra naapemakꞌa. 
PSA.89.28	Mɨa iru kꞌinia iru bapariitꞌee mãikꞌaapa oopariitꞌee mɨa iru ome pacto oodade jaradakꞌa. 
PSA.89.29	Pajã nɨ̃bɨ misa, irudeepa uchiadaitꞌeerã ichita rey padaitꞌee iru kꞌapꞌɨa pari.
PSA.89.30	’Mamĩda ãrapa mɨ leyde jara bɨkꞌa oodaamaa pꞌaneeruta pɨrã mãikꞌaapa mɨa jara bɨkꞌa pꞌanada–e pɨrã, 
PSA.89.31	ma awara mɨ ley yiaraa iru pꞌaneeruta pɨrã mãikꞌaapa made jara bɨkꞌa ooda–e pꞌaneeruta pɨrã, 
PSA.89.32	mɨa ãra miapiitꞌee ãrapa ne–inaa kꞌachia oodapꞌedaa pari. Ãra ome ooitꞌee eperãpa ooparikꞌa pakꞌurupa awaraa eperã wɨkꞌãri. 
PSA.89.33	Mamĩda mɨa ichita David kꞌinia iru bapariitꞌee mãikꞌaapa ichita ooitꞌee mɨa irumaa jaradakꞌa. 
PSA.89.34	Mɨa pacto iru ome ooda yiaraa iru ba–e paitꞌee. Oo–eda a–e paitꞌee mɨa ma pactode jaradakꞌa. 
PSA.89.35	Mɨ, chi kꞌachia wẽe baparipa mãga juraaji. Mapa Davidmaa seewa jarakꞌaa paitꞌee nãga jarakꞌãri: 
PSA.89.36	Akꞌõrejĩru nɨ̃bɨ misa mɨ kꞌĩrapite pɨdeepa uchiadaitꞌeerã ichita rey padaitꞌee pɨ kꞌapꞌɨa pari. 
PSA.89.37	Atane ichita pajãde nɨ̃bɨ misa, ichita mãga paitꞌeeda” aji.
PSA.89.38	Tachi Akꞌõre, pɨa mãga jaraji mĩda, ɨ̃rá pɨa rey jɨrɨtꞌerada yiaraa iru bɨ. Iru atabëiji iru ome audú kꞌĩrau bairã. 
PSA.89.39	Ɨ̃rá pɨa oo–e bɨ pɨa jaradakꞌa pɨ mimiaparimaa. Pɨa iru uchiapiji iru rey mimiadeepa. Iru poro jɨ̃ra jãri pɨkꞌa atapꞌeda, eujãde batꞌa pɨkꞌatꞌaaji. 
PSA.89.40	Iru pꞌuuru tꞌɨakꞌau bada muralla iru kꞌĩra unuamaa iru pꞌanadapꞌedaarãmaa tꞌeepiji mãikꞌaapa ma pꞌuuru jãdepema soldaorã pꞌanapatapꞌedaamãi ãripikꞌooji. 
PSA.89.41	Ma pꞌuurude wãyaa pꞌanɨɨrãpa ichi kꞌinia netꞌaa beeda chɨa ata wãda. Ma awara iru jua ekꞌari eujã ikꞌaawa pꞌanapataarãpa iru oo iru pꞌanɨ. 
PSA.89.42	Pɨa iru pꞌoyaapiji iru kꞌĩra unuamaa iru pꞌanapataarãmaa. Maperã ãchi o–ĩa pꞌanɨ. 
PSA.89.43	Pɨa iru espada kꞌida wareepiji, ichi kꞌĩra unuamaa iru pꞌanapataarã ome chõokꞌãri, ãra pꞌoyaanaamerã. Iru jura chõo bɨde pɨa kꞌaripa–e paji. 
PSA.89.44	Iru jõmaarã reyrã kꞌãyaara waibɨara baji mĩda, pɨa iru awaraarã kꞌãyaara ekꞌariara papiji, mãɨrãmaa iru pꞌoyaapikꞌãri. Mãgá pɨa iru rey su–akꞌɨ beepari eujãde batꞌa pɨkꞌatꞌaaji. 
PSA.89.45	Ma kꞌaurepa iru chonaadaru, makꞌɨara chonaa–e bɨta. Ma awara pɨa iru kꞌĩra nejasiapiji.
PSA.89.46	Aai Tachi Akꞌõre, ¿pɨ sãapai waa miru pɨkꞌa ba–e paitꞌeema? ¿Ichita pɨ kꞌĩrau baitꞌeekꞌã, tꞌɨpɨtau ichita urua nɨ̃baparikꞌa? 
PSA.89.47	Kꞌirãpáji mɨ taarã–ee bapariitꞌee, na pꞌekꞌau eujãde eperã pɨa ooda taarã–ee bapari perã. 
PSA.89.48	¿Kꞌaita ichita chokꞌai baparima, piu–ee? ¡Apida ichi piuitꞌee bɨdeepa uchia–e pai!
PSA.89.49	Tachi Akꞌõre, ¿sãgá pɨa taimaa akꞌɨpiima tai wãara kꞌinia iru bapari naawedapemakꞌa? ¿Sãgá akꞌɨpiima pɨa wãara ooitꞌee pɨa Davidmaa juraadakꞌa? 
PSA.89.50	Tachi Akꞌõre, kꞌirãpáji pꞌuuru pidaarã chokꞌaraarãpa pɨ mimiapataarã oo iru pꞌanɨ. Mɨ wãrumaa mɨchi tꞌãride mãɨrãpa jarapatapꞌedaade mɨa kꞌĩsiapari. 
PSA.89.51	Tachi Akꞌõre, ¡pɨ kꞌĩra unuamaa iru pꞌanapataarãpa mãgá tai, pɨa jɨrɨtꞌerada paara, oo iru pꞌanapata!
PSA.89.52	¡Tachi Akꞌõre ichita jõmaarã kꞌãyaara waibɨara bapari! ¡Wãarapɨ!
PSA.90.1	Tachi Akꞌõre, chonaarãwedadeepa ichita pɨa tai jɨ̃apari. 
PSA.90.2	Ee jẽra beei naaweda, pɨa na pꞌekꞌau eujã mãikꞌaapa pajã ooi naaweda, chonaarãwedadeepa pɨ ichita Jõmaarã Akꞌõre Waibɨa. 
PSA.90.3	Pɨata eperã piuitꞌee ewari jarapari, iru waya yooro pꞌora pamerã. 
PSA.90.4	Pɨ–itꞌee mil año ewari apai pɨkꞌa bɨ; nuweda wãyaadakꞌa bɨ. ¡Pꞌãrikꞌuapema hora wãyaarúkꞌapɨ bɨ! 
PSA.90.5	Taarã–e bɨde pɨa eperãarã piupipari. Kꞌãimokꞌaraa taarã–ee wãyaaparikꞌa, mãga pɨkꞌa eperãarã na pꞌekꞌau eujãde taarã pꞌanadakꞌaa. Pꞌũajarákꞌapɨ pꞌanɨ. 
PSA.90.6	Pꞌũajara tapꞌeweda tꞌonopꞌeda, chi pꞌono kꞌewara uratɨdaiparikꞌa, mãga pɨkꞌa pꞌanɨ.
PSA.90.7	Pɨ tai ome kꞌĩraudaikꞌãri, tai jõpipari. Mapa pɨ kꞌĩraudaikꞌãri, tai pꞌeradaipata. 
PSA.90.8	Pɨa akꞌɨpari taipa ne–inaa kꞌachia oopata; taipa pꞌekꞌau kꞌachia merã oopata paara. 
PSA.90.9	Pɨ tai ome kꞌĩraudaipari perã, na pꞌekꞌau eujãde taarãda–e; ĩyapa aba pɨkꞌa pꞌanɨ. 
PSA.90.10	Eperãarã setenta añopai choopata; chi juataura beerã ochenta año choodai. Mamĩda na eujãde pꞌanɨde audú mimiapata mãikꞌaapa nepɨra kꞌĩra tꞌãdoode baaidakꞌãri, tꞌãri pꞌua pꞌanapata. Taarã–e nɨde mãɨrã pꞌanapata wãyaapari, tachi pꞌanapata paara.
PSA.90.11	¿Kꞌaipa pɨ kꞌĩrau kꞌawaima? ¿Kꞌaipa chooima, pɨ eperãarã ome kꞌĩraudaikꞌãri ãrapa ne–inaa kꞌachia oopata kꞌaurepa? Pɨ waaweepataarãpa paara pꞌoyaa kꞌawada–e. 
PSA.90.12	Taimaa jaratéeji tai pꞌanapata ewari juasiadamerã. Mãgá tꞌãripa jɨrɨdaitꞌee kꞌĩsia kꞌawaa pꞌanadaitꞌee, na eujãde pꞌanɨ misa.
PSA.90.13	Tachi Akꞌõre, ¿sãapai pɨ tai ome waa kꞌĩrau ba–e paitꞌeema? ¡Tai waya pia akꞌɨ́ji mãikꞌaapa tai, pɨ mimiapataarã, chupɨria kꞌawáaji! 
PSA.90.14	Tapꞌeweda akꞌɨpíji pɨa tai kꞌinia iru bapari. Mãgá tai chokꞌai pꞌanɨde pɨmaa tꞌãri o–ĩa kꞌaridaitꞌee. 
PSA.90.15	Pɨa tai año chokꞌara miapida pari ɨ̃rá año chokꞌara tai chokꞌaipíji, tꞌãri o–ĩa pꞌanapataadamerã. 
PSA.90.16	¡Pɨ mimiapataarãmaa pɨa ne–inaa pi–ia oopari akꞌɨpíji mãikꞌaapa ãradeepa uchiadaitꞌeerãmaa akꞌɨpíji pɨ jõmaarã kꞌãyaara waibɨara bapari!
PSA.90.17	Mɨa kꞌinia bɨ Tachi Akꞌõre, tachi israelitaarã Akꞌõre Waibɨapa tachi pia oomerã, ichi tꞌãri pia bapari perã. Tachi Akꞌõre, tai kꞌaripáji tai mimia pia uchiamerã. Mãgá tai mimia pia akꞌɨ baparíiji.
PSA.91.1	Eperã Jõmaarã Akꞌõre Waibɨa jua ekꞌari bakꞌãri, irumaa jarapari: 
PSA.91.2	“Tachi Akꞌõre, pɨa mɨ jɨ̃apari. Mɨ–itꞌee pɨ pꞌuuru murallapa tꞌɨakꞌau bɨ́kꞌapɨ bɨ, mɨa pɨde ijãapari perã.”
PSA.91.3	Tachi Akꞌõrede ijãapari, Tachi Akꞌõrepapai pɨ kꞌaripai pɨ jɨrɨ pꞌanɨɨrãpa trampa bɨdapꞌedaade baainaamerã mãikꞌaapa iruapai pɨ kꞌaripai kꞌayaa kꞌachiapa kꞌayaanaamerã. 
PSA.91.4	Etꞌerre wẽrapa chi chakꞌeerã isia ekꞌari jɨ̃aparikꞌa, mãga pɨkꞌa Tachi Akꞌõrepa pɨ jɨ̃apariitꞌee. Ichita oopari perã ichia jara bɨkꞌa, ichi pɨ escudokꞌa baitꞌee. 
PSA.91.5	Maperã pꞌãrikꞌua waaweenáaji ne–inaa kꞌachia pꞌasai jĩakꞌaapa. Ichiaba ãstaawa waaweenáaji ematrɨmapa pɨmaa trɨdai jĩakꞌaapa. 
PSA.91.6	Ma awara waaweenáaji kꞌayaa kꞌachia barii jĩakꞌaapa kꞌeudaikꞌãri pꞌãriudaiparikꞌa maa–e pɨrã imatꞌɨpa ne–inaa kꞌachia pꞌasai jĩakꞌaapa. 
PSA.91.7	Eperãarã mil pɨ juabi eere piu baairuta pɨjida mãikꞌaapa diez mil pɨ juaraare piu baairuta pɨjida, pɨmaa maarepida pꞌasa–e paitꞌee, Tachi Akꞌõrepa pɨ jɨ̃apari perã. 
PSA.91.8	Pɨa akꞌɨkꞌãri, unuitꞌee Tachi Akꞌõrepa irude ijãadakꞌaa beerã miapimaa bɨ.
PSA.91.9	Pɨ Tachi Akꞌõre juade bapari perã, iru, Jõmaarã Akꞌõre Waibɨapa pɨ jɨ̃apariitꞌee. 
PSA.91.10	Mãgá pɨ kꞌachiade baai–e paitꞌee mãikꞌaapa pɨ tede kꞌayaa bari–e paitꞌee, 
PSA.91.11	pɨ wãrumaa irua ichi angeleerã pëiitꞌee perã pɨ kꞌaripadamerã. 
PSA.91.12	Ãchia pɨ jita atadaitꞌee pɨchi bɨɨrɨ pida mãumaa pꞌua oopiamaapa. 
PSA.91.13	León tꞌãide wa taama tꞌãide pɨ nipai. Mamĩda ma ne–animalaarãpa pɨmaa maarepida kꞌachia ooda–e paitꞌee, Tachi Akꞌõrepa nãga jara bairã:
PSA.91.14	“Mɨa iru kꞌaripaitꞌee irua mɨ kꞌinia iru bapari perã. Mɨa iru jɨ̃apariitꞌee irua mɨ kꞌawapari perã mãikꞌaapa mɨde ijãapari perã. 
PSA.91.15	Irua mɨmaa ɨtꞌaa iidikꞌãri, pꞌanauitꞌee. Iru nepɨrade baaikꞌãri, mɨ iru ome ichita bapariitꞌee. Ma nepɨradeepa uchiapiitꞌee mãikꞌaapa iru pia akꞌɨ bapariitꞌee, jõmaarãpa iru tꞌo pꞌanadamerã. 
PSA.91.16	¡Mɨa iru año chokꞌara bapiitꞌee mãikꞌaapa tꞌãri o–ĩa bapiitꞌee mɨa iru kꞌaripapari perã!”
PSA.92.1	Tachi Akꞌõre, pia bɨ pɨmaa gracias jaradaitꞌee mãikꞌaapa pɨ, Jõmaarã Akꞌõre Waibɨamaa salmo kꞌaridaitꞌee. 
PSA.92.2	Pia bɨ tapꞌeweda jaradaitꞌee pɨa tai audú kꞌinia iru bapari mãikꞌaapa pꞌãrikꞌua jaradaitꞌee pɨa ichita oopari pɨa jara bɨkꞌa. 
PSA.92.3	Tai o–ĩa pꞌanɨ mãga oodakꞌãri, lira, arpa, salterio mãikꞌaapa awaraa cuerdapa música chaapata chaa pꞌanɨde.
PSA.92.4	Tachi Akꞌõre, pɨa ne–inaa eperãarãpa pꞌoyaa oodakꞌaa oopari perã, mɨ tꞌãri o–ĩa bapari. Pɨmaa pedee pia jaraitꞌee, ma ne–inaa pi–ia oopari perã. 
PSA.92.5	Tachi Akꞌõre, pɨ jõmaarã kꞌãyaara waibɨara bairã, pɨa ne–inaa jõmaweda pia oopari. Pɨ jõmaarã kꞌãyaara kꞌĩsia kꞌawaara bapari. 
PSA.92.6	Kꞌĩsia kꞌawa–ee beerãpa pꞌoyaa mãga kꞌawadakꞌaa. 
PSA.92.7	Tachi Akꞌõrede ijãadakꞌaa beerã audú ĩwaruta pɨjida pꞌũajarakꞌa mãikꞌaapa ne–inaa kꞌachia oopataarãpa ne–inaa oopata pia uchiaruta pɨjida, tꞌẽepai ichita jõdaitꞌee.
PSA.92.8	Mamĩda, Tachi Akꞌõre, ne–inaa nɨ̃bɨ jõmaweda ichita pɨ jua ekꞌari bapariitꞌee. 
PSA.92.9	Maperã kꞌawa pꞌanɨ pɨ kꞌĩra unuamaa iru pꞌanapataarã jõdaitꞌee. ¡Ne–inaa kꞌachia oopataarã jõmaweda pɨ naa jĩchoodaitꞌee!
PSA.92.10	Pɨa mɨ juataura papipari pꞌakꞌakꞌa bamerã mãikꞌaapa mɨ tꞌãri o–ĩapipari kꞌera piara bɨpa mɨ poro ɨ̃rɨ weerukꞌa. 
PSA.92.11	Mapa mɨ kꞌĩra unuamaa iru pꞌanapataarã chõo atua wãdakꞌãri, pɨa mɨmaa mãga unupiitꞌee mãikꞌaapa ãchi biapi ũripiitꞌee.
PSA.92.12	Eperãarãpa pɨa jara bɨkꞌa oodakꞌãri, pi–ia uchiadaitꞌee palma pakꞌurukꞌa maa–e pɨrã Libanodepema cedro pakꞌurukꞌa. 
PSA.92.13	Tachi Akꞌõrede ijãapata perã, pakꞌuru Tachi Akꞌõre te ãukꞌidaa uudákꞌapɨ pꞌanɨ. 
PSA.92.14	Chonaadaruta pɨjida, Tachi Akꞌõrepa kꞌinia bɨkꞌa oopataadaitꞌee. Ne–inaa kꞌarra pꞌãwaraa nɨ̃bɨkꞌa atꞌãri wari nɨ̃bairã, mãga pɨkꞌa ãra juataura pꞌanapataadaitꞌee mãikꞌaapa 
PSA.92.15	jarapataadaitꞌee: “Tachi Akꞌõrepa ichita ne–inaa jõma pia oopari. Mɨ–itꞌee iru mãu choma bɨ́kꞌapɨ bɨ, irua mɨ jɨ̃apari perã. Iru kꞌachia wẽe bapari.”
PSA.93.1	Tachi Akꞌõre tachi rey. Reypa ichi pꞌaru jɨ̃kꞌãri, kꞌĩra wãree unupatakꞌa, mãga pɨkꞌa Tachi Akꞌõre kꞌĩra wãree bɨ. Iru jõmaarã kꞌãyaara waibɨara bɨ. Iruata na pꞌekꞌau eujã ooji abaamãi beemerã, awara ãyaa wã–ee. 
PSA.93.2	Tachi Akꞌõre, pɨa na pꞌekꞌau eujã oodakꞌãriipa, pɨ jõmaarã rey bapari. ¡Pɨ ichita bapari!
PSA.93.3	Tachi Akꞌõre, pꞌusa audú tꞌo nɨ̃bakꞌãri, jĩwaa nɨ̃beepari. 
PSA.93.4	Mamĩda pꞌusa audú jĩwaa nɨ̃bɨ pɨjida, pɨ, Tachi Akꞌõre, ma pꞌusa kꞌãyaara juataura bapari.
PSA.93.5	Tachi Akꞌõre, pɨa ley jarada awara pakꞌaa mãikꞌaapa wẽpakꞌaa. ¡Pɨ kꞌachia wẽe bapari perã, taipa ichita pɨ te tꞌo pꞌanapataadaitꞌee!
PSA.94.1	Tachi Akꞌõre, pɨa aupaita eperãarã miapii ãchia ne–inaa kꞌachia oopata kꞌaurepa. ¡Pɨ jua taimaa akꞌɨpíji! 
PSA.94.2	Pɨa na pꞌekꞌau eujãdepemaarãpa oopata akꞌɨpari jaraitꞌee pia wa kꞌachia. Audua beerãpa oopata akꞌɨ chéji mãikꞌaapa ãchi miapíji, ãchia awaraarãmaa ne–inaa kꞌachia oopata pari.
PSA.94.3	Tachi Akꞌõre, ¿sãapai pɨde ijãadakꞌaa beerã waa o–ĩa pꞌanada–e paitꞌeema ne–inaa kꞌachia oo jõnɨde? 
PSA.94.4	Ma ne–inaa kꞌachia oopataarã jõmaarãpa audua pedee jarapata ãchia ne–inaa kꞌachia oopata. 
PSA.94.5	Tachi Akꞌõre, mãɨrãpa pɨ pꞌuuru pidaarã kꞌachia iru pꞌanɨ ãchi jua ekꞌari. ¡Ichita ãra kꞌĩra nejasiapipata! 
PSA.94.6	Mãɨrãpa peepata pꞌẽtrãarã, awaraa eujãdepemaarã mãikꞌaapa warrarã. 
PSA.94.7	Jarapata: “Tachi Akꞌõrepa unukꞌaa tachia oo pꞌanɨ. Jacobpa ijãada Akꞌõre Waibɨapa kꞌawakꞌaada apata, tachia oo pꞌanɨ.”
PSA.94.8	Ũrítɨ kꞌɨɨrɨ kꞌisua beerã, ¡parã kꞌĩsia kꞌawada–ee pꞌanɨ! ¿Sãapai kꞌĩsia kꞌawaa pꞌaneedaima? 
PSA.94.9	¿Kꞌĩsia pꞌanɨkꞌã tachi kꞌɨɨrɨ oodapa parã pedee kꞌachia ũrikꞌaa maa–e pɨrã tachi tau oodapa unukꞌaa parãpa oo pꞌanɨ? 
PSA.94.10	¿Pꞌuuru pidaarã akꞌɨparipa ãchi miapi–e paitꞌeekꞌã ne–inaa kꞌachia oodakꞌãri? ¿Eperãarã jarateeparipa ne–inaa kꞌawa–e bɨkꞌã? 
PSA.94.11	Tachi Akꞌõrépata kꞌawa bɨ eperãarãpa pariatua kꞌĩsiapata.
PSA.94.12	Tachi Akꞌõre, eperã o–ĩa bɨ pɨa irumaa kꞌawapikꞌãri irua pꞌekꞌau kꞌachia oopari mãikꞌaapa irumaa pɨchi ley jarateekꞌãri, 
PSA.94.13	mãgá iru kꞌãiwee bapariimerã nepɨrade baaikꞌãri, pɨa pɨde ijãadakꞌaa beerã jõpirumaa. 
PSA.94.14	Tachi Akꞌõrepa ichi pꞌuuru pidaarã yiaraa iru ba–e paitꞌee. Ichi eperãarã atabëi–e paitꞌee. 
PSA.94.15	Waya ichi pꞌuuru pidaarã poro waibɨarã kꞌĩra jĩpꞌa nipapataadaitꞌee mãikꞌaapa eperãarãpa oopata akꞌɨdakꞌãri, ãchia iru leyde jara bɨkꞌa oodaitꞌee.
PSA.94.16	¿Kꞌaipa mɨ kꞌaripajima Tachi Akꞌõrede ijãadakꞌaa beerãpa mɨ ɨmɨateedakꞌãri mãikꞌaapa ne–inaa kꞌachia oopataarãpa mɨ kꞌachiade baaipidaitꞌee pakꞌãri? ¡Tachi Akꞌõrepapai! 
PSA.94.17	Tachi Akꞌõrepa mɨ kꞌaripa–e pada paara, mɨ piudaarãmãi banakꞌaji. 
PSA.94.18	Tachi Akꞌõre, mɨa jarakꞌãri: “Mɨ piuitꞌee bɨ”, pɨa mɨ kꞌaripaji mɨ kꞌinia iru bapari perã. 
PSA.94.19	Mɨ audú kꞌĩsia nɨ̃bakꞌãri, pɨa mɨ tꞌãri o–ĩapiji.
PSA.94.20	Tai poro waibɨarãpa taipa oopata akꞌɨdakꞌãri, tai ome pɨ leyde jara bɨkꞌa ooda–e pꞌanɨ pɨrã, pɨa ãra kꞌõpꞌãya–e. Ma kꞌãyaara pɨa ãra pia–ee akꞌɨpari, ãrapa ne–inaa kꞌachia oo pꞌanadairã. 
PSA.94.21	Mãgeerãpa pedeeteepata eperã kꞌĩra jĩpꞌa nipaparimaa ne–inaa kꞌachia oodaitꞌee mãikꞌaapa eperã ne–inaa kꞌachia oo–ee bɨta peepipata. 
PSA.94.22	Mamĩda mɨ–itꞌee Tachi Akꞌõre pꞌuuru murallapa tꞌɨakꞌau bɨkꞌa bɨ maa–e pɨrã mãu choma bɨkꞌa bɨ, irua mɨ jɨ̃apari perã. 
PSA.94.23	Irua ma ne–inaa kꞌachia ooyaa beerãmaa pꞌasapiitꞌee ãchia awaraarãmaa ne–inaa kꞌachia oodaitꞌee kꞌĩsiadapꞌedaakꞌa. ¡Tachi Akꞌõrépata ãra jõpiitꞌee!
PSA.95.1	Chétɨ. Tachi Akꞌõremaa tꞌãri o–ĩa kꞌaridáma. O–ĩapa biadáma tachi jɨ̃aparimaa, irua tachi kꞌaripapari perã. 
PSA.95.2	Iru kꞌĩrapite chedáma gracias jaradaitꞌee mãikꞌaapa irumaa kꞌaridaitꞌee. 
PSA.95.3	Mãgá oodáma, Tachi Akꞌõre Jõmaarã Akꞌõre Waibɨa perã. Iru akꞌõre waibɨa apataarã jõmaarã kꞌãyaara waibɨara bɨ. 
PSA.95.4	Na pꞌekꞌau eujãdepema edupɨara kꞌõotꞌari jira bee iru jua ekꞌari bɨ; ee nokꞌo ɨtꞌɨara bee paara. 
PSA.95.5	Pꞌusa irudé, ichia ooda perã mãikꞌaapa ichi juapa na pꞌekꞌau eujã ooji.
PSA.95.6	Chétɨ. Bedabaidáma Tachi Akꞌõre kꞌĩrapite ɨtꞌaa tꞌɨ̃daitꞌee, irua tachi ooda perã. 
PSA.95.7	Iru Tachi Akꞌõre; jõdee tachi iru pꞌuuru pidaarã. ¡Tachi iru ovejaarã́kꞌapɨ pꞌanɨ, irua tachi akꞌɨpari perã ovejaarã akꞌɨparipa ichi ovejaarã akꞌɨparikꞌa!
PSA.95.7	Ũrítɨ irua tachimaa jara bɨ: 
PSA.95.8	“Kꞌɨɨrɨ kꞌisua pꞌananáatɨ parã chonaarã Meribade pꞌanadapꞌedaakꞌa maa–e pɨrã Masade pꞌanadapꞌedaakꞌa, eujã pania wẽe bɨde wãyaadakꞌãri. 
PSA.95.9	Maapai parã chonaarãpa atꞌapai iidijida mɨa ãchimaa akꞌɨpimerã wãara ãchi kꞌinia iru baji mãikꞌaapa mɨde ijãa amaa pꞌaneejida, ãchi taupa mɨa oopariida unupachida mĩda. 
PSA.95.10	Cuarenta año wãyaarude mɨ kꞌĩrau baji mãgawedapemaarã ome mãikꞌaapa jaraji: ‘Nãgɨ́ eperãarãpa ãchia oo kꞌiniata oopata. Mɨa oopi bɨkꞌa oodakꞌaa, mɨ o kꞌawada–e pꞌanadairã.’ 
PSA.95.11	Mãgá kꞌĩrau bada perã, mɨa nãga juraaji: ‘Ãra wãda–eda aji, mɨa kꞌãiwee pꞌanapiitꞌeeda ada eujãdee.’ ”
PSA.96.1	Tachi Akꞌõremaa kꞌari chiwidi kꞌarítɨ. Na pꞌekꞌau eujãdepemaarã jõmaweda, Tachi Akꞌõremaa kꞌarítɨ. 
PSA.96.2	Tachi Akꞌõremaa kꞌarítɨ mãikꞌaapa irumaa pedee pia jarátɨ, iru tꞌɨ̃ jõmaweda tꞌɨ̃ kꞌãyaara pipɨara bairã. Ewari chaa jõmaarãmaa jarapatáatɨ iruata tachi kꞌaripapari. 
PSA.96.3	Awara–awaraa eujãdepemaarãmaa jarapatáatɨ iru jõmaarã kꞌãyaara kꞌĩra wãreera bɨ mãikꞌaapa pꞌuuru pidaarã jõmaarãmaa jarapatáatɨ irua ne–inaa eperãarãpa pꞌoyaa oodakꞌaa oopari. 
PSA.96.4	Tachi Akꞌõre jõmaarã kꞌãyaara waibɨara bɨ. Maperã irumaa ɨtꞌaa tꞌɨ̃patáatɨ mãikꞌaapa kꞌaripatáatɨ. ¡Iru waaweedáma iru akꞌõre waibɨa apataarã jõmaarã kꞌãyaara waibɨara bairã!
PSA.96.5	Awaraa eujãdepemaarã akꞌõre waibɨa apataarã juatau wẽe pꞌanɨ, ma ne–inaa vale–e pꞌanadairã. Mamĩda Tachi Akꞌõre Waibɨ́apata pajã ooji. 
PSA.96.6	Iru bɨmãi iru kꞌĩra wãree unupata mãikꞌaapa iru tede ne–inaa iru juapa ooda unupata.
PSA.96.7	Pꞌuuru pidaarã jõmaweda, jarapatáatɨ Tachi Akꞌõre kꞌĩra wãree. Ne–inaa iru juapa oopari jarapatáatɨ. 
PSA.96.8	Tachi Akꞌõre waaweepatáatɨ mãikꞌaapa netꞌaa pia atéetɨ iru te tꞌɨakꞌau bɨdee. 
PSA.96.9	Tachi Akꞌõre te kꞌĩra wãree bɨde iru kꞌĩrapite bedabaipatáatɨ mãikꞌaapa irumaa ɨtꞌaa tꞌɨ̃patáatɨ. ¡Waaweepa iru kꞌĩrapite kꞌapꞌɨa wëre pꞌanéetɨ! 
PSA.96.10	Jarátɨ na pꞌekꞌau eujãdepema pꞌuuru pidaarã jõmaarãmaa: “¡Tachi Akꞌõre Waibɨata jõmaarã rey!” Irua na pꞌekꞌau eujã bɨji chi bɨmãi, ãyaa wãnaamerã. Pꞌuuru pidaarã iru jua ekꞌari pꞌanɨɨrãpa oopata irua aukꞌa akꞌɨpari jaraitꞌee pia wa kꞌachia. 
PSA.96.11	Maperã ¡ne–inaa jõmaweda pajãde nɨ̃bɨ mãikꞌaapa na eujãde nɨ̃bɨ, o–ĩa pꞌanátɨ! ¡Pꞌusa mãikꞌaapa aɨde nɨ̃bɨ, o–ĩapa biukꞌa para béeji! 
PSA.96.12	¡Eujã pꞌuurudeepa taawa bɨ mãikꞌaapa aɨde nɨ̃bɨ, o–ĩa pꞌanéetɨ! ¡Pakꞌuru jõmaweda, o–ĩapa biukꞌa para béeji! 
PSA.96.13	Ma jõmaweda Tachi Akꞌõre kꞌĩrapite o–ĩapa kꞌaripatáatɨ, taarã–ee iru cheitꞌee perã na pꞌekꞌau eujãdepemaarã jõmaarã ichi jua ekꞌari bɨde. Ãrapa oopatapꞌedaa ichia akꞌɨpꞌeda, jaraitꞌee pia wa kꞌachia. Mãgá awara–awaraa pꞌuuru pidaarãpa oopatapꞌedaa akꞌɨitꞌee mãikꞌaapa ãchia oopatapꞌedaa pari irua ooitꞌee ichia ooipia bɨkꞌa.
PSA.97.1	¡Tachi Akꞌõre jõmaarã rey poro waibɨa! ¡Mapa jõmaweda na pꞌekꞌau eujãdepemaarã, o–ĩa pꞌanapatáatɨ! ¡Isla tꞌɨmɨara beede pꞌanapataarã paara, o–ĩa pꞌanapatáatɨ!
PSA.97.2	Ichi ikꞌaawa jɨ̃arara tꞌãmaa nɨ̃bɨ. Iru maarepida kꞌachia wẽe bapari perã, ichita ne–inaa pia oopari ichi jua ekꞌari pꞌanapataarã ome. 
PSA.97.3	Kꞌĩraudaipari ichi kꞌĩra unuamaa iru pꞌanapataarã ome. Tꞌɨpɨtaupa ne–inaa paa jõparikꞌa, mãga pɨkꞌa irua mãɨrã jõpipari. 
PSA.97.4	Irua pa pëikꞌãri, mãikꞌaapa ɨ̃daa jẽratꞌĩu atakꞌãri, na eujã wërepari, eperã waaweepa wëreparikꞌa. 
PSA.97.5	Iru na pꞌekꞌau eujã chipari perã, ee torrabaipipari, veladepema cera torrabaiparikꞌa. 
PSA.97.6	Pajã akꞌɨdakꞌãri, eperãarãpa kꞌawaapata irua ichita ne–inaa pia oopari mãikꞌaapa ne–inaa pajãde nɨ̃bɨ akꞌɨdakꞌãri, pꞌuuru pidaarãpa iru kꞌĩra wãree unupata.
PSA.97.7	Ne–inaa juapa ooda kꞌĩrapite ɨtꞌaa tꞌɨ̃pataarã, kꞌĩra nejasia pꞌanéetɨ, ma ne–inaa vale–e baibɨdé audua pedee pedeepataarã paara. Akꞌõre waibɨa apataarã jõmaweda, iru kꞌĩrapite bedabáitɨ.
PSA.97.8	Tachi Akꞌõre, Sión pꞌuurudepemaarãpa awaraa Judá eujãdepema pꞌuuru pidaarã ome ũridakꞌãri pɨa pɨ kꞌĩra unuamaa iru pꞌanapataarã miapiitꞌee, ãchi o–ĩa pꞌanapata. 
PSA.97.9	Tachi Akꞌõre, Jõmaarã Akꞌõre Waibɨa, na pꞌekꞌau eujãdepemaarã jõmaweda pɨ jua ekꞌari pꞌanapata. Pɨta akꞌõre waibɨa apataarã jõmaweda kꞌãyaara waibɨara bɨ.
PSA.97.10	Tachi Akꞌõrepa kꞌinia iru bapari ne–inaa kꞌachia unuamaa iru pꞌanapataarã. Jɨ̃apari ichia jara bɨkꞌa oopataarã mãikꞌaapa ãra kꞌaripapari, irude ijãadakꞌaa beerã juade baainaadamerã. 
PSA.97.11	Irua jara bɨkꞌa oopataarã iru ɨ̃daa pɨkꞌa bɨde pꞌanapata mãikꞌaapa tꞌãri jĩpꞌa beerã o–ĩa pꞌanapata.
PSA.97.12	Maperã parã Tachi Akꞌõrepa jara bɨkꞌa oopataarã, ¡o–ĩa pꞌanátɨ irua parã–itꞌee ne–inaa oopari kꞌaurepa mãikꞌaapa irumaa gracias jarapatáatɨ kꞌirãpadakꞌãri iru kꞌachia wẽe bapari!
PSA.98.1	Tachi Akꞌõremaa kꞌari chiwidi kꞌarítɨ, irua ne–inaa pi–ia oopari perã; ne–inaa eperãarãpa pꞌoyaa oodakꞌaa ãchi juadoopa. Ichi juarapa iru kꞌĩra unuamaa iru pꞌanapataarã pꞌoyaaji. 
PSA.98.2	Tachi Akꞌõrepa mãga ookꞌãri, akꞌɨpiji sãgá ichi eperãarã kꞌaripapari. Mãgá awara–awaraa eujãdepemaarã taide irua ichita ne–inaa pia oopari ichi eperãarã kꞌaripaitꞌee. 
PSA.98.3	Akꞌɨpiji ichia Israel pꞌuuru pidaarã kꞌinia iru bapari mãikꞌaapa ichia oopari ãra chonaarãmaa jaradakꞌa. ¡Eujã tꞌɨmɨara beerãpa paara unudooda Tachi Akꞌõrepa oopari ichi eperãarã kꞌaripaitꞌee!
PSA.98.4	Na pꞌekꞌau eujãdepemaarã jõmaweda, Tachi Akꞌõremaa tꞌãri o–ĩa kꞌarítɨ. ¡Tꞌãri o–ĩapa bíatɨ mãikꞌaapa salmo kꞌarítɨ! 
PSA.98.5	¡Tachi Akꞌõremaa salmo pi–ia kꞌarítɨ arpa chaa pꞌanɨde! 
PSA.98.6	Tachi Akꞌõre, tachi rey kꞌĩrapite irumaa kꞌarítɨ trompeta mãikꞌaapa pꞌipꞌanakꞌa bee chaa pꞌanɨde.
PSA.98.7	¡Pꞌusa mãikꞌaapa aɨde nɨ̃bɨ, o–ĩa biukꞌa para béeji! ¡Ichiaba na pꞌekꞌau eujã mãikꞌaapa aɨde pꞌanapataarã, o–ĩa para béeji! 
PSA.98.8	¡Eperãarã o–ĩapa jua tꞌaapꞌepatakꞌa, to bee chaa biukꞌa para béeji! ¡Ee jẽra bee, o–ĩapa kꞌaripatáatɨ! 
PSA.98.9	Ma jõmaweda Tachi Akꞌõre kꞌĩrapite o–ĩapa kꞌaripatáatɨ, taarã–ee iru cheitꞌee perã na pꞌekꞌau eujãdepemaarã jõmaweda ichi jua ekꞌari bɨde. Ichia ãrapa oopatapꞌedaa akꞌɨpꞌeda, jaraitꞌee pia wa kꞌachia. Mãgá awara–awaraa pꞌuuru pidaarãpa oopatapꞌedaa akꞌɨitꞌee mãikꞌaapa ãchia oopatapꞌedaa pari irua ooitꞌee ichia ooipia bɨkꞌa.
PSA.99.1	Tachi Akꞌõre jõmaarã rey. Ichi su–akꞌɨ beepari ɨtꞌaripemaarã querubín esajĩakꞌa bɨ. Mapa iru waaweepa awara–awaraa eujãdepemaarã mãikꞌaapa na eujã paara wëredaipata. 
PSA.99.2	Sión eede Tachi Akꞌõrepa akꞌɨpipari ichi jõmaarã kꞌãyaara waibɨara bɨ. Pꞌuuru pidaarã jõmaweda ichi jua ekꞌari pꞌanapata. 
PSA.99.3	Maperã na eujãdepemaarã, ¡iru tꞌɨ̃ tꞌo pꞌanapatáatɨ, iru jõmaarã kꞌãyaara waibɨara bɨ perã mãikꞌaapa iru kꞌachia wẽe bapari perã!
PSA.99.4	Tai rey, pɨ jõmaarã reyrã kꞌãyaara waibɨara bɨ. Pɨa ichita ne–inaa pia oopari. Pɨa eperãarã jõmaarãpa oopata aukꞌa akꞌɨpari jaraitꞌee pia wa kꞌachia. Pɨa Jacobdeepa uchiadapꞌedaarãmaa jarateepari oo kꞌawaadamerã pɨa ne–inaa pia ooparikꞌa.
PSA.99.5	Tachi Akꞌõre, tachi Akꞌõre Waibɨapa mãga oopari perã, iru kꞌĩrapite bedabaidáma mãikꞌaapa irumaa ɨtꞌaa tꞌɨ̃dáma. ¡Iruta kꞌachia wẽe bapari!
PSA.99.6	Moisés, Aarón ome iru pꞌaareerã paji. Samuelpa pida irumaa ɨtꞌaa iidipachi eperãarã pari. Ãchia Tachi Akꞌõremaa ɨtꞌaa tꞌɨ̃dakꞌãri, irua pꞌanauji. 
PSA.99.7	Ichi jɨ̃araradeepa ãra ome pedeeji. Mãpai ãrapa oojida irua jaradakꞌa mãikꞌaapa iru leyde jaradakꞌa.
PSA.99.8	Tachi Akꞌõre, tachi Akꞌõre Waibɨa, ¡pɨa pꞌanauji pɨchi eperãarãpa ɨtꞌaa tꞌɨ̃dapꞌedaa! Ãra ome pɨ tꞌãri pia bapachi, ãrapa ne–inaa kꞌachia oopatapꞌedaa ãyaa bɨda perã. Mamĩda pɨa ãra miapiji, ãrapa pɨa jaradakꞌa oodaamaa pꞌaneedakꞌãri.
PSA.99.9	Tachi Akꞌõre, tachi Akꞌõre Waibɨa kꞌĩrapite bedabaipatáatɨ mãikꞌaapa irumaa ɨtꞌaa tꞌɨ̃patáatɨ iru ee awara bɨdade. ¡Tachi Akꞌõre, tachi Akꞌõre Waibɨa kꞌachia wẽe bapari!
PSA.100.1	Na pꞌekꞌau eujãdepemaarã jõmaweda, Tachi Akꞌõremaa tꞌãri o–ĩapa kꞌaripatáatɨ. 
PSA.100.2	O–ĩapa bia jõnɨde iru kꞌĩrapite kꞌari chétɨ mãikꞌaapa tꞌãri o–ĩapa iru kꞌĩrapite bedabaipatáatɨ mãikꞌaapa ɨtꞌaa tꞌɨ̃patáatɨ. 
PSA.100.3	Kꞌawáatɨ Tachi Akꞌõre Jõmaarã Akꞌõre Waibɨa. Iruata tachi ooji. Tachia tachi ooda–e paji. Mapa tachi ichi pꞌuuru pidaarã; ¡ichi ovejaarã́kꞌapɨ pꞌanɨ!
PSA.100.4	Mapa iru te tꞌĩupatamãi tꞌĩudakꞌãri, irumaa gracias jarapatáatɨ. Chétɨ iru te tꞌɨakꞌau bɨdee kꞌaridaitꞌee. Gracias jarapatáatɨ mãikꞌaapa irumaa pedee pia jarapatáatɨ. 
PSA.100.5	Mãga oopatáatɨ Tachi Akꞌõre tꞌãri pia bapari perã. Ichita tachi kꞌinia iru bapariitꞌee mãikꞌaapa ichita ooitꞌee ichia jara bɨkꞌa.
PSA.101.1	Mɨa kꞌari kꞌinia bɨ sãgá Tachi Akꞌõrepa mɨ jua ekꞌari pꞌanapataarã kꞌinia iru bapari mãikꞌaapa sãgá irua ne–inaa jõma pia oopari. 
PSA.101.2	Mɨa ne–inaa kꞌachia oo kꞌinia–e bɨ. ¿Sãapai pɨ mɨmaa cheitꞌeema mɨ bapari akꞌɨde? Mɨchi palaciode paara tꞌãri jĩpꞌa nipapariitꞌee, ne–inaa kꞌachia oo–ee. 
PSA.101.3	Mɨa ne–inaa kꞌachia akꞌɨ–e paitꞌee.
PSA.101.3	Mɨa unuamaa iru bɨ Tachi Akꞌõrepa jara bɨkꞌa oodaamaa pꞌanɨɨrãpa ne–inaa kꞌachia oopata. Mãɨrã mɨ kꞌaitꞌa chepi–e paitꞌee. 
PSA.101.4	¡Mɨa kꞌĩsia kꞌachia kꞌĩsia–e paitꞌee, ne–inaa kꞌachia oo kꞌiniakꞌaa perã! 
PSA.101.5	Chĩara ãpɨte ikꞌachia pedeepataarã kꞌĩupꞌeepiitꞌee mãikꞌaapa audua beerã ome choo–e paitꞌee.
PSA.101.6	Tachi Akꞌõrepa jara bɨkꞌa oopataarã aupai mɨa pia akꞌɨpariitꞌee mãikꞌaapa iidiitꞌee mɨ ikꞌaawa pꞌana chedamerã. Kꞌĩra jĩpꞌa beerã aupai jɨrɨitꞌee, mɨ mimiapataarã pꞌanadamerã.
PSA.101.7	Eperã kꞌũrayaa bɨ mɨ palaciode bapi–e paitꞌee mãikꞌaapa seewa–idaa bɨ mɨ kꞌĩrapite chepi–e paitꞌee. 
PSA.101.8	Tapꞌedaweda ewari chaa mɨa na eujãdepema Tachi Akꞌõrede ijãadakꞌaa beerã kꞌĩupꞌee pꞌanapiitꞌee mãikꞌaapa Tachi Akꞌõre pꞌuurudeepa ne–inaa kꞌachia oopataarã jõmaweda jërekꞌooitꞌee.
PSA.102.1	Tachi Akꞌõre, ũríji mɨa ɨtꞌaa iidi bɨ. ¡Mɨ biapi ũríji! 
PSA.102.2	Mirunáaji mɨ nãgá kꞌĩsia nɨ̃bakꞌãri. Mɨa pɨ tꞌɨ̃jarakꞌãri, ũríji mãikꞌaapa isapai pꞌanáuji.
PSA.102.3	Taarã–eweda mɨ ewari jõmaweda wẽpadariitꞌee, nari wẽpadaiparikꞌa. Mɨ mia nɨ̃bairã, mɨchi bɨɨrɨ soo pɨkꞌa nɨ̃bɨ, tꞌɨpɨtaupa paadaidamãi soo nɨ̃baparikꞌa. 
PSA.102.4	Mɨ tꞌãri pꞌũajara uratɨdákꞌapɨ bɨ. ¡Maperã mɨ nekꞌoamaa bɨ! 
PSA.102.5	Audú bia nɨ̃bɨpa mɨ kꞌaitekꞌeedai wã; bɨɨrɨ aupaidai wã. 
PSA.102.6	Mɨ ituaba bɨ lechuza eujã pania wẽe bɨde maa–e pɨrã eperãarã te tꞌeedapꞌedaamãi ituaba bɨkꞌa. 
PSA.102.7	Mɨ pꞌoyaa kꞌãikꞌaa. Ipana te porosãu ɨ̃rɨ ituaba bɨ́kꞌapɨ bɨ. 
PSA.102.8	Ewari chaa mɨ kꞌĩra unuamaa iru pꞌanapataarãpa mɨmaa ikꞌachia jarapata mãikꞌaapa eperãarãmaa pedee kꞌachia jaradakꞌãri, mɨ tꞌɨ̃ ikꞌachia jarapata. 
PSA.102.9	Mɨa pan kꞌokꞌãri, itꞌabarre pꞌorata kꞌopari made su–akꞌɨ bairã tꞌãri pꞌuapa. Ne–inaa tokꞌãri, mɨchi tauba aɨde baaipari. 
PSA.102.10	Mãga bapari pɨ mɨ ome kꞌĩrau bairã mãikꞌaapa pɨa mɨ yiaraa iru bairã. Pɨa mɨ ome oomaa bɨ eperãpa ne–inaa vale–e baibɨ jita atapꞌeda, ãyaa batꞌatꞌaaparikꞌa. 
PSA.102.11	Mɨ ewari isapai jõdai wãda, ɨ̃daa jõdaiparikꞌa akꞌõrejĩru baaikꞌãri. Pꞌũajara uratɨdaiparikꞌa, mãga pɨkꞌa mɨ jõdai wã.
PSA.102.12	Mamĩda Tachi Akꞌõre, pɨ ichita rey paitꞌee. Jõmaarãpa pɨ tꞌɨ̃ ichita kꞌirãpadaitꞌee, chi waide tꞌoda–e pꞌanɨɨrãpa paara. 
PSA.102.13	Pɨa pɨchi eperãarã kꞌaripa cheitꞌee. Sión pꞌuuru chupɨria kꞌawaaitꞌee. ¡Ɨ̃raweda kꞌaripa chéji, pɨa ewari ma–itꞌee awara bɨda pada perã! 
PSA.102.14	Pɨ mimiapataarãpa pɨ pꞌuuru ãridapꞌedaa kꞌinia iru pꞌanapata. Tꞌãri pꞌua pꞌanɨ pɨ pꞌuuru mãgá jõdapꞌedaa perã.
PSA.102.15	Na pꞌekꞌau eujãdepemaarãpa Tachi Akꞌõre waaweedaitꞌee mãikꞌaapa ãchi reyrãpa iru jua waaweedaitꞌee, 
PSA.102.16	ichi kꞌĩra wãreede chekꞌãri ichi pꞌuuru Sión chiwidi oopide. 
PSA.102.17	Maapai ichia ũriitꞌee chupɨria chedeerãpa chupɨria iidi chitoonɨ. 
PSA.102.18	Mɨa jararu pedee pꞌãdaipia bɨ tꞌẽepai tꞌodaitꞌeerãpa leedamerã mãikꞌaapa kꞌawaadamerã Tachi Akꞌõrepa oopariida. Mãgá ma pꞌuuru pidaarãpa Tachi Akꞌõremaa ɨtꞌaa tꞌɨ̃pataadaitꞌee.
PSA.102.19	Ɨtꞌariipa, iru ɨtꞌaripema tedeepa, irua na pꞌekꞌau eujãdepemaarã akꞌɨji 
PSA.102.20	ũriitꞌee chĩara jua ekꞌari pꞌanɨɨrã bia chitoonɨ mãikꞌaapa ma piudaitꞌee pꞌanɨɨrã ne–inaa kꞌachia ooyaa beerã juadeepa uchiapiitꞌee. 
PSA.102.21	Mãgá Sión pꞌuurude Tachi Akꞌõre tꞌɨ̃ waya jaradaitꞌee mãikꞌaapa mama, Jerusalén pꞌuurude, irumaa pedee pia jaradaitꞌee. 
PSA.102.22	Pꞌuuru pidaarã jõmaweda mãikꞌaapa reyrã jua ekꞌari pꞌanapataarã jõmaweda, mama cheepurudakꞌãri, irumaa ɨtꞌaa tꞌɨ̃daitꞌee.
PSA.102.23	Mamĩda irua mɨ juatau wẽepiji, waide chonaa pa–ee bɨta. Ewari chokꞌara–ee mɨ chokꞌai bapiitꞌee. 
PSA.102.24	Irua mɨ mãga iru bɨde, mɨa jaraji: “Aai mɨchi Akꞌõre Waibɨa, mɨ waide ateenaapáde aji, mɨ makꞌɨara chonaa–e bairã.
PSA.102.24	’Pɨ ichita bapariitꞌee. 
PSA.102.25	Naapɨara pɨa na pꞌekꞌau eujã ooji, pɨa bɨdamãi beemerã. Ichiaba pɨa pajã ooji. 
PSA.102.26	Ewari cherude ma jõma jõitꞌee. Mamĩda pɨ ichita bapariitꞌee. Pꞌaru soredaiparikꞌa, mãga pɨkꞌa ma ooda jõmaweda jõitꞌee. ¡Pɨa ma jõma tꞌerabaipiitꞌee, taipa pꞌaru tꞌerabaipatakꞌa! 
PSA.102.27	Mamĩda pɨ awara pa–e paitꞌee. Ichita bapariitꞌee. 
PSA.102.28	Pɨa jɨ̃aitꞌee pɨ mimiapataarãdeepa uchiadaitꞌeerã mãikꞌaapa mãɨrã pɨ ome pꞌanapiitꞌee.”
PSA.103.1	Tꞌãripa mɨa Tachi Akꞌõremaa pedee pia jarapariitꞌee, iru pꞌekꞌau kꞌachia wẽe bapari perã. 
PSA.103.2	Tꞌãripa Tachi Akꞌõremaa pedee pia jarapariitꞌee. Kꞌĩra atua–e paitꞌee irua ne–inaa pia oopari mɨ kꞌaripaitꞌee. 
PSA.103.3	Irua ãyaa bɨpari mɨa ne–inaa kꞌachia oopari mãikꞌaapa mɨ kꞌayaadaikꞌãri, mɨ jɨpapari. 
PSA.103.4	Irua mɨ kꞌaripapari piunaamerã mãikꞌaapa jãɨrade banaamerã. Mɨ kꞌinia iru bapari mãikꞌaapa mɨ chupɨria kꞌawaapari. 
PSA.103.5	Mɨ chokꞌai bɨde irua mɨmaa ne–inaa pia teepari, mɨ taarã bapariimerã mãikꞌaapa nejɨ̃pɨkꞌa mɨ juataura bapariimerã.
PSA.103.6	Tachi Akꞌõrepa kꞌaripapari chupɨria chedeerã, chi chĩara jua ekꞌari kꞌachia pꞌanapataarã. 
PSA.103.7	Ichia Moisemaa kꞌawaapiji ichia eperãarãmaa oopi kꞌinia bɨ mãikꞌaapa israelitaarãmaa unupiji ne–inaa ichi juapapai oopari.
PSA.103.8	Tachi Akꞌõre tꞌãri pia bapari; chupɨria kꞌawaayaa bapari; isapai kꞌĩraukꞌaa mãikꞌaapa eperãarã audú kꞌinia iru bapari. 
PSA.103.9	Ichita tachi ɨtrɨa ba–e paitꞌee. Ichita tachi ome kꞌĩrau ba–e paitꞌee. 
PSA.103.10	Wãara ichia tachi makꞌɨara miapi–e tachia pꞌekꞌau kꞌachia oopata pari mãikꞌaapa pariatua ne–inaa kꞌachia oopata pari. 
PSA.103.11	Iru mãga bɨ ichi waaweepataarã audú kꞌinia iru bapari perã. Pajã audú ɨtꞌɨa bɨkꞌa na eujã ɨ̃rɨ, mãga pɨkꞌa irua tachi audú kꞌinia iru bapari. 
PSA.103.12	Oriente tꞌɨmɨa bee bɨkꞌa occidentedeepa mãga pɨkꞌa irua tꞌɨmɨ́ bɨpari tachia ne–inaa kꞌachia oopata. 
PSA.103.13	Tachi Akꞌõrepa ichi waaweepataarã kꞌinia iru bapari, eperãpa ichi warrarã kꞌinia iru baparikꞌa. 
PSA.103.14	Irua tachi pꞌanapata kꞌawa bɨ. Kꞌawa bɨ tachi makꞌɨara juatau wẽe pꞌanɨ, yoorodee ooda perã.
PSA.103.15	Tachi eperãarã pꞌũajarákꞌapɨ pꞌanɨ. Mẽepema ne–inaa kꞌarra tapꞌeweda tꞌonoparikꞌa mãikꞌaapa chi pꞌono uchiapꞌeda, 
PSA.103.16	kꞌewara nãu wãsiapa uratɨdaiparikꞌa, mãga pɨkꞌa bɨ tachi ewari. Taarã–ee chokꞌai pꞌanadapꞌeda, wẽpadaipata. 
PSA.103.17+PSA.103.18	Mamĩda Tachi Akꞌõre ichita bapari. Ichi waaweepataarã ichita kꞌinia iru bapari mãikꞌaapa ãchi ome bapari. Mãgɨɨrãpa ooruta pɨrã ãchi chonaarãpa jaradapꞌedaakꞌa iru ome pacto oodapꞌedaade mãikꞌaapa kꞌirãparuta pɨrã oodaitꞌee irua jara bɨkꞌa, ãchideepa uchiadaitꞌeerãmaa jara bɨkꞌa, irua ichita ne–inaa pia oopariitꞌee.
PSA.103.19	Tachi Akꞌõrepa rey su–akꞌɨ beepari ɨtꞌari bɨji, mamãikꞌaapa na pꞌekꞌau eujãdepemaarã jõmaweda ichi jua ekꞌari iru bapariitꞌee.
PSA.103.20	Parã ɨtꞌaripema juataura pꞌanɨɨrã, ichi angeleerã, Tachi Akꞌõremaa pedee pia jarapatáatɨ, parã irua chokꞌapariirã perã mãikꞌaapa irua jara bɨkꞌa oopataarã perã. 
PSA.103.21	Parã ɨtꞌaripema soldaorã, Tachi Akꞌõremaa pedee pia jarapatáatɨ, parã iru–itꞌee mimiapata perã mãikꞌaapa irua kꞌinia bɨkꞌa oopata perã. 
PSA.103.22	Tachi Akꞌõrepa ooda jõmaweda iru jua ekꞌari nɨ̃bɨ, irumaa pedee pia jarapatáatɨ.
PSA.103.22	¡Tꞌãripa mɨa Tachi Akꞌõremaa pedee pia jarapariitꞌee!
PSA.104.1	¡Tꞌãripa mɨa Tachi Akꞌõremaa pedee pia jarapariitꞌee!
PSA.104.1	Tachi Akꞌõre, mɨchi Akꞌõre Waibɨa, pɨ jõmaarã kꞌãyaara waibɨara bɨ. Reypa ichi pꞌaru jɨ̃kꞌãri, kꞌĩra wãree unupatakꞌa, mãga pɨkꞌa pɨ kꞌĩra wãree bɨ. 
PSA.104.2	Eperã porobapa poroparikꞌa, mãga pɨkꞌa pɨ ichita ɨ̃daa bɨpa poro pɨkꞌapari. Pɨa pajã ewaraa kꞌobɨ ooji na pꞌekꞌau eujã ɨ̃rɨ cortinakꞌa beemerã. 
PSA.104.3	Pajã ɨtꞌɨara bɨde pɨ te ooji. Jɨ̃arara pɨ jura chõopata carretákꞌapɨ pꞌanɨ mãikꞌaapa nãude pɨ nipapari. 
PSA.104.4	Pɨa nãu chokꞌapari pɨchi angeleerã chokꞌaparikꞌa mãikꞌaapa pa tau pꞌorepꞌorepari pɨ mimiapataarã́kꞌapɨ pꞌanɨ.
PSA.104.5	Eujã abaamãi bɨji awara ãyaa wãnaamerã. 
PSA.104.6	Pꞌarupa tachi kꞌapꞌɨa wãkꞌaparikꞌa, mãga pɨkꞌa pꞌusapa pɨa na pꞌekꞌau eujã wãkꞌaji. Ee jẽra bee paara pania ekꞌari pꞌaneejida. 
PSA.104.7	Mamĩda pɨa ma paniamaa jarakꞌãri ãyaa wãmerã, mãga ooji. Pa jĩwaa nɨ̃bɨde pɨ pedee ũrikꞌãri, isapai ãyaa wãji. 
PSA.104.8	Ee jẽra bee ɨ̃rɨ wee wãji mãikꞌaapa eujã jewedaade edaa to jiratɨ wãji, pɨa jaradamãi parumaa. 
PSA.104.9	Mama ma pania araa beekꞌãri, pɨa pꞌusa i bɨji aɨde wãyaanaamerã eujã waya ũutꞌaaitꞌee.
PSA.104.10	Pɨa pania poátrɨ uchia bee oodadeepa pania weepipari, ee jẽra bɨ esajĩakꞌa wãyaamerã. 
PSA.104.11	Mama mẽepema ne–animalaarãpa pania topata, mẽepema burroorãpa paara. 
PSA.104.12	Ma to idepema pakꞌuru jẽra bɨde ipanaarãpa ãchi te oopata mãikꞌaapa ma pakꞌuru jua tꞌaide su–akꞌɨ pꞌaneedapꞌeda, kꞌaripata. 
PSA.104.13	Ɨtꞌari, pɨ baparimãiipa, kꞌoi pëipari ee jẽra bɨ ɨ̃rɨ. Mãgá pɨa ma eujã pia oopari. 
PSA.104.14	Pꞌũajara tꞌonopipari ne–animalaarãpa kꞌodamerã mãikꞌaapa ne–inaa kꞌarra tꞌonopipari madepema eperãarãpa uupataadamerã mãikꞌaapa kꞌopataadamerã. 
PSA.104.15	Madeepa eperãarãpa vino oopata todaitꞌee mãikꞌaapa o–ĩa pꞌanadaitꞌee. Ichiaba aceite oopata ãchi kꞌĩrade pꞌurudaitꞌee kꞌĩra wãreera beemerã. Ma awara pan oopata kꞌodaitꞌee. 
PSA.104.16	Pɨa mãgá kꞌoi pëikꞌãri, pakꞌuru pɨchia uuda pia waripata pania iru pꞌanadairã. Ma awara Libanodepema cedro pɨchia uuda pia waripata. 
PSA.104.17	Ma pakꞌurude ipanaarãpa ãchi te oopata mãikꞌaapa pinokꞌa bɨ pakꞌurude dopꞌekꞌa bee pꞌanapata. 
PSA.104.18	Ee ɨtꞌɨara jẽra bɨde mẽepema chivo pꞌanapata; jõdee mãu–idaa jẽra bɨde kꞌurijiwakꞌa bee pꞌanapata.
PSA.104.19	Pɨa ooji atane, ma kꞌaurepa eperãarãpa ai ewarikꞌãri, atane pꞌãriukꞌãri, tomia, atane mãikꞌaapa año kꞌawaadamerã. Jõdee akꞌõrejĩru ooji tapꞌeda uchiamerã mãikꞌaapa kꞌewara baaimerã. 
PSA.104.20	Pɨa pꞌãrikꞌua ooji made mẽepema ne–animalaarã uchiadamerã ãchi mirupatamãiipa pakꞌuru jẽra bɨmãi. 
PSA.104.21	Mãga bɨde león biapata, ne–animalaarã jɨrɨdakꞌãri kꞌodaitꞌee. Mãgá ãchia pɨmaa ne–inaa kꞌodaitꞌee iidipata. 
PSA.104.22	Mamĩda akꞌõrejĩru waya uchiakꞌãri, ãra wãpata ãchi mãu tede kꞌãidaitꞌee. 
PSA.104.23	Mãga nɨde eperãarã uchiapata mimiadaitꞌee kꞌeudarumaa.
PSA.104.24	Tachi Akꞌõre, ¡pɨa ne–inaa chokꞌara, kꞌĩra tꞌãdoo ooji! ¡Ma jõma ooji, pɨ kꞌĩsia kꞌawaa bapari perã! ¡Na pꞌekꞌau eujãde chokꞌai pꞌanɨɨrã jõmaweda pɨa ooda! 
PSA.104.25	Jãma bɨ pꞌusa waibɨa, ewaraa kꞌobɨ mãikꞌaapa aɨde nɨ̃bɨ ne–animalaarã waibɨa beerã, kꞌaipee beerã ome. Tachia mãɨrã pꞌoyaa juasiada–e, audú chokꞌara paraa perã. 
PSA.104.26	Jãma barco wãyaapata mãikꞌaapa jãma pɨa ooda Leviatán
PSA.104.27	Ma jõmaarãpa nɨpata pɨa ãchimaa nekꞌopimerã, jarrapisiadaidakꞌãri. 
PSA.104.28	Pɨa teekꞌãri, ãchia kꞌopata. Mãgá ãchimaa pɨa ne–inaa pia oopari. 
PSA.104.29	Mamĩda pɨa mãgá ãchi kꞌaripa–e pɨrã, pꞌeradaipata. Pɨa ãchi ɨ̃yapa jɨ̃apiru pɨrã, piudaipata mãikꞌaapa yooro pꞌora padaipata. 
PSA.104.30	Jõdee pɨa mãɨrã ĩyapaapiru pɨrã, waripata mãikꞌaapa na pꞌekꞌau eujãde ĩwapata.
PSA.104.31	Mɨa kꞌinia bɨ ichita Tachi Akꞌõre kꞌĩra wãree bapariimerã mãikꞌaapa iru ichita o–ĩa bamerã ichia ooda ome. 
PSA.104.32	Ichia na pꞌekꞌau eujã akꞌɨkꞌãri, wërepipari. Ichia ee ɨtꞌɨa bee tꞌõbaikꞌãri, aɨdeepa nari uchiapari.
PSA.104.33	Mɨ chokꞌai bɨde Tachi Akꞌõremaa kꞌaripariitꞌee. Mɨ ĩyapaa bɨde mɨchi Akꞌõre Waibɨamaa salmo kꞌaripariitꞌee. 
PSA.104.34	Mɨa kꞌinia bɨ irua mɨ kꞌĩsia pia akꞌɨpariimerã. Iruapaita mɨ wãara tꞌãri o–ĩapipari. 
PSA.104.35	Mɨa kꞌinia bɨ pꞌekꞌau kꞌachia oopataarã na pꞌekꞌau eujãdeepa wẽpadaidamerã. ¡Kꞌinia bɨ irua ne–inaa kꞌachia ooyaa beerã jõpimerã!
PSA.104.35	¡Tꞌãripa mɨa Tachi Akꞌõremaa pedee pia jarapariitꞌee!
PSA.104.35	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.105.1	Tachi Akꞌõremaa gracias jarapatáatɨ. Irumaa ɨtꞌaa tꞌɨ̃patáatɨ. Awara–awaraa eujãdepemaarãmaa irua oopari jarapatáatɨ. 
PSA.105.2	Irumaa kꞌaripatáatɨ. Salmo kꞌaripatáatɨ. Jõmaarãmaa jarapatáatɨ irua ne–inaa pi–ia oopari; ne–inaa eperãarãpa pꞌoyaa oodakꞌaa ãchi juadoopa. 
PSA.105.3	O–ĩa pꞌanapatáatɨ, chi kꞌachia wẽe bɨ tꞌɨ̃ kꞌawa pꞌanadairã. Tachi Akꞌõre jɨrɨpataarã, tꞌãri o–ĩa pꞌanapatáatɨ. 
PSA.105.4	Tachi Akꞌõremaa iidipatáatɨ irua parã juataura papimerã. Ichita jɨrɨpatáatɨ irua parã pia akꞌɨpariimerã. 
PSA.105.5	Kꞌirãpátɨ irua ne–inaa pi–ia oopariida; ne–inaa eperãarãpa pꞌoyaa oodakꞌaa ãchi juadoopa. Ichiaba kꞌirãpátɨ irua jarada ichi kꞌĩra unuamaa iru pꞌanapatapꞌedaarã ãpɨte; sãgá ãra jõpiitꞌee. 
PSA.105.6	¡Iru mimiapari Abrahamdeepa uchiadapꞌedaarã, na jõma kꞌirãpátɨ, irua parã Jacob warrarãdeepa uchiadapꞌedaarã jɨrɨtꞌerada perã!
PSA.105.7	Iru Tachi Akꞌõre, tachi Akꞌõre Waibɨa. Na pꞌekꞌau eujãdepemaarã iru jua ekꞌari pꞌanapata.
PSA.105.8	Tachi chonaarãdeepa eperãarã chokꞌara uchiaruta pɨjida, irua kꞌirãpaitꞌee ichia pacto ãra ome oodade jara bɨkꞌa. 
PSA.105.9	Irua ma pacto ooji Abraham ome mãikꞌaapa made jara bɨ pedee Isaacmaa juraaji. 
PSA.105.10	Ma pactode jarada aukꞌa jaraji Jacob, ichiaba tꞌɨ̃jarapatapꞌedaa Israelmaa, israelitaarãpa ichita ãchi leykꞌa kꞌirãpadamerã. 
PSA.105.11	Nãga jaraji: “Canaán eujã teeitꞌeeda aji, pɨdeepa uchiadaitꞌeerãmaa, ma eujã jɨ̃adamerã mɨa pɨ chonaarãmaa jaradakꞌa.”
PSA.105.12	Tachi Akꞌõrepa mãga jarakꞌãri, ãra chokꞌara–ee pꞌanajida mãikꞌaapa ma eujãde awaraa eujãdepemaarãkꞌa pꞌanajida. 
PSA.105.13	Awara–awaraa eujãde nipapachida mãikꞌaapa awara–awaraa rey jua ekꞌari pꞌanapachida. 
PSA.105.14	Mamĩda, Tachi Akꞌõrepa ãra jɨ̃apachi ma reyrãpa ãra kꞌachia iru pꞌananaadamerã ãchi jua ekꞌari mãikꞌaapa ma reyrãmaa jaraji: 
PSA.105.15	“Mɨa jɨrɨtꞌeradaarãmaa mãikꞌaapa mɨ pedee jarapataarãmaa ne–inaa kꞌachia oonaadapáde” aji.
PSA.105.16	Ma tꞌẽepai Tachi Akꞌõrepa audú jarra pëiji ma eujãde
PSA.105.17	Mamĩda ãra naa irua José pëiji ãra kꞌaripamerã, ãrapa iru esclavokꞌa neto pëijida mĩda. 
PSA.105.18	Maapꞌeda José chĩara eujãde preso bakꞌãri, ma eujãdepemaarãpa iru bɨɨrɨ jɨ̃ bɨjida cadenapa mãikꞌaapa iru otaude hierro jɨ̃ bɨjida, 
PSA.105.19	irua Tachi Akꞌõre kꞌapꞌɨa pari jaradakꞌa uchiarumaa. Ma wãara pedee jarada kꞌaurépata 
PSA.105.20	mamapema reypa jaraji iru carceldeepa uchiapidamerã. Ma pꞌuuru pidaarã chokꞌaraarã poro waibɨapa iru kꞌena pëipiji. 
PSA.105.21	Ma tꞌẽepai ma reypa jaraji José poro waibɨa papidamerã. Mãgá Josepa ma rey palacio mãikꞌaapa iru netꞌaa jõmaweda akꞌɨmaa beeji. 
PSA.105.22	Ma reypa jaraji Josepa awaraa poro waibɨarãmaa jarateemerã kꞌãata oodaipia bɨ mãikꞌaapa chonaarã rey ũraapatapꞌedaarãmaa kꞌĩsia kꞌawaapimerã.
PSA.105.23	Maapꞌeda Israel, ichiaba tꞌɨ̃jarapata Jacob, ichideerã ome Egipto eujãdee wãji mama bapariitꞌee. Ma Camdeepa uchiadapꞌedaarã, pia jaraitꞌeera ma Egipto pidaarã eujãde ãra awaraa eujãdepemaarãkꞌa pꞌanapachida. 
PSA.105.24	Mama pꞌanɨde Tachi Akꞌõrepa Israeldeepa uchiadapꞌedaarã ĩwapiji mãikꞌaapa chokꞌaraara papiji Egiptodepemaarã kꞌãyaara. 
PSA.105.25	Mãga bɨde Tachi Akꞌõrepa ma Egipto pidaarãmaa kꞌĩsiapiji ichi pꞌuuru pidaarã, ichi mimiapataarã, kꞌĩra unuamaa iru pꞌaneedamerã mãikꞌaapa kꞌũradamerã. 
PSA.105.26	Mãga bakꞌãri, ichi mimiapari Moisés mãikꞌaapa ichia jɨrɨtꞌerada Aarón ichi pꞌuuru pidaarãmaa pëiji. 
PSA.105.27	Mama Camdeepa uchiadapꞌedaarã eujãde, Tachi Akꞌõrepa Moisemaa mãikꞌaapa Aaronmaa oopiji ne–inaa eperãarãpa pꞌoyaa oodakꞌaa ãchi juadoopa. 
PSA.105.28	Ãrapa pedeedakꞌãri, irua ma eujã jõma pꞌãriupiji. Mamĩda Egipto pidaarãpa ãra pedee ũridaamaa pꞌanajida. 
PSA.105.29	Ãra kꞌapꞌɨa Tachi Akꞌõrepa toidapema pania waa papiji chikꞌo piukꞌoodaidamerã. 
PSA.105.30	Egipto eujã jõmaade irua baso cho–kꞌara pëiji, rey kꞌãipari cuartode paara. 
PSA.105.31	Tachi Akꞌõre pedeekꞌãri, sĩta chokꞌara mãikꞌaapa mosco chokꞌara chejida Egipto eujãdee. 
PSA.105.32	Ichiaba kꞌoi baaipii kꞌãyaara, hielo kꞌoi taukꞌa baaipiji pa tau pꞌorepꞌore ome. 
PSA.105.33	Mãgɨpa mamapemaarã uva kꞌãi mãikꞌaapa higuera pakꞌuru ãripiji, awaraa Egipto eujãde bada pakꞌuru ome. 
PSA.105.34	Tachi Akꞌõre pedeekꞌãri, sisi chokꞌara chejida. ¡Pꞌoyaa juasiada–e paji, audú chokꞌara paraada perã! 
PSA.105.35	Ma eujãdepema ne–inaa kꞌarra jõmaweda, ne–uudapꞌedaa paara kꞌokꞌoojida. 
PSA.105.36	Maapꞌeda irua piupiji ma Egiptodepemaarã jõmaweda warrarã naapɨara tꞌodapꞌedaarã.
PSA.105.37	Ma tꞌẽepai Tachi Akꞌõrepa ichi eperãarã, ma israelitaarã ma eujãdeepa uchiapiji nẽe waibɨa mãikꞌaapa pꞌaratꞌa waibɨa ome. Ëreerã chaadepemaarã aukꞌa wãjida, apida juatau wẽe, wẽ–e pada perã. 
PSA.105.38	Mãgá uchiadakꞌãri, Egiptodepemaarã o–ĩa pꞌaneejida, ma israelitaarã audú waawee pꞌanadapꞌedaa perã. 
PSA.105.39	Ma israelitaarã ode wãdade Tachi Akꞌõrepa ichi jɨ̃arara bɨji ãra aɨ kꞌũrasaade wãdamerã mãikꞌaapa pꞌãrikꞌua tꞌɨpɨtau urua bɨkꞌa ãra ɨ̃rɨ ɨ̃daapiji. 
PSA.105.40	Mãga bɨde iru pꞌuuru pidaarãpa irumaa chikꞌo iididakꞌãri, Tachi Akꞌõrepa bichipõpokꞌa bee mãikꞌaapa ɨtꞌaripema pan pëiji, mãgɨpa bi jãwaa pꞌaneedamerã. 
PSA.105.41	Opisia pꞌaneedakꞌãri, irua peña tꞌoopꞌepiji, aɨdeepa pania weemerã mãikꞌaapa eujã pania wẽe bɨde tokꞌa wãyaamerã. 
PSA.105.42	Tachi Akꞌõrepa ma jõma ooji ãchi kꞌaripaitꞌee, kꞌirãpada perã ichia jarada pacto ookꞌãri ichi mimiapari Abraham ome. 
PSA.105.43	Mãgá Tachi Akꞌõrepa ichia jɨrɨtꞌerada pꞌuuru pidaarã kꞌaripa ataji ãchi tꞌãri o–ĩapa bia jõnɨde. 
PSA.105.44	Ãchimaa awaraa eujãdepemaarã eujã atapiji mama pꞌanapatapꞌedaarã ne–uudapꞌedaa ome. 
PSA.105.45	Ma jõma ãchi–itꞌee ooji, ãrapa irua jara bɨkꞌa oopataadamerã mãikꞌaapa iru leyde jara bɨkꞌa oopataadamerã.
PSA.105.45	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.106.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.106.1	Tachi Akꞌõremaa gracias jarapatáatɨ, iru tꞌãri pia bapari perã mãikꞌaapa tachi ichita kꞌinia iru bapari perã. 
PSA.106.2	¿Kꞌaipa jaraima jõmaweda Tachi Akꞌõrepa ne–inaa pia oopari? ¿Kꞌaipa wãara pedee pia jaraima irua ne–inaa pia aba–abaa oopariida pari? 
PSA.106.3	Eperãarã o–ĩa pꞌanapata kꞌĩra jĩpꞌa pꞌanapataadakꞌãri mãikꞌaapa ne–inaa pia oopataadakꞌãri Tachi Akꞌõrepa jara bɨkꞌa. 
PSA.106.4	Tachi Akꞌõre, mɨ kꞌĩra atuanáaji, pɨa pɨ pꞌuuru pidaarã kꞌaripakꞌãri. Mɨ jida kꞌaripáji ãchi kꞌaripaitꞌee bɨkꞌa. 
PSA.106.5	Mãgá mɨa unui pɨa jɨrɨtꞌeradaarã waya pia pꞌanapata mãikꞌaapa ãchi ome o–ĩapa pɨmaa pedee pia jarai, taita pɨchi eperãarã perã.
PSA.106.6	Taipa pida pꞌekꞌau kꞌachia oopata tai chonaarãpa oopatapꞌedaakꞌa. Ichi kꞌinia taipa ne–inaa kꞌachia oopata. 
PSA.106.7	Tai chonaarã Egipto eujãde pꞌanadakꞌãri, ãchia kꞌawada–e paji pɨa ne–inaa pi–ia oopariida ãchi kꞌaripaitꞌee; ne–inaa eperãarãpa pꞌoyaa oodakꞌaa ãchi juadoopa. Kꞌĩra atuajida pɨa ichita ãchi kꞌinia iru bapari. Mapa pꞌusa Mar Rojo ide pꞌanadakꞌãri, pɨ, Jõmaarã Akꞌõre Waibɨapa jaradakꞌa oodaamaa pꞌaneejida.
PSA.106.8	Mamĩda Tachi Akꞌõrepa ãchi kꞌaripaji mãikꞌaapa mãgá ichi jua ãchimaa unupiji jõmaarãpa iru tꞌɨ̃ tꞌo pꞌanadamerã. 
PSA.106.9	Ichia ma paniamaa jarakꞌãri ãyaa wãmerã, mãga ooji. Ma pꞌusa tꞌootꞌaaji esa–aukꞌa, aɨde eujã pꞌoo uchiamerã mãikꞌaapa ãchi ma pꞌoo bɨde wãyaadamerã, eujã pania wẽe bɨde wãyaapatakꞌa. 
PSA.106.10	Mãgá ichia ãchi kꞌaripaji ãchi kꞌĩra unuamaa iru pꞌanapatapꞌedaarã juadeepa. 
PSA.106.11	Pania mãɨrã ɨ̃rɨ weekꞌãri, kꞌiniidachida. Apida chokꞌai pꞌaneeda–e paji. 
PSA.106.12	Mãga unudakꞌãri, tachi chonaarãpa Tachi Akꞌõrepa jarada ijãajida mãikꞌaapa irumaa kꞌarijida.
PSA.106.13	Mamĩda taarã–eweda irua ooda kꞌĩra atuajida mãikꞌaapa nɨda–e paji kꞌawaadaitꞌee irua kꞌĩsia iru bada ãra ome ooitꞌee. 
PSA.106.14	Ma kꞌãyaara eujã pania wẽe bɨde Tachi Akꞌõremaa ãchia chikꞌo kꞌo kꞌinia pꞌanadapꞌedaata iidijida kꞌawaadaitꞌeeda ajida, irua ãchi wãara akꞌɨ bɨ wa mãga–e. 
PSA.106.15	Mãpai Tachi Akꞌõrepa teeji chikꞌo ãrapa iidi pꞌanadapꞌedaa. Mamĩda ãramaa kꞌayaa kꞌachia baripiji ũkꞌuru jõdaidamerã.
PSA.106.16	Maapꞌeda ma eujãde pꞌanɨde ãchi carpa eebai jẽra bɨdapꞌedaamãi Moisés mãikꞌaapa Tachi Akꞌõrepa awara bɨda, Aarón, kꞌĩra unuamaa iru pꞌaneejida. 
PSA.106.17	Maperã ma eujã ewadachi, Datán mãikꞌaapa Abirán, ichi eere pꞌanadapꞌedaarã ome aɨde baaikꞌoodaidamerã mãikꞌaapa jau pꞌaneedamerã. 
PSA.106.18	Ma awara mãɨrã pedee ijãadapꞌedaarã tꞌɨpɨtaupa kꞌiniijida, Tachi Akꞌõrede ijãadakꞌaa pꞌanadapꞌedaa perã.
PSA.106.19	Tꞌẽepai Horeb eede pꞌanadakꞌãri, nẽe torrabaidadee pꞌakꞌa chakꞌekꞌa oojida mãikꞌaapa ma ne–inaa juapa ooda kꞌĩrapite bedabaidachida ɨtꞌaa tꞌɨ̃daitꞌee. 
PSA.106.20	Jõmaarã kꞌãyaara waibɨara bɨde ijãadai kꞌãyaara, pꞌũajara kꞌopari pꞌakꞌakꞌa bɨde ijãa pꞌaneejida. 
PSA.106.21	Kꞌĩra atuajida ãchi kꞌaripada Akꞌõre Waibɨa, ichia ne–inaa pia ooji mĩda ãchi kꞌaripaitꞌee Egipto eujãde pꞌanadakꞌãri. 
PSA.106.22	Camdeepa uchiadapꞌedaarã eujãde mãikꞌaapa Mar Rojo ide ichia ooji ne–inaa eperãarãpa pꞌoyaa oodakꞌaa ãchi juadoopa. 
PSA.106.23	Iru mãgá kꞌĩra atua pꞌanadapꞌedaa perã, Tachi Akꞌõrepa ãchi jõtꞌaaitꞌeeda aji. Mamĩda ichia jɨrɨtꞌerada, Moisepa ãchi pari chupɨria iidiji. Maperã Tachi Akꞌõre kꞌĩrau tꞌumãtɨji. Kꞌĩrau–ee beeji mãikꞌaapa ãchi jõpi–e paji.
PSA.106.24	Tꞌẽepai ichia ãchimaa eujã pi–ia atapiitꞌee pakꞌãri, ma eujã pi–ia bɨdee wã kꞌiniada–e paji, Tachi Akꞌõrepa jarada ijãada–e pꞌanadapꞌedaa perã. 
PSA.106.25	Ãchi te ne–edee oodade pꞌanɨde, ikꞌachia pedeejida Tachi Akꞌõre ãpɨte mãikꞌaapa irua jaradakꞌa ooda–e paji. 
PSA.106.26	Maperã irua ãchimaa juraaji ãchi piupiitꞌee eujã pania wẽe bɨde. 
PSA.106.27	Ichiaba juraaji ãchideepa uchiadapꞌedaarã awara–awaraa eujãdepemaarã juade baaipiitꞌee.
PSA.106.28	Ma tꞌẽepai akꞌõre waibɨa Baal Peor
PSA.106.29	Mãga oodakꞌãri, Tachi Akꞌõre audupɨara kꞌĩraupijida. Maperã ãchimaa kꞌayaa kꞌachia baripiji. 
PSA.106.30	Mamĩda pꞌaareerã poro waibɨa Finepa mãga unukꞌãri, chi ne–inaa kꞌachia oomaa pꞌanadapꞌedaarãmaa ooji Tachi Akꞌõrepa irumaa oopidakꞌa. Maperã Tachi Akꞌõrepa ma kꞌayaa awaraarãmaa baripi–e paji. 
PSA.106.31	Finepa ooda kꞌaurepa Tachi Akꞌõrepa irudeepa uchiadaitꞌeerã cho–kꞌara pia akꞌɨpachi.
PSA.106.32	Meribá pania poátrɨ uchia bɨmãi israelitaarãpa ichiaba Tachi Akꞌõre kꞌĩraupijida. Ãchi kꞌaurepa Moisés kꞌachiade baaiji. 
PSA.106.33	Mama ãchi ome iru tꞌãri ãrii beeji mãikꞌaapa ãchimaa pariatua pedeeji.
PSA.106.34	Ichiaba israelitaarãpa awaraa pꞌuuru pidaarã jõpida–e paji, Tachi Akꞌõrepa aɨ naaweda jaradakꞌa ãrapa oodamerã. 
PSA.106.35	Ma kꞌãyaara ma ijãadakꞌaa beerã ome miakꞌãijida mãikꞌaapa oojida mãɨrãpa ne–inaa kꞌachia oopatapꞌedaakꞌa. 
PSA.106.36	Ɨtꞌaa tꞌɨ̃pachida ne–inaa juapa oodamaa, aɨ kꞌĩrapite mãɨrãpa ɨtꞌaa tꞌɨ̃patapꞌedaa. Ma kꞌaurepa ne–animal trampade baaiparikꞌa, mãga pɨkꞌa ãchi kꞌachiade baaijida. 
PSA.106.37	Ãchi warrarã mãikꞌaapa kꞌaurã paa peejida ma netuaraarã–itꞌee
PSA.106.38	Ãchi warrarã, chi waide ne–inaa kꞌachia oo kꞌawada–e pꞌanadapꞌedaarã, peejida teedaitꞌee Canaandepemaarã akꞌõre waibɨa apataarãmaa. Ma warrarã waa batꞌapidapꞌedaa kꞌaurepa, Tachi Akꞌõre kꞌĩrapite ma eujã tꞌãu pɨkꞌa beeji. 
PSA.106.39	Mãgá ne–inaa kꞌachia oo jõnɨpa, Tachi Akꞌõre kꞌĩrapite ma israelitaarã jaikꞌoo pɨkꞌa pꞌaneejida. Prostitutaarãkꞌa
PSA.106.40	Maperã ãchi ome Tachi Akꞌõre naawedapema kꞌãyaara audupɨara kꞌĩrau beeji. Mapa ãchi ichi eperãarã pajida mĩda, irua ãchi yiaraa iru beeji 
PSA.106.41	mãikꞌaapa ãchi ichiakꞌau bɨji ijãadakꞌaa beerã juade baaidamerã. Mãgá ãchi kꞌĩra unuamaa iru pꞌanapatapꞌedaarã jua ekꞌari pꞌanapachida. 
PSA.106.42	Mãɨrãpa ãra kꞌachia iru pꞌanapachida ãchi jua ekꞌari mãikꞌaapa kꞌĩra nejasiapipachida.
PSA.106.43	Atꞌapai Tachi Akꞌõrepa israelitaarã chupɨria kꞌawaapꞌeda, kꞌaripapachi. Mamĩda ãchi kꞌinia irua jaradakꞌa oodaamaa pꞌanadapꞌedaa perã, kꞌachiade baaipachida.
PSA.106.44	Mamĩda Tachi Akꞌõrepa unukꞌãri ãchi chupɨria chitoonɨ mãikꞌaapa ũrikꞌãri ãchi bia chitoonɨ mia jõnɨde, 
PSA.106.45	kꞌirãpaji ichia pacto ooda ãra chonaarã ome. Mapa ãra chupɨria kꞌawaaji ichi eperãarã, audú kꞌinia iru bapariida perã. 
PSA.106.46	Ma awara ãra pꞌoyaadapꞌedaarãmaa kꞌĩsiapiji ãra chupɨria kꞌawaadamerã.
PSA.106.47	Tachi Akꞌõre, tai israelitaarã Akꞌõre Waibɨa, tai kꞌaripáji. Awara–awaraa eujãdeepa tai aukꞌaarã abaamãi chipꞌe atáji, pɨmaa gracias jarapataadamerã mãikꞌaapa pɨmaa o–ĩa kꞌaripataadamerã. Pɨ kꞌachia wẽe bapari perã, pɨ tꞌɨ̃ awaraarã tꞌɨ̃ kꞌãyaara pipɨara bɨ.
PSA.106.48	¡Tachi Akꞌõre, israelitaarã Akꞌõre Waibɨa jõmaarã kꞌãyaara waibɨara bɨ! ¡Ichita iru mãga bapariitꞌee! Iru pꞌuuru pidaarã jõmaarãpa jarátɨ: “¡Wãarapɨ!”
PSA.106.48	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.107.1	Tachi Akꞌõremaa gracias jarapatáatɨ, iru tꞌãri pia bapari perã mãikꞌaapa tachi ichita kꞌinia iru bapari perã. 
PSA.107.2	Tachi Akꞌõrepa kꞌaripadaarã, mãga jarapatáatɨ irua parã kꞌaripa atada perã parã kꞌĩra unuamaa iru pꞌanapatapꞌedaarã juadeepa. 
PSA.107.3	Irua parã mãgá kꞌaripaji awara–awaraa eujãdeepa aneekꞌãri; norte eereepa, sur eereepa, oriente eereepa mãikꞌaapa occidente eereepa.
PSA.107.4	Tachi aukꞌaarã pariatua nipapachida eujã pania wẽe bɨde. Maapai pꞌuuru apida unuda–e paji aɨde pꞌanapataadaitꞌee. 
PSA.107.5	¡Piu wã nipajida jarrapisiapa mãikꞌaapa opisiapa! 
PSA.107.6	Mamĩda mãgá kꞌĩsia jõnɨde Tachi Akꞌõremaa chupɨria iidijida. Mãpai iruata ãchi ma kꞌachia pꞌanadapꞌedaadeepa uchiapiji. 
PSA.107.7	Maapꞌeda ãchimaa o akꞌɨpiji aɨde jĩpꞌa wãdamerã pꞌuuru unurutamaa.
PSA.107.8	¡Tachi Akꞌõremaa gracias jarapatáatɨ, irua tachi kꞌinia iru bapari perã mãikꞌaapa ne–inaa pia oopari perã eperãarã kꞌaripaitꞌee! 
PSA.107.9	Opisiadaidakꞌãri, ne–inaa topipari mãikꞌaapa jarrapisiadaidakꞌãri, nekꞌopipari.
PSA.107.10	Ichiaba tachi aukꞌaarã cadenapa jɨ̃ atadapꞌeda, pꞌãriu pɨkꞌa bɨde kꞌĩra pia–ee pꞌanapachida, preso pꞌanadapꞌedaa perã. 
PSA.107.11	Mãga pꞌanapachida Tachi Akꞌõrepa jaradakꞌa oodaamaa pꞌanadapꞌedaa perã mãikꞌaapa pia–ee akꞌɨdapꞌedaa perã Jõmaarã Akꞌõre Waibɨapa kꞌĩsia iru bada ãchi ome ooitꞌee. 
PSA.107.12	Tachi Akꞌõrepa ãra awaraarã jua ekꞌari bɨji mimia chaaree oopataadamerã. Pꞌoyaada–e pakꞌãri, apidaapa kꞌaripada–e paji. 
PSA.107.13	Mamĩda audú kꞌĩsia jõneedakꞌãri, Tachi Akꞌõremaa chupɨria iidijida. Mãpai iruata ãchi ma kꞌachia pꞌanadapꞌedaadeepa uchiapiji. 
PSA.107.14	Ãra uchiapiji ma pꞌãriu pɨkꞌa bɨde pꞌanapatapꞌedaadeepa mãikꞌaapa ãchi cadenapa jɨ̃ iru pꞌanadapꞌedaarã juadeepa.
PSA.107.15	¡Tachi Akꞌõremaa gracias jarapatáatɨ, irua tachi kꞌinia iru bapari perã mãikꞌaapa ne–inaa pia oopari perã eperãarã kꞌaripaitꞌee! 
PSA.107.16	¡Ichia puerta broncedee ooda ãripari mãikꞌaapa ne–inaa hierrodee ooda tꞌodoochoopipari!
PSA.107.17	Tachi aukꞌaarã ũkꞌuru kꞌĩsia kꞌawaa–ee pꞌanapachida Tachi Akꞌõrepa jara bɨkꞌa oodaamaa pꞌanadapꞌedaa perã. Kꞌĩsia pꞌua pꞌanapachida ne–inaa kꞌachia ooi awaa pꞌanadapꞌedaa perã. 
PSA.107.18	Maperã kꞌĩra jãtꞌumaapa pꞌoyaa nekꞌodakꞌaa paji mãikꞌaapa piu wãjida. 
PSA.107.19	Mamĩda mãga jõnɨde Tachi Akꞌõremaa chupɨria iidijida. Mãpai iruata ãchi ma kꞌachia pꞌanadapꞌedaadeepa uchiapiji. 
PSA.107.20	Ichi pedee jara bɨpa ãchi jɨpaji mãikꞌaapa mãgá ãchi piu wãdapꞌedaadeepa kꞌaripa ataji.
PSA.107.21	¡Tachi Akꞌõremaa gracias jarapatáatɨ, irua tachi kꞌinia iru bapari perã mãikꞌaapa ne–inaa pia oopari perã eperãarã kꞌaripaitꞌee! 
PSA.107.22	Ne–animalaarã paapítɨ akꞌɨpidaitꞌee iru kꞌinia iru pꞌanapata mãikꞌaapa irua oopari tꞌãri o–ĩa jaratéetɨ.
PSA.107.23	Tachi aukꞌaarã, chi netꞌaa netopataarã barcode bataudapꞌeda, tokꞌesaa wãjida awaraa eujãde ãchi netꞌaa netodaitꞌee. 
PSA.107.24	Mãgá tokꞌesaa nãpɨadee wãdade unujida Tachi Akꞌõrepa ne–inaa kꞌĩra tꞌãdoo ooda; ne–inaa eperãarãpa pꞌoyaa oodakꞌaa ãchia kꞌĩradoopa. 
PSA.107.25	Mama pꞌanɨde Tachi Akꞌõrepa pedeekꞌãri, nãumia cheji mãikꞌaapa pꞌusara tꞌo nɨ̃beeji. 
PSA.107.26	Ma pꞌusa ɨtꞌɨa wari wãjida pajãmaa pɨkꞌa parutamaa mãikꞌaapa edú pꞌaneejida nãpɨara pɨkꞌa bɨmãi. Maperã ma barcode wãdapꞌedaarã pꞌeradachida. 
PSA.107.27	Eperã itꞌuapa piu bakꞌãri ertꞌĩutꞌĩuwaa nipaparikꞌa, mãga pɨkꞌa pꞌera jõnɨpa ãchi pariatua nipajida, barcode nipa kꞌawaa pꞌanajida mĩda. 
PSA.107.28	Mamĩda mãga jõnɨde Tachi Akꞌõremaa chupɨria iidijida. Mãpai iruata ãchi ma kꞌachia pꞌanadapꞌedaadeepa kꞌaripa ataji. 
PSA.107.29	Ma nãumia pꞌusa ome tꞌumãtɨpiji. 
PSA.107.30	Mãga unudakꞌãri, ãchi o–ĩadachida. Mãpai Tachi Akꞌõrepa ãra pia ateeji ãchi wãdapꞌedaamaa.
PSA.107.31	¡Tachi Akꞌõremaa gracias jarapatáatɨ irua tachi kꞌinia iru bapari perã mãikꞌaapa ne–inaa pia oopari perã eperãarã kꞌaripaitꞌee! 
PSA.107.32	¡Tachi pꞌuuru pidaarã chipꞌedaidakꞌãri, irumaa pedee pia jarapatáatɨ! ¡Ichiaba tachi poro waibɨarã chipꞌedaidakꞌãri, irumaa pedee pia jarapatáatɨ!
PSA.107.33	Tachi Akꞌõrepa eujã to paraa bee eujã pania wẽe bɨ papiji mãikꞌaapa pania poátrɨ uchia beedamãi eujã pꞌoopiji. 
PSA.107.34	Ichiaba eujã pi–ia bɨ eujã kꞌachia papiji. Mãga ooji ma eujãdepemaarã ne–inaa kꞌachia ooyaa pꞌanadapꞌedaa perã. 
PSA.107.35	Jõdee eujã pania wẽe bɨ lago papiji mãikꞌaapa eujã pꞌoo bɨde pania poátrɨ uchiapiji. 
PSA.107.36	Mamaa irua jarrapisia chitoonɨɨrã pëiji, mama ãchi pꞌuuru oodamerã. 
PSA.107.37	Mama netꞌa tau uudapꞌeda mãikꞌaapa uva kꞌarra jaudapꞌeda, ma tꞌẽepai waibɨa ewajida. 
PSA.107.38	Tachi Akꞌõrepa ãchi bendiciaji mãikꞌaapa ãchi ĩwapiji, ãchi ne–animalaarã paara.
PSA.107.39	Mamĩda ãchi kꞌĩra unuamaa iru pꞌanapatapꞌedaarãpa ãra pꞌoyaadakꞌãri mãikꞌaapa mãɨrã jua ekꞌari chokꞌara–ee pꞌaneedakꞌãri, chupɨria, juatau wẽe pꞌaneejida. 
PSA.107.40	Mãpai Tachi Akꞌõrepa ãra mãgá iru pꞌanɨɨrã ekꞌariara papiji, eujã pania wẽe bɨde pariatua nipapataadamerã. 
PSA.107.41	Mamĩda irua chupɨria chedeerã ãchi tꞌãri pꞌua pꞌanɨdeepa kꞌaripa ataji. Ãradeerã ĩwapiji ovejaarã ĩwapatakꞌa. 
PSA.107.42	Tachi Akꞌõrepa oopi bɨkꞌa oopataarãpa ma jõma unudakꞌãri, o–ĩa pꞌaneepata. Jõdee ne–inaa kꞌachia ooyaa beerã kꞌĩupꞌee pꞌaneepata.
PSA.107.43	Eperã kꞌĩsia kꞌawaa bɨpa ma etꞌewa jaradade kꞌĩsiaipia bɨ. Mãgá wãara kꞌawai sãgá Tachi Akꞌõrepa tachi kꞌinia iru bapari.
PSA.108.1	Tachi Akꞌõre, tꞌãripa mɨa pɨde ijãapari. Mapa tꞌãripa mɨa pɨmaa kꞌariitꞌee. 
PSA.108.2	Tapꞌeweda mɨ ɨ̃rɨmaitꞌee mãikꞌaapa kꞌariitꞌee arpa, salterio ome chaa nɨ̃bɨde. 
PSA.108.3	Tachi Akꞌõre, pꞌuuru pidaarã kꞌĩra tꞌãdoo tꞌãide pɨmaa kꞌariitꞌee. Awara–awaraa eujãdepemaarã tꞌãide mɨa pɨmaa kꞌariitꞌee. 
PSA.108.4	Pajã audú ɨtꞌɨa bɨkꞌa, mãga pɨkꞌa pɨa eperãarã audú kꞌinia iru bapari. Jɨ̃arara ichita pajãde wãyaapatakꞌa, mãga pɨkꞌa pɨa ichita oopari pɨa jara bɨkꞌa. 
PSA.108.5	Tachi Akꞌõre, pajã ɨtꞌɨara bɨde pɨ bapari. Na pꞌekꞌau eujã jõmaade pɨ kꞌĩra wãree unupata. 
PSA.108.6	Pɨ juarapa tai kꞌaripáji tai, pɨ pꞌuuru pidaarã, kꞌinia iru bapari perã. Mɨa chupɨria iidi nɨ̃bɨ pꞌanáuji mãikꞌaapa tai na nepɨradeepa uchiapíji.
PSA.108.7	Tachi Akꞌõre tede ichia jaraji: “Tꞌãri o–ĩa mɨa mɨchi eperãarãmaa teeitꞌee Siquén pꞌuuru mãikꞌaapa Sucot eujã jewedaa bɨ. 
PSA.108.8	Galaad eujã mëré, Manasedeepa uchiadapꞌedaarã eujã paara. Efraindeepa uchiadapꞌedaarã eujã mɨ cascokꞌa bɨ mãikꞌaapa Judadeepa uchiadapꞌedaarã eujã mɨ rey cetrokꞌa bɨ. 
PSA.108.9	Jõdee Moab eujã mɨchi jua sɨɨpari pailakꞌa bɨ
PSA.108.10+PSA.108.11	Tachi Akꞌõre, pɨa tai yiaraa iru bɨ misa mãikꞌaapa tai soldaorã ome waa nipa–e bɨ misa, ¿kꞌaipa mɨ ateeima pꞌuuru murallapa tꞌɨakꞌau bɨmaa? ¿Kꞌaipa mɨmaa Edom eujãdee wãpari o akꞌɨpiima? 
PSA.108.12	Tai kꞌĩra unuamaa iru pꞌanapataarã taimaa pꞌoyaapíji, eperã apidaapa tai pꞌoyaa kꞌaripada–e pꞌanadairã. 
PSA.108.13	Mamĩda Tachi Akꞌõrepa tai kꞌaripakꞌãri, taipa pꞌoyaadai. ¡Iruata tai kꞌĩra unuamaa iru pꞌanapataarã jõpiitꞌee, soldaorãpa eperãarã kꞌapꞌɨa piuda ɨ̃rɨ tꞌɨadakꞌãri, jõpipatakꞌa!
PSA.109.1	Tachi Akꞌõre, mɨa pɨde ijãapari. Mapa mɨa pɨmaa ɨtꞌaa iidikꞌãri, kꞌĩupꞌee beenáaji. 
PSA.109.2	Pɨde ijãadakꞌaa beerãpa mãikꞌaapa seewa–idaa beerãpa mɨ ãpɨte ikꞌachia pedee pꞌanɨ. Seewamaa pꞌanɨ. 
PSA.109.3	Pedee kꞌachiapa mɨ wapꞌɨra pɨkꞌa iru pꞌanɨ mɨ kꞌĩra unuamaa iru pꞌanadairã, ãchimaa mɨa ne–inaa kꞌachia oo–e bɨ mĩda. 
PSA.109.4	Mɨa ãchi kꞌinia pꞌe iru bɨ mĩda, mɨ ɨmɨateepata. Mamĩda ãchi pari mɨa Tachi Akꞌõremaa ɨtꞌaa tꞌɨ̃pari. 
PSA.109.5	Mɨa ãchimaa ne–inaa pia oopariida pari, mɨmaa ne–inaa kꞌachia oopata. Mɨ kꞌinia iru pꞌanadai kꞌãyaara, mɨ kꞌĩra unuamaa iru pꞌanapata.
PSA.109.6	Tachi Akꞌõre, ne–inaa kꞌachia ooyaa bɨ bɨ́ji charra tꞌãri kꞌachia–idaa bɨ jua ekꞌari mãikꞌaapa iru juaraare aba bɨ́ji iru ɨmɨateemerã. 
PSA.109.7	Mɨa kꞌinia bɨ ma charrapa irua oopariida akꞌɨkꞌãri, kꞌachia bɨda amerã mãikꞌaapa iru miapimerã, pɨmaa chupɨria iidiru pɨjida. 
PSA.109.8	Kꞌinia bɨ iru taarã chokꞌai banaamerã mãikꞌaapa awaraa eperã iru mimiade beemerã. 
PSA.109.9	Kꞌinia bɨ iru warrarã akꞌõre wẽe pꞌaneedamerã mãikꞌaapa chi wẽra pꞌẽtrãa beemerã. 
PSA.109.10	Kꞌinia bɨ chi warrarã pariatua ne–iidi nipapataadamerã nekꞌodaitꞌee. Kꞌinia bɨ eperãarãpa ãra jërekꞌoodamerã ãra te tꞌeedapꞌedaamãiipa. 
PSA.109.11	Kꞌinia bɨ irumaa pꞌaratꞌa prestadapꞌedaarãpa iru eujã jãri ata chedamerã mãikꞌaapa awaraa eujãdepemaarãpa iru netꞌaa jõma jãri atadamerã. 
PSA.109.12	Kꞌinia bɨ apida iru ome tꞌãri pia pꞌananaadamerã mãikꞌaapa apidaapa ichi warrarã chupɨria kꞌawaanaadamerã. 
PSA.109.13	Kꞌinia bɨ irudeepa uchiadapꞌedaarã jõdaidamerã, mãgá apidaapa iru tꞌɨ̃ kꞌirãpanaadamerã. 
PSA.109.14	Kꞌinia bɨ Tachi Akꞌõrepa kꞌirãpamerã iru chonaarãpa ne–inaa kꞌachia oopatapꞌedaa mãikꞌaapa chi nawepa pꞌekꞌau kꞌachia oopariida ãyaa bɨnaamerã. 
PSA.109.15	Kꞌinia bɨ Tachi Akꞌõrepa ãrapa pꞌekꞌau kꞌachia oopatapꞌedaa ichita kꞌirãpamerã; jõdee eperã apidaapa ãra tꞌɨ̃ kꞌirãpanaamerã.
PSA.109.16	Mɨa ma jõma jara bɨ, ma eperã Tachi Akꞌõrede ijãakꞌaa bɨpa kꞌĩsiakꞌaa pada perã eperãarã chupɨria kꞌawaaitꞌee. Ma kꞌãyaara chupɨria chedeerã mãikꞌaapa tꞌãri pꞌua beerã jɨrɨpachi peepiitꞌee. 
PSA.109.17	Ichia awaraarãmaa pedee kꞌachia jarai awaa bapari perã, awaraarãpa irumaa pedee kꞌachia jaradaipia bɨ. Ichia awaraarãmaa ne–inaa pia ooamaa bada perã, awaraarãpa irumaa ne–inaa pia oodaikꞌaraa bɨ. 
PSA.109.18	Ewari chaa eperãpa ichi pꞌaru jɨ̃parikꞌa, mãga pɨkꞌa ichia chĩaramaa pedee kꞌachia jarapachi. Mapa mɨa kꞌinia bɨ ma pedee kꞌachia iru kꞌapꞌɨade tꞌĩumerã pania tachi kꞌapꞌɨade tꞌĩuparikꞌa todakꞌãri. Ma awara kꞌinia bɨ aceite tachi ede pꞌurudapꞌeda, tachi bɨɨrɨmaa paparikꞌa, mãga pɨkꞌa ma pedee kꞌachia iru bɨɨrɨmaa pamerã. 
PSA.109.19	Kꞌinia bɨ pꞌarupa tachi kꞌapꞌɨa wãkꞌaparikꞌa, mãga pɨkꞌa ma pedee kꞌachiapa iru kꞌapꞌɨa wãkꞌa pɨkꞌamerã mãikꞌaapa ichita iru ɨ̃rɨ jɨ̃ pɨkꞌa beemerã cinturonkꞌa. 
PSA.109.20	¡Kꞌinia bɨ Tachi Akꞌõrepa mãgá ne–inaa kꞌachia oomerã mɨ kꞌĩra unuamaa iru pꞌanapataarãmaa mãikꞌaapa mɨ ãpɨte ikꞌachia jarapataarãmaa!
PSA.109.21	Mamĩda Tachi Akꞌõre, Jõmaarã Akꞌõre Waibɨa, mɨ pia óoji eperãarãpa pɨ tꞌɨ̃ tꞌo pꞌanadamerã. Pɨ tꞌãri pia bapari perã mãikꞌaapa mɨ kꞌinia iru bapari perã, ¡mɨ kꞌaripáji mɨ kꞌĩra unuamaa iru pꞌanapataarã juade baainaamerã! 
PSA.109.22	Mɨ chupɨria nɨ̃bɨ mãikꞌaapa tꞌãri pꞌua nɨ̃bɨ. 
PSA.109.23	Mɨ ewari isapai jõdai wã, akꞌõrejĩru baai wãkꞌãri, tachi jaure wẽpadaiparikꞌa. Nãupa sisi ãyaa ateekꞌãri juatau wẽe pɨkꞌa beeparikꞌa, mãga pɨkꞌa mɨ juatau wẽedaipari. 
PSA.109.24	Mɨchi bɨɨrɨ wëre nɨ̃bɨ nekꞌo–ee bairã. Maperã mɨchi e bɨɨrɨmaa kꞌara pɨkꞌa jẽra bɨ. 
PSA.109.25	Eperãarã mɨ–itꞌee ëipata. Mɨ unudakꞌãri, oo jõnɨpa, ãchi poro pꞌɨrapꞌɨraa wãpata.
PSA.109.26	Tachi Akꞌõre, mɨchi Akꞌõre Waibɨa, ¡mɨ kꞌaripáji! ¡Pɨa mɨ kꞌinia iru bapari perã, mɨ kꞌaripáji! 
PSA.109.27	Jõmaarãmaa kꞌawaapíji ne–inaa pɨchi juapa oopari mɨ kꞌaripaitꞌee. 
PSA.109.28	Mɨ–itꞌee pꞌua–e bɨ mɨmaa pedee kꞌachia jarapata, pɨa mɨ bendiciaitꞌee perã. Cheruta pɨrã mɨmaa ne–inaa kꞌachia oode, kꞌĩra nejasia pꞌaneedaitꞌee. Jõdee mɨ, pɨ mimiapari tꞌãri o–ĩa beeitꞌee. 
PSA.109.29	¡Kꞌinia bɨ mɨ ɨmɨateepataarã audú kꞌĩra nejasia pꞌaneedamerã! Ãchi kꞌapꞌɨa wãkꞌapatakꞌa pꞌaru jɨ̃dakꞌãri, mãga pɨkꞌa kꞌĩra nejasiapa wãkꞌa pɨkꞌa pꞌaneedaipia bɨ.
PSA.109.30	Jõdee mɨata ichita gracias jarapariitꞌee Tachi Akꞌõremaa. Eperãarã chokꞌara taide mɨa irumaa pedee pia jarapariitꞌee, 
PSA.109.31	irua chupɨria chedeerã kꞌaripapari perã mãikꞌaapa ãra ɨmɨateepataarã juadeepa uchiapipari perã.
PSA.110.1	Tachi Akꞌõrepa mãgaji mɨchi Waibɨamaa: “Su–akꞌɨ béeji mɨ juaraare, mɨa pɨ kꞌĩra unuamaa iru pꞌanapataarã pꞌoyaaru misa.”
PSA.110.2	Tachi Akꞌõrepa pɨmaa rey cetro teeitꞌee, Siondeepa ichi pꞌuuru pidaarã akꞌɨpariimerã mãikꞌaapa jõmaarãpa kꞌawaadamerã pɨta ãchi rey. ¡Pɨ kꞌĩra unuamaa iru pꞌanapataarã pɨ jua ekꞌari bɨ́ji! 
PSA.110.3	Pɨ rey beeru ewate pɨ uchiakꞌãri mãɨrã ome chõode, eperãarã pɨ jua ekꞌari pꞌanɨɨrãpa pɨa oopi bɨkꞌa oo kꞌinia pꞌanadaitꞌee, soldaorãpa ãchi poro waibɨapa oopi bɨkꞌa oopatakꞌa. Pɨkꞌa ãra awara pꞌanadaitꞌee; kꞌĩra wãree mãikꞌaapa kꞌachia wẽe. Tapꞌedaweda sereno kꞌirude pi–ia unupatakꞌa, mãga pɨkꞌa ma ewate pɨ kꞌũtrãa juataura bɨkꞌa baitꞌee.
PSA.110.4	Rey Waibɨa, Tachi Akꞌõrepa pɨmaa juraaji: “Pꞌaare Melquisedec jĩakꞌa pɨ ichita pꞌaare paitꞌee.” Ichia ma juraada awara jara–e paitꞌee.
PSA.110.5	Tachi Akꞌõre pɨ juaraare bapari. Ichiata pɨ kꞌaripaitꞌee. Reyrã ome iru kꞌĩraudaikꞌãri, ma ewate ãra jõpiitꞌee. 
PSA.110.6	Awara–awaraa eujãdepemaarãpa oopatapꞌedaa akꞌɨitꞌee mãikꞌaapa jaraitꞌee pia wa kꞌachia. Mãga bɨde ne–inaa kꞌachia oopatapꞌedaarã, chi irude ijãadakꞌaa pꞌanadapꞌedaarã kꞌapꞌɨa piuda cho–kꞌara unudaitꞌee mãikꞌaapa na pꞌekꞌau eujã jõmaade mãɨrã poro waibɨarã kꞌiniipiitꞌee. 
PSA.110.7	Mãga oomaa pꞌanɨ misa, pɨa o ikꞌaawa bɨ to chakꞌedepema pania toitꞌee. Mãgá waya juataura beeitꞌee mãikꞌaapa rey waibɨa beeitꞌee, mãɨrã jõmaweda pꞌoyaada perã.
PSA.111.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.111.1	Irude ijãapataarã chipꞌedaidakꞌãri, ãra ome tꞌãripa mɨa irumaa pedee pia jarapariitꞌee. 
PSA.111.2	Tachi Akꞌõrepa ne–inaa pi–ia oopari eperãarã kꞌaripaitꞌee. Iru kꞌinia iru pꞌanapataarãpa ma ne–inaade audú kꞌĩsiapata. 
PSA.111.3	Irua ne–inaa oopari pi–ia bɨ, iru jõmaarã kꞌãyaara waibɨara bɨ perã. Mapa jõmaarãpa iru tꞌo pꞌanapata. Irua ichita ne–inaa pia oopariitꞌee. 
PSA.111.4	Irua kꞌinia bɨ eperãarãpa ma ne–inaa pi–ia oopari kꞌirãpadamerã.
PSA.111.4	Tachi Akꞌõre tꞌãri pia bapari mãikꞌaapa tachi chupɨria kꞌawaapari. 
PSA.111.5	Iru waaweepataarãmaa nekꞌopipari. Irua pacto ooda ichi eperãarã ome ichita kꞌirãpapari. 
PSA.111.6	Awaraa eujãdepemaarã eujã ichi pꞌuuru pidaarãmaa teekꞌãri, ichi jua unupiji. 
PSA.111.7	Ichita oopari ichia jara bɨkꞌa mãikꞌaapa ichita ne–inaa pia oopari. Mapa irua jara bɨkꞌa oopataadaipia bɨ. 
PSA.111.8	Iru pedee jõ–e paitꞌee wãara perã mãikꞌaapa irua pedeekꞌãri, ne–inaa pia oopari perã. 
PSA.111.9	Ichi pꞌuuru pidaarã awaraa eujãdepemaarã juadeepa uchia ataji, ichia ãra ome pacto oodade jaradakꞌa. Ma pactode jara bɨkꞌa ichita ooitꞌeeda aji. Ichi tꞌɨ̃ jõmaweda tꞌɨ̃ kꞌãyaara pipɨara bɨ, ichi jõmaarã kꞌãyaara waibɨara bairã. Maperãpɨ iru waaweedaipia bɨ.
PSA.111.10	Eperã kꞌĩsia kꞌawaa pa kꞌinia bɨ pɨrã, naapɨara Tachi Akꞌõre waaweeipia bɨ. Eperãarãpa oodakꞌãri irua jara bɨkꞌa, wãara kꞌĩsia kꞌawaa pꞌaneepata. Mãga pꞌanadakꞌãri, waapɨara kꞌawaa wãpata irua jara bɨkꞌa oodaitꞌee. ¡Mapa eperãarãpa irumaa ichita pedee pia jarapataadaitꞌee!
PSA.112.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.112.1	Eperã o–ĩa bapari Tachi Akꞌõre waaweekꞌãri mãikꞌaapa irua jara bɨkꞌa o–ĩa ookꞌãri. 
PSA.112.2	Tachi Akꞌõrepa mãgɨ́ eperã warrarã eperãarã poro waibɨarã papiitꞌee mãikꞌaapa irudeepa uchiadaitꞌeerã bendiciapariitꞌee. 
PSA.112.3	Mãgɨ́ eperã te pidaarãpa netꞌaa pia chokꞌara iru pꞌanadaitꞌee mãikꞌaapa Tachi Akꞌõrepa ichita iru pia akꞌɨpariitꞌee. 
PSA.112.4	Mãgɨ́ eperã na pꞌekꞌau eujã pꞌãriu pɨkꞌa bɨde, ɨ̃daa pɨkꞌa bɨ Tachi Akꞌõrepa jara bɨkꞌa oopataarã–itꞌee, iru tꞌãri pia bapari perã, awaraarã chupɨria kꞌawaapari perã mãikꞌaapa ichita ne–inaa pia oopari perã. 
PSA.112.5	Pia bɨ eperã tꞌãri piapa awaraarãmaa prestakꞌãri mãikꞌaapa maarepida kꞌũra–ee netꞌaa neto atakꞌãri wa neto pëikꞌãri. 
PSA.112.6	Eperãpa Tachi Akꞌõrepa jara bɨkꞌa ookꞌãri, kꞌachiade baai–e paitꞌee mãikꞌaapa awaraarãpa iru tꞌɨ̃ ichita kꞌirãpadaitꞌee. 
PSA.112.7	Mãgɨ́ eperã pꞌera–e irumaa ne–inaa kꞌachia jara chedakꞌãri, tꞌãripa ichia Tachi Akꞌõrede ijãapari perã. 
PSA.112.8	Tꞌãride choopari ichia ijãa bɨde, pꞌera–ee, kꞌawa bairã ichia unuitꞌee Tachi Akꞌõrepa iru kꞌĩra unuamaa iru pꞌanapataarã pꞌoyaakꞌãri. 
PSA.112.9	Tꞌãri piapa ichia chupɨria beerãmaa ne–inaa teepari. Ichita mãgá ne–inaa pia oopari. Maperã awaraarãpa iru pia akꞌɨpata ãchi poro waibɨarã akꞌɨpatakꞌa. 
PSA.112.10	Tachi Akꞌõrede ijãadakꞌaa beerãpa mãga unudakꞌãri, kꞌĩraudaipata mãikꞌaapa mãgá kꞌĩrau jõnɨpa ãchi kꞌida kierrkierreepipata.
PSA.113.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.113.1	Tachi Akꞌõre–itꞌee mimiapataarã, irumaa pedee pia jarapatáatɨ, iru tꞌɨ̃ jõmaweda tꞌɨ̃ kꞌãyaara pipɨara bairã.
PSA.113.2	Ichita Tachi Akꞌõre tꞌɨ̃ mãgá jõmaweda tꞌɨ̃ kꞌãyaara pipɨara baitꞌee. 
PSA.113.3	Akꞌõrejĩru uchiaparimãiipa baaiparimaa, pia jaraitꞌeera na pꞌekꞌau eujã jõmaade jarapataadaipia bɨ Tachi Akꞌõre tꞌɨ̃ jõmaweda tꞌɨ̃ kꞌãyaara pipɨara bɨ.
PSA.113.4	Na pꞌekꞌau eujãdepema awara–awaraa pꞌuuru pidaarã jõmaweda Tachi Akꞌõre jua ekꞌari pꞌanapata. Pajã audú ɨtꞌɨa bɨkꞌa, mãga pɨkꞌa iru jõmaarã kꞌãyaara waibɨara bɨ. 
PSA.113.5	Apida wẽ–e Tachi Akꞌõrekꞌa. Iru, tachi rey, ɨtꞌari bapari mĩda, 
PSA.113.6	pajã mãikꞌaapa na pꞌekꞌau eujã jõma akꞌɨpari.
PSA.113.7	Ichia chupɨria beerã kꞌaripapari mãikꞌaapa eperãpa chĩara kꞌaripaparikꞌa eujãde baaidadeepa, mãga pɨkꞌa irua ekꞌariara pꞌanɨɨrã kꞌaripapari. 
PSA.113.8	Mãgɨɨrã eperãarã waibɨarã papipari su–akꞌɨ pꞌaneepataadamerã ãchi pꞌuuru pidaarã poro waibɨarã ome. 
PSA.113.9	Wẽra warra tꞌokꞌaa bɨ kꞌaripapari warra tꞌomerã. Mãgá irua ma wẽra o–ĩapipari warra iru bairã wariitꞌee.
PSA.113.9	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.114.1	Israelitaarã, chi Jacobdeepa uchiadapꞌedaarã, Egipto eujãde pꞌanadapꞌeda, ma kꞌĩra tewaraarã eujãdeepa uchiadakꞌãri, 
PSA.114.2	Tachi Akꞌõrepa Judadeepa uchiadapꞌedaarã, pia jaraitꞌeera Israeldeepa uchiadapꞌedaarã eujã jɨrɨtꞌeraji aɨde bapariitꞌee. Mãgá ãchi jõmaweda iru jua ekꞌari pꞌaneejida.
PSA.114.3	Irua unukꞌãri israelitaarã pꞌusa kꞌaitꞌa panaruta, pꞌusa esa–aukꞌa tꞌoopiji ãra pꞌoo bɨde wãyaadamerã. Ichiaba irua unukꞌãri ãra Jordán to kꞌaitꞌa panaruta, ma to ãpɨtee weepiji ãra pꞌoo bɨde wãyaadamerã. 
PSA.114.4	Ma awara ãra ee ɨtꞌɨa beede wãyaadakꞌãri, irua ma ee jɨ̃tɨ pɨkꞌapiji pꞌakꞌa chakꞌeerã jɨ̃tɨpatakꞌa; jõdee ee jẽra beede wãyaadakꞌãri irua ma ee jɨ̃tɨ pɨkꞌapiji oveja chakꞌeerã jɨ̃tɨpatakꞌa.
PSA.114.5	¿Kꞌaipa ma pꞌusa tꞌoopijima? ¿Kꞌaipa ma to ãpɨtee weepijima? 
PSA.114.6	¿Kꞌaipa ma ee ɨtꞌɨa bee jɨ̃tɨ pɨkꞌapijima pꞌakꞌa chakꞌeerã jɨ̃tɨpatakꞌa? ¿Kꞌaipa ma ee jẽra bee jɨ̃tɨ pɨkꞌapijima oveja chakꞌeerã jɨ̃tɨpatakꞌa?
PSA.114.7	¡Tachi Akꞌõre, Jacobpa ijãada Akꞌõre Waibɨa na eujã kꞌaitꞌa chekꞌãri, wëre nɨ̃beepari! 
PSA.114.8	¡Ichia peña lagokꞌa papiji! ¡Mãu–idaa badamãi pania poátrɨ uchiapiji!
PSA.115.1	Tachi Akꞌõre, eperãarãpa tai tꞌo pꞌanadai kꞌãyaara, pɨ tꞌo pꞌanadaipia bɨ. ¡Pɨta tꞌo pꞌanadaipia bɨ, pɨa eperãarã kꞌinia iru bapari perã mãikꞌaapa ichita pɨa pedee wãarata jarapari perã!
PSA.115.2	¿Sãapꞌeda ijãadakꞌaa beerãpa taimaa nãga iidipatama: “Sãma bɨma apata, pãchi Akꞌõre Waibɨa?” 
PSA.115.3	Tachi Akꞌõre Waibɨa ɨtꞌari bapari. Ichia oopari ichia oo kꞌinia bɨkꞌa.
PSA.115.4	Ijãadakꞌaarãpa ãchi akꞌõre waibɨa apataarã juapa oopata nẽedee mãikꞌaapa pꞌaratꞌadee. 
PSA.115.5	Ma ne–inaa itꞌai iru pꞌanɨ mĩda, pedeedakꞌaa; tau iru pꞌanɨ mĩda, unudakꞌaa; 
PSA.115.6	kꞌɨɨrɨ iru pꞌanɨ mĩda, ũridakꞌaa; kꞌɨ̃ iru pꞌanɨ mĩda, ɨ̃dakꞌaa; 
PSA.115.7	jua iru pꞌanɨ mĩda, jitadakꞌaa; bɨɨrɨ iru pꞌanɨ mĩda, pꞌoyaa nipadakꞌaa. Ma awara mãgee ne–inaa otaudeepa biapi apida ũridakꞌaa, ĩyapa wẽe pꞌanadairã. 
PSA.115.8	Mãgee ne–inaa kꞌĩsia atua pꞌanɨkꞌa, mãga pɨkꞌa ma ne–inaa oopataarã mãikꞌaapa aɨde ijãapataarã kꞌĩsia atua pꞌanapata.
PSA.115.9	Maperã israelitaarã, Tachi Akꞌõrede ijãapatáatɨ, iruata parã kꞌaripapari perã mãikꞌaapa parã–itꞌee iru escudokꞌa bɨ perã. 
PSA.115.10	Aarondeepa uchiadapꞌedaa pꞌaareerã, Tachi Akꞌõrede ijãapatáatɨ, iruata parã kꞌaripapari perã mãikꞌaapa parã–itꞌee iru escudokꞌa bɨ perã. 
PSA.115.11	Jõmaweda Tachi Akꞌõre waaweepataarã, irude ijãapatáatɨ, iruata parã kꞌaripapari perã mãikꞌaapa parã–itꞌee iru escudokꞌa bɨ perã.
PSA.115.12	Tachi Akꞌõrepa tachi pia akꞌɨ bapari mãikꞌaapa tachi bendiciapari. Irua israelitaarã bendiciapari mãikꞌaapa Aarondeepa uchiadapꞌedaarã ichiaba bendiciapari. 
PSA.115.13	Aukꞌa bendiciapari jõmaweda ichi waaweepataarã, eperãarã waibɨarã, ekꞌariara beerã paara.
PSA.115.14	Mɨa kꞌinia bɨ Tachi Akꞌõrepa parãdeepa uchiadaitꞌeerã mãikꞌaapa pãchi warrarãdeepa uchiadaitꞌeerã ĩwapimerã. 
PSA.115.15	¡Kꞌinia bɨ Tachi Akꞌõre, chi pajã mãikꞌaapa na pꞌekꞌau eujã oodapa parã bendiciapariimerã!
PSA.115.16	Tachi Akꞌõre eujã ɨtꞌari bɨ. Jõdee irua na pꞌekꞌau eujã ooji eperãarã aɨde pꞌanapataadamerã. 
PSA.115.17	Piudapꞌedaarãpa Tachi Akꞌõremaa pedee pia jarada–e. 
PSA.115.18	Tachi chokꞌai pꞌanɨɨrã́pata ichita irumaa pedee pia jarapataadaitꞌee.
PSA.115.18	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.116.1	Mɨa Tachi Akꞌõre kꞌinia iru bapari, mɨa ɨtꞌaa iidipari irua ũripari perã. 
PSA.116.2	Irua mãga oopari perã, mɨ chokꞌai bɨde irumaa ɨtꞌaa tꞌɨ̃pariitꞌee.
PSA.116.3	Lazopa bigi bɨɨrɨde jõi ataparikꞌa, mãga pɨkꞌa mɨchi piudapa mɨ jõi pɨkꞌa iru baji. Mapa mɨa kꞌĩsiaji mɨ piuitꞌee mãikꞌaapa tꞌãri pꞌua nɨ̃baji. 
PSA.116.4	Mãpai mɨa Tachi Akꞌõremaa nãga ɨtꞌaa iidiji: “¡Aai Tachi Akꞌõre, mɨ kꞌaripáji, nadeepa uchiamerã!”
PSA.116.5	Tachi Akꞌõrepa ichita ne–inaa pia oopari, tachi chupɨria kꞌawaapari mãikꞌaapa tachi kꞌinia iru bapari. 
PSA.116.6	Irua eperãarã kꞌĩra jĩpꞌa beerã jɨ̃apari. Mapa mɨ juatau wẽe bakꞌãri, mɨ kꞌaripaji.
PSA.116.7	Ɨ̃rá mɨ kꞌãiwee bapariitꞌee, Tachi Akꞌõrepa mãgá mɨ pia ooda perã. 
PSA.116.8	Irua mɨ kꞌaripa ataji mɨchi piudadeepa mãikꞌaapa mɨ jẽe nɨ̃badadeepa. Mɨ kꞌaripaji chokꞌai pꞌanɨɨrã ode atꞌãri nipapariimerã. 
PSA.116.9	Maperã mɨ atꞌãri na pꞌekꞌau eujãde chokꞌai bɨde, ichita oopariitꞌee Tachi Akꞌõrepa jara bɨkꞌa.
PSA.116.10	Mɨchi tꞌãridepai jarakꞌãri: “Pꞌuapa mɨ audú mia nɨ̃bɨda” akꞌãri, Tachi Akꞌõrede ijãa amaa–e paji. 
PSA.116.11	Mãgá audú kꞌĩsia nɨ̃bɨde mɨa jaraji: “Eperãarã jõmaweda seewa–idaa pꞌanapatada” aji.
PSA.116.12	¿Sãgá mɨa Tachi Akꞌõremaa pꞌaaima irua ooda pari mɨ kꞌaripaitꞌee? 
PSA.116.13	Eperãpa copa teeparikꞌa ichi kꞌõpꞌãyomaa, mãga pɨkꞌa mɨa Tachi Akꞌõremaa gracias jaraitꞌee, irua mɨ mãgá kꞌaripada perã. 
PSA.116.14	Irude ijãapataarã chipꞌedaidakꞌãri, ãra taide ooitꞌee mɨa Tachi Akꞌõremaa jaradakꞌa.
PSA.116.15	Tachi Akꞌõrede ijãapataarã piudakꞌãri, iru tꞌãri pꞌuadaipari. 
PSA.116.16	Tachi Akꞌõre, mɨa oopari pɨa oopi bɨkꞌa, mɨ nawepa oopariidakꞌa. ¡Pɨa mɨ uchiapiji mɨ kꞌayaa badadeepa; ma cadenapa jɨ̃ pɨkꞌa badadeepa!
PSA.116.17	Maperã pɨ–itꞌee mɨa ne–animal paapiitꞌee. Mãgá pɨmaa gracias jaraitꞌee mãikꞌaapa pɨmaa ɨtꞌaa tꞌɨ̃pariitꞌee. 
PSA.116.18	Pɨ pꞌuuru pidaarã chipꞌedaidakꞌãri, ãra taide ooitꞌee mɨa pɨmaa jaradakꞌa. 
PSA.116.19	¡Mãga ooitꞌee pɨ te tꞌɨakꞌau bɨde, Jerusalén pꞌuurude!
PSA.116.19	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.117.1	¡Awara–awaraa eujãdepemaarã jõmaweda, Tachi Akꞌõremaa pedee pia jarapatáatɨ! ¡Pꞌuuru pidaarã jõmaweda, kꞌaride irumaa pedee pia jarapatáatɨ! 
PSA.117.2	¡Irua tachi audú kꞌinia iru bapari mãikꞌaapa ichita oopari ichia jara bɨkꞌa!
PSA.117.2	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.118.1	Tachi Akꞌõremaa gracias jaradáma, iru tꞌãri pia bapari perã mãikꞌaapa tachi ichita kꞌinia iru bapari perã.
PSA.118.2	Israelitaarã, nãga jarapatáatɨ: “Irua tachi ichita kꞌinia iru bapari.” 
PSA.118.3	Aarondeepa uchiadapꞌedaarã, nãga jarapatáatɨ: “Irua tachi ichita kꞌinia iru bapari.” 
PSA.118.4	Tachi Akꞌõre waaweepataarã, nãga jarapatáatɨ: “Irua tachi ichita kꞌinia iru bapari.”
PSA.118.5	Mɨ audú kꞌĩsia nɨ̃bakꞌãri, Tachi Akꞌõremaa ɨtꞌaa iidiji. Mãpai irua ũriji mãikꞌaapa mɨ kꞌĩra unuamaa iru pꞌanapataarã juadeepa mɨ uchiapiji. 
PSA.118.6	Tachi Akꞌõre mɨ ome bapari. Mapa mɨ waawee bakꞌaa. ¿Kꞌãata eperãpa mɨmaa ooima? 
PSA.118.7	Tachi Akꞌõre mɨ ome bapari mãikꞌaapa mɨ kꞌaripapari. Mɨchi taupa unuitꞌee irua mɨ kꞌĩra unuamaa iru pꞌanapataarã pꞌoyaakꞌãri.
PSA.118.8	Piara bɨ jɨrɨitꞌee Tachi Akꞌõrepa tachi kꞌaripamerã jɨrɨi kꞌãyaara eperãarãpa kꞌaripadamerã. 
PSA.118.9	Piara bɨ jɨrɨitꞌee Tachi Akꞌõrepa tachi kꞌaripamerã jɨrɨi kꞌãyaara eperãarã poro waibɨarãpa kꞌaripadamerã.
PSA.118.10	Tachi Akꞌõrede ijãadakꞌaa beerãpa mɨ wapꞌɨra iru pꞌanajida. Mamĩda Tachi Akꞌõrepa kꞌaripapꞌeda, mɨa ãra pꞌoyaaji. 
PSA.118.11	Mɨ kꞌĩraichaaweda wapꞌɨra iru pꞌanajida. Mamĩda Tachi Akꞌõrepa kꞌaripapꞌeda, mɨa ãra pꞌoyaaji. 
PSA.118.12	Netɨrrɨ chokꞌara tachi ɨ̃rɨ chepatakꞌa, mãga pɨkꞌa ãrapa mɨ wapꞌɨra iru pꞌanajida. Mamĩda ãra jõdachida Tachi Akꞌõrepa mɨ kꞌaripapꞌeda, mɨa ãra pꞌoyaakꞌãri. Tꞌɨpɨtaupa pakꞌuru jepꞌedaa ne–ɨɨrɨ–idaa bɨ paa jõparikꞌa, mãga pɨkꞌa ãra jõdachida.
PSA.118.13	Ãra mɨ ɨ̃rɨ chedakꞌãri mãikꞌaapa mɨ pꞌoyaadaitꞌee pakꞌãri, Tachi Akꞌõrepa mɨ kꞌaripaji. 
PSA.118.14	Tachi Akꞌõrepa mɨ juataura papipari. Mapa mɨa irumaa kꞌaripari. ¡Iruata mɨ kꞌaripa atapari mɨ kꞌĩra unuamaa iru pꞌanapataarã juadeepa!
PSA.118.15	Irua jara bɨkꞌa oopataarã tede tꞌãri o–ĩapa nãga kꞌaripata: “¡Tachi Akꞌõre juarapa ãra pꞌoyaaji! 
PSA.118.16	¡Tachi Akꞌõre jua pi–ia bɨ! ¡Iru juarapa ne–inaa pia oopari!”
PSA.118.17	Waide mɨ piu–e paitꞌee. Chokꞌai bapariitꞌee mãikꞌaapa Tachi Akꞌõrepa ne–inaa pi–ia oopari jarapariitꞌee. 
PSA.118.18	Tachi Akꞌõrepa mɨ audú miapiji. Mamĩda mɨ piupi–e paji.
PSA.118.19	Tachi Akꞌõre tedepema puerta ewátɨ, irua oopi bɨkꞌa oopataarã tꞌĩudamerã, mɨ tꞌĩu kꞌinia bairã irumaa gracias jaraitꞌee.
PSA.118.20	Tachi Akꞌõrepa jara bɨkꞌa oopataarã iru tedepema puertade tꞌĩupata.
PSA.118.21	Tachi Akꞌõre, pɨmaa gracias jara bɨ, pɨa mɨ pedee ũrida perã mãikꞌaapa mɨ kꞌaripada perã.
PSA.118.22	Te oopataarãpa mãu kꞌiniada–e padapꞌedaa pipɨara padachi. 
PSA.118.23	Tachi Akꞌõrepa ma mãu pipɨara papikꞌãri, tachi akꞌɨtrua para beeji. 
PSA.118.24	Idipema ewari Tachi Akꞌõrepa tachi kꞌĩra unuamaa iru pꞌanapataarã pꞌoyaaji. Maperã tꞌãri o–ĩa pꞌanadáma.
PSA.118.25	Tachi Akꞌõre, ¡tai kꞌaripáji ichita tai kꞌĩra unuamaa iru pꞌanapataarã pꞌoyaadamerã! 
PSA.118.26	Bendicíaji eperã pɨ tede chepari ɨtꞌaa tꞌɨ̃de. Pɨ tede taipa eperãarãmaa nãgɨ́ pedee pia jarapata: 
PSA.118.27	“Tachi Akꞌõre Jõmaarã Akꞌõre Waibɨa. Irua tachi ateepari ɨ̃daa pɨkꞌa bɨ ode. Maperã pakꞌuru jua araa jɨ̃ atadapꞌeda, tai ome iru altar ikꞌaawa pꞌɨrrɨa chétɨ.”
PSA.118.28	Tachi Akꞌõre, pɨ mɨchi Akꞌõre Waibɨa. Mapa mɨa pɨmaa gracias jarapari. Pɨ mɨchi Akꞌõre Waibɨa. Mapa jõmaarã taide mɨa jarapari pɨ jõmaarã kꞌãyaara waibɨara bɨ.
PSA.118.29	Tachi Akꞌõremaa gracias jarapatáatɨ, iru tꞌãri pia bapari perã mãikꞌaapa irua tachi ichita kꞌinia iru bapari perã.
PSA.119.1	Eperãarã o–ĩa pꞌanapata kꞌĩra jĩpꞌa nipadakꞌãri mãikꞌaapa Tachi Akꞌõre ley pꞌãdade jara bɨkꞌa oodakꞌãri. 
PSA.119.2	Ichiaba eperãarã o–ĩa pꞌanapata Tachi Akꞌõrepa jara bɨkꞌa oodakꞌãri mãikꞌaapa tꞌãripa jɨrɨdakꞌãri kꞌawaadaitꞌee irua ãchimaa oopi kꞌinia bɨ. 
PSA.119.3	Mãgee eperãarãpa ne–inaa kꞌachia oodaamaa pꞌanapata. Tachi Akꞌõre ode nipapata irua kꞌinia bɨkꞌa. 
PSA.119.4	Tachi Akꞌõre, pɨa jaraji eperãarãpa pɨa jara bɨkꞌa oopataadamerã. 
PSA.119.5	¡Mɨa audú oo kꞌinia bɨ pɨa jara bɨkꞌa! 
PSA.119.6	Mɨa jõmaweda pɨa jara bɨkꞌa ookꞌãri, maarepida kꞌĩra nejasia ba–e paitꞌee. 
PSA.119.7	Pɨa mɨmaa jarateekꞌãri sãgá pɨa ichita ne–inaa pia oopari eperãarãpa oopata akꞌɨkꞌãri jaraitꞌee pia wa kꞌachia, tꞌãripa mɨa pɨmaa pedee pia jaraitꞌee. 
PSA.119.8	Mɨa oopariitꞌee pɨa jara bɨkꞌa. Mapa mɨ atabëináaji.
PSA.119.9	Tachi Akꞌõre, ¿sãgá kꞌũtrãa pꞌekꞌau kꞌachia oo–ee baparima? Mãga baparii pɨa jara bɨkꞌa ookꞌãri. 
PSA.119.10	Tꞌãripa mɨa pɨ jɨrɨpari. Mapa mɨ kꞌaripáji pɨa jara bɨkꞌa oo amaanaamerã. 
PSA.119.11	Mɨchi tꞌãride pɨ pedee ɨa pɨkꞌa iru bɨ, pɨ kꞌĩrapite pꞌekꞌau kꞌachia oo kꞌinia–e bairã. 
PSA.119.12	¡Tachi Akꞌõre, pɨ tꞌãri pia bapari! ¡Pɨ leyde jara bɨ mɨmaa jaratéeji! 
PSA.119.13	Mɨa awaraarãmaa jarapari pɨa ley jarada. 
PSA.119.14	Pɨa jara bɨkꞌa oo bɨ misa, mɨ o–ĩara bapari o–ĩa bai kꞌãyaara pꞌaratꞌara bakꞌãri. 
PSA.119.15	Pɨ leyde mɨa kꞌĩsiapariitꞌee mãikꞌaapa pɨa jara bɨ kꞌirãpapariitꞌee. 
PSA.119.16	O–ĩa bapariitꞌee pɨ ley kꞌawa bairã. Pɨ pedee kꞌĩra atua–e paitꞌee.
PSA.119.17	Tachi Akꞌõre, ¡mɨ pia óoji mɨ pɨ mimiapari perã! Mãgá mɨ atꞌãri chokꞌai bai mãikꞌaapa pɨa jara bɨkꞌa ooi. 
PSA.119.18	Mɨmaa kꞌawaapíji pɨ leydepema ne–inaa pi–ia mɨmaa jaratee kꞌinia bɨ. 
PSA.119.19	Awaraa eujãdepemaarãkꞌa na pꞌekꞌau eujãde mɨ taarã ba–e paitꞌee. Mapa pɨ ley mɨmaa kꞌawaapíji. 
PSA.119.20	Ewari chaa pɨa jara bɨ pedee mɨa audú kꞌawa kꞌinia bɨ. 
PSA.119.21	Pɨa audua beerãmaa jarapari ãra kꞌachia ooitꞌee, mãɨrãpa pɨa jara bɨkꞌa oodaamaa pꞌanapata perã. 
PSA.119.22	Mãɨrãpa mɨmaa ikꞌachia pedee jarapata mãikꞌaapa mɨ ekꞌariara unupata. Mapa ãra mɨ ikꞌaawaapa ãyaa pë́iji, mɨa pɨ leyde jara bɨkꞌa oopari perã. 
PSA.119.23	Eperãarã poro waibɨarã chipꞌedaidakꞌãri, ãchia pida mɨ ãpɨte pedee kꞌachia jarapata. Mamĩda, mɨ, pɨ mimiaparipa pɨ leyde kꞌĩsiapariitꞌee. 
PSA.119.24	Mãgá mɨa pɨ leyde kꞌĩsiakꞌãri, mɨ tꞌãri o–ĩadaipari. Pɨ ley mɨ ũraapataarã́kꞌapɨ pꞌanɨ.
PSA.119.25	Tachi Akꞌõre, mɨ eperã yooro pꞌorade jẽra bee bɨ́kꞌapɨ bɨ. Piuitꞌee pɨkꞌa bɨ. Mɨ waapɨara chokꞌai bapíji pɨa tai, pɨchi eperãarãmaa jaradakꞌa. 
PSA.119.26	Mɨa ne–inaa oopariida jõma pɨmaa nepɨrɨkꞌãri, pɨa pꞌanauji. ¡Pɨ leyde jara bɨ mɨmaa jaratéeji! 
PSA.119.27	Mɨmaa jaratéeji mɨa pɨ leyde jara bɨkꞌa oo kꞌawaa wãmerã. Mãgá mɨa kꞌĩsiapariitꞌee pɨa ne–inaa pi–ia ooparide. 
PSA.119.28	Tꞌãri pꞌuapa mãikꞌaapa jẽe nɨ̃bɨpa mɨ taubara bapari. Mɨ tꞌãride choopíji pɨa tai, pɨchi eperãarãmaa jaradakꞌa. 
PSA.119.29	Mɨ kꞌaripáji seewa–idaa beerãkꞌa banaamerã. ¡Tꞌãri piapa pɨ leyde jara bɨ mɨmaa jaratéeji! 
PSA.119.30	Mɨa jɨrɨtꞌeraji pɨa jara bɨkꞌa ooitꞌee. Mapa mɨa pɨ ley kꞌawa kꞌinia bɨ. 
PSA.119.31	Tachi Akꞌõre, mɨa oo kꞌinia bɨ pɨa jara bɨkꞌa. Mɨ kꞌĩra nejasiapináaji. 
PSA.119.32	Tꞌãripa mɨa ichita oo kꞌinia bɨ pɨa jara bɨkꞌa, pɨa mɨ tꞌãri o–ĩapipari perã.
PSA.119.33	Tachi Akꞌõre, mɨmaa jaratéeji pɨ leyde jara bɨ. Mãgá mɨchi piurumaa mɨa made jara bɨkꞌa oopariitꞌee. 
PSA.119.34	Mɨ kꞌĩsia kꞌawaapíji pɨ leyde jara bɨkꞌa oo kꞌawaamerã. Mãgá tꞌãripa mɨa mãga oopariitꞌee. 
PSA.119.35	Mɨ kꞌaripáji pɨa jara bɨ kꞌaurepa mɨ pɨ ode nipapariimerã, made nipakꞌãri, mɨ tꞌãri o–ĩa bapari perã. 
PSA.119.36	Mɨmaa kꞌĩsiapíji pɨ leyde jara bɨkꞌa oomerã, mɨchi kꞌinia netꞌaa wa pꞌaratꞌa jita kꞌinia bai kꞌãyaara. 
PSA.119.37	Mɨ kꞌaripáji ne–inaa vale–e baibɨde ijãanaamerã. Atꞌãri mɨ chokꞌai bapíji pɨ ode nipapariimerã. 
PSA.119.38	Pɨa mɨ, pɨ mimiaparimaa jaradakꞌa óoji, pɨa ichita pɨ waaweepataarãmaa mãga oopari perã. 
PSA.119.39	Mɨ kꞌaripáji waawee bairã eperãarãpa mɨ ɨtrɨadai mãikꞌaapa mɨ kꞌĩra nejasiapidai. Pɨa ichita ne–inaa pia oopari jarakꞌãri eperãarãpa oopata pia wa kꞌachia. 
PSA.119.40	¡Mɨa pɨ leyde jara bɨkꞌa oo kꞌinia bɨ! Mapa pɨa ne–inaa pia oopari perã, mɨ chiwidi pɨkꞌa bapiparíiji.
PSA.119.41	Tachi Akꞌõre, akꞌɨpíji pɨa naaweda jarada: wãara mɨ kꞌinia iru bɨ mãikꞌaapa wãara mɨ kꞌaripapari. 
PSA.119.42	Mãgá mɨa pꞌanaui mɨmaa ikꞌachia jara bɨmaa, mɨa pɨ pedeede ijãa bairã. 
PSA.119.43	Mɨ itꞌaideepa ichita wãara pedee uchiapíji, mɨa kꞌawa bairã pɨa ichita ne–inaa jõma pia oopari. 
PSA.119.44	Ichita mɨa oo kꞌinia bɨ pɨ leyde jara bɨkꞌa. 
PSA.119.45	Mɨchi wãrumaa kꞌãiwee wãitꞌee, pɨ leyde jara bɨkꞌa oo kꞌinia bairã. 
PSA.119.46	Reyrãmaa mɨa pɨ ley jaraitꞌee mãikꞌaapa mɨ kꞌĩra nejasia–e paitꞌee. 
PSA.119.47	Mɨa pɨ ley kꞌinia iru bapari. Pɨ leyde kꞌĩsiakꞌãri, mɨ o–ĩadaipari. 
PSA.119.48	Mɨa pɨ ley kꞌinia iru bapari mãikꞌaapa made jara bɨkꞌa oo kꞌinia bapari. Pɨ leyde audú kꞌĩsiapariitꞌee.
PSA.119.49	Kꞌirãpáji pɨa jarada mɨ, pɨ mimiaparimaa. Ma jarada kꞌaurepa mɨa nɨmaa bɨ pɨa mɨ kꞌaripamerã. 
PSA.119.50	Mɨ kꞌĩsia paraa nɨ̃bakꞌãri, ma pedee jaradapa mɨ tꞌãri o–ĩ–ĩapipari. Pɨa jarada kꞌaurepa mɨ chokꞌai bɨ. 
PSA.119.51	Audua beerãpa mɨmaa audú ikꞌachia jararuta pɨjida, mɨa pɨ leyde ijãa amaa–e paitꞌee. 
PSA.119.52	Mɨa kꞌirãpakꞌãri pɨa naaweda eperãarã miapida ãchia ne–inaa kꞌachia oopatapꞌedaa pari, mɨ tꞌãri o–ĩ–ĩa beepari. 
PSA.119.53	Mɨa unukꞌãri pɨ, Tachi Akꞌõrede ijãadakꞌaa beerãpa pɨ leyde jara bɨkꞌa oodaamaa pꞌanɨ, mɨ kꞌĩraudaipari. 
PSA.119.54	Mɨ–itꞌee pɨ leyde jara bɨ kꞌaríkꞌapɨ bɨ, na pꞌekꞌau eujãde bɨ misa, mɨ awaraa eujãdepemakꞌa ni mĩda. 
PSA.119.55	¡Tachi Akꞌõre, pꞌãrikꞌua mɨa pɨ kꞌirãpapari mãikꞌaapa pɨ leyde jara bɨkꞌa oo kꞌinia bapari! 
PSA.119.56	Nãgapai mɨa oo kꞌinia bɨ: pɨ leyde jara bɨkꞌa.
PSA.119.57	Tachi Akꞌõre, ¡mɨa pɨdepai ijãapari! Pɨ pipɨara bɨ eujã pia bɨ jɨ̃ai kꞌãyaara. Pɨmaa mɨa nãga jara bɨ: “Pɨa jara bɨkꞌa oopariitꞌeepɨ.” 
PSA.119.58	Tꞌãripa mɨa mãga oo kꞌinia bɨ, pɨa mɨ pia akꞌɨpariimerã. Mɨ chupɨria kꞌawáaji pɨa mɨmaa jaradakꞌa. 
PSA.119.59	Mɨa naaweda oopariidade kꞌĩsiakꞌãri, pɨ leyde jara bɨkꞌa oo kꞌinia nɨ̃beeji mãikꞌaapa 
PSA.119.60	taarã–eweda mɨa mãga oo beeji. 
PSA.119.61	Eperãarãpa trampa oga jira bɨpatakꞌa ne–animal aɨde baaimerã, mãga pɨkꞌa pɨde ijãadakꞌaa beerãpa jɨrɨpata mɨ kꞌachiade baaipidaitꞌee. Mamĩda mɨa pɨ ley kꞌĩra atua–e paitꞌee. 
PSA.119.62	Esapɨte mɨ pꞌirabaipari pɨmaa gracias jaraitꞌee, pɨa ichita ne–inaa pia oopari perã jarakꞌãri eperãarãpa oopata pia wa kꞌachia. 
PSA.119.63	Pɨ waaweepataarã mɨ kꞌõpꞌãyoorã, pɨa jara bɨkꞌa oopata perã. 
PSA.119.64	Tachi Akꞌõre, pɨa na pꞌekꞌau eujãdepemaarã kꞌinia iru bapari. ¡Pɨ leyde jara bɨ mɨmaa jaratéeji!
PSA.119.65	Tachi Akꞌõre, pɨ tꞌãri pia bapari mɨ, pɨ mimiapari ome pɨa jara bɨkꞌa ichita oopari perã. 
PSA.119.66	Mɨmaa pɨ ley kꞌawaapíji mɨa kꞌawaamerã ooitꞌee pɨa kꞌinia bɨkꞌa, mɨa pɨ leyde ijãapari perã. 
PSA.119.67	Naaweda pɨa mɨ miapiji mɨ ne–inaa kꞌachia oo nipada perã. Mamĩda ɨ̃rá mɨa oopari pɨa jara bɨkꞌa. 
PSA.119.68	Pɨ tꞌãri pia bapari perã, ne–inaa pia aupai oopari. ¡Pɨ leyde jara bɨ mɨmaa jaratéeji! 
PSA.119.69	Mɨ ãpɨte audua beerãpa seewa jarapata. Mamĩda tꞌãripa mɨa oopari pɨa jara bɨkꞌa. 
PSA.119.70	Ãchia pɨ ley kꞌawadakꞌaa. Mamĩda mɨ tꞌãri o–ĩa bɨ pɨ ley kꞌawa bairã. 
PSA.119.71	Pɨa mɨ miapikꞌãri, ne–inaa pia ooji, mãgá mɨa kꞌawaada perã ooitꞌee pɨ leyde jara bɨkꞌa. 
PSA.119.72	Mɨ–itꞌee piara bɨ pɨ ley kꞌawaitꞌee nẽe tau mãikꞌaapa pꞌaratꞌa tau mil chokꞌara iru bai kꞌãyaara.
PSA.119.73	Pɨa mɨchi kꞌapꞌɨa mãikꞌaapa tꞌãri ooji pɨa oodakꞌa mɨ bamerã. Ɨ̃rá mɨ poro wẽsaa bapíji. Mãgá mɨa pɨ ley pia kꞌawaaitꞌee. 
PSA.119.74	Pɨde ijãapataarã o–ĩadaipata mɨ unudakꞌãri, kꞌawa pꞌanadairã mɨa oo kꞌinia bɨ pɨa jara bɨkꞌa. 
PSA.119.75	Tachi Akꞌõre, mɨa kꞌawa bɨ pɨa ichita ne–inaa pia oopari, jarakꞌãri eperãarãpa oopata pia wa kꞌachia mãikꞌaapa pɨa mɨ miapikꞌãri mɨa ne–inaa kꞌachia oopariida kꞌaurepa. 
PSA.119.76	Maperã mɨ tꞌãri o–ĩ–ĩadaipari pɨa mɨ chupɨria kꞌawaakꞌãri, mɨ, pɨ mimiaparimaa mãga ooitꞌeeda ada perã. 
PSA.119.77	Akꞌɨpíji pɨa wãara mɨ kꞌinia iru bapari. Mãgá mɨ atꞌãri chokꞌai bai mãikꞌaapa pɨa jara bɨkꞌa ooi, mɨ o–ĩa bairã pɨ ley ome. 
PSA.119.78	Mɨa kꞌinia bɨ pɨa audua beerã kꞌĩra nejasiapimerã, ichi kꞌinia mɨmaa ne–inaa kꞌachia oopata perã. Mamĩda mɨata pɨ leyde kꞌĩsiapariitꞌee. 
PSA.119.79	Kꞌinia bɨ pɨ waaweepataarã, chi pɨ ley kꞌawa beerã, mɨ ome ãchi tꞌãri aukꞌa bɨdamerã. 
PSA.119.80	Tꞌãripa mɨa ne–inaa jõmaweda oo kꞌinia bɨ pɨa jara bɨkꞌa. Mãgá mɨ kꞌĩra nejasia–e paitꞌee.
PSA.119.81	Kꞌinia bɨ pɨa isapai mɨ kꞌaripa chemerã. Mɨ sẽdai wã, nɨmaa bɨ misa pɨa ooitꞌeeda adakꞌa oomerã. 
PSA.119.82	Ara tachi tau tꞌũmaadaiparikꞌa eperã tꞌɨmɨɨpa chewã akꞌɨ bakꞌãri, mãga pɨkꞌa mɨa nɨmaa bɨ pɨa mɨ kꞌaripa chemerã mãikꞌaapa nãga jara bɨ: “¿Sãapai mɨ tꞌãri o–ĩ–ĩapiitꞌeema?” 
PSA.119.83	Ne–e te ɨtꞌari bɨda soredaiparikꞌa, mãga pɨkꞌa mɨ chonaadai wã. Mamĩda mɨa pɨ ley kꞌĩra atua–e paitꞌee. 
PSA.119.84	¿Jõmasaa taarãitꞌeema mɨ kꞌaripa cheitꞌee? ¿Sãapai mɨmaa kꞌachia oo pꞌanɨɨrãpa oopata akꞌɨpꞌeda, kꞌachia bɨda aitꞌeema? 
PSA.119.85	Eperãpa trampa oga jira bɨparikꞌa ne–animal aɨde baaimerã, mãga pɨkꞌa audua beerã, pɨ leyde jara bɨkꞌa pꞌana kꞌiniadakꞌaa pꞌanɨɨrãpa mɨ kꞌachiade baaipi kꞌinia pꞌanɨ. 
PSA.119.86	Mamĩda mɨa kꞌawa bɨ pɨa jara bɨ jõmaweda wãara. Maperã mɨ kꞌaripáji seewa jarapataarãpa mɨ jɨrɨpata perã miapidaitꞌee. 
PSA.119.87	Ãrapa mɨ perá peejida mãikꞌaapa na pꞌekꞌau eujãdeepa wẽpapidaitꞌee paji. Mamĩda mɨa pɨ leyde ijãa amaa–e paji. 
PSA.119.88	Mɨ ãra juadeepa chokꞌai uchiapíji, pɨa mɨ kꞌinia iru bapari perã. Mãga ooru pɨrã, mɨa oopariitꞌee pɨ leyde jara bɨkꞌa.
PSA.119.89	Tachi Akꞌõre, pɨ pedee jõkꞌaa. Ichita ɨtꞌari pɨ eujãde bapariitꞌee. 
PSA.119.90	Pɨa ichita oopari pɨa jara bɨkꞌa. Pɨa na pꞌekꞌau eujã ooji abaamãi bamerã, awara ãyaa wã–ee. 
PSA.119.91	Ne–inaa jõmaweda atꞌãri nɨ̃bɨ pɨa jara bëidakꞌa mãikꞌaapa ma jõma pɨ jua ekꞌari nɨ̃bɨ. 
PSA.119.92	Pɨ leyde jara bɨpa mɨ tꞌãri o–ĩapi–e pada paara, tꞌãri pꞌuapa mɨ piudai bakꞌaji. 
PSA.119.93	Mɨa pɨ ley kꞌĩra atuakꞌaa paitꞌee, ma kꞌaurepa pɨa mɨ atꞌãri chokꞌai iru bapari perã. 
PSA.119.94	Tachi Akꞌõre, ¡mɨ kꞌaripáji mɨ përé perã mãikꞌaapa pɨa jara bɨkꞌa mɨa oopari perã! 
PSA.119.95	Pɨde ijãadakꞌaa beerãpa nɨmaa pꞌanɨ mɨ peedaitꞌee. Mamĩda mɨa pɨ leyde kꞌĩsiapariitꞌee. 
PSA.119.96	Mɨa kꞌawa bɨ na pꞌekꞌau eujãdepema ne–inaa jõmaweda jõdaitꞌee. ¡Mamĩda pɨa pedee jarada ichita bapariitꞌee!
PSA.119.97	¡Mɨa pɨ ley audú kꞌinia iru bapari! Ewari ãree aɨde kꞌĩsiapari. 
PSA.119.98	Pɨa pedee jara bɨ ichita mëré paitꞌee perã, ma pedee kꞌaurepa mɨ kꞌĩsia kꞌawaara bɨ mɨ kꞌĩra unuamaa iru pꞌanapataarã kꞌãyaara. 
PSA.119.99	Ichiaba mɨ kꞌĩsia kꞌawaara bɨ mɨmaa jarateepataarã kꞌãyaara, pɨ leyde kꞌĩsiapari perã. 
PSA.119.100	Ma awara mɨ kꞌĩsia kꞌawaara bɨ chonaarã kꞌãyaara, mɨa pɨ leyde jara bɨkꞌa oopari perã. 
PSA.119.101	O kꞌachiade wãamaa bɨ, pɨa jara bɨkꞌa oo kꞌinia bairã. 
PSA.119.102	Mɨa pɨ leyde jara bɨkꞌa oo amaa–e paitꞌee, pɨata mɨmaa mãgɨ́ ley jarateepari perã. 
PSA.119.103	Mɨ–itꞌee pɨ pedee ne–inaa kꞌũa warraa bɨ́kꞌata bɨ. Pi–iara bɨ miéle mɨ itꞌaide kꞌũ–ũa bɨ kꞌãyaara. 
PSA.119.104	Pɨ leyde jara bɨ kꞌaurepa mɨa ne–inaa kꞌĩra tꞌãdoo kꞌawaa wãpari. Mapa seewa jarapataarã ode mɨ nipakꞌaa.
PSA.119.105	Tachi Akꞌõre, mɨ–itꞌee pɨ pedee lamparakꞌa bɨ, ma pedee kꞌaurepa mɨ wãrumaa ɨ̃daa pɨkꞌa bɨ ode nipapari perã. 
PSA.119.106	Mɨa nãga juraaji mãikꞌaapa ooitꞌee mɨa juraadakꞌa. Mɨa ooitꞌee pɨ ley pia bɨde jara bɨkꞌa. 
PSA.119.107	Tachi Akꞌõre, mɨ audupai chupɨria nɨ̃bɨ. Mɨ atꞌãri chokꞌai bapíji, pɨa pɨchi eperãarãmaa jaradakꞌa. 
PSA.119.108	Tachi Akꞌõre, mɨa tꞌãripa pedee jara bɨ ũríji mãikꞌaapa mɨmaa pɨ leyde jara bɨ jaratéeji. 
PSA.119.109	Awaraarãpa mɨ ichita pee kꞌinia pꞌanɨ mĩda, mɨa pɨ ley kꞌĩra atua–e paitꞌee. 
PSA.119.110	Eperãpa trampa oga jira bɨparikꞌa ne–animal aɨde baaimerã, mãga pɨkꞌa pɨde ijãadakꞌaa beerãpa mɨ ne–inaa kꞌachiade baaipi kꞌinia pꞌanɨ. Mamĩda mɨa pɨ leyde ijãa amaa–e paitꞌee. 
PSA.119.111	Eperãpa ichi akꞌõrepa ne–inaa bëida jɨ̃aparikꞌa, mãga pɨkꞌa mɨa pɨ ley ichita jɨ̃aitꞌee, ma kꞌaurepa mɨ tꞌãri o–ĩa bapari perã. 
PSA.119.112	Tꞌãripa mɨa ichita ooitꞌee pɨa jara bɨkꞌa mɨchi piurumaa.
PSA.119.113	Tꞌãri jĩpꞌa nipadakꞌaarã mɨa kꞌĩra unuamaa iru bɨ. Mamĩda mɨa pɨ ley kꞌinia iru bapari. 
PSA.119.114	Tachi Akꞌõre, mɨ pɨde miru pɨkꞌapari. Escudopa eperã jɨ̃aparikꞌa, mãga pɨkꞌa pɨa mɨ jɨ̃apari mãikꞌaapa kꞌaripapari. Maperã pɨa pedee jara bɨde mɨa ijãapari. 
PSA.119.115	Ne–inaa kꞌachia oopataarã, mɨ ikꞌaawaapa ãyaa wã́tɨ, mɨa oo kꞌinia bairã mɨchi Akꞌõre Waibɨapa jara bɨkꞌa. 
PSA.119.116	Tachi Akꞌõre, mɨ kꞌaripáji pɨa pɨchi eperãarãmaa jaradakꞌa. Mãgá mɨ atꞌãri chokꞌai baitꞌee. ¡Mɨ kꞌaripa–eda anáaji, mɨa nɨmaa bairã pɨa mɨ kꞌaripamerã! 
PSA.119.117	Mɨ kꞌaripáji piunaamerã. Mɨa ichita ooitꞌee pɨa jara bɨkꞌa. 
PSA.119.118	Eperãarãpa pɨ leyde jara bɨkꞌa oodaamaa pꞌaneedakꞌãri, pɨa ãra yiaraa iru beepari, seewatapai pɨde ijãapatada apata perã. 
PSA.119.119	Pɨ–itꞌee na pꞌekꞌau eujãdepema ijãadakꞌaa beerã ne–inaa kꞌachíakꞌata pꞌanɨ; nejarra eperãarãpa batꞌapatákꞌapɨ pꞌanɨ. Maperã mɨa pɨ ley kꞌinia iru bapari. 
PSA.119.120	Mɨ pɨ kꞌĩrapite bakꞌãri, waaweepa mɨ kꞌapꞌɨa wëredaipari. Mapa mɨa pɨ leyde audú ijãapari.
PSA.119.121	Tachi Akꞌõre, mɨa ne–inaa pia oopari pɨa jara bɨkꞌa. Mapa mɨ baaipináaji mɨmaa ne–inaa kꞌachia oo kꞌinia pꞌanɨɨrã juade. 
PSA.119.122	Mɨ, pɨ mimiapari jɨ̃́aji, audua beerãpa mɨmaa ne–inaa kꞌachia oonaadamerã. 
PSA.119.123	Ara tachi tau tꞌũmaadaiparikꞌa eperã tꞌɨmɨɨpa chewã akꞌɨ bakꞌãri, mãga pɨkꞌa mɨa nɨmaa bɨ pɨa mɨ kꞌaripa chemerã, pɨa pɨchi eperãarãmaa jaradakꞌa. 
PSA.119.124	Mɨ pɨ mimiapari perã, mɨmaa óoji pɨa kꞌinia iru bɨɨrãmaa ooparikꞌa. ¡Pɨ leyde jara bɨ mɨmaa jaratéeji! 
PSA.119.125	Mɨ pɨ mimiapari. Mɨ kꞌĩsia kꞌawaapíji, mɨa pɨ leyde jara bɨkꞌa oo kꞌawaamerã. 
PSA.119.126	Tachi Akꞌõre, tai kꞌaripa chéji, eperãarãpa oodaamaa pꞌanadairã pɨa jara bɨkꞌa. 
PSA.119.127	Awaraa ne–inaa kꞌãyaara pɨa pedee jara bɨ mɨa kꞌiniara iru bapari. Nẽe pi–ia iru bai kꞌãyaara, mɨa pɨ ley kꞌiniara iru bapari. 
PSA.119.128	Mapa mɨa pɨ ley jõmaweda pia akꞌɨpari mãikꞌaapa seewa jarapataarã ode mɨ nipakꞌaa.
PSA.119.129	Pɨ ley jõmaarã pedee kꞌãyaara pipɨara bairã, mɨa aɨde jara bɨkꞌa oopari. 
PSA.119.130	Pɨ ley jarateedakꞌãri, ma pedee ũripataarã kꞌĩsia ɨ̃daa pɨkꞌadaipata mãikꞌaapa eperãarã jĩpꞌaarã paara kꞌĩsia kꞌawaadaipata. 
PSA.119.131	Warra chakꞌe i ãaparikꞌa chikꞌo kꞌo kꞌinia bakꞌãri, mãga pɨkꞌa mɨa nɨpari pɨ ley kꞌawaaitꞌee. 
PSA.119.132	Maperã mɨmaa akꞌɨ́ji mãikꞌaapa mɨ chupɨria kꞌawáaji, pɨ kꞌinia iru pꞌanapataarã ome ooparikꞌa. 
PSA.119.133	Pɨa jara bɨkꞌa mɨmaa oopíji, mɨ ne–inaa kꞌachiade baainaamerã. 
PSA.119.134	Mɨmaa ne–inaa kꞌachia oo kꞌinia pꞌanɨɨrã jua ekꞌariipa mɨ kꞌaripa atáji, mɨa oo kꞌinia bairã pɨa jara bɨkꞌa. 
PSA.119.135	Mɨ pɨ mimiapari perã, ¡mɨ pia akꞌɨ́ji mãikꞌaapa pɨ leyde jara bɨ mɨmaa jaratéeji! 
PSA.119.136	Mɨ audú jẽedaipari, eperãarãpa pɨ leyde jara bɨkꞌa oodaamaa pꞌanapata perã.
PSA.119.137	Tachi Akꞌõre, pɨa ichita ne–inaa jõma pia oopari. Pɨ ley jõmaweda pia bɨ, pɨa jarada perã. 
PSA.119.138	Pɨa ley jarada pia bɨ, wãara pedee aupai pɨa jarapari perã. Mapa mɨa pɨ leyde jara bɨkꞌa oo kꞌinia bɨ. 
PSA.119.139	Mɨ kꞌĩra unuamaa iru pꞌanapataarã ome mɨ kꞌĩrau bɨ, ãrapa pɨ ley kꞌawa kꞌiniada–e pꞌanadairã. 
PSA.119.140	Apidaapa pꞌoyaa jarada–e pai pɨa oo–e pɨa jara bɨkꞌa. Mapa mɨ, pɨ mimiaparipa pɨ pedee kꞌinia iru bapari. 
PSA.119.141	Mɨ eperã poro waibɨa–e mĩda mãikꞌaapa eperãarãpa mɨ yiaraa iru pꞌanɨ mĩda, mɨa pɨ ley kꞌirãpapariitꞌee. 
PSA.119.142	Pɨa ichita ne–inaa pia oopari mãikꞌaapa pɨ ley wãarapɨ. 
PSA.119.143	Mɨ kꞌĩra pia–ee, kꞌĩsia nɨ̃bakꞌãri, pɨ leyde kꞌĩsiapari mãikꞌaapa tꞌãri o–ĩa beepari. 
PSA.119.144	Pɨa jarakꞌãri eperãarãpa ne–inaa oodamerã, ichita ne–inaa pia oopari. ¡Mɨ kꞌĩsia kꞌawaapíji, pɨa jara bɨkꞌa mɨ bapariimerã!
PSA.119.145	Tachi Akꞌõre, tꞌãripa mɨa pɨmaa ɨtꞌaa iidipari. Pꞌanáuji mɨa pɨ leyde jara bɨkꞌa oo kꞌinia bairã. 
PSA.119.146	Pɨmaa chupɨria iidimaa bɨ. Mɨ kꞌaripáji, pɨa jara bɨkꞌa mɨa oo kꞌinia bairã. 
PSA.119.147	Akꞌõrejĩru uchiai naaweda, mɨ pꞌirabaipari pɨmaa ɨtꞌaa iidiitꞌee. Nɨmaa bɨ pɨa kꞌaripa chemerã, pɨa pɨchi eperãarãmaa jaradakꞌa. 
PSA.119.148	Pꞌãrikꞌua paara mɨ ɨ̃rɨmadaipari kꞌĩsiaitꞌee pɨa jarada pedeede. 
PSA.119.149	Tachi Akꞌõre, pɨa mɨ kꞌinia iru bapari perã, mɨa ɨtꞌaa iidi bɨ ũríji. Pɨa ichita ne–inaa pia oopari perã, mɨ atꞌãri chokꞌai bapíji. 
PSA.119.150	Mɨ jɨrɨ pꞌanɨɨrã; mãgɨ́ tꞌãri kꞌachia–idaa beerã, kꞌaitꞌa cheruta mɨ peede. Mamĩda mãɨrãpa pɨ leyde jara bɨkꞌa oodakꞌaa, ma ley ikꞌaawaapa tꞌɨmɨ́ pɨkꞌa pꞌanadairã. 
PSA.119.151	Tachi Akꞌõre, pɨ mɨ kꞌaitꞌa bɨ mãikꞌaapa pɨa jara bɨ pedee wãarapɨ. 
PSA.119.152	Taarãru mɨa pɨ ley kꞌawa bɨ. Pɨa ma ley jaraji ichita bapariimerã.
PSA.119.153	Mɨ akꞌɨ́ji mɨ chupɨria nɨ̃bairã mãikꞌaapa na nepɨradeepa mɨ uchiapíji, mɨa pɨ ley kꞌĩra atua–e bairã. 
PSA.119.154	Mɨ kꞌaripáji na nepɨradeepa chokꞌai uchiamerã, pɨa pɨchi eperãarã kꞌaripaitꞌeeda ada perã. 
PSA.119.155	Pɨa pɨde ijãadakꞌaa beerã kꞌaripa–e paitꞌee, ãchia oodakꞌaa perã pɨ leyde jara bɨkꞌa. 
PSA.119.156	Tachi Akꞌõre, pɨa eperãarã audú chupɨria kꞌawaapari. Pɨ kꞌĩrapite mɨ pia niparu pɨrã, mɨ atꞌãri chokꞌai bapíji. 
PSA.119.157	Mɨ kꞌĩra unuamaa iru pꞌanapataarã chokꞌara pꞌanɨɨrãpa mɨ jɨrɨ pꞌanɨ mĩda peedaitꞌee, mɨa pɨ leyde ijãa amaa–e paitꞌee. 
PSA.119.158	Mɨ choo–e pɨde ijãadaamaa pꞌanɨɨrã ome, pɨa jara bɨkꞌa oodaamaa pꞌanadairã. 
PSA.119.159	Tachi Akꞌõre, mɨ akꞌɨ́ji kꞌawaaitꞌee sãgá mɨa pɨ ley kꞌinia iru bapari. Mɨ atꞌãri chokꞌai bapíji mɨ kꞌinia iru bairã. 
PSA.119.160	Pɨ pedee jõmaweda wãara mãikꞌaapa pɨ ley jõ–e paitꞌee pedee pipɨara bairã.
PSA.119.161	Eperãarã poro waibɨarãpa ichi kꞌinia mɨ jɨrɨpata peetꞌaadaitꞌee. Mamĩda tꞌãripa mɨa pɨ pedeede ijãa bɨ. 
PSA.119.162	Eperã o–ĩadaiparikꞌa nẽe unu atakꞌãri, mãga pɨkꞌa mɨ o–ĩa bapari pɨchi eperãarã ome pacto ooda jara bɨde kꞌirãpakꞌãri. 
PSA.119.163	Mɨa seewa ũriamaa bapari, seewa unuamaa iru bapari perã. Mamĩda mɨa pɨ ley kꞌinia iru bapari. 
PSA.119.164	Ewari chaa mɨa pɨmaa ɨtꞌaa tꞌɨ̃da siete ɨtꞌaa tꞌɨ̃pari, pɨa ley jaraparide maarepida kꞌachia wẽ–e perã. 
PSA.119.165	Pɨ ley kꞌinia iru pꞌanapataarã kꞌãiwee pꞌanapata. Apidaapa ãra kꞌachiade baaipida–e paitꞌee. 
PSA.119.166	Tachi Akꞌõre, mɨa nɨmaa bɨ pɨa mɨ kꞌaripa chemerã mãikꞌaapa mɨa oopari pɨa jara bɨkꞌa. 
PSA.119.167	Mɨa pɨ ley kꞌinia iru bapari perã, tꞌãripa oopari made jara bɨkꞌa. 
PSA.119.168	Pɨa mɨ bapari kꞌawapari perã, mɨa pɨ leyde jara bɨkꞌa oopari.
PSA.119.169	Tachi Akꞌõre, mɨa kꞌinia bɨ pɨa mɨ biapi ũrimerã pɨ baparimãiipa. ¡Mɨ kꞌĩsia kꞌawaapíji pɨ pedee pia kꞌawaamerã! 
PSA.119.170	Kꞌinia bɨ mɨa ɨtꞌaa iidi bɨ ũrimerã pɨ baparimãiipa. ¡Mɨ kꞌaripáji pɨa pɨchi eperãarãmaa jaradakꞌa! 
PSA.119.171	Tꞌãri o–ĩapa mɨa pɨmaa kꞌari kꞌinia bɨ, pɨ ley mɨmaa jarateeda perã. 
PSA.119.172	Pɨ pedee jõmaweda pia bɨ, pɨa jarada perã. Mapa mɨa pɨ pedee kꞌari kꞌinia bɨ. 
PSA.119.173	Kꞌinia bɨ pɨchi juapa mɨ kꞌaripamerã, mɨa pɨ leyde jara bɨkꞌa oo kꞌinia bairã. 
PSA.119.174	Tachi Akꞌõre, ¡mɨ kꞌaripáji! ¡Mɨ o–ĩa bɨ pɨ ley ome! 
PSA.119.175	Mɨ atꞌãri chokꞌai bapíji pɨmaa pedee pia jarapariimerã. Pɨa ichita ne–inaa pia oopari perã, ne–inaa pia óoji mɨ kꞌaripaitꞌee. 
PSA.119.176	Ara oveja o atuaparikꞌa, mãga pɨkꞌa mɨ pɨ odeepa uchiadaipari. ¡Tachi Akꞌõre, mɨ, pɨ mimiapari jɨrɨ chéji, mɨa pɨ ley kꞌĩra atua–e bairã!
PSA.120.1	Mɨ kꞌĩsia nɨ̃bakꞌãri, Tachi Akꞌõremaa ɨtꞌaa iidiji. Mãpai irua pꞌanauji. 
PSA.120.2	Nãga ɨtꞌaa tꞌɨ̃ji: “Tachi Akꞌõre, mɨ kꞌaripáji seewa–idaa beerãpa mãikꞌaapa kꞌũrayaa beerãpa mɨ ãpɨte pedee kꞌachia jara pꞌanadairã.
PSA.120.3	Seewa–idaa bɨta, ¿kꞌãata pɨmaa pꞌasaitꞌee pɨa seewa jara bɨ kꞌaurepa? 
PSA.120.4	¡Soldaorã juapa irua sia kꞌida misua bee mãikꞌaapa tꞌɨpɨtau kꞌĩra urua bee pɨmaa pëipiitꞌee!
PSA.120.5	¡Mɨ chupɨria nɨ̃bɨ, Mésec eujãde mɨ awaraa eujãdepemakꞌa nɨ̃bairã! ¡Cedar eujãdepemaarã te ne–edee oodapꞌedaa tꞌãide baparíkꞌapɨ bɨ! 
PSA.120.6	¡Mɨ audú taarã nɨ̃bɨ mãgee kꞌãiwee pꞌana kꞌiniadakꞌaa beerã ome! 
PSA.120.7	Mɨ kꞌãiwee ba kꞌinia bɨ. Mamĩda mãgeerãmaa jararu pɨrã kꞌãiwee pꞌanapataadamerã, ãchia: ‘¡Chõodáma!’ apata.”
PSA.121.1	Mɨa ee jẽra beemaa akꞌɨkꞌãri, mɨchi tꞌãridepai kꞌĩsiapari: “¿Sãmãikꞌaapa mɨ kꞌaripapari cheitꞌeema?” apari. 
PSA.121.2	Tachi Akꞌõre, pajã mãikꞌaapa na pꞌekꞌau eujã oodapa mɨ kꞌaripa cheitꞌee.
PSA.121.3	Eperã wãara ijãapari, irua pɨ kꞌachiade baaipi–e paitꞌee, chi pɨ akꞌɨpari kꞌãikꞌaa perã. 
PSA.121.4	Israelitaarã akꞌɨpari tapꞌokꞌeekꞌaa mãikꞌaapa kꞌãikꞌaa. 
PSA.121.5	Tachi Akꞌõrépata pɨ akꞌɨpari mãikꞌaapa jɨ̃apari. Iru pɨ kꞌaitꞌa bɨ kꞌaripaitꞌee. Pɨ–itꞌee iru pakꞌuru ekꞌari kꞌũrasaa baparíkꞌapɨ bɨ, akꞌõrejĩru golpe jẽrakꞌãri. 
PSA.121.6	Maperã ãstaawa akꞌõrejĩrumaa pɨ paapi–e paitꞌee mãikꞌaapa pꞌãrikꞌua maarepida atanemaa ne–inaa kꞌachia oopi–e paitꞌee.
PSA.121.7	Tachi Akꞌõrepa pɨ jɨ̃apariitꞌee ne–inaa kꞌachiade baainaamerã mãikꞌaapa pɨ piunaamerã. 
PSA.121.8	Tachi Akꞌõrepa ichita pɨ jɨ̃apariitꞌee pɨchi wãrumaa, teeda bakꞌãri paara.
PSA.122.1	¡Mɨ tꞌãri o–ĩadaipari mɨmaa jaradakꞌãri: “Wãdáma Tachi Akꞌõre tedee!” 
PSA.122.2	¡Ɨ̃rá tachi Jerusalén murallapa tꞌɨakꞌau bɨ edajãde pꞌanɨ!
PSA.122.3	Jerusalén pꞌuuru oojida mãdepemaarã araa pꞌanapataadamerã. 
PSA.122.4	Tachi Akꞌõre eperãarã ëreerã chaachaadepemaarã na eede ɨtꞌaa chepata irumaa pedee pia jaradaitꞌee, irua tachi chonaa, Israelmaa jaradakꞌa.
PSA.122.5	Na pꞌuurude tachi reyrã pꞌanapata eperãarã akꞌɨdaitꞌee. Nama pꞌanɨ tachi israelitaarã poro waibɨarã, Daviddeepa uchiadapꞌedaarã.
PSA.122.6	Israelitaarã, tꞌãripa nãga jarapatáatɨ: “Kꞌinia pꞌanɨ Jerusalén pꞌuurudepemaarã kꞌãiwee pꞌanapataadamerã. Kꞌinia pꞌanɨ na pꞌuuru kꞌinia iru pꞌanɨɨrã kꞌãiwee pꞌanapataadamerã. 
PSA.122.7	Kꞌinia pꞌanɨ Jerusalén murallapa tꞌɨakꞌau bɨde pꞌanapataarã kꞌãiwee pꞌanapataadamerã. Kꞌinia pꞌanɨ na pꞌuurudepema palaciode pꞌanapataarã kꞌãiwee pꞌanapataadamerã.”
PSA.122.8	Ɨ̃rá mɨchi aukꞌaarã mãikꞌaapa mɨchi kꞌõpꞌãyoorã nama pꞌanapata perã, mɨa nãga jara bɨ: “Jerusalendepemaarã, kꞌãiwee pꞌanapatáatɨ. 
PSA.122.9	Tachi Akꞌõre te nama bairã, mɨa parã pari mãgá ɨtꞌaa iidipari.”
PSA.123.1	Tachi Akꞌõre, pɨ tai rey. Pɨ su–akꞌɨ beepari ɨtꞌari bɨ. Mapa ɨtꞌaa akꞌɨpꞌeda, mɨa pɨmaa ɨtꞌaa iidimaa bɨ. 
PSA.123.2	Ara esclavopa wa esclavapa nɨparikꞌa chiparipa jaramerã kꞌãata ooipia bɨ, mãga pɨkꞌa taipa nɨpata Tachi Akꞌõre, Tachi Akꞌõre Waibɨapa tachi chupɨria kꞌawaamerã. 
PSA.123.3	Tachi Akꞌõre, tai chupɨria kꞌawáaji waa chooda–e perã eperãarãpa tai ãpɨte ikꞌachia pedee jara jõnɨ. 
PSA.123.4	¡Audupai pꞌaratꞌa paraa beerãpa tai oo iru pꞌanapata mãikꞌaapa audua beerãpa tai ekꞌariara unupata!
PSA.124.1	Israelitaarã, jaradáma: “Tachi Akꞌõrepa tachi kꞌaripa–e pada paara”; Israelitaarã, waya nãga jaradáma: 
PSA.124.2	“Tachi Akꞌõrepa tachi kꞌaripa–e pada paara, eperãarã tachi ome chõo chedakꞌãri, 
PSA.124.3	mãikꞌaapa tachi ome kꞌĩrau pꞌaneedakꞌãri, tachi peekꞌookꞌajida. 
PSA.124.4	Ara to chedaikꞌãri, ne–inaa jõmaweda barree ateeparikꞌa, 
PSA.124.5	¡mãga pɨkꞌa mãɨrãpa tachi jõpikꞌajida!
PSA.124.6	Jõmaarãpa Tachi Akꞌõremaa pedee pia jaradaipia bɨ irua mãɨrãmaa mãga oopi–e pada perã. Irua mãɨrãmaa tachi jõpi–e paji. 
PSA.124.7	Tachi kꞌaripaji mãɨrã juade baaidai naaweda. ¡Ipana uchiadaiparikꞌa chi jita iru bada juadeepa, mãga pɨkꞌa tachi uchiajida! 
PSA.124.8	Tachi Akꞌõre, pajã mãikꞌaapa na pꞌekꞌau eujã oodapa tachi kꞌaripapari.
PSA.125.1	Ara Sión ee ichita abaamãi baparikꞌa, ãyaa wã–ee, mãga pɨkꞌa Tachi Akꞌõrepa ichide ijãapataarã ichita jɨ̃apariitꞌee. 
PSA.125.2	Ara ee chokꞌara Jerusalén pꞌuuru ikꞌaawa ichita pꞌɨrrabai jẽra beeparikꞌa, mãga pɨkꞌa Tachi Akꞌõrepa ichi eperãarã ichita jɨ̃apariitꞌee.
PSA.125.3	Tachi Akꞌõrepa ichia jara bɨkꞌa oopataarãmaa eujã atapida ijãadakꞌaa beerã jua ekꞌari ichita ba–e paitꞌee. Ma eujã mãɨrã jua ekꞌari beeda paara, ichi eperãarãpa ne–inaa kꞌachia oo pꞌaneekꞌajida.
PSA.125.4	Tachi Akꞌõre, pia akꞌɨ́ji tꞌãri pia beerã; chi tꞌãri jĩpꞌa nipapataarã. 
PSA.125.5	Mamĩda Tachi Akꞌõre, pɨde ijãadaamaa pꞌanɨɨrã kꞌachiadee pë́iji awaraa ne–inaa kꞌachia ooi awaa pꞌanɨɨrã ome.
PSA.125.5	¡Mɨa kꞌinia bɨ israelitaarã kꞌãiwee pꞌanapataadamerã!
PSA.126.1	Tachi Akꞌõrepa ichi eperãarã uchiapikꞌãri awaraa eujãdepemaarã juadeepa waya Sión pꞌuurudee chedamerã, tachi kꞌãimokꞌaraa bɨde pɨkꞌa pꞌanajida. 
PSA.126.2	Maapai tachi ëipachida mãikꞌaapa o–ĩapa kꞌaripachida. Ichiaba maapai ijãadakꞌaa beerãpa jarapachida: “¡Akꞌõre Waibɨapa ne–inaa pi–ia oojida apachida, ãchi kꞌaripaitꞌee!” 
PSA.126.3	Wãara, Tachi Akꞌõre Waibɨapa ne–inaa pi–ia oopachi tachi kꞌaripaitꞌee. Maperã tꞌãri o–ĩa pꞌanɨ.
PSA.126.4	Tachi Akꞌõre, waya tai mãgá kꞌaripáji. Tai waya bendicíaji. ¡Óoji tai ome kꞌoipa ooparikꞌa eujã pania wẽe bɨde baaipꞌeda, to chakꞌe pꞌoo beede weekꞌãri! 
PSA.126.5	Eperãarã jẽe jõnɨde ne–uuruta pɨjida, o–ĩapa bia jõnɨde chi chau bɨ ewadaitꞌee. 
PSA.126.6	Jẽe jõnɨde netꞌa tau pꞌoruta pɨjida, tꞌẽepai ewadakꞌãri, o–ĩapa kꞌaridaitꞌee chi kꞌõrajɨ̃ma teedaa ateeruta misa.
PSA.127.1	Te oopataarãpa te ooda–e pɨrã Tachi Akꞌõrepa oopi bɨkꞌa, ichi kꞌinia mimiapata. Mãga pɨkꞌa Tachi Akꞌõrepa tachi pꞌuuru jɨ̃a–e pɨrã, ichi kꞌinia jɨ̃apataarã bɨpata ma pꞌuuru jɨ̃adamerã. 
PSA.127.2	Pari tapꞌedaweda parã pꞌirabaipata mimiadaitꞌee mãikꞌaapa ɨ̃ida–ee pꞌãrikꞌua pida atꞌãri chokꞌai pꞌaneepata ne–inaa oo kꞌiniapa. ¿Mãga pꞌanapata–ekꞌã kꞌĩsia pꞌanadairã pãchi juadoopa pꞌanapataadaitꞌee? ¿Kꞌawada–e pꞌanɨkꞌã Tachi Akꞌõrepa ichia kꞌinia iru bɨɨrã kꞌãiwee kꞌãipipari?
PSA.127.3	Tachi Akꞌõrepa tachimaa warrarã teekꞌãri, ne–inaa pia oopari. Tachi–itꞌee tachi warrarã eujã bëidapꞌedáakꞌapɨ pꞌanɨ. 
PSA.127.4	Ara sia soldao chõoyaa bɨ juade pꞌanɨkꞌa, mãga pɨkꞌa pꞌanɨ warrarã tachia kꞌũtrãaweda ooda. 
PSA.127.5	¡Eperã o–ĩa bɨ warrarã chokꞌara iru bakꞌãri! Mãga bakꞌãri, iru kꞌĩra unuamaa iru pꞌanapataarãpa pꞌoyaada–e pai, charraarã kꞌĩrapite ateedakꞌãri.
PSA.128.1	Eperã Tachi Akꞌõre waawee bakꞌãri mãikꞌaapa irua jara bɨkꞌa ookꞌãri, ma eperã tꞌãri o–ĩa bapari. 
PSA.128.2	Ma eperã mãga bakꞌãri, ichi juapa mimia ooda kꞌaurepa nekꞌopariitꞌee. O–ĩa bapariitꞌee mãikꞌaapa ichia ne–inaa ooru pia uchiaitꞌee. 
PSA.128.3	Ichi tede chi wẽra uva kꞌarra chauyaa baparikꞌa baitꞌee, warrarã chokꞌara tꞌoitꞌee perã. Chi warrarã olivo jua tꞌaikꞌa pꞌanadaitꞌee, ichi ikꞌaawa chokꞌara pꞌanadaitꞌee perã. 
PSA.128.4	Mãgá Tachi Akꞌõrepa eperã ichi waaweepari bendiciapari.
PSA.128.5	Mɨa kꞌinia bɨ Sión eedeepa Tachi Akꞌõrepa ma eperã mãgá bendiciapariimerã. Kꞌinia bɨ ma eperã na pꞌekꞌau eujãde bɨ misa, irua unumerã Jerusalén pꞌuurudepemaarã pia pꞌanapata. 
PSA.128.6	¡Kꞌinia bɨ irua ichi ãichakꞌeerã unumerã!
PSA.128.6	¡Kꞌinia bɨ israelitaarã kꞌãiwee pꞌanapataadamerã!
PSA.129.1	Israelitaarã, nãga jaradáma: “Tachi israelitaarã pꞌuurukꞌa awara pꞌaneedakꞌãriipa, tachi kꞌĩra unuamaa iru pꞌanapataarãpa tachi jɨrɨpata jõpidaitꞌee.” Israelitaarã, waya nãga jaradáma: 
PSA.129.2	“Tachi israelitaarã pꞌuurukꞌa awara pꞌaneedakꞌãriipa, tachi kꞌĩra unuamaa iru pꞌanapataarãpa tachi jɨrɨpata jõpidaitꞌee.” Mamĩda mãɨrãpa tachi pꞌoyaada–e paji. 
PSA.129.3	Ara eperãarãpa eujã aradopa poreetɨpatakꞌa ne–uudai naaweda, mãga pɨkꞌa mãɨrãpa tachi ekꞌarramaa soopa audú pꞌua oopachida. 
PSA.129.4	Mamĩda Tachi Akꞌõre, chi ichita ne–inaa pia ooparipa, tachi uchiapiji ma ijãadakꞌaa beerã juadeepa.
PSA.129.5	Ɨ̃rá tachia kꞌinia pꞌanɨ Sión eedepemaarã kꞌĩra unuamaa iru pꞌanapataarã kꞌĩra nejasia pꞌaneedamerã mãikꞌaapa jĩchoodamerã. 
PSA.129.6	Kꞌinia pꞌanɨ mãɨrã pꞌaneedamerã pꞌũajara te porosãude tꞌonopꞌeda, akꞌõrejĩrupa isapai pɨɨtꞌaaparikꞌa. 
PSA.129.7	Ne–uupataarãpa mãgee pꞌũajara tꞌɨɨda–e kꞌõrajɨ̃made pꞌe atadaitꞌee, netꞌa tau ome oopatakꞌa ewadakꞌãri. 
PSA.129.8	Apidaapa ãchi kꞌĩra unuamaa iru pꞌanapataarãmaa jarada–e: “Kꞌinia pꞌanɨ Tachi Akꞌõrepa parã pia oopariimerã. Tachi Akꞌõrepa parã bendiciaipia bɨ.”
PSA.130.1	Aai Tachi Akꞌõre, mɨ uria audú nãpɨa pɨkꞌa bɨde bɨ. Mapa pɨmaa ɨtꞌaa iidimaa bɨ. 
PSA.130.2	Jõmaarã Akꞌõre Waibɨa, ũríji mɨa chupɨria iidi nɨ̃bɨ.
PSA.130.3	Tachi Akꞌõre, pɨa na pꞌekꞌau eujãdepemaarãpa pꞌekꞌau oopata jõmaweda pꞌãda paara, eperã apida pꞌekꞌau wẽe unu–e pakꞌaji. 
PSA.130.4	Mamĩda pɨa ãyaa bɨpari taipa ne–inaa kꞌachia oopata. Maperãpɨ pɨ waaweepata.
PSA.130.5	Tꞌãripa mɨa nɨmaa bɨ Tachi Akꞌõrepa mɨ kꞌaripa chemerã. Mɨa ijãa bɨ irua ooitꞌee ichia jara bɨkꞌa. 
PSA.130.6	Pꞌuuru jɨ̃apataarãpa audú nɨpatakꞌa isapai ewarimerã, ma kꞌãyaara audupɨara mɨa nɨmaa bɨ Tachi Akꞌõrepa mɨ kꞌaripa chemerã.
PSA.130.7	Israelitaarã, mãgá nɨ́tɨ Tachi Akꞌõrepa tachi kꞌaripa chemerã, iruata tachi kꞌinia iru bapari perã mãikꞌaapa tachi na nepɨradeepa uchiapiitꞌee perã. 
PSA.130.8	Iruata tachi israelitaarã uchiapiitꞌee tachia pꞌekꞌau kꞌachia oopata jua ekꞌariipa.
PSA.131.1	Tachi Akꞌõre, mɨ audua nipa–e. Jɨrɨ–e awaraarãpa mɨ pia akꞌɨdamerã. Jɨrɨ–e eperãarã poro waibɨa paitꞌee maa–e pɨrã ne–inaa pi–ia ooitꞌee; ne–inaa mɨa pꞌoyaa oo–e bɨ.
PSA.131.2	Mãga nipai kꞌãyaara, mɨ kꞌãiwee bapari, warra jutopꞌeda, chi nawe juade kꞌãiwee baparikꞌa. ¡Mãga pɨkꞌa bɨ mɨ!
PSA.131.3	Israelitaarã, ichita nɨpatáatɨ Tachi Akꞌõrepa tachi kꞌaripamerã.
PSA.132.1	Tachi Akꞌõre, kꞌĩra atuanáaji rey David mia nɨ̃bada, pɨa te iru bamerã. 
PSA.132.2	Jacobpa ijãada Akꞌõre Waibɨa, kꞌirãpáji Davidpa pɨmaa juraada nãga jarakꞌãri: 
PSA.132.3	“Mɨ teeda ɨ̃ide tꞌĩu–e paitꞌeeda aji, mãikꞌaapa 
PSA.132.4	mɨchi tau kꞌãi–e paitꞌee; pia jaraitꞌeera kꞌãiwee kꞌãi–e paitꞌee 
PSA.132.5	Tachi Akꞌõre, Jacobpa ijãada Akꞌõre Waibɨa–itꞌee te unu–emaa.”
PSA.132.6	Maapꞌeda tai Efrata pꞌuurude pꞌanɨde, kꞌawaajida Tachi Akꞌõre baaltekꞌa bɨ Quiriat Yearín pꞌuuru kꞌaitꞌa baji. 
PSA.132.7	Mãga kꞌawaadakꞌãri, mãgajida: “¡Wãdáma ajida, Tachi Akꞌõre baaltekꞌa bɨmaa! ¡Mama bedabaidáma iru kꞌĩrapite, irumaa nãga ɨtꞌaa tꞌɨ̃daitꞌee!
PSA.132.8	Tachi Akꞌõre, pɨchi te awara bɨdamaa wãpáde ajida, ɨ̃ide pɨchi baaltekꞌa bɨ ome, ma baaltekꞌa bɨ kꞌaurepa taipa pɨ jua unupata perã. 
PSA.132.9	Taipa kꞌinia pꞌanɨ pɨ pꞌaareerãpa ichita ne–inaa pia oopataadamerã, ãchi pꞌaru awara bɨda ichita jɨ̃patakꞌa. Kꞌinia pꞌanɨ pɨde ijãapataarã tꞌãri o–ĩapa bia para bamerã. 
PSA.132.10	Tachi Akꞌõre, mɨ, pɨ mimiapari Davidmaa jarada kꞌaurepa mɨ, pɨa rey jɨrɨtꞌerada yiaraa iru banáaji.”
PSA.132.11	Tachi Akꞌõrepa Davidmaa juraadakꞌa, ichita ooitꞌee. Nãga juraaji: “Eperã pɨdeepa uchiaitꞌee bɨ rey bɨitꞌeeda aji, pɨ pari. 
PSA.132.12	Pɨ warrarãpa ooruta pɨrã ãchi chonaarãpa mɨ ome pacto oodapꞌedaade jaradapꞌedaakꞌa mãikꞌaapa ooruta pɨrã mɨa ãramaa jarateeitꞌee bɨkꞌa, pɨ pari ichita rey padaitꞌee; ãchi warrarã paara.”
PSA.132.13	¡Tachi Akꞌõrepa Sión ee jɨrɨtꞌeraji mama bapariitꞌee! Irua mãgaji: 
PSA.132.14	“Na eede mɨ ichita ba kꞌinia bɨda aji. Nama bapariitꞌee, mɨa mãga kꞌinia bairã. 
PSA.132.15	Namapemaarãmaa ne–inaa kꞌoparii unupiitꞌee mãikꞌaapa chupɨria beerã pia akꞌɨ bapariitꞌee jarra oonaadamerã. 
PSA.132.16	Pꞌaareerã bɨitꞌee mɨ ley eperãarãmaa jarateedamerã mãikꞌaapa ãra pari mɨmaa kꞌaripa iidipataadamerã. Mãpai mɨde ijãapataarã o–ĩapa kꞌaridaitꞌee.
PSA.132.17	Nama rey papiitꞌee David jĩakꞌa. Mɨa ma rey jɨrɨtꞌeraji lamparakꞌa ɨ̃daa pɨkꞌa bamerã. 
PSA.132.18	Mɨa mãgɨ́ rey kꞌĩra unuamaa iru pꞌanapataarã kꞌĩra nejasiapiitꞌee. Jõdee iru kꞌapꞌɨa pari mɨ kꞌĩra wãree unupiitꞌeeda” aji.
PSA.133.1	¡Pi–ia bɨ ijãapataarã ɨ̃pemaarãkꞌa araa pꞌanapataadakꞌãri! 
PSA.133.2	Aceite ne–inaa tꞌũa bapari ome pꞌoiradákꞌapɨ bɨ mãgee aceite weedakꞌãri pꞌaareerã poro waibɨa Aarón porode mãikꞌaapa ma aceite edaa chorebaikꞌãri ichi idakꞌarade chi pꞌaru jɨ̃ bɨ i parumaa. 
PSA.133.3	Ichiaba sereno Hermón ee ɨ̃rɨ maa–e pɨrã Sión ee ɨ̃rɨ baaiparíkꞌapɨ bɨ. Mama Sión eedeepa Tachi Akꞌõrepa eperãarã bendiciapari, akꞌɨpikꞌãri sãgá ichi ome ichita pꞌanapataadai.
PSA.134.1	Tachi Akꞌõre–itꞌee mimiapataarã, chi pꞌãrikꞌua iru te jɨ̃apataarã, irumaa pedee pia jarapatáatɨ. 
PSA.134.2	Iru te kꞌĩrapite pãchi jua ɨtꞌaa ɨapatáatɨ mãikꞌaapa Tachi Akꞌõremaa pedee pia jarapatáatɨ. 
PSA.134.3	Mɨa kꞌinia bɨ Sión eedeepa Tachi Akꞌõre, chi pajã mãikꞌaapa na pꞌekꞌau eujã oodapa parã bendiciamerã.
PSA.135.1	¡Aleluya! ¡Jõmaarãpa Tachi Akꞌõremaa pedee pia jarapatáatɨ!
PSA.135.1	Jarátɨ iru tꞌɨ̃ jõmaweda tꞌɨ̃ kꞌãyaara pipɨara bɨ. ¡Tachi Akꞌõre–itꞌee mimiapataarã, irumaa pedee pia jarapatáatɨ! 
PSA.135.2	Parã, Tachi Akꞌõre tede mimiapataarã mãikꞌaapa ma te tꞌɨakꞌau bɨde mimiapataarã, 
PSA.135.3	Tachi Akꞌõremaa pedee pia jarapatáatɨ, iru tꞌãri pia bapari perã. Irumaa salmo kꞌaripatáatɨ, mãga oodakꞌãri, tꞌãri o–ĩa pꞌanapata perã. 
PSA.135.4	Tachi Akꞌõrepa Jacob, ichiaba tꞌɨ̃jarapatapꞌedaa Israel, ichi–itꞌee jɨrɨtꞌeraji ma eperãdeepa uchiadapꞌedaarã ichi eperãarã pꞌaneedamerã.
PSA.135.5	Mɨa pia kꞌawa bɨ Jõmaarã Akꞌõre Waibɨa, Tachi Akꞌõre, jõmaweda akꞌõre waibɨa apataarã kꞌãyaara waibɨara bɨ. 
PSA.135.6	Tachi Akꞌõrepa ichia oo kꞌinia bɨkꞌa oopari ɨtꞌari, na pꞌekꞌau eujãde, pꞌusade, pꞌusa nãpɨara bɨde paara. 
PSA.135.7	Irua jɨ̃arara tꞌɨmɨ́ bee pꞌe atapari pajãde nɨ̃bamerã. Pa baaipipari kꞌoi chekꞌãri mãikꞌaapa nãu pꞌuapipari.
PSA.135.8+PSA.135.9	Tachi Akꞌõrepa Egiptodepema Faraón mãikꞌaapa iru–itꞌee mimiapataarã pꞌerapiji ãchi kꞌĩrapite ne–inaa pi–ia ookꞌãri; ne–inaa eperãarãpa pꞌoyaa oodakꞌaa ãchi juadoopa. Iruata Egiptodepemaarã warrarã naapemaarã mãikꞌaapa ne–animalaarã naapɨara tꞌoda piupiji. 
PSA.135.10	Maapꞌeda awara–awaraa eujãdepemaarã chokꞌara jõpiji, ãchi rey waibɨarã ome. 
PSA.135.11	Mãga ooji amorreorã rey Sijón ome mãikꞌaapa Basán eujãdepema rey Og ome; ichiaba Canaán eujãdepema reyrã jõmaarã ome. 
PSA.135.12	Ma pꞌuuru pidaarã eujã jãri atapiji ichi eperãarãmaa, israelitaarãpa ma eujã jɨ̃adamerã.
PSA.135.13	Tachi Akꞌõre, pɨ ichita bapari. Eperãarãdeepa uchiadapꞌedaarã jõmaarãpa pɨ tꞌɨ̃ ichita kꞌirãpadaitꞌee. 
PSA.135.14	Tachi Akꞌõrepa ichi eperãarãpa oopata akꞌɨpꞌeda, jaraitꞌee pia wa kꞌachia. Mãga oo bɨ misa, ichi mimiapataarã chupɨria kꞌawaaitꞌee.
PSA.135.15	Ijãadakꞌaarã ɨtꞌaa tꞌɨ̃pata ne–inaa juapa ooda kꞌĩrapite; nẽedee maa–e pɨrã pꞌaratꞌadee. 
PSA.135.16	Ma ne–inaa itꞌai iru pꞌanɨ mĩda, pꞌoyaa pedeedakꞌaa; tau iru pꞌanɨ mĩda, pꞌoyaa unudakꞌaa; 
PSA.135.17	kꞌɨɨrɨ iru pꞌanɨ mĩda pꞌoyaa ũridakꞌaa, ¡chokꞌai pꞌanɨ–e perã! 
PSA.135.18	Mãgee ne–inaa kꞌĩsia atua pꞌanɨkꞌa, mãga pɨkꞌa ma ne–inaa oopataarã mãikꞌaapa aɨde ijãapataarã kꞌĩsia atua pꞌanapata.
PSA.135.19	Israelitaarã, Tachi Akꞌõremaa pedee pia jarapatáatɨ. Aarondeepa uchiadapꞌedaa pꞌaareerã, Tachi Akꞌõremaa pedee pia jarapatáatɨ. 
PSA.135.20	Levideepa uchiadapꞌedaarã, Tachi Akꞌõremaa pedee pia jarapatáatɨ. Jõmaweda Tachi Akꞌõrede ijãapataarã, irumaa pedee pia jarapatáatɨ. 
PSA.135.21	Mãgá pedee pia jarapatáatɨ Tachi Akꞌõre, chi Sión eede Jerusalén pꞌuurude baparimaa.
PSA.135.21	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.136.1	Tachi Akꞌõremaa gracias jaradáma, iru tꞌãri pia bapari perã mãikꞌaapa ichita tachi kꞌinia iru bapari perã. 
PSA.136.2	Gracias jaradáma jõmaweda akꞌõre waibɨa apataarã kꞌãyaara Akꞌõre Waibɨara bɨmaa, irua ichita tachi kꞌinia iru bapari perã. 
PSA.136.3	Gracias jaradáma jõmaarã poro waibɨarã kꞌãyaara waibɨara bɨmaa, irua ichita tachi kꞌinia iru bapari perã. 
PSA.136.4	Irua aupaita ne–inaa pi–ia oopari; ne–inaa eperãarãpa pꞌoyaa oodakꞌaa ãchi juadoopa. Mãga oopari irua ichita tachi kꞌinia iru bapari perã. 
PSA.136.5	Kꞌĩsia kꞌawaa bairã irua pajã ooji, ichita tachi kꞌinia iru bapari perã. 
PSA.136.6	Irua na pꞌekꞌau eujã pꞌusa kꞌãyaara ɨtꞌɨara bɨji, ichita tachi kꞌinia iru bapari perã. 
PSA.136.7	Irua akꞌõrejĩru mãikꞌaapa atane ooji, ichita tachi kꞌinia iru bapari perã. 
PSA.136.8	Irua akꞌõrejĩru ooji ãstaawa ɨ̃daamerã, ichita tachi kꞌinia iru bapari perã. 
PSA.136.9	Irua atane mãikꞌaapa lucero ooji pꞌãrikꞌua ɨ̃daadamerã, ichita tachi kꞌinia iru bapari perã. 
PSA.136.10	Irua Egipto eujãdepemaarã warrarã naapemaarã piupiji, ichita tachi kꞌinia iru bapari perã. 
PSA.136.11	Irua israelitaarã Egipto eujãdeepa uchiapiji, ichita tachi kꞌinia iru bapari perã. 
PSA.136.12	Tachi chonaarãmaa ichi jua unupiji, ichita tachi kꞌinia iru bapari perã. 
PSA.136.13	Irua Mar Rojo tꞌooma omeede tꞌoopiji, ichita tachi kꞌinia iru bapari perã. 
PSA.136.14	Irua ma pꞌusa esa–aukꞌa pꞌoo bɨde israelitaarã wãyaapiji, ichita tachi kꞌinia iru bapari perã. 
PSA.136.15	Mamĩda Faraón ichi soldaorã ome Mar Rojode jõpiji, ichita tachi kꞌinia iru bapari perã. 
PSA.136.16	Ichi eperãarã ateeji eujã pania wẽe bɨde, ichita tachi kꞌinia iru bapari perã. 
PSA.136.17	Irua rey waibɨarã piupiji, ichita tachi kꞌinia iru bapari perã. 
PSA.136.18	Rey juataura pꞌanadapꞌedaarã jõpiji, ichita tachi kꞌinia iru bapari perã. 
PSA.136.19	Amorreorã rey Sijón jõpiji, ichita tachi kꞌinia iru bapari perã. 
PSA.136.20	Basán pidaarã rey Og jõpiji, ichita tachi kꞌinia iru bapari perã. 
PSA.136.21	Mãɨrã eujã tachi chonaarãmaa jãri atapiji, ichita tachi kꞌinia iru bapari perã. 
PSA.136.22	Israeldeepa uchiadapꞌedaarã, ichi–itꞌee mimiapataarãmaa mãɨrã eujã jɨ̃apiji, ichita tachi kꞌinia iru bapari perã. 
PSA.136.23	Irua tachi kꞌĩra atua–e, chĩara jua ekꞌari chupɨria chitoonadakꞌãri, ichita tachi kꞌinia iru bapari perã. 
PSA.136.24	Tachi uchiapipari tachi kꞌĩra unuamaa iru pꞌanapataarã juadeepa, ichita tachi kꞌinia iru bapari perã. 
PSA.136.25	Irua eperãarãmaa, ne–animalaarãmaa paara chikꞌo unupipari, ichita tachi kꞌinia iru bapari perã. 
PSA.136.26	¡Gracias jaradáma tachi ɨtꞌaripema Akꞌõre Waibɨamaa, irua ichita tachi kꞌinia iru bapari perã!
PSA.137.1	Babilonia eujãdepema to ide tai su–akꞌɨ pꞌanɨde Sión ee kꞌirãpadakꞌãri, jẽepachida. 
PSA.137.2	Tꞌãri pꞌuapa tai arpa waa chaada–e paji. Ma kꞌãyaara álamo pakꞌurude baijira bɨjida. 
PSA.137.3	Mama tai ateedapꞌedaarãpa iidijida taipa mãgɨ́ arpa chaadamerã. Tai chokꞌapataarãpa kꞌinia pꞌanajida taipa Sión eedepema kꞌari kꞌaridamerã, mãgá ãchi o–ĩa pꞌaneedamerã.
PSA.137.4	Mamĩda ¿sãgá mɨa Tachi Akꞌõre kꞌari kꞌariima awaraarã eujãde bɨde? 
PSA.137.5	Aai Tachi Akꞌõre, mɨa Jerusalén pꞌuuru kꞌĩra atuadaru pɨrã, kꞌinia bɨ mɨ jua juaraarepema pɨɨdaimerã. ¡Mãgá mɨa waa arpa chaa–e pai! 
PSA.137.6	Mɨa Jerusalén pꞌuuru kꞌĩra atuadaru pɨrã mãikꞌaapa ma pꞌuurudeepa tꞌɨmɨ́ bɨde tꞌãri o–ĩadaru pɨrã, ¡kꞌinia bɨ mɨ kꞌĩrame mɨchi itꞌai edajãde kꞌaradaimerã! ¡Mãgá mɨa waa kꞌari–e pai!
PSA.137.7	Tachi Akꞌõre, kꞌirãpáji Edom eujãdepemaarãpa jaradapꞌedaa Jerusalén pꞌuuru tai kꞌĩra unuamaa iru pꞌanapataarã juade baaikꞌãri. Mãɨrãmaa biajida: “¡Jã pꞌuuru jõtꞌaadapáde!” ajida. “¡Jõtꞌaadapáde ajida, aɨdepema te basa paara!”
PSA.137.8	Babiloniadepemaarã, ¡parãta mãgá jõidatꞌeepɨ! ¡O–ĩa pꞌanadaipia bɨ parã jõpidaitꞌeerã, parãpa tai kꞌachia oodapꞌedaa perã! 
PSA.137.9	¡O–ĩa pꞌanadaipia bɨ pãchi warrarã jita atadapꞌeda, mãumaa batꞌa peerutaarã!
PSA.138.1	Tachi Akꞌõre, tꞌãripa mɨa pɨmaa pedee pia jaraitꞌee mãikꞌaapa salmo kꞌariitꞌee jõmaweda ɨtꞌaripema angeleerã kꞌĩrapite. 
PSA.138.2	Mãɨmisa bedabaiitꞌee mãikꞌaapa pɨ te bɨmaa akꞌɨitꞌee, tꞌɨmɨ́ bɨ mĩda. Pɨmaa pedee pia jaraitꞌee, pɨa mɨ kꞌinia iru bapari perã mãikꞌaapa ichita pɨa jara bɨkꞌa oopari perã. Pɨa mɨmaa akꞌɨpiji wãara pɨ tꞌɨ̃ ne–inaa jõmaweda kꞌãyaara pipɨara bɨ mãikꞌaapa pɨ pedee ne–inaa jõmaweda kꞌãyaara pipɨara bɨ. 
PSA.138.3	Mɨa pɨmaa ɨtꞌaa iidikꞌãri, pɨa ũriji mãikꞌaapa mɨ juataura, sõcharra papiji.
PSA.138.4	Tachi Akꞌõre, na pꞌekꞌau eujãdepema reyrã jõmaarãpa pɨ pedee ũridakꞌãri, pɨmaa pedee pia jaradaitꞌee. 
PSA.138.5	Kꞌaride ne–inaa pɨa oopari jaradaitꞌee, pɨ jõmaarã kꞌãyaara waibɨara bɨ perã.
PSA.138.6	Tachi Akꞌõre, pɨ mãgá waibɨara bɨ mĩda, pɨa audua–ee beerã akꞌɨ bapari. Jõdee pɨa audua beerã tꞌɨmɨɨpa akꞌɨpari.
PSA.138.7	Mɨ nepɨrade baairu pɨjida, pɨa mɨ jɨ̃apariitꞌee, madeepa chokꞌai uchiamerã. ¡Mɨ kꞌĩra unuamaa iru pꞌanapataarã mɨ ome kꞌĩraudaidakꞌãri, pɨ juarapa mɨ kꞌaripaitꞌee ãra juade baainaamerã! 
PSA.138.8	Tachi Akꞌõre, pɨa mɨ ome ooitꞌee pɨchia kꞌĩsia iru bɨkꞌa. Tachi Akꞌõre, pɨa mɨ ichita kꞌinia iru bapariitꞌee. ¡Mapa pɨa ooda ituaba atabëináaji!
PSA.139.1	Tachi Akꞌõre, pɨa mɨ akꞌɨpari mãikꞌaapa mɨ tꞌãri kꞌawapari. 
PSA.139.2	Pɨa kꞌawapari mɨ su–akꞌɨ beekꞌãri mãikꞌaapa pꞌirabaikꞌãri. Pɨ bapari tꞌɨmɨ́ bɨ mĩda, pɨa kꞌawapari mɨa kꞌĩsia bɨ. 
PSA.139.3	Pɨa kꞌawapari mɨ ãyaa wãkꞌãri mãikꞌaapa teeda ɨ̃imaa beekꞌãri. Pɨa kꞌawapari jõmaweda ne–inaa mɨa oopari. 
PSA.139.4	Tachi Akꞌõre, mɨ pedeei naaweda, pɨa kꞌawapari mɨa jaraitꞌee bɨ. 
PSA.139.5	Pɨa mɨ wapꞌɨra pɨkꞌa iru bapari mãikꞌaapa pɨ juapa mɨ jɨ̃apari. 
PSA.139.6	Ma jõmaade kꞌĩsiakꞌãri, mɨa pꞌoyaa kꞌawa–e sãgá pɨa mɨ mãgá kꞌawapari, mɨchi tꞌãride kꞌĩsiapari paara.
PSA.139.7	Pɨ jaure perã, ¿sãmaa mɨ miruima pɨa mɨ ununaamerã? ¿Sãmaa wãima pɨa mɨ ununaamerã? 
PSA.139.8	Pajã ɨtꞌɨara nɨ̃bɨdee mɨ wãda paara, pɨ mama bakꞌaji. Jõdee piudaarãmaa
PSA.139.9	Akꞌõrejĩru uchiaparimaa mɨ wãda paara maa–e pɨrã akꞌõrejĩru baaiparimãi pꞌusade tokꞌesaa banada paara, pɨ ichiaba mama bakꞌaji. 
PSA.139.10	¡Mɨ mamaa banaru pɨjida, pɨ juapa mɨ ateekꞌaji mãikꞌaapa pɨ juarapa mɨ kꞌaripakꞌaji!
PSA.139.11	Ma awara mɨa kꞌĩsiada paara: Pꞌãriu nɨ̃bɨde mɨ miruitꞌee maa–e pɨrã mɨa kꞌinia bada paara na ɨ̃daa nɨ̃bɨ pꞌãriudaimerã, 
PSA.139.12	ma pꞌãriude mɨ pꞌoyaa miru–e pakꞌaji, pɨ ichiaba mama bairã. ¡Pɨ–itꞌee ɨ̃daa, pꞌãriu ome aukꞌa bɨ!
PSA.139.13	Pɨata mɨ kꞌapꞌɨa edajãde nɨ̃bɨ jõmaweda ooji. Eperãpa pꞌaru pi–ia kꞌaparikꞌa, mãga pɨkꞌa pɨa mɨ kꞌapꞌɨa ooji mɨ nawe bide bakꞌãri. 
PSA.139.14	Ne–inaa pi–ia ooji mɨ mãgá ookꞌãri; ne–inaa eperãarãpa pꞌoyaa oodakꞌaa ãchi kꞌĩradoopa. ¡Tꞌãripa mɨa mãga kꞌawa bɨ! 
PSA.139.15	Mãgá mɨ nawe bide bakꞌãri, awaraarãpa mɨ unuda–e paji mĩda, ma pꞌãriu nɨ̃bɨde pɨa akꞌɨ baji mɨ bɨɨrɨ mãikꞌaapa mɨ kꞌapꞌɨade nɨ̃bɨ, uchia wãdakꞌãri pꞌaru chi kꞌapari juadeepa uchia wãparikꞌa. 
PSA.139.16	Mãgá pɨchi taupa unuji mɨ kꞌapꞌɨa wari wãda mɨ nawe bide. Jõmaweda pꞌã iru baji pɨchi ɨtꞌaripema librode. Mɨ tꞌoi naaweda mãikꞌaapa año apida bai naaweda, pɨa kꞌawa baji mɨ año jõmasaa bapariitꞌee.
PSA.139.17	Tachi Akꞌõre, ¡mɨa pɨ kꞌĩsia pꞌoyaa kꞌawa–e, audú pi–ia, chokꞌara pꞌanadairã! 
PSA.139.18	Mɨa pɨ kꞌĩsia juasia kꞌinia bada paara, ipu nãusaa tau chokꞌara nɨ̃bɨ kꞌãyaara chokꞌaraara uchiakꞌajida. Ma kꞌĩsia jõmaweda pꞌoyaa juasiada paara, atꞌãri pɨ kꞌĩsia pia kꞌawa–e pakꞌaji, pɨ mɨ ome bapari mĩda.
PSA.139.19	Tachi Akꞌõre, mɨa kꞌinia bɨ pɨa ne–inaa kꞌachia ooyaa beerã jõpimerã mãikꞌaapa chĩara peepataarã mɨ ikꞌaawaapa tꞌɨmɨ́ pëimerã. 
PSA.139.20	Mãga ooipia bɨ mãɨrãpa pɨ ãpɨte ikꞌachia pedeepata perã mãikꞌaapa pɨ tꞌɨ̃ ichi kꞌinia jarapata perã.
PSA.139.21	Tachi Akꞌõre, mɨa kꞌĩra unuamaa iru bɨ pɨ unuamaa iru pꞌanapataarã mãikꞌaapa pɨa jara bɨkꞌa oodaamaa pꞌanapataarã. 
PSA.139.22	¡Tꞌãripa mãɨrã kꞌĩra unuamaa iru bɨ! ¡Mɨ–itꞌee mãɨrã mɨ kꞌĩra unuamaa iru pꞌanapataarã́kꞌapɨ pꞌanɨ!
PSA.139.23	Tachi Akꞌõre, mɨ tꞌãri akꞌɨ́ji kꞌawaaitꞌee mɨa kꞌĩsia bɨ pia bɨ wa kꞌachia bɨ. 
PSA.139.24	Mɨ o kꞌachiade wãru pɨrã, mamãikꞌaapa uchia atáji mãikꞌaapa pɨchi ode bɨ́ji, ichita mɨ pɨ ome nipapariimerã.
PSA.140.1	Tachi Akꞌõre, mɨ kꞌaripáji ne–inaa kꞌachia ooyaa beerã juade baainaamerã. Mɨ jɨ̃́aji mɨ pee kꞌinia pꞌanɨɨrãpa mɨmaa ne–inaa kꞌachia oonaadamerã. 
PSA.140.2	Kꞌĩsia kꞌachia kꞌĩsiapata mãikꞌaapa ichita jɨrɨpata chõodaitꞌee. 
PSA.140.3	Taama kꞌĩrame audú misua bɨkꞌa, mãga pɨkꞌa mãɨrã pedee misua pɨkꞌa bɨ. Mãɨrã pedee taamapa neera kꞌachia iru bɨ́kꞌapɨ pꞌanɨ.
PSA.140.4	Tachi Akꞌõre, mɨ jɨ̃́aji pɨde ijãadakꞌaa beerã juade baainaamerã. Mɨ jɨ̃́aji mɨ pee kꞌinia pꞌanɨɨrãpa mɨmaa ne–inaa kꞌachia oonaadamerã, mãɨrãpa kꞌĩsia pꞌanadairã mɨ kꞌachiade baaipidaitꞌee. 
PSA.140.5	Ara nejɨrɨparipa lazo oga jira bɨparikꞌa maa–e pɨrã eperãpa tꞌɨrɨ tꞌaaparikꞌa, aɨde ne–inaa baaimerã, mãga pɨkꞌa ma audua beerãpa trampa oga pɨkꞌa jira bɨpata mɨ aɨde baaimerã.
PSA.140.6	Mɨa Tachi Akꞌõremaa jarapari: “Pɨ mɨ Akꞌõre Waibɨa. Tachi Akꞌõre, ¡ũríji mɨa chupɨria iidi bɨ! 
PSA.140.7	Tachi Akꞌõre, pɨ jõmaarã kꞌãyaara waibɨara bɨ. Pɨ mɨ kꞌaripapari waibɨara bɨ. Mɨ chõo bakꞌãri, pɨa mɨ jɨ̃apari peenaadamerã.”
PSA.140.8	Tachi Akꞌõre, pɨde ijãadakꞌaa beerãmaa oopináaji ãchia kꞌĩsia iru pꞌanɨkꞌa oodaitꞌee. Mãga–e pɨrã ãchi audua nipadaitꞌee, ãchia ne–inaa kꞌachia oopata kꞌaurepa.
PSA.140.9	Mɨa kꞌinia bɨ pɨa ãra baaipimerã ãchia kꞌachia oodaitꞌee jara pꞌanɨde. 
PSA.140.10	Mɨa kꞌinia bɨ pɨa tꞌɨpɨtau urua nɨ̃bɨ ãchi ɨ̃rɨ baaipimerã. Kꞌinia bɨ pɨa ãchi tꞌɨpɨtau urua nɨ̃bɨde batꞌakꞌoomerã. Kꞌinia bɨ ãchi pozo nãpɨade batꞌakꞌoomerã, madeepa waa uchianaadamerã. 
PSA.140.11	Kꞌinia bɨ chĩara ãpɨte ikꞌachia pedeepataarã na eujãde pꞌanapinaamerã, mãɨrã pedee taama neera kꞌachiakꞌa bairã. Kꞌinia bɨ pɨa mãgee ne–inaa kꞌachia ooi awaa pꞌanapataarãmaa ne–inaa kꞌachia oomerã mãikꞌaapa jõpimerã.
PSA.140.12	Mɨa kꞌawa bɨ Tachi Akꞌõrepa ichita ne–inaa pia oopari chupɨria beerã mãikꞌaapa mia chitoonɨɨrã kꞌaripaitꞌee. 
PSA.140.13	¡Pɨa jara bɨkꞌa oopataarã ichita pɨmaa pedee pia jarapataadaitꞌee mãikꞌaapa kꞌĩra jĩpꞌa nipapataarã ichita pɨ ome pꞌanapataadaitꞌee!
PSA.141.1	Tachi Akꞌõre, isapai mɨ kꞌaripa chéji. ¡Ũríji mɨa pɨmaa chupɨria iidi bɨ! 
PSA.141.2	Mɨa kꞌinia bɨ na ɨtꞌaa tꞌɨ̃maa bɨ ne–inaa tꞌũa bapari pɨ kꞌĩrapite bɨpatakꞌa bamerã. Kꞌinia bɨ mɨa pɨmaa jua ɨtꞌaa ɨamaa bɨ bamerã kꞌewarapema ne–inaa pɨ–itꞌee paapatakꞌa, ɨtꞌaa tꞌɨ̃ pꞌanɨ misa.
PSA.141.3	Tachi Akꞌõre, carcelde jɨ̃apari bɨpatakꞌa mamãikꞌaapa preso uchianaamerã, mãga pɨkꞌa mɨ itꞌai jɨ̃́aji, aɨdeepa pedee kꞌachia uchianaamerã. 
PSA.141.4	Mɨ tꞌãride kꞌĩsia kꞌachia kꞌĩsiapináaji mãikꞌaapa mɨ ne–inaa kꞌachia oopataarã ome nipapináaji. Mɨmaa mãgeerã kꞌõpꞌãyaapináaji nekꞌopata fiesta oodakꞌãri ãchi akꞌõre waibɨa apataarã–itꞌee.
PSA.141.5	Pia bɨ eperã pɨa jara bɨkꞌa ooparipa mɨ ɨtrɨakꞌãri mɨ kꞌinia iru bapari perã, mãga ookꞌãri, kꞌera tꞌũa mɨ porode weemaa pɨkꞌa bairã. Mamĩda ne–inaa kꞌachia ooyaa beerãpa mɨmaa iwarraa pedee jaradakꞌãri, mɨa ma kꞌera tꞌũa pɨkꞌa bɨ mɨ porode weepi–e paitꞌee, mɨa ɨtꞌaa iidipari perã mãɨrã kꞌachiade baaidamerã, ãchia ne–inaa kꞌachia oopata kꞌaurepa. 
PSA.141.6	Eperãpa mãu peñadeepa batꞌa pëiparikꞌa, mãga pɨkꞌa Tachi Akꞌõrepa mãɨrã poro waibɨarã ãchi mimiadeepa ãyaa pëiitꞌee. Irua mãga ookꞌãri, mãɨrãpa kꞌawaadaitꞌee mɨa wãara pedee jara baji mãikꞌaapa 
PSA.141.7	jaradaitꞌee: “Ara tꞌɨpɨ puudakꞌãri chi pite pɨrɨɨchoo jẽra beeparikꞌa, mãga pɨkꞌa jãɨra ikꞌaawa tachi bɨɨrɨ pɨrɨɨchoo jẽra beedaitꞌeeda” adaitꞌee.
PSA.141.8	Tachi Akꞌõre, pɨ jõmaarã kꞌãyaara waibɨara bɨ. Mɨa nɨmaa bɨ pɨa mɨ kꞌaripamerã. Mɨ jɨrɨ pꞌanɨɨrãmaa peepináaji. 
PSA.141.9	Mɨ kꞌaripáji ne–inaa kꞌachia oopataarãpa trampa oga iru pꞌanɨde baainaamerã. 
PSA.141.10	Mɨa kꞌinia bɨ ãchita baaidamerã ãchia trampa oga iru pꞌanɨde, mɨ kꞌãiwee ma trampa ikꞌaawa wãyaaru misa.
PSA.142.1	Mɨa golpe Tachi Akꞌõremaa ɨtꞌaa iidi bɨ. Mɨa golpe Tachi Akꞌõremaa chupɨria iidi bɨ. 
PSA.142.2	Mɨa kꞌĩsia nɨ̃bɨ irumaa jara bɨ.
PSA.142.3	Tachi Akꞌõre, mɨ audú kꞌĩsia nɨ̃bakꞌãri, pɨa kꞌawa bɨ mɨ sãga nipapari. Mɨ o nipaparide eperãarãpa mɨ nɨpata kꞌachiade baaipidaitꞌee. 
PSA.142.4	Mɨ juaraare akꞌɨkꞌãri, apida unu–e. Apida che–e mɨ kꞌaripaitꞌee. Unu–e sãma mirunaitꞌee. Apidaapa kꞌĩsia–e bɨ mɨ kꞌaripaitꞌee.
PSA.142.5	Tachi Akꞌõre, mɨa pɨmaa chupɨria iidi bɨ. Pɨmaata mɨa jara bɨ: “Pɨa mɨ jɨ̃apari. Pɨa aupaita mɨ kꞌaripapari, mɨ na pꞌekꞌau eujãde chokꞌai bɨ misa.” 
PSA.142.6	Mɨ biapi ũríji mɨ juatau wẽedaru perã. Mɨ kꞌaripáji mɨ jɨrɨ pꞌanɨɨrã juade baainaamerã, ãchi mɨ kꞌãyaara juataura pꞌanadairã. 
PSA.142.7	Mɨ uchiapíji na carcelde pɨkꞌa bɨdeepa. Pɨa mɨ mãgá kꞌariparu pɨrã, awaraa pɨa jara bɨkꞌa oopataarã ome pɨmaa pedee pia jarapariitꞌee.
PSA.143.1	Tachi Akꞌõre, ũríji mɨa ɨtꞌaa iidi bɨ. Ũríji mɨa chupɨria iidimaa bɨ. Mɨ kꞌaripa chéji pɨa jara bɨkꞌa oopari perã mãikꞌaapa pɨa ichita ne–inaa pia oopari perã. 
PSA.143.2	Mɨ pɨ mimiapari. Mɨa ne–inaa kꞌachia oopariida kꞌaurepa mɨ miapináaji, pɨ kꞌĩrapite eperã apida kꞌachia wẽe bakꞌaa perã.
PSA.143.3	Mɨ kꞌĩra unuamaa iru pꞌanapataarãpa mɨ jɨrɨpata mãikꞌaapa eujãde batꞌatꞌaadapꞌeda, mɨ ome ãchia oo kꞌiniata oopata. Ãrapa mɨ pꞌãriu bɨde bapipata. Mapa mɨ eperãarã taarã piudapꞌedaarã́kꞌapɨ bɨ. 
PSA.143.4	Mɨ kꞌĩra pia–ee nɨ̃bɨ mãikꞌaapa tꞌãri pꞌua nɨ̃bɨ. 
PSA.143.5	Mɨa kꞌirãpa bɨ mɨ naaweda bapariida; sãgá pɨa mɨ kꞌaripapachi. Kꞌĩsiamaa bɨ pɨa ne–inaa pi–ia oopariidade. 
PSA.143.6	Mɨ jua ɨtꞌaa ɨapari, pɨ jua waya unu kꞌinia bairã. Ara eujã pꞌoo bɨpa pania nɨparikꞌa, mãga pɨkꞌa mɨa pɨ nɨpari.
PSA.143.7	Tachi Akꞌõre, ¡isapai mɨ kꞌaripa chéji, mɨ ɨ̃yapa jɨ̃adaru perã! Mɨ kꞌaripa–eda anáaji, mɨ piudapꞌedaarãmaa wãrúkꞌapɨ bairã. 
PSA.143.8	Tapꞌeweda akꞌɨpíji pɨa mɨ wãara kꞌinia iru bapari, mɨa pɨde ijãapari perã. Kꞌawapíji pɨa mɨmaa oopi kꞌinia bɨ, ma–itꞌee mɨa ɨtꞌaa iidipari perã. 
PSA.143.9	Mɨ uchiapíji mɨ kꞌĩra unuamaa iru pꞌanapataarã juadeepa. Mɨa pɨ jɨrɨpari mɨ jɨ̃amerã. 
PSA.143.10	Jaratéeji mɨa oo kꞌawaamerã pɨa oopi bɨkꞌa, pɨ mɨ Akꞌõre Waibɨa perã. Mɨa kꞌinia bɨ pɨ jaurepa pɨ o piade mɨ ateemerã, eperã eujã jewedaade kꞌãiwee nipaparikꞌa.
PSA.143.11	Tachi Akꞌõre, mɨ atꞌãri chokꞌai bapíji, jõmaarãpa pɨ tꞌɨ̃ tꞌo pꞌanadamerã. Pɨa ichita ne–inaa pia oopari perã, na nepɨradeepa mɨ uchiapíji. 
PSA.143.12	Pɨa mɨ kꞌinia iru bapari perã, mɨ kꞌĩra unuamaa iru pꞌanapataarã jõpíji. ¡Ãchi jõmaweda jõpíji, mɨ pɨ mimiapari perã!
PSA.144.1	¡Tachi Akꞌõre tꞌãri pia bapari! Mɨ–itꞌee iru mãu choma bɨkꞌa bɨ, mɨ jɨ̃apari perã. Irua mɨ chõo kꞌawaapipari mɨ kꞌĩra unuamaa iru pꞌanapataarã ome. 
PSA.144.2	Irua mɨ kꞌinia iru bapari mãikꞌaapa mɨ kꞌaripapari. Mɨ jɨ̃apari mãikꞌaapa nepɨradeepa mɨ uchiapipari. Irumaa mɨ miru pɨkꞌanapari. Mɨ–itꞌee iru escudokꞌa bɨ, mɨ jɨ̃apari perã. Iruata awara–awaraa pꞌuuru pidaarã mɨ jua ekꞌari bɨji.
PSA.144.3	Tachi Akꞌõre, ¿kꞌaima eperã pɨ–itꞌee, pɨa iru akꞌɨ bapariimerã? ¿Kꞌaima eperã, pɨa irude kꞌĩsiapariimerã? 
PSA.144.4	Eperã taarã–ee bapari; ĩyapa aba pɨkꞌa bɨ. Eperã isapai wẽpadaipari, tachi jaure isapai wẽpadaiparikꞌa, akꞌõrejĩru baai wãkꞌãri.
PSA.144.5	Tachi Akꞌõre, pajã ewáji mãikꞌaapa edaa chéji. Ee jẽra bɨ tꞌõbáiji, aɨdeepa nari uchiamerã. 
PSA.144.6	Eperãpa sia trɨparikꞌa, mãga pɨkꞌa pa tau baaipíji, pɨ kꞌĩra unuamaa iru pꞌanapataarã pariatua ãpɨtee jĩchoodamerã. 
PSA.144.7	Ɨtꞌariipa pɨchi juapa mɨ uchiapíji na pꞌusa nãpɨa pɨkꞌa bɨdeepa; pia jaraitꞌeera awaraa eujãdepemaarã juadeepa. 
PSA.144.8	Ãra pedeedakꞌãri, seewa jarapata. Ãchi juaraarepema jua ɨtꞌaa ɨaruta pɨjida juraadaitꞌee wãara pedee jaradaitꞌee, seewa jarapata.
PSA.144.9	Tachi Akꞌõre, mɨa pɨmaa kꞌari chiwidi kꞌariitꞌee. Salmo kꞌariitꞌee arpa diez cuerda ome chaa nɨ̃bɨde. 
PSA.144.10	Pɨata reyrãmaa chõo pꞌoyaapipari. Pɨata pɨ mimiapari David uchiapiji iru kꞌĩra unuamaa iru pꞌanapatapꞌedaarã juadeepa, espadapa peenaadamerã. 
PSA.144.11	Ɨ̃rá mɨ ome mãga óoji ichiaba. Mɨ uchiapíji awaraa eujãdepemaarã juadeepa. Mãɨrã pedeedakꞌãri, seewa jarapata mãikꞌaapa ãchi juaraarepema jua ɨtꞌaa ɨaruta pɨjida juraadaitꞌee wãara pedee jaradaitꞌee, seewa jarapata.
PSA.144.12	Pɨa mɨ kꞌariparu pɨrã, tai warrarã ne–inaa kꞌarra kꞌiru–idaa beekꞌa pꞌanadaitꞌee mãikꞌaapa tai kꞌaurã pi–ia pꞌanadaitꞌee, palaciodepema columna pi–ia sĩdakꞌa. 
PSA.144.13	Ichiaba tai netꞌa tau ɨapata te ipuru pꞌanadaitꞌee, ne–inaa kꞌopata kꞌĩra tꞌãdoo paraaitꞌee perã. Ma awara tai ne–animalaarã ĩwadaitꞌee, mil chokꞌara paraarumaa pꞌũajara paraamãi. 
PSA.144.14	Tai pꞌakꞌaarã juataura pꞌanadaitꞌee perã, ne–inaa chɨkꞌɨa jidiudaitꞌee. Awaraa eujãdepemaarãpa tai pꞌuuru tꞌɨakꞌau bee muralla ãrida–e paitꞌee, pꞌuuru jãde tꞌĩudaitꞌee mãikꞌaapa netꞌaa wa eperãarã ãyaa ateedaitꞌee. Mapa tai pꞌuuru jãde, pꞌera jõnɨpa eperãarã biada–e paitꞌee.
PSA.144.15	¡Pꞌuuru pidaarã o–ĩa pꞌanɨ mãga pꞌanapataadakꞌãri! ¡O–ĩa pꞌanɨ pɨ, Jõmaarã Akꞌõre Waibɨa, Tachi Akꞌõrede ijãadakꞌãri!
PSA.145.1	Tachi Akꞌõre, pɨ jõmaarã kꞌãyaara waibɨara bɨ. Pɨ mɨ Akꞌõre Waibɨa; pɨ mɨ rey. Pɨmaa mɨa ichita pedee pia jarapariitꞌee. 
PSA.145.2	Ewari chaa pɨmaa pedee pia jaraitꞌee mãikꞌaapa pɨmaa ichita gracias jarapariitꞌee. 
PSA.145.3	Tachi Akꞌõre jõmaarã kꞌãyaara waibɨara bairã, jõmaarãpa irumaa pedee pia jarapataadaipia bɨ. Apidaapa iru jua pꞌoyaa kꞌawada–e, audú waibɨa bairã.
PSA.145.4	Akꞌõre Waibɨa, tai warrarãpa, ãradeepa uchiadaitꞌeerãpa paara, tꞌãri o–ĩapa jaradaitꞌee pɨa ne–inaa pi–ia oopari. 
PSA.145.5	Jaradaitꞌee pɨ kꞌĩra wãree mãikꞌaapa jõmaarã kꞌãyaara waibɨara bɨ. Mɨa kꞌĩsiaitꞌee pɨa ne–inaa pi–ia oopariidade; ne–inaa eperãarãpa pꞌoyaa oodakꞌaa ãchi juadoopa. 
PSA.145.6	Ãrapa jaradaitꞌee ne–inaa pɨa oopari. Mɨa jaraitꞌee pɨ jõmaarã kꞌãyaara waibɨara bairã, mãgee ne–inaa oopari. 
PSA.145.7	Jaradaitꞌee pɨ ãchi ome audú tꞌãri pia bapariida mãikꞌaapa tꞌãri o–ĩapa kꞌaridaitꞌee, pɨa ichita ne–inaa pia oopari perã.
PSA.145.8	Tachi Akꞌõre tꞌãri pia bapari; chupɨria kꞌawaayaa bapari; isapai kꞌĩraukꞌaa mãikꞌaapa eperãarã kꞌinia iru bapari. 
PSA.145.9	Tachi Akꞌõre tꞌãri pia bapari jõmaarã ome; ichia ooda jõmaweda akꞌɨ bapari mãikꞌaapa chupɨria kꞌawaapari.
PSA.145.10	Tachi Akꞌõre, ¡mɨa kꞌinia bɨ pɨa ooda kꞌaurepa jõmaarãpa pɨmaa pedee pia jarapataadamerã! ¡Kꞌinia bɨ pɨde ijãapataarãpa pɨmaa pedee pia jarapataadamerã! 
PSA.145.11	¡Kꞌinia bɨ pɨ trua kꞌĩra wãreedé pedeedamerã mãikꞌaapa pɨa ne–inaa pi–ia oopariidadé pedeedamerã! 
PSA.145.12	Mãgá eperãarã jõmaarãpa kꞌawaadaitꞌee pɨa ne–inaa pi–ia oopari mãikꞌaapa pɨ trua kꞌĩra wãree bɨ. 
PSA.145.13	Jõmaarãta pɨ jua ekꞌari pꞌanapata, pɨ ichita jõmaarã rey paitꞌee perã. Tachi Akꞌõrepa ichita oopari ichia jara bɨkꞌa. Tꞌãri pia mãga oopari.
PSA.145.14	Tachi Akꞌõrepa eperãarã kꞌaripapari kꞌachiade baaidakꞌãri mãikꞌaapa tꞌãri o–ĩ–ĩapipari kꞌĩra pia–ee pꞌanadakꞌãri. 
PSA.145.15	Tachi Akꞌõre, jõmaweda chokꞌai pꞌanɨɨrãpa nɨpata pɨa ãchimaa ne–inaa kꞌoparii unupimerã. Pɨa kꞌinia bakꞌãri, mãga oopari. 
PSA.145.16	Pɨ juajã eratɨpari mãikꞌaapa tꞌãri piapa jõmaweda chokꞌai pꞌanɨɨrãmaa ne–inaa kꞌopipari. 
PSA.145.17	Tachi Akꞌõrepa ichita ne–inaa pia oopari mãikꞌaapa tꞌãri pia ne–inaa jõmaweda oopari. 
PSA.145.18	Tachi Akꞌõre irumaa tꞌãripa ɨtꞌaa tꞌɨ̃pataarã kꞌaitꞌa bapari. 
PSA.145.19	Irua oopari iru waaweepataarãpa iidipatakꞌa. Iididakꞌãri irua kꞌaripamerã, ũripari mãikꞌaapa ãchi kꞌaripapari. 
PSA.145.20	Tachi Akꞌõrepa jɨ̃apari jõmaweda iru kꞌinia iru pꞌanɨɨrã. Mamĩda jõmaweda ijãadakꞌaa beerã jõpiitꞌee.
PSA.145.21	¡Tachi Akꞌõremaa mɨa pedee pia jarapari! ¡Jõmaweda chokꞌai pꞌanɨɨrãpa irumaa pedee pia ichita jarapataadaipia bɨ, iru tꞌɨ̃ jõmaweda tꞌɨ̃ kꞌãyaara pipɨara bairã!
PSA.146.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ! Tꞌãripa mɨa Tachi Akꞌõremaa pedee pia jarapariitꞌee. 
PSA.146.2	Mɨa ichita Tachi Akꞌõremaa pedee pia jarapariitꞌee. Mɨ chokꞌai bɨ misa, mɨchi Akꞌõre Waibɨamaa salmo kꞌaripariitꞌee.
PSA.146.3	Ijãanáatɨ eperãarã poro waibɨarãde Tachi Akꞌõrede ijãapatakꞌa, eperãarãpa tachi pꞌoyaa kꞌaripada–e perã irua kꞌaripaparikꞌa. 
PSA.146.4	Eperãarã piudakꞌãri, yooro pꞌora padaipata mãikꞌaapa oodakꞌaa ãchia kꞌĩsia iru pꞌanadapꞌedaakꞌa.
PSA.146.5	Eperã o–ĩa bɨ Jacobpa ijãada Akꞌõre Waibɨapa ichi kꞌaripakꞌãri. Eperã o–ĩa bɨ nɨkꞌãri Tachi Akꞌõre, ichi Akꞌõre Waibɨapa ichi kꞌaripa chemerã. 
PSA.146.6	Tachi Akꞌõrepa ooji pajã aɨde nɨ̃bɨ ome; na pꞌekꞌau eujã aɨde nɨ̃bɨ ome mãikꞌaapa pꞌusa aɨde nɨ̃bɨ ome. Irua ichita oopari ichia jara bɨkꞌa. 
PSA.146.7	Tachi Akꞌõrepa kꞌaripapari chupɨria chedeerã, chĩara jua ekꞌari kꞌachia pꞌanapataarã. Irua nekꞌopipari jarrapisia pꞌanɨɨrã. Irua awaraarã jua ekꞌari pꞌanɨɨrã uchiapipari chi jitadapꞌedaarã juadeepa. 
PSA.146.8	Tachi Akꞌõrepa tau pꞌãriu beerã pia unupipari. Tachi Akꞌõrepa kꞌĩra pia–ee beerã tꞌãri o–ĩapipari. Tachi Akꞌõrepa kꞌinia iru bapari ichia jara bɨkꞌa oopataarã. 
PSA.146.9	Tachi Akꞌõrepa jɨ̃apari awaraa eujãdepemaarã tachi tꞌãide pꞌanapata. Irua akꞌõre wẽe beerã mãikꞌaapa pꞌẽtrãa beerã kꞌaripapari. Mamĩda ijãadakꞌaa beerãmaa oopi–e ãchia kꞌachia kꞌĩsia iru pꞌanɨkꞌa.
PSA.146.10	Siondepemaarã, pia jaraitꞌeera israelitaarã, ¡Tachi Akꞌõre ichita tachi rey paitꞌee, na pꞌekꞌau eujã jõru pɨjida!
PSA.146.10	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.147.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.147.1	Pi–ia bɨ Tachi Akꞌõremaa salmo kꞌaridaitꞌee. ¡Pi–ia bɨ tꞌãripa irumaa pedee pia jaradaitꞌee! 
PSA.147.2	Tachi Akꞌõrepa Jerusalén pꞌuuru chiwidi oopimaa bɨ mãikꞌaapa israelitaarã aneemaa bɨ ãra kꞌĩra unuamaa iru pꞌanapataarãpa ateedapꞌedaamãiipa. 
PSA.147.3	Tꞌãri pꞌua pꞌanɨɨrã tꞌãri o–ĩ–ĩapimaa bɨ mãikꞌaapa ãra tꞌãri pꞌua wẽpapimaa bɨ, pꞌua wẽpapiparikꞌa tachi pꞌua oodamãi jɨpakꞌãri.
PSA.147.4	Irua lucero jõmaweda bɨji pajãde mãikꞌaapa ma chaachaa tꞌɨ̃ bɨji. 
PSA.147.5	Tachi Akꞌõre juataura bɨ, iru jõmaarã kꞌãyaara waibɨara bairã. Ne–inaa wẽ–e irua kꞌawa–e. 
PSA.147.6	Tachi Akꞌõrepa chupɨria beerã mãikꞌaapa audua–ee beerã kꞌaripapari. Mamĩda irude ijãadakꞌaa beerã ekꞌariara papipari.
PSA.147.7	Kꞌaride Tachi Akꞌõremaa gracias jarapatáatɨ. Salmo kꞌaripatáatɨ arpa chaa pꞌanɨde. 
PSA.147.8	Irua jɨ̃arara pëipari pajã wãkꞌadamerã mãikꞌaapa kꞌoi pëipari mẽepema pꞌũajara warimerã. 
PSA.147.9	Ne–animalaarãmaa mãikꞌaapa cuervo chakꞌeerãmaa nekꞌopipari, ãchi biadakꞌãri.
PSA.147.10	Tachi Akꞌõre o–ĩadaikꞌaa caballoorã juataura bee wa soldaorã kꞌapꞌipꞌia pꞌira bee chõode uchiaruta unukꞌãri, eperãarãpa made audupɨara ijãaruta pɨrã, irude ijãadai kꞌãyaara. 
PSA.147.11	Iru o–ĩadaipari unukꞌãri ichi waaweepataarã, ijãapata perã irua ãchi kꞌinia iru bapari.
PSA.147.12	Jerusalendepemaarã, Tachi Akꞌõremaa pedee pia jarapatáatɨ. Parã Sión eedepemaarã, pãchi Akꞌõre Waibɨamaa pedee pia jarapatáatɨ. 
PSA.147.13	Irua parã pꞌuuru jɨ̃apari, eperãpa ichi te jɨ̃aparikꞌa puertade pakꞌuru tꞌɨakꞌau bɨkꞌãri. Ma awara irua parã warrarã ma pꞌuurude pꞌanapataarã bendiciapari. 
PSA.147.14	Irua pãchi eujã paara jɨ̃apari, aɨde parã kꞌãiwee pꞌanapataadamerã mãikꞌaapa bi jãwaa pꞌaneedamerã ichia trigo pi–ia chaupidapa.
PSA.147.15	Iru pedee na pꞌekꞌau eujãdee pëikꞌãri, ma pedee isapai panapari irua pëirumaa. 
PSA.147.16	Nieve pëipari eujãde oveja kꞌarakꞌa jẽra beemerã. Hielo nãusaa eujãde pꞌopari, eperãpa itꞌabarre pꞌora pꞌoparikꞌa. 
PSA.147.17	Pajãdeepa hielo kꞌoi taukꞌa pëikꞌãri, mãu chakꞌeerãkꞌa baaipata. Na eujã audú kꞌũrasaapikꞌãri, ¿kꞌaipa chooima? 
PSA.147.18	Mamĩda irua pedeekꞌãri, ma hielo torrabaidaipari mãikꞌaapa nãu pꞌuapikꞌãri, ma nieve hielo ome waya pania padaipari.
PSA.147.19	Jacobdeepa uchiadapꞌedaarãmaa ichi pedee jara pëiji. Mãgɨ́ Israeldeepa uchiadapꞌedaarãmaa ichi ley jaraji. 
PSA.147.20	Awaraa eujãdepemaarã ome mãga oo–e paji. Maperã mãɨrãpa iru ley kꞌawadakꞌaa.
PSA.147.20	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.148.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.148.1	Ne–inaa jõmaweda ɨtꞌari nɨ̃bɨ, irumaa pedee pia jarapatáatɨ. 
PSA.148.2	Angeleerã, irumaa pedee pia jarapatáatɨ. Parã, chi ɨtꞌaripema soldaorã, irumaa pedee pia jarapatáatɨ. 
PSA.148.3	Akꞌõrejĩru, atane mãikꞌaapa lucero ɨ̃daa jõnɨ, irumaa pedee pia jarapatáatɨ.
PSA.148.4	Pajã, pania aɨde nɨ̃bɨ ome, irumaa pedee pia jarapatáatɨ. 
PSA.148.5	Ma jõmaweda irumaa pedee pia jarapatáatɨ, irua ma ne–inaa jõmaweda ooda perã ichi pedee jaradapa. 
PSA.148.6	Ma jõma mãgá ooji, ichita bamerã irua bɨdakꞌa.
PSA.148.7	Irumaa pedee pia jarapatáatɨ ne–inaa na pꞌekꞌau eujãde nɨ̃bɨ, ne–inaa pꞌusa nãpɨade nɨ̃bɨ, nemĩsia paara. 
PSA.148.8	Pa, hielo kꞌoi taukꞌa bee, nieve, jɨ̃arara mãikꞌaapa nãumia, irumaa pedee pia jarapatáatɨ. 
PSA.148.9	Irumaa pedee pia jarapatáatɨ ee ɨtꞌɨara bee, eera jẽra bee, nejõ bɨɨrɨ cedro pakꞌuru ome, 
PSA.148.10	ne–animalaarã tausaaree mãikꞌaapa taunomaa, ne–animalaarã bipa urtꞌĩu nĩuteepataarã mãikꞌaapa ipanaarã. 
PSA.148.11	Irumaa pedee pia jarapatáatɨ na pꞌekꞌau eujãdepemaarã reyrã, awara–awaraa eujãdepemaarã jõmaweda, eperãarã poro waibɨarã, 
PSA.148.12	kꞌũtrãarã, awẽraarã, chonaarã, mãikꞌaapa warrarã.
PSA.148.13	Parã jõmaweda, Tachi Akꞌõremaa pedee pia jarapatáatɨ, iru jõmaarã kꞌãyaara waibɨara bairã. Iru kꞌĩra wãreera, waibɨara bɨ na pꞌekꞌau eujãde nɨ̃bɨ ne–inaa jõmaweda kꞌãyaara mãikꞌaapa pajãde nɨ̃bɨ ne–inaa jõmaweda kꞌãyaara. 
PSA.148.14	Irua ichi pꞌuuru pidaarã awaraa pꞌuuru pidaarã kꞌãyaara waibɨara, juataura papiji.
PSA.148.14	Maperã Israeldeepa uchiadapꞌedaarã, chi irua jara bɨkꞌa oopataarã, irumaa pedee pia jarapatáatɨ. ¡Iru ichi pꞌuuru pidaarã kꞌaitꞌa baparipɨ!
PSA.148.14	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.149.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.149.1	Tachi Akꞌõremaa kꞌari chiwidi kꞌarítɨ. Ijãapataarã, parã chipꞌedaidakꞌãri, irumaa pedee pia jarapatáatɨ. 
PSA.149.2	Israelitaarã, tꞌãri o–ĩa pꞌanapatáatɨ, Tachi Akꞌõrepa parã ooda perã. Sión pꞌuurudepemaarã, tꞌãri o–ĩa pꞌanapatáatɨ pãchi rey ome. 
PSA.149.3	Iru–itꞌee tꞌãri o–ĩa pëirapatáatɨ mãikꞌaapa salmo kꞌaripatáatɨ arpa mãikꞌaapa pandero chaa pꞌanɨde. 
PSA.149.4	Mãga oopatáatɨ Tachi Akꞌõre o–ĩa bairã ichi pꞌuuru pidaarã ome. Irua audua–ee beerã kꞌaripapari awaraarã pꞌoyaadamerã. 
PSA.149.5	Ijãapataarã, o–ĩa pꞌanapatáatɨ, irua parãmaa mãgá pꞌoyaapida perã. Parã kꞌãipatamãi ichiaba o–ĩapa irumaa kꞌarítɨ.
PSA.149.6	Parãpa Tachi Akꞌõremaa pedee pia jarapataadaipia bɨ, espada kꞌĩraichaaweda pꞌewedee bɨ juade ateeruta misa. 
PSA.149.7	Ma espadapa parã kꞌĩra unuamaa iru pꞌanapataarã pꞌoyaadai mãikꞌaapa awaraa pꞌuuru pidaarã miapidai. 
PSA.149.8	Mãɨrã reyrã, poro waibɨarã ome jita atadai mãikꞌaapa cadenapa jɨ̃ atadai. 
PSA.149.9	Mãgá parãpa mãɨrã miapidakꞌãri, pꞌasaitꞌee irua mãɨrã ãpɨte pꞌãpidakꞌa. Parã, irude ijãapataarã, awaraa pꞌuuru pidaarã kꞌãyaara waibɨara pꞌaneedaitꞌee.
PSA.149.9	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.150.1	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PSA.150.1	Tachi Akꞌõre tede irumaa pedee pia jarapatáatɨ. Iru juapa ooda pajã ewaraa kꞌobɨdepema ne–inaa jõmaapa akꞌɨpítɨ iru jõmaarã kꞌãyaara waibɨara bɨ. 
PSA.150.2	Irumaa pedee pia jarapatáatɨ irua ne–inaa pi–ia oopariida pari. Irumaa pedee pia jarapatáatɨ iru jõmaarã kꞌãyaara waibɨara bairã. 
PSA.150.3	Irumaa pedee pia jarapatáatɨ trompeta, arpa mãikꞌaapa salterio chaa pꞌanɨde. 
PSA.150.4	¡Iru–itꞌee pëirapatáatɨ pandero chaa pꞌanɨde! ¡Irumaa pedee pia jarapatáatɨ pꞌipꞌana mãikꞌaapa ne–inaa cuerdapa chaa pꞌanɨde! 
PSA.150.5	Irumaa pedee pia jarapatáatɨ címbalo kꞌĩra omeeweda
PSA.150.6	¡Jõmaweda chokꞌai pꞌanɨɨrã, Tachi Akꞌõremaa pedee pia jarapatáatɨ!
PSA.150.6	¡Aleluya! ¡Jõmaarãpa Tachi Akꞌõremaa pedee pia jarapataadaipia bɨ!
PRO.1.1	Na ũraa pꞌãdapꞌedaa Salomonpa jarada. Iru Israeldepema rey David warra paji. 
PRO.1.2	Irua na ũraa jaraji eperãarãpa na pedee ũridapꞌeda, kꞌĩsia kꞌawaa pꞌaneedamerã; ne–inaa pia oo kꞌawaa pꞌaneedamerã; na pedee jara kꞌinia bɨ pia kꞌawaadamerã; 
PRO.1.3	kꞌawaadamerã kꞌãare ne–inaa pia bɨ, kꞌãare ne–inaa kꞌachia bɨ; kꞌĩra jĩpꞌa nipapataadamerã Tachi Akꞌõrepa kꞌinia bɨkꞌa; 
PRO.1.4	kꞌũtrãarã kꞌĩsia atua beerã kꞌĩsia kꞌawaa pꞌaneedamerã mãikꞌaapa awaraarãmaa kꞌũrapinaadamerã. 
PRO.1.5	Eperã kꞌĩsia kꞌawaa bɨpa na ũraa ũrikꞌãri, kꞌĩsia kꞌawaara bapariitꞌee mãikꞌaapa eperã poro wẽsaa bɨpa na ũraa ũrikꞌãri, ne–inaa pia oo kꞌawaa wãitꞌee. 
PRO.1.6	Ma awara ãrapa kꞌĩsia kꞌawaa beerã pedee kꞌawaadaitꞌee kꞌãata jara kꞌinia bɨ, ma pedee adivinanzakꞌa bɨ mĩda.
PRO.1.7	Eperã kꞌĩsia kꞌawaa ba kꞌinia bɨ pɨrã, naapɨara Tachi Akꞌõre waaweeipia bɨ. Kꞌĩsia kꞌawa–ee beerãpa ũridaamaa pꞌanapata kꞌĩsia kꞌawaa beerãpa jarateepata mãikꞌaapa oodaamaa pꞌanapata ãrapa ũraa pꞌanɨkꞌa.
PRO.1.8	Warra, ichita kꞌirãpáji pɨchi akꞌõrepa ũraa bɨ mãikꞌaapa pɨchi nawepa jaratee bɨkꞌa oo–eda anáaji. 
PRO.1.9	Pɨ–itꞌee ãra ũraa poro jɨ̃ra pi–ia baparikꞌa baitꞌee mãikꞌaapa otaude collar nẽedee ooda pi–ia jɨ̃patakꞌa baitꞌee.
PRO.1.10	Warra, pꞌekꞌau kꞌachia oopataarãpa pɨ kꞌũra kꞌinia pꞌanɨ pɨrã, ¡pɨchi kꞌũrapináaji! 
PRO.1.11	Ãrapa pɨmaa nãga jaradai: “Tai ome chéji otꞌa nɨdaitꞌee perã eperã ne–inaa kꞌachia oo–e bɨ peedaitꞌee. 
PRO.1.12	Ma eperã jãɨradee pëidáma iru kꞌapꞌɨa pia, maarepida kꞌayaa wẽe bɨ mĩda. 
PRO.1.13	Mãgá iru netꞌaa pia jõmaata iru pꞌanadai. ¡Tachi Akꞌõre te ipurutꞌaadai netꞌaa chɨadapꞌedaapa! 
PRO.1.14	Tai ome chéji poro pia bapariimerã. Mãgá madepema netꞌaa tachi chaachaa atadaitꞌeeda” adai. 
PRO.1.15	Mamĩda warra, ¡ãra ome wãnáaji! ¡Ma kꞌãyaara ãra o kꞌachiadeepa ãyaa wã́ji 
PRO.1.16	mãgeerãpa ne–inaa kꞌachia oo kꞌinia pꞌanapata perã mãikꞌaapa waa batꞌa kꞌinia pꞌanapata perã!
PRO.1.17	Pari eperãarãpa tꞌɨrɨ taawa baijira bɨpata aɨde ipanaarã baaidamerã, ipanaarãpa ma tꞌɨrɨ unu ataruta pɨrã, aɨde baaida–e paitꞌee perã. 
PRO.1.18	Mãga pɨkꞌa mãgeerãpa otꞌa nɨpata mĩda eperã ãchi juade baaimerã, maarepida baai–e paitꞌee ma eperãpa ãra unuruta pɨrã. Ma kꞌãyaara ãchi itu baaidaitꞌee ãchia ne–inaa kꞌachia oodaitꞌee kꞌĩsia iru pꞌanadapꞌedaade. 
PRO.1.19	Mãga pꞌasapari netꞌaa audú ata kꞌinia pꞌanapataarã ome. Ma netꞌaa ata kꞌinia pꞌanɨ kꞌaurepa, mãgá piupata.
PRO.1.20	Eperãpa calle jãde biaparikꞌa, mãga pɨkꞌa kꞌĩsia kꞌawaa pedeepa biapari. Plaza jãde golpe pedeepari. 
PRO.1.21	Calle jã ikꞌaawa eperãarã chipꞌepatamãi biapari. Pꞌuuru tꞌĩupatamãi nãga jarapari: 
PRO.1.22	“Kꞌũtrãarã, kꞌĩsia atua beerã, ¿parãpa ne–inaa chiwidi kꞌawadaamaa pꞌanapata–ekꞌã? Chĩara ooyaa beerã, ¿parã chĩara ooi awaa pꞌanapata–ekꞌã? Kꞌĩsia kꞌawa–ee beerã, ¿parã ne–inaa kꞌawa kꞌiniada–e pꞌanapata–ekꞌã? 
PRO.1.23	Ũrítɨ mɨ, kꞌĩsia kꞌawaa pedeepa ũraa bɨ. Mãgá mɨa parãmaa mɨ kꞌĩsia kꞌawaapiitꞌee. 
PRO.1.24	Mɨa parãmaa ũraakꞌãri, mɨ pedee ũri kꞌiniada–e paji. Mɨa parã kꞌaripaitꞌee pakꞌãri, apidaapa mɨa jara bɨ ũridakꞌaa paji. 
PRO.1.25	Mɨ ũraa ũridai kꞌãyaara, parãpa ũridaamaa pꞌanajida mãikꞌaapa mɨa jara bɨkꞌa oodaamaa pꞌanajida. 
PRO.1.26	Maperã mɨ ëiitꞌee parã kꞌachiade baaidakꞌãri mãikꞌaapa parã oo iru baitꞌee pꞌera jõneedakꞌãri. 
PRO.1.27	Mɨa mãga ooitꞌee parã pꞌeradaidakꞌãri nãumia kꞌaurepa pꞌerapatakꞌa mãikꞌaapa nepɨrade baaidakꞌãri, pꞌerapatakꞌa, ma awara kꞌĩsia pꞌua jõnadakꞌãri wa kꞌĩsia paraa jõnadakꞌãri, pꞌerapatakꞌa.
PRO.1.28	“Maapai parãpa mɨ tꞌɨ̃daitꞌee. Mamĩda mɨa pꞌanau–e paitꞌee. Ma ewate mɨ jɨrɨdaitꞌee. Mamĩda mɨ unuda–e paitꞌee. 
PRO.1.29	Mãga pꞌasaitꞌee parã kꞌĩsia kꞌawaa pꞌana kꞌiniadakꞌaa pada perã; Tachi Akꞌõre waawee kꞌiniadakꞌaa pada perã; 
PRO.1.30	mɨ ũraa ũri kꞌiniadakꞌaa pada perã mãikꞌaapa mɨa parã ɨtrɨakꞌãri, ũridaamaa pꞌanadapꞌedaa perã. 
PRO.1.31	¡Pãchia oopata kꞌaurepa chupɨria pꞌaneedaitꞌee mãikꞌaapa pãchi kꞌĩsia kꞌachia kꞌaurepa sẽ pꞌaneedaitꞌee! 
PRO.1.32	Warra chakꞌeerãkꞌa kꞌĩsiapataarã piupata ãchia kꞌĩsia kꞌawaa pedee ũridaamaa pꞌanapata perã mãikꞌaapa kꞌĩsia kꞌawa–ee beerã piupata ãchi–itꞌee kꞌĩsia kꞌawaa pedee pꞌua–e bairã. 
PRO.1.33	Mamĩda chi mɨ pedee ũri bɨ kꞌãiwee bapariitꞌee, pꞌera–ee, ne–inaa kꞌachia pꞌasaru pɨjida.
PRO.2.1	Warra, mɨ pedee kꞌawáaji mãikꞌaapa mɨa pedee jara bɨ pɨchi tꞌãride ɨa iru baparíiji. 
PRO.2.2	Pia ũríji kꞌĩsia kꞌawaa pedeepa jara bɨ mãikꞌaapa aɨde kꞌĩsíaji kꞌawaaitꞌee kꞌãata jara kꞌinia bɨ. 
PRO.2.3	Tꞌãripa jɨrɨ́ji poro wẽsaa bapariitꞌee. Ichiaba jɨrɨ́ji kꞌawaaitꞌee chisãgɨ́ ne–inaata pia mãikꞌaapa chisãgɨ́ ne–inaata kꞌachia bɨ. 
PRO.2.4	Mãgá jɨrɨ́ji kꞌĩsia kꞌawaa bapariitꞌee eperãpa pꞌaratꞌa wa nẽe chokꞌo jɨrɨparikꞌa. 
PRO.2.5	¡Mãga ooru pɨrã, kꞌawaaitꞌee sãgá Tachi Akꞌõre waaweeipia bɨ mãikꞌaapa wãara iru kꞌawa wãitꞌee! 
PRO.2.6	Tachi Akꞌõrépata eperãmaa kꞌĩsia kꞌawaapipari. Ichia ne–inaa kꞌĩra tꞌãdoo kꞌawa bɨ mãikꞌaapa poro wẽsaa pedeepari. 
PRO.2.7	Tachi Akꞌõrepa ichia oopi bɨkꞌa oopataarã kꞌaripapari mãikꞌaapa kꞌĩra jĩpꞌa nipapataarã jɨ̃apari. 
PRO.2.8	Irua pia akꞌɨpari ichia jara bɨkꞌa oopataarã mãikꞌaapa jɨ̃apari ichide ijãapataarã. 
PRO.2.9	Pɨ mãga bapari pɨrã, kꞌawaitꞌee chisãgɨ́ ne–inaata pia mãikꞌaapa chisãgɨ́ ne–inaata kꞌachia bɨ iru kꞌĩrapite mãikꞌaapa jɨrɨitꞌee ne–inaa pia aupai oopariitꞌee. 
PRO.2.10	Mãpai kꞌĩsia kꞌawaa beeitꞌee mãikꞌaapa mãgá ne–inaa kꞌĩra tꞌãdoo kꞌawaakꞌãri, tꞌãri o–ĩa beeitꞌee. 
PRO.2.11	Pɨa mãgá ne–inaa pia jɨrɨ kꞌawaa bairã mãikꞌaapa kꞌĩsia kꞌawaa bairã, kꞌachiade baai–e paitꞌee. 
PRO.2.12	Mãga bakꞌãri, ne–inaa kꞌachia ooyaa beerã ode tꞌĩu–e paitꞌee mãikꞌaapa kꞌũrayaa beerãpa oopatakꞌa oo–e paitꞌee. 
PRO.2.13	Mãgeerã o piadeepa uchiapata o pꞌãriu pɨkꞌa bɨde nipapataadaitꞌee. 
PRO.2.14	Ãchia ne–inaa kꞌachia oodakꞌãri mãikꞌaapa awaraarã kꞌũradakꞌãri, o–ĩadaipata eperãarã fiesta oodakꞌãri o–ĩadaipatakꞌa. 
PRO.2.15	Ãchi o jõree pɨkꞌa bɨde nipapata, kꞌĩra jĩpꞌa nipadakꞌaa perã. 
PRO.2.16	Warra, pɨ mãgá kꞌĩsia kꞌawaa bakꞌãri, wẽra taunemayaa bɨ ome tꞌĩu–e paitꞌee mãikꞌaapa ma wẽrapa iwarraa pedee jara bɨ ũriamaa baitꞌee. 
PRO.2.17	Mãgee wẽrapa ɨmɨkꞌĩra awẽraweda atada atabëipari mãikꞌaapa ooamaa bapari ichia Tachi Akꞌõre kꞌĩrapite miakꞌãikꞌãri jaradakꞌa. 
PRO.2.18	Pɨa iru temaa wã bɨ o jitaru pɨrã, kꞌachiade baaiitꞌee mãgɨ́ o piudaarãmaa wãpari perã. 
PRO.2.19	Iru temaa wãpataarã mãgá piudaarãmaa wãpari ode wãrutákꞌata pꞌanɨ ma o kꞌachiadeepa pꞌoyaa uchiadakꞌaa perã waya o piade tꞌĩudaitꞌee. Iru tede tꞌĩudapꞌedaarã mamãikꞌaapa pꞌoyaa uchiadakꞌaa.
PRO.2.20	Maperã warra, Tachi Akꞌõrepa jara bɨkꞌa oopataarã ome nipaparíiji. 
PRO.2.21	Mãgee Tachi Akꞌõrepa jara bɨkꞌa oopataarã ichita na eujãde pꞌanapataadaitꞌee. 
PRO.2.22	Mamĩda ne–inaa kꞌachia ooyaa beerã mãikꞌaapa Tachi Akꞌõrepa jara bɨkꞌa oodaamaa pꞌanɨɨrã na eujãde pꞌanada–e paitꞌee, na eujãdeepa Tachi Akꞌõrepa ãra jërekꞌooitꞌee perã.
PRO.3.1	Warra, mɨa pɨmaa ũraa bɨ kꞌĩra atuanáaji. Mɨ ũraa pɨchi tꞌãride ɨa iru baparíiji. 
PRO.3.2	Mãga ooru pɨrã, na pꞌekꞌau eujãde ewari teesoo bapariitꞌee mãikꞌaapa pia bapariitꞌee. 
PRO.3.3	Kꞌĩra atuanáaji awaraarã kꞌinia iru bapariitꞌee mãikꞌaapa wãara pedee jarapariitꞌee. Ara eperãpa collar ichi wãrumaa jɨ̃ nipaparikꞌa, mãga pɨkꞌa ma ũraa pɨchi wãrumaa kꞌirãpaparíiji eperãarãpa pedee pꞌãpatakꞌa kꞌirãpadaitꞌee. 
PRO.3.4	Mãga ooru pɨrã, Tachi Akꞌõrepa pɨ pia akꞌɨpariitꞌee; eperãarãpa pida pɨ tꞌo pꞌanapataadaitꞌee. 
PRO.3.5	Tꞌãripa ichita Tachi Akꞌõrede ijãaparíiji pɨchi kꞌĩsiade ijãai kꞌãyaara. 
PRO.3.6	Ne–inaa jõmaweda oorude, Tachi Akꞌõrede kꞌĩsíaji. Mãgá irua pɨ o piadee ateeitꞌee. 
PRO.3.7	Kꞌĩsianáaji pɨ audú kꞌĩsia kꞌawaa bapari. Ma kꞌãyaara Tachi Akꞌõre waaweeparíiji mãikꞌaapa ne–inaa kꞌachia oo amáaji. 
PRO.3.8	Mãgá pɨ kꞌapꞌɨa pia bapariitꞌee, eperãpa neera pia tokꞌãri, kꞌapꞌɨa pia beeparikꞌa.
PRO.3.9	Tachi Akꞌõremaa téeji pɨa netꞌaa iru bɨdepema mãikꞌaapa pꞌaratꞌa iru bɨdepema; ma awara ne–uuda naapɨara ewadadepema. 
PRO.3.10	Mãgá trigo tau ɨapatamãi trigo waibɨa paraaitꞌee mãikꞌaapa vino ewaa ooda chi ɨapatamãi ipuru jẽra baitꞌee.
PRO.3.11	Warra, Tachi Akꞌõrepa pɨ ɨtrɨakꞌãri, iru ome tꞌãri ãrii wa kꞌĩrau banáaji. 
PRO.3.12	Tachi Akꞌõrepa ɨtrɨapari ichia kꞌinia iru bɨɨrã, eperãpa ichi warra kꞌinia iru bɨ ɨtrɨaparikꞌa.
PRO.3.13	Eperã kꞌĩsia kꞌawaa beekꞌãri mãikꞌaapa poro wẽsaa beekꞌãri, tꞌãri o–ĩa bapari. 
PRO.3.14	Piara bɨ mãga bapariitꞌee pꞌaratꞌa iru bai kꞌãyaara mãikꞌaapa nẽe iru bai kꞌãyaara. 
PRO.3.15	¡Piara bɨ kꞌĩsia kꞌawaa bapariitꞌee mãu pi–ia perla iru bai kꞌãyaara mãikꞌaapa netꞌaa audú kꞌinia iru bai kꞌãyaara! 
PRO.3.16	Eperãpa tachimaa netꞌaa pia teeparikꞌa ichi juarapa wa ichi juabipa, mãga pɨkꞌa pɨ kꞌĩsia kꞌawaa bakꞌãri, nãgɨ́ ne–inaa pia iru bapariitꞌee: ewari teesoo bapariitꞌee; netꞌaa pia iru bapariitꞌee mãikꞌaapa eperãarãpa pɨ tꞌo pꞌanapataadaitꞌee. 
PRO.3.17	Mãgá kꞌĩsia kꞌawaa o piade nipakꞌãri, tꞌãri o–ĩa, kꞌãiwee bapari. 
PRO.3.18	Eperã kꞌĩsia kꞌawaa bakꞌãri, iru pakꞌuru tachi chokꞌaipiparíkꞌapɨ bɨ. ¡Mapa kꞌĩsia kꞌawaa beerã tꞌãri o–ĩa pꞌanapata! 
PRO.3.19	Kꞌĩsia kꞌawaa bairã, Tachi Akꞌõrepa na pꞌekꞌau eujã ooji mãikꞌaapa poro wẽsaa bairã pajã ooji. 
PRO.3.20	Irua ne–inaa jõma kꞌawa bairã, pꞌusamaa jaraji tꞌoodaimerã mãikꞌaapa jɨ̃araradeepa sereno baaimerã.
PRO.3.21	Warra, ichita jɨrɨparíiji kꞌĩsia kꞌawaa baitꞌee mãikꞌaapa kꞌawaitꞌee kꞌãata ooipia bɨ. 
PRO.3.22	Mãga ooru pɨrã, pɨ ewari teesoo bapariitꞌee mãikꞌaapa pɨ–itꞌee kꞌĩsia kꞌawaa pedee collar pi–ia eperãpa jɨ̃parikꞌa baitꞌee. 
PRO.3.23	Kꞌãiwee nipapariitꞌee mãikꞌaapa ne–inaa kꞌachiade baai–e paitꞌee. 
PRO.3.24	Pɨ jẽra beekꞌãri, waawee–ee baitꞌee mãikꞌaapa kꞌãikꞌãri, kꞌãiwee kꞌãipariitꞌee. 
PRO.3.25	Waawee nɨ̃ba–e paitꞌee atu bɨde pꞌerai jĩakꞌaapa maa–e pɨrã kꞌachiade baai jĩakꞌaapa ijãadakꞌaa beerãkꞌa. 
PRO.3.26	Pɨ mãga ba–e paitꞌee Tachi Akꞌõrepa pɨ kꞌaripapariitꞌee perã mãikꞌaapa pɨ jɨ̃apariitꞌee perã kꞌachiade baainaamerã.
PRO.3.27	Apidaapa pɨmaa kꞌaripa iidikꞌãri, kꞌaripa–eda anáaji. Ma kꞌãyaara iru kꞌaripáji pꞌoyaa kꞌaripaita bɨ pɨrã. 
PRO.3.28	Pɨa idiweda ne–inaa iru bɨ pɨrã kꞌaripaitꞌee, kꞌaripáji. Nupema–itꞌee atabɨnáaji. 
PRO.3.29	Kꞌĩsianáaji ne–inaa kꞌachia ooitꞌee pɨ ikꞌaawa baparimaa, irua pɨde ijãapari perã. 
PRO.3.30	Chĩara ome aupedeenáaji, pɨmaa ne–inaa kꞌachia oo–e bɨ pɨrã. 
PRO.3.31	Ne–inaa kꞌachia ooyaa beerã kꞌĩra unuamaa iru banáaji ãchia ne–inaa iru pꞌanɨ kꞌaurepa. Ma awara mãgeerãpa ne–inaa kꞌachia oopatakꞌa oonáaji. 
PRO.3.32	Tachi Akꞌõrepa mãgee eperãarã kꞌĩra unuamaa iru bapari. Mamĩda irua jara bɨkꞌa oopataarã pia akꞌɨpari. Ichi kꞌõpꞌãyoorãkꞌa unupari. 
PRO.3.33	Tachi Akꞌõrepa kꞌachia oopari ne–inaa kꞌachia ooyaa beerã ãchideerã ome. Mamĩda bendiciapari irua jara bɨkꞌa oopataarã ãchideerã ome. 
PRO.3.34	Tachi Akꞌõrepa chĩara ooyaa beerã aukꞌa oo iru bapari. Mamĩda audua–ee beerã kꞌaripapari. 
PRO.3.35	Eperãarãpa kꞌĩsia kꞌawaa beerã tꞌo pꞌanapata. Mamĩda kꞌĩsia kꞌawa–ee beerã kꞌĩra nejasiapipata.
PRO.4.1	Warrarã, ũripatáatɨ akꞌõrepa ũraa bɨ. Pia ũripatáatɨ kꞌawaadamerã mɨ pedee kꞌãata jara kꞌinia bɨ 
PRO.4.2	mɨa ũraa bɨ pia bairã. Maperã ma ũraa kꞌĩra atuanáatɨ. 
PRO.4.3	Mɨ aukꞌa mɨ akꞌõre warra paji. Mɨ nawepa mɨ kꞌinia iru bapachi mãikꞌaapa pia akꞌɨpachi warra apai bɨ akꞌɨpatakꞌa. 
PRO.4.4	Mɨ akꞌõrepa mɨmaa nãga ũraapachi: “Mɨa pɨmaa jarapari pɨchi tꞌãride ɨa iru baparíiji mãikꞌaapa mɨa jara bɨkꞌa ooparíiji, mãgá ewari teesoo bapariimerã. 
PRO.4.5	Jɨrɨ́ji kꞌĩsia kꞌawaa bapariitꞌee mãikꞌaapa poro wẽsaa bapariitꞌee. Mɨa ũraa bɨ kꞌĩra atuanáaji. 
PRO.4.6	Kꞌĩsia kꞌawaa beerãpa pedee jarapata ũriamaa banáaji. Ma pedee kꞌinia iru báji, ma pedeepa pɨ jɨ̃a pɨkꞌaitꞌee perã kꞌachiade baainaamerã. 
PRO.4.7	Awaraa ne–inaa jɨrɨi kꞌãyaara, naapɨara jɨrɨ́ji kꞌĩsia kꞌawaa bapariitꞌee mãikꞌaapa poro wẽsaa bapariitꞌee. 
PRO.4.8	Jɨrɨparíiji kꞌĩsia kꞌawaa bapariitꞌee. Mãga beeru pɨrã, pɨ eperã waibɨa paitꞌee mãikꞌaapa awaraarãpa pɨ tꞌo pꞌanadaitꞌee. 
PRO.4.9	Ara reymaa poro jɨ̃ra teepatakꞌa jɨ̃pariimerã eperãarã taide, mãga pɨkꞌa pɨ kꞌĩsia kꞌawaa bakꞌãri, poro jɨ̃ra kꞌĩra wãree jɨ̃ pɨkꞌa baitꞌeeda” aji.
PRO.4.10	Warra, mɨ pedee ũríji mãikꞌaapa óoji mɨa jara bɨkꞌa. Mãgá ewari teesoo bapariitꞌee. 
PRO.4.11	Mɨa pɨmaa ũraa bɨ kꞌĩsia kꞌawaa bamerã mãikꞌaapa mãgá o piade nipapariimerã. 
PRO.4.12	Mãgɨ́ ode nipakꞌãri, eperã o trokꞌoo bɨde nipaparikꞌa baitꞌee maa–e pɨrã eperã pꞌirakꞌãri maarepida bɨɨrɨ tꞌĩutɨ–e bɨkꞌa baitꞌee, pɨa ne–inaa oo bɨ pia uchiaitꞌee perã. 
PRO.4.13	Mɨa ũraa bɨ kꞌĩra atuanáaji mãikꞌaapa na ũraade jara bɨkꞌa ichita ooparíiji na ũraa kꞌaurepa pɨ pia bapariitꞌee perã. 
PRO.4.14	Ne–inaa kꞌachia ooyaa beerã wãpata ode wãnáaji mãikꞌaapa ãchia oopatakꞌa oonáaji. 
PRO.4.15	Ãchi wãpata o kꞌaitꞌa wãnáaji. ¡Ãchi ikꞌaawaapa ãyaa béeji mãikꞌaapa pɨchi o piade jĩpꞌa wã́ji! 
PRO.4.16	Mãgeerã kꞌãidakꞌaa ne–inaa kꞌachia ooda–emaa. Pꞌoyaa kꞌãidakꞌaa chĩara ne–inaa kꞌachiade baaipida–emaa. 
PRO.4.17	¡Mãgeerã–itꞌee ne–inaa kꞌachia oodaitꞌee chikꞌo kꞌorutákꞌata bɨ mãikꞌaapa chĩara peedaitꞌee vino torutákꞌata bɨ!
PRO.4.18	Tachi Akꞌõrepa jara bɨkꞌa oopataarã wãpata o ɨ̃daa pɨkꞌa bɨ, ãsá pawãkꞌãri, akꞌõrejĩru ɨ̃daapɨara wãparikꞌa. 
PRO.4.19	Mamĩda ne–inaa kꞌachia ooyaa beerã wãpata o audú pꞌãriu pɨkꞌa bairã, kꞌawadakꞌaa kꞌãare kꞌaurépata ãchi kꞌachiade baaipata.
PRO.4.20	Warra, mɨ ũraa pia ũriparíiji. 
PRO.4.21	Kꞌĩra atuanáaji. Ichita pɨchi tꞌãride ɨa iru baparíiji mãikꞌaapa aɨde kꞌĩsiaparíiji. 
PRO.4.22	Na ũraa kꞌaurepa pɨ kꞌapꞌɨa pia mãikꞌaapa ewari teesoo bapariitꞌee. 
PRO.4.23	Awaraa ne–inaa kꞌãyaara pɨchi tꞌãri jɨ̃aparíiji, madeepa kꞌĩsia uchia bɨ kꞌaurepa pɨ pia bapariitꞌee perã wa kꞌachiade baaiitꞌee perã. 
PRO.4.24	Kꞌĩra kꞌaupai pedee kꞌachia jarai. Seewa jaraitꞌee kꞌĩsianáaji. 
PRO.4.25	Ichita kꞌĩsia kꞌawaa pedeede kꞌĩsiaparíiji, eperã ode wãkꞌãri ichi nokꞌoore unuitꞌee kꞌĩsia wãparikꞌa. 
PRO.4.26	Pia akꞌɨparíiji sãmata pɨ bɨɨrɨ bɨitꞌee. Mãga ooru pɨrã, pɨ wãrumaa pia nipapariitꞌee. 
PRO.4.27	Pɨ o pia nipaparideepa ãyaa wãnáaji. Ma kꞌãyaara ne–inaa kꞌachia ooyaa beerã ikꞌaawaapa ãyaa wã́ji.
PRO.5.1	Warra, ũríji mɨa kꞌĩsia kꞌawaa pedee jara bɨ. Pia ũríji mɨa poro wẽsaa pedee jara bɨ. 
PRO.5.2	Pɨa mãga ooru pɨrã, jɨrɨ kꞌawaaitꞌee ne–inaa pia, ne–inaa kꞌachia kꞌãyaara mãikꞌaapa awaraarãmaa poro wẽsaa pedee jara kꞌawaa baitꞌee. 
PRO.5.3	Wẽra taunemayaa bɨpa iwarraa pedeepari mãikꞌaapa ichi pedee kꞌũ–ũa pɨkꞌa bapari mielekꞌa. Aceite pirukꞌua baparikꞌa, mãga pɨkꞌa ma wẽra iwarraa pedee pirukꞌua pɨkꞌa bapari. 
PRO.5.4	Mamĩda tꞌẽepai ma pedee ne–inaa asia kꞌãyaara asiara pɨkꞌa beepari mãikꞌaapa pꞌewedeera pɨkꞌa beepari espada kꞌĩraichaaweda erapꞌeda, pꞌewedee beeparikꞌa. 
PRO.5.5	Pɨ iru ome wãru pɨrã, irua pɨ peede ateerúkꞌapɨ bɨ, iru wãpari o jĩpꞌa piudaarãmaa wãpari perã. 
PRO.5.6	Iru o piade nipa kꞌiniakꞌaa. Ma kꞌãyaara o jõree bɨde nipapari, kꞌĩsia–ee ma o sãmaata wã. Kꞌawakꞌaa o kꞌachiade ni.
PRO.5.7	Maperã warra, mɨ ũraa pia ũríji mãikꞌaapa kꞌĩra atuanáaji. 
PRO.5.8	Mãgee wẽra taunemayaa bɨ ikꞌaawaapa ãyaa béeji. Ichi te puerta tꞌai kꞌaitꞌa pida wãnáaji. 
PRO.5.9	Mɨa mãga jara bɨ ma wẽra kꞌaurepa eperãarãpa pɨ eperã kꞌĩra jĩpꞌa–e bɨkꞌa ununaadamerã mãikꞌaapa kꞌĩra tewaraa tꞌãri kꞌachia–idaa beerã kꞌaurepa pɨ año chokꞌara atuanaamerã. 
PRO.5.10	¿Kꞌãare–itꞌee kꞌĩra tewaraarãmaa ichiakꞌau kꞌũrapidaima pɨchi juadoopa netꞌaa atada jãri atadamerã? 
PRO.5.11	Mãgeerã ome tꞌĩuru pɨrã, kꞌĩsia paraa nɨ̃baitꞌee pɨchi kꞌapꞌɨadeepa ewari chaa juatau jõ wãkꞌãri. 
PRO.5.12	Mãpai jaraitꞌee: “¿Sãapꞌeda mɨ ɨtrɨadapꞌedaa ũriamaa bajima? ¿Sãapꞌeda mɨa oo–e pajima mɨ ũraadapꞌedaakꞌa? 
PRO.5.13	¡Mɨmaa jarateepatapꞌedaarãpa jaradapꞌedaa ũriamaa baji! ¡Ãrapa ũraadapꞌedaakꞌa oo kꞌinia–e baji! 
PRO.5.14	¡Ɨ̃rá ne–inaa kꞌachiade baaiitꞌee nɨ̃bɨ mɨchi pꞌuuru pidaarã kꞌĩrapite!”
PRO.5.15	Opisiadaikꞌãri, pɨchi pozodepema maa–e pɨrã pɨchi pania poátrɨ uchia bɨmãidepema toparíiji.
PRO.5.16	Ma pania poátrɨ uchia bɨmãiipa pania weepináaji calle jãde wa plaza jãde pariatua atuanaamerã. 
PRO.5.17	¡Ma pania përé aupai! ¡Mapa kꞌĩra tewaraarãmaa teenáaji! 
PRO.5.18	¡Mɨa kꞌinia bɨ Tachi Akꞌõrepa pɨchi pania poátrɨ uchia bɨ bendiciamerã! ¡O–ĩa baparíiji pɨchi kꞌũtrãaweda wẽra atada omepai! 
PRO.5.19	Ma wẽra bigi wẽra pi–ia baparíkꞌapɨ bɨ.
PRO.5.20	Mãga bɨta warra, ¿kꞌãare–itꞌee chĩara wẽra jɨrɨima? ¿Kꞌãare–itꞌee wẽra taunemayaa bɨ o jõi ataima mãikꞌaapa aɨ ome kꞌãima?
PRO.5.21	Tachi Akꞌõrepa eperãarãpa oopata ichita akꞌɨpari. Tachia ne–inaa oopata jõmaweda kꞌawa bɨ irua ne–inaa jõmaweda akꞌɨpari perã. 
PRO.5.22	Eperã ne–inaa kꞌachia ooyaa bɨ kꞌachiade baaipari ichia ne–inaa kꞌachia oopariida kꞌaurepa. Ichia pꞌekꞌau kꞌachia oopariida kꞌaurepa ichi ma kꞌachiade baaipari lazopa ne–animal jita ataparikꞌa. 
PRO.5.23	Ichi mãgá pariatua nipapari perã, piuitꞌee. Ichia kꞌiniata oopari kꞌaurepa o pia atuaitꞌee.
PRO.6.1	Warra, pɨa pedeeteeji pɨrã pɨchi kꞌõpꞌãyo pari maa–e pɨrã kꞌĩra tewaraa pari tewe pꞌaaitꞌee, 
PRO.6.2	mãikꞌaapa pɨa ma pedee jarada kꞌaurepa kꞌachiade baairu pɨrã, 
PRO.6.3	nãga ooipia bɨ. Pɨ kꞌõpꞌãyomaa wã́ji mãikꞌaapa iru kꞌĩrapite bedabai nɨ̃beepꞌeda, jaráji pɨa iru pari ma tewe pꞌaa–e paitꞌee. 
PRO.6.4	Mãga ooi naaweda kꞌãináaji mãikꞌaapa ɨ̃ináaji. 
PRO.6.5	Isapai uchíaji ma nepɨradeepa bigi nejɨrɨpari naa isapai pꞌiradaiparikꞌa maa–e pɨrã ipana tꞌɨrɨdeepa uchiadaiparikꞌa.
PRO.6.6	Eperã kꞌoo–idaa bɨ, wã́ji tꞌãa akꞌɨde. Pi–ia akꞌɨ́ji ãchia oo pꞌanɨ ãrakꞌa mimia kꞌawaa bamerã. Mãgá pɨ kꞌĩsia kꞌawaa bapariitꞌee. 
PRO.6.7	Ãra poro waibɨarã wẽe pꞌanɨ, mãɨrãpa ãra akꞌɨdamerã maa–e pɨrã jaradamerã kꞌãata oodaipia bɨ. 
PRO.6.8	Mãga bɨ mĩda, ãchia chikꞌo pꞌepata pꞌoojara pakꞌãri mãikꞌaapa chikꞌo waibɨa paraakꞌãri.
PRO.6.9	¡Kꞌoo–idaa bɨ, waa kꞌãináaji! ¡Waa pꞌarude jẽra banáaji! 
PRO.6.10	Pɨ kꞌãimokꞌaraa bɨ misa, arakꞌatɨa kꞌãi bɨ misa, arakꞌatɨa ɨ̃i bɨ misa mãikꞌaapa jua bɨra akꞌɨ bɨ misa, 
PRO.6.11	pɨ chupɨria ne–inaa wẽe baibeeitꞌee chupɨria bakꞌajikꞌa nechɨ–idaa bɨ arma anipaparipa pɨchi netꞌaa jãri ata cheda paara.
PRO.6.12	Eperã ne–inaa kꞌachia ooyaa bɨ ne–inaa kꞌachia ooi awaa bairã, ichita seewa jara nipapari. 
PRO.6.13	Mãga oo bɨ misa, ichi tau pꞌinapari mãikꞌaapa juapa maa–e pɨrã bɨɨrɨpa ne–inaa jarapari. 
PRO.6.14	Ne–inaa kꞌachia ooyaa bɨpa ichita kꞌĩsiapari ne–inaa kꞌachia ooitꞌee mãikꞌaapa awaraarã ome nepɨra jɨrɨitꞌee. 
PRO.6.15	Mãga bapari perã, taarã–eweda kꞌachiade baaiitꞌee. Taarã–e nɨde jõmaweda jõdariitꞌee mãikꞌaapa irua maarepida oo–e paitꞌee mãgá jõnaamerã.
PRO.6.16	Ne–inaa seis paraa Tachi Akꞌõrepa unuamaa iru bapari. Ma ne–inaa seis apꞌeda, irua awaraa ne–inaa aba audú unuamaa iru bapari. Nãga pꞌanɨ: 
PRO.6.17	taupa chĩaramaa kꞌachia akꞌɨpari kꞌĩsia bairã ichi waibɨara bɨ apema kꞌãyaara; kꞌĩramepa seewa jarapari; juapa eperã ne–inaa kꞌachia oo–e bɨ waa batꞌapipari; 
PRO.6.18	tꞌãride ne–inaa kꞌachia ooitꞌee kꞌĩsiapari; bɨɨrɨpa isapai pꞌira wãpari ne–inaa kꞌachia ooitꞌee; 
PRO.6.19	charra kꞌĩrapite seewa jarapari awaraa eperã nepɨrade baaipiitꞌee; mãikꞌaapa ichi kꞌinia ɨ̃pemaarã aupedeepipari.
PRO.6.20	Warra, ichita kꞌirãpáji pɨchi akꞌõrepa ũraa bɨ mãikꞌaapa oo–eda anáaji pɨchi nawepa jaratee bɨkꞌa. 
PRO.6.21	Na ũraa pɨchi tꞌãride ɨa pɨkꞌa iru baparíiji mãikꞌaapa pɨchi otaude jɨ̃ pɨkꞌa iru baparíiji. 
PRO.6.22	Mãgá pɨ awara ãyaa wãkꞌãri, na ũraa kꞌaurepa o piade nipapariitꞌee mãikꞌaapa kꞌãi bakꞌãri, na ũraapa pɨ jɨ̃a pɨkꞌaitꞌee; ma awara ɨ̃rɨmakꞌãri, na ũraapa pɨmaa jara pɨkꞌaitꞌee kꞌãata ooipia bɨ.
PRO.6.23	Pɨmaa jaradapꞌedaa lamparakꞌa bɨ mãikꞌaapa ãrapa ũraadapꞌedaa ɨ̃daa pɨkꞌa bɨ. Pɨ ɨtrɨadakꞌãri, akꞌɨpipata sãgata bapariipia bɨ. 
PRO.6.24	Ma ũraa kꞌirãpakꞌãri, wẽra kꞌachia bɨ juade baai–e paitꞌee. Wẽra taunemayaa bɨpa iwarraa pedee jarakꞌãri, ũri–e paitꞌee. 
PRO.6.25	Iru kꞌĩra wãree bairã, irumaa kꞌũrapináaji. ¡Iru taupa pɨmaa pi–ia akꞌɨ bairã, iru kꞌinianáaji!
PRO.6.26	Prostituta ɨmɨkꞌĩra ome kꞌãikꞌãri, chikꞌo kꞌoitꞌee iru bapari. Mamĩda wẽra taunemayaa bɨ chi kꞌima–ee bɨ ome kꞌãikꞌãri, ma eperã kꞌo pɨkꞌaitꞌee, ma kꞌaurepa iru piudarii perã.
PRO.6.27	Eperãpa ichi bolsillode tꞌɨpɨtau ateeikꞌã ¿ichi pꞌaru paa–ee? 
PRO.6.28	Maa–e pɨrã, ¿eperã tꞌɨpɨtau ɨ̃rɨ tꞌɨaikꞌã, ichi bɨɨrɨ paa–ee? 
PRO.6.29	Mãga pɨkꞌa eperã chĩara wẽra ome araa paru pɨrã, ichi kꞌaurepa miaitꞌee.
PRO.6.30	Eperãpa nechɨaru pɨrã jarrapa bada perã, ma kꞌaurepa apidaapa iru kꞌĩra unuamaa iru pꞌanada–e paitꞌee. 
PRO.6.31	Mamĩda mãgɨ́ nechɨamaa unu ataruta pɨrã, irua netꞌaa chɨada pari aba teepidapꞌeda, awaraa seis teepidaipia bɨ Tachi Akꞌõre ley pꞌãdade jara bɨkꞌa. Mãga oopidaipia bɨ ma kꞌaurepa ma chupɨria chɨ netꞌaa wẽe beeru pɨjida.
PRO.6.32	¡Eperã chĩara wẽra ome kꞌãiru pɨrã, ma eperã kꞌĩsia kꞌawa–ee bɨ! ¡Chi mãga oo bɨ ichi itu piudariitꞌee! 
PRO.6.33	Mãga ooda kꞌaurepa ma eperã pꞌua oodaitꞌee mãikꞌaapa iru ãpɨte pedee kꞌachia jaradaitꞌee. Ma awara iru kꞌĩra nejasia bapariitꞌee. 
PRO.6.34	Ɨmɨkꞌĩra miajiwaa–idaa bɨ tꞌɨpɨtau urua nɨ̃bɨkꞌa bapari. Kꞌĩra jõ–ee beepari mãikꞌaapa ma eperã chi wẽra ome kꞌãi bada chupɨria kꞌawaakꞌaa. 
PRO.6.35	Iru kꞌĩrau wẽpa–e paitꞌee chi kꞌachia oodapa ma kꞌachia ooda pari netꞌaa pia cho–kꞌara irumaa teeru pɨjida.
PRO.7.1	Warra, mɨa jara bɨkꞌa ooparíiji. Ma awara mɨa ũraa bɨ pɨchi tꞌãride ɨa iru baparíiji. 
PRO.7.2	Mɨa ũraa bɨkꞌa ooparíiji. Mãgá ewari teesoo bapariitꞌee. Na ũraa pia jɨ̃́aji pɨchi tau pia jɨ̃aparikꞌa. 
PRO.7.3	Na ũraa pɨchi juade jɨ̃ pɨkꞌa bɨ́ji sortija jɨ̃parikꞌa mãikꞌaapa pɨchi wãrumaa kꞌirãpaparíiji eperãarãpa pedee pꞌãpatakꞌa kꞌirãpadaitꞌee. 
PRO.7.4	Kꞌĩsia kꞌawaa pedee kꞌinia iru baparíiji pɨchi ɨ̃pewẽra kꞌinia iru baparikꞌa mãikꞌaapa poro wẽsaa pedee kꞌinia iru baparíiji pɨchi ëreerã kꞌinia iru baparikꞌa. 
PRO.7.5	Na pedeede jara bɨkꞌa ooru pɨrã, wẽra taunemayaa bɨ juade baai–e paitꞌee, ma kꞌĩra tewaraa bɨpa pɨmaa iwarraa pedee jararu pɨjida.
PRO.7.6	Ewari aba mɨchi tedepema ventanadeepa akꞌɨmaa baji. 
PRO.7.7	Unuji kꞌũtrãarã makꞌɨara kꞌĩsia kꞌawa–ee beerã. Mamĩda ãradepema aba apemaarã kꞌãyaara kꞌĩsia kꞌawa–eera baji. 
PRO.7.8	Ma kꞌũtrãa calle jã sĩaji mãikꞌaapa ma calle esquinade panakꞌãri, wãji wẽra taunemayaa bɨ temaa. 
PRO.7.9	Mãga nɨde akꞌõrejĩru baai wã nipaji mãikꞌaapa kꞌeu wã nipaji.
PRO.7.10	Mãga nɨde ma wẽra iru kꞌĩrapite uchiaji. Ma wẽra prostitutaarã pꞌaru jɨ̃patakꞌa jɨ̃ baji mãikꞌaapa ichi tꞌãride kꞌĩsia chewãji ma kꞌũtrãa kꞌũraitꞌee. 
PRO.7.11	Mãgee wẽra aupedeei awaa bapari mãikꞌaapa kꞌĩra nejasia wẽe pedeepari. Ichi tede pꞌoyaa ipꞌii bakꞌaa. 
PRO.7.12	Ma kꞌãyaara pꞌuuru jãde mãikꞌaapa plaza jãde nipai awaa bapari. Calle esquina chaa nɨpari eperã naapɨara wãyaaru kꞌũra ataitꞌee. 
PRO.7.13	Mãgá mɨa ma kꞌũtrãa akꞌɨmaa bɨde ma wẽrapa iru o jõi atapꞌeda, kꞌĩra ɨ̃tꞌaaji mãikꞌaapa kꞌĩra nejasia wẽe mãgaji: 
PRO.7.14	“Teeda mɨa nechiara iru bɨda aji, idi Tachi Akꞌõre–itꞌee mɨa ne–animal paapida perã mɨa irumaa jaradakꞌa. 
PRO.7.15	Maperã mɨ pɨ kꞌĩrapite uchiaji. ¡Mɨa pɨ audú unu kꞌinia baji mãikꞌaapa nama pɨ unu ataji! 
PRO.7.16	Mɨ pꞌaru kꞌãipari tꞌõji Egiptodepema pꞌaru pi–ia lino nãusaadee kꞌadapa. 
PRO.7.17	Ma pꞌaru ɨ̃rɨ weeji kꞌera tꞌũa ooda mirradee, aloedee, mãikꞌaapa caneladee. 
PRO.7.18	Mɨ ome chéji. Kꞌãinadáma mãikꞌaapa tachi tꞌãride kꞌĩsia iru pꞌanɨkꞌa oodáma ewarirumaa. 
PRO.7.19	Mɨ ɨmɨkꞌĩra teeda wẽ–e. Taarãitꞌee tꞌɨmɨ́ wãda perã. 
PRO.7.20	Irua pꞌaratꞌa chuspa aba ateeji. Mapa ai ewarirumaata iru cheitꞌeeda” aji.
PRO.7.21	Ma wẽrapa iwarraa pedee jara nɨ̃bɨpa ma kꞌũtrãa kꞌũra ataji. 
PRO.7.22	Aramata iru ma wẽra tꞌẽe wãji. Ara pꞌakꞌa atee wãpatakꞌa chi peepatamaa, mãga pɨkꞌa ma kꞌũtrãa ateeji. Maa–e pɨrã bigi lazode baaiparikꞌa, mãga pɨkꞌa iru ma wẽra juade baaiji. 
PRO.7.23	Ara ipana tꞌɨrɨde tꞌĩudaiparikꞌa, kꞌawa–ee ichi mama piuitꞌee sia trɨdapa, mãga pɨkꞌa ma kꞌũtrãa ma kꞌachiade baaiji, kꞌawa–ee ichi mama piudariitꞌee.
PRO.7.24	Maperã warrarã, mɨa jara bɨ ũripatáatɨ. 
PRO.7.25	Mãgee wẽrade kꞌĩsianáatɨ. Mãgeerã ome tꞌĩunáatɨ. Maa–e pɨrã, kꞌĩsia kꞌawaa beerã o piadeepa uchiadaitꞌee. 
PRO.7.26	¡Mãgee wẽrapa eperãarã chokꞌara kꞌachiade baaipipari mãikꞌaapa iru kꞌaurepa chokꞌara piupata! 
PRO.7.27	Pɨ mãgee wẽra ome wãru pɨrã, irua pɨ peede ateerúkꞌapɨ bɨ, iru wãpari o jĩpꞌa piudaarãmaa wãpari perã.
PRO.8.1	Eperãpa awaraa eperãarã tꞌɨ̃parikꞌa, mãga pɨkꞌa kꞌĩsia kꞌawaa pedeepa eperãarã tꞌɨ̃maa bɨ. Ma poro wẽsaa pedeepa golpe jara bɨ. 
PRO.8.2	Ma pedee pꞌuuru jãdepema ɨtꞌɨa beemãi mãikꞌaapa o bi ikꞌaawa, esquinade paara akꞌɨnɨ̃ beepari. 
PRO.8.3	Pꞌuurudepema puerta chaa nãga jarapari: 
PRO.8.4	“Mɨa eperãarã jõmaarãmaa na pedee jararu: 
PRO.8.5	Parã warra chakꞌeerãkꞌa kꞌĩsia pꞌanapataarã, kꞌawáatɨ kꞌĩra jĩpꞌa nipapataadamerã mãikꞌaapa parã kꞌĩsia kꞌawa–ee beerã, jɨrɨ́tɨ kꞌĩsia kꞌawaa pꞌaneedamerã. 
PRO.8.6	Pia ũrítɨ, mɨa pedee pi–ia jaraitꞌee perã. Mɨa ichita pedee pia jarapari. 
PRO.8.7	Mɨa ichita wãara pedee jarapariitꞌee, seewa jarakꞌaa perã. 
PRO.8.8	Na pedee jõmaweda pia bɨ; maarepida seewa wẽe. 
PRO.8.9	Kꞌĩsia kꞌawaa beerã–itꞌee mãikꞌaapa poro wẽsaa beerã–itꞌee mɨ pedee bëi–sãa bɨ. 
PRO.8.10	Pꞌaratꞌa maa–e pɨrã nẽe jɨrɨdai kꞌãyaara jɨrɨpatáatɨ mɨ, kꞌĩsia kꞌawaa pedeepa jaratee bɨ ũridamerã mãikꞌaapa kꞌawaadamerã. 
PRO.8.11	Piara bɨ kꞌĩsia kꞌawaa baitꞌee mãu pi–ia bɨ iru bai kꞌãyaara. ¡Ma kꞌãyaara awaraa ne–inaa parãpa kꞌinia pꞌanapata pipɨara wẽ–e!
PRO.8.12	“Mɨ, kꞌĩsia kꞌawaa pedee aukꞌa bapari poro wẽsaa pedee ome. Chi mɨ jɨrɨ bɨmaa mɨa ũraa pia teepari. 
PRO.8.13	Tachi Akꞌõre waaweeparipa ne–inaa kꞌachia unuamaa iru bapari. Mɨ, kꞌĩsia kꞌawaa pedeepa unuamaa iru bapari audua pedee, seewa pedee mãikꞌaapa ne–inaa kꞌachia ooyaa beerãpa oopata. 
PRO.8.14	Eperãpa mɨa ũraa bɨkꞌa ookꞌãri, ichia pia kꞌĩsiaitꞌee ne–inaa ooi naaweda mãikꞌaapa kꞌawaitꞌee kꞌãata ooipia bɨ. Ne–inaa pia oo kꞌawaitꞌee mãikꞌaapa juataura bapariitꞌee. 
PRO.8.15	Mɨ kꞌaurepa reyrãpa ãchi jua ekꞌari beerã pia akꞌɨpata mãikꞌaapa eperãarã poro waibɨarãpa ãchi jua ekꞌari pꞌanɨɨrãmaa ley pia jarateepata. 
PRO.8.16	Mɨ kꞌaurepa reyrãpa mãikꞌaapa awaraa poro waibɨarãpa eperãarã pia akꞌɨpata mãikꞌaapa charraarãpa kꞌawapata eperãarã nepɨra akꞌɨdaitꞌee. 
PRO.8.17	Mɨa kꞌinia iru bapari chi mɨ kꞌinia iru pꞌanapataarã. Chi mɨ jɨrɨrutaarãpa mɨ unudaitꞌee. 
PRO.8.18	Mɨ kꞌaurepa eperãarãpa ne–inaa pia iru pꞌaneepata mãikꞌaapa awaraarã kꞌĩrapite waibɨara pꞌaneepata. Ma awara ne–inaa taarã choopari iru pꞌaneepata mãikꞌaapa pia pꞌanapata. 
PRO.8.19	Mɨa eperãarãmaa ne–inaa teepari piara bɨ nẽe pi–iara bɨ kꞌãyaara maa–e pɨrã pꞌaratꞌa pi–iara bɨ kꞌãyaara. 
PRO.8.20	Mɨ o jĩpꞌaa bɨde wãpari; Tachi Akꞌõrepa jara bɨkꞌa oopataarã ode. 
PRO.8.21	Mɨ kꞌinia iru pꞌanapataarãmaa mɨa ne–inaa pia teepari. Ma ne–inaa piapa mɨa ãra te ipurupipari.
PRO.8.22	“Tachi Akꞌõrepa awaraa ne–inaa jõmaweda ooi naaweda, mɨ ooji. 
PRO.8.23	Na pꞌekꞌau eujã aɨde nɨ̃bɨ ome ooi naaweda, irua mɨ ooji. 
PRO.8.24	Pꞌusa waibɨa bee mãikꞌaapa pania poátrɨ uchia bee paraai naaweda, irua mɨ ooji. 
PRO.8.25	Ee kꞌaipee jẽra bee mãikꞌaapa ee ɨtꞌɨa jẽra bee ooi naaweda, irua mɨ ooji. 
PRO.8.26	Mɨ ookꞌãri, irua atꞌãri oo–e baji na pꞌekꞌau eujã, mẽe, yooro pꞌora paara. 
PRO.8.27	Irua pajã pꞌusa ɨ̃rɨ ookꞌãri, mɨ jãma baji. 
PRO.8.28	Mɨ baji irua jɨ̃arara pajãde bɨkꞌãri mãikꞌaapa pꞌusa jãde pania poátrɨ uchiapikꞌãri, pꞌusa nãpɨa beemerã. 
PRO.8.29	Mɨ baji irua jarakꞌãri na pꞌekꞌau eujã irua bɨdamãiipa ãyaa wãnaamerã mãikꞌaapa pꞌusadepema pania irua pꞌusa i bɨdamãiipa ãyaa weenaamerã. 
PRO.8.30	Irua ma jõma ookꞌãri, mɨ iru ikꞌaawa baji te ooparipa akꞌɨparikꞌa mãikꞌaapa mɨa iru tꞌãri o–ĩapiji. Ewari chaa irua ne–inaa oo bɨ unukꞌãri, iru kꞌĩrapite mɨ o–ĩapa pairapachi. 
PRO.8.31	¡Mɨ o–ĩa bapachi na pꞌekꞌau eujãdepema ne–inaa jõma ooda ome mãikꞌaapa eperãarã irua ooda ome!
PRO.8.32	“Ɨ̃rá warrarã, mɨ kꞌĩsia kꞌawaa pedee ũrítɨ mãikꞌaapa mɨa jara bɨkꞌa óotɨ. Mãgá tꞌãri o–ĩa pꞌanapataadaitꞌee. 
PRO.8.33	Mɨa jaratee bɨ pia ũrítɨ. Mãgá parã kꞌĩsia kꞌawaa pꞌanapataadaitꞌee. Ma awara mɨ pedee yiaraa iru pꞌananáatɨ. 
PRO.8.34	Chi mɨ pedee ũrirutaarã o–ĩa pꞌanapataadaitꞌee ewari chaa mɨ te tꞌĩupatade nɨdakꞌãri mɨ pedee ũridaitꞌee 
PRO.8.35	eperãpa mɨ unukꞌãri, ewari teesoo bapariitꞌee perã mãikꞌaapa Tachi Akꞌõrepa iru pia akꞌɨpariitꞌee perã. 
PRO.8.36	¡Mamĩda eperãpa mɨ pedee ũriamaa bɨ pɨrã, ichi kꞌaurepa piudaarãmaa wãpari ode wãitꞌee, mɨ unuamaa iru bapari perã!
PRO.9.1	Eperãpa ichi te ooparikꞌa, mãga pɨkꞌa kꞌĩsia kꞌawaa pedeepa ichi te ooji. Ma tede columna siete oo bɨji. 
PRO.9.2	Fiesta ookꞌãri, ne–animalaarã peeji mãikꞌaapa vino pi–ia ooji. Maapꞌeda mesade bɨji. 
PRO.9.3	Mãpai ichi mimiapataarã pëiji pꞌuuru jãde ɨtꞌɨara beemãiipa nãga biadamerã: 
PRO.9.4	“¡Warra chakꞌeerãkꞌa kꞌĩsia pꞌanapataarã, namaa chétɨ!” Ichiaba kꞌĩsia kꞌawa–ee beerãmaa irua nãga jara pëiji: 
PRO.9.5	“Mɨ pan kꞌo chétɨ mãikꞌaapa mɨa vino awaraa ne–inaa ome pꞌoirada to chétɨ. 
PRO.9.6	Chokꞌai pꞌanee kꞌinia pꞌanɨ pɨrã, waa kꞌĩsia kꞌawa–ee pꞌananáatɨ. Ma kꞌãyaara kꞌawáatɨ kꞌĩsia kꞌawaa pꞌanadamerã.”
PRO.9.7	Chĩara ooyaa bɨ ɨtrɨakꞌãri, irua pɨmaa pedee kꞌachia jarakꞌooitꞌee. Ma awara ne–inaa kꞌachia ooyaa bɨ ɨtrɨakꞌãri, ũriamaa bɨ pɨrã, iru pɨ ome kꞌĩra ëree beeitꞌee. 
PRO.9.8	Mapa chĩara ooyaa bɨ ɨtrɨanáaji, maa–e pɨrã irua pɨ kꞌĩra unuamaa iru bapariitꞌee. Jõdee kꞌĩsia kꞌawaa bɨ ɨtrɨaru pɨrã, irua pɨ kꞌinia iru bapariitꞌee.
PRO.9.9	Kꞌĩsia kꞌawaa bɨmaa jarateeru pɨrã, iru kꞌĩsia kꞌawaara beeitꞌee. Tachi Akꞌõrepa jara bɨkꞌa ooparimaa jarateeru pɨrã, irua ne–inaa audupɨara kꞌawaaitꞌee.
PRO.9.10	Eperã kꞌĩsia kꞌawaa ba kꞌinia bɨ pɨrã, Tachi Akꞌõre waawee baparíiji. Iru, chi kꞌachia wẽe bapari kꞌawa beerã, poro wẽsaadaipata.
PRO.9.11	Pɨ kꞌĩsia kꞌawaa bɨ kꞌaurepa ewari teesoo bapariitꞌee. 
PRO.9.12	Pɨ kꞌĩsia kꞌawaa bapari pɨrã, piara bapariitꞌee. Mamĩda kꞌĩsia kꞌawa–ee bapari pɨrã, ma kꞌaurepa pia–ee bapariitꞌee.
PRO.9.13	Wẽra kꞌĩsia kꞌawa–ee bɨ nãga bapari: pedee–idaa; ne–inaa kꞌawa–ee mãikꞌaapa kꞌĩra nejasia wẽe. 
PRO.9.14	Mãgee wẽra ichi te puerta tꞌaide su–akꞌɨ beepari maa–e pɨrã ichi sillade su–akꞌɨ beepꞌeda, pꞌuuru jãde ɨtꞌɨara beemãiipa 
PRO.9.15	nãga jarapari eperãarã ãchi ode kꞌãiwee wãrutaarãmaa: 
PRO.9.16	“¡Chétɨ warra chakꞌeerãkꞌa kꞌĩsiapataarã!” Ichiaba kꞌĩsia kꞌawa–ee beerãmaa nãga jarapari: 
PRO.9.17	“Pania chɨada warraara bɨ mãikꞌaapa pan merã kꞌoru warraara bɨda” apari. 
PRO.9.18	Mamĩda ãchia kꞌawada–e pꞌanɨ mamaa wãruta pɨrã, piudaitꞌee iru ome tꞌĩurutaarã piudaarãmãi wãpata perã.
PRO.10.1	Salomonpa na ũraa jaraji.
PRO.10.1	“Warra kꞌĩsia kꞌawaa bɨpa chi akꞌõre tꞌãri o–ĩapipari. Jõdee warra kꞌĩsia kꞌawa–ee bɨpa chi nawe tꞌãri pꞌuapipari.
PRO.10.2	Pꞌaratꞌa wa netꞌaa pia atada ne–inaa kꞌachia oo bɨpa, chi mãga iru bɨ–itꞌee mãgee netꞌaa vale–e baibɨ. Mamĩda eperãpa jɨrɨkꞌãri ichita ne–inaa pia oopariitꞌee, iru ewari teesoo bapariitꞌee.
PRO.10.3	Tachi Akꞌõrepa ichia jara bɨkꞌa ooparimaa jarra oopikꞌaa. Mamĩda ne–inaa kꞌachia ooyaa bɨmaa isapai chikꞌo unupikꞌaa.
PRO.10.4	Eperã kꞌoo–idaa bɨ chupɨriadaipari. Jõdee eperã mimiayaa bɨ pꞌaratꞌaradaipari.
PRO.10.5	Warra kꞌĩsia kꞌawaa bɨpa ichia ne–uuda ewapari pꞌoojarade. Mamĩda warra kꞌĩra nejasia wẽe bɨ kꞌãipari awaraarãpa ãchia ne–uudapꞌedaadepema ewa pꞌanɨ misa.
PRO.10.6	Tachi Akꞌõrepa eperã bendiciapari ichia jara bɨkꞌa ookꞌãri. Mamĩda eperã ne–inaa kꞌachia ooyaa bɨ pedeekꞌãri, kꞌĩsia kꞌachia ichi tꞌãride iru bɨ merã pɨkꞌapari.
PRO.10.7	Eperãarãpa kꞌirãpadakꞌãri Tachi Akꞌõrepa jara bɨkꞌa oopari bapariida, ne–inaa pia Tachi Akꞌõrepa teedákꞌapɨ bɨ. Mamĩda kꞌĩra atuadaipata eperã ne–inaa kꞌachia ooyaa bɨ bapariida.
PRO.10.8	Eperã kꞌĩsia kꞌawaa bɨpa ũraa pia ũripari mãikꞌaapa aɨde jara bɨkꞌa oopari. Mamĩda eperã pariatua kꞌĩsia kꞌawa–ee pedeepari kꞌachiade baaiitꞌee.
PRO.10.9	Eperã tꞌãri jĩpꞌa nipaparipa ne–inaa apida waaweekꞌaa. Mamĩda eperãarãpa kꞌawapata chi o kꞌachiade ni ichia ne–inaa kꞌachia oopari kꞌaurepa.
PRO.10.10	Eperã tau pꞌina bɨde seewa jarakꞌãri, awaraarã tꞌãri pꞌuapipari. Mamĩda wãara pedee jarakꞌãri, awaraarã tꞌãri o–ĩ–ĩapipari, ma pedee ɨtrɨa pɨkꞌa bɨ mĩda.
PRO.10.11	Eperã Tachi Akꞌõrepa jara bɨkꞌa oopari pedee pania poátrɨ uchia bɨ́kꞌapɨ bɨ, ma pedee ũridakꞌãri, eperãarã pipɨara pꞌanapata perã. Mamĩda eperã ne–inaa kꞌachia ooyaa bɨ pedeekꞌãri, kꞌĩsia kꞌachia ichi tꞌãride iru bɨ merã pɨkꞌapari.
PRO.10.12	Eperãpa chĩara kꞌĩra unuamaa iru bakꞌãri, mãgɨ́ ome chõo jɨrɨpari. Mamĩda eperãpa chĩara kꞌinia iru bakꞌãri, ichimaa ne–inaa kꞌachia ooda kꞌĩra atuapari.
PRO.10.13	Eperã kꞌĩsia kꞌawaa bɨpa kꞌĩsia kꞌawaa pedee jarapari. Mamĩda kꞌĩsia kꞌawa–ee bɨpa kꞌĩsia kꞌawa–ee pedee jarada kꞌaurepa, potrepa iru wɨpata.
PRO.10.14	Eperã kꞌĩsia kꞌawaa bɨpa ne–inaa kꞌĩra tꞌãdoo kꞌawaakꞌãri, ichi tꞌãride ɨa pɨkꞌa iru bapari. Mamĩda kꞌĩsia kꞌawa–ee bɨpa pariatua pedee jara bɨ kꞌaurepa, iru kꞌachiade baaipari.
PRO.10.15	Pꞌaratꞌara bɨ pꞌaratꞌapa iru jɨ̃a pɨkꞌapari murallapa pꞌuuru jɨ̃aparikꞌa. Jõdee chupɨria chɨ chupɨria bapari pꞌaratꞌa wẽe bairã.
PRO.10.16	Eperã Tachi Akꞌõrepa jara bɨkꞌa oopari ewari teesoo bapariitꞌee. Mamĩda chi ne–inaa kꞌachia ooyaa bɨ miaitꞌee ichia pꞌekꞌau kꞌachia oopari kꞌaurepa.
PRO.10.17	Eperãpa ũraa pia ũriru pɨrã mãikꞌaapa ma ũraade jara bɨkꞌa ooru pɨrã, o piade nipapariitꞌee mãikꞌaapa ewari teesoo bapariitꞌee. Mamĩda ũraa pia ũriamaa bɨ pɨrã, o kꞌachiade nipapariitꞌee.
PRO.10.18	Nãgee eperã kꞌĩsia kꞌawa–ee bɨ: chi seewa jarapari merã kꞌinia bairã ichia chĩara kꞌĩra unuamaa iru bapari mãikꞌaapa chi pedee kꞌachia chĩara ãpɨte jarapari.
PRO.10.19	Eperã pedee–idaa baparipa isapai pꞌekꞌau kꞌachia oopari. Mamĩda kꞌĩsia kꞌawaa bɨ kꞌĩupꞌee beepari.
PRO.10.20	Eperã Tachi Akꞌõrepa jara bɨkꞌa ooparipa pedee jara bɨ pꞌaratꞌa pi–ia bɨ́kꞌapɨ bɨ. Mamĩda ne–inaa kꞌachia ooyaa bɨpa kꞌĩsia bɨ maarepida vale–e bɨ.
PRO.10.21	Eperã Tachi Akꞌõrepa jara bɨkꞌa ooparipa awaraarã ũraakꞌãri, chokꞌaraarã kꞌaripapari. Mamĩda kꞌĩsia kꞌawa–ee bɨpa pedee pariatua jarada kꞌaurepa, chonaa padai naaweda, piudaipari.
PRO.10.22	Tachi Akꞌõrepa eperã bendiciakꞌãri, ma eperãmaa ne–inaa pi–ia teepari. Ma awara ma eperã tꞌãri pꞌua bakꞌaa.
PRO.10.23	Eperã kꞌĩsia kꞌawa–ee bɨ o–ĩadaipari chĩaramaa ne–inaa kꞌachia ookꞌãri. Jõdee chi kꞌĩsia kꞌawaa bɨ o–ĩa bapari kꞌĩsia kꞌawaa bairã.
PRO.10.24	Ne–inaa kꞌachia ooyaa bɨpa ne–inaa audupɨara waawee bɨ, irumaa mãga pꞌasapari. Mamĩda eperã Tachi Akꞌõrepa jara bɨkꞌa ooparipa ne–inaa kꞌinia bɨkꞌa uchiapari.
PRO.10.25	Nãumia chekꞌãri, ne–inaa kꞌachia ooyaa bɨ pꞌira uchiapari. Mamĩda eperã Tachi Akꞌõrepa jara bɨkꞌa oopari choopari.
PRO.10.26	Eperã chokꞌapari–itꞌee eperã kꞌoo–idaa bɨ vinagre ichi kꞌidade achuchua beeparikꞌa bɨ maa–e pɨrã naripa ichi tau sooparikꞌa bɨ.
PRO.10.27	Eperã Tachi Akꞌõrede ijãapari ewari teesoo bapari. Mamĩda ne–inaa kꞌachia ooyaa beerã año chokꞌara–ee pꞌanapata.
PRO.10.28	Eperãarã Tachi Akꞌõrepa jara bɨkꞌa oopataarã o–ĩadaipata kꞌĩsiadakꞌãri ãchia ewari cherude ne–inaa oodaitꞌee pꞌanɨde. Mamĩda ne–inaa kꞌachia ooyaa beerãpa kꞌĩsia iru pꞌanɨ oodaitꞌee kꞌachia uchiaitꞌee.
PRO.10.29	Tachi Akꞌõrepa ichia jara bɨkꞌa oopataarã jɨ̃apari. Mamĩda irua ne–inaa kꞌachia oopataarã jõpipari.
PRO.10.30	Apidaapa eperã Tachi Akꞌõrepa jara bɨkꞌa oopari ãyaa pëida–e paitꞌee Tachi Akꞌõrepa teeda eujãdeepa. Mamĩda ne–inaa kꞌachia ooyaa bɨ ma eujãde taarã ba–e paitꞌee, jõitꞌee perã.
PRO.10.31	Eperã Tachi Akꞌõrepa jara bɨkꞌa ooparipa kꞌĩsia kꞌawaa pedee jarapari. Mamĩda ne–inaa kꞌachia ooyaa bɨpa seewa jarapari kꞌaurepa iru kꞌĩupꞌeepidaitꞌee.
PRO.10.32	Eperã Tachi Akꞌõrepa jara bɨkꞌa ooparipa kꞌawa bɨ pedee pia jarapariitꞌee. Mamĩda ne–inaa kꞌachia ooyaa bɨpa seewa pedee aupaita jarapari.
PRO.11.1	Eperãpa balanzade ne–inaa aukꞌa chaa–e bakꞌãri, Tachi Akꞌõrepa ma eperã yiaraa iru bapari. Mamĩda chi ne–inaa aukꞌa chaapari pia akꞌɨpari.
PRO.11.2	Eperã audua bakꞌãri, kꞌĩra nejasia beeitꞌee. Mamĩda audua–ee beerã kꞌĩsia kꞌawaa pꞌanapata.
PRO.11.3	Eperãarã Tachi Akꞌõrepa jara bɨkꞌa oopataarã tꞌãri jĩpꞌa pꞌanapata. Mamĩda kꞌũrayaa beerã jõdaitꞌee ãchia seewa jarapata kꞌaurepa.
PRO.11.4	Tachi Akꞌõrepa eperãarã miapikꞌãri ãchia ne–inaa kꞌachia oopatapꞌedaa kꞌaurepa, pꞌaratꞌara beerãpa iru pꞌanɨ maarepida servi–e paitꞌee. Mamĩda madepema pꞌaratꞌara bɨpa jɨrɨru pɨrã Tachi Akꞌõrepa jara bɨkꞌa ooitꞌee, Tachi Akꞌõrepa iru piupi–e paitꞌee.
PRO.11.5	Eperãpa Tachi Akꞌõrepa oopi bɨkꞌa ookꞌãri, iru o piade nipapari. Mamĩda eperã ne–inaa kꞌachia ooyaa bɨ kꞌachiade baaipari ichia ne–inaa kꞌachia oopari kꞌaurepa.
PRO.11.6	Eperãarãpa Tachi Akꞌõrepa jara bɨkꞌa oodakꞌãri, irua ãra uchiapipari ne–inaa kꞌachia jua ekꞌariipa. Mamĩda kꞌĩra jĩpꞌa nipadakꞌaarã ãchia netꞌaa kꞌɨ̃a pꞌanɨ kꞌaurepa kꞌachiade baaipata, ne–animal trampade baaiparikꞌa.
PRO.11.7	Eperã ne–inaa kꞌachia ooyaa bɨ piukꞌãri, ichia kꞌĩsia iru bada ooitꞌee jõmaweda jõdaipari, ichi netꞌaa paara.
PRO.11.8	Eperã Tachi Akꞌõrepa jara bɨkꞌa oopari kꞌachiade baaikꞌãri, Tachi Akꞌõrepa iru kꞌaripapari madeepa uchiamerã. Mamĩda ne–inaa kꞌachia ooyaa bɨ mãgá kꞌaripa–e. Mapa iru jõdee audú kꞌachiade baaipari.
PRO.11.9	Tachi Akꞌõrede ijãakꞌaa bɨpa awaraamaa pedee jarada kꞌaurepa ma eperã kꞌachiade baaipipari. Mamĩda eperã Tachi Akꞌõrepa jara bɨkꞌa oopari ma kꞌachiade baai–e, poro wẽsaa bapari perã.
PRO.11.10	Tachi Akꞌõrepa jara bɨkꞌa oopataarã pia pꞌanadakꞌãri, ãchi pꞌuuru pidaarã o–ĩadaipata. Jõdee pꞌuuru pidaarã audupɨara o–ĩadaipata ne–inaa kꞌachia ooyaa beerã piudakꞌãri.
PRO.11.11	Tachi Akꞌõrepa jara bɨkꞌa oopataarã kꞌaurepa eperãarãpa ãra pꞌuuru tꞌo pꞌanapata. Mamĩda ne–inaa kꞌachia ooyaa beerãpa pedee kꞌachia jarapata kꞌaurepa ãra pꞌuuru jõdaipari.
PRO.11.12	Eperã kꞌĩsia kꞌawa–ee bɨpa awaraarã ãpɨte pedee kꞌachia jarapari. Mamĩda eperã kꞌĩsia kꞌawaa bɨ kꞌĩupꞌee beepari.
PRO.11.13	Eperã chĩara ãpɨte pedee kꞌachia jarayaa bɨpa ichia ũrida awaraarãmaa jarakꞌoopari. Mamĩda eperã tꞌãri jĩpꞌa nipaparipa ichia ũrida awaraarãmaa jarakꞌaa.
PRO.11.14	Pꞌuuru pidaarã poro waibɨarã kꞌĩsia kꞌawa–ee pꞌanɨ pɨrã, ãchi pꞌuuru pidaarã jõdariitꞌee. Mamĩda kꞌĩsia kꞌawaa beerãmaa ũraa pia iidiruta pɨrã, ãchi pꞌuuru pidaarã jõpida–e pai.
PRO.11.15	Kꞌĩra tewaraapa ichi tewe pꞌaa–e pakꞌãri, apidaapa iru kꞌapꞌɨa pari ma tewe pꞌaaitꞌeeda aru pɨrã, ma eperã kꞌachiade baaiitꞌee. Mamĩda chi chĩara tewe pꞌaakꞌaa bɨ kꞌãiwee bapariitꞌee.
PRO.11.16	Wẽra jõmaarã ome tꞌãri pia bakꞌãri, jõmaarãpa iru tꞌo pꞌanapata. Jõdee ɨmɨkꞌĩra audú netꞌaa pꞌe kꞌinia bɨpa ichi netꞌaa aupai iru bapariitꞌee.
PRO.11.17	Eperã tꞌãri pia bɨpa awaraarã chupɨria kꞌawaakꞌãri, ichi itu kꞌaripapari. Mamĩda tꞌãri kꞌachia–idaa bɨpa chĩaramaa ne–inaa kꞌachia ookꞌãri, ichi itu miapari.
PRO.11.18	Eperã ne–inaa kꞌachia ooyaa bɨ mimiaru pɨjida, ne–inaa pia ata–e, ichi itu kꞌũrapari perã. Mamĩda chi Tachi Akꞌõrepa jara bɨkꞌa ooparipa ne–inaa pia ataitꞌee.
PRO.11.19	Tachi Akꞌõrepa jara bɨkꞌa oopataarã ewari teesoo pꞌanapataadaitꞌee. Mamĩda ne–inaa kꞌachia ooyaa beerã piudaitꞌee.
PRO.11.20	Tachi Akꞌõrepa ne–inaa kꞌachia ooi awaa pꞌanapataarã kꞌĩra unuamaa iru bapari. Mamĩda ichia jara bɨkꞌa oopataarã pia akꞌɨpari.
PRO.11.21	Ne–inaa kꞌachia ooyaa beerã ichita miadaitꞌee ãchia ne–inaa kꞌachia oopata kꞌaurepa. Mamĩda Tachi Akꞌõrepa jara bɨkꞌa oopataarã miada–e paitꞌee.
PRO.11.22	Wẽra kꞌĩra wãree, mamĩda kꞌĩsia kꞌawaa–ee bakꞌãri, sortija nẽedee ooda sina kꞌɨ̃de jɨ̃ bɨ́kꞌata bɨ.
PRO.11.23	Tachi Akꞌõrepa jara bɨkꞌa oopataarãpa kꞌĩsia iru pꞌanadakꞌãri ne–inaa oodaitꞌee, ma ne–inaa pia uchiapari. Mamĩda ne–inaa kꞌachia ooyaa beerãpa kꞌĩsia iru pꞌanadakꞌãri ne–inaa oodaitꞌee, ma kꞌaurepa Tachi Akꞌõre kꞌĩraudaipari.
PRO.11.24	Eperãarãpa tꞌãri piapa awaraarãmaa ne–inaa waibɨa teedakꞌãri, ãchia teedapꞌedaa kꞌãyaara waibɨara jitapata. Awaraarã chupɨria pꞌaneepata ãchi tewe paara pꞌaadaamaa pꞌanapata perã.
PRO.11.25	Eperã awaraarã ome tꞌãri pia bakꞌãri, ne–inaa falta–ee bapari. Ichiaba eperãpa awaraarãmaa netꞌaa teekꞌãri, awaraarãpa aukꞌa irumaa teedaitꞌee.
PRO.11.26	Eperãarãpa trigo neto kꞌinia pꞌanadakꞌãri, chi trigo chiparipa netoamaa bɨ pɨrã, iru ãpɨte pedee kꞌachia jarapata. Mamĩda pedee pia jarapata chi trigo neto pëiparimaa.
PRO.11.27	Eperãpa jɨrɨkꞌãri ne–inaa pia ooitꞌee, Tachi Akꞌõrepa iru pia akꞌɨpariitꞌee. Mamĩda chi jɨrɨparipa ne–inaa kꞌachia ooitꞌee kꞌachiade baaiitꞌee.
PRO.11.28	Eperãpa kꞌĩsia bɨ pɨrã ichia pꞌaratꞌa iru bɨ kꞌaurepa pia bapariitꞌee, iru kꞌachiade baaiitꞌee kꞌiru pꞌooda pakꞌurudeepa baaiparikꞌa. Mamĩda eperã Tachi Akꞌõrepa jara bɨkꞌa oopari pia bapariitꞌee, pakꞌuru juade kꞌiru pꞌãwaraa nɨ̃baparikꞌa.
PRO.11.29	Eperãpa ichideerã kꞌachiade baaipiru pɨrã, maarepida jɨ̃a–e paitꞌee. Mãgee kꞌĩsia kꞌawa–ee bɨ kꞌĩsia kꞌawaa beerã jua ekꞌari mimiapariitꞌee.
PRO.11.30	Eperã Tachi Akꞌõrepa jara bɨkꞌa oopari pakꞌuru tachi chokꞌaipiparíkꞌapɨ bɨ. Mamĩda chĩara peepataarãpa eperãarã jõpipata.
PRO.11.31	Na pꞌekꞌau eujãde pꞌanɨde Tachi Akꞌõrepa jara bɨkꞌa oopataarãpa ne–inaa pia atapata ãchia ne–inaa pia oopata pari. ¡Audupɨara irude ijãadakꞌaa beerã mãikꞌaapa pꞌekꞌau kꞌachia oopataarã kꞌachiade baaidaitꞌee ãchia ne–inaa kꞌachia oopata kꞌaurepa!
PRO.12.1	Eperãpa kꞌinia bakꞌãri ichi ɨtrɨadamerã ichia ne–inaa kꞌachia ooda kꞌaurepa, ma eperã poro wẽsaa bɨ. Mamĩda eperãpa kꞌinia–e bakꞌãri ichi ɨtrɨadamerã, ma eperã kꞌĩsia kꞌawa–ee bɨ.
PRO.12.2	Tachi Akꞌõrepa tꞌãri pia beerã pia akꞌɨpari. Mamĩda tꞌãri kꞌachia–idaa beerã miapiitꞌee.
PRO.12.3	Eperã ne–inaa kꞌachia ooyaa bɨ pꞌoyaa kꞌãiwee bakꞌaa. Mamĩda Tachi Akꞌõrepa jara bɨkꞌa oopataarã kꞌãiwee pꞌanapata, ne–inaa jõma pꞌasarutade choopata perã.
PRO.12.4	Wẽra chokꞌekꞌee, tꞌãri pia bakꞌãri, ma wẽra chi ɨmɨkꞌĩra poro jɨ̃rákꞌata bɨ, iru reykꞌa iru bapari perã. Mamĩda wẽra kꞌĩra nejasia wẽe bakꞌãri, ichi ɨmɨkꞌĩra pee pɨkꞌa wãpari.
PRO.12.5	Tachi Akꞌõrepa jara bɨkꞌa oopataarãpa kꞌĩsiapata awaraarãmaa ne–inaa pia oodaitꞌee. Mamĩda ne–inaa kꞌachia ooyaa beerãpa ũraadakꞌãri, kꞌĩsiapata awaraarã kꞌũradaitꞌee.
PRO.12.6	Ne–inaa kꞌachia ooyaa beerãpa pedee jarapata trampakꞌa bɨ chĩara kꞌachiade baaipipꞌeda, piupipata perã. Mamĩda Tachi Akꞌõrepa jara bɨkꞌa oopataarãpa pedee jarapata kꞌaurepa awaraarã kꞌaripapata kꞌachiade baainaadamerã.
PRO.12.7	Ne–inaa kꞌachia ooyaa beerã kꞌachiade baaipata mãikꞌaapa mãgá jõdaipata. Mamĩda Tachi Akꞌõrepa jara bɨkꞌa oopataarã, ãchi warrarã paara, ewari teesoo pꞌanapata.
PRO.12.8	Eperã kꞌĩsia kꞌawaa bɨ tꞌo pꞌanapata. Mamĩda tꞌãri kꞌachia–idaa bɨ kꞌĩra unuamaa iru pꞌanapata.
PRO.12.9	Piara bɨ pɨchi mimiapari aba iru baitꞌee mãikꞌaapa chikꞌo kꞌoitꞌee iru baitꞌee seewata pꞌaratꞌa paraa bɨkꞌa bai kꞌãyaara, chikꞌo wẽe, pɨ–itꞌee mimiapari wẽe.
PRO.12.10	Eperã Tachi Akꞌõrepa jara bɨkꞌa ooparipa ichi ne–animalaarã pia akꞌɨ bapari. Mamĩda eperã ne–inaa kꞌachia ooyaa bɨpa ichi ne–animalaarã chupɨria kꞌawaakꞌaa.
PRO.12.11	Eperã ichi eujãde mimiakꞌãri, ne–inaa kꞌoitꞌee waibɨa iru baitꞌee. Mamĩda kꞌĩsia kꞌawa–ee bɨpa ne–inaa pariatua oopari kꞌaurepa maarepida ata–e.
PRO.12.12	Ne–inaa kꞌachia ooyaa beerã kꞌachiade baaipata ãchia kꞌĩsia kꞌachia kꞌĩsiadapꞌedaakꞌa oodapꞌedaa kꞌaurepa. Mamĩda Tachi Akꞌõrepa jara bɨkꞌa oopataarã pia pꞌanapata ãchi tꞌãride choopata perã.
PRO.12.13	Eperã ne–inaa kꞌachia ooyaa bɨpa seewa jarada kꞌaurepa kꞌachiade baaipari, ne–animal trampade baaiparikꞌa. Mamĩda Tachi Akꞌõrepa jara bɨkꞌa oopari mãgee kꞌachiade baai–e.
PRO.12.14	Eperãpa pedee pia jarakꞌãri, ichia ne–inaa pia iru baitꞌee. Ma awara eperãpa ichi juadoopa mimiakꞌãri, ne–inaa pia jitaitꞌee.
PRO.12.15	Eperã kꞌĩsia kꞌawa–ee bɨpa kꞌĩsiapari ichia ne–inaa oo bɨ jõmaweda pia bɨ. Mamĩda kꞌĩsia kꞌawaa bɨpa ũripari ichi ũraadakꞌãri.
PRO.12.16	Eperã kꞌĩsia kꞌawa–ee bɨ isapai kꞌĩraudaipari. Mamĩda kꞌĩsia kꞌawaa bɨ kꞌĩraudaikꞌaa, ichimaa ikꞌachia pedee jararuta pɨjida.
PRO.12.17	Charraarã kꞌĩrapite eperã tꞌãri jĩpꞌa baparipa wãara pedee jarapari. Mamĩda eperã wãara pedee jarakꞌaa bɨpa seewa jarapari.
PRO.12.18	Eperãpa kꞌĩsia–ee pedeekꞌãri, ichi pedeepa chĩara tꞌãri pꞌuapipari espadapa tꞌuparikꞌa. Mamĩda eperã kꞌĩsia kꞌawaa bɨ pedee neera pia bɨkꞌa bɨ.
PRO.12.19	Wãara pedeeta ichita bapariitꞌee. Mamĩda seewa pedee taarã ba–e paitꞌee.
PRO.12.20	Tꞌãri kꞌachia–idaa beerãpa kꞌĩsiapata chĩara kꞌũradaitꞌee. Mamĩda chi kꞌãiwee pꞌanapataadamerã ũraapataarã o–ĩa pꞌanapata.
PRO.12.21	Tachi Akꞌõrepa jara bɨkꞌa oopataarã kꞌachiade baaida–e paitꞌee. Mamĩda ne–inaa kꞌachia ooyaa beerã ne–inaa kꞌachia kꞌĩra tꞌãdoode baaidaitꞌee.
PRO.12.22	Tachi Akꞌõrepa seewa–idaa beerã kꞌĩra unuamaa iru bapari. Mamĩda wãara pedee jarapataarã ome tꞌãri o–ĩa bapari.
PRO.12.23	Eperã kꞌĩsia kꞌawaa bɨpa jõmaarãmaa jarakꞌaa ichia ne–inaa kꞌawa bɨ. Mamĩda eperã kꞌĩsia kꞌawa–ee bɨpa pariatua jõmaarãmaa jara wãpari.
PRO.12.24	Eperã mimiayaa bɨpa awaraarã ichi jua ekꞌari iru baitꞌee. Mamĩda eperã kꞌoo–idaa bɨ awaraarã jua ekꞌari bapariitꞌee.
PRO.12.25	Eperã ichi tꞌãride audú kꞌĩsia nɨ̃bakꞌãri, kꞌĩra pia–ee beepari. Mamĩda irumaa pedee pia jaradakꞌãri, tꞌãri o–ĩadaipari.
PRO.12.26	Eperã Tachi Akꞌõrepa jara bɨkꞌa ooparipa awaraarãmaa o pia akꞌɨpipari. Mamĩda ne–inaa kꞌachia ooyaa beerãpa ma o unuda–e, o kꞌachiade nipapata perã.
PRO.12.27	Eperã kꞌoo–idaa bɨ nejɨrɨde wãkꞌãri, maarepida pee–e paitꞌee. Mamĩda chi mimiayaa baparipa ne–inaa pi–ia iru bɨ.
PRO.12.28	Tachi Akꞌõrepa jara bɨkꞌa oopataarã iru ode nipapata perã, ewari teesoo pꞌanapataadaitꞌee. Mamĩda kꞌĩsia kꞌawa–ee beerã o kꞌachiade nipapata perã, chonaa padai naaweda, piudaitꞌee.
PRO.13.1	Warra kꞌĩsia kꞌawaa bɨ akꞌõrepa iru ɨtrɨakꞌãri, chi akꞌõrepa ũraa bɨ ũripari. Mamĩda warra kꞌĩsia kꞌawa–ee bɨ akꞌõrepa iru ɨtrɨakꞌãri, chi akꞌõrepa ũraa bɨ ũriamaa bapari.
PRO.13.2	Eperãpa pedee pia jarakꞌãri, ichia ne–inaa pia iru baitꞌee. Mamĩda ne–inaa kꞌachia ooyaa beerãpa jĩpꞌa kꞌĩsiapata chĩaramaa ne–inaa kꞌachia oodaitꞌee.
PRO.13.3	Eperã pedeei naaweda pia kꞌĩsiaru pɨrã, ma eperã ewari teesoo bapariitꞌee. Mamĩda chi pedee–idaa bɨ kꞌachiade baaiitꞌee.
PRO.13.4	Eperã kꞌoo–idaa bɨpa netꞌaa kꞌɨ̃apari, mamĩda pꞌoyaa atakꞌaa. Mamĩda chi mimiayaa bɨpa ichia ne–inaa kꞌinia bɨ atapari.
PRO.13.5	Eperã Tachi Akꞌõrepa jara bɨkꞌa ooparipa seewa pedee unuamaa iru bapari. Mamĩda chi ne–inaa kꞌachia ooyaa bɨpa seewa jara bɨ kꞌaurepa kꞌĩra nejasia beeitꞌee.
PRO.13.6	Eperã kꞌĩra jĩpꞌa bɨ Tachi Akꞌõre ode nipakꞌãri, irua kꞌaripapari ne–inaa kꞌachiade baainaamerã. Mamĩda eperã pꞌekꞌau kꞌachia ooyaa bɨ kꞌachiade baaipari ichia ne–inaa kꞌachia oopari kꞌaurepa.
PRO.13.7	Eperãarã ũkꞌuru seewata pꞌaratꞌa paraa beerãkꞌa audua nipapata, pꞌaratꞌa wẽe pꞌanɨ mĩda. Jõdee awaraarã seewata chupɨria beerãkꞌa nipapata, pꞌaratꞌara iru pꞌanɨ mĩda.
PRO.13.8	Eperã pꞌaratꞌara bɨmaa ne–inaa kꞌachia ooyaa beerãpa pꞌaratꞌa iididakꞌãri, irua teepari peenaadamerã. Mamĩda chupɨria bɨpa ũrikꞌaa ichi peedaitꞌeeda a pꞌanɨ, ichi pꞌaratꞌa wẽe bairã.
PRO.13.9	Eperãarã Tachi Akꞌõrepa jara bɨkꞌa oopataarã audú ɨ̃daa pɨkꞌa pꞌanapata. Mamĩda ne–inaa kꞌachia ooyaa beerã lámpara kꞌĩidai wã́kꞌapɨ pꞌanɨ.
PRO.13.10	Eperã audua pedeekꞌãri, chõo jɨrɨpari. Mamĩda chi ũraa pia ũripataarã kꞌĩsia kꞌawaa pꞌanapata.
PRO.13.11	Chĩara kꞌũra pꞌanɨɨpa pꞌaratꞌa atada taarã–ee jõdaipari. Mamĩda eperã mimiapꞌeda, ichi pꞌaratꞌa jitada ma–ãrima–ãrii ɨa wãkꞌãri, ma pꞌaratꞌa waibɨara wãitꞌee.
PRO.13.12	Taarã nɨdakꞌãri tachia ne–inaa kꞌinia pꞌanɨ pꞌasamerã, tꞌãride kꞌĩsia paraa jõneepata. Mamĩda tachia ne–inaa kꞌinia pꞌanɨkꞌa uchiakꞌãri, ewari chokꞌaraara pꞌana kꞌinia pꞌanapata.
PRO.13.13	Eperãpa ichimaa jaradapꞌedaakꞌa ooamaa bɨ pɨrã, kꞌachiade baaiitꞌee. Mamĩda eperãpa ichimaa jaradapꞌedaakꞌa ooru pɨrã, ma pari ne–inaa pia ataitꞌee.
PRO.13.14	Eperãarãpa oodakꞌãri kꞌĩsia kꞌawaa baparipa ũraade jara bɨkꞌa, ewari teesoo pꞌanapata ma ũraa pania poátrɨ uchia bɨmãipemákꞌata bɨ perã. Ma eperãarã kꞌachiade baairuta pɨjida, piuda–e paitꞌee.
PRO.13.15	Eperãpa pia kꞌĩsiakꞌãri ne–inaa ooi naaweda, awaraarãpa iru pia akꞌɨpata. Mamĩda chi chĩara kꞌũrayaa bɨ pia akꞌɨdakꞌaa o kꞌachiade nipapari perã.
PRO.13.16	Eperã kꞌĩsia kꞌawaa bɨpa ne–inaa poro wẽsaa oopari. Mamĩda kꞌĩsia kꞌawa–ee bɨpa ne–inaa jõmaweda pariatua oopari.
PRO.13.17	Eperã chokꞌa pëidapꞌedaa chokꞌekꞌee–e bakꞌãri, kꞌachiade baaipari. Mamĩda chi chokꞌa pëida chokꞌekꞌee bakꞌãri, neera piakꞌa bɨ.
PRO.13.18	Eperã ũraa pia ũriamaa bɨ chupɨria baitꞌee mãikꞌaapa awaraarãpa iru pia akꞌɨdakꞌaa paitꞌee. Mamĩda chi ũraa pia ũri kꞌinia pꞌanapataarã pia akꞌɨpataadaitꞌee.
PRO.13.19	Eperãpa ne–inaa kꞌinia bada atakꞌãri, tꞌãri o–ĩa beepari. Mamĩda kꞌĩsia kꞌawa–ee pꞌanapataarãpa ne–inaa kꞌachia oo amaa kꞌiniadakꞌaa.
PRO.13.20	Kꞌĩsia kꞌawaa beerã ome kꞌõpꞌãyo meraaru pɨrã, kꞌĩsia kꞌawaa beeitꞌee. Mamĩda kꞌĩsia kꞌawa–ee beerã ome kꞌõpꞌãyo meraaru pɨrã, kꞌachiade baaiitꞌee.
PRO.13.21	Pꞌekꞌau kꞌachia oopataarã ne–inaa kꞌachiade baaipata. Mamĩda Tachi Akꞌõrepa jara bɨkꞌa oopataarãpa ne–inaa pia iru pꞌanadaitꞌee.
PRO.13.22	Eperã tꞌãri pia baparipa ichi netꞌaa iru bɨ atabëipari ichi ãichakꞌeerã–itꞌee. Mamĩda eperã pꞌekꞌau kꞌachia ooyaa bɨpa netꞌaa iru bada pꞌaneedaitꞌee Tachi Akꞌõrepa jara bɨkꞌa oopataarã ome.
PRO.13.23	Eperã chupɨria chɨpa ichi eujãde ne–inaa uudadepema waibɨa ewapari mĩda, irua ewadadepema wẽe beepari ne–inaa kꞌachia ooyaa beerãpa irua ewada jãri ata chepata perã.
PRO.13.24	Eperãpa ichi warra ɨtrɨakꞌaa pɨrã ne–inaa kꞌachia ookꞌãri, mãgara ichi warra kꞌinia–e bɨ. Mamĩda eperãpa ichi warra ma–ãriweda ɨtrɨapari pɨrã ne–inaa kꞌachia ookꞌãri, ma eperãpa ichi warra kꞌinia iru bapari.
PRO.13.25	Eperã Tachi Akꞌõrepa jara bɨkꞌa oopari nekꞌopari bi jãwaa beerumaa. Mamĩda ne–inaa kꞌachia ooyaa bɨ jarra oopari.
PRO.14.1	Wẽra kꞌĩsia kꞌawaa bɨpa ichi te pidaarã pia akꞌɨpari. Mamĩda wẽra kꞌĩsia kꞌawa–ee bɨpa ichi te pidaarã pia akꞌɨkꞌaa, kꞌĩsia kꞌawa–ee ne–inaa jõma oopari perã.
PRO.14.2	Eperã tꞌãri jĩpꞌa nipaparipa Tachi Akꞌõrepa kꞌinia bɨkꞌa oopari. Mamĩda eperã tꞌãri jĩpꞌa nipakꞌaa bɨpa Tachi Akꞌõre yiaraa iru bapari.
PRO.14.3	Eperã kꞌĩsia kꞌawa–ee bɨpa audua pedee jarapari kꞌaurepa iru kꞌachiade baaipari. Mamĩda kꞌĩsia kꞌawaa bapari pedee pia jaraparipa iru jɨ̃a pɨkꞌapari.
PRO.14.4	Eujã chiparipa pꞌakꞌa eujã poreetɨpipari wẽe bakꞌãri, trigo wẽe beepari. Mamĩda pꞌakꞌa juataura bɨ kꞌaurepa, trigo waibɨa ewapari.
PRO.14.5	Eperã tꞌãri jĩpꞌa baparipa ichia unuda wãara jarapari. Mamĩda eperã seewa–idaa bɨpa ichia unuda ichita seewa jarapari.
PRO.14.6	Chĩara ooyaa bɨpa jɨrɨpari kꞌĩsia kꞌawaa beeitꞌee, mamĩda pꞌoyaa mãga ba–e paitꞌee. Jõdee eperã poro wẽsaa bɨpa taarã–eweda ne–inaa kꞌawa–e bɨ kꞌawaa atapari.
PRO.14.7	Ãyaa béeji kꞌĩsia kꞌawa–ee bɨ ikꞌaawaapa, irua pedee jara bɨ kꞌaurepa maarepida ne–inaa pia kꞌawa–e paitꞌee perã.
PRO.14.8	Eperã kꞌĩsia kꞌawaa bakꞌãri, kꞌawapari chisãgɨ́ ode nipapariitꞌee. Mamĩda kꞌĩsia kꞌawa–ee bɨpa ichi itu kꞌũrapꞌeda, pariatua nipapari.
PRO.14.9	Kꞌĩsia kꞌawa–ee beerã ëipata ãchia ne–inaa kꞌachia oopata–itꞌee. Mamĩda Tachi Akꞌõrepa kꞌĩra jĩpꞌa pꞌanapataarã pia akꞌɨpari.
PRO.14.10	Tachi tꞌãridepai kꞌawapata tꞌãri ãrii pꞌanadakꞌãri maa–e pɨrã tꞌãri o–ĩa pꞌanadakꞌãri. Mamĩda mãga pꞌanadakꞌãri, kꞌĩra tewaraarãmaa jaradakꞌaa.
PRO.14.11	Ne–inaa kꞌachia ooyaa beerã te pidaarã jõdaitꞌee. Mamĩda Tachi Akꞌõrepa jara bɨkꞌa oopataarã te pidaarã pia pꞌanapataadaitꞌee.
PRO.14.12	Eperãarãpa kꞌĩsiapata ãchita o jĩpꞌa bɨde nipapata. Mamĩda ma ode nipapataarã piudaitꞌee.
PRO.14.13	Eperã ëi nɨ̃bɨde tꞌãri pꞌua bai mãikꞌaapa o–ĩa bapꞌeda, kꞌĩra pia–ee beei.
PRO.14.14	Eperã ne–inaa pia ooamaa baparipa kꞌĩsiapari ichia oo bɨ pia bɨ. Mamĩda ichi kꞌachiade baaiitꞌee ichia ne–inaa pia ooamaa bapari kꞌaurepa. Jõdee eperã tꞌãri pia bapari kꞌãiwee bapari, ichia ne–inaa pia oopari kꞌaurepa ichi pia bapariitꞌee perã.
PRO.14.15	Eperã kꞌĩsia kꞌawa–ee bɨpa ijãapari jõma ichimaa jararuta. Mamĩda kꞌĩsia kꞌawaa bɨpa pi–ia akꞌɨpari sãmata nipaitꞌee.
PRO.14.16	Eperã kꞌĩsia kꞌawaa bɨ waawee bapari ne–inaa kꞌachia ooitꞌee mãikꞌaapa ãyaa beepari ne–inaa kꞌachia ikꞌaawaapa. Mamĩda kꞌĩsia kꞌawa–ee bɨpa pariatua ne–inaa kꞌachia kꞌĩra tꞌãdoo oo wãpari, kꞌĩsia–ee.
PRO.14.17	Eperã isapai kꞌĩraudaiparipa pariatua ne–inaa oopari, kꞌĩsia kꞌawa–ee. Mamĩda eperã kꞌĩsia kꞌawaa bɨ choopari; isapai kꞌĩraudaikꞌaa.
PRO.14.18	Warrarãpa ãchi akꞌõrepa atabëida jɨ̃apatakꞌa, mãga pɨkꞌa pꞌanɨ warra chakꞌeerãkꞌa kꞌĩsiapataarã. Ãchia kꞌĩsia kꞌawa–ee beerã kꞌĩsia jɨ̃a pɨkꞌapata. Mamĩda kꞌĩsia kꞌawaa beerãpa ne–inaa kꞌĩra tꞌãdoo kꞌawaa wãpata.
PRO.14.19	Ne–inaa kꞌachia ooyaa beerã bedabaidaitꞌee ne–inaa pia oopataarã kꞌĩrapite mãikꞌaapa ijãadakꞌaa beerãpa chupɨria iididaitꞌee Tachi Akꞌõrepa jara bɨkꞌa oopataarã te tꞌaide.
PRO.14.20	Chupɨria chɨ ikꞌaawa pꞌanapataarãpa paara iru kꞌĩra unuamaa iru pꞌanapata. Mamĩda pꞌaratꞌara bɨpa kꞌõpꞌãyoorã chokꞌara iru bapari.
PRO.14.21	Eperãpa ichi ikꞌaawa bapari kꞌĩra unuamaa iru bɨ pɨrã, pꞌekꞌau kꞌachia oomaa bɨ. ¡Mamĩda eperãpa chupɨria beerã chupɨria kꞌawaayaa bakꞌãri, tꞌãri o–ĩa bapari!
PRO.14.22	Eperãarãpa jɨrɨdakꞌãri ne–inaa kꞌachia oodaitꞌee, kꞌachiade baaipata. Mamĩda jɨrɨdakꞌãri ne–inaa pia oodaitꞌee, jõmaarãpa ãra pia akꞌɨpata mãikꞌaapa kꞌawapata ãrapa wãara oopata ãchia jara pꞌanɨkꞌa.
PRO.14.23	Eperã mimiayaa bɨpa ne–inaa pia atapari. Mamĩda pedeepapai jarakꞌãri ne–inaa ooitꞌee, mamĩda ookꞌaa, mãgɨ́ eperã chupɨria beeitꞌee.
PRO.14.24	Eperã kꞌĩsia kꞌawaa bɨ kꞌawapata ichia netꞌaa pi–ia iru bɨ ichia poro jɨ̃rakꞌa jɨ̃ bairã. Mamĩda eperã kꞌĩsia kꞌawa–ee bɨ kꞌawapata irua kꞌĩsia kꞌawa–ee pedee jarapari kꞌaurepa.
PRO.14.25	Charraarã kꞌĩrapite eperãpa wãara pedee jarakꞌãri, awaraarã kꞌaripa atapari ãra piudaitꞌee padadeepa. Mamĩda seewa jara bɨpa awaraarã traicionaapari.
PRO.14.26	Eperãpa Tachi Akꞌõrepa jara bɨkꞌa ookꞌãri, kꞌawapari Tachi Akꞌõrepa iru jɨ̃apariitꞌee mãikꞌaapa chi warrarãpa aukꞌa mãga kꞌawapata.
PRO.14.27	Eperãpa Tachi Akꞌõre waaweekꞌãri, ewari teesoo bapariitꞌee ichia ijãa bɨ pania poátrɨ uchia bɨmãipemakꞌa bɨ perã. Irua mãgá ijãapari kꞌaurepa chonaa pai naaweda piu–e paitꞌee.
PRO.14.28	Reypa eperãarã chokꞌara ichi jua ekꞌari iru bakꞌãri, jõmaarãpa iru tꞌo pꞌanapata. Mamĩda ichi jua ekꞌari chokꞌara–ee iru bakꞌãri, ichi juatau jõ wãpari.
PRO.14.29	Eperã isapai kꞌĩraukꞌaa bɨ poro wẽsaa bapari. Mamĩda chi isapai kꞌĩraudaiparipa akꞌɨpipari iru poro wẽsaa–e bɨ.
PRO.14.30	Eperãarã kꞌãiwee pꞌanadakꞌãri, kꞌapꞌɨa pia pꞌanapata. Mamĩda chĩara kꞌĩra unuamaa iru pꞌanadakꞌãri ne–inaa iru bɨ kꞌaurepa, ma tꞌãri kꞌachiapa ãchi piu pɨkꞌa wãruta eperã kꞌayaa kꞌachiapa piu wãparikꞌa.
PRO.14.31	Eperãpa chupɨria chitoonɨɨrã waapɨara chupɨriapiru pɨrã, ma eperãpa ne–inaa kꞌachia oomaa bɨ Tachi Akꞌõre kꞌĩrapite, iruata ma chupɨria chitoonɨɨrã ooda perã. Mamĩda eperãpa chupɨria chitoonɨɨrã kꞌaripakꞌãri, Tachi Akꞌõrepa ma eperã pia akꞌɨpari.
PRO.14.32	Ne–inaa kꞌachia ooyaa beerã ãchia ne–inaa kꞌachia oopata kꞌaurepa kꞌachiade baaipata. Mamĩda Tachi Akꞌõrepa ichia jara bɨkꞌa oopataarã jɨ̃apari, ãra kꞌĩra jĩpꞌa nipapata perã.
PRO.14.33	Eperã poro wẽsaa bɨ kꞌĩsia kꞌawaa bapari. Mamĩda kꞌĩsia kꞌawa–ee beerãpa mãgee kꞌĩsia kꞌawadakꞌaa.
PRO.14.34	Pꞌuuru pidaarãpa Tachi Akꞌõrepa jara bɨkꞌa oopataadakꞌãri, jõmaarãpa ãchi pꞌuuru pidaarã pi–ia bɨda apata. Mamĩda pꞌekꞌau kꞌachia ooi awaa pꞌanadakꞌãri, jõmaarã kꞌĩrapite kꞌĩra nejasia pꞌanapata.
PRO.14.35	Rey–itꞌee mimiapari chokꞌekꞌee bakꞌãri, reypa iru pia akꞌɨpari. Mamĩda kꞌĩraudaipari ichi–itꞌee mimiaparipa ne–inaa pariatua ookꞌãri.
PRO.15.1	Eperã kꞌĩrau bɨpa pedee jarada tꞌãri pia pꞌanauru pɨrã, iru kꞌĩrau wẽpapii. Mamĩda kꞌĩrau pꞌanauru pɨrã, audupɨara kꞌĩraudariitꞌee.
PRO.15.2	Eperã kꞌĩsia kꞌawaa bɨ pedeekꞌãri, awaraarãpa ne–inaa waapɨara kꞌawa kꞌinia pꞌanɨ. Mamĩda kꞌĩsia kꞌawa–ee bɨ pedeekꞌãri, kꞌĩsia kꞌawa–ee pedee aupai jarapari.
PRO.15.3	Tachi Akꞌõrepa na pꞌekꞌau eujãdepemaarã jõmaweda unu bapari; pia beerã, kꞌachia beerã paara.
PRO.15.4	Pedee tꞌãri pia jarada pakꞌuru tachi chokꞌaipiparíkꞌapɨ bɨ. Mamĩda seewa pedee jarada kꞌaurepa eperãarã tꞌãri pꞌua pꞌaneepata.
PRO.15.5	Eperã kꞌĩsia kꞌawa–ee bɨ akꞌõrepa iru ɨtrɨakꞌãri, ũriamaa bapari. Mamĩda akꞌõrepa ichi warra ɨtrɨakꞌãri, ũriru pɨrã, kꞌĩsia kꞌawaa bapari.
PRO.15.6	Eperã Tachi Akꞌõrepa jara bɨkꞌa oopari tede ne–inaa pia kꞌĩra tꞌãdoo paraapari. Mamĩda ne–inaa kꞌachia ooyaa bɨpa netꞌaa pia atakꞌãri, ma netꞌaa kꞌaurepa iru kꞌachiade baaipari.
PRO.15.7	Eperã kꞌĩsia kꞌawaa bɨ pedeekꞌãri, chi ũri pꞌanɨɨrãpa waapɨara kꞌawaa kꞌinia pꞌanapata irua ne–inaa jara bɨ. Mamĩda kꞌĩsia kꞌawa–ee beerãpa pꞌoyaa mãga oodakꞌaa, pariatua pedeepata perã.
PRO.15.8	Tachi Akꞌõrepa unuamaa iru bapari ne–inaa kꞌachia ooyaa beerãpa ne–animalaarã aneepata iru–itꞌee paapidaitꞌee pꞌaareerãmaa. Mamĩda tꞌãri o–ĩadaipari ichia jara bɨkꞌa oopataarãpa irumaa ɨtꞌaa tꞌɨ̃dakꞌãri.
PRO.15.9	Tachi Akꞌõrepa unuamaa iru bapari ne–inaa kꞌachia ooyaa beerãpa oopata. Mamĩda kꞌinia iru bapari ichia jara bɨkꞌa oopataarã.
PRO.15.10	Eperã o piadeepa uchiaru pɨrã, Tachi Akꞌõrepa iru audú ɨtrɨaitꞌee waya mãgɨ́ ode nipapariimerã. Mamĩda ma ɨtrɨa pedee ũriamaa beeru pɨrã, ma eperã piuitꞌee.
PRO.15.11	Tachi Akꞌõrepa kꞌawapari piudapꞌedaarãmãi pꞌasapari mãikꞌaapa tachi piudaitꞌee ewate. ¡Audupɨara kꞌawa bɨ tachi tꞌãride kꞌĩsia iru pꞌanɨ!
PRO.15.12	Chĩara ooyaa bɨpa kꞌiniakꞌaa ichi ɨtrɨadamerã. Mapa kꞌĩsia kꞌawaa beerãmaa wãkꞌaa ichi ũraadamerã.
PRO.15.13	Eperã tꞌãri o–ĩa bakꞌãri, kꞌĩra o–ĩa nipapari. Mamĩda tꞌãri pꞌua bakꞌãri, kꞌĩra pia–ee nipapari.
PRO.15.14	Eperã poro wẽsaa bɨpa jɨrɨpari ne–inaa waapɨara kꞌawaaitꞌee. Mamĩda kꞌĩsia kꞌawa–ee beerãpa kꞌĩsia kꞌawa–ee pedee aupai jara nipapata.
PRO.15.15	Eperã kꞌĩsia paraa bapari–itꞌee, ewari jõmaweda aukꞌa kꞌachia bapari. Mamĩda tꞌãri o–ĩa bapari–itꞌee, ewari chaa fiestakꞌa bapari.
PRO.15.16	Piara bɨ Tachi Akꞌõrede ijãa bɨde pꞌaratꞌa ma–ãripai iru baitꞌee, pꞌaratꞌa waibɨa iru bɨde kꞌĩsia paraa bai kꞌãyaara.
PRO.15.17	Piara bɨ eperã tachi kꞌinia iru bɨ ome verdura aupai kꞌoitꞌee, eperã tachi unuamaa iru bɨ ome nechiara waibɨa kꞌoi kꞌãyaara.
PRO.15.18	Eperã kꞌĩrauyaa bɨpa awaraarã aupedeepipari. Mamĩda chi isapai kꞌĩraukꞌaa bɨpa awaraarã kꞌãiwee pꞌanapipari waa aupedeenaadamerã.
PRO.15.19	Eperã kꞌoo–idaa bɨ nipapari o ne–ɨɨrɨ–idaa pɨkꞌa bɨde. Mamĩda eperãarã Tachi Akꞌõrepa jara bɨkꞌa oopataarã nipapata o tro–kꞌoo pɨkꞌa bɨde.
PRO.15.20	Warra kꞌĩsia kꞌawaa bɨpa chi akꞌõre tꞌãri o–ĩapipari. Mamĩda warra kꞌĩsia kꞌawa–ee bɨpa chi nawe kꞌinia–ee iru bapari.
PRO.15.21	Eperã kꞌĩsia kꞌawa–ee bɨ o–ĩadaipari ne–inaa pariatua ookꞌãri. Mamĩda eperã poro wẽsaa bɨpa jɨrɨpari ne–inaa kꞌachia jõmaweda oo amaaitꞌee.
PRO.15.22	Ne–inaa oodai naaweda ũraa pia iidida–e pɨrã, tachia oodaitꞌee kꞌĩsia iru pꞌanɨ pia uchia–e paitꞌee. Mamĩda pia uchiaitꞌee kꞌĩsia kꞌawaa beerã chokꞌaraarãmaa ũraa iidiruta pɨrã.
PRO.15.23	Eperã tꞌãri o–ĩadaipari awaraapa irumaa iidida pia pꞌanaukꞌãri. Chi iidida–itꞌee ma pedee pi–ia bɨ ma ũraa ũri kꞌinia bada perã.
PRO.15.24	Eperã kꞌĩsia kꞌawaa bɨ ɨtꞌaa wãpari ode nipapari perã, ewari teesoo bapariitꞌee. Ma o piade wãpari perã, piudaarãmaa wãpari ode tꞌĩu–e paitꞌee.
PRO.15.25	Tachi Akꞌõrepa chĩara eujã kꞌɨ̃apataarã te jõpipari. Mamĩda pꞌẽtrãarã eujã jɨ̃apari.
PRO.15.26	Tachi Akꞌõrepa unuamaa iru bapari ne–inaa kꞌachia ooyaa beerãpa kꞌĩsia pꞌanɨ. Mamĩda pia akꞌɨpari ichia jara bɨkꞌa oopataarãpa tꞌãri pia pedee jarapata.
PRO.15.27	Eperãpa ne–inaa kꞌachia ooda pari pꞌaratꞌa jitai awaa baparipa ichideerã kꞌachiade baaipipari. Mamĩda chi pꞌaratꞌa jitaamaa bapari ne–inaa kꞌachia oo bɨ pari ewari teesoo bapariitꞌee.
PRO.15.28	Eperã Tachi Akꞌõrepa jara bɨkꞌa ooparipa pꞌanaui naaweda, pia kꞌĩsiapari. Mamĩda ne–inaa kꞌachia ooyaa bɨpa kꞌĩsia–ee pedee kꞌachia aupai jarapari.
PRO.15.29	Ne–inaa kꞌachia ooyaa beerã ikꞌaawaapa Tachi Akꞌõre tꞌɨmɨ́ pɨkꞌa bapari. Mamĩda ichita ũripari irua jara bɨkꞌa oopataarãpa ɨtꞌaa tꞌɨ̃pata.
PRO.15.30	Eperã kꞌĩra ëipꞌipꞌitꞌaa bakꞌãri, awaraarã o–ĩadaipata mãikꞌaapa pedee pia ãchimaa jara pëida ũridakꞌãri, juataura pꞌaneepata.
PRO.15.31	Eperã ɨtrɨadakꞌãri, ũriru pɨrã, ma eperã kꞌĩsia kꞌawaa beeitꞌee.
PRO.15.32	Eperã ɨtrɨadakꞌãri, ũriamaa bɨ pɨrã, ichi itu yiaraa iru bɨ. Mamĩda ɨtrɨadakꞌãri, ũriru pɨrã, poro wẽsaa beeitꞌee.
PRO.15.33	Eperã Tachi Akꞌõrede ijãakꞌãri, kꞌĩsia kꞌawaa bapari. Pɨa kꞌinia bɨ pɨrã awaraarãpa pɨ tꞌo pꞌanadamerã, audua–ee baparíiji.
PRO.16.1	Eperãpa kꞌĩsiapari ne–inaa ooitꞌee. Mamĩda Tachi Akꞌõrépata ichia kꞌinia bɨkꞌa oopari.
PRO.16.2	Eperãpa kꞌĩsiapari ichia ne–inaa oo bɨ jõmaweda pia bɨ. Mamĩda Tachi Akꞌõrépata ma eperã tꞌãride kꞌĩsia bɨ akꞌɨpari jaraitꞌee pia wa kꞌachia.
PRO.16.3	Pɨa ne–inaa oo bɨ jõmaweda Tachi Akꞌõre juade bɨ́ji. Mãgá pɨa ne–inaa oopari ichita pia uchiaitꞌee.
PRO.16.4	Tachi Akꞌõrepa ne–inaa jõmaweda ooji ichia kꞌĩsia iru badakꞌa ooitꞌee. Ne–inaa kꞌachia ooyaa beerã paara ooji ichi ewari waibɨa ewate miapiitꞌee.
PRO.16.5	Tachi Akꞌõrepa audua beerã kꞌĩra unuamaa iru bapari. Ichita irua mãgeerã miapiitꞌee.
PRO.16.6	Eperãpa Tachi Akꞌõre kꞌinia iru bakꞌãri mãikꞌaapa irumaa wãara pedee jarakꞌãri, irua ma eperãpa pꞌekꞌau kꞌachia oopari ãyaa bɨpari. Tachi Akꞌõrepa oopi bɨkꞌa oodakꞌãri, eperãarã ne–inaa kꞌachia ikꞌaawaapa ãyaa pꞌaneepata.
PRO.16.7	Tachi Akꞌõrepa eperãpa ne–inaa oopari pia akꞌɨkꞌãri, ma eperã kꞌĩra unuamaa iru pꞌanadapꞌedaarãpa paara iru ome pedeeteepata kꞌĩra jĩpꞌa pꞌanapataadaitꞌee.
PRO.16.8	Piara bɨ mimiapꞌeda, netꞌaa chokꞌara–ee iru baitꞌee, chĩara kꞌũrapꞌeda, netꞌaa chokꞌara iru bai kꞌãyaara.
PRO.16.9	Eperãpa kꞌĩsiapari ne–inaa ooitꞌee. Mamĩda Tachi Akꞌõrépata irumaa kꞌawapipari ma ne–inaa ooipia bɨ wa ooikꞌaraa bɨ.
PRO.16.10	Reypa ichi jua ekꞌari beerã nepɨra akꞌɨkꞌãri, Tachi Akꞌõrepa kꞌinia bɨkꞌa akꞌɨpari. Mapa irua jarakꞌãri chisãgɨ́ pia ooda, chisãgɨ́ kꞌachia ooda, wãara pedeeta jarapari.
PRO.16.11	Tachi Akꞌõrepa kꞌinia bɨ ne–inaa balanzade chaadakꞌãri, jõmaweda aukꞌa chaadamerã, irua balanza mãgá oopida perã.
PRO.16.12	Reyrãpa ne–inaa kꞌachia oodaamaa pꞌanapata, Tachi Akꞌõrepa ãra ma mimiade bɨda perã kꞌĩra jĩpꞌa oodamerã.
PRO.16.13	Reyrã o–ĩadaipata ãramaa wãara pedee jaradakꞌãri mãikꞌaapa ãchia chi tꞌãri jĩpꞌa pedeepataarã kꞌinia iru pꞌanapata.
PRO.16.14	Rey kꞌĩraudaikꞌãri, eperã piupii. Mamĩda eperã kꞌĩsia kꞌawaa baparipa tꞌãri pia pedee jara bɨpa ma kꞌĩrau wẽpapii.
PRO.16.15	Rey tꞌãri o–ĩa bakꞌãri, ichi jua ekꞌari pꞌanapataarã ewari teesoo pꞌanapataadaitꞌee mãikꞌaapa tꞌãri o–ĩa pꞌanapataadaitꞌee. Mãga bakꞌãri, jɨ̃ararapa kꞌoi aneeparíkꞌata bɨ, ichi jua ekꞌari pꞌanapataarã pia akꞌɨpari perã.
PRO.16.16	Piara bɨ kꞌĩsia kꞌawaa bapariitꞌee nẽe iru bai kꞌãyaara mãikꞌaapa piara bɨ poro wẽsaa bapariitꞌee pꞌaratꞌa iru bai kꞌãyaara.
PRO.16.17	Tachi Akꞌõrepa jara bɨkꞌa oopataarã o jĩpꞌaa bɨde nipapata mãikꞌaapa ne–inaa kꞌachia ikꞌaawaapa ãyaa pꞌaneepata. Ãrapa ãchi kꞌapꞌɨa jɨ̃apata ne–inaa kꞌachiade baaida–e paitꞌee.
PRO.16.18	Audua beerãpa ne–inaa oopata pia uchia–e paitꞌee mãikꞌaapa ãra audua nipadakꞌãri, kꞌachiade baaidaitꞌee.
PRO.16.19	Piara bɨ audua–ee nipaitꞌee chupɨria beerã ome, pꞌaratꞌa paraa beerã ome audua nipai kꞌãyaara.
PRO.16.20	Eperãpa ũraa pia ũrikꞌãri mãikꞌaapa aɨde jara bɨkꞌa ookꞌãri, pia bapariitꞌee. ¡Eperã Tachi Akꞌõrede ijãa bakꞌãri, tꞌãri o–ĩa bapari!
PRO.16.21	Eperã kꞌĩsia kꞌawaa bakꞌãri, poro wẽsaa bɨda apata. Eperãpa tꞌãri pia pedee jarakꞌãri, chi ũri pꞌanɨɨrãpa ijãapata.
PRO.16.22	Eperã poro wẽsaa bakꞌãri, ichia kꞌĩsia kꞌawaa pedee jara bɨ pania poátrɨ uchia bɨmãipemákꞌata bɨ. Mamĩda kꞌĩsia kꞌawa–ee beerã kꞌachiade baaipata.
PRO.16.23	Eperã kꞌĩsia kꞌawaa bɨ pedee kꞌawaa bapari perã, pia kꞌĩsiapari pedeei naaweda. Irua tꞌãri pia pedee jarapari kꞌaurepa awaraarãpa irua jara bɨkꞌa oo kꞌinia pꞌanapata.
PRO.16.24	Eperãpa tꞌãri pia pedeekꞌãri, miéle kꞌũ–ũa baparíkꞌata bɨ. Eperãarãpa mãgee pedee ũridakꞌãri, tꞌãri o–ĩa pꞌaneepata mãikꞌaapa mãgee pedee kꞌaurepa ãra kꞌapꞌɨa pia pꞌanapata.
PRO.16.25	Eperãarãpa kꞌĩsiapata o ũkꞌuru jĩpꞌa pɨkꞌa bɨde nipapata. Mamĩda ma ode nipapataarã piudaitꞌee.
PRO.16.26	Eperã mimiapari jarra oo kꞌinia–e bairã mãikꞌaapa ichi mimia aupakꞌãri, nekꞌoitꞌee perã.
PRO.16.27	Ne–inaa kꞌachia ooi awaa bɨpa kꞌĩsia iru bapari ne–inaa kꞌachia ooitꞌee. Mapa ichi pedee tꞌɨpɨtáukꞌata bɨ.
PRO.16.28	Ne–inaa kꞌachia ooi awaa bɨpa eperãarã aupedeepipari. Jõdee chĩara ãpɨte pedeeyaa baparipa kꞌõpꞌãyoorã kꞌĩra unuamaa iru pꞌanapipari.
PRO.16.29	Ne–inaa kꞌachia ooyaa bɨpa ichi kꞌõpꞌãyo kꞌũra atapari aukꞌa ichi ome o kꞌachiade nipapariimerã.
PRO.16.30	Eperãpa ichi tau pꞌinakꞌãri, kꞌĩsiamaa bɨ ne–inaa kꞌachia ooitꞌee.
PRO.16.31	Eperã kꞌĩra jĩpꞌa bapari poro tꞌorroodaikꞌãri, ichi–itꞌee ma poro tꞌorroo poro jɨ̃rakꞌa bɨ.
PRO.16.32	Piara bɨ isapai kꞌĩraukꞌaa paitꞌee juataura bai kꞌãyaara. Piara bɨ tꞌãride chooitꞌee pꞌuuru pꞌoyaai kꞌãyaara.
PRO.16.33	Eperãpa suerte jemenepari ne–inaa kꞌawaaitꞌee. Mamĩda Tachi Akꞌõrépata ma ne–inaa uchiapiitꞌee ichia kꞌinia bɨkꞌa.
PRO.17.1	Piara bɨ pan chaaree bɨ kꞌoitꞌee kꞌãiwee pꞌanapatamãi, aupedee para bɨmãi fiesta ooi kꞌãyaara.
PRO.17.2	Mimiapari chokꞌekꞌee bapari waibɨara pai chi poro waibɨa warra ne–inaa kꞌachia ooyaa bɨ kꞌãyaara mãikꞌaapa chi poro waibɨa piukꞌãri, ma warra pari iru netꞌaa atabëida ma warra ɨ̃pemaarãkꞌa aukꞌa jɨ̃aitꞌee.
PRO.17.3	Eperãarãpa nẽe mãikꞌaapa pꞌaratꞌa tꞌɨpɨtaude torrabaipata kꞌawadaitꞌee pia wa kꞌachia. Mamĩda Tachi Akꞌõrépata tachi tꞌãride kꞌĩsiapata akꞌɨpari kꞌawaitꞌee pia wa kꞌachia.
PRO.17.4	Ne–inaa kꞌachia ooyaa beerãpa pedee kꞌachia ũrii awaa pꞌanapata mãikꞌaapa seewa–idaa beerãpa seewa pedee ũrii awaa pꞌanapata.
PRO.17.5	Eperãpa chupɨria chɨ oo iru bakꞌãri, Tachi Akꞌõre, chi ma chupɨria chɨ oodamaa ne–inaa kꞌachia oomaa bɨ. Eperã o–ĩadaru pɨrã awaraarã kꞌachiade baaidakꞌãri, ma pari ichita iru miaitꞌee.
PRO.17.6	Chonaarã–itꞌee ãchi ãichakꞌeerã ãchi poro jɨ̃rakꞌa bɨ. Warrarã tꞌãri o–ĩa pꞌanapata ãchi akꞌõreerã kꞌaurepa.
PRO.17.7	Pia–e bɨ eperã kꞌĩsia kꞌawa–ee bɨpa poro wẽsaa pedee jarakꞌãri. ¡Audupɨara pia–e bɨ eperãarã poro waibɨapa iwarraa pedee jarakꞌãri kꞌũraitꞌee!
PRO.17.8	Eperãarã ũkꞌuruurãpa kꞌĩsiapata ãchia ichita ãchia kꞌinia pꞌanɨkꞌa oodai awaraamaa pꞌaratꞌa teeruta pɨrã mãgɨpa ne–inaa kꞌachia oomerã ãchi pari. Kꞌĩsia pꞌanɨ ãchia mãga oo pꞌanɨ kꞌaurepa, ãchi ne–inaa jõmaade pia uchiadaitꞌee.
PRO.17.9	Eperãpa chi kꞌõpꞌãyopa ichimaa ne–inaa kꞌachia ooda kꞌĩra atuaru pɨrã, chi kꞌõpꞌãyo kꞌinia iru bapari. Mamĩda ma ne–inaa kꞌachia ooda awaraarãmaa jarakꞌooru pɨrã, chi kꞌõpꞌãyo ome waa tꞌãri aukꞌa pꞌanada–e paitꞌee.
PRO.17.10	Eperã poro wẽsaa bɨpa ũripari ichi ɨtrɨadakꞌãri. Mamĩda kꞌĩsia kꞌawa–ee bɨpa ũrikꞌaa, soopa iru wɨda cien wɨruta pɨjida.
PRO.17.11	Eperã ne–inaa kꞌachia ooyaa bɨ ichi poro waibɨapa jara bɨkꞌa ooamaa bapari. Mapa ma poro waibɨapa ichi chokꞌapari irumaa pëiitꞌee miapimerã.
PRO.17.12	Pia–e bɨ oso wẽra kꞌĩrau bɨ ome unuitꞌee. Mamĩda audupɨara pia–e bɨ unuitꞌee eperã kꞌĩsia kꞌawa–ee bɨ ne–inaa pariatua oomaa bɨ ome.
PRO.17.13	Eperãpa awaraamaa ne–inaa kꞌachia ooru pɨrã ichimaa ne–inaa pia ooda pari, ichi te pidaarã ichita kꞌachiade pꞌanapataadaitꞌee.
PRO.17.14	Piara bɨ ichiakꞌau bɨitꞌee chĩara ome aupedeei kꞌãyaara, eperã aupedeemaa beeru pɨrã, to choma cheparíkꞌata baitꞌee perã.
PRO.17.15	Tachi Akꞌõrepa nãgɨ́ ne–inaa kꞌĩra unuamaa iru bɨ: charraarãpa eperã ne–inaa kꞌachia ooda arajãgaa kꞌena pëidakꞌãri mãikꞌaapa eperã ne–inaa kꞌachia oo–e badata miapidakꞌãri.
PRO.17.16	¿Kꞌãare–itꞌee eperã kꞌĩsia kꞌawa–ee bɨpa pꞌaratꞌa pꞌaaima kꞌĩsia kꞌawaa beeitꞌee, ichi poro wẽsaa–e bɨta?
PRO.17.17	Kꞌõpꞌãyo pia bɨpa ichita tachi kꞌinia iru bapari. Jõdee tachi nepɨrade baaidakꞌãri, tachi ɨ̃pemapa tachi kꞌaripapari.
PRO.17.18	Eperã kꞌĩsia kꞌawa–ee bɨpa ichi kꞌõpꞌãyo tewe paraa bɨ iru pari pꞌaaitꞌeeda apari.
PRO.17.19	Eperã ne–inaa kꞌachia ooi awaa bɨ ichiaba chõo jɨrɨi awaa bapari. Chi audua pedeepari ichi itu kꞌachiade baaipari.
PRO.17.20	Eperã ne–inaa kꞌachia ooi awaa bɨ pꞌoyaa o–ĩa ba–e. Eperã seewa–idaa bɨ kꞌachiade baaipariitꞌee.
PRO.17.21	Warra kꞌĩsia kꞌawa–ee bakꞌãri, chi akꞌõre tꞌãri pꞌuapipari. Warra kꞌĩsia kꞌawa–ee bɨ akꞌõre tꞌãri o–ĩa bakꞌaa.
PRO.17.22	Eperã tꞌãri o–ĩa bakꞌãri, ichi kꞌapꞌɨa–itꞌee neera pia bɨkꞌa bɨ. Mamĩda kꞌĩsia paraa bakꞌãri, ichi kꞌapꞌɨa juatau wẽe pɨkꞌadaipari.
PRO.17.23	Eperã ne–inaa kꞌachia ooyaa bɨpa pꞌaratꞌa merã jitapari seewaitꞌee mãikꞌaapa eperã ne–inaa kꞌachia oo–ee bɨta charra kꞌĩrapite ɨmɨateeitꞌee.
PRO.17.24	Eperã poro wẽsaa bɨpa jɨrɨpari kꞌĩsia kꞌawaa baitꞌee. Mamĩda kꞌĩsia kꞌawa–ee bɨpa jɨrɨkꞌaa awaraa ne–inaa kꞌawaaitꞌee pariatua kꞌĩsiapari perã.
PRO.17.25	Warra kꞌĩsia kꞌawa–ee bakꞌãri, chi akꞌõre tꞌãri pꞌuapipari mãikꞌaapa chi nawe tꞌãri ãrii bapipari.
PRO.17.26	Pia–e bɨ eperã ne–inaa kꞌachia oo–e bɨmaa multa pꞌaapidaitꞌee maa–e pɨrã eperã kꞌĩra jĩpꞌa bapari wɨpidaitꞌee.
PRO.17.27	Eperã kꞌĩsia kꞌawaa bɨ makꞌɨara pedeekꞌaa mãikꞌaapa chi poro wẽsaa bɨ kꞌĩupꞌee beepari.
PRO.17.28	Eperã kꞌĩsia kꞌawa–ee bɨ paara kꞌĩsia kꞌawaa pɨkꞌadaipari maa–e pɨrã poro wẽsaa pɨkꞌadaipari kꞌĩupꞌee beekꞌãri.
PRO.18.1	Eperã ichi pꞌuuru pidaarã awara bakꞌãri mãikꞌaapa ne–inaa jõma ichi–itꞌee aupai jɨrɨkꞌãri, mãgɨ́ eperãpa ũraa pia ũriamaa bapari.
PRO.18.2	Eperã kꞌĩsia kꞌawa–ee bɨpa ne–inaa kꞌawa kꞌiniakꞌaa. Jĩpꞌa ichia kꞌĩsia bɨta jarapari.
PRO.18.3	Eperãarãpa ne–inaa kꞌachia ooyaa beerã kꞌĩra unuamaa iru pꞌanapata mãikꞌaapa kꞌĩra jĩpꞌa–e nipapataarã kꞌĩra nejasiapipata.
PRO.18.4	Eperã pedeekꞌãri, ichi pedee pania nãpɨa bɨkꞌa bɨ awaraarãpa pꞌoyaa kꞌawadakꞌaa perã. Mamĩda eperãpa kꞌĩsia kꞌawaa pedee jarakꞌãri, ma pedee awaraarã–itꞌee pania poátrɨ uchia bɨmãipemákꞌata bɨ maa–e pɨrã to kꞌida chaaree jira baparíkꞌapɨ bɨ.
PRO.18.5	Pia–e bɨ charraarãpa eperã ne–inaa kꞌachia ooyaa bɨ kꞌaripadamerã mãikꞌaapa ne–inaa kꞌachia oo–e bɨ kꞌaripada–ee pꞌaneedamerã.
PRO.18.6	Eperã kꞌĩsia kꞌawa–ee bɨpa pedee jara bɨ kꞌaurepa iru ome chõo jɨrɨpata maa–e pɨrã iru wɨ kꞌinia pꞌaneepata.
PRO.18.7	Mãgee kꞌĩsia kꞌawa–ee bɨ pedee jarada kꞌaurepa iru kꞌachiade baaipari mãikꞌaapa ichi–itꞌee ma pedee trampa oga jira bɨ́kꞌata bɨ.
PRO.18.8	Eperãpa ne–inaa kꞌũ–ũa kꞌo kꞌinia bɨkꞌa, mãga pɨkꞌa eperãarãpa chĩara ãpɨte pedee kꞌachia jaradakꞌãri, awaraarãpa ũri kꞌinia pꞌanapata.
PRO.18.9	Eperã ichi mimiade kꞌoo–idaa bɨ aukꞌa bɨ eperã ne–inaa ãriyaa bɨ ome.
PRO.18.10	Tachi Akꞌõre torre pꞌoyaa ãridakꞌáakꞌata bɨ. Maperã Tachi Akꞌõrepa jara bɨkꞌa oopataarãpa irumaa kꞌaripa iididakꞌãri, irua ãra kꞌaripapari.
PRO.18.11	Eperã pꞌaratꞌara bɨ–itꞌee ichi pꞌaratꞌapa iru jɨ̃a pɨkꞌapari murallapa pꞌuuru jɨ̃aparikꞌa. Irua kꞌĩsiapari apidaapa ichi pꞌaratꞌa jãri atada–e pai.
PRO.18.12	Audua beerã kꞌachiade baaipata. Mamĩda audua–ee beerãpa ne–inaa oodakꞌãri, eperãarãpa ãra pia akꞌɨpata.
PRO.18.13	Eperãpa pꞌanauru pɨrã ũrii naaweda jõmaweda awaraapa jara kꞌinia bɨ, ma eperã kꞌĩsia kꞌawa–ee bɨ mãikꞌaapa kꞌĩra nejasia wẽe bɨ.
PRO.18.14	Eperã kꞌayaa bɨde, tꞌãride jɨpa bee kꞌinia bakꞌãri, irua ma kꞌayaa choopari. Mamĩda tꞌãri pꞌua beeru pɨrã, ¿kꞌaipa iru o–ĩapiima?
PRO.18.15	Kꞌĩsia kꞌawaa beerã poro wẽsaa beerã ome ãchia ne–inaa kꞌawa kꞌinia pꞌanɨ waapɨara kꞌawaapata.
PRO.18.16	Eperãpa regalo teenakꞌãri, puerta ewapata mãgá iru tꞌĩumerã poro waibɨarã kꞌĩrapite.
PRO.18.17	Charra kꞌĩrapite chi naapɨara ichi nepɨra jara bɨpa wãarakꞌa jarapari. Mamĩda chi tꞌẽe cherupa ma eperãpa jarada seewada apari.
PRO.18.18	Eperãarã poro waibɨarãpa nepɨra iru pꞌanɨde suerte jemenedakꞌãri, Tachi Akꞌõrepa kꞌawapipari chisãgɨpa ne–inaa pia ooda mãikꞌaapa chisãgɨpa ne–inaa kꞌachia ooda. Mãgá ma nepɨra iru pꞌanadapꞌedaa jõdaipari.
PRO.18.19	Tachi ɨ̃pema kꞌĩrau nɨ̃bɨde, iru ome pedeeitꞌee chaareera bɨ pꞌuuru murallapa tꞌɨakꞌau bɨde tꞌĩui kꞌãyaara. Eperãarã audú kꞌĩrau jõnadakꞌãri, palaciodepema rejákꞌapɨ pꞌanɨ.
PRO.18.20	Eperã bi jãwaa bakꞌãri, tꞌãri o–ĩa beeparikꞌa, mãga pɨkꞌa eperãpa pedee pia jarada ũridakꞌãri, tꞌãri o–ĩa pꞌaneepata.
PRO.18.21	Eperãpa awaraamaa pedee jarada kꞌaurepa iru piudarii maa–e pɨrã waapɨara chokꞌai baparii. Mamĩda chi pedeei awaa pꞌanapataarã audupɨara kꞌachiade baaipata.
PRO.18.22	Ɨmɨkꞌĩrapa ichi–itꞌee wẽra unu atakꞌãri, ne–inaa pia bɨ unu ataji. Mãgá kꞌawai Tachi Akꞌõrépata ichimaa ma wẽra teeda.
PRO.18.23	Eperã chupɨria chɨpa pꞌaratꞌa paraa bɨmaa chupɨria iidikꞌãri, imeraa pedee jarapari. Mamĩda pꞌaratꞌa paraa bɨpa kꞌĩrau pꞌanaupari.
PRO.18.24	Tachia kꞌõpꞌãyoorã iru pꞌanɨdepema ũkꞌuruurãpa tachi ne–inaa kꞌachiade baaipipata. Mamĩda awaraa kꞌõpꞌãyoorã piara paraa tachi ɨ̃pema kꞌãyaara.
PRO.19.1	Piara bɨ chupɨria, tꞌãri jĩpꞌa bapariitꞌee, kꞌĩsia kꞌawa–ee mãikꞌaapa seewa–idaa bai kꞌãyaara.
PRO.19.2	Pia–e bɨ isapai ne–inaa ooitꞌee kꞌawa–e bɨ pɨrã sãgá ma ne–inaa ooipia bɨ. Ne–inaa mãgá kꞌĩsia–ee isapai ooru pɨrã, ma ne–inaa kꞌachia ooitꞌee.
PRO.19.3	Eperã kꞌĩsia kꞌawa–ee bɨpa ne–inaa pariatua oo bɨ kꞌaurepa o pia unu–e. Mãgee eperã Tachi Akꞌõre ome tꞌãri ãriidaipari mãikꞌaapa iru kꞌaurépata ichi mãga bɨda apari.
PRO.19.4	Eperã pꞌaratꞌa paraa bakꞌãri, kꞌõpꞌãyoorã chokꞌara iru bapari. Mamĩda chupɨria bakꞌãri, chi kꞌõpꞌãyoorãpa paara iru atabaibëipata.
PRO.19.5	Charra kꞌĩrapite seewa jarapataarã mãikꞌaapa seewa–idaa beerã miadaitꞌee ãchia seewa jaradapꞌedaa kꞌaurepa.
PRO.19.6	Eperãarã chokꞌaraarãpa jɨrɨpata ãchi poro waibɨarãpa ãchi pia akꞌɨdamerã mãikꞌaapa eperã tꞌãri pia baparipa awaraarãmaa netꞌaa teekꞌãri, jõmaarãpa jɨrɨpata iru kꞌõpꞌãyo padaitꞌee.
PRO.19.7	Chupɨria chɨ ɨ̃pemaarãpa iru yiaraa iru pꞌanɨ pɨrã, audupɨara chi kꞌõpꞌãyoorã iru ikꞌaawaapa ãyaa wãdaitꞌee. Ãra ome pedeeitꞌee jɨrɨnaru pɨjida, unu–e paitꞌee.
PRO.19.8	Eperãpa jɨrɨkꞌãri ne–inaa kꞌawaaitꞌee, akꞌɨpipari ichi kꞌapꞌɨa kꞌinia iru bɨ mãikꞌaapa irua kꞌawakꞌãri ne–inaa pia ooitꞌee, ichia ne–inaa ooru pia uchiaitꞌee.
PRO.19.9	Charra kꞌĩrapite seewa jarapataarã miadaitꞌee mãikꞌaapa seewa–idaa beerã piudaitꞌee ãchia seewa jaradapꞌedaa kꞌaurepa.
PRO.19.10	Pia–e bɨ kꞌĩsia kꞌawa–ee bɨ pꞌaratꞌa paraa bɨkꞌa bapariimerã. Audupɨara pia–e bɨ esclavopa eperãarã poro waibɨarã ichi jua ekꞌari iru bamerã.
PRO.19.11	Eperã kꞌĩsia kꞌawaa bapari isapai kꞌĩraudaikꞌaa. Eperãarãpa iru tꞌo pꞌanapata ichimaa ne–inaa kꞌachia oodakꞌãri, irua kꞌĩra atuatꞌaapari perã.
PRO.19.12	Rey kꞌĩrau bakꞌãri, imama biamaa bɨ́kꞌapɨ bɨ. Mamĩda tꞌãri pia bakꞌãri, sereno pꞌũajara ɨ̃rɨ baaidákꞌapɨ bɨ.
PRO.19.13	Warra kꞌĩsia kꞌawa–ee bɨpa chi akꞌõre kꞌĩsia pꞌuapipari. Jõdee wẽra aupedeeyaa bɨ te porosãudeepa kꞌoi tau tꞌeutꞌewaa nɨ̃baparíkꞌapɨ bɨ.
PRO.19.14	Tachi akꞌõreerã piudakꞌãri, ãra te, netꞌaa mãikꞌaapa pꞌaratꞌa tachia jɨ̃apata. Mamĩda Tachi Akꞌõrépata ɨmɨkꞌĩramaa wẽra kꞌĩsia kꞌawaa bɨ teepari.
PRO.19.15	Eperã kꞌoo–idaa bɨ kꞌãiyaa bapari. Mapa ichita iru jarra ooitꞌee.
PRO.19.16	Tachi Akꞌõre leyde jara bɨkꞌa oopataarã ewari teesoo pꞌanapataadaitꞌee. Mamĩda Tachi Akꞌõre ley ũriamaa pꞌanapataarã piudaitꞌee.
PRO.19.17	Eperãpa chupɨria chedeerã chupɨria kꞌawaakꞌãri mãikꞌaapa kꞌaripakꞌãri, Tachi Akꞌõremaa ne–inaa presta pëirúkꞌata bɨ. Ma pari Tachi Akꞌõrepa ma eperãmaa ne–inaa pia teeitꞌee.
PRO.19.18	Atꞌãri pɨchi warrapa pɨa oopi bɨkꞌa oopari pɨrã, irua ne–inaa kꞌachia ooda pari wɨipia bɨ waa mãga oonaamerã. Mãgá pɨa iru kꞌaripai o kꞌachiade tꞌĩunaamerã mãikꞌaapa mãgá piunaamerã.
PRO.19.19	Eperã kꞌĩrauyaa bɨ ichi itu kꞌachiade baaipari. Mãga bɨde pɨa iru ma kꞌachiade baaidadeepa kꞌariparu pɨrã, waapɨara mãgá bapariitꞌee.
PRO.19.20	Pɨ ɨtrɨadakꞌãri, ũríji mãikꞌaapa pɨmaa ũraa jaradakꞌãri, ma jaradapꞌedaakꞌa ooparíiji. Mãgá ewari cherude pɨ kꞌĩsia kꞌawaa bapariitꞌee.
PRO.19.21	Eperãpa kꞌĩsia iru bapari ne–inaa chokꞌara ooitꞌee. Mamĩda Tachi Akꞌõrépata irumaa oopiitꞌee ichia oopi kꞌinia bɨkꞌa.
PRO.19.22	Jõmaarãpa kꞌinia pꞌanɨ eperã tꞌãri pia bapariimerã. Piara bɨ chupɨria baitꞌee seewa–idaa bai kꞌãyaara.
PRO.19.23	Eperãpa Tachi Akꞌõrepa jara bɨkꞌa ookꞌãri, ewari teesoo bapariitꞌee. Ma eperã tꞌãri o–ĩa bapariitꞌee, kꞌachiade baai–ee mãikꞌaapa nepɨra wẽe.
PRO.19.24	Eperã kꞌoo–idaa bɨpa ichi jua pꞌaratꞌude tꞌɨpari. Mamĩda iru audú kꞌoo–idaa bairã, ichi jua jirakꞌaa nekꞌoitꞌee.
PRO.19.25	Chĩara ooyaa bɨ wɨru pɨrã, warra chakꞌeerãkꞌa kꞌĩsiaparipa kꞌawaaitꞌee ma ne–inaa kꞌachia ooikꞌaraa bɨ. Jõdee eperã kꞌĩsia kꞌawaa bɨ ɨtrɨaru pɨrã, iru kꞌĩsia kꞌawaara baitꞌee.
PRO.19.26	Eperãpa chi akꞌõre netꞌaa jõmaweda jãri ataru pɨrã mãikꞌaapa chi nawe iru tedeepa jëretꞌaaru pɨrã, ma eperã kꞌĩra nejasia wẽe bɨ.
PRO.19.27	Warra, pɨa ũraa pia ũriamaadaru pɨrã, kꞌĩsia kꞌawa–ee baitꞌee.
PRO.19.28	Charra kꞌĩrapite eperãpa seewa jarakꞌãri, ma eperãpa charra, ley paara oo iru bɨ. Ne–inaa kꞌachia ooyaa beerãpa pedee kꞌachia jarai awaa pꞌanapata eperãarãpa chikꞌo kꞌoi awaa pꞌanapatakꞌa.
PRO.19.29	Chĩara ooyaa beerã miapipata mãikꞌaapa kꞌĩsia kꞌawa–ee beerã soopa wɨpata.
PRO.20.1	Eperãpa vino tokꞌãri, aupedeei awaadaipari; itꞌua tokꞌãri, chõo jɨrɨpari. Eperã mãgee ne–inaa topari kꞌĩsia kꞌawa–ee bapari.
PRO.20.2	Rey kꞌĩrau bakꞌãri, imama biamaa bɨ́kꞌapɨ bɨ. Chi rey kꞌĩraupiru piudarii.
PRO.20.3	Eperã kꞌĩra jĩpꞌa bɨ aupedeekꞌaa perã, iru tꞌo pꞌanapata. Mamĩda kꞌĩsia kꞌawa–ee bɨpa nepɨra jɨrɨpari.
PRO.20.4	Ne–uujara pakꞌãri, eperã kꞌoo–idaa bɨ mimiakꞌaa. Mapa ne–uudapꞌedaa ewadakꞌãri, irua maarepida unu–e paitꞌee.
PRO.20.5	Eperã kꞌĩsia to nãpɨa bɨkꞌa bɨ. Mamĩda eperã poro wẽsaa bɨpa ma kꞌĩsia kꞌawaai.
PRO.20.6	Eperãarã chokꞌaraarãpa jarapata ãchita tꞌãri pia pꞌanapata. Mamĩda eperã ichia jara bɨkꞌa oopari, ¿kꞌaipa unudaima?
PRO.20.7	¡Eperã Tachi Akꞌõrepa jara bɨkꞌa oopari kꞌĩra jĩpꞌa nipakꞌãri, ichi warrarã tꞌãri o–ĩa pꞌanapata!
PRO.20.8	Rey su–akꞌɨ beekꞌãri eperãarã nepɨra akꞌɨitꞌee, ichia akꞌɨrupapai kꞌawaa atapari kꞌaipa chi ne–inaa kꞌachia ooda.
PRO.20.9	¿Kꞌaipa nãga jaraima: “Mɨ tꞌãride kꞌĩsia kꞌachia wẽe; mɨ pꞌekꞌau kꞌachia wẽe bɨ”?
PRO.20.10	Tachi Akꞌõrepa unuamaa iru bapari eperãpa balanzade ne–inaa aukꞌa chaa–e bɨ mãikꞌaapa metropa aukꞌa chaa–e bɨ.
PRO.20.11	Warrapa ne–inaa oo bɨ unudakꞌãri, kꞌawaadai iru o piade ni wa mãga–e.
PRO.20.12	Tachi Akꞌõrepa tachi kꞌɨɨrɨ ooji ũridamerã; jõdee tachi tau ooji unudamerã.
PRO.20.13	Kꞌãiyaa banáaji, maa–e pɨrã chupɨria bapariitꞌeepɨ. Ma kꞌãyaara pꞌirabáiji mãikꞌaapa mimiaparíiji pɨchi tede chikꞌo kꞌoparii paraamerã.
PRO.20.14	Eperãpa ne–inaa neto atakꞌãri, mãgai: “Na netꞌaa kꞌachia baibɨda” ai, chiparipa edaara neto pëimerã. Mãpai mãgá neto atapꞌeda, tꞌãri o–ĩa beepari mãikꞌaapa ichi tꞌãridepai: “Pia bɨda” apari.
PRO.20.15	Piara bɨ kꞌĩsia kꞌawaa pedeeitꞌee na pꞌekꞌau eujãdepema nẽe, mãu pi–ia jõmaweda iru bai kꞌãyaara.
PRO.20.16	Eperãpa jararu pɨrã ichia kꞌĩra tewaraa tewe pꞌaaitꞌee, chi ɨ̃rɨpema pꞌaru jãri atadaipia bɨ, irua ma tewe pꞌaaru misa.
PRO.20.17	Kꞌũra bɨpa eperãpa chikꞌo atada warraa bɨ mĩda, chi itꞌai ipupa ipuru pɨkꞌa beepari.
PRO.20.18	Pɨa ne–inaa ooitꞌee pakꞌãri, kꞌawaa beerãmaa ũraa pia iidíji. Audupɨara mãga óoji jura chõonaitꞌee pakꞌãri.
PRO.20.19	Chĩara ãpɨte pedeeyaa baparipa ichia ũrida awaraarãmaa jarakꞌoonapari perã, mãgee eperã ome nipanáaji.
PRO.20.20	Eperãpa chi akꞌõremaa wa chi nawemaa pedee kꞌachia jararu pɨrã piudaridamerã, ma eperã piuitꞌee mãikꞌaapa audú pꞌãriu nɨ̃bɨde banaitꞌee.
PRO.20.21	Eperãpa chi akꞌõrepa atabëida audupai isapai jɨ̃a atakꞌãri, tꞌẽepai ma ne–inaa ome iru tꞌãri o–ĩa ba–e paitꞌee.
PRO.20.22	Jaranáaji: “Mɨmaa ne–inaa kꞌachia ooda pari mɨa aukꞌa ooitꞌee.” Ma kꞌãyaara Tachi Akꞌõre juade ichiakꞌau bɨ́ji irua pɨ kꞌaripamerã ichia kꞌĩsia bɨkꞌa.
PRO.20.23	Tachi Akꞌõrepa unuamaa iru bapari eperãpa balanzade aukꞌa chaa–e bɨ mãikꞌaapa metropa aukꞌa chaa–e bɨ.
PRO.20.24	Tachi Akꞌõrepapai kꞌawa bɨ eperã sãga bapariitꞌee mãikꞌaapa irua ooitꞌee bɨ. Eperãpa pꞌoyaa kꞌawa–e ichi sãga bapariitꞌee.
PRO.20.25	Eperã ichi itu kꞌachiade baai Tachi Akꞌõre–itꞌee ne–inaa ooitꞌeeda apꞌeda, tꞌẽepai ooamaa beeru pɨrã.
PRO.20.26	Rey kꞌĩsia kꞌawaa baparipa ne–inaa kꞌachia ooyaa beerã ichi ikꞌaawaapa ãyaa pëipari, nãupa trigo e ãyaa ateeparikꞌa ɨtꞌaa batꞌadakꞌãri, mãikꞌaapa irua ãra ome oopari ruedapa ooparikꞌa ne–inaa ɨ̃rɨ wãyaakꞌãri.
PRO.20.27	Tachi Akꞌõrepa eperã jaure ooji lamparakꞌa bamerã tachi kꞌapꞌɨade. Ma lamparakꞌa bɨ kꞌaurepa irua kꞌawapari eperãpa tꞌãride kꞌĩsia bɨ.
PRO.20.28	Reypa ichi jua ekꞌari beerã kꞌinia pꞌe iru bɨ pɨrã mãikꞌaapa ãramaa wãarata jarapari pɨrã, apidaapa iru ichi mimiadeepa jëretꞌaada–e paitꞌee. Tꞌãri pia bairã ichi rey mimiade taarã baitꞌee.
PRO.20.29	Jõmaarãpa kꞌũtrãarã pia akꞌɨpata juataura pꞌanapata perã mãikꞌaapa chonaarã poro tꞌorroo pꞌanɨɨrã pia akꞌɨpata kꞌĩsia kꞌawaa pꞌanapata perã.
PRO.20.30	Ne–inaa kꞌachia oopataarã wɨdakꞌãri, ma kꞌachia oodaamaa pꞌaneepata mãikꞌaapa ãchi kꞌĩsia kꞌachia wẽpapari.
PRO.21.1	Rey tꞌãri Tachi Akꞌõre juade bapari. Tachi Akꞌõrepa to weepiparikꞌa ichia weepi kꞌinia bɨmaa, mãga pɨkꞌa ichia reymaa kꞌĩsiapipari ooitꞌee ichia oopi kꞌinia bɨkꞌa.
PRO.21.2	Eperã–itꞌee ichia ne–inaa oopari pia bɨ. Mamĩda Tachi Akꞌõrépata kꞌawa bɨ ma eperã tꞌãri pia bɨ wa tꞌãri kꞌachia–idaa bɨ.
PRO.21.3	Tachi Akꞌõre–itꞌee piara bɨ eperã kꞌĩra jĩpꞌa nipapariimerã, irua oopi bɨkꞌa oomaa, ne–inaa iru–itꞌee paapii kꞌãyaara.
PRO.21.4	Audua nipapataarã mãikꞌaapa ne–inaa kꞌachia ooyaa beerã ipuru pɨkꞌapata pꞌekꞌau kꞌachiapa, lámpara aceitepa ipurupatakꞌa.
PRO.21.5	Eperãpa ne–inaa ooitꞌee pia kꞌĩsiapꞌeda, ma ne–inaa ookꞌãri, ataitꞌee netꞌaa pia ichia kꞌinia bɨ. Mamĩda eperãarãpa isapai ne–inaa kꞌĩsia–ee oodakꞌãri, chupɨria pꞌaneedaitꞌee.
PRO.21.6	Eperã seewa jara bɨpa pꞌaratꞌara beekꞌãri, ma pꞌaratꞌa taarã–ee jõdaipari mãikꞌaapa ma seewa jara bɨ kꞌaurepa iru piuitꞌee.
PRO.21.7	Ne–inaa kꞌachia ooyaa beerãpa awaraarãmaa ne–inaa kꞌachia oopata kꞌaurepa, jõdaitꞌee. Mãga pꞌasaitꞌee ãchia Tachi Akꞌõrepa jara bɨkꞌa oodaamaa pꞌanapata perã.
PRO.21.8	Eperã ne–inaa kꞌachia ooyaa bapari o jõree pɨkꞌa bɨde nipapari. Mamĩda eperã Tachi Akꞌõrepa jara bɨkꞌa oopari o jĩpꞌaa bɨde nipapari.
PRO.21.9	Piara bɨ te ãukꞌidaa sotejade bapariitꞌee, te waibɨa bɨde wẽra aupedeeyaa bapari ome bai kꞌãyaara.
PRO.21.10	Eperã ne–inaa kꞌachia ooyaa baparipa ichita kꞌĩsiapari ne–inaa kꞌachia ooitꞌee. Ichi kꞌawa beerã paara chupɨria kꞌawakꞌaa.
PRO.21.11	Chĩara ooyaa bɨ miapidakꞌãri, warra chakꞌeerãkꞌa kꞌĩsiaparipa kꞌawaapari ma ne–inaa kꞌachia ooikꞌaraa bɨ. Jõdee eperã kꞌĩsia kꞌawaa bɨmaa jarateedakꞌãri, irua waapɨara kꞌawaa wãpari.
PRO.21.12	Tachi Akꞌõre, chi ichita ne–inaa jõma pia ooparipa akꞌɨpari ne–inaa kꞌachia ooyaa beerã tede oomaa pꞌanɨ mãikꞌaapa ma kꞌaurepa ãra miapiitꞌee.
PRO.21.13	Eperãpa kꞌaripaamaa bɨ pɨrã ichimaa chupɨria beerãpa kꞌaripa iididakꞌãri, aukꞌa awaraarãpa kꞌaripadaamaa pꞌanadaitꞌee irua kꞌaripa iidikꞌãri.
PRO.21.14	Netꞌaa pia merã teekꞌãri pɨ ome kꞌĩrau bɨmaa, iru kꞌĩrau jõ wãitꞌee.
PRO.21.15	Charraarãpa ne–inaa kꞌachia ooyaa beerã miapidakꞌãri, Tachi Akꞌõrepa jara bɨkꞌa oopataarã tꞌãri o–ĩadaipata. Mamĩda ne–inaa kꞌachia oopataarã pꞌera jõneepata.
PRO.21.16	Eperã kꞌĩsia kꞌawaa beerã ode nipapꞌeda, waa ma ode nipa kꞌinia–e beeru pɨrã, ma eperã piudaarã pꞌanɨmaa banaitꞌee.
PRO.21.17	Eperãpa jɨrɨkꞌãri ichia kꞌinia bɨ aupai ooitꞌee, chupɨria baitꞌee. Aukꞌa pꞌaneedaitꞌee vino toyaa beerã mãikꞌaapa kꞌera pia pꞌuruyaa beerã.
PRO.21.18	Ne–inaa kꞌachia ooyaa beerã miadaitꞌee Tachi Akꞌõrepa jara bɨkꞌa oopataarã kꞌãyaara. Ichiaba seewa–idaa beerã miadaitꞌee kꞌĩra jĩpꞌa nipapataarã kꞌãyaara.
PRO.21.19	Piara bɨ eujã pania wẽe bɨde banaitꞌee wẽra kꞌĩrauyaa mãikꞌaapa aupedeeyaa bɨ ome bai kꞌãyaara.
PRO.21.20	Eperã kꞌĩsia kꞌawaa bɨ tede netꞌaa pi–ia mãikꞌaapa aceite
PRO.21.21	Eperãpa jɨrɨkꞌãri kꞌĩra jĩpꞌa bapariitꞌee mãikꞌaapa awaraarã kꞌinia iru bapariitꞌee, ma eperã pia bapariitꞌee. Ewari teesoo bapariitꞌee, ne–inaa pia iru bapariitꞌee mãikꞌaapa awaraarãpa iru tꞌo pꞌanapataadaitꞌee.
PRO.21.22	Eperã kꞌĩsia kꞌawaa bɨpa pꞌuuru murallapa pi–ia tꞌɨakꞌau bɨ pꞌoyaapari. Mamapema soldaorã chõoyaa pꞌanɨ pɨjida, chi kꞌĩsia kꞌawaa bɨ eerepemaarãpa ma pꞌuurudepema muralla ãrikꞌoopata jõkꞌoodarutamaa.
PRO.21.23	Eperã pedeei naaweda pia kꞌĩsiaru pɨrã, kꞌachiade baai–e paitꞌee ichia jarada kꞌaurepa.
PRO.21.24	Eperãpa ichita awaraarã ichi ekꞌariara akꞌɨkꞌãri, mãgɨ́ ãpɨte nãga jarapata: “Jãgɨ́ auduayaa mãikꞌaapa chĩara ooyaa baparida” apata.
PRO.21.25	Eperã kꞌoo–idaa bɨpa audú netꞌaa ata kꞌinia nɨ̃bɨ kꞌaurepa piuitꞌee, ichi juapa mimia kꞌiniakꞌaa perã. 
PRO.21.26	Ewari chaa irua waa ata kꞌinia bapari. Mamĩda Tachi Akꞌõrepa jara bɨkꞌa oopataarãpa netꞌaa chokꞌara iru pꞌanapata tꞌãri piapa awaraarãmaa teedaitꞌee.
PRO.21.27	Tachi Akꞌõrepa unuamaa iru bapari ne–inaa kꞌachia ooyaa beerãpa ne–animalaarã ateepata iru–itꞌee paapidaitꞌee. Audupɨara mãga bapari kꞌĩsia kꞌachia iru pꞌanɨde ma ne–inaa ateedakꞌãri.
PRO.21.28	Charraarã kꞌĩrapite eperãpa seewa jarakꞌãri, waa pedeepida–e paitꞌee. Mamĩda chi awaraarã pedee pia ũripari ichiakꞌau pedeepidaitꞌee.
PRO.21.29	Eperã ne–inaa kꞌachia ooyaa bɨpa seewata ichiata kꞌawa bɨda apari, kꞌãata ooipia bɨ. Mamĩda eperã Tachi Akꞌõrepa jara bɨkꞌa ooparipa ichita kꞌĩsiapari pedeei naaweda mãikꞌaapa ne–inaa ooi naaweda.
PRO.21.30	Kꞌĩsia kꞌawaa bapari, poro wẽsaa bapari wa ũraapari apidaapa Tachi Akꞌõre ome pꞌoyaada–e pai.
PRO.21.31	Eperãarãpa caballo juataura bee jɨrɨpata chõode wãdaitꞌee pakꞌãri. Mamĩda Tachi Akꞌõrépata ãramaa ma chõo pꞌoyaapipari.
PRO.22.1	Piara bɨ tachi tꞌɨ̃ tꞌo pꞌanadamerã ne–inaa pia chokꞌara iru bai kꞌãyaara. Piara bɨ tachi pia akꞌɨdamerã pꞌaratꞌa wa nẽe iru bai kꞌãyaara.
PRO.22.2	Eperã pꞌaratꞌa paraa bɨ eperã chupɨria chɨ ome nãgá aukꞌa pꞌanɨ. Tachi Akꞌõrepa ãchi omeeweda ooji.
PRO.22.3	Eperã kꞌĩsia kꞌawaa bɨpa ne–inaa kꞌachia pꞌasa bɨ unukꞌãri, made tꞌĩukꞌaa. Mamĩda chi kꞌĩsia atua bɨpa ne–inaa kꞌachia pꞌasa bɨ unukꞌãri, jĩpꞌa wãpari aɨde tꞌĩuitꞌee mãikꞌaapa ma kꞌaurepa iru kꞌachiade baaipari.
PRO.22.4	Eperã audua–ee bakꞌãri mãikꞌaapa Tachi Akꞌõre waawee bakꞌãri, irua netꞌaa pia iru bapari, awaraarãpa iru tꞌo pꞌanapata mãikꞌaapa iru ewari teesoo bapari.
PRO.22.5	Eperã ne–inaa kꞌachia ooyaa bɨ wãpari o ne–ɨɨrɨ–idaa pɨkꞌa bɨ mãikꞌaapa trampa oga jira bɨde wãrúkꞌata bɨ, iru kꞌachiade baaipari perã. Mamĩda eperã kꞌĩra jĩpꞌa nipapari mãgeede baaikꞌaa.
PRO.22.6	Warra ma–ãri bɨmaa o pia jaratéeji. Mãgá iru chonaa pakꞌãri, ma o kꞌĩra atua–e paitꞌee.
PRO.22.7	Chupɨria beerã pꞌaratꞌara beerã jua ekꞌari pꞌanapata. Jõdee tewe paraa beerã pꞌaratꞌa prestapataarã jua ekꞌari pꞌanapata.
PRO.22.8	Eperãpa ne–inaa kꞌachia ookꞌãri, kꞌachiade baaiitꞌee. Tachi Akꞌõre ma eperã ome kꞌĩrau bapꞌeda, ichi juapa iru jõtꞌaaitꞌee.
PRO.22.9	Eperãpa chĩara chupɨria kꞌawaakꞌãri mãikꞌaapa irumaa chikꞌo teekꞌãri, Tachi Akꞌõrepa ma eperã bendiciapari.
PRO.22.10	Eperãarã tꞌãideepa chĩara ooyaa bɨ jëretꞌaadakꞌãri, waa chõoda–e, aupedeeda–e mãikꞌaapa ikꞌachia pedee jarada–e.
PRO.22.11	Eperã tꞌãri jĩpꞌa nipakꞌãri mãikꞌaapa tꞌãri pia pedee jarakꞌãri, iru rey kꞌõpꞌãyo paitꞌee.
PRO.22.12	Tachi Akꞌõrepa eperã kꞌĩsia kꞌawaa bɨ pia akꞌɨpari. Mamĩda irua oopikꞌaa seewa–idaa beerãpa kꞌĩsia iru pꞌanɨkꞌa oodaitꞌee.
PRO.22.13	Eperã kꞌoo–idaa bɨ mimiade wãamaapa nãga jarapari: “¡Taawa leonpa mɨ nɨmaa bɨda!” apari. “¡Calle jãde mɨ peetꞌaaitꞌee nɨmaa bɨda!” apari.
PRO.22.14	Wẽra taunemayaa bɨpa pedee jarapari uria nãpɨa pɨkꞌa bɨ chi ma pedee ũri bɨ–itꞌee. Tachi Akꞌõre kꞌĩraupirutaarã ma uriade baaidaitꞌee.
PRO.22.15	Warrapa ne–inaa pariatua oopari kꞌĩsia kꞌawa–ee bairã. Mamĩda wɨdakꞌãri, waaweepa mãgá ooamaa beepari.
PRO.22.16	Pꞌaratꞌa ata kꞌiniapa eperãpa chupɨria beerãmaa chupɨriara papiru pɨrã maa–e pɨrã pꞌaratꞌara beerãmaa netꞌaa pia teeru pɨrã, iruta chupɨria beeitꞌee.
PRO.22.17	Pia ũríji na ũraa pia kꞌĩsia kꞌawaa beerãpa jaradapꞌedaa mãikꞌaapa mɨa jara bɨ pedee tꞌãride kꞌĩsiaparíiji. 
PRO.22.18	Pia bɨ pɨchi tꞌãride mãikꞌaapa pɨchi porode na ũraa ɨa pɨkꞌa iru bapariimerã. Mãgá awaraarãmaa pɨa aukꞌa jarai. 
PRO.22.19	Idi mɨa na ũraa pɨmaa kꞌawapiru Tachi Akꞌõrede ijãapariimerã.
PRO.22.20	Mɨa pɨmaa na ũraa treinta pꞌã teeji; ũraa pia, kꞌĩsia kꞌawaa pedee. 
PRO.22.21	Na ũraa wãara perã, pɨa na pedee kꞌawaakꞌãri, pia pꞌanauitꞌee, apidaapa pɨmaa iidiru pɨrã kꞌãata jara kꞌinia bɨ.
PRO.22.22	Chupɨria chedeerã kꞌũranáaji ãra chupɨria pꞌanɨ perã mãikꞌaapa ãrapa ne–inaa kꞌachia ooda–eeta charraarã kꞌĩrapite ateenáaji, 
PRO.22.23	Tachi Akꞌõrépata ãra kꞌaripapari perã. Irua ãra chupɨria iru pꞌanapataarã miapiitꞌeepɨ.
PRO.22.24	Kꞌĩrauyaa pꞌanapataarã ome kꞌõpꞌãyo meraanáaji mãikꞌaapa mãgeerã ome nipanáaji. 
PRO.22.25	Mãga ooru pɨrã, ãrapa oopatakꞌa pɨa oomaa beei mãikꞌaapa pɨ kꞌachiade baai.
PRO.22.26	Pedeeteenáaji chĩara tewe pꞌaaitꞌee. 
PRO.22.27	Pɨa ma tewe pꞌaa–e pɨrã, pɨchi pꞌaru kꞌãipari paara jãri ata chedai.
PRO.22.28	Chonaarãpa lindero bɨdapꞌedaamãiipa awara ãyaa ateenáaji.
PRO.22.29	Eperãpa ichi mimia pia ookꞌãri, reyrã–itꞌee mimiapariitꞌee. Eperãarã jĩpꞌaarã–itꞌee mimia–e paitꞌee.
PRO.23.1	Poro waibɨa ome nekꞌoitꞌee su–akꞌɨ beekꞌãri, chikꞌo irua pɨmaa teeru pia akꞌɨ́ji. 
PRO.23.2	Pɨ nekꞌoyaa bɨ pɨjida, waibɨa kꞌonáaji. 
PRO.23.3	Iru chikꞌo warraa bɨ mĩda, kꞌɨ̃anáaji, ma kꞌaurepa irua pɨ kꞌũrai perã.
PRO.23.4	Audú mimianáaji pꞌaratꞌara bapariitꞌee. Ma kꞌãyaara kꞌĩsia kꞌawaa baparíiji mãikꞌaapa waa made kꞌĩsianáaji. 
PRO.23.5	Eperãpa pꞌaratꞌa mãikꞌaapa netꞌaa pia atakꞌãri, taarã–ee jõdaipata. Nejɨ̃pɨ pajãde tꞌɨmɨ́ wãabaipꞌeda, wẽpadaiparikꞌa, mãga pɨkꞌa ma netꞌaa pia taarã–ee wẽpadaipari.
PRO.23.6	Eperã ãtau pꞌãimaa bɨ ome nekꞌonáaji. Iru chikꞌo warraa bɨ mĩda, kꞌɨ̃anáaji. 
PRO.23.7	Mãgee eperãpa ichita kꞌĩsiapari ne–inaa jõmasaa vale bɨde. Irua “nekꞌopáde” aru pɨjida mãikꞌaapa “ne–inaa topáde” aru pɨjida, wãara ichi tꞌãride pɨmaa teeamaa bɨ. 
PRO.23.8	Iru chikꞌo kꞌoru pɨrã, ãpꞌotꞌaaitꞌee mãikꞌaapa pɨa irumaa tꞌãri pia pedee jarada pari jarai.
PRO.23.9	Eperã kꞌĩsia kꞌawa–ee bɨ ome pedeenáaji, irua pɨ pedee ũriamaa baitꞌee perã.
PRO.23.10	Chonaarãpa lindero bɨdapꞌedaamãiipa ãyaa ateenáaji mãikꞌaapa akꞌõre wẽe beerã eujã jãri atanáaji. 
PRO.23.11	Ãra kꞌaripapari jõmaarã kꞌãyaara waibɨara bɨ. Iruata ãra kꞌachiade baaipipataarã miapiitꞌee.
PRO.23.12	Tꞌãripa kꞌawáaji pɨmaa jarateepata mãikꞌaapa ũriparíiji kꞌĩsia kꞌawaa beerãpa ũraapata.
PRO.23.13	Warrapa ne–inaa kꞌachia ookꞌãri, ũráaji waa mãga oonaamerã. Iru wɨda chokꞌara–ee wɨrupapai piu–epɨ. 
PRO.23.14	Mãgá iru wɨru pɨrã, iru kꞌaripai piudaarãmaa wãnaamerã.
PRO.23.15	Warra, pɨ kꞌĩsia kꞌawaa beeru pɨrã, mɨ tꞌãri o–ĩa beeitꞌee. 
PRO.23.16	Mɨ audú tꞌãri o–ĩa bapariitꞌee ũrikꞌãri pɨ kꞌĩsia kꞌawaa pedee bɨ.
PRO.23.17	Pꞌekꞌau kꞌachia oopataarã kꞌĩra unuamaa iru banáaji ãchia ne–inaa iru pꞌanɨ kꞌaurepa. Ma kꞌãyaara ewari chaa ne–inaa pia ooparíiji Tachi Akꞌõre waaweepari perã. 
PRO.23.18	Mãga ooru pɨrã, ewari cherude pɨa kꞌinia bɨkꞌa ichita pꞌasaitꞌee.
PRO.23.19	Warra, na ũraa pia ũríji. Mãgá pɨ kꞌĩsia kꞌawaa bapariitꞌee mãikꞌaapa o piade tꞌãri jĩpꞌa nipapariitꞌee. 
PRO.23.20	Itꞌua toyaa beerã ome maa–e pɨrã nekꞌoyaa beerã ome nipanáaji. 
PRO.23.21	Mãgee eperãarãpa itꞌua todapꞌeda mãikꞌaapa audú nekꞌodapꞌeda, tapꞌokꞌeepa audú kꞌãidaipata mãikꞌaapa mãga oo jõnɨpa chupɨria pꞌaneepata mãikꞌaapa pꞌaru soreta jɨ̃ pꞌaneepata.
PRO.23.22	Pɨ akꞌõre pedee ũriparíiji iruata pɨ ooda perã. Pɨ nawe chõtrãa pakꞌãri, yiaraa iru banáaji. 
PRO.23.23	Neto pɨkꞌa atáji wãara pedee, kꞌĩsia kꞌawaa pedee, poro wẽsaa pedee mãikꞌaapa ũraa pia. ¡Awaraarãmaa neto pɨkꞌanáaji! 
PRO.23.24	Warrapa Tachi Akꞌõrepa jara bɨkꞌa oopariikꞌãri mãikꞌaapa kꞌĩsia kꞌawaa bakꞌãri, chi akꞌõre tꞌãri o–ĩa bapari. 
PRO.23.25	¡Mãga baparíiji, pɨ akꞌõre pɨ nawe ome tꞌãri o–ĩa pꞌanapataadamerã! ¡Mãgá pɨ tꞌoda tꞌãri o–ĩa bapiparíiji!
PRO.23.26	Warra, mɨa pɨmaa ũraa bɨ tꞌãripa ũriparíiji mãikꞌaapa mɨa ooparikꞌa ooparíiji. 
PRO.23.27	Mɨa mãga jara bɨ prostituta uria nãpɨa pɨkꞌa bairã mãikꞌaapa wẽra taunemayaa bɨ pozo nãpɨa, pꞌĩrupꞌee pɨkꞌa bairã. 
PRO.23.28	Ara nechɨayaa bɨpa ota nɨparikꞌa chi wãyaarutaarã netꞌaa jãri ataitꞌee, mãga pɨkꞌa mãgee wẽrapa nɨpari ɨmɨkꞌĩra kꞌũrapꞌeda, kꞌachiade baaipiitꞌee.
PRO.23.29	¿Kꞌáipata mɨ chupɨria nɨ̃bɨda aparima? ¿Kꞌaita jẽe nɨ̃baparima? ¿Kꞌaita aupedeeyaa nipaparima? ¿Kꞌáipata ikꞌachia pedee jara nipaparima? ¿Kꞌaita pariatua pꞌu oodaiparima? ¿Kꞌaita tau pꞌoree nipaparima? 
PRO.23.30	Mãgee eperãarã vino toyaa pꞌanapata mãikꞌaapa jɨrɨ nipapata vino awaraa ne–inaa ome pꞌoirada todaitꞌee. 
PRO.23.31	Maperã akꞌɨnáaji vino tau pꞌoree, vasode uchiterree ũu beekꞌãri. Kꞌĩsianáaji sãgá warraa ũu bɨ. 
PRO.23.32	Mãgɨ́ topꞌeda, taama kꞌidakꞌapɨdariitꞌee mãikꞌaapa taamapa kꞌaakꞌãri, pꞌuapiparikꞌa pꞌuaitꞌee. 
PRO.23.33	Jã vino toda kꞌaurepa pɨa ne–inaa kꞌĩra tꞌãdoo unuitꞌee mãikꞌaapa kꞌĩsia kꞌachia kꞌĩsiaitꞌee. 
PRO.23.34	Ara tokꞌesaa velero kꞌɨ̃de kꞌãi bɨ́kꞌata baitꞌee 
PRO.23.35	mãikꞌaapa mãgaitꞌee: “¡Mɨ pꞌu oojida, mamĩda pꞌua senti–e paji! ¡Mɨ wɨjida, mamĩda kꞌawa–e paji, senti–e pada perã! ¿Sãapai ɨ̃rɨmaima aitꞌee, waya tonaitꞌee?”
PRO.24.1	Ne–inaa kꞌachia ooyaa beerã kꞌĩra unuamaa iru banáaji ãrapa ne–inaa iru pꞌanɨ kꞌaurepa. Ma awara kꞌĩsianáaji mãgeerã ome nipapariitꞌee 
PRO.24.2	ãchi tꞌãridepai kꞌĩsiapata perã chĩaramaa ne–inaa kꞌachia oodaitꞌee mãikꞌaapa ne–inaa kꞌachia oodaitꞌee aupai pedeepata perã.
PRO.24.3	Eperã kꞌĩsia kꞌawaa bɨpa ichi te pi–ia oopari.
PRO.24.4	Ma eperã kꞌĩsia kꞌawaa bairã netꞌaa pi–ia pꞌe atapari ichi te jãde bɨitꞌee.
PRO.24.5	Piara bɨ kꞌĩsia kꞌawaa baitꞌee, juataura bai kꞌãyaara. Piara bɨ poro wẽsaa baitꞌee netꞌaa oo kꞌawaa bai kꞌãyaara. 
PRO.24.6	Eperãpa jura chõoitꞌee pakꞌãri, kꞌĩsia kꞌawaa beerãmaa ũraa pia iidipari. Ãrapa ũraa pꞌanɨkꞌa ooru pɨrã, chõo pꞌoyaaitꞌee.
PRO.24.7	Eperã kꞌĩsia kꞌawa–ee bɨpa kꞌĩsia kꞌawaa pedee pꞌoyaa kꞌawakꞌaa. Mapa ichi pꞌuuru pidaarã chipꞌedaidakꞌãri, iru kꞌĩupꞌee beepari.
PRO.24.8	Eperãpa ichita kꞌĩsiakꞌãri ne–inaa kꞌachia ooitꞌee, awaraarãpa iru ãpɨte jarapata: “kꞌĩsia kꞌachia kꞌĩsiayaa bɨ”. 
PRO.24.9	Eperã kꞌĩsia kꞌawa–ee bɨpa kꞌĩsiapari pꞌekꞌau kꞌachia ooitꞌee. Eperãarãpa chĩara ooyaa beerã kꞌĩra unuamaa iru pꞌanapata.
PRO.24.10	Nepɨrade bɨde pɨ choo–e pɨrã, pɨ juatau wẽe bapari.
PRO.24.11	Ne–inaa kꞌachia ooda–e pꞌanɨɨrã ateedakꞌãri piupidaitꞌee, ma eperãarã kꞌaripa atáji. 
PRO.24.12	Pɨa jararu pɨjida: “Mɨa ma nepɨra kꞌawa–e bɨ,” Tachi Akꞌõrépata wãarata kꞌawa bɨ. Irua pɨ tꞌãridepema kꞌĩsia jõmaweda kꞌawa bɨ ichita pɨ akꞌɨpari perã. Iruata eperãpa ne–inaa ooda pari aukꞌa pꞌasapiitꞌee; ne–inaa kꞌachia ooda pari, ne–inaa kꞌachia mãikꞌaapa ne–inaa pia ooda pari, ne–inaa pia.
PRO.24.13	Warra, jɨrrɨ miéle senéji warraa bairã mãikꞌaapa pɨ kꞌĩramede ma jɨrrɨ tedepema miéle kꞌũ–ũa bairã. 
PRO.24.14	Mãga pɨkꞌa pɨ kꞌĩsia kꞌawaa beeru pɨrã, pɨchi tꞌãride kꞌĩsia kꞌawaa pedee kꞌũ–ũa pɨkꞌa baitꞌee mãikꞌaapa ewari cherude pɨa kꞌinia bɨkꞌa pꞌasaitꞌee.
PRO.24.15	Oonáaji ne–inaa kꞌachia ooyaa beerãpa oopatakꞌa pedeeteedakꞌãri Tachi Akꞌõrepa jara bɨkꞌa oopari temaa wãdaitꞌee netꞌaa chɨade. Iru baparimãi ne–inaa kꞌachia oonáaji. 
PRO.24.16	Eperã Tachi Akꞌõrepa jara bɨkꞌa oopari baaida siete
PRO.24.17	O–ĩa banáaji pɨ kꞌĩra unuamaa iru bapari kꞌachiade baaikꞌãri maa–e pɨrã nepɨrade baaikꞌãri. 
PRO.24.18	Pɨa mãga ooru pɨrã, Tachi Akꞌõrepa mãga unui mãikꞌaapa ma kꞌaurepa pɨ pia akꞌɨ–e pai, ma awara mãgɨ́ eperã ome waa kꞌĩrau ba–e pai.
PRO.24.19	Ne–inaa kꞌachia ooyaa beerã kꞌaurepa kꞌĩrau banáaji. Ijãadakꞌaa beerã kꞌĩra unuamaa iru banáaji ãrapa ne–inaa iru pꞌanɨ kꞌaurepa. 
PRO.24.20	Ne–inaa kꞌachia ooyaa beerãpa pꞌoyaa nɨda–e Tachi Akꞌõrepa ãchi kꞌaripamerã, ma ijãadakꞌaa beerã kꞌĩidaridaitꞌee perã lámpara kꞌĩidaiparikꞌa.
PRO.24.21	Warra, Tachi Akꞌõre mãikꞌaapa tachi rey waawéeji. Ichita ãrapa oopi pꞌanɨkꞌa ooparíiji. Ma awara ãrapa oopi pꞌanɨkꞌa oodaamaa pꞌanapataarã ome nipanáaji 
PRO.24.22	atu pꞌanɨde Tachi Akꞌõrepa tachi rey ome mãgeerã miapidaitꞌee perã. ¿Kꞌaipa kꞌawaima ãrapa mãgeerãmaa kꞌãare ne–inaa kꞌachia oodai?
PRO.24.23	Ichiaba kꞌĩsia kꞌawaa beerãpa nãgɨ́ ũraa jarajida.
PRO.24.23	Eperãarã charra kꞌĩrapite wãdakꞌãri, pia–e bɨ charrapa eperã aba pipɨara akꞌɨmerã apema kꞌãyaara. 
PRO.24.24	Eperã ne–inaa kꞌachia oodamaa charrapa jararu pɨrã: “Pɨa ne–inaa kꞌachia oo–e paji,” pꞌuuru pidaarã jõmaarãpa ma charra ãpɨte pedee kꞌachia jaradaitꞌee. 
PRO.24.25	Mamĩda charrapa chi ne–inaa kꞌachia ooda miapikꞌãri, iru o–ĩa bapariitꞌee mãikꞌaapa eperãarãpa iru pia akꞌɨpataadaitꞌee mãikꞌaapa Tachi Akꞌõrepa mãgee charra bendiciaitꞌee.
PRO.24.26	Eperãpa tachia iidi pꞌanɨ tꞌãri jĩpꞌa pꞌanaukꞌãri, tachi kꞌĩra ɨ̃rúkꞌata bɨ.
PRO.24.27	Pɨchi te oo atai naaweda, ma te bainɨ̃ bɨitꞌee bɨmãi pi–ia púji mãikꞌaapa aɨ ikꞌaawa bɨ eujãde ne–úuji. Maapꞌeda pɨchi te ooipia bɨ.
PRO.24.28	Pɨchi kꞌiniapai pɨ ikꞌaawa bapari ɨmɨateenáaji. Seewa jaranáaji iru kꞌachiade baaipiitꞌee. 
PRO.24.29	Nãga jaranáaji: “Aukꞌa irumaa ne–inaa kꞌachia ooitꞌee irua mɨmaa oodakꞌa. Iru ome kꞌĩra jõ–ee baitꞌee.”
PRO.24.30	Eperã kꞌoo–idaa bɨ ne–uu kꞌãide mɨ wãyaaji. Ma eperã kꞌĩsia kꞌawa–ee bɨ uva kꞌãide nipaji. 
PRO.24.31	Ma eujã ne–ɨɨrɨ–idaa, sirua baji. Ma eujãde mãupa tꞌɨakꞌauda ɨradai baji. 
PRO.24.32	Mãga unukꞌãri, kꞌĩsia bapꞌeda, nãga kꞌawaaji: 
PRO.24.33	Eperã kꞌãimokꞌaraa bɨ misa, arakꞌatɨa kꞌãi bɨ misa, arakꞌatɨa ɨ̃i bɨ misa mãikꞌaapa jua bɨra akꞌɨ nɨ̃bɨ misa, 
PRO.24.34	iru chupɨria ne–inaa wẽe baibeeitꞌee chupɨria bakꞌajikꞌa nechɨ–idaa bɨ arma anipaparipa ichi netꞌaa jãri ata cheda paara.
PRO.25.1	Nãgɨ́ awaraa ũraa rey Salomonpa jarada. Nãgɨ́ ũraa pꞌãjida Judadepema rey Ezequías jua ekꞌari pꞌanadapꞌedaa ne–inaa pꞌãpatapꞌedaarãpa.
PRO.25.2	Tachi Akꞌõre jõmaarã kꞌãyaara waibɨara bairã, ichia eperãarãmaa ne–inaa jõma kꞌawapikꞌaa. Jõdee reyrã eperãarã poro waibɨarã perã, ne–inaa jõma kꞌawapi kꞌinia pꞌanapata jaradakꞌãri eperãarãpa oopata pia wa kꞌachia.
PRO.25.3	Pajã ɨtꞌɨa bɨkꞌa mãikꞌaapa eujãde uria nãpɨa bɨkꞌa, mãga pɨkꞌa tachia rey kꞌĩsia pꞌoyaa kꞌawadakꞌaa.
PRO.25.4	Pꞌaratꞌadeepa nejarra ãyaa ataru pɨrã, netꞌaa pꞌaratꞌadee oo kꞌawaa bɨpa netꞌaa pi–ia oo atai. 
PRO.25.5	Mãga pɨkꞌa rey kꞌĩrapiteepa ne–inaa kꞌachia ooyaa beerã ãyaa ataruta pɨrã, iru kꞌĩra jĩpꞌa mimiaitꞌee Tachi Akꞌõrepa kꞌinia bɨkꞌa.
PRO.25.6	Rey kꞌĩrapite eperãarã poro waibɨakꞌa banáaji mãikꞌaapa akꞌɨnɨ̃ banáaji poro waibɨarã akꞌɨnɨ̃ pꞌanapatamãi. 
PRO.25.7	Piara bɨ reypa pɨmaa jaramerã: “Nama mɨ kꞌaitꞌa su–akꞌɨ ba chéji” poro waibɨarã kꞌĩrapite irua jarai kꞌãyaara pɨ ãyaa wãmerã.
PRO.25.8	Charramaa isapai wãnáaji pɨa unuda jarade. Mãga ooikꞌaraa bɨ awaraa eperãpa jarai perã pɨ seewamaa bɨ mãikꞌaapa pɨ kꞌĩra nejasiapii.
PRO.25.9	Chĩara ome tꞌãri arree bakꞌãri, mãgɨ́ omepai pedéeji. Mamĩda parãpa pedeedapꞌedaa awaraa eperãmaa jaranáaji. 
PRO.25.10	Mãga ooru pɨrã, chi pɨ ome pedee badapa pɨ kꞌĩra nejasiapii ma pedee jarakꞌoonada kꞌaurepa mãikꞌaapa maadamãiipa apidaapa pɨmaa nepɨrɨda–e paitꞌee.
PRO.25.11	Awaraa eperãpa pɨa ũraa pia jara bɨ ũri kꞌinia bakꞌãri, ma ũraa manzana nẽedee ooda pꞌaratꞌapa pꞌẽedákꞌapɨ bɨ. 
PRO.25.12	Irua kꞌĩsia kꞌawaa bɨpa ũraa pia jara bɨ audú ũri kꞌinia bakꞌãri, ɨtrɨa pedee jararu pɨjida, chi ũri bɨ–itꞌee ma ũraa sortija nẽe piara bɨdee ooda wa awaraa chi–oo jɨ̃pata nẽe piara bɨdee oodákꞌapɨ bɨ.
PRO.25.13	Ne–uudapꞌedaa ewapata ewari mimiaparipa pania kꞌũrasaa topꞌeda, o–ĩa beeparikꞌa, mãga pɨkꞌa eperã o–ĩa beepari ichia chokꞌa pëidapa ichia jara pëida kꞌĩra jĩpꞌa jaranakꞌãri.
PRO.25.14	Jɨ̃arara nɨ̃bɨde mãikꞌaapa nãumiara nɨ̃bɨde maarepida kꞌoi che–e bɨkꞌa, mãga pɨkꞌa bɨ eperãpa ne–inaa teeitꞌeeda apꞌeda, maarepida tee–e pakꞌãri.
PRO.25.15	Eperãpa ichi tꞌãride kꞌĩrau–ee chooru pɨrã, ichi poro waibɨamaa kꞌĩsia awara kꞌĩsiapii. Mãgɨ́ poro waibɨapa iru pedee ũriamaa bɨ pɨjida, irumaa tꞌãri pia pedeeru pɨrã, irua ma pedee ũriitꞌee.
PRO.25.16	Jɨrrɨ miéle unuru pɨrã, waibɨa senenáaji maa–e pɨrã audú sene bɨpa ãpꞌodariitꞌee. 
PRO.25.17	Mãga pɨkꞌa pɨchi kꞌõpꞌãyo temaa audupai wãnáaji, maa–e pɨrã iru sẽdarii mãikꞌaapa pɨ kꞌĩra unuamaa iru beei.
PRO.25.18	Charra kꞌĩrapite eperãpa ichi kꞌõpꞌãyo ãpɨte seewa jarakꞌãri, iru pakꞌuru choma bɨpa wɨmaa bɨkꞌa bɨ maa–e pɨrã espadapa sumaa bɨkꞌa bɨ maa–e pɨrã miasupa sumaa bɨkꞌa bɨ.
PRO.25.19	Eperã nepɨrade nɨ̃bɨde awaraapa iru kꞌaripaitꞌeeda apꞌeda, kꞌaripa–e pakꞌãri, iru–itꞌee kꞌida kꞌõradakꞌa wa bɨɨrɨ bɨadákꞌapɨ bɨ. 
PRO.25.20	Eperã tꞌãri pꞌua bɨmaa kꞌarikꞌãri, iru tꞌudade vinagre weerúkꞌapɨ bɨ maa–e pɨrã iru jĩsua nɨ̃bɨde iru pꞌaru jãri atarúkꞌata bɨ.
PRO.25.21	Pɨ kꞌĩra unuamaa iru bɨ jarrapa bɨ pɨrã, irumaa chikꞌo téeji kꞌomerã. Pania opisia bɨ pɨrã, pania téeji tomerã. 
PRO.25.22	Mãga ooru pɨrã, pɨa iru kꞌĩra nejasiapii. Ma awara mãga ooda pari Tachi Akꞌõrepa pɨmaa ne–inaa pia ooitꞌee.
PRO.25.23	Nãumia chekꞌãri, pꞌusara nɨ̃beeparikꞌa, mãga pɨkꞌa eperãpa chĩara ãpɨte seewa jarakꞌãri, iru ome awaraarã kꞌĩraudaipata.
PRO.25.24	Piara bɨ te ãukꞌidaa sotejade bapariitꞌee, te waibɨa bɨde wẽra aupedeeyaa bapari ome bai kꞌãyaara.
PRO.25.25	Eperã o pꞌoo nɨ̃bɨpa pania kꞌũrasaa tokꞌãri, o–ĩadaiparikꞌa, mãga pɨkꞌa tꞌɨmɨɨpa pedee pia jara chedakꞌãri, tachi o–ĩadaipata.
PRO.25.26	Pania poátrɨ uchia bɨmãiipa nejarra ome uchiaparikꞌa maa–e pɨrã pania kꞌõdoo bɨ pozo bɨmãiipa uchiaparikꞌa, mãga pɨkꞌa bɨ eperã Tachi Akꞌõrepa jara bɨkꞌa oopari ne–inaa kꞌachia ooyaa bɨmaa kꞌũrapikꞌãri.
PRO.25.27	Pia–e bɨ audupai jɨrrɨ miéle seneitꞌee. Ichiaba pia–e bɨ jɨrɨitꞌee awaraarãpa pɨ tꞌo pꞌanadamerã.
PRO.25.28	Eperãpa pariatua ichia kꞌiniata ookꞌãri, ma eperã pꞌuuru murallapa tꞌɨakꞌau–ee bɨ́kꞌapɨ bɨ.
PRO.26.1	Eujã wãsia bakꞌãri, nieve baaiikꞌaraa bɨkꞌa mãikꞌaapa pꞌoojarade ne–uudapꞌedaa ewapata ewari pakꞌãri, kꞌoi cheikꞌaraa bɨkꞌa, mãga pɨkꞌa eperãarãpa kꞌĩsia kꞌawa–ee bɨ tꞌo pꞌanadaikꞌaraa bɨ.
PRO.26.2	Ipana chakꞌe abaamãi su–akꞌɨ beekꞌaakꞌa pariatua wãabai nipapari perã, mãga pɨkꞌa eperã ne–inaa kꞌachia oo–ee bɨmaa pedee kꞌachia jarakꞌãri, ma pedee jaradapa iru kꞌachiade baaipi–e paitꞌee.
PRO.26.3	Caballo soopa wɨpatakꞌa mãikꞌaapa burro itꞌaide freno bɨpatakꞌa, mãga pɨkꞌa ¡eperã kꞌĩsia kꞌawa–ee bɨ potrepa wɨdaipia bɨ! 
PRO.26.4	Kꞌĩsia kꞌawa–ee bɨ pedeeparikꞌa pariatua pꞌanaunáaji maa–e pɨrã pɨ jida irukꞌa kꞌĩsia kꞌawa–eedarii. 
PRO.26.5	Kꞌĩsia kꞌawa–ee bɨ pariatua pedeekꞌãri, kꞌĩra jĩpꞌa pꞌanáuji irua kꞌĩsianaamerã iruata kꞌĩsia kꞌawaa pedee kꞌawa bɨ.
PRO.26.6	Eperãpa kꞌĩsia kꞌawa–ee bɨ ome pedee jara pëikꞌãri, ichi bɨɨrɨ tꞌɨapꞌekꞌoorúkꞌapɨ bɨ maa–e pɨrã chõo jɨrɨrúkꞌapɨ bɨ.
PRO.26.7	Kꞌĩsia kꞌawa–ee bɨpa ũraakꞌãri, ma ũraa eperã bɨɨrɨ chiwa bɨ pꞌoyaa tꞌɨa–e bɨ́kꞌapɨ bɨ.
PRO.26.8	Vale–e bɨkꞌa mãu hondade jɨ̃ bɨdaitꞌee, mãga pɨkꞌa vale–e bɨ eperã kꞌĩsia kꞌawa–ee bɨ tꞌo pꞌanadaitꞌee.
PRO.26.9	Kꞌĩsia kꞌawa–ee bɨpa ũraa jarada ne–ɨɨrɨ eperã itꞌuapa piu bɨ juade awa bɨkꞌa bɨ.
PRO.26.10	Eperãpa kꞌĩsia kꞌawa–ee bɨmaa wa ichi te ikꞌaawa wãyaa wãmaa mimia teeru pɨrã pꞌaratꞌa pari, ematrɨmapa pariatua ichi kꞌĩrapite wãyaarutaarãmaa trɨmaa bɨ́kꞌata bɨ.
PRO.26.11	Usapa ichi ãpꞌoda kꞌoparikꞌa, mãga pɨkꞌa kꞌĩsia kꞌawa–ee bɨpa ne–inaa pariatua oopari.
PRO.26.12	¿Pɨa unudookꞌã eperãpa ichi itu jara bɨ: “Mɨ jõmaarã kꞌãyaara kꞌĩsia kꞌawaara bapari”? Kꞌĩsia kꞌawa–ee bɨ piara bɨ mãgee eperã kꞌãyaara.
PRO.26.13	Mimiade wãamaapa eperã kꞌoo–idaa bɨpa nãga jarapari: “¡Mɨ pꞌoyaa uchia–e león calle jãde bairã!”
PRO.26.14	Puerta chi bisagrapa pꞌɨrrabaipiparikꞌa, mãga pɨkꞌa eperã kꞌoo–idaa bɨ pɨrabai nɨ̃bapari ichi pꞌaru kꞌãiparide.
PRO.26.15	Eperã kꞌoo–idaa bɨpa ichi jua pꞌaratꞌude tꞌɨpari. Mamĩda audú kꞌoo–idaa bairã, pꞌoyaa ichi jua atee–e itꞌaide.
PRO.26.16	Eperã kꞌoo–idaa bɨpa kꞌĩsiapari ichita kꞌĩsia kꞌawaara bɨ eperãarã siete
PRO.26.17	Chĩara aupedee jõnɨde tꞌĩuitꞌee usa chipari wẽe bɨ kꞌɨɨrɨde jita atarúkꞌata bɨ.
PRO.26.18	Eperã poro kꞌawa–ee bɨpa pariatua sia kꞌida tꞌɨpɨtau ome trɨparikꞌa, 
PRO.26.19	mãga pɨkꞌa bɨ eperã chi kꞌõpꞌãyo kꞌũrapꞌeda, jarakꞌãri: “¡Jĩpꞌa mɨ jemene bajipɨ!”
PRO.26.20	Tꞌɨpɨ wẽe tꞌɨpɨtau kꞌĩidaipari. Mãga pɨkꞌa pedee–idaa bɨ wẽ–e pakꞌãri, nepɨra jõdaipari. 
PRO.26.21	Okꞌokꞌĩra urua bɨpa maa–e pɨrã tꞌɨpɨpa tꞌɨpɨtau uruapiparikꞌa, mãga pɨkꞌa eperã aupedeeyaa bɨpa nepɨra jɨrɨpari. 
PRO.26.22	Eperãpa ne–inaa kꞌũa kꞌo kꞌinia bɨkꞌa, mãga pɨkꞌa eperãarãpa chĩara ãpɨte pedee kꞌachia jarada ũri kꞌinia pꞌanapata.
PRO.26.23	Eperãpa seewata pedee sia jarakꞌãri, kꞌuuru yoorodee ooda mãikꞌaapa taawaikꞌa eere pꞌaratꞌapa pꞌẽedákꞌapɨ bɨ.
PRO.26.24	Pɨ kꞌĩra unuamaa iru bɨpa pɨmaa pedee pia jararu pɨjida, ichi tꞌãride kꞌĩsia kꞌachia iru bapari. 
PRO.26.25	Iwarraa pedee jararu pɨjida, ijãanáaji, ichi tꞌãride ne–inaa audú kꞌachia ooitꞌee kꞌĩsia bairã. 
PRO.26.26	Ichi tꞌãride kꞌĩsia kꞌachia merã bɨ pɨjida, pꞌuuru pidaarã chipꞌedaidakꞌãri, iru kꞌĩsia kꞌachia kꞌawaa atadaitꞌee.
PRO.26.27	Eperãpa uria kꞌoro ataru pɨrã chĩara aɨde baaimerã, ichita ma uriade baaiitꞌee. Ichiaba mãu choma bɨ pɨratꞌaaru pɨrã chĩara ɨ̃rɨ baaimerã, ichita ma mãupa chiratꞌɨ ataitꞌee.
PRO.26.28	Eperãpa chĩaramaa seewa jarakꞌãri, ma eperã kꞌĩra unuamaa iru bɨ. Iwarraa pedeekꞌãri, kꞌĩsia bɨ ma eperãmaa ne–inaa kꞌachia ooitꞌee.
PRO.27.1	Jaranáaji: “Nu mɨa ne–inaa ooitꞌee” pɨa kꞌawa–ee bairã kꞌãata pꞌasaitꞌee aɨ norema.
PRO.27.2	Awaraa eperãpa jaraipia bɨ pɨa ne–inaa pia ooda, pɨchi itu mãga jarai kꞌãyaara.
PRO.27.3	Eperã kꞌĩsia kꞌawa–ee bɨ kꞌĩraudaikꞌãri, ichia pariatua ne–inaa oo bɨ chɨkꞌɨara pɨkꞌa bɨ, mãu chɨkꞌɨa wa ipu nãusaa chɨkꞌɨa bai kꞌãyaara.
PRO.27.4	Eperã kꞌĩrau bakꞌãri, awaraarãmaa ne–inaa kꞌachia oopari mãikꞌaapa audupɨara kꞌĩrau bakꞌãri, perá iru ome pꞌoyaa chooda–e. Mamĩda apidaapa pꞌoyaa chooda–e eperãpa awaraa kꞌĩra unuamaa iru bakꞌãri irua ne–inaa iru bɨ kꞌaurepa.
PRO.27.5	Piara bɨ awaraapa pɨ jĩpꞌa ɨtrɨamerã, seewata pɨ kꞌinia iru bɨda ai kꞌãyaara.
PRO.27.6	Piara bɨ pɨ kꞌõpꞌãyopa pɨ ɨtrɨamerã pɨ kꞌĩra unuamaa iru bɨpa seewata pɨ kꞌĩra ɨ̃i kꞌãyaara.
PRO.27.7	Eperã bi jãwaa bakꞌãri, miéle jida seneamaa bapari. Mamĩda jarrapa bakꞌãri, ne–inaa asia bɨ pɨjida kꞌũ–ũa pɨkꞌa bɨ kꞌokꞌãri.
PRO.27.8	Eperã ichi tedeepa tꞌɨmɨ́ nipapari ipana ichi tedeepa tꞌɨmɨ́ nipaparíkꞌapɨ bɨ.
PRO.27.9	Kꞌera pꞌurukꞌãri maa–e pɨrã ne–inaa tꞌũa bapari paakꞌãri, eperã tꞌãri o–ĩa beeparikꞌa, mãga pɨkꞌa tꞌãri o–ĩa beepari ichi kꞌõpꞌãyopa ichimaa ũraa pia jarakꞌãri.
PRO.27.10	Atabëináaji pɨchi kꞌõpꞌãyoorã mãikꞌaapa pɨ akꞌõre kꞌõpꞌãyoorã. Nepɨra iru bakꞌãri, pɨchi ɨ̃pema temaa wãnáaji. Piara bɨ kꞌaripa iidiitꞌee pɨ ikꞌaawa pꞌanapataarãmaa, ɨ̃pema tꞌɨmɨ́ baparimaa iidinai kꞌãyaara.
PRO.27.11	Warra, kꞌĩsia kꞌawaa baparíiji. Mãgá mɨ tꞌãri o–ĩa baitꞌee mãikꞌaapa mɨmaa pedee kꞌachia jaradakꞌãri, pia pꞌanauitꞌee.
PRO.27.12	Eperã kꞌĩsia kꞌawaa bɨpa ne–inaa kꞌachia pꞌasa bɨ unukꞌãri, made tꞌĩukꞌaa. Mamĩda chi kꞌĩsia atua bɨpa ne–inaa kꞌachia pꞌasa bɨ unukꞌãri, jĩpꞌa wãpari aɨde tꞌĩuitꞌee mãikꞌaapa ma kꞌaurepa iru kꞌachiade baaipari.
PRO.27.13	Eperãpa jararu pɨrã ichia kꞌĩra tewaraa tewe pꞌaaitꞌee, chi ɨ̃rɨpema pꞌaru jãri atadaipia bɨ, irua ma tewe pꞌaaru misa.
PRO.27.14	Eperãpa tapꞌedaweda pedee pia golpe jararu pɨrã ichi kꞌaitꞌa baparimaa, mãgɨpa pedee kꞌachiakꞌa ũriitꞌee.
PRO.27.15	Wẽra aupedeeyaa bɨ ewari ãree te porosãudeepa kꞌoi tau tꞌeutꞌewaa nɨ̃baparíkꞌapɨ bɨ. 
PRO.27.16	Iru kꞌĩupꞌeepiitꞌee nãu jita atarukꞌa maa–e pɨrã aceite juaraarepema juade jita atarúkꞌata bɨ.
PRO.27.17	Ne–inaa hierrodee ooda awaraa hierropa erapatakꞌa, mãga pɨkꞌa ɨmɨkꞌĩra abaapa awaraa ɨmɨkꞌĩramaa kꞌĩsia pia kꞌĩsiapipari.
PRO.27.18	Eperãpa higuera pakꞌuru pia akꞌɨru pɨrã, higojõ jõitꞌee. Mãga pɨkꞌa eperãpa ichi poro waibɨa pia akꞌɨru pɨrã, mãgɨpa iru pia ooitꞌee.
PRO.27.19	To jãde tachi kꞌĩra akꞌɨkꞌãri, unuparikꞌa, mãga pɨkꞌa awaraarãpa tachia ne–inaa oopata unudakꞌãri, kꞌawadai tachi tꞌãri pia pꞌanɨ wa tꞌãri kꞌachia pꞌanɨ.
PRO.27.20	Piudaarã pꞌanɨmãiipa eperãarã kꞌɨ̃a pɨkꞌaparikꞌa ichimaa ateeitꞌee, mãga pɨkꞌa eperãpa ichita netꞌaa waapɨara kꞌɨ̃apari.
PRO.27.21	Eperãarãpa nẽe mãikꞌaapa pꞌaratꞌa tꞌɨpɨtaude torrabaipatakꞌa kꞌawaadaitꞌee pia wa kꞌachia, mãga pɨkꞌa eperãmaa pedee pia jaradakꞌãri, kꞌawaadaitꞌee iru audua bɨ wa audua–e bɨ.
PRO.27.22	Arrosa pilonde pakꞌurupa piarsĩpatakꞌa, mãga pɨkꞌa kꞌĩsia kꞌawa–e bɨ pakꞌurupa wɨruta pɨjida, ichita kꞌĩsia kꞌawa–e baitꞌee.
PRO.27.23	Pɨchi ovejaarã mãikꞌaapa cabraarã pia akꞌɨparíiji 
PRO.27.24	pɨa netꞌaa pia iru bɨ ichita iru ba–e paitꞌee perã. 
PRO.27.25	Pꞌũajara ɨtꞌɨa pꞌoo bee unukꞌãri, tꞌɨapꞌéji, ee jẽra bɨdepema pꞌũajara ome mãikꞌaapa ɨa bɨ́ji tꞌẽepai pɨchi ne–animalaarãpa kꞌodamerã. Mãpai waya tꞌonokꞌãri, pɨchi oveja chakꞌeerã cabra chakꞌeerã ome made kꞌopataadaitꞌee. 
PRO.27.26	Ma ovejaarã kꞌara tꞌɨɨpꞌedakꞌãri, madeepa pɨchi pꞌaru kꞌapii mãikꞌaapa ma cabra ũkꞌuru netopꞌeda, pꞌaratꞌa atai eujã waapɨara neto ataitꞌee. 
PRO.27.27	Ma awara cabra juba iru bai pɨa, pɨchideerãpa mãikꞌaapa wẽraarã pɨ–itꞌee mimiapataarãpa todamerã.
PRO.28.1	Eperã ne–inaa kꞌachia ooyaa bɨ ichita miru nipapari, apidaapa iru jɨrɨda–e pꞌanɨ mĩda. Jõdee eperã Tachi Akꞌõrepa jara bɨkꞌa oopari pꞌerakꞌaa; león pꞌera–ee baparikꞌa.
PRO.28.2	Pꞌuuru pidaarãpa ãchi poro waibɨapa jara bɨkꞌa oodaamaa pꞌanadakꞌãri, irua poro waibɨarã chokꞌara bɨpari ichi kꞌaripadamerã. Mamĩda poro waibɨa kꞌĩsia kꞌawaa, poro wẽsaa bakꞌãri, pꞌuuru pidaarã ichi jua ekꞌari taarã pꞌanapataadaitꞌee.
PRO.28.3	Eperãarã poro waibɨapa chupɨria beerã ichi jua ekꞌari kꞌachia iru bakꞌãri, iru nãga bɨ: kꞌoi golpe chekꞌãri, ne–uudapꞌedaa jõtꞌaaparíkꞌata bɨ.
PRO.28.4	Tachi Akꞌõre ley ũridaamaa pꞌanapataarãpa ne–inaa kꞌachia ooyaa beerã pia akꞌɨpata. Mamĩda Tachi Akꞌõre leyde jara bɨkꞌa oopataarãpa mãgeerã pia akꞌɨdakꞌaa.
PRO.28.5	Ne–inaa kꞌachia ooyaa beerãpa kꞌawadakꞌaa sãgá charraarãpa akꞌɨpata eperãarãpa oopata jaradaitꞌee pia wa kꞌachia. Mamĩda chi jɨrɨpataarãpa Tachi Akꞌõrepa leyde jara bɨkꞌa oodaitꞌee mãga pia kꞌawapata.
PRO.28.6	Piara bɨ chupɨria, tꞌãri jĩpꞌa bapariitꞌee pꞌaratꞌara, ne–inaa kꞌachia ooyaa bai kꞌãyaara.
PRO.28.7	Warrapa Tachi Akꞌõre leyde jara bɨkꞌa ookꞌãri, kꞌĩsia kꞌawaa beepari. Jõdee warra pꞌaratꞌa pariatua gastapataarã ome nipakꞌãri, chi akꞌõre kꞌĩra nejasiapipari.
PRO.28.8	Eperãpa pꞌaratꞌa prestapꞌeda, aɨ ɨ̃rɨ pꞌaapiru pɨrã, ma pꞌaratꞌa chupɨria beerã chupɨria kꞌawaayaa bɨ juade beeitꞌee.
PRO.28.9	Eperãpa Tachi Akꞌõre leyde jara bɨkꞌa ooamaa bɨ pɨrã, Tachi Akꞌõrepa irua ɨtꞌaa tꞌɨ̃ bɨ ũriamaa baitꞌee.
PRO.28.10	Eperãpa Tachi Akꞌõrepa jara bɨkꞌa oopataarã o kꞌachiade ateeru pɨrã, ichi itu ichia kꞌachia ooitꞌee kꞌĩsia iru badade baaiitꞌee. Mamĩda chi kꞌĩra jĩpꞌa nipapataarãpa ne–inaa pia jɨ̃adaitꞌee.
PRO.28.11	Eperã pꞌaratꞌara bɨpa kꞌĩsiapari ichita awaraarã kꞌãyaara kꞌĩsia kꞌawaara bɨ. Mamĩda chupɨria chɨ poro wẽsaa bakꞌãri, kꞌawapii ma pꞌaratꞌa paraa bɨ wãara kꞌĩsia kꞌawa–ee bɨ.
PRO.28.12	Tachi Akꞌõrepa jara bɨkꞌa oopataarã eperãarã poro waibɨarã pꞌaneedakꞌãri, eperãarãpa fiesta waibɨa oopata. Mamĩda ijãadakꞌaa beerãpa pꞌoyaadakꞌãri, eperãarã mirukꞌoodaipata.
PRO.28.13	Eperãpa pꞌekꞌau kꞌachia oopꞌeda, Tachi Akꞌõremaa ichia ooda jaraamaa beekꞌãri, kꞌachiade baaiitꞌee. Mamĩda eperãpa ichia pꞌekꞌau kꞌachia ooda jarakꞌãri mãikꞌaapa mãga oo amaa beekꞌãri, Tachi Akꞌõrepa iru chupɨria kꞌawaaitꞌee.
PRO.28.14	Eperã ichita Tachi Akꞌõre waawee bakꞌãri, tꞌãri o–ĩa bapari. Mamĩda chi kꞌɨɨrɨ kꞌisua bɨ kꞌachiade baaipariitꞌee.
PRO.28.15	Eperã ne–inaa kꞌachia ooyaa bɨpa chupɨria chedeerã ichi jua ekꞌari kꞌachia iru bakꞌãri, ma eperã león bia nɨ̃bɨ́kꞌapɨ bɨ maa–e pɨrã osopa tachimaa orra bɨ́kꞌapɨ bɨ.
PRO.28.16	Eperãarã poro waibɨa kꞌĩsia kꞌawa–ee bakꞌãri, ichi jua ekꞌari beerã audupai chupɨria iru bapari. Mamĩda chi pꞌaratꞌa jitaamaa baparipa ne–inaa kꞌachia ooda pari ewari teesoo bapariitꞌee.
PRO.28.17	Eperã chĩara peeda, abaamãi bakꞌaa. Ichi piurumaa awara ãi nipapariitꞌee. Apidaapa iru kꞌaripadaikꞌaraa bɨ.
PRO.28.18	Eperã tꞌãri jĩpꞌa nipakꞌãri, Tachi Akꞌõrepa iru kꞌaripapari. Mamĩda chĩara kꞌũrayaa bapari kꞌachiade baaiitꞌee.
PRO.28.19	Eperã ichi eujãde mimiaparipa nekꞌoitꞌee waibɨa iru baitꞌee. Mamĩda kꞌoo–idaa beerã ome niparu pɨrã, chupɨria, chikꞌo wẽe bapariitꞌee.
PRO.28.20	Eperã kꞌĩra jĩpꞌa nipakꞌãri, Tachi Akꞌõrepa iru bendiciapari. Mamĩda Tachi Akꞌõrepa chi pꞌaratꞌa atai awaa bapari miapiitꞌee.
PRO.28.21	Eperã aba piara akꞌɨdaikꞌaraa bɨ awaraa kꞌãyaara. Mamĩda ũkꞌuru eperãarãpa pꞌekꞌau kꞌachia oodai pan pite abaa pari.
PRO.28.22	Eperãpa netꞌaa ichi–itꞌee aupai ataparipa audú pꞌaratꞌa ata kꞌinia bapari. Mamĩda kꞌawa–e bɨ ma kꞌaurepa ichi chupɨria beeitꞌee.
PRO.28.23	Taarã pakꞌãri, tachia piara akꞌɨdaitꞌee tachi ɨtrɨada, tachimaa imeraa pedee bada kꞌãyaara.
PRO.28.24	Eperãpa chi akꞌõre wa chi nawe netꞌaa chɨapꞌeda, kꞌĩsiaru pɨrã: “Mɨa ne–inaa kꞌachia oo–ee baji”, ma eperã kꞌõpꞌãyo nechɨ–idaa beerã ome.
PRO.28.25	Eperã netꞌaa atai awaa bapari jõmaarã ome aupedeepari. Mamĩda chi Tachi Akꞌõrede ijãapari pia bapari.
PRO.28.26	Eperãpa ichi kꞌĩsiadepai ijãa bakꞌãri, ma eperã kꞌĩsia kꞌawa–ee bɨ. Jõdee eperã kꞌĩsia kꞌawaa bakꞌãri, ma eperã kꞌachiade baai–e paitꞌee.
PRO.28.27	Eperãpa chupɨria beerã kꞌaripakꞌãri, ichi–itꞌee ne–inaa falta–e paitꞌee. Mamĩda chi chupɨria beerã kꞌaripaamaa bɨmaa pedee kꞌachia jarapataadaitꞌee.
PRO.28.28	Ijãadakꞌaa beerã eperãarã poro waibɨarã pꞌaneedakꞌãri, eperãarã mirukꞌoodaipata. Mamĩda mãgeerã jõdaidakꞌãri, Tachi Akꞌõrepa jara bɨkꞌa oopataarã eperãarã poro waibɨarã pꞌaneedaitꞌee.
PRO.29.1	Eperã ipꞌiipai ɨtrɨadapꞌeda, atꞌãri kꞌɨɨrɨ kꞌisua bɨ pɨrã, taarã–ee jõdariitꞌee mãikꞌaapa irua pꞌoyaa maarepida oo–e pai mãgá jõnaamerã.
PRO.29.2	Tachi Akꞌõrepa jara bɨkꞌa oopataarãpa ãchi jua ekꞌari pꞌanapataarã pia akꞌɨdakꞌãri, ma pꞌuuru pidaarã tꞌãri o–ĩa pꞌanapata. Mamĩda ijãadakꞌaa beerãpa ãchi jua ekꞌari pꞌanapataarã pia akꞌɨda–e pꞌanadakꞌãri, ma pꞌuuru pidaarã chupɨriapa jẽepata.
PRO.29.3	Eperã kꞌĩsia kꞌawaa bakꞌãri, chi akꞌõre tꞌãri o–ĩa bapari. Mamĩda chi prostitutaarã ome nipapari; ichi pꞌaratꞌa pariatua jõpari.
PRO.29.4	Reypa ichi jua ekꞌari pꞌanapataarã tꞌãri jĩpꞌa akꞌɨkꞌãri, ãra pia pꞌanapata. Mamĩda chi impuesto audú pꞌaapiparipa ichi jua ekꞌari pꞌanapataarã kꞌachiade baaipipari.
PRO.29.5	Eperãpa awaraamaa audú iwarraa pedeeru pɨrã, trampa ogamaa pɨkꞌa bɨ chi apema aɨde baaimerã.
PRO.29.6	Eperã ne–inaa kꞌachia ooyaa bɨ trampade bɨ́kꞌapɨ bɨ ichia pꞌekꞌau kꞌachia oopari kꞌaurepa. Mamĩda chi Tachi Akꞌõrepa jara bɨkꞌa oopari tꞌãri o–ĩapa kꞌaripari.
PRO.29.7	Tachi Akꞌõrepa jara bɨkꞌa oopataarãpa chupɨria beerã chupɨria kꞌawaapata. Mamĩda ne–inaa kꞌachia ooyaa beerãpa chupɨria beerãdé maarepida kꞌĩsiadakꞌaa.
PRO.29.8	Chõo jɨrɨyaa beerãpa pꞌuuru pidaarã kꞌĩraupipata. Mamĩda kꞌĩsia kꞌawaa beerãpa ãchi pꞌuuru pidaarã kꞌãiwee pꞌanapipata.
PRO.29.9	Eperã kꞌĩsia kꞌawaa bɨ eperã kꞌĩsia kꞌawa–ee bɨ ome nepɨra iru pꞌanɨde, pedee kꞌachia jararu pɨjida maa–e pɨrã ëiru pɨjida, maarepida ma nepɨradeepa uchiada–e.
PRO.29.10	Chĩara peeyaa beerãpa kꞌĩra jĩpꞌa pꞌanapataarã kꞌĩra unuamaa iru pꞌanapata. Tachi Akꞌõrepa jara bɨkꞌa oopataarã jɨrɨpata peedaitꞌee.
PRO.29.11	Eperã kꞌĩsia kꞌawa–ee bɨ kꞌĩraudaipari mãikꞌaapa pariatua ne–inaa oopari, kꞌĩsia–ee. Mamĩda kꞌĩsia kꞌawaa bɨ ichi tꞌãride choopari, kꞌĩrau–ee.
PRO.29.12	Eperãarã poro waibɨapa seewa jara pꞌanɨ ijãakꞌãri, ichi jua ekꞌari mimiapataarã aukꞌa seewa–idaa pꞌaneepata.
PRO.29.13	Eperã chupɨria bɨ nãgɨ́ ne–inaade aukꞌa bɨ eperãpa iru kꞌachia iru bapari ome. Tachi Akꞌõrepa ãchi tau aukꞌa ooji akꞌɨdamerã.
PRO.29.14	Reypa ichi jua ekꞌari pꞌanapataarã jõmaarãpa oopata akꞌɨkꞌãri, chupɨria beerãpa oopata awaraarãpa oopata kꞌãyaara kꞌachiara bɨda a–e pɨrã jĩpꞌa ãra chupɨria pꞌanadairã, iru ichita rey paitꞌee.
PRO.29.15	Eperãpa ichi warra wɨkꞌãri ne–inaa kꞌachia ooda kꞌaurepa, ma warra kꞌĩsia kꞌawaa baitꞌee. Mamĩda ichiakꞌau bɨru pɨrã, ma warrapa chi nawe kꞌĩra nejasiapiitꞌee.
PRO.29.16	Ijãadakꞌaa beerã chokꞌaraara pꞌaneedakꞌãri, ichiaba pꞌekꞌau kꞌachia chokꞌaraara uchiapata. Mamĩda Tachi Akꞌõrepa jara bɨkꞌa oopataarãpa mãgeerã kꞌachiade baairuta unudaitꞌee.
PRO.29.17	Pɨ warrapa ne–inaa kꞌachia ookꞌãri, ɨtrɨ́aji. Mãgá iru pɨ ome kꞌãiwee bapariitꞌee mãikꞌaapa pɨ tꞌãri o–ĩapiitꞌee.
PRO.29.18	Tachi Akꞌõre ley wẽe pꞌanɨmãi pariatua pꞌanapata. Mamĩda Tachi Akꞌõre leyde jara bɨkꞌa oopataarã tꞌãri o–ĩa pꞌanapata.
PRO.29.19	Pedeepapai pɨ esclavo kꞌĩsia awara kꞌĩsiapi–e. Pɨ pedee ũri bɨ mĩda, irua oo–e paitꞌee pɨa jara bɨkꞌa.
PRO.29.20	¿Pɨa unudookꞌã eperãarã kꞌĩsia–ee pedeepataarã pedee pꞌanadakꞌãri? Kꞌĩsia kꞌawa–ee bɨ piara bɨ mãgee eperã kꞌãyaara.
PRO.29.21	Eperãpa ichi esclavo warraweda audú kꞌinia iru bɨ pɨrã, tꞌẽepai kꞌĩra pia–ee baitꞌee ma esclavo kꞌaurepa.
PRO.29.22	Eperã kꞌĩrauyaa bɨpa jõmaarã ome aupedeepari mãikꞌaapa pꞌekꞌau kꞌachia ooi awaa bapari.
PRO.29.23	Eperã audua bakꞌãri, kꞌĩra nejasia beeitꞌee. Mamĩda eperãarãpa audua–ee beerã pia akꞌɨ pꞌanapata.
PRO.29.24	Eperãpa nechɨayaa bɨ kꞌariparu pɨrã, ichi itu kꞌachiade baaiitꞌee, charra kꞌĩrapite ateedakꞌãri juraamerã wãara pedee jaraitꞌee, iru kꞌĩupꞌee beeitꞌee perã.
PRO.29.25	Pɨa eperãarã waawee bɨ pɨrã, trampade pɨkꞌa bɨ. Mamĩda Tachi Akꞌõre waawee bɨ pɨrã, irua pɨ kꞌaripaitꞌee.
PRO.29.26	Eperãarã chokꞌara wãpata ãchi poro waibɨarãmaa chupɨria iidide. Mamĩda Tachi Akꞌõrepapai eperãarãpa oopata akꞌɨpari kꞌawaitꞌee pia wa kꞌachia.
PRO.29.27	Tachi Akꞌõrepa jara bɨkꞌa oopataarãpa ne–inaa kꞌachia ooyaa beerã kꞌĩra unuamaa iru pꞌanapata. Mãga pɨkꞌa ne–inaa kꞌachia ooyaa beerãpa Tachi Akꞌõrepa jara bɨkꞌa oopataarã kꞌĩra unuamaa iru pꞌanapata.
PRO.30.1	Jaqué warra Agurpa nãgɨ́ kꞌĩsia paraa pedee jaraji: “Tachi Akꞌõre, mɨ audú sẽ nɨ̃bɨ mãikꞌaapa juatau wẽe nɨ̃bɨ.
PRO.30.2	Mɨ jõmaarã kꞌãyaara kꞌĩsia kꞌawa–eera bɨ. Awaraa eperãarã kꞌĩsiapatakꞌa mɨ kꞌĩsiakꞌaa. 
PRO.30.3	Apidaapa mɨmaa jarateeda–e paji kꞌĩsia kꞌawaa bamerã. Mapa mɨa chi kꞌachia wẽe bapari kꞌawa–e bɨ. 
PRO.30.4	¿Kꞌaita ɨtꞌaa wãpꞌeda, waya na pꞌekꞌau eujãdee chejima? ¿Kꞌaipa nãu jita atapꞌeda, ichi jua jãde paraju iru beeima? ¿Kꞌaipa pꞌusa ichi pꞌarude pɨraju iru beeima? ¿Kꞌaipa na pꞌekꞌau eujã i bɨjima waawí wãnaamerã? ¡Iru tꞌɨ̃ mãikꞌaapa chi warra tꞌɨ̃ kꞌawa bɨ pɨrã, jaráji!
PRO.30.5	Tachi Akꞌõrepa jarada pedee jõmaweda pia bɨ, ma pedee wãara perã. Irua jɨ̃apari chi ichide ijãapataarã. 
PRO.30.6	Iru pedee awara, awaraa jaranáaji. Mãga ooru pɨrã, irua pɨ ɨtrɨaitꞌee mãikꞌaapa akꞌɨpiitꞌee pɨ seewa–idaa bɨ.
PRO.30.7	Tachi Akꞌõre, mɨa ne–inaa omeepai iidi bɨ pɨa oomerã mɨ piui naaweda. Mɨmaa mãga oo–eda anáaji. 
PRO.30.8	Mɨ ikꞌaawaapa seewa jarapataarã ãyaa atéeji apida kꞌũra kꞌinia–e bairã mãikꞌaapa mɨ chupɨria maa–e pɨrã pꞌaratꞌara papináaji. Jĩpꞌa kꞌinia bɨ ewari chaa pɨa mɨmaa chikꞌo teemerã. 
PRO.30.9	Maa–e pɨrã pꞌaratꞌara beeru pɨrã, pɨ kꞌĩra atuadarii. Jõdee netꞌaa wẽe bɨ pɨrã, chĩara netꞌaa chɨamaa beei mãikꞌaapa mãgá pɨ kꞌĩrapite ne–inaa kꞌachia ooi.
PRO.30.10	Esclavo ãpɨte ikꞌachia pedee jaranáaji chipari kꞌĩrapite. Mãga ooru pɨrã, ma esclavopa pɨmaa pedee kꞌachia jarai mãikꞌaapa pɨ kꞌachiade baaipii.
PRO.30.11	Paraa eperãarã chi akꞌõremaa pedee kꞌachia jarapata mãikꞌaapa chi nawemaa pedee pia jaradakꞌaa. 
PRO.30.12	Ichiaba paraa eperãarã nãga kꞌĩsia pꞌanɨ: ‘Tai tꞌãri pia pꞌanɨda’ apata. Mamĩda Tachi Akꞌõre kꞌĩrapite mãgeerãpa pꞌekꞌau kꞌachia oopata. 
PRO.30.13	Ichiaba paraa nãgee eperãarã: kꞌĩsia pꞌanɨ ãchita awaraarã kꞌãyaara pipɨara pꞌanɨ mãikꞌaapa awaraarã ekꞌariara unupata. 
PRO.30.14	Ichiaba paraa eperãarã chupɨria beerã ãchi jua ekꞌari kꞌachia iru pꞌanapata. Mãgeerã kꞌida espadákꞌapɨ bee mãikꞌaapa ãchi idatꞌu lowerókꞌapɨ bee na eujãdepema chupɨria beerã kꞌo pɨkꞌapata perã ãra kꞌũradakꞌãri jõpirutamaa.
PRO.30.15	Ĩkꞌapa kꞌaurã omé iru bɨ. Mãgɨɨrãpa irumaa jarapata: “Mɨmaa téeji, mɨmaa téeji”.
PRO.30.15	Ne–inaa õpee paraa o–ĩa pꞌanadakꞌaa waa kꞌinia pꞌanɨ perã; ma õpee eerepemapa pida jãgapaida akꞌaa. 
PRO.30.16	Nãga pꞌanɨ: jãɨra; wẽra warra tꞌokꞌaa bɨ; eujã pania iru bɨ mĩda, waa kꞌinia bapari mãikꞌaapa tꞌɨpɨtaupa ichita netꞌaa waapɨara paa jõ kꞌinia bapari.
PRO.30.17	Warrapa chi akꞌõre oo iru bɨ pɨrã mãikꞌaapa chi nawe pedee ũriamaa bɨ pɨrã, eujã jewedaadepema cuervoorãpa iru tau ẽtꞌa atadaipia bɨ mãikꞌaapa ãkosoorãpa iru kꞌapꞌɨa piuda kꞌodaipia bɨ.
PRO.30.18	Mɨ pꞌera pɨkꞌa beepari ne–inaa õpeede kꞌĩsiakꞌãri; ma ne–inaa õpee eerepema jida mɨa pꞌoyaa kꞌawakꞌaa. 
PRO.30.19	Nãga pꞌanɨ: nejɨ̃pɨ ɨtꞌɨ́ wãabaikꞌãri; taama mãu ɨ̃rɨ bipa urtꞌĩu nipakꞌãri; barco tokꞌesaa wãkꞌãri mãikꞌaapa ɨmɨkꞌĩra wẽra ome pedida pedeekꞌãri.
PRO.30.20	Nãga bapari wẽra taunemayaa bɨ. Nekꞌopꞌeda, ichi itꞌai jaripari mãikꞌaapa nãga jarapari: ‘Mɨa ne–inaa kꞌachia oo–e baji.’
PRO.30.21	Ne–inaa õpee paraa na pꞌekꞌau eujã wëre pɨkꞌapipata; ma ne–inaa õpee eerepema jida na pꞌekꞌau eujãpa pꞌoyaa chookꞌaa. 
PRO.30.22	Nãga pꞌanɨ: eperã esclavo bapꞌeda, rey padaikꞌãri; eperã kꞌĩsia kꞌawa–ee bɨ chikꞌo waibɨa iru bakꞌãri; 
PRO.30.23	wẽra jõmaarãpa kꞌiniada–ee pꞌanapata miakꞌãikꞌãri mãikꞌaapa esclava chipari kꞌãyaara waibɨara beekꞌãri.
PRO.30.24	Na pꞌekꞌau eujãde ne–inaa kꞌĩmari paraa ma–ãri bee. Mamĩda ma ne–inaa audú kꞌĩsia kꞌawaa pꞌanapata. 
PRO.30.25	Nãga pꞌanɨ: nepꞌisi, makꞌɨara juatau wẽe pꞌanɨ mĩda, pꞌoojarade ãchi chikꞌo pꞌe atapata kꞌoijara pai naaweda. 
PRO.30.26	Kꞌurijiwakꞌa bee tꞌɨ̃jarapata tejón ichiaba makꞌɨara juatau wẽe pꞌanɨ mĩda, ãchi te peña–idaa bɨde oopata. 
PRO.30.27	Sisi rey wẽe pꞌanɨ mĩda, soldaorã wãpatakꞌa aukꞌa erkꞌa wãpata. 
PRO.30.28	Bichipoporomia tachi juade jita atapata mĩda, aukꞌa rey palaciode bapari.
PRO.30.29	Ne–inaa õpee paraa pi–ia nipapata; ma ne–inaa õpee eerepema jida pi–ia tꞌɨapari. 
PRO.30.30	Nãga pꞌanɨ: león awaraa ne–animalaarã chokꞌara kꞌãyaara juataura bapari perã, ne–inaa apidaapa iru waaweepikꞌaa. 
PRO.30.31	Ichiaba etꞌerre pi–ia nipapari chi wẽraarã kꞌĩrapite tꞌɨakꞌãri mãikꞌaapa chivo pi–ia nipapari ichi cabraarã naa tꞌɨakꞌãri, ma awara rey pi–ia nipapari ichi soldaorã kꞌĩrapite tꞌɨakꞌãri.
PRO.30.32	Kꞌĩsia kꞌawa–ee beerãkꞌa pɨ audua nipadoo pɨrã maa–e pɨrã ne–inaa kꞌachia ooitꞌee kꞌĩsiadoo pɨrã, mãgɨde pia kꞌĩsiapꞌeda, waya mãga oonáaji nãga perã. 
PRO.30.33	Leche siradakꞌãri, chi crema mantequilla padariparikꞌa mãikꞌaapa tachi kꞌɨ̃maa golpe sĩdakꞌãri, waa uchiaparikꞌa, mãga pɨkꞌa pɨa awaraarã kꞌĩraupiru pɨrã, chõo para baitꞌee.”
PRO.31.1	Rey Lemuelpa jaraji nãgɨ́ kꞌĩsia kꞌawaa pedee, chi nawepa irumaa jarateeda.
PRO.31.2	“Mɨchi warra, mɨa tꞌoda, Tachi Akꞌõrepa mɨa chupɨria iidida ũripꞌeda, pɨ mɨmaa tꞌopiji. ¿Kꞌãata mɨa pɨmaa ũraaima? Na ũraa ũríji. 
PRO.31.3	Pɨ juatau jõnáaji wẽraarã ome kꞌãi kꞌiniapa. Wẽraarã pꞌe ata kꞌiniapa reyrã chokꞌara kꞌachiade baaipata.
PRO.31.4	Lemuel, ichiaba reyrã vino toyaa pꞌanadaikꞌaraa bɨ mãikꞌaapa eperãarã poro waibɨarã itꞌua toi awaa pꞌanadaikꞌaraa bɨ. 
PRO.31.5	Maa–e pɨrã vino to pꞌanɨɨpa, piudaruta pɨrã, kꞌĩra atuadaridai ãchi pꞌuuru pidaarã ley mãikꞌaapa ãchi jua ekꞌari chupɨria beerã kꞌaripada–e pai.
PRO.31.6	Itꞌua teeipia bɨ chi juakꞌaya piuitꞌee bɨmaa mãikꞌaapa vino teeipia bɨ chi audú kꞌĩsia paraa bɨmaa. 
PRO.31.7	¡Mãgá ãchia kꞌĩra atuadaridai ãchi chupɨria chitoonɨ mãikꞌaapa waa kꞌirãpada–e pai ãchi audú kꞌĩsia paraa jõnɨ!
PRO.31.8	Pedéeji chupɨria chitoonɨɨrã kꞌapꞌɨa pari mãikꞌaapa netꞌaa wẽe beerã kꞌapꞌɨa pari, ãchi itu pꞌoyaa kꞌaripada–e pꞌanadairã. 
PRO.31.9	Pedéeji mãgeerã kꞌapꞌɨa pari mãikꞌaapa ãra kꞌaripa atáji ne–inaa kꞌachia ooyaa beerã jua ekꞌariipa. ¡Mãgá chupɨria beerã mãikꞌaapa ne–inaa wẽe beerã kꞌaripáji!”
PRO.31.10	¿Sãma unuima wẽra kꞌĩsia kꞌawaa bɨ? ¡Mãgee wẽra pi–iara bɨ mãu pi–ia bɨ kꞌãyaara! 
PRO.31.11	Ma wẽrade chi ɨmɨkꞌĩrapa ijãapari, ne–inaa apida falta–e bairã. 
PRO.31.12	Ma wẽrapa chi ɨmɨkꞌĩra–itꞌee ne–inaa pia oopari ichi piurumaa. 
PRO.31.13	Oveja kꞌara lino ome jɨrɨ atapari mãikꞌaapa tꞌãri o–ĩa ichi juapa pꞌaru kꞌapari. 
PRO.31.14	Barcopa ne–inaa tꞌɨmɨɨpa aneeparikꞌa, mãga pɨkꞌa ma wẽrapa chikꞌo tꞌɨmɨɨpa aneepari. 
PRO.31.15	Tapꞌedapodopa iru pꞌirabaipari chikꞌo joomaa beeitꞌee ichi te pidaarã–itꞌee. Ma awara ichi mimiapataarã chokꞌapari. 
PRO.31.16	Eujã pia jɨrɨpꞌeda, neto atapari mãikꞌaapa pꞌaratꞌa ichia mimiada pari jita atadapa, ma eujãde uva kꞌarra jaupari. 
PRO.31.17	Ma wẽra kꞌoo–idaa bakꞌaa. Tꞌãripa ichi mimia oopari perã, juataura bapari. 
PRO.31.18	Ichi negocio pia akꞌɨpari pia uchiamerã mãikꞌaapa pꞌãrikꞌua pida lámpara urua bɨ misa, mimiapari. 
PRO.31.19	Ichi juadoopa hilo oopari mãikꞌaapa pꞌaru kꞌapari. 
PRO.31.20	Chupɨria beerã mãikꞌaapa ne–inaa falta beerã ichita kꞌaripapari. 
PRO.31.21	Nieve baaikꞌãri mãikꞌaapa kꞌũrasaadaikꞌãri, iru waawee–e, ichideerãpa pꞌaru mõtaa jɨ̃pata perã. 
PRO.31.22	Ichi juadoopa poroba oopari mãikꞌaapa jɨ̃pari pꞌaru pi–ia linodee ooda, pꞌupꞌuchia tꞌɨdadee. 
PRO.31.23	Ãchi pꞌuuru pidaarãpa iru ɨmɨkꞌĩra pia akꞌɨpata ãchi pꞌuuru tꞌĩupatamãi iru su–akꞌɨ bapari perã ma eujãdepema poro waibɨarã ome. 
PRO.31.24	Ma wẽrapa pꞌaru linodee kꞌapari mãikꞌaapa kꞌɨrrɨde jɨ̃pata kꞌaatꞌɨpari ma jõma neto pëiitꞌee netꞌaa netopataarãmaa. 
PRO.31.25	Ichi kꞌapꞌɨa pia, kꞌĩra jĩpꞌa nipapari. Mapa waaweekꞌaa ewari cherude ne–inaa kꞌachia pꞌasai jĩakꞌaapa. 
PRO.31.26	Pedeekꞌãri, kꞌĩsia kꞌawaa pedeepari mãikꞌaapa jarateekꞌãri, tꞌãri pia jarateepari. 
PRO.31.27	Ichi te pidaarã pia akꞌɨpari. Ichita chikꞌo iru bapari, mimiayaa bapari perã. 
PRO.31.28	Chi warrarãpa iru tꞌãri pia akꞌɨpata mãikꞌaapa chi ɨmɨkꞌĩrapa irumaa na pedee pia jarapari: 
PRO.31.29	“Wẽraarã chokꞌara paraa ne–inaa pia oopata kꞌĩsia kꞌawaa pꞌanɨ perã. Mamĩda pɨ jõmaarã kꞌãyaara pipɨara bɨda” apari. 
PRO.31.30	Eperãarãpa wẽra pia unudai iru tꞌãri pia pedeepari perã maa–e pɨrã kꞌĩra wãree bapari perã. Mamĩda mãgɨ́ wẽra ichita mãga ba–e paitꞌee. Mamĩda wẽrapa Tachi Akꞌõre waawee bakꞌãri, ichita irudé pia pedeepataadaitꞌee. 
PRO.31.31	¡Iru pia akꞌɨpatáatɨ irua ne–inaa pia oopari kꞌaurepa! ¡Pꞌuuru pidaarã jõmaarãmaa irua ne–inaa pia oopariida jarapatáatɨ!
DAN.1.1	Judá eujãdepema rey Joacim año õpee rey bɨde, Babilonia eujãdepema rey Nabucodonosorpa ichi soldaorã ome Jerusalén pꞌuuru wapꞌɨra atanajida. 
DAN.1.2	Mãga nɨde Tachi Akꞌõrepa rey Joacim Nabucodonosor eerepemaarãmaa jita atapiji. Ichiaba netꞌaa chokꞌara ichi tede nɨ̃bada jãri atapiji. Nabucodonosorpa rey Joacim mãikꞌaapa iru eere pꞌanadapꞌedaarã Babilonia eujãdee ateeji mãikꞌaapa Tachi Akꞌõre tedepema netꞌaa ateedapꞌedaa bɨnaji ichi netꞌaa pia ome ichi akꞌõre waibɨa apata tede. 
DAN.1.3	Maapꞌeda ichi jua ekꞌari mimiapataarã poro waibɨa Aspenamaa jaraji ma israelitaarã aneedapꞌedaarãdepema jɨrɨmerã rey ëreerãdepemaarã maa–e pɨrã awaraa pꞌaratꞌa paraa beerãdepemaarã. 
DAN.1.4	Jɨrɨipia bɨda aji, kꞌũtrãarã kꞌĩra wãree, kꞌapꞌɨade ne–inaa kꞌachia wẽe, poro wẽsaa, kꞌĩsia kꞌawaa mãikꞌaapa ne–inaa kꞌĩra tꞌãdoo kꞌawapata rey palaciode mimiadamerã. Aspenapa mãɨrãmaa Babiloniadepemaarã pedee jarateeipia bɨda aji, mãikꞌaapa Babiloniadepemaarã libro pꞌã iru pꞌanadapꞌedaa lee kꞌawaapiipia bɨda aji. 
DAN.1.5	Rey Nabucodonosorpa ichiaba jaraji ewari chaa ma kꞌũtrãarãmaa nekꞌopidamerã ichimaa nekꞌopipatapꞌedaakꞌa mãikꞌaapa vino topidamerã ichimaa topipatapꞌedaakꞌa. Jaraji año õpee paru misa, ma kꞌũtrãarãmaa jarateedamerã, maapꞌeda ichi palaciode mimia pꞌaneedamerã.
DAN.1.6	Ma kꞌũtrãarã tꞌãide pꞌanajida Judadeepa uchiadapꞌedaarã tꞌɨ̃jarapatapꞌedaa: Daniel, Ananías, Misael mãikꞌaapa Azarías. 
DAN.1.7	Rey jua ekꞌari mimiapataarã poro waibɨapa mãgɨɨrã tꞌɨ̃ awara bɨkꞌooji: Daniel tꞌɨ̃ bɨji Beltsasar; Ananías tꞌɨ̃ bɨji Sadrac; Misael tꞌɨ̃ bɨji Mesac; mãikꞌaapa Azarías tꞌɨ̃ bɨji Abednego.
DAN.1.8	Mamĩda Danielpa kꞌinia–e paji reypa chikꞌo kꞌopariida mãikꞌaapa vino topariida, Tachi Akꞌõrepa mãgee ne–inaa kꞌopi kꞌinia–e bada perã. Mapa ma poro waibɨamaa chupɨria iidiji ichimaa mãgee chikꞌo kꞌopinaamerã mãikꞌaapa mãgee vino topinaamerã. 
DAN.1.9	Tachi Akꞌõrepa ma poro waibɨamaa kꞌĩsiapiji Daniel pia akꞌɨ bapariimerã. 
DAN.1.10	Mamĩda ma poro waibɨapa Danielmaa mãgaji:
DAN.1.10	—Mɨa mɨchi poro waibɨa, tai rey, waawee baparida aji. Iruata jarajida aji, parãmaa mãgɨ́ chikꞌo vino ome teepariimerã. Mãgɨ́ chikꞌo kꞌoda–e pɨrã mãikꞌaapa irua parã awaraa kꞌũtrãarã parã ome año aukꞌa iru beerã kꞌãyaara kꞌaitekꞌeera unuru pɨrã, pɨchi kꞌaurepa mɨ otau tꞌɨapꞌepiitꞌeeda aji.
DAN.1.11	Ma poro waibɨapa ichi jua ekꞌari mimiaparimaa jaraji irua Daniel, Ananías, Misael mãikꞌaapa Azarías akꞌɨ bapariimerã. Maapꞌeda Danielpa ma mimiaparimaa mãgaji:
DAN.1.12	—Tai chupɨria kꞌawaapáde aji. Ewari diez paru misa, tai, pɨ mimiapataarãmaa verdura aupai kꞌopipáde aji, mãikꞌaapa pania aupai topipáde aji. 
DAN.1.13	Ma ewari diezmaa tai kꞌapꞌɨa akꞌɨpáde aji. Mãgá kꞌawaayada aji, awaraa kꞌũtrãarã reypa chikꞌo kꞌopari kꞌo pꞌanɨɨrã ome aukꞌa pꞌanɨ maa–e pɨrã aukꞌa pꞌanɨ–e. Maapꞌeda tai ome oopáde aji, pɨchia kꞌĩsia bɨkꞌa.
DAN.1.14	Mãpai ma kꞌũtrãarã akꞌɨ badapa mãga ooitꞌeeda aji. Mãgá ewari diez wãyaarude ma kꞌũtrãarãmaa verdura aupai kꞌopiji mãikꞌaapa pania aupai topiji. 
DAN.1.15	Ma ewari diezmaa ma kꞌũtrãarã kꞌapꞌɨa piara pꞌanajida mãikꞌaapa juataura pꞌanajida awaraa kꞌũtrãarã reypa chikꞌo kꞌopari kꞌo pꞌanadapꞌedaarã kꞌãyaara. 
DAN.1.16	Maperã ma kꞌũtrãarã akꞌɨ badapa waa reypa chikꞌo kꞌopariida mãikꞌaapa vino topariida anee–e paji. Ma kꞌãyaara ãramaa verdura aupai kꞌopipachi mãikꞌaapa pania aupai topipachi.
DAN.1.17	Mãgá ma kꞌũtrãarã kꞌĩmariweda Tachi Akꞌõrepa kꞌĩsia kꞌawaapiji mãikꞌaapa poro wẽsaapiji librode jara bɨ jõmaweda mãikꞌaapa ciencia jõmaweda kꞌawaapataadamerã. Ma awara Danielpa ichiaba kꞌawaapachi kꞌãata jara kꞌinia bɨ jõmaweda kꞌãimokꞌaraadapꞌedaa mãikꞌaapa kꞌãimokꞌaraa pɨkꞌa bɨde unudapꞌedaa. 
DAN.1.18	Rey Nabucodonosorpa jarada año pakꞌãri, rey jua ekꞌari mimiapataarã poro waibɨapa ma kꞌũtrãarã rey kꞌĩrapite ateeji. 
DAN.1.19	Rey ma kꞌũtrãarã ome pedeekꞌãri, awaraa apida ãrakꞌa unu–e paji. Mapa Daniel, Ananías, Misael mãikꞌaapa Azarías rey jua ekꞌari mimiamaa pꞌaneejida awaraa kꞌĩsia kꞌawaa beerã ome. 
DAN.1.20	Reypa iidikꞌãri ne–inaa kꞌĩsia kꞌawaa beerãpa kꞌawapatapꞌedaa, ma kꞌũtrãarãpa pipɨara pꞌanaupachida awaraa kꞌĩsia kꞌawaa beerã kꞌãyaara. Ãchi diez veces waa kꞌĩsia kꞌawaara pꞌanajida ma rey jua ekꞌari pꞌanadapꞌedaa petau tau kꞌawa beerã kꞌãyaara mãikꞌaapa ne–inaa waide pꞌasa–e bɨ kꞌawapatapꞌedaarã kꞌãyaara. 
DAN.1.21	Mãgata Daniel Babiloniadepema rey jua ekꞌari mimia beeji, rey Ciro naapema año rey beerumaa.
DAN.2.1	Nabucodonosor año omé rey bɨde, kꞌãimokꞌaraaji. Ma kꞌãimokꞌaraadade kꞌĩsia nɨ̃bɨpa pꞌoyaa kꞌãikꞌaa paji. 
DAN.2.2	Mapa jara pëiji chedamerã ichi ekꞌari mimiapatapꞌedaa petau tau kꞌawa beerã, ne–inaa waide pꞌasa–e bɨ jarapataarã, dapꞌa to kꞌawaa beerãkꞌa beerã mãikꞌaapa Babiloniadepema kꞌĩsia kꞌawaa beerã. Kꞌinia baji mãɨrãpa jaradamerã ichia kꞌãimokꞌaraada kꞌãata jara kꞌinia bɨ. Mapa ãra rey kꞌĩrapite cheepurujida.
DAN.2.3	Mãpai irua mãgaji:
DAN.2.3	—Mɨa kꞌãimokꞌaraada kꞌaurepa kꞌĩsia nɨ̃bɨda aji, kꞌawa–e bairã kꞌãata jara kꞌinia bɨ.
DAN.2.4	Mãpai arameo pedeede ma kꞌĩsia kꞌawaa beerãpa irumaa mãgajida:
DAN.2.4	—¡Rey Waibɨa, taipa kꞌinia pꞌanɨ pɨ ichita bapariimerã! Tai pɨ mimiapataarã. Taimaa pɨa kꞌãimokꞌaraada nepɨrɨpáde ajida. Mãgá taipa jaradayada ajida, kꞌãata jara kꞌinia bɨ.
DAN.2.5	Mãpai reypa pꞌanauji:
DAN.2.5	—Mɨa nãga kꞌĩsia iru bɨda aji. Parãpa jarada–e pɨrã mɨa kꞌãimokꞌaraada mãikꞌaapa jarada–e pɨrã kꞌãata jara kꞌinia bɨ, mɨa parã kꞌapꞌɨa pitikiapikꞌooitꞌeeda aji. Ma awara mɨa pãchi te tꞌeepikꞌooitꞌee jõma jõdarumaa. 
DAN.2.6	Mamĩda jararuta pɨrã mɨa kꞌãimokꞌaraada mãikꞌaapa jararuta pɨrã ma kꞌãimokꞌaraada kꞌãata jara kꞌinia bɨ, ma pari parãmaa netꞌaa pi–ia teeitꞌeeda aji, mãikꞌaapa jõmaarãpa parã tꞌo pꞌanadaitꞌee. Mapa jaradapáde aji, mɨa kꞌãimokꞌaraada mãikꞌaapa jaradapáde aji, ma kꞌãimokꞌaraada kꞌãata jara kꞌinia bɨ.
DAN.2.7	Mãpai ma kꞌĩsia kꞌawaa beerãpa waya mãgajida:
DAN.2.7	—Rey Waibɨa, tai pɨ mimiapataarã. Pɨa kꞌãimokꞌaraada taimaa nepɨrɨ́ji. Mãgá taipa jaradaitꞌeeda ajida, kꞌãata jara kꞌinia bɨ.
DAN.2.8	Mãpai reypa pꞌanauji:
DAN.2.8	—Mɨa ooitꞌee kꞌĩsia iru bɨ parãpa pia kꞌawa pꞌanɨda aji. ¿Maperã parã nama mɨ kꞌĩrapite taarã pꞌana kꞌinia pꞌanɨ–ekꞌã? aji. 
DAN.2.9	Mɨa kꞌãimokꞌaraada jarada–e pɨrã, kꞌawa pꞌanɨda aji, parã ome kꞌãata pꞌasaitꞌee. ¿Parã pedeeteejida–ekꞌã seewa jaradaitꞌee maa–e pɨrã mɨ kꞌũradaitꞌee, mɨa kꞌĩsia awara atai jĩakꞌaapa? Mɨa kꞌãimokꞌaraada jarátɨ. Mãgá mɨa kꞌawaayada aji, parãpa wãara kꞌawa pꞌanɨ ma kꞌãimokꞌaraada kꞌãata jara kꞌinia bɨ.
DAN.2.10	Mãpai ma kꞌĩsia kꞌawaa beerãpa mãgajida:
DAN.2.10	—Rey Waibɨa, na pꞌekꞌau eujãde eperã apida wẽ–eda ajida, pɨa iidi bɨ jaramerã. ¡Rey apidaapa waide nãgee ne–inaa iidikꞌaada ajida, ichi jua ekꞌari bee petau tau kꞌawaa beerãmaa, ne–inaa waide pꞌasa–e bɨ jarapataarãmaa maa–e pɨrã tai Babiloniadepema kꞌĩsia kꞌawaa beerãmaa!
DAN.2.11	’Rey Waibɨa, pɨa audú ne–inaa chaaree iidi bɨ. Apidaapa pꞌoyaa jarada–e. Aba tachi Babiloniadepemaarã akꞌõre waibɨarãpapaita mãga oodai. ¡Mamĩda ãra eperãarã tꞌãide pꞌanadakꞌaada! ajida.
DAN.2.12	Ma kꞌĩsia kꞌawaa beerãpa mãga jaradakꞌãri, rey audupɨara kꞌĩraudachi. Mapa Babiloniadepema kꞌĩsia kꞌawaa beerã jõmaweda peepikꞌooitꞌeeda aji. 
DAN.2.13	Mãpai ma reypa ichia jarada pꞌãpipꞌeda, jaraji Babiloniadepema kꞌĩsia kꞌawaa beerã jõmaarã peekꞌoodamerã. Maperã Daniel chi kꞌõpꞌãyoorã ome aukꞌa jɨrɨmaa pꞌaneejida peekꞌoodaitꞌee.
DAN.2.14	Mãpai rey jɨ̃apataarã poro waibɨa Arioc uchiakꞌãri Babliloniadepema kꞌĩsia kꞌawaa beerã peekꞌoode, Danielpa irumaa tꞌãri pia mãikꞌaapa kꞌĩsia kꞌawaa pedeeji. 
DAN.2.15	Iidiji:
DAN.2.15	—¿Sãapꞌeda reypa ma ley taarã–eweda pꞌãpijima? aji.
DAN.2.15	Mãpai Ariocpa Danielmaa jaraji sãapꞌeda reypa mãga ooji. 
DAN.2.16	Mãga ũrikꞌãri, Daniel reymaa wãji mãikꞌaapa irumaa chupɨria iidiji nɨmerã, ichia jararu misa ma kꞌãimokꞌaraada kꞌãata jara kꞌinia bɨ. 
DAN.2.17	Maapꞌeda Daniel ichi temaa panakꞌãri, jõmaweda nepɨrɨji chi kꞌõpꞌãyoorã Ananiamaa, Misaelmaa mãikꞌaapa Azariamaa. 
DAN.2.18	Ma awara jaraji ãchia Tachi Akꞌõre ɨtꞌari baparimaa chupɨria iididamerã, irua ma ne–inaa apidaapa kꞌawada–e pꞌanɨ kꞌawapimerã. Mãgá ichi, chi kꞌõpꞌãyoorã mãikꞌaapa Babiloniadepema kꞌĩsia kꞌawaa beerã paara piuda–e paitꞌee.
DAN.2.19	Ma ewate pꞌãrikꞌua kꞌãimokꞌaraa pɨkꞌa bɨde Tachi Akꞌõrepa Danielmaa reypa kꞌãimokꞌaraada kꞌawapiji. Danielpa mãga kꞌawakꞌãri, Tachi Akꞌõre ɨtꞌari baparimaa na pedee pia jaraji:
DAN.2.20	“¡Tachi Akꞌõre tꞌɨ̃ ichita pipɨara bɨ jõmaarã tꞌɨ̃ kꞌãyaara! Irua nejõmaata kꞌawapari mãikꞌaapa ichi júapata ne–inaa jõmaweda oopari. 
DAN.2.21	Ewari, atane mãikꞌaapa año iru jua ekꞌari nɨ̃bɨ. Eperã rey papipari mãikꞌaapa uchiapipari. Kꞌĩsia kꞌawaa beerãmaa irua kꞌĩsia kꞌawaapipari mãikꞌaapa poro wẽsaa beerãmaa ne–inaa kꞌawaapipari. 
DAN.2.22	Kꞌawaapipari ne–inaa eperãarãpa pꞌoyaa kꞌawada–e pꞌanɨ; ne–inaa pꞌãriude pɨkꞌa bɨ pɨjida. Mãga oopari ichi ɨ̃daade bapari perã. 
DAN.2.23	Mɨ akꞌõreerã Akꞌõre Waibɨa, pɨmaa tꞌãri o–ĩa ɨtꞌaa tꞌɨ̃ bɨ mãikꞌaapa gracias jara bɨ, pɨa mɨ kꞌĩsia kꞌawaa mãikꞌaapa sõcharra papida perã. Taipa ɨtꞌaa iididapꞌedaa pɨa mɨmaa kꞌawaapiji. Reypa kꞌãimokꞌaraada kꞌawaapiji.”
DAN.2.24	Maapꞌeda Daniel wãji Ariocmaa, irumaa reypa jarada perã Babiloniadepema kꞌĩsia kꞌawaa beerã peekꞌoomerã. Danielpa mãgaji:
DAN.2.24	—Babiloniadepema kꞌĩsia kꞌawaa beerã peenáaji. Mɨ rey kꞌĩrapite ateepáde aji, irua kꞌãimokꞌaraada mɨa jaraitꞌee perã.
DAN.2.25	Aramata Ariocpa Daniel ateeji rey Nabucodonosor kꞌĩrapite mãikꞌaapa reymaa mãgaji:
DAN.2.25	—Judiorã tachia presoorãkꞌa aneedapꞌedaarã tꞌãide mɨa na eperã unuji. Rey Waibɨa, irua jaraitꞌeeda aji, pɨa kꞌãimokꞌaraada kꞌãata jara kꞌinia bɨ.
DAN.2.26	Mãpai reypa iidiji Danielmaa; ichiaba Beltsasar apatapꞌedaa:
DAN.2.26	—¿Pɨa jaraikꞌã aji, mɨa kꞌãimokꞌaraadade unuda mãikꞌaapa ma kꞌãimokꞌaraada kꞌãata jara kꞌinia bɨ?
DAN.2.27	Mãpai Danielpa pꞌanauji:
DAN.2.27	—Rey Waibɨa, pɨa iidimaa bɨ ne–inaa eperãarãpa kꞌawadakꞌaa: kꞌĩsia kꞌawaa beerãpa; ne–inaa waide pꞌasa–e bɨ jarapataarãpa; petau tau kꞌawaa beerãpa; lucero akꞌɨdapꞌeda, ne–inaa jarapataarãpa pida. Mãɨrãpa mãgee ne–inaa pꞌoyaa jaradakꞌaa, kꞌawadakꞌaa perã. 
DAN.2.28	Mamĩda Akꞌõre Waibɨa ɨtꞌari baparípata ne–inaa eperãarãpa kꞌawadakꞌaa kꞌawapipari. Rey Waibɨa, pɨa kꞌãimokꞌaraada kꞌaurepa iruata kꞌawaapiji ne–inaa ewari cherude pꞌasaitꞌee bɨ. Mɨa jaraitꞌee pɨa kꞌãimokꞌaraada mãikꞌaapa pɨa awaraa ne–inaa unuda kꞌãimokꞌaraa pɨkꞌa bɨde, pɨchi pꞌarude kꞌãi bɨde. 
DAN.2.29	Rey Waibɨa, pɨchi pꞌarude bɨde, kꞌĩsia beeji ne–inaa ewari cherude pꞌasaitꞌee bɨde. Chi ne–inaa eperãarãpa kꞌawadakꞌaa kꞌawaapiparipa pɨmaa mãga kꞌawaapiji. 
DAN.2.30	Mɨmaa ichiaba ma ne–inaa kꞌawaapiji. Mãga oo–e paji mɨ awaraa eperãarã kꞌãyaara kꞌĩsia kꞌawaara bairã. Rey Waibɨa, irua jĩpꞌa mãga ooji mɨa pɨmaa jarateemerã ma kꞌãimokꞌaraada kꞌãata jara kꞌinia bɨ mãikꞌaapa pɨa ma unuda kꞌawaamerã.
DAN.2.31	’Rey Waibɨa, pɨa kꞌãimokꞌaraadade unuji eperãkꞌa bainɨ̃ bɨ. Mãgɨ́ nẽchoma, urua nɨ̃baji. Ne–inaa tachi pꞌerapiparikꞌa baji. 
DAN.2.32	Chi poro nẽedee aupai baji. Chi tꞌũa mãikꞌaapa jua pꞌaratꞌadee baji. Chi bi mãikꞌaapa makꞌara broncedee baji. 
DAN.2.33	Chi jĩru hierrodee baji; chi bɨɨrɨ chaachaa esa–aukꞌa hierrodee baji, esa–aukꞌa yooro paadadee baji. 
DAN.2.34	Pɨa ma eperãkꞌa bɨmaa akꞌɨmaa bɨde, mãu eedeepa ichi itu ɨradachi. Mãgá chi bɨɨrɨ hierrodee bada mãikꞌaapa yoorodee bada ãrikꞌoodachida. 
DAN.2.35	Aramata ma eperãkꞌa bɨ hierrodee bada, broncedee bada, pꞌaratꞌadee bada, nẽedee bada tꞌodoochoodachi. Ma eperãkꞌa bada yooro pꞌorakꞌa beeji, pꞌoojarade trigo chi edeepa ãyaa pꞌe atadakꞌãri, trigo kꞌiru pꞌora beeparikꞌa. Nãupa trigo kꞌiru ãyaa ateeparikꞌa, mãga pɨkꞌa nãupa ma eperãkꞌa badadepema yooro pꞌorakꞌa beeda wẽpapiji, waa unuda–e parumaa. Jõdee ma mãu eedeepa pɨra cheda ma eperãkꞌa bɨ bɨɨrɨmaa na pꞌekꞌau eujã jõmaade ee choma padachi.
DAN.2.36	’Rey Waibɨa, mãga paji pɨa kꞌãimokꞌaraada. Ɨ̃rá mɨa jaraitꞌee kꞌãata jara kꞌinia bɨ. 
DAN.2.37	Rey Waibɨa, pɨ waibɨara bɨ awaraa reyrã kꞌãyaara, ɨtꞌaripema Akꞌõre Waibɨapa pɨ mãga papida perã. Eperãarã chokꞌara pɨ jua ekꞌari bɨji. Juataura papiji, awaraa pꞌuuru pidaarã chokꞌara pꞌoyaamerã mãikꞌaapa eperãarãpa pɨ tꞌo pꞌanadamerã. 
DAN.2.38	Rey Waibɨa, irua pɨ jua ekꞌari bɨji awaraarã eujã waibɨa; eperãarã chokꞌara ãchi pꞌanapatamãi, mẽepema ne–animalaarã mãikꞌaapa ipanaarã. Ma jõma pɨ jua ekꞌari bɨda perã, pɨ ma eperãkꞌa bada poro nẽedee oodákꞌapɨ bɨ. 
DAN.2.39	Pɨ tꞌẽe awaraa rey uchiaitꞌee. Mãgɨ́ ma eperãkꞌa bada tꞌũa mãikꞌaapa jua pꞌaratꞌadee oodákꞌapɨ baitꞌee. Mamĩda mãgɨ́ makꞌɨara waibɨa pa–e paitꞌee. Ma eere awaraa rey uchiaitꞌee. Mãgɨ́ ma eperãkꞌa bada bi mãikꞌaapa makꞌara broncedee oodákꞌapɨ baitꞌee. Mãgɨpa na eujã jõmaweda ichi jua ekꞌari iru bapariitꞌee. 
DAN.2.40	Ma eere rey awaraa uchiaitꞌee. Mãgɨ́ ma eperãkꞌa bada jĩru hierrodee oodákꞌapɨ baitꞌee. Mãgɨ́ juataura baitꞌee hierro chaaree baparikꞌa. Hierropa ne–inaa ãriparikꞌa mãikꞌaapa jõpiparikꞌa, mãga pɨkꞌa ma reypa awaraa reyrã jõmaweda pꞌoyaaitꞌee mãikꞌaapa jõpiitꞌee.
DAN.2.41	’Rey Waibɨa, pɨa unuji ma eperãkꞌa bada bɨɨrɨ mãikꞌaapa chi bɨɨrɨ kꞌɨ̃ chakꞌeerã hierro yooro ome pꞌoiradadee bɨ. Esa–aukꞌa yoorodee baji; esa–aukꞌa hierrodee baji. Mãga pɨkꞌa reyrã ma rey waibɨa jua ekꞌari pꞌanɨ kꞌĩsia awara–awaraa pꞌanapataadaitꞌee. Hierro chaaree baparikꞌa, mãga pɨkꞌa iru juataura baitꞌee. Mamĩda ma reyrã iru jua ekꞌari pꞌanapataarã pia araa pꞌanapataada–e paitꞌee. 
DAN.2.42	Ma bɨɨrɨ kꞌɨ̃ chakꞌeerã esa–aukꞌa hierrodee bada mãikꞌaapa esa–aukꞌa yoorodee bada jara kꞌinia bɨ reyrã ma rey waibɨa jua ekꞌari pꞌanɨ ũkꞌuru juataura pꞌanadaitꞌee, ũkꞌuru juatau wẽe pꞌanadaitꞌee. 
DAN.2.43	Ma awara pɨa hierro yooro ome araa pꞌoira bɨ unudakꞌa, mãga pɨkꞌa ãra miakꞌãidakꞌãri, araa pꞌoirakꞌoodaridaitꞌee. Mamĩda ãra pꞌoyaa araa pꞌanada–e paitꞌee, hierro yooro ome araa pꞌoiradakꞌaa perã. 
DAN.2.44	Ma reyrãpa eperãarã ãchi jua ekꞌari iru pꞌanɨde, ɨtꞌaripema Akꞌõre Waibɨapa eperãarã ichi jua ekꞌari bɨ wãitꞌee. Awaraa reyrãdepema apidaapa iru jua ekꞌari pꞌanapataarã pꞌoyaada–e paitꞌee, iru ichita mãɨrã rey paitꞌee perã. Jõdee iruata awaraa reyrã jõmaweda pꞌoyaaitꞌee mãikꞌaapa jõpiitꞌee. 
DAN.2.45	Rey Waibɨa, mɨa etꞌewa jarada, mãgata jara kꞌinia bɨ pɨa ma mãu unuda ichi itu eedeepa pɨradaida; mãgɨ́ mãupa ma hierro, bronce, yooro, pꞌaratꞌa, mãikꞌaapa nẽe, yooro pꞌorakꞌa papida. Jõmaarã Akꞌõre Waibɨapa ma ne–inaa ewari cherude pꞌasapiitꞌee bɨ pɨmaa unupiji. Pɨa kꞌãimokꞌaraadakꞌa wãara pꞌasaitꞌee. Mɨa wãarata jara bɨda aji.
DAN.2.46	Mãga ũrikꞌãri, rey Nabucodonosor Daniel kꞌĩrapite bedabaidachi ichi tau bɨɨrɨ te jãde tꞌõbairumaa mãikꞌaapa jaraji netꞌaa pia mãikꞌaapa ne–inaa tꞌũa bapari irumaa teedamerã. 
DAN.2.47	Ma awara ichia Danielmaa mãgaji:
DAN.2.47	—¡Wãara pɨ Akꞌõre Waibɨa jõmaarã akꞌõre waibɨarã kꞌãyaara waibɨara bɨ! ¡Iru jõmaarã reyrã poro waibɨa! Irua ne–inaa eperãarãpa pꞌoyaa kꞌawadakꞌaa kꞌawapipari. Irua pɨmaa kꞌawaapiji mɨa kꞌãimokꞌaraada kꞌãata jara kꞌinia bɨ.
DAN.2.48	Maapꞌeda reypa Daniel eperãarã poro waibɨa papiji ichi eujãde. Irumaa netꞌaa pi–ia chokꞌara teeji mãikꞌaapa iru bɨji Babilonia eujã jõmaweda akꞌɨpariimerã. Ma awara ma eujãdepema jõmaweda kꞌĩsia kꞌawaa beerã poro waibɨa bɨji.
DAN.2.49	Mãga bɨde Danielpa iidiji reypa Sadrac, Mesac mãikꞌaapa Abednego Babilonia eujã akꞌɨpataarã bɨmerã. Mãpai reypa mãga ooji. Mamĩda Danielta rey ikꞌaawa mimiapachi.
DAN.3.1	Maapꞌeda rey Nabucodonosorpa eperãkꞌa bɨ nẽedee oopiji. Chi ɨtꞌɨa veintisiete metros baji mãikꞌaapa chi jobɨa metro omé apꞌeda esa–aukꞌa baji.
DAN.3.2	Mãpai jara pëiji chedamerã eujã waibɨa awara–awaraa akꞌɨpataarã ãchi jua ekꞌari beerã ome; eujã ma–ãriara awara–awaraa akꞌɨpataarã; ũraapataarã; pꞌaratꞌa jɨ̃apataarã; charraarã; Babiloniadepema ley kꞌawaapataarã mãikꞌaapa awaraa poro waibɨarã. Kꞌinia baji ãra chedamerã, ma eperãkꞌa bɨ ichia oopida awara bɨkꞌãri aɨ kꞌĩrapite ɨtꞌaa tꞌɨ̃pataadamerã. 
DAN.3.3	Mãpai ma poro waibɨarã jõmaweda ma eperãkꞌa bɨ kꞌĩrapite chipꞌedachida mãga oodaitꞌee. 
DAN.3.4	Aɨ naaweda reypa eperã jɨrɨji ma see nɨ̃badaarã kꞌĩrapite pedeemerã. Mãgɨpa golpe mãgaji: “Ũrítɨ, eperãarã nama pꞌanɨɨrã; eujã awara–awaraadepemaarã; pꞌuuru awara–awaraadepemaarã mãikꞌaapa pedee awara–awaraa pedeepataarã. Tachi reypa nãga jara pëiji: 
DAN.3.5	Parãpa ũridakꞌãri trompeta, pꞌipꞌana, cítara, lira, arpa mãikꞌaapa awaraa música chaapata jĩwaa nɨ̃beeru, bedabáitɨ mãikꞌaapa ɨtꞌaa tꞌɨ̃́tɨ na eperãkꞌa bɨ tachi rey Nabucodonosorpa nẽedee oopidamaa. 
DAN.3.6	Apida jã eperãkꞌa bɨ kꞌĩrapite bedabai–e pɨrã mãikꞌaapa ɨtꞌaa tꞌɨ̃–e pɨrã, horno tꞌɨpɨtau urua jira bɨde tꞌɨtꞌaanadaitꞌeeda” aji.
DAN.3.7	Reypa mãga jara pëida perã, mãgee música chaapata jĩwaa nɨ̃beeru ũridakꞌãri, eujã awara–awaraadepemaarã, pꞌuuru awara–awaraadepemaarã mãikꞌaapa pedee awara–awaraa pedeepatapꞌedaarã mama chipꞌe pꞌanadapꞌedaarã bedabaidachida mãikꞌaapa ɨtꞌaa tꞌɨ̃maa pꞌaneejida ma eperãkꞌa bɨ rey Nabucodonosorpa nẽedee oopida kꞌĩrapite.
DAN.3.8	Mamĩda ũkꞌuru Babiloniadepemaarãpa rey Nabucodonosormaa judiorã ɨmɨateenajida. Mãgajida:
DAN.3.9	—Rey Waibɨa, ¡taipa kꞌinia pꞌanɨ pɨ ichita bapariimerã! 
DAN.3.10	Rey Waibɨa, pɨa jaraji jõmaarãpa ũridakꞌãri trompeta, pꞌipꞌana, cítara, lira, arpa mãikꞌaapa awaraa música chaapata jĩwaa nɨ̃beeru, pɨa nẽedee oopida eperãkꞌa bɨ kꞌĩrapite bedabaidapꞌeda, mãgɨmaa ɨtꞌaa tꞌɨ̃damerã. ¿Wãara–ekꞌã? 
DAN.3.11	¿Ichiaba pɨa jaraji–ekꞌã chi bedabaida–eerã horno tꞌɨpɨtau urua jira bɨde tꞌɨkꞌoodamerã? 
DAN.3.12	Mamĩda judiorã ũkꞌuru, pɨa bɨda tachi Babilonia eujã akꞌɨpataarã poro waibɨarã mimia oopataadamerã, pɨa jaradakꞌa ooda–e pꞌanɨ. Rey Waibɨa, ãchia pɨ akꞌõre waibɨarã waaweeda–e pꞌanɨ mãikꞌaapa ãchi ɨtꞌaa tꞌɨ̃da–e pꞌanɨ eperãkꞌa bɨ pɨa nẽedee oopidamaa. Mãgɨ́ judiorã Sadrac, Mesac mãikꞌaapa Abednego.
DAN.3.13	Nabucodonosorpa mãga ũrikꞌãri, audú kꞌĩraudachi. Mapa jaraji ichi kꞌĩrapite ma judiorã aneedamerã. Iru kꞌĩrapite pachedakꞌãri, Nabucodonosorpa iidiji:
DAN.3.14	—Sadrac, Mesac mãikꞌaapa Abednego, ¿wãarakꞌã aji, parã õpeerãpa mɨ akꞌõre waibɨarã waaweeda–e pꞌanɨ mãikꞌaapa eperãkꞌa bɨ mɨa nẽedee oopidamaa ɨtꞌaa tꞌɨ̃da–e pꞌanɨ? 
DAN.3.15	Ɨ̃rá parãpa ũridakꞌãri trompeta, pꞌipꞌana, cítara, lira, arpa mãikꞌaapa awaraa música chaapata jĩwaa nɨ̃beeru, bedabaidaipia bɨ mãikꞌaapa ɨtꞌaa tꞌɨ̃daipia bɨ ma eperãkꞌa bɨ mɨa oopida kꞌĩrapite. Parãpa mãga ooda–e pɨrã, ɨ̃raweda mɨa horno tꞌɨpɨtau urua jira bɨde tꞌɨpikꞌooitꞌee. ¡Mãgá akꞌõre waibɨa apidaapa parã mɨ juadeepa kꞌaripa atada–e paitꞌee!
DAN.3.16	Mãpai Sadracpa, Mesacpa mãikꞌaapa Abednegopa rey Nabucodonosormaa mãgajida:
DAN.3.16	—Tai pɨ ome aupedeeda–eda ajida. 
DAN.3.17	Rey Waibɨa, taipa ijãa pꞌanɨ Akꞌõre Waibɨ́apata tai uchiapii horno tꞌɨpɨtau urua jira bɨdeepa mãikꞌaapa pɨ juadeepa. 
DAN.3.18	Mamĩda irua mãga oo–e pɨjida, taipa pɨmaa nãga jaradaitꞌee: taipa pɨ akꞌõre waibɨa apataarã waaweedakꞌaa mãikꞌaapa bedabaida–e paitꞌee jã eperãkꞌa bɨ pɨa nẽedee oopida kꞌĩrapite.
DAN.3.19	Nabucodonosorpa Sadrac, Mesac mãikꞌaapa Abednego pedee ũrikꞌãri, audú kꞌĩraudachi mãikꞌaapa kꞌĩrau nɨ̃bɨpa ichi kꞌĩra pꞌoreedachi. Mãpai ichi mimiapataarãmaa jaraji ma horno tꞌɨpɨtau urua jira bɨ waapɨara siete veces wãsiara orodamerã. 
DAN.3.20	Ichiaba jaraji ichi soldaorã juataura beerãpa Sadrac, Mesac mãikꞌaapa Abednego bɨradapꞌeda, ma horno tꞌɨpɨtau urua jira bɨde tꞌɨkꞌoodamerã. 
DAN.3.21	Mãgá ãra ma horno tꞌɨpɨtau urua jira bɨde tꞌɨkꞌoojida ãchi pꞌaru jɨ̃ pꞌanadapꞌedaa ome: pꞌaru teesoo; chancla; porode pꞌaru pɨra bɨpata; awaraa pꞌaru paara. 
DAN.3.22	Reypa isapai mãga oodapáde ada perã mãikꞌaapa ma horno audú wãsia nɨ̃bada perã, chi tꞌɨpɨtau jẽrajẽraapa soldaorã piukꞌoodachida, ãchia Sadrac, Mesac mãikꞌaapa Abednego ma hornode tꞌɨkꞌoodakꞌãri. 
DAN.3.23	Mãɨmisa ma judiorã bɨɨrɨ, jua paara bɨra nɨ̃bɨdapꞌedaarã ma horno tꞌɨpɨtau jẽrajẽraa jira bɨde baainajida.
DAN.3.24	Rey Nabucodonosorpa mãga unukꞌãri, pꞌirabaidachi mãikꞌaapa pꞌera nɨ̃bɨpa ichi ũraapataarãmaa iidiji:
DAN.3.24	—¿Ɨmɨkꞌĩraarã õpee paji–ekꞌãra aji, bɨradapꞌeda, jã horno tꞌɨpɨtau urua jira bɨde tꞌɨkꞌoodapꞌedaa?
DAN.3.24	Mãpai ma ũraapataarãpa pꞌanaujida:
DAN.3.24	—Rey Waibɨa, mãgada ajida.
DAN.3.24	Mãpai reypa mãgaji:
DAN.3.25	—¡Pɨchá akꞌɨ́tɨ! ¡Jã tꞌɨpɨtau urua nɨ̃bɨde mɨa unu bɨ ɨmɨkꞌĩraarã kꞌĩmari, maarepida bɨrada–ee mãikꞌaapa paada–ee! ¡Chi õpee eerepema akꞌõre waibɨ́akꞌata bɨda! aji.
DAN.3.26	Mãga jarapꞌeda, Nabucodonosor ma horno tꞌɨpɨtau urua jira bada tꞌaide wãji mãikꞌaapa biaji:
DAN.3.26	—¡Sadrac, Mesac mãikꞌaapa Abednego, ɨtꞌaripema Akꞌõre Waibɨa mimiapataarã, jãmãikꞌaapa uchíatɨ mãikꞌaapa namaa chétɨ!
DAN.3.26	Mãpai Sadrac, Mesac mãikꞌaapa Abednego ma horno tꞌɨpɨtau urua jira badadeepa uchiajida. 
DAN.3.27	Mãga ũridakꞌãri, eujã waibɨa awara–awaraa akꞌɨpataarã ãchi jua ekꞌari beerã ome; eujã ma–ãriara awara–awaraa akꞌɨpataarã mãikꞌaapa rey ũraapataarã chipꞌedachida mãikꞌaapa ma judiorã kꞌaitꞌa chejida. Ma ɨmɨkꞌĩraarã akꞌɨdakꞌãri, kꞌapꞌɨa pia unujida, maarepida paada–ee. Ma awara ãchi puda apida paa–e baji mãikꞌaapa ãchi pꞌaru maarepida paa–e baji. Nari ɨ̃sia pida ɨ̃da–e paji.
DAN.3.28	Mãpai Nabucodonosorpa mãgaji: “¡Sadrac, Mesac mãikꞌaapa Abednego Akꞌõre Waibɨa jõmaarã kꞌãyaara waibɨara bɨ, ichi ángel pëida perã ichi mimiapataarã kꞌaripade! Irude wãara ijãapata perã, mɨa jaradakꞌa ooda–e paji. ¡Ãchi piu kꞌinia pꞌanajida, bedabaidai kꞌãyaara mãikꞌaapa ɨtꞌaa tꞌɨ̃dai kꞌãyaara awaraa akꞌõre waibɨa apata kꞌĩrapite, mãgee akꞌõre waibɨarã ãchi Akꞌõre Waibɨa–e perã! 
DAN.3.29	Mapa ɨ̃rá mɨa jara bɨ apidaapa pedee kꞌachia jararuta pɨrã Sadrac, Mesac mãikꞌaapa Abednego Akꞌõre Waibɨa ãpɨte, mɨa mãgɨ́ eperã kꞌapꞌɨa pitikiapikꞌooitꞌee mãikꞌaapa iru te tꞌeepikꞌooitꞌee jõma jõdarumaa. Mɨa mãga oopikꞌãri, kꞌĩsia–e paitꞌee iru chisãgɨ́ pꞌuurudepema wa chisãgɨ́ eujãdepema wa chisãgɨ́ pedee pedeepari. Awaraa Akꞌõre Waibɨa wẽ–eda aji, eperãarã nãgá kꞌaripaitꞌee.”
DAN.3.30	Maapꞌeda reypa Sadrac, Mesac mãikꞌaapa Abednego bɨji Babilonia eujãde mimia waibɨara oodamerã, naaweda oopatapꞌedaa kꞌãyaara.
DAN.4.1	Ewari aba rey Nabucodonosorpa nãga jara pëiji: “Mɨ, rey Nabucodonosorpa kꞌinia bɨ pꞌuuru awara–awaraadepemaarã, eujã awara–awaraadepemaarã mãikꞌaapa pedee awara–awaraa pedeepataarã jõmaweda kꞌãiwee pꞌanapataadamerã mãikꞌaapa ne–inaa pia kꞌĩra tꞌãdoo iru pꞌanapataadamerã. 
DAN.4.2	Mɨa kꞌawapi kꞌinia bɨ Jõmaarã Akꞌõre Waibɨapa ne–inaa ooda eperãarãpa pꞌoyaa oodakꞌaa ãchi juadoopa. Irua mãga ooji mɨ kꞌaripaitꞌee. 
DAN.4.3	¡Iru juapa ne–inaa audú pi–ia oopari; ne–inaa eperãarãpa pꞌoyaa oodakꞌaa ãchi juadoopa! ¡Iru ichita rey paitꞌee! Ichita eperãarã jõmaweda iru jua ekꞌari pꞌanapataadaitꞌee, ãradeepa uchiadaitꞌeerã paara.
DAN.4.4	”Mɨ, Nabucodonosor, mɨchi palaciode kꞌãiwee baji. Netꞌaa pia kꞌĩra tꞌãdoo iru bada perã, o–ĩa baji. 
DAN.4.5	Mãga bɨde mɨchi pꞌarude jẽra bɨde, kꞌãimokꞌaraaji mãikꞌaapa ma kꞌãimokꞌaraade kꞌĩrakꞌa unudade kꞌĩsiakꞌãri, audú pꞌeradachi. 
DAN.4.6	Maperã mɨa jara pëiji Babilonia eujãdepema kꞌĩsia kꞌawaa beerã jõmaweda chedamerã mãikꞌaapa jaradamerã ma kꞌãimokꞌaraada kꞌãata jara kꞌinia bɨ. 
DAN.4.7	Pachedakꞌãri petau tau kꞌawa beerã, ne–inaa waide pꞌasa–e bɨ jarapataarã, dapꞌa to kꞌawaa beerãkꞌa beerã, Babiloniadepema kꞌĩsia kꞌawaa beerã mãikꞌaapa lucero akꞌɨdapꞌeda, ne–inaa jarapataarã, mɨa kꞌãimokꞌaraada mãɨrãmaa nepɨrɨji. Mamĩda mãɨrãdepema apidaapa pꞌoyaa jarada–e paji kꞌãata jara kꞌinia bɨ. 
DAN.4.8	Mãgɨɨrã tꞌẽe mɨ kꞌĩrapite pacheji Daniel. Mãgɨ́ Daniel mɨa tꞌɨ̃ bɨji Beltsasar, mɨchi akꞌõre waibɨa tꞌɨ̃kꞌa bada perã. Akꞌõre waibɨarã eperãarã awara pꞌanapata. Mãgɨɨrãpa Beltsasarmaa ne–inaa eperãarãpa kꞌawadakꞌaa kꞌawapipata ãchi jaure kꞌapꞌɨa pari. Maperã mɨa kꞌãimokꞌaraada irumaa nepɨrɨji. 
DAN.4.9	Irumaa mãgaji:
DAN.4.9	—Beltsasar, kꞌĩsia kꞌawaa beerã poro waibɨa, mɨa kꞌawa bɨ akꞌõre waibɨarã eperãarã awara pꞌanapata mãikꞌaapa ãra jaure pɨ ome bapari. Mapa pɨa ne–inaa eperãarãpa kꞌawaadakꞌaa kꞌawai. Mɨa kꞌãimokꞌaraada ũripꞌeda, jaráji mɨa aɨde unuda mãikꞌaapa kꞌãata jara kꞌinia bɨ. 
DAN.4.10	Mɨchi pꞌarude kꞌãi bɨde mɨa nãga kꞌãimokꞌaraaji:
DAN.4.10	Na eujã esajĩakꞌa mɨa unuji pakꞌuru audú ɨtꞌɨa bɨ. 
DAN.4.11	Wari wãpachi chi bɨɨrɨ nẽchoma beerumaa mãikꞌaapa chi kꞌɨ̃pa pajãmaa parumaa. Audú ɨtꞌɨa bada perã, na eujãde tꞌɨmɨa bɨmãiipa unupachida. 
DAN.4.12	Chi kꞌiru audú pi–ia baji mãikꞌaapa nejõ cho–kꞌara chau baji. Ma nejõdepema jõmaarãpa jõpachida. Ma pakꞌuru ekꞌari mẽepema ne–animalaarã chokꞌara ɨ̃ipachida mãikꞌaapa chi jua chakꞌeerãde ipanaarãpa ãchi te oopachida. ¡Ma pakꞌurudepema nejõ ne–animalaarã jõmaarãpa jõpachida!
DAN.4.13	’Mɨchi pꞌarude kꞌãi bɨde ma kꞌãimokꞌaraade unuji pajãdeepa cheru ángel awara bɨda eperãarã akꞌɨpariimerã. 
DAN.4.14	Mãgɨpa awaraa angeleerãmaa nãga golpe biaji: “Jã pakꞌuru tꞌupeetꞌaadapáde aji, mãikꞌaapa chi jua chakꞌeerã tꞌɨapꞌekꞌoodapáde aji. Chi kꞌiru jonakꞌóotɨ mãikꞌaapa chi nejõ ãyaa batꞌakꞌóotɨ. Mãgá jĩchoodai mẽepema ne–animalaarã ma ekꞌari pꞌanɨ mãikꞌaapa ipanaarã chi jua chakꞌeerãde te oo iru pꞌanɨ. 
DAN.4.15	Mamĩda chi kꞌarra ichiakꞌau bɨ́tɨ. Jɨ̃ bɨ́tɨ cadena hierrodee oodapa mãikꞌaapa broncedee oodapa. Mãpai ata bë́itɨ pꞌũajara paraamãi sereno aɨ ɨ̃rɨ baaimerã mãikꞌaapa iru mẽe bapariimerã ne–animalaarã ome. 
DAN.4.16	Ichiakꞌau bɨ́tɨ iru kꞌĩra kꞌawa–eedaimerã mãikꞌaapa ne–animalaarã kꞌĩsiapatakꞌa kꞌĩsiapariimerã. Mama bë́itɨ siete años wãyaaru misa.’’ 
DAN.4.17	Ma angeleerã eperãarã akꞌɨpataadamerã awara bɨdaarãpa mãga jarajida iru ome oodamerã. Mãga oojida eperãarã jõmaarãpa kꞌawaadamerã Jõmaarã Akꞌõre Waibɨapa reyrã ichi jua ekꞌari iru bɨ. Iruata eperãarã waibɨa papipari mãikꞌaapa ekꞌariara papipari ichia kꞌinia bɨkꞌa. Irua eperã ekꞌariara bɨ pꞌuuru pidaarã poro waibɨa papii.
DAN.4.18	’Mãga paji mɨ, rey Nabucodonosorpa kꞌãimokꞌaraada. Mɨ jua ekꞌari kꞌĩsia kꞌawaa beerãdepema apidaapa pꞌoyaa jarada–e paji. Mamĩda mɨa kꞌawa bɨ akꞌõre waibɨarã eperãarã awara pꞌanapata mãikꞌaapa ãra jaure pɨ ome bapari. Mapa pɨmaa kꞌawaapii ne–inaa eperãarãpa kꞌawadakꞌaa. Ɨ̃rá, Beltsasar, jaráji mɨa kꞌãimokꞌaraada kꞌãata jara kꞌinia bɨ.
DAN.4.19	Mãpai Daniel, ichiaba tꞌɨ̃jarapatapꞌedaa Beltsasar, taarã–ee kꞌĩsia nɨ̃beeji. Danielpa kꞌawaakꞌãri ma kꞌãimokꞌaraada kꞌãata jara kꞌinia bɨ, pꞌera nɨ̃beeji.
DAN.4.19	Mãpai reypa mãgaji:
DAN.4.19	—Beltsasar, kꞌĩsia nɨ̃banáaji mɨa kꞌãimokꞌaraada kꞌaurepa maa–e pɨrã ma kꞌãata jara kꞌinia bɨ kꞌaurepa.
DAN.4.19	Mãpai Beltsasarpa pꞌanauji:
DAN.4.19	—Aai, Mɨchi Waibɨa, ¡taawa pɨa kꞌãimokꞌaraada jara kꞌinia bɨ pɨmaa pꞌasa–e pai! ¡Ma kꞌãyaara piara bakꞌaji pɨ kꞌĩra unuamaa iru pꞌanapataarãmaa pꞌasada paara! 
DAN.4.20	Rey Waibɨa, pɨa ma pakꞌuru ɨtꞌɨa, nẽchoma wari wã unuji chi kꞌɨ̃pa pajãmaa parumaa. Mãgá ɨtꞌɨa bada perã na eujãdepema jõmaarãpa tꞌɨmɨɨpa unupachida. 
DAN.4.21	Ma pakꞌuru kꞌiru pi–ia baji mãikꞌaapa nejõ cho–kꞌara chau baji. Mapa ma pakꞌuru nejõdepema jõmaarãpa jõpachida. Ma pakꞌuru ekꞌari mẽepema ne–animalaarã ɨ̃ipachida mãikꞌaapa chi jua chakꞌeerãde ipanaarãpa ãchi te oopachida. 
DAN.4.22	Ma pakꞌuru jara kꞌinia bɨ pɨ, Rey Waibɨa. Pɨ jua ekꞌari eperãarã cho–kꞌara pꞌanapata. Pɨ audú waibɨa bairã, ma pakꞌuru pajãmaa parumaa badákꞌapɨ bɨ. Na eujãdepema jõmaweda, tꞌɨmɨ́ beerã paara, pɨ jua ekꞌari pꞌanapata. 
DAN.4.23	Rey Waibɨa, ichiaba pɨa unuji ángel awara bɨda eperãarã akꞌɨpariimerã pajãdeepa cheru jarade ma pakꞌuru tꞌupeedamerã mãikꞌaapa jõpidamerã. Jaraji jĩpꞌa chi kꞌarra bëidamerã; jɨ̃ bɨdapꞌeda cadena hierrodee oodapa mãikꞌaapa broncedee oodapa. Jaraji pꞌũajara paraamãi atabëidamerã sereno iru ɨ̃rɨ baaimerã mãikꞌaapa ne–animalaarã ome mẽe bapariimerã siete años wãyaaru misa.
DAN.4.24	’Rey Waibɨa, pɨa kꞌãimokꞌaraadade unuda jara kꞌinia bɨ sãgá Jõmaarã Akꞌõre Waibɨapa pɨ miapiitꞌee. Nãga jara kꞌinia bɨ. 
DAN.4.25	Rey Waibɨa, eperãarã tꞌãideepa pɨ jëretꞌaadaitꞌee. Mãgá pɨ mẽepema ne–animalaarã ome bapariitꞌee. Pꞌũajara kꞌopariitꞌee pꞌakꞌakꞌa mãikꞌaapa serenopa pɨchi kꞌapꞌɨa beekꞌeepipariitꞌee. Rey Waibɨa, siete años wãyaarude pɨ mãga bapariitꞌee, pɨa jararumaa wãara Jõmaarã Akꞌõre Waibɨa waibɨara bɨ reyrã jõmaarã kꞌãyaara mãikꞌaapa irua kꞌinia bɨta rey papipari. 
DAN.4.26	Ma angelpa jarakꞌãri ma pakꞌuru kꞌarra atabëidamerã, jara kꞌinia bɨ pɨ waya rey beeitꞌee, kꞌawaakꞌãri ɨtꞌaripema Akꞌõre Waibɨa jõmaarã kꞌãyaara waibɨara bɨ. 
DAN.4.27	Maperã Rey Waibɨa, mɨ ũraa pia ũríji mãikꞌaapa óoji mɨa jararukꞌa. Pꞌekꞌau kꞌachia oo amáaji. Ne–inaa pia aupai óoji. Waa ne–inaa kꞌachia oonáaji. Ma kꞌãyaara pɨ jua ekꞌari chupɨria pꞌanapataarã kꞌaripáji. Mãga ooru pɨrã, pɨ kꞌãiwee bai pɨchi netꞌaa pia ome.
DAN.4.28	Mãgá ma jõmaweda pꞌasaji rey Nabucodonosor ome. 
DAN.4.29	Atane doce wãyaapꞌeda, rey ichi Babiloniadepema palacio terrazade nide, 
DAN.4.30	jaraji: “¿Mɨa na Babilonia pꞌuuru waibɨa ooji–ekꞌã mɨ jua ekꞌari pꞌuuru bee kꞌãyaara waibɨara bamerã? Nama jõmaarãpa mɨ netꞌaa pi–ia unudayada, aji, mɨ jõmaarã kꞌãyaara waibɨara bairã.”
DAN.4.31	Atꞌãri mãgá pedeemaa bɨde ũriji ɨtꞌariipa nãga pedeeru: “Rey Nabucodonosor, pia ũríji mɨa pɨmaa jararu. Pɨ waa rey pa–e paitꞌee. 
DAN.4.32	Eperãarã ikꞌaawaapa ãyaa banaitꞌee mãikꞌaapa mẽepema ne–animalaarã ome bapariitꞌee. Siete años wãyaarude pꞌakꞌakꞌa pɨa pꞌũajara kꞌopariitꞌee. Mãga baitꞌee pɨa kꞌawaarumaa Jõmaarã Akꞌõre Waibɨata juataura bapari mãikꞌaapa na pꞌekꞌau eujãdepema pꞌuuru pidaarã jõmaweda ichi jua ekꞌari pꞌanapata. Iruata eperã rey papiparida aji, ichia kꞌinia bɨkꞌa.”
DAN.4.33	Aramata Nabucodonosor ome pꞌasaji Tachi Akꞌõrepa jaradakꞌa. Iru eperãarã ikꞌaawaapa jëretꞌaadapꞌeda, pꞌakꞌakꞌa pꞌũajara kꞌopachi. Serenopa chi kꞌapꞌɨa jõmaweda beekꞌeedachi. Chi kꞌapꞌɨadepema kꞌara wari wãpachi nejɨ̃pɨ isiakꞌa beerumaa mãikꞌaapa chi pꞌisii ipana pꞌisiikꞌa wari wãpachi.
DAN.4.34	“Ma siete años wãyaada tꞌẽepai, mɨ, Nabucodonosorpa pajãmaa akꞌɨkꞌãri, kꞌawaji mɨ jɨpada ma kꞌĩra kꞌawa–ee badadeepa. Mãpai mɨa pedee pia jaraji Jõmaarã Akꞌõre Waibɨamaa. Nãga jaraji chi ichita baparimaa:
DAN.4.34	—Ichita jõmaweda pɨ jua ekꞌari pꞌanapataadaitꞌee, pɨ ichita jõmaarã rey perã. 
DAN.4.35	Pɨ kꞌĩrapite na pꞌekꞌau eujãdepemaarã vale–e pɨkꞌa pꞌanɨ. Pɨa oo kꞌinia bɨkꞌa oopari ɨtꞌaripemaarã ome mãikꞌaapa na eujãdepemaarã ome. Apida pɨ kꞌãyaara waibɨara bɨ–e. Apidaapa pɨ jua chooda–e pai mãikꞌaapa apidaapa pɨmaa pꞌoyaa iidida–e pai: ‘¿Kꞌãata oomaa bɨma?’
DAN.4.36	’’Mãgá mɨ kꞌĩra pia beekꞌãri, waya rey beeji. Rey waibɨa beeji mãikꞌaapa netꞌaara iru bapachi. Mɨ ũraapataarãpa awaraa poro waibɨarã ome mɨ jɨrɨ chejida mãikꞌaapa waya mɨ pꞌuuru pidaarã mɨ jua ekꞌari bɨjida. ¡Naaweda bada kꞌãyaara rey waibɨara beeji!
DAN.4.37	’’Maperã mɨ, Nabucodonosorpa pedee pia jarapari ɨtꞌaripema Rey Waibɨamaa, wãara irua ne–inaa jõmaweda pia oopari perã. Eperãarã audua pꞌaneedakꞌãri, irua ãchi audua–ee papipari.”
DAN.5.1	Maapꞌeda Belsasar Babilonia eujãde rey beekꞌãri, ichia jara pëiji ma eujãdepema poro waibɨarã mil ichi ome nekꞌode chedamerã. Nekꞌo pꞌanɨ misa, irua vino waibɨa toji ãra ome. 
DAN.5.2+DAN.5.3	Mãgá vino jede to pꞌanɨde, Belsasarpa ichi mimiapataarã pëiji vaso nẽedee ooda mãikꞌaapa pꞌaratꞌadee ooda atanadamerã. Aɨ naaweda ma vaso chi akꞌõre, Nabucodonosorpa aneeji Jerusalendepema Akꞌõre Waibɨa tedeepa. Ma vaso aneedakꞌãri, reypa, ma poro waibɨarãpa, rey wẽraarãpa, chi wẽraarã kꞌãipariirãpa paara aɨde vino tojida. 
DAN.5.4	Mãgá vino to pꞌanɨ misa, ãrapa pedee pia jarapachida reypa ne–inaa juapa ooda aɨ kꞌĩrapite ɨtꞌaa tꞌɨ̃pata iru badade; nẽedee ooda, pꞌaratꞌadee ooda, broncedee ooda, hierrodee ooda, pakꞌurudee ooda mãikꞌaapa mãudee ooda.
DAN.5.5	Mãga nɨde ma palacio edajãde lámpara ɨ̃daa bɨmãi unujida eperã juapa pared bi tꞌorroo bɨde pꞌãmaa bɨ. Reypa mãga unukꞌãri, 
DAN.5.6	kꞌĩra pꞌãwatɨdachi mãikꞌaapa pꞌera nɨ̃bɨpa sinapote wëre nɨ̃beeji. Mãgá ichi juatau wẽe beeji. 
DAN.5.7	Mãpai golpe biaji atanadamerã Babiloniadepema dapꞌa to kꞌawaa beerãkꞌa beerã; lucero akꞌɨdapꞌeda, ne–inaa jarapataarã mãikꞌaapa ne–inaa waide pꞌasa–e bɨ jarapataarã.
DAN.5.7	Mãgɨ́ Babiloniadepema kꞌĩsia kꞌawaa beerã chedakꞌãri, reypa mãgaji:
DAN.5.7	—Apidaapa jã pꞌãda leeru pɨrã mãikꞌaapa jararu pɨrã kꞌãata jara kꞌinia bɨ, mɨa irumaa pꞌaru pꞌupꞌuchia jɨ̃piitꞌee mãikꞌaapa iru otaude cadena nẽedee ooda jɨ̃ bɨpiitꞌee. Ma awara mɨ ekꞌari bɨ poro waibɨara bɨ jua ekꞌari Babiloniadepemaarã poro waibɨa papiitꞌee.
DAN.5.8	Ma rey jua ekꞌari pꞌanadapꞌedaa kꞌĩsia kꞌawaa beerã jõmaweda tꞌĩujida ma pꞌãda leede. Mamĩda apidaapa kꞌawada–e paji. Maperã pꞌoyaa reymaa jarada–e paji ma pꞌãda kꞌãata jara kꞌinia baji. 
DAN.5.9	Ma kꞌaurepa rey audupɨara pꞌeradachi mãikꞌaapa chi kꞌĩra audupɨara pꞌãwatɨdachi. Mãga unudakꞌãri, ma poro waibɨarãpa kꞌawada–e paji kꞌãata kꞌĩsiadai.
DAN.5.10	Mãga nɨde rey nawepa rey bia nɨ̃bɨ mãikꞌaapa ma poro waibɨarã biukꞌa para nɨ̃bɨ ũrikꞌãri, tꞌĩuji ãchi nekꞌo pꞌanadapꞌedaamãi mãikꞌaapa mãgaji:
DAN.5.10	—¡Rey Waibɨa, mɨa kꞌinia bɨ pɨ ichita bapariimerã! Kꞌĩsia nɨ̃banáaji mãikꞌaapa jãgá kꞌĩra pꞌãwatɨ nɨ̃banáaji. 
DAN.5.11	Pɨ jua ekꞌari beerãdepema eperã aba bɨ. Mɨa kꞌawa bɨ akꞌõre waibɨarã eperãarã awara pꞌanapata mãikꞌaapa ãra jaure ma eperã ome bapari. Mapa irumaa kꞌawaapii ne–inaa eperãarãpa kꞌawadakꞌaa. Rey Waibɨa, pɨ akꞌõre Nabucodonosor rey bakꞌãri, irua ma eperã kꞌawaji. Mãgɨ́ eperã kꞌĩsia kꞌawaa, poro wẽsaa bapari mãikꞌaapa ne–inaa kꞌawaapari akꞌõre waibɨarãpa kꞌawapatakꞌa. Rey Waibɨa, maperã pɨ akꞌõrepa ma eperã bɨji nãgeerã poro waibɨa pamerã: petau tau kꞌawaa beerã; dapꞌa to kꞌawaa beerãkꞌa beerã; lucero akꞌɨdapꞌeda, ne–inaa jarapataarã mãikꞌaapa awaraa ne–inaa waide pꞌasa–e bɨ jarapataarã. 
DAN.5.12	Ma eperã awaraarã kꞌãyaara kꞌĩsia kꞌawaara bapari. Ne–inaa kꞌĩra tꞌãdoo kꞌawapari mãikꞌaapa poro wẽsaa bapari perã, tachia kꞌãimokꞌaraada paara kꞌawai mãikꞌaapa jarai kꞌãata jara kꞌinia bɨ. Irua jarai ne–inaa apidaapa kꞌawadakꞌaa mãikꞌaapa jarai kꞌãata jara kꞌinia bɨ. Ma eperã tꞌɨ̃jarapata Daniel; pɨ akꞌõrepa tꞌɨ̃ bɨda Beltsasar. Rey Waibɨa, jara pë́iji ma eperã chemerã. Iruata jarai jã pedee paredde pꞌã bɨ kꞌãata jara kꞌinia bɨ.
DAN.5.13	Mãpai reypa mãga ooji. Daniel rey kꞌĩrapite pachekꞌãri, reypa iidiji:
DAN.5.13	—¿Pɨkꞌã aji, Daniel, mɨ akꞌõre Nabucodonosorpa Judá eujãdeepa presokꞌa aneedapꞌedaarãdepema? 
DAN.5.14	Mɨmaa jarajida akꞌõre waibɨarã jaure pɨ ome bapari; pɨ kꞌĩsia kꞌawaa bapari mãikꞌaapa poro wẽsaa bapari. 
DAN.5.15	Na eujãdepema kꞌĩsia kꞌawaara beerã mãikꞌaapa ne–inaa waide pꞌasa–e bɨ jarapataarã nama chedakꞌãri jã pꞌãda leedaitꞌee mãikꞌaapa jaradaitꞌee kꞌãata jara kꞌinia bɨ, apidaapa pꞌoyaa jarada–e paji. 
DAN.5.16	Mamĩda mɨa ũriji pɨa ne–inaa apidaapa kꞌawadakꞌaa jarai, chaaree bɨ pɨjida. Pɨa jã pꞌãda leeru pɨrã mãikꞌaapa jararu pɨrã kꞌãata jara kꞌinia bɨ, mɨa pɨmaa pꞌaru pꞌupꞌuchia jɨ̃piitꞌee mãikꞌaapa pɨ otaude cadena nẽedee ooda jɨ̃ bɨpiitꞌee mãikꞌaapa mɨ ekꞌari bɨ poro waibɨa jua ekꞌari Babiloniadepemaarã poro waibɨa papiitꞌee.
DAN.5.17	Mãpai Danielpa mãgaji:
DAN.5.17	—Rey Waibɨa, pɨchi netꞌaa ome béeji, maa–e pɨrã awaraamaa téeji. Mamĩda mɨa ichita jã pedee pꞌãda leeitꞌee mãikꞌaapa jaraitꞌee kꞌãata jara kꞌinia bɨ.
DAN.5.18	’Ɨtꞌaripema Akꞌõre Waibɨapa eujã waibɨa bɨji pɨ akꞌõre, Nabucodonosor, jua ekꞌari. Netꞌaara iru bapiji mãikꞌaapa waibɨa papiji, jõmaarãpa iru tꞌo pꞌanadamerã. 
DAN.5.19	Tachi Akꞌõrepa awaraa reyrã kꞌãyaara iru juataura papida perã, jõmaweda awara–awaraa pꞌuurudepemaarãpa, awara–awaraa eujãdepemaarãpa mãikꞌaapa pedee awara–awaraa pedeepataarãpa iru waawee pꞌanapachida. Iru rey bɨde peepiji ichia peepi kꞌiniata mãikꞌaapa chokꞌai bɨpachi ichia chokꞌai bɨpi kꞌiniata. Ichia eperã waibɨara papi kꞌinia bakꞌãri, waibɨara papipachi. Jõdee ekꞌariara papi kꞌinia bakꞌãri, ekꞌariara papipachi. 
DAN.5.20	Mamĩda iru auduadaikꞌãri, kꞌĩsiapachi ichita jõmaarã kꞌãyaara waibɨara bɨ. Mapa Tachi Akꞌõrepa waa iru rey mimiade mimiapi–e paji. Mãgá iru netꞌaa wẽe beeji. 
DAN.5.21	Eperãarã pꞌanapatamãiipa ãyaa banaji mãikꞌaapa ne–animalaarã kꞌĩsiapatakꞌa kꞌĩsia beeji. Mẽepema burroorã ome nipapachi mãikꞌaapa pꞌũajara kꞌopachi pꞌakꞌakꞌa. Sereno iru kꞌapꞌɨa ɨ̃rɨ baaipachi. Mãgá beekꞌee bapachi. Mãga bapachi irua kꞌawaarumaa na pꞌekꞌau eujãdepema reyrã jõmaweda ɨtꞌaripema Akꞌõre Waibɨa jua ekꞌari pꞌanapata. Iruata reyrã ãchi mimiade bɨpari ichia kꞌinia bɨkꞌa.
DAN.5.22	’Ɨ̃rá Rey Waibɨa Belsasar, pɨ rey Nabucodonosor warra bɨta, pɨ akꞌõre ome pꞌasada kꞌawa bɨ mĩda, pɨchi tꞌãripa ijãa–e eperãarã Jõmaarã Akꞌõre Waibɨa jua ekꞌari pꞌanapata. Mapa audua nipapari. 
DAN.5.23	Ɨtꞌaripema Akꞌõre Waibɨa kꞌĩrapite audua–ee bai kꞌãyaara, pɨa iru ãpɨte ne–inaa kꞌachia ooji iru tedepema copa mãgá aneepikꞌãri mãikꞌaapa made vino todakꞌãri pɨa, poro waibɨarã pɨ jua ekꞌari beerãpa, pɨ wẽraarãpa, pɨ wẽraarã kꞌãipariirãpa paara. Mãgá to pꞌanɨ misa, pedee pia jarapachida pãchi akꞌõre waibɨa apataarã–itꞌee; ma ne–inaa juapa ooda nẽedee; pꞌaratꞌadee, broncedee, hierrodee, pakꞌurudee mãikꞌaapa mãudee. Mãga oojida mãgee akꞌõre waibɨa apataarãpa pꞌoyaa unudakꞌaa, pꞌoyaa ũridakꞌaa mãikꞌaapa pꞌoyaa ne–inaa kꞌawadakꞌaa mĩda. Rey Waibɨa, mãgeerã–itꞌee pedee pia jaradai kꞌãyaara, ɨtꞌaa tꞌɨ̃ pꞌanadaipia pꞌanakꞌajida Jõmaarã Akꞌõre Waibɨamaa, pɨ iru jua ekꞌari bapari perã mãikꞌaapa irua pɨ chokꞌaipipari perã. Iru wẽe pɨa ne–inaa apida pꞌoyaa oo–e pai. 
DAN.5.24	Mapa irua ma jua pëiji paredde pꞌãmerã. 
DAN.5.25	Jãma nãga pꞌã bɨ: Mene, Mene, Téquel, Parsin. 
DAN.5.26	Ma pedee nãga jara kꞌinia bɨ.
DAN.5.26	’Mene jara kꞌinia bɨ juasiada. Rey Waibɨa, Tachi Akꞌõrepa pɨ bapari ewari juasia iru bɨ mãikꞌaapa taarã–e jõpiitꞌee.
DAN.5.27	’Téquel jara kꞌinia bɨ chaada. Rey Waibɨa, Tachi Akꞌõrepa pɨ ichi balanzade chaaji mãikꞌaapa falta bɨ unuji.
DAN.5.28	’Parsin jara kꞌinia bɨ tꞌooda. Rey Waibɨa, Tachi Akꞌõrepa eujã pɨ jua ekꞌari bɨ tꞌooji; esa–aukꞌa teeji Media pidaarãmaa; esa–aukꞌa Persia pidaarãmaa.
DAN.5.29	Mãpai Belsasarpa jaraji Danielmaa pꞌaru pꞌupꞌuchia jɨ̃ bɨdamerã mãikꞌaapa cadena nẽedee ooda iru otaude jɨ̃ bɨdamerã. Ma awara poro waibɨa ichi jua ekꞌari mimiapari ekꞌari poro waibɨa papiji.
DAN.5.30	Ma ewate pꞌãrikꞌua Babiloniadepemaarã rey Belsasar peetꞌaajida. Mãpai Mediadepema rey Dariopa ma eujã ichi–itꞌee jãri ata cheji, ichi jua ekꞌari beemerã. 
DAN.5.31	Maapai rey Darío sesenta y dos años iru baji.
DAN.6.1	Rey Dariopa ciento veinte poro waibɨarã sátrapa apatapꞌedaarã bɨji, ichi jua ekꞌari eujã awara–awaraa bada akꞌɨpataadamerã. 
DAN.6.2	Ma awara poro waibɨarã õpee bɨji, ma satrapaarã mimia akꞌɨpataadamerã mãikꞌaapa reymaa jarapataadamerã, mãgá rey netꞌaa atuanaamerã. Ma õpeedepema poro waibɨa aba Daniel paji. 
DAN.6.3	Daniel audú kꞌĩsia kꞌawaa bada perã, ichi mimia piara oopachi apema poro waibɨarã kꞌãyaara mãikꞌaapa ma eujã awara–awaraa akꞌɨpataarã kꞌãyaara. Maperã reypa kꞌĩsiaji iru ma jõmaarã poro waibɨa bɨitꞌee. 
DAN.6.4	Mãga kꞌawa atadakꞌãri, apema poro waibɨarãpa mãikꞌaapa ma satrapaarãpa jɨrɨpachida rey kꞌĩrapite Daniel ɨmɨateedaitꞌee. Jɨrɨpachida jaradaitꞌee iru pia mimia–e bɨ. Mamĩda iru pꞌoyaa ɨmɨateeda–e paji, irua maarepida kꞌachia oo–e bada perã mãikꞌaapa iru pia mimia bada perã. Irua ichita oopachi reypa jaradakꞌa. 
DAN.6.5	Mapa ãchia mãgajida: “Daniel pꞌoyaa ɨmɨateeda–eda ajida, iru kꞌĩra jĩpꞌa mimiapari perã. Aba ɨmɨateedayada ajida, ichi Akꞌõre Waibɨade ijãa bɨ kꞌaurepa rey kꞌĩrapite ne–inaa kꞌachia ooru pɨrã.”
DAN.6.6	Mãgá ma poro waibɨarã pedeeteejida satrapaarã ome rey Darío ome pedeenadaitꞌee. Iru kꞌĩrapite panadakꞌãri, mãgajida:
DAN.6.6	—¡Rey Waibɨa Darío, taipa kꞌinia pꞌanɨ pɨ ichita bapariimerã! 
DAN.6.7	Tai, pɨ jua ekꞌari mimiapataarã, satrapaarã eujã waibɨa awara–awaraa akꞌɨpataarã ãchi kꞌaripapataarã ome, pɨ ũraapataarã mãikꞌaapa eujã ma–ãriara awara–awaraa akꞌɨpataarã; pia jaraitꞌeera pɨ jua ekꞌari bee eujãdepema poro waibɨarã jõmaweda chipꞌedaidakꞌãri, nãga kꞌĩsiajida. Kꞌinia pꞌanɨ pɨa nãgɨ́ ley jaramerã: namãikꞌaapa waa ewari treinta wãyaarude apidaapa chupɨria iididaikꞌaraa bɨ akꞌõre waibɨamaa wa eperãmaa. Rey Waibɨa, pɨmaa aupai chupɨria iididaipia bɨ. Chi mãga oo–e bɨ león jɨ̃a pꞌanɨ uriade batꞌatꞌaadaipia bɨ. 
DAN.6.8	Ɨ̃rá Rey Waibɨa, ma ley jaráji mãikꞌaapa pꞌãpíji. Mãgá apidaapa wẽpapida–e pai, tachi Media pidaarã mãikꞌaapa Persia pidaarã leyde mãga jara bairã.
DAN.6.9	Mãga iididapꞌedaa perã, rey Dariopa ma ley jaraji mãikꞌaapa pꞌãpipꞌeda, ma pꞌãdade ichi tꞌɨ̃ pꞌã bɨji. 
DAN.6.10	Danielpa kꞌawaakꞌãri reypa ichi tꞌɨ̃ pꞌãda ma ley pꞌãdade, wãji ichi temaa mãikꞌaapa ichi kꞌãipari cuartodepema ventana ewatꞌaaji. Ma ventana kꞌĩrapite Jerusalén pꞌuuru audú tꞌɨmɨ́ bapachi. Mapa naaweda ewari chaa ɨtꞌaa tꞌɨ̃da õpee ɨtꞌaa tꞌɨ̃pariidakꞌa, mama bedabaipꞌeda, Tachi Akꞌõremaa ɨtꞌaa tꞌɨ̃maa beeji. 
DAN.6.11	Mãɨmisa ma poro waibɨarã Daniel tede tꞌĩujida mãikꞌaapa unujida iru ɨtꞌaa iidimaa bɨ ichi Akꞌõre Waibɨamaa, irua ichi kꞌaripamerã.
DAN.6.12	Mãga unudakꞌãri, reymaa wãjida mãikꞌaapa ma ley irua pꞌãda kꞌirãpapijida. Mãgajida:
DAN.6.12	—Rey Waibɨa, ¿pɨa nãgɨ́ ley pꞌãpiji–ekꞌã? ajida. Ewari treinta wãyaarude apidaapa chupɨria iididaikꞌaraa bɨda a bɨ akꞌõre waibɨamaa wa eperãmaa. Pɨmaa aupai chupɨria iididaipia bɨ. Chi mãga oo–e bɨ batꞌatꞌaadaitꞌeeda a bɨ, león jɨ̃a pꞌanɨ uriade. ¿Wãara–ekꞌã?
DAN.6.12	Reypa pꞌanauji:
DAN.6.12	—Mãgada aji. Ichita na leyde jara bɨkꞌa oodaipia bɨ tachi Mediadepema mãikꞌaapa Persiadepema leyde jara bɨkꞌa. Apidaapa mãga oonaapáde adaikꞌaraa bɨ.
DAN.6.13	Mãpai ma poro waibɨarãpa mãgajida:
DAN.6.13	—Rey Waibɨa, jã Daniel tachi chonaarãpa Judá eujãdeepa presokꞌa aneedapꞌedaadepemapa pɨ waawee–e bɨ mãikꞌaapa ookꞌaa na ley pɨa pꞌãpidade jara bɨkꞌa. Ma kꞌãyaara, ewari chaa irua ɨtꞌaa tꞌɨ̃da õpee ɨtꞌaa tꞌɨ̃pari ichi Akꞌõre Waibɨamaa.
DAN.6.14	Reypa mãga ũrikꞌãri, tꞌãri pꞌua nɨ̃beeji Daniel kꞌinia iru bada perã. Mapa akꞌõrejĩru baairumaa kꞌĩsia nɨ̃bapachi sãgá Daniel ma nepɨradeepa kꞌaripa atai.
DAN.6.15	Mamĩda ma poro waibɨarã waya rey kꞌĩrapite chejida mãikꞌaapa mãgajida:
DAN.6.15	—Rey Waibɨa, pɨa pia kꞌawa bɨda ajida, tachi Mediadepema leyde jara bɨ mãikꞌaapa tachi Persiadepema leyde jara bɨ reypa pꞌãda apidaapa pꞌoyaa jõpida–e pai.
DAN.6.16	Mãpai reypa jaraji Daniel aneedamerã mãikꞌaapa ma león jɨ̃a pꞌanɨ uriade batꞌatꞌaanadamerã. Mama panadakꞌãri, reypa Danielmaa mãgaji:
DAN.6.16	—¡Mɨa kꞌinia bɨ pɨchi Akꞌõre Waibɨapa nadeepa kꞌaripa atamerã, pɨa ichita oopari perã irua oopi bɨkꞌa!
DAN.6.17	Mãpai ma uriade batꞌatꞌaadapꞌeda, mãu choma aneejida chi tꞌai jɨ̃a nɨ̃bɨdaitꞌee. Mãpai reypa ichi sortijade sello badapa mãikꞌaapa ichi ekꞌari pꞌanadapꞌedaa poro waibɨarã sortijade sello badapa ma mãu choma bɨde sellaa bɨji apidaapa ãyaa atanaadamerã mãikꞌaapa akꞌɨpidaitꞌee Daniel ome ãchi leyde jara bɨkꞌa oojida. 
DAN.6.18	Maapꞌeda rey wãji ichi palaciodee. Nekꞌo–ee ichi pꞌarude jẽra banaji mãikꞌaapa oo–e paji ichia ne–inaa oopariida o–ĩa beeitꞌee. Ma awara ma pꞌãrikꞌua pꞌoyaa kꞌãi–e paji. 
DAN.6.19	Aɨ norema tapꞌedaweda pꞌirabaidachi mãikꞌaapa isapai wãji ma león jɨ̃a pꞌanɨ uria badamaa. 
DAN.6.20	Mama kꞌaitꞌa pawãkꞌãri, kꞌĩsia nɨ̃bada perã, Danielmaa golpe biaji:
DAN.6.20	—Daniel, Akꞌõre Waibɨa ichita chokꞌai bapari–itꞌee mimiapari, pɨa ichita oopari irua oopi bɨkꞌa. ¿Pɨchi Akꞌõre Waibɨapa pɨ león juadeepa kꞌaripa atajikꞌã? aji.
DAN.6.21	Mãpai ma uria badamãiipa Danielpa pꞌanauji:
DAN.6.21	—¡Rey Waibɨa, mɨa kꞌinia bɨ pɨ ichita bapariimerã! 
DAN.6.22	Mɨchi Akꞌõre Waibɨapa ichi ángel pëiji león itꞌai jɨ̃amerã. Mapa mɨmaa maarepida ne–inaa kꞌachia ooda–e paji. Rey Waibɨa, mɨchi Akꞌõre Waibɨapa kꞌawa bɨ mɨa iru kꞌĩrapite ne–inaa kꞌachia oo–e bɨ mãikꞌaapa pɨ kꞌĩrapite ne–inaa kꞌachia oo–e bɨ.
DAN.6.23	Mãga ũrikꞌãri, rey o–ĩadachi mãikꞌaapa jaraji Daniel ma león jɨ̃a pꞌanɨ uriadeepa uchia atadamerã. Ẽtꞌa atanadakꞌãri, Daniel kꞌapꞌɨa jõmaweda pia baji. Maarepida tꞌoida wẽe baji, irua ichi Akꞌõre Waibɨade ijãapariida perã. 
DAN.6.24	Mãpai reypa jaraji ma poro waibɨarã, chi Daniel ɨmɨatee pꞌanadapꞌedaarã, aneedamerã mãikꞌaapa ma león jɨ̃a pꞌanɨ uriade batꞌakꞌoodamerã ãchi wẽraarã ome mãikꞌaapa ãchi warrarã paara. Ma jõmaweda batꞌakꞌoodakꞌãri, ma uria edajãde baaidai naaweda, leonpa ãra kꞌapꞌɨa kꞌaakꞌoojida ãchi bɨɨrɨ bɨakꞌoorutamaa. Mãgá kꞌokꞌoojida.
DAN.6.25	Ma tꞌẽepai rey Dariopa na ley pꞌã pëiji jõmaweda ichi jua ekꞌari pꞌanapatapꞌedaa pꞌuuru pidaarã awara–awaraarãmaa, eujã awara–awaraadepemaarãmaa, mãikꞌaapa mãgɨ́ eujãdepema pedee awara–awaraa pedeepataarãmaa:
DAN.6.25	“Mɨa kꞌinia bɨ parã jõmaweda kꞌãiwee pꞌanapataadamerã mãikꞌaapa netꞌaa pia iru pꞌanapataadamerã. 
DAN.6.26	Mɨa jara bɨ mɨ jua ekꞌari pꞌanapataarã jõmaarãpa Daniel Akꞌõre Waibɨa waaweepataadamerã mãikꞌaapa irumaa ɨtꞌaa tꞌɨ̃pataadamerã.
DAN.6.26	’’Iru Jõmaarã Akꞌõre Waibɨa; ichita chokꞌai bapari. Iru ichita jõmaarã rey paitꞌee, iru jõmaarã kꞌãyaara waibɨara bairã. 
DAN.6.27	Irua eperãarã kꞌaripapari mãikꞌaapa kꞌachia beerã juadeepa uchiapipari. Pajãde, na eujãde paara irua oopari ne–inaa eperãarãpa pꞌoyaa oodakꞌaa ãchi juadoopa. Iruata Daniel león juadeepa kꞌaripa ataji.”
DAN.6.28	Maadamãiipa Daniel eperã waibɨa paji rey Darío jua ekꞌari mãikꞌaapa Persiadepema rey Ciro jua ekꞌari.
DAN.7.1	Babilonia eujãdepema rey Belsasar naarapema año rey bɨde Danielpa kꞌãimokꞌaraaji. Ichi pꞌarude bɨde, kꞌãimokꞌaraaji mãikꞌaapa ɨ̃rɨmakꞌãri, ichia ma kꞌãimokꞌaraadade unuda pꞌãji.
DAN.7.2	Ma pꞌãdade nãga jaraji:
DAN.7.2	“Pꞌãrikꞌua mɨa kꞌãimokꞌaraadade unuji nãu pꞌua nɨ̃bɨ norte eereepa, oriente eereepa, sur eereepa mãikꞌaapa occidente eereepa. Ma nãu kꞌĩmari pꞌusa choma bɨ ɨ̃rɨ pꞌua nɨ̃baji. Mapa pꞌusa tꞌo nɨ̃beeji.
DAN.7.3	”Mãga bɨde pꞌusadeepa nemĩsia nẽchoma beerã kꞌĩmari uchiajida. Ma nemĩsia nẽchoma beerã awara–awaraa pꞌanajida. 
DAN.7.4	Chi naa uchiada leonkꞌa baji. Mamĩda nejɨ̃pɨ isia kꞌarakꞌa iru baji. Mɨa akꞌɨmaa bɨde chi isia kꞌara ẽtꞌa atajida mãikꞌaapa chi kꞌapꞌɨa jira atadapꞌeda, eujãde bainɨ̃ bɨnajida. Mama chi ãtauwaarepema bɨɨrɨpa eperãkꞌa bainɨ̃ beeji mãikꞌaapa eperã kꞌĩsiaparikꞌa kꞌĩsia beeji.
DAN.7.5	’’Aɨ eerepema osokꞌa baji. Ikꞌia aba ɨtꞌɨara baji chi apema kꞌãyaara. Mãgɨpa orro õpee ichi kꞌidade kꞌaa iru baji. Mãgá akꞌɨmaa bɨde mɨa nãgɨ́ pedee ũriji: ‘¡Bainɨ̃ béeji mãikꞌaapa nechiara waibɨa kꞌóji bi jãwaarumaa!’
DAN.7.6	’’Ma omé eerepema imamakꞌa baji. Mamĩda ipana isia kꞌarakꞌa kꞌĩmari iru baji ichi ekꞌarrade. Ichiaba poro kꞌĩmari iru baji. Mãgɨ́ juataura papijida, mãgá ichi jua ekꞌari chokꞌara iru bamerã.
DAN.7.7	’’Ma tꞌẽepai mɨa kꞌãimokꞌaraa bɨde unuji õpee eerepema nemĩsia nẽchoma bɨ. Mãgɨ́ kꞌachiara baji chi apemaarã kꞌãyaara. Ne–inaa tachi pꞌerapiparikꞌa baji mãikꞌaapa audú juataura baji. Chi kꞌida nẽchoma hierrodee baji. Mãgɨpa ne–inaa jõmaweda unu wãda kꞌo wãpachi mãikꞌaapa netꞌaa chokꞌara ãrikꞌoo wãpachi. Maapꞌeda aɨ ɨ̃rɨ tꞌɨa wãpa ichi bɨɨrɨpa piartꞌɨ wãpachi. Apemaarã nemĩsia nẽchoma beerã mɨa ma kꞌãimokꞌaraade unuda kꞌãyaara, mãgɨ́ awara baji, ichi porode cacho diez iru bada perã.
DAN.7.8	’’Mɨa ma cacho akꞌɨmaa bɨde mãɨrã esajĩakꞌa unuji awaraa cacho ma–ãriara uchia wã. Ma cacho kꞌaurepa aɨ kꞌĩrapite pꞌanadapꞌedaa cacho õpee ẽtꞌa atajida. Mãgɨ́ cacho tꞌẽe uchiada tau iru baji eperãkꞌa mãikꞌaapa chi itꞌaipa pedee audua pedeepachi.
DAN.7.9	’’Mãgá akꞌɨmaa bɨde unuji rey su–akꞌɨ beepari mama bɨruta. Su–akꞌɨ beepari abaade chi ichita chokꞌai bapari
DAN.7.10	Ma awara iru kꞌĩrapiteepa to uchiaji tꞌɨpɨtau urua nɨ̃bɨkꞌa. Mil chokꞌara mãikꞌaapa millón chokꞌara iru jua ekꞌari mimia pꞌanajida. Mama pꞌanadapꞌedaa charraarã su–akꞌɨ pꞌaneejida mãikꞌaapa libro chokꞌara ewatꞌɨjida.
DAN.7.11	’’Mɨa akꞌɨmaa baji mãikꞌaapa ũrimaa baji ma cacho ma–ãri bɨpa pedee audua pedeemaa bada. Mãgá akꞌɨmaa bɨde ma nemĩsia kꞌachiara bada peetꞌaajida mãikꞌaapa chi kꞌapꞌɨa pitikiakꞌoojida. Maapꞌeda tꞌɨpɨtau urua jira bɨde batꞌakꞌoojida paa jõmerã. 
DAN.7.12	Jõdee chi apemaarã nemĩsia nẽchoma beerã juatau wẽe papijida. Mamĩda atꞌãri chokꞌai bëijida mãɨrã peedaitꞌee ewari paru misa.
DAN.7.13	’’Ma pꞌãrikꞌuapema kꞌãimokꞌaraadade mɨa unuji eperãkꞌa bɨ jɨ̃araradeepa chewã. Mãgɨ́ wãji ma ichita bapari su–akꞌɨ bada kꞌaitꞌa. Iru kꞌĩrapite ateedakꞌãri, 
DAN.7.14	juataura papiji mãikꞌaapa kꞌĩra wãree papiji. Pꞌuuru pidaarã awara–awaraadepemaarã, eujã awara–awaraadepemaarã mãikꞌaapa pedee awara–awaraa pedeepataarã bɨji iru jua ekꞌari mimiapataadamerã. Ichita jõmaweda iru jua ekꞌari pꞌanapataadaitꞌee, iru ichita jõmaarã rey perã.
DAN.7.15	’’Mãgá mɨa akꞌɨmaa bɨde mɨ, Daniel, pꞌeradachi. Kꞌĩsia nɨ̃beeji ma jõmaweda unuda kꞌaurepa. 
DAN.7.16	Mapa ma kꞌãimokꞌaraadade mɨ wãji ma ichita bapari jua ekꞌari mimiapataarãdepema abaamaa iidide ma jõma kꞌãata jara kꞌinia bɨ. Mãpai mãgɨpa nãga jaraji: 
DAN.7.17	‘Ma nemĩsia nẽchoma beerã kꞌĩmari jara kꞌinia bɨ rey waibɨa kꞌĩmari. Mãgɨɨrãpa na pꞌekꞌau eujãdepemaarã ãchi jua ekꞌari iru pꞌanadaitꞌee. 
DAN.7.18	Mamĩda ma tꞌẽepai mãɨrã jua ekꞌari beerã Jõmaarã Akꞌõre Waibɨadeerã jua ekꞌari pꞌaneedaitꞌee. Maadamãiipa ichita ãra jua ekꞌari pꞌanapataadaitꞌeeda’ aji.
DAN.7.19	’’Ichiaba mɨa kꞌawa kꞌinia baji kꞌãata jara kꞌinia baji ma õpee eerepema nemĩsia nẽchoma bɨ, chi apemaarã kꞌãyaara awara bada. Audú kꞌĩra kꞌachia baji. Kꞌida hierrodee mãikꞌaapa pꞌisii broncedee iru baji. Ichia ne–inaa jõmaweda unu wãda kꞌo wãpachi mãikꞌaapa netꞌaa ãrikꞌoo wãpachi. Maapꞌeda aɨ ɨ̃rɨ tꞌɨa wãpachi. 
DAN.7.20	Ichiaba mɨa kꞌawa kꞌinia baji kꞌãata jara kꞌinia baji ma cacho diez mãikꞌaapa chi ma–ãriara uchiada. Mãgɨ́ cacho kꞌaurepa aɨ kꞌĩrapite pꞌanadapꞌedaa cacho õpeeweda baaidachida. Mãgɨ́ chi awaraa cacho kꞌãyaara waibɨara pɨkꞌa baji, tau iru bada perã mãikꞌaapa chi itꞌaideepa pedee audua pedee bada perã.
DAN.7.21	”Mɨa mãgɨ́ akꞌɨmaa bɨde unuji mãgɨ́ cacho Tachi Akꞌõredeerã ome chõo bapꞌeda, irua ãra pꞌoyaaru. 
DAN.7.22	Mãpai chi ichita bapari cheji mãikꞌaapa ichideerã kꞌaripaji. Mãgá ewari ma–itꞌee awara bɨda paji mãikꞌaapa Jõmaarã Akꞌõre Waibɨadeerãpa eperãarã ãchi jua ekꞌari iru pꞌaneejida.
DAN.7.23	Mãpai mɨa iidi badamaa; mãgɨ́ mimiaparipa mɨmaa mãgaji:
DAN.7.23	‘Ma õpee eerepema nemĩsia nẽchoma bɨ jara kꞌinia bɨ awaraa rey waibɨa uchiaitꞌee na pꞌekꞌau eujãde. Mãgɨ́ awara baitꞌee chi apemaarã kꞌãyaara. Na pꞌekꞌau eujãdepema eujã jõmaweda ichi jua ekꞌari bɨ wãitꞌee mãikꞌaapa netꞌaa ãrikꞌoo wãitꞌee. Maapꞌeda aɨ ɨ̃rɨ tꞌɨa wãitꞌee. 
DAN.7.24	Ma cacho diez jara kꞌinia bɨ reyrã diez. Mãgɨɨrã ma nemĩsia nẽchoma bɨ jua ekꞌari reyrã padaitꞌee. Tꞌẽepai rey awaraa uchiaitꞌee. Mãgɨ́ naawedapemaarã kꞌãyaara awara baitꞌee. Ichia ma diezdepema reyrã õpee pꞌoyaaitꞌee. 
DAN.7.25	Pedee kꞌachia jaraitꞌee Jõmaarã Akꞌõre Waibɨa ãpɨte mãikꞌaapa irudeerã miapiitꞌee. Tachi Akꞌõre ley tꞌerabaipi kꞌinia baitꞌee ichi ley pari. Ma awara fiesta ewari awara bɨda Tachi Akꞌõre–itꞌee tꞌerabai kꞌinia baitꞌee awaraa ewari pari. Año õpee apꞌeda esa–aukꞌa wãyaarude Tachi Akꞌõredeerã mãgɨ́ rey jua ekꞌari pꞌaneedaitꞌee. 
DAN.7.26	Mamĩda ɨtꞌaripema charraarãpa irua oomaa bɨ unudakꞌãri, waa eperãarã ichi jua ekꞌari iru bapida–e paitꞌee. Mãgá iru jõtꞌaadaitꞌee. 
DAN.7.27	Mãpai eperãarã pꞌaneedaitꞌee Jõmaarã Akꞌõre Waibɨadeerã jua ekꞌari, ãchia jõmaarã reyrã kꞌãyaara juataura mãikꞌaapa kꞌĩra wãreera pꞌanadaitꞌee perã. Mãgá Jõmaarã Akꞌõre Waibɨa ichita jõmaarã rey bapariitꞌee. Jõmaweda na pꞌekꞌau eujãdepema poro waibɨarãpa oopataadaitꞌee irua oopi bɨkꞌa, iru mimiapataarã pꞌanadaitꞌee perã.’
DAN.7.28	’’Mãga paji mɨ, Danielpa kꞌãimokꞌaraada. Ma tꞌẽepai ma kꞌãimokꞌaraada kꞌaurepa mɨ kꞌĩsia nɨ̃beeji mãikꞌaapa mɨ kꞌĩra pꞌãwatɨdachi. Mamĩda apidaamaa jara–e paji.”
DAN.8.1	Rey Belsasar año õpee rey bɨde, kꞌãimokꞌaraa pɨkꞌa bɨde mɨ, Danielpa awaraa ne–inaa unuji.
DAN.8.2	Ma kꞌãimokꞌaraa pɨkꞌa bɨde mɨ Elam eujãde baji; Susa pꞌuuru waibɨa ciudadela
DAN.8.3	Mama bɨde mɨa pi–ia akꞌɨkꞌãri, unuji oveja ɨmɨkꞌĩra to ide akꞌɨnɨ̃ bɨ. Ma oveja cacho omé teesoo iru baji. Cacho aba tꞌẽera uchiada teesoora baji.
DAN.8.4	Mama mɨa pi–ia akꞌɨmaa bɨde, mãgɨ́ ovejapa ichi cachopa occidente eeree; norte eeree mãikꞌaapa sur eeree su wãpachi. Awaraa ne–animalaarã apidaapa mãgɨ́ ome pꞌoyaada–e paji, ma cachopa sutꞌaa wãda perã. Ichia oo kꞌiniata ooji mãikꞌaapa waapɨara juataura pawãpachi. Mapa apida iru juadeepa pꞌoyaa uchiada–e paji.
DAN.8.5	Mɨa atꞌãri ma unudade kꞌĩsiamaa bɨde unuji chivo occidente eereepa pꞌira cheru. Audú isapai pꞌira chewãda perã, chi jĩru eujãde tꞌõbaikꞌaa paji. Mãgɨ́ chivopa cacho choma iru baji ichi tau omé esajĩakꞌa. 
DAN.8.6	Ma chivo pꞌira chedapa ma oveja cacho omé iru bada mɨa to ide unudamaa wãji mãikꞌaapa chi cachopa golpe sutꞌaaji. 
DAN.8.7	Mɨa unuji ma chivopa oveja cacho omé iru bada golpe ooru mãikꞌaapa chi cacho omeeweda kꞌõrakꞌooru. Mapa ma oveja iru ome waa chõo–e paji, juatau wẽe beeda perã. Mãpai ma chivopa ma oveja eujãde batꞌatꞌaaji mãikꞌaapa iru ɨ̃rɨ tꞌɨamaa beeji. Apidaapa iru pꞌoyaa kꞌaripada–e paji.
DAN.8.8	Mãpai ma chivo waapɨara juataura pawãpachi. Mamĩda audú juataura beekꞌãri, chi cacho choma bada kꞌõradachi. Ma pari cacho kꞌĩmari uchiajida mãikꞌaapa ɨa pꞌaneejida norte eeree, occidente eeree, sur eeree mãikꞌaapa oriente eeree. 
DAN.8.9	Mãpai ma cacho kꞌĩmaridepema abaadeepa awaraa cacho ma–ãri uchiaji. Mãgɨ́ wari wãji waibɨa padarumaa. Wari wãji sur eeree; oriente eeree mãikꞌaapa occidente eeree, tachi eujã pi–ia bɨmaa. 
DAN.8.10	Mãgá audú waibɨa wariji ɨtꞌaripema soldaorã chipꞌepatamãi parumaa. Lucero ũkꞌuru baaipikꞌooji mãikꞌaapa aɨ ɨ̃rɨ tꞌɨakꞌooji. 
DAN.8.11	Mãgá ɨtꞌaripema soldaorã poro waibɨa kꞌãyaara waibɨara pa kꞌinia baji. Mapa jaraji Tachi Akꞌõre tede ne–animalaarã paanaadamerã mãikꞌaapa mama ne–inaa kꞌachia ooji. 
DAN.8.12	Mãgá ewari chaa ma tede ne–animalaarã paadai kꞌãyaara, mama ne–inaa audú kꞌachia oopachida, Tachi Akꞌõrepa jara bɨkꞌa oodaamaa pꞌanadapꞌedaa perã. Mapa irua Tachi Akꞌõre, eperãarã paara bɨji ichi jua ekꞌari. Mãgá irua Tachi Akꞌõrepa wãarata jarada seewakꞌa papiji. Maapai ma cachopa ichia kꞌiniata oo wãji mãikꞌaapa ne–inaa jõmaade pia uchiaji.
DAN.8.13	’’Maapꞌeda mɨa ũriji angelpa awaraa angelmaa nãga iidimaa bɨ:
DAN.8.13	—¿Sãapai jõitꞌeema na ne–inaa kꞌachia oomaa bɨ ne–animalaarã ewari chaa paapata altarmãi? ¿Jõmasaa taarãitꞌeema aji, na pꞌekꞌau kꞌachia waibɨa oomaa bɨ? Iru Tachi Akꞌõre tede tꞌɨamaa bɨ mãikꞌaapa soldaorã Tachi Akꞌõre jua ekꞌari beerã
DAN.8.14	Mãpai chi apema angelpa pꞌanauji:
DAN.8.14	—Kꞌãima dos mil trescientos taarãitꞌeeda aji. Maapꞌeda waya ma te pia oodaitꞌeeda aji, kꞌachia wẽe beemerã.
DAN.8.15	Mɨ, Danielpa ma kꞌãimokꞌaraa pɨkꞌa badade kꞌĩsiamaa beeji kꞌawaaitꞌee kꞌãata jara kꞌinia bɨ. Mãga bɨde mɨ kꞌĩrapite eperãkꞌa padachi. 
DAN.8.16	Mãpai mɨa ũriji Ulay to esa–aukꞌaapa golpe biaru: ‘‘Gabriel, na eperãmaa jaráji ma kꞌãimokꞌaraa pɨkꞌa bada kꞌãata jara kꞌinia bɨ.’’
DAN.8.17	Mãpai Gabriel mɨ kꞌaitꞌa chekꞌãri, mɨ pꞌeradachi mãikꞌaapa bedabaidachi tau bɨɨrɨ eujãde tꞌõbairumaa. Mãpai irua mɨmaa mãgaji:
DAN.8.17	—Eperã, kꞌawáji ma kꞌãimokꞌaraa pɨkꞌa bada jara kꞌinia bɨ ne–inaa pꞌasaitꞌee Tachi Akꞌõre ewari waibɨa ewate pakꞌãri.
DAN.8.18	Iru pedeemaa bɨde, mɨ kꞌĩra kꞌĩdachi mãikꞌaapa eujãde barrobai baainaji. Mama pia kꞌãidachi. Mamĩda irua mɨ tꞌõbaipꞌeda, pꞌirabai ataji 
DAN.8.19	mãikꞌaapa mãgaji:
DAN.8.19	—Mɨa pɨmaa jaraitꞌeeda aji, ne–inaa pꞌasaitꞌee bɨ Tachi Akꞌõre kꞌĩrau jõ wãkꞌãri. Eperãarãpa pꞌekꞌau kꞌachia oopata kꞌaurepa iru kꞌĩrau bɨ. Mamĩda ichi kꞌĩrau jõitꞌee ichi ewari waibɨa awara bɨda pakꞌãri.
DAN.8.20	’Ma oveja pɨa unuda cacho omé iru bada jara kꞌinia bɨ Media eujãdepema rey aba mãikꞌaapa Persia eujãdepema rey aba. 
DAN.8.21	Jõdee ma chivo jara kꞌinia bɨ Greciadepema rey. Ma cacho choma iru bada ichi tau omé esajĩakꞌa jara kꞌinia naarapema Greciadepema rey. 
DAN.8.22	Ma cacho kꞌõrapꞌeda, cacho kꞌĩmari uchiadapꞌedaa jara kꞌinia bɨ ma Greciadepema rey jua ekꞌari eujãde awaraa reyrã kꞌĩmari uchiadaitꞌee. Mamĩda ãchi makꞌɨara juataura pꞌanada–e paitꞌee chi naapemakꞌa.
DAN.8.23	’Ma reyrã jõ wãdakꞌãri mãikꞌaapa ãchi jua ekꞌari pꞌanapataarãpa ne–inaa audú kꞌachia oo wãdakꞌãri, rey awaraa uchiaitꞌee. Ma rey audua baitꞌee mãikꞌaapa ikꞌawaa baitꞌee. 
DAN.8.24	Mãgɨ́ rey waibɨa paitꞌee. Mamĩda ichi itu mãga pa–e paitꞌee. Mãgɨpa ne–inaa kꞌĩra tꞌãdoo jõpiitꞌee. Eperãarãpa mãga unudakꞌãri, pꞌera pɨkꞌa para beeitꞌee. Jõmaweda irua oo bɨ pia uchiaitꞌee. Eperãarã poro waibɨarã jõpiitꞌee, Tachi Akꞌõre eperãarã chokꞌara paara. 
DAN.8.25	Ikꞌawaa bapariitꞌee perã, eperãarã chokꞌara kꞌũraitꞌee mãikꞌaapa mãgá ãra pꞌoyaaitꞌee. Kꞌĩsiaitꞌee ichita jõmaarã kꞌãyaara waibɨara bɨ. Iru jua ekꞌari pꞌanapataarãpa irude ijãadaitꞌee mĩda, irua ãchi traicionaaitꞌee mãikꞌaapa peepikꞌooitꞌee. Chõoitꞌee Ɨtꞌaripema Rey ome. Mamĩda mãgɨpa ichi kꞌĩradoopa iru jõpiitꞌee.
DAN.8.26	’Ma kꞌãimokꞌaraa pɨkꞌa badade pɨa ũri baji jarakꞌãri kꞌãima jõmasaa ma ne–inaa kꞌachia oodaitꞌee. Ma jarada wãara. Mamĩda pɨa unuda awaraarãmaa jaranáaji, mãga pꞌasaitꞌee taarãitꞌee perã.
DAN.8.27	Ma tꞌẽepai mɨ, Daniel, juatau wẽe beeji mãikꞌaapa kꞌãima chokꞌara kꞌayaa beeji. Maapꞌeda pꞌirabaiji mãikꞌaapa waya Babilonia eujãdepema poro waibɨarã ome mɨchi mimia oomaa beeji. Mamĩda audú kꞌĩsia nɨ̃bapachi ma kꞌãimokꞌaraa pɨkꞌa badade unuda kꞌaurepa, pꞌoyaa kꞌawa–e pada perã kꞌãata jara kꞌinia baji.
DAN.9.1	Mediadepema Jerjes warra, Darío naarapema año caldeorã
DAN.9.2	mɨa leemaa baji Tachi Akꞌõre pedee jarapari Jeremiapa pꞌãda. Ma Jeremiamaa Tachi Akꞌõrepa pꞌãpidade jara baji Jerusalén pꞌuuru jõdapꞌeda, chiwidi oo atadai naaweda, setenta años wãyaaitꞌee. 
DAN.9.3	Made kꞌĩsiapꞌeda, mɨa Tachi Akꞌõre Waibɨamaa ɨtꞌaa iidimaa beeji mãikꞌaapa chupɨria iidimaa beeji. Ma awara nekꞌo–ee irumaa ɨtꞌaa tꞌɨ̃maa beeji mãikꞌaapa chi ɨapata pꞌaru jɨ̃ beepꞌeda, itꞌabarre pꞌora ɨ̃rɨ su–akꞌɨ beeji. 
DAN.9.4	Mɨ Akꞌõre Waibɨamaa ɨtꞌaa tꞌɨ̃ji mɨchi aukꞌaarãpa pꞌekꞌau kꞌachia oopatapꞌedaa pari mãikꞌaapa mɨa oopariida pari. Irumaa nãga jaraji:
DAN.9.4	“Tachi Akꞌõre, pɨ Jõmaarã Akꞌõre Waibɨa; jõmaarã kꞌãyaara waibɨara bɨ. Mapa taipa pɨ waaweepata. Pɨa ichita oopari pɨa jaradakꞌa pɨ kꞌinia iru pꞌanapataarã ome mãikꞌaapa pɨ leyde jara bɨkꞌa oopataarã ome. 
DAN.9.5	Taipa pꞌekꞌau kꞌachia oopata. Ne–inaa kꞌachia ooyaa pꞌanapata mãikꞌaapa pɨa jara bɨkꞌa oodaamaa pꞌanapata. Pɨ leyde jara bɨkꞌa oodakꞌaa. 
DAN.9.6	Taipa pɨ pedee jarapataarã pedee ũridaamaa pꞌanapata, ãra pɨ mimiapataarã mĩda mãikꞌaapa pɨ pari pedeejida mĩda tai reyrãmaa, tai poro waibɨarãmaa, tai chonaarãmaa mãikꞌaapa israelitaarã jõmaarãmaa.
DAN.9.7	”Jõmaarã Akꞌõre Waibɨa, pɨa ichita ne–inaa pia oopari. Mamĩda idi tai jõmaweda Judá eujãdepemaarã, Jerusalén pꞌuurudepemaarã, awaraa israelitaarã, kꞌaitꞌa pꞌanapataarã mãikꞌaapa tꞌɨmɨ́ pꞌanapataarã paara, kꞌĩra nejasia pꞌanɨ, pɨde ijãa amaa pꞌanadapꞌedaa perã. Maperãpɨ pɨa tai awara–awaraa eujãdee ateepiji.
DAN.9.8	”Tachi Akꞌõre, tai mãgá kꞌĩra nejasia pꞌanɨ taipa, tai reyrãpa, tai poro waibɨarãpa mãikꞌaapa tai chonaarãpa paara pɨ kꞌĩrapite pꞌekꞌau kꞌachia oopatapꞌedaa perã. 
DAN.9.9	Tachi Akꞌõre, taipa pɨa oopi bɨkꞌa oodaamaa pꞌanapata mĩda, pɨa eperãarã chupɨria kꞌawaapari mãikꞌaapa ãchia pꞌekꞌau kꞌachia oopata ãyaa bɨpari. 
DAN.9.10	Tachi Akꞌõre, tai Akꞌõre Waibɨa, taipa pɨ ley ũridaamaa pꞌanapata mãikꞌaapa oodaamaa pꞌanapata pɨa pɨ pedee jarapataarãmaa jarapida, ãra pɨ mimiapataarã paji mĩda. 
DAN.9.11	Israelitaarã jõmaarãpa pɨ ley ũridaamaa pꞌanapata mãikꞌaapa pɨa jara bɨkꞌa oodaamaa pꞌanapata. Maperã pɨa tai kꞌachia ooji mãikꞌaapa kꞌachiade baaipiji pɨ mimiapari Moisepa pꞌãdade jara bɨkꞌa. Pɨa taimaa mãga ooji, pɨ kꞌĩrapite taipa pꞌekꞌau kꞌachia oopatapꞌedaa perã. 
DAN.9.12	Na ne–inaa kꞌachiade baaipikꞌãri, pɨa ooji tai israelitaarãmaa mãikꞌaapa tai poro waibɨarãmaa ooitꞌeeda adakꞌa. Pɨa na pꞌekꞌau eujã oodakꞌãriipa, apidaapa waide unudakꞌaa pɨa Jerusalén pꞌuurumaa ne–inaa kꞌachia oodakꞌa, pɨa tai kꞌĩra unuamaa iru pꞌanapataarãmaa ma pꞌuuru jõpikꞌãri. 
DAN.9.13	Tachi Akꞌõre, tai Akꞌõre Waibɨa, na jõmaweda pꞌasaji Moisepa ley pꞌãdade jara bɨkꞌa. Mamĩda taipa jɨrɨdakꞌaa oodaitꞌee pɨa jara bɨkꞌa mãikꞌaapa taipa ne–inaa kꞌachia oopata oo amaadakꞌaa. Ichiaba jɨrɨdakꞌaa pɨ ũraa wãara jara bɨ kꞌawaadaitꞌee. 
DAN.9.14	Maperã pɨa tai na kꞌachiade baaipiji. Tachi Akꞌõre, pɨa ichita ne–inaa pia oopari. Mamĩda taipa pɨ ũraa ũridaamaa pꞌanapata.
DAN.9.15	’’Tachi Akꞌõre, pɨa pɨ jua akꞌɨpiji pɨ pꞌuuru pidaarãmaa, ãchi Egipto eujãdeepa uchiapikꞌãri. Maadamãiipa idi parumaa ma kꞌaurepa eperãarãpa pɨ tꞌɨ̃ tꞌo pꞌanapata. Mamĩda taipa pꞌekꞌau kꞌachia oopata mãikꞌaapa ne–inaa kꞌachia ooi awaa pꞌanapata. 
DAN.9.16	Tachi Akꞌõre, pɨa mãgá pɨ pꞌuuru pidaarã kꞌaripapariidakꞌa, ɨ̃rá aukꞌa tai chupɨria kꞌawáaji mãikꞌaapa waa kꞌĩrau banáaji Jerusalén pꞌuurudepemaarã ome, ma pꞌuuru përé perã mãikꞌaapa pɨa ee awara bɨdade bairã. Jerusalén ikꞌaawa pꞌanapata eujãdepemaarã jõmaarãpa pɨ pꞌuuru Jerusalén mãikꞌaapa tai, pɨchi eperãarã oo iru pꞌanɨ, taipa mãikꞌaapa tai chonaarãpa pꞌekꞌau kꞌachia ooi awaa pꞌanapatapꞌedaa perã. 
DAN.9.17	Tachi Akꞌõre, tai Akꞌõre Waibɨa, ũríji mɨ, pɨ mimiaparipa ɨtꞌaa tꞌɨ̃maa bɨ mãikꞌaapa chupɨria iidimaa bɨ. Pɨa pɨchi te kꞌinia iru bɨ. Mapa waya pia akꞌɨ́ji, ma te ituaba bairã tꞌeetꞌaadapꞌedaa perã. Mãgá jõmaarãpa pɨ tꞌɨ̃ waya tꞌo pꞌanapataadaitꞌee. 
DAN.9.18	Taipa chupɨria iidi jõnɨ ũríji mãikꞌaapa tai akꞌɨ́ji. Tai chupɨria chitoonɨ akꞌɨ́ji mãikꞌaapa pꞌuuru taipa pɨmaa ɨtꞌaa tꞌɨ̃patapꞌedaamãi akꞌɨ́ji ma pꞌuuru ãri bairã. Taipa nãgá ɨtꞌaa tꞌɨ̃dakꞌaa kꞌĩsia pꞌanadairã taita kꞌachia wẽe pꞌanapata. Jĩpꞌa ɨtꞌaa tꞌɨ̃pata kꞌawa pꞌanadairã pɨa eperãarã chupɨria kꞌawaapari. 
DAN.9.19	¡Tachi Akꞌõre, ũríji mãikꞌaapa taipa ne–inaa kꞌachia oopata ãyaa bɨ́ji! ¡Tachi Akꞌõre, tai akꞌɨ́ji mãikꞌaapa kꞌaripa chéji! ¡Tachi Akꞌõre, taarãnáaji pɨa pɨ pꞌuuru mãikꞌaapa pɨ eperãarã jɨrɨtꞌerada perã! ¡Mɨchi Akꞌõre Waibɨa, tai, pɨchi eperãarãpa pɨmaa aupai ɨtꞌaa tꞌɨ̃pata! ¡Mapa tai chupɨria kꞌawáaji!’’
DAN.9.20	Mãgá mɨ Akꞌõre Waibɨamaa ɨtꞌaa tꞌɨ̃maa beeji. Irumaa jaraji mɨa pꞌekꞌau kꞌachia oopariida mãikꞌaapa mɨchi aukꞌaarã, israelitaarãpa pꞌekꞌau kꞌachia oopatapꞌedaa. Ma awara ɨtꞌaa iidiji irua ee awara bɨda pari, aɨ naaweda iru te mama bada perã. 
DAN.9.21	Perá kꞌewarapema ne–animalaarã Tachi Akꞌõre–itꞌee paapatapꞌedaa hora paji.
DAN.9.21	Mɨ mãgá ɨtꞌaa tꞌɨ̃maa bɨde eperãkꞌa naaweda kꞌãimokꞌaraadade unuda, Gabriel, wãabai cheji mɨ badamaa. 
DAN.9.22	Irua mɨmaa mãgaji:
DAN.9.22	—Daniel, ɨ̃rá mɨ pɨmaa cheji na ne–inaa kꞌawapide. 
DAN.9.23	Pɨ ewaa ɨtꞌaa tꞌɨ̃maa beekꞌãri, Tachi Akꞌõrepa ũriji. Mapa mɨ pɨmaa jarade cheji pɨa lee bada kꞌãata jara kꞌinia bɨ. Irua pɨ audú kꞌinia iru bapari. Mapa mɨa jararu pia ũríji.
DAN.9.24	’Tachi Akꞌõrepa tomia
DAN.9.25	Na pedee pɨa kꞌawaaipia bɨ. Jaradakꞌãriipa Jerusalén chiwidi oo atanadamerã, ma pꞌuurudepema poro waibɨa awara bɨrutamaa tomia siete wãyaaitꞌee.
DAN.9.26	Ma tomia sesenta y dos wãyaada tꞌẽepai Akꞌõrepa jɨrɨtꞌerada peetꞌaadaitꞌee. Maperã ma pꞌuurudepemaarã iru jua ekꞌari pꞌaneeda–e paitꞌee. Ma kꞌãyaara awaraa rey uchiaitꞌee bɨ eere pꞌanɨɨrãpa Jerusalén pꞌuuru Tachi Akꞌõre te ome jõpitꞌaadaitꞌee. Atu pꞌanɨde to chomapa pꞌuuru jõtꞌaaparikꞌa, mãga pɨkꞌa ma pꞌuuru jõdariitꞌee. Ma tꞌẽepai chõo para baitꞌee mãikꞌaapa ma eujãdepema netꞌaa jõdaitꞌee ma jura chõo auparutamaa. 
DAN.9.27	Awaraa tomiade
DAN.10.1	Persiadepema rey Ciro año õpee rey bɨde Tachi Akꞌõrepa ne–inaa kꞌawapiji Daniel, ichiaba tꞌɨ̃jarapatapꞌedaa Beltsasarmaa. Irumaa kꞌawapiji taarãpai jura paraaitꞌee. Danielpa mãga kꞌawaakꞌãri, kꞌawaji ma pedee wãara paji. Tꞌẽepai ma kꞌawapida jara kꞌinia bɨ pipɨara kꞌawaji kꞌãimokꞌaraa pɨkꞌa bɨde. 
DAN.10.2	Maapai tomia õpee wãyaaru misa mɨ, Daniel, kꞌĩsia paraa nɨ̃bapachi. 
DAN.10.3	Ma tomia õpee wãyaarude chikꞌo warraa kꞌo–e paji. Nechiara jida kꞌo–e paji mãikꞌaapa vino jida to–e paji. Ma awara kꞌera jida pꞌuru–e paji. 
DAN.10.4	Naapema atanede ewari veinticuatrode, mɨ Tigris to waibɨa bɨ ide bainɨ̃ baji. 
DAN.10.5	Mama bɨde pi–ia akꞌɨkꞌãri, unuji eperã pꞌaru linodee kꞌada jɨ̃ bɨ. Chi kꞌɨrrɨde jɨ̃pari nẽedee aupai ooda paji. 
DAN.10.6	Chi kꞌapꞌɨa mãu pi–ia topacio ɨ̃daaparikꞌa ɨ̃daa baji. Chi kꞌĩra pa tau ɨ̃daaparikꞌa ɨ̃daa baji. Chi tau tꞌɨpɨtau urua nɨ̃bɨkꞌa baji. Chi jua, chi bɨɨrɨ ome bronce ɨrradakꞌa urua pꞌanajida. Pedeekꞌãri, ũriji eperãarã cho–kꞌara pedee pꞌanɨkꞌa.
DAN.10.7	Mɨ, Danielpapai ma kꞌãimokꞌaraa pɨkꞌa bɨ unuji. Mɨ kꞌõpꞌãyoorãpa maarepida unuda–e paji mĩda, audú pꞌeradachida mãikꞌaapa pꞌirakꞌoodachida mirukꞌoodaridaitꞌee. 
DAN.10.8	Mɨa mãgá ma kꞌãimokꞌaraa pɨkꞌa bɨ unukꞌãri, apida mɨ ome bee–e paji. Pꞌera nɨ̃bɨpa mɨ juatau wẽe beeji mãikꞌaapa kꞌĩra pꞌãwatɨdachi. 
DAN.10.9	Mãpai mɨa ma eperã mɨmaa pedee bɨ ũrikꞌãri, mɨ kꞌĩra kꞌĩ eujãde barrobai baainaji. Mama mɨ pia kꞌãidachi.
DAN.10.10	Mãga bɨde ma eperãpa mɨ juade jita ataji sinapotepa beemerã. 
DAN.10.11	Mãpai mɨmaa mãgaji:
DAN.10.11	—Daniel, Tachi Akꞌõrepa pɨ audú kꞌinia iru bapari. Mapa mɨ pëiji pɨ akꞌɨde chemerã. Pꞌirabáiji mãikꞌaapa pia ũríji mɨa pɨmaa jararu.
DAN.10.11	Irua mãga jarakꞌãri, mɨ bɨɨrɨ wëree bainɨ̃ beeji.
DAN.10.12	Mãpai mɨmaa mãgaji:
DAN.10.12	—Daniel, pꞌeranáaji. Pɨa kꞌawa kꞌinia beedakꞌãriipa kꞌãata jara kꞌinia bɨ Tachi Akꞌõrepa pɨmaa kꞌawapida, pɨ audua–ee beeji. Mapa pɨa naapɨara ɨtꞌaa iididakꞌãriipa, Tachi Akꞌõrepa ũriji mãikꞌaapa mɨ namaa pëiji. 
DAN.10.13	Mamĩda kꞌãima veintiuno paru misa, netuara poro waibɨa eerepema ángel waibɨapa mɨ chepiamaa beeji. Mãgɨpa Persiadepema rey ichi jua ekꞌari beerã ome akꞌɨpari. Mama mɨ iru ome chõomaa beeji. Mamĩda Tachi Akꞌõre eerepema angeleerã poro waibɨa Miguelpa mɨ kꞌaripa cheji. 
DAN.10.14	Mãgá mɨ pɨmaa jarateede cheji ewari cherude pɨchi aukꞌaarã ome kꞌãata pꞌasaitꞌee. Ma kꞌawapida nãga jara kꞌinia bɨ.
DAN.10.15	Ma eperã pedeemaa bɨde, mɨ kꞌĩra edaa akꞌɨ baji; maarepida pedee–ee. 
DAN.10.16	Mãga bɨde awaraa eperãkꞌa bɨpa mɨ itꞌai tꞌõbaitꞌaaji.
DAN.10.16	Mãpai mɨ kꞌĩrapite bainɨ̃ badamaa mɨa mãgaji:
DAN.10.16	—Mɨchi Waibɨa, na kꞌãimokꞌaraa pɨkꞌa bɨ kꞌaurepa mɨ audú kꞌĩsia paraa mãikꞌaapa juatau wẽe nɨ̃bɨda aji. 
DAN.10.17	¿Sãgá mɨ, pɨ mimiapari pɨ ome pedeeima, nãgá juatau wẽe nɨ̃bɨde mãikꞌaapa ĩyapaa paara wẽe nɨ̃bɨde?
DAN.10.18	Mãpai ma eperãkꞌa bɨpa waya mɨ tꞌõbaitꞌaaji. Mãgá mɨ juatau paraa beeji.
DAN.10.19	Mãga bɨde irua mɨmaa mãgaji:
DAN.10.19	—¡Pꞌeranáaji! ¡Kꞌãiwee baparíiji! Tachi Akꞌõrepa pɨ kꞌinia iru bapari. ¡Mapa sõcharra béeji!
DAN.10.19	Mɨmaa mãga jara bɨde, mɨ tꞌãri o–ĩa beeji mãikꞌaapa mãgaji:
DAN.10.19	—Mɨchi Waibɨa, pedéeji ɨ̃rapɨ pɨa mɨ waya juataura papida perã.
DAN.10.20	Mãpai irua mɨmaa mãgaji:
DAN.10.20	—¿Pɨa kꞌawa bɨkꞌã aji, sãapꞌeda mɨ pɨ akꞌɨde cheji? Tachi Akꞌõrepa pɨmaa kꞌawapida jara kꞌinia bɨ jarapꞌeda, mɨ waya chõonaitꞌee ma Persiadepema netuara eerepema ángel waibɨa ome. Ma ome chõo aupakꞌãri, Greciadepema netuara eerepema ángel waibɨa cheitꞌee. 
DAN.10.21	Mamĩda mãga pꞌasai naaweda, mɨa pɨmaa jaraitꞌee librode pedee wãarata pꞌã bɨdepema. Mɨ mãgá ma netuara eerepema angeleerã ome chõomaa bakꞌãri, jĩpꞌa ɨtꞌaripema angeleerã poro waibɨa Miguélpata mɨ kꞌaripaitꞌee. Irua parã israelitaarã rey, ichi jua ekꞌari beerã ome akꞌɨpari.
DAN.11.1	Mediadepema rey Darío naarapema año rey bɨde mɨa iru kꞌaripaji.
DAN.11.2	’Ɨ̃rá mɨa pɨmaa wãarata kꞌawapiitꞌee. Persia eujãde awaraa reyrã õpee uchiadaitꞌee. Maapꞌeda ma reyrã õpee eere awaraa rey uchiaitꞌee. Mãgɨ́ apemaarã reyrã kꞌãyaara pꞌaratꞌara baitꞌee. Mãgá ma pꞌaratꞌara bɨ kꞌaurepa juataura beekꞌãri, ichi jua ekꞌari beerã ɨmɨaitꞌee Greciadepema rey ome chõo kꞌinia pꞌanadamerã. 
DAN.11.3	Mamĩda ma tꞌẽepai awaraa rey uchiaitꞌee. Mãgɨ́ juataura baitꞌee mãikꞌaapa chõo kꞌawaa baitꞌee. Eujã waibɨa ichi–itꞌee jãri ata wãitꞌee mãikꞌaapa ichi jua ekꞌari bɨitꞌee. Mãgá rey waibɨa chõo kꞌawaa baitꞌee perã, ichia oo kꞌiniata oo wãitꞌee. 
DAN.11.4	Mamĩda mãga bɨde ichi jua ekꞌari beerã awara–awaraa pꞌananadaitꞌee; ũkꞌuru norte eere, ũkꞌuru oriente eere, ũkꞌuru sur eere mãikꞌaapa ũkꞌuru occidente eere. Irudeepa uchiadaitꞌeerã reyrã pada–e paitꞌee. Ma awara iru naaweda juataura baji mĩda, ma awara–awaraa pꞌananadapꞌedaarã poro waibɨarã makꞌɨara juataura pꞌanada–e paitꞌee, Tachi Akꞌõrepa ãra mãgá awara–awaraa pꞌanapiitꞌee perã mãgá reydeerãpa ma eujã ãchi jua ekꞌari iru pꞌananaadamerã.
DAN.11.5	’Ma tꞌẽepai ma sur eeree
DAN.11.6	Año chokꞌara wãyaakꞌãri, sur eerepema rey
DAN.11.7	Maapai ma wẽra ëreerãdepema chi akꞌõre pari rey beepꞌeda, ichi soldaorã ome chõonadaitꞌee norte eerepema soldaorã ome mãikꞌaapa ãra murallapa tꞌɨakꞌau bɨmãi jãri ata wãdaitꞌee. Mãgá mãgɨɨrãpa ma norte eerepema soldaorã pꞌoyaadaitꞌee. 
DAN.11.8	Ãra akꞌõre waibɨa apataarã juapa metaldee ooda ateedaitꞌee Egipto eujãdee, awaraa ne–inaa pi–ia nẽedee ooda mãikꞌaapa pꞌaratꞌadee ooda ome. Ma tꞌẽepai año chokꞌara–ee wãyaarude, ma norte eerepema rey ichiakꞌau bɨdaitꞌee. 
DAN.11.9	Maapꞌeda norte eerepema rey chõonaitꞌee sur eerepemaarã ome. Mamĩda pꞌoyaa–e pakꞌãri, ãpɨtee wãitꞌee ichi eujãdee.
DAN.11.10	’Tꞌẽepai norte eerepema rey warrarãpa soldaorã cho–kꞌara chipꞌe atadaitꞌee waya sur eerepemaarã ome chõonadaitꞌee. Ma warrarãdepema aba ichi soldaorã ome mãgá chõonadakꞌãri, ãchi chõo wãrutamaa sur eerepemaarã eujã jõ wãdaitꞌee, to choma nɨ̃beekꞌãri, ne–inaa jõparikꞌa. Mãgá chõo wãdapa, sur eerepema rey pꞌuuru waibɨa murallapa tꞌɨakꞌau bɨmãi panadaitꞌee. 
DAN.11.11	Mãga unukꞌãri, sur eerepema rey audú kꞌĩraudariitꞌee norte eerepema rey ome. Iru ome chõode uchiaitꞌee mãikꞌaapa norte eerepemaarã cho–kꞌara pꞌanadaitꞌee mĩda, ichia ãra pꞌoyaaitꞌee. 
DAN.11.12	Mãgá sur eerepema reypa ma norte eerepema soldaorã pꞌoyaakꞌãri, audua beeitꞌee mãikꞌaapa ma norte eerepemaarã cho–kꞌara peepiitꞌee. Mamĩda irua norte eerepemaarã ichi jua ekꞌari taarã iru ba–e paitꞌee, 
DAN.11.13	norte eerepema reypa awaraa soldaorã chokꞌaraara naaweda iru bada kꞌãyaara chipꞌe ataitꞌee perã. Maapꞌeda, año chokꞌara–ee wãyaakꞌãri, ichi soldaorã chokꞌara, arma, netꞌaa pia ome waya sur eerepemaarã ome chõonadaitꞌee.
DAN.11.14	’Daniel, mãga pꞌasakꞌãri, eperãarã chokꞌara sur eerepema rey jua ekꞌariipa uchia kꞌinia pꞌaneedaitꞌee. Ichiaba pɨchi eujãdepemaarã,
DAN.11.15	Maapꞌeda norte eerepema rey cheitꞌee mãikꞌaapa rampa oopiitꞌee, madeepa tꞌĩudamerã pꞌuuru murallapa tꞌɨakꞌau beede. Mãgá mãgee pꞌuuru pꞌoyaadaitꞌee. Sur eerepema soldaorã sõcharra beerãpa pida ne–inaa pꞌoyaa ooda–e paitꞌee, ãchi kꞌĩra unuamaa iru pꞌanapataarã ma pꞌuurude tꞌĩunaadamerã. 
DAN.11.16	Ma norte eerepema reypa ichia oo kꞌiniata ooitꞌee ichia pꞌoyaadaarã ome. Apidaapa iru ome pꞌoyaada–e paitꞌee. Mãgá iru pãchi Eujã Pi–ia Bɨde
DAN.11.17	Ma norte eerepema reypa kꞌĩsiaitꞌee soldaorã ichi jua ekꞌari beerã jõmaweda chipꞌe atapꞌeda, sur eerepemaarã ome chõonaitꞌee. Mamĩda mãga ooi kꞌãyaara, pacto ooitꞌee sur eerepema rey ome. Ichi kꞌau teeitꞌee ma sur eerepema reymaa iru ome miakꞌãimerã, mãgá chõoda–ee pꞌanapataadai jĩakꞌaapa mãikꞌaapa mãgá ma eujã ichi jua ekꞌari beei jĩakꞌaapa. Mamĩda ichia kꞌĩsia bɨkꞌa uchia–e paitꞌee. 
DAN.11.18	Tꞌẽepai pꞌuuru pꞌusa ide pꞌanapataarã ome chõonaitꞌee mãikꞌaapa mãɨrã chokꞌara pꞌoyaaitꞌee. Mamĩda ma pꞌoyaada kꞌaurepa ichi audua beekꞌãri, ma eujãdepema soldaorã poro waibɨapa iru pꞌoyaaitꞌee mãikꞌaapa kꞌĩra nejasia beepiitꞌee. 
DAN.11.19	Maapꞌeda ma norte eerepema rey ichi soldaorã ome ãpɨtee wãdaitꞌee ãchi eujãdee; ãchi pꞌuuru murallapa tꞌɨakꞌau beede. Mamĩda ma wãdade ma norte eerepema rey waibɨa kꞌachiade baaipꞌeda, piuitꞌee. Mãgá iru waa unuda–e paitꞌee.
DAN.11.20	’Ma norte eerepema rey eere awaraa rey uchiaitꞌee. Mãgɨpa ichi jua ekꞌari eujã pia iru baitꞌee. Maperã impuesto pꞌaapipari pëiitꞌee ichi jua ekꞌari beerã jõmaarãmaa ichi–itꞌee pꞌaratꞌa pꞌaapimerã. Mamĩda taarã–e rey bɨde iru piuitꞌee, chõode wã–e bɨ mĩda.
DAN.11.21	’Ma rey pari awaraa rey uchiaitꞌee. Mãgɨ́ ne–inaa kꞌachia ooyaa baitꞌee. Awaraa reyrãkꞌa ba–e paitꞌee, rey ëreerãdeepa uchia–e paitꞌee perã. Ma awara ichi jua ekꞌari beerãpa iru awara bɨda–e paitꞌee ãchi rey beemerã. Mamĩda ãra atu pꞌanɨde, irua ãra kꞌũra bɨpa rey mimiade beeitꞌee. 
DAN.11.22	Ichi kꞌĩra unuamaa iru pꞌanapataarã jõmaweda jõpiitꞌee, to choma nɨ̃beekꞌãri, ne–inaa jõparikꞌa. Ichiaba mãga ooitꞌee ichi ome pacto oodapꞌedaarã poro waibɨa ome. 
DAN.11.23	Ichi ome pacto oodapꞌedaarã kꞌũraitꞌee mãikꞌaapa ichi eere eperãarã chokꞌara–ee pꞌanadaitꞌee mĩda, ma eujãdepemaarã ichi jua ekꞌari pꞌe iru beeitꞌee. 
DAN.11.24	Awara–awaraa eujã ichi jua ekꞌari beedepema netꞌaara iru pꞌanapataarã kꞌãiwee pꞌanadakꞌãri, ãchi atu pꞌanɨde, ichia ne–inaa oonaitꞌee ichi akꞌõreerãpa wa ichi chonaarãpa pꞌoyaa ooda–e pꞌanadapꞌedaa. Ma eujãdepemaarã netꞌaa pia jãri ata wãitꞌee mãikꞌaapa ma netꞌaa ichi ome nipapataarãmaa jedeitꞌee. Ichiaba kꞌĩsiaitꞌee pꞌuuru murallapa tꞌɨakꞌau bee pꞌoyaaitꞌee. Mamĩda taarã–e nɨde mãga ooitꞌee.
DAN.11.25	’Ichi mãgá waibɨa, sõcharra beekꞌãri, soldaorã chokꞌara chipꞌe atapꞌeda, sur eerepema rey ome chõonadaitꞌee. Mapa sur eerepema reypa ichi soldaorã chokꞌaraara chipꞌe atapꞌeda, iru ome aukꞌa chõode uchiadaitꞌee. Mamĩda sur eerepemaarãpa iru traicionaadaitꞌee. Ma kꞌaurepa iru kꞌĩra unuamaa iru pꞌanapataarã pꞌoyaa–e paitꞌee. 
DAN.11.26	Ma rey ome mesade nekꞌopataarãpa iru traicionaadaitꞌee. Ma kꞌaurepa iru kꞌĩra unuamaa iru pꞌanapataarãpa iru soldaorã chokꞌara peepikꞌoodaitꞌee. 
DAN.11.27	Maapꞌeda ma reyrã omé mesa abaade su–akꞌɨ pꞌaneedaitꞌee. Mamĩda jĩpꞌa kꞌĩsiadaitꞌee ne–inaa kꞌachia oodaitꞌee mãikꞌaapa ãchi omeeweda seewa jaradaitꞌee. Mamĩda apidaapa ooda–e paitꞌee ãchia oo kꞌinia pꞌanɨkꞌa, atꞌãri ewari ma–itꞌee awara bɨda pa–e bairã. 
DAN.11.28	Maapꞌeda ma norte eerepema rey ãpɨtee wãitꞌee ichi eujãdee. Ateedaitꞌee ne–inaa pi–ia ma chõodapꞌedaade jãri atadapꞌedaa. Mamĩda ichi eujãdee wãde, Tachi Akꞌõre ome pacto oodapꞌedaarã ɨ̃rɨ wãitꞌee ãra kꞌachia oode. Ãra eujãde pakꞌãri, ichia jõmaweda ne–inaa kꞌachia oo kꞌiniata ooitꞌee. Maapꞌeda ichi eujãdee wãitꞌee.
DAN.11.29	’Ma tꞌẽepai Tachi Akꞌõrepa ewari ma–itꞌee awara bɨda pakꞌãri, norte eerepema reypa soldaorã chokꞌara chipꞌe atapꞌeda, waya sur eerepemaarã ome chõonaitꞌee. Mamĩda ma chõo pꞌoyaada–e paitꞌee ãchia naaweda oodapꞌedaakꞌa, 
DAN.11.30	occidente eerepema soldaorã barcode chedapꞌeda, iru ome chõodaitꞌee perã. Mãga oodakꞌãri, iru kꞌĩsia nɨ̃beeitꞌee. Mapa iru eere pꞌanɨɨrã pꞌeradaitꞌee mãikꞌaapa ãpɨtee jĩchoodaitꞌee. Mãga pꞌasakꞌãri, ma norte eerepema rey kꞌĩrau nɨ̃bɨpa Tachi Akꞌõrede ijãapataarã jɨrɨnaitꞌee peekꞌoodaitꞌee. Jõdee pia akꞌɨpariitꞌee Tachi Akꞌõrede ijãa amaarutaarã.
DAN.11.31	’Maapai ichi soldaorãpa ne–inaa kꞌachia oodaitꞌee Tachi Akꞌõre tede, ma te murallapa tꞌɨakꞌau bɨ mĩda. Jaradaitꞌee mama ne–animalaarã Tachi Akꞌõre–itꞌee paanaadamerã mãikꞌaapa ne–inaa audú kꞌachia bɨdaitꞌee mãga oopatapꞌedaamãi. 
DAN.11.32	Irua ma ijãa amaadapꞌedaarã kꞌũraitꞌee, aukꞌa mama ne–inaa kꞌachia oodamerã. Mamĩda Tachi Akꞌõre wãara kꞌawa pꞌanɨɨrãpa choopataadaitꞌee ãchia ijãa pꞌanɨde mãikꞌaapa ma reypa oopi bɨkꞌa oodakꞌaa paitꞌee. 
DAN.11.33	Maapai ãchi tꞌãidepema kꞌĩsia kꞌawaa beerãpa eperãarã chokꞌaraarãmaa jarateedaitꞌee. Mamĩda ma kꞌĩsia kꞌawaa beerã ũkꞌuru espadapa peekꞌoodaitꞌee; ũkꞌuru paakꞌoodaitꞌee; ũkꞌuru ãra netꞌaa pꞌe iru pꞌanɨ jõmaweda jãri pꞌe atadapꞌeda, esclavo papidaitꞌee mãikꞌaapa awaraa eujãdee ateedaitꞌee. Makꞌɨara taarã mãga oo iru pꞌanada–e paitꞌee. 
DAN.11.34	Ãra mãgá ne–inaa kꞌachiade baaidakꞌãri, eperãarã chokꞌara–e pꞌanɨɨrãpa kꞌaripadaitꞌee. Mamĩda eperãarã chokꞌara seewatapai ãra ome araa pꞌana chedaitꞌee. 
DAN.11.35	Ichiaba ma jarateepataarã ũkꞌuru jɨrɨdaitꞌee miapidaitꞌee. Tachi Akꞌõrepa mãga pꞌasapiitꞌee, ma jarateepataarã pꞌekꞌau kꞌachia wẽe pꞌaneedamerã iru ewari waibɨa ewate paru misa.
DAN.11.36	’Norte eerepema reypa ichia oo kꞌiniata oopariitꞌee. Audua beeitꞌee mãikꞌaapa kꞌĩsiapariitꞌee ichita akꞌõre waibɨa apataarã jõmaarã kꞌãyaara waibɨara bɨ. Audú pedee kꞌachia pedeepariitꞌee Jõmaarã Akꞌõre Waibɨa ãpɨte. Mãga oopariitꞌee Tachi Akꞌõrepa waa kꞌĩrau choo–e parumaa mãikꞌaapa iru miapirumaa, Tachi Akꞌõrepa kꞌĩsia iru bɨkꞌa ne–inaa jõmaweda pꞌasaitꞌee perã. 
DAN.11.37	Ma reypa akꞌõre waibɨarã apata apida waawee–e paitꞌee; ichi chonaarã akꞌõre waibɨarã, wẽraarãpa ɨtꞌaa tꞌɨ̃pata akꞌõre waibɨarã mãikꞌaapa awaraa akꞌõre waibɨa apataarã jida. Ma kꞌãyaara kꞌĩsiapariitꞌee ichita waibɨara bɨ jõmaarã akꞌõre waibɨa apataarã kꞌãyaara. 
DAN.11.38	Mamĩda, murallapa tꞌɨakꞌau bee jɨ̃apari akꞌõre waibɨa apata iru bapariitꞌee ichi akꞌõre waibɨakꞌa. Mãga ooitꞌee, ichi chonaarãpa mãgee akꞌõre waibɨa kꞌawada–e paji mĩda. Ma akꞌõre waibɨa apata–itꞌee teepariitꞌee nẽe, pꞌaratꞌa, mãu pi–ia mãikꞌaapa awaraa netꞌaa pi–ia. 
DAN.11.39	Awaraa eujãdepemaarã akꞌõre waibɨa apatade ijãapataarãpa kꞌaripadaitꞌee mãgee murallapa tꞌɨakꞌau beede iru kꞌĩra unuamaa iru pꞌanapataarã tꞌĩunaadamerã. Iru mãgá waaweepataarã pia akꞌɨpariitꞌee. Iru ãchi akꞌõre waibɨakꞌa iru pꞌanapataadaitꞌee perã, irua ãchi eperãarã poro waibɨarã papiitꞌee mãikꞌaapa eujã awara–awaraa ãchi jua ekꞌari bɨitꞌee ma eujã akꞌɨpataadamerã.
DAN.11.40	’Tachi Akꞌõrepa ewari ma–itꞌee awara bɨda pakꞌãri, sur eerepema rey ma norte eerepema rey ome chõode cheitꞌee. Mãpai ma norte eerepema rey sur eerepemaarã ome chõode uchiaitꞌee nãumia pa tau pꞌorepꞌorepari cherukꞌa. Ma eujã jõmaweda ũu pɨkꞌa wãitꞌee carretapa, soldaorã caballoorã ɨ̃rɨ wãpataarãpa mãikꞌaapa barcopa. Mãgá eujã awara–awaraa chokꞌara jãri ata wãdaitꞌee. 
DAN.11.41	Ichiaba ma norte eerepema rey chõonaitꞌee pãchia Eujã Pi–ia Bɨ apatade mãikꞌaapa ma eujãdepemaarã cho–kꞌara peekꞌooitꞌee. Mamĩda iru juadeepa uchiadaitꞌee Edom eujãdepemaarã, Moab eujãdepemaarã mãikꞌaapa Amón eujãdepemaarã chokꞌara. 
DAN.11.42	Irua awara–awaraa eujã chokꞌara ichi jua ekꞌari pꞌe iru beeitꞌee. Mapa Egipto eujã paara iru juadeepa uchia–e paitꞌee. 
DAN.11.43	Egiptodepema nẽe, pꞌaratꞌa mãikꞌaapa ne–inaa pi–ia jõmaweda jãri pꞌe ataitꞌee. Ichiaba Libia eujãdepemaarã mãikꞌaapa Etiopía eujãdepemaarã iru jua ekꞌari pꞌaneedaitꞌee. 
DAN.11.44	Mamĩda irua oriente eereepa mãikꞌaapa norte eereepa pedee jara pëidapꞌedaa ũrikꞌãri, pꞌeraitꞌee. Mãpai kꞌĩraudaipꞌeda, mãɨrã ome chõode mãikꞌaapa jõpide wãitꞌee. 
DAN.11.45	Mamaa wãpari ode wãrude ichi rey te ne–edee ooda bainɨ̃ bɨitꞌee pꞌusa,
DAN.12.1	’Maapai pɨchi aukꞌaarã akꞌɨpari, angeleerã poro waibɨa Miguelpa kꞌaripade cheitꞌee. Eperãarã audú chupɨria chitoonadaitꞌee. Na eujãdepemaarã awara–awaraa pꞌaneedakꞌãriipa ma ewate parumaa, eperãarã audupɨara chupɨria chitoonada–e paitꞌee. Maapai Tachi Akꞌõrepa pɨchi aukꞌaarã kꞌaripaitꞌee; chi ɨtꞌaripema chokꞌai pꞌanɨɨrã librode tꞌɨ̃ pꞌã iru pꞌanɨɨrã. 
DAN.12.2	Piudapꞌedaarã cho–kꞌara jãɨrade yooro pꞌora padai pꞌanɨɨrã chokꞌai pꞌirabaidaitꞌee. Eperãarã kꞌãi pꞌanadapꞌeda, ɨ̃rɨmapatakꞌa, mãga pɨkꞌa mãɨrã ũkꞌuru pꞌirabaidaitꞌee mãikꞌaapa ɨtꞌari pꞌananadaitꞌee. Awaraarã kꞌĩra nejasia pꞌaneedaitꞌee mãikꞌaapa ichita kꞌachiade pꞌanadaitꞌee. 
DAN.12.3	Kꞌĩsia kꞌawaa beerã, chi eperãarãmaa o pia akꞌɨpidapꞌedaarã, kꞌĩra wãree pꞌaneedaitꞌee ɨtꞌaripema kꞌĩra wãreekꞌa. ¡Ichita pi–ia ɨ̃daapariidaitꞌee lucero ɨ̃daaparikꞌa!
DAN.12.4	’Mamĩda Daniel, mɨa pedee jarada pɨa pꞌãmaa bɨ pɨráji mãikꞌaapa sellopa kꞌara bɨ́ji, mɨa jaradakꞌa parumaa. Maapai eperãarã chokꞌara awara–awaraa eujãdee wãdaitꞌee ne–inaa kꞌĩra tꞌãdoo, mɨa pɨmaa jarada paara, waapɨara kꞌawaa kꞌiniapa.
DAN.12.5	Mãpai mɨ, Danielpa awaraa eperãkꞌa bee omé unuji; aba to ide bainɨ̃ baji, chi apema to kꞌĩraikꞌa eere bainɨ̃ baji. 
DAN.12.6	Mãga nɨde ma ángel pꞌaru linodee jɨ̃ bada ma to ɨ̃rɨ bainɨ̃ baji.
DAN.12.6	Mãpai ma omeedepema abaapa irumaa iidiji:
DAN.12.6	—¿Sãapai pꞌasaitꞌeema aji, ma ne–inaa tachi pꞌera pɨkꞌapipari?
DAN.12.7	Mãpai mɨa akꞌɨji ma eperãkꞌa pꞌaru linodee jɨ̃ bada to ɨ̃rɨ bainɨ̃ bɨ. Mãgɨpa ichi jua omeeweda ɨtꞌaa ɨakꞌãri, mɨa ũri baji irua nãga juraakꞌãri chi ichita bapari kꞌĩrapite:
DAN.12.7	—Año õpee apꞌeda esa–aukꞌa wãyaaitꞌee Tachi Akꞌõre eperãarã juatau wẽe pꞌaneerutamaa. Maapai ma jõma jõitꞌeeda aji.
DAN.12.8	Mɨa ũriji irua jarada. Mamĩda maarepida kꞌawa–e paji kꞌãata jara kꞌinia baji. Mapa irumaa iidiji:
DAN.12.8	—Tachi Waibɨa, ¿tꞌẽepai kꞌãata pꞌasaitꞌeema? aji.
DAN.12.9	Mãpai irua pꞌanauji:
DAN.12.9	—Daniel, waa kꞌĩsia nɨ̃bɨnáaji. Tachi Akꞌõrede ijãaparíiji. Mɨa jarada jaraikꞌaraa bɨ, mɨa jaradakꞌa pꞌasai naaweda. 
DAN.12.10	Eperãarã chokꞌara chupɨria chitooneedaitꞌee ma pedeede jaradakꞌa kꞌachiarã juade baaidakꞌãri. Mamĩda madeepa uchiadakꞌãri, pꞌekꞌau kꞌachia wẽe pꞌaneedaitꞌee mãikꞌaapa ne–inaa kꞌachia oodakꞌaa paitꞌee. Jõdee ne–inaa kꞌachia ooyaa beerãpa ne–inaa kꞌachia oopataadaitꞌee. Mãɨrãdepema apidaapa ma pedee jarada maarepida kꞌawada–e paitꞌee. Mamĩda kꞌĩsia kꞌawaa beerãpa jõmaweda kꞌawaadaitꞌee. 
DAN.12.11	Waa ne–animalaarã ewari chaa paanaadamerã jaradakꞌãriipa mãikꞌaapa ma ne–inaa audú kꞌachia Tachi Akꞌõre tede bɨdakꞌãriipa ewari
DAN.12.12	O–ĩa baitꞌee chi choo bɨ Tachi Akꞌõrede ijãa bɨde ewari
DAN.12.13	Mamĩda pɨ, Daniel, Tachi Akꞌõrede ijãaparíiji pɨchi piurumaa. Mãpai pɨ ɨ̃iitꞌee. Tachi Akꞌõre ewari waibɨa ewate pakꞌãri, pɨ chokꞌai pꞌirabaiitꞌee mãikꞌaapa ataitꞌee ne–inaa pi–ia Tachi Akꞌõrepa kꞌĩsia iru bɨdepema ichideerã–itꞌee.
JON.1.1	Jonás, Amitay warra, Tachi Akꞌõre pedee jarapari paji. Ewari aba Tachi Akꞌõrepa irumaa mãgaji: 
JON.1.2	“Wã́ji pꞌuuru waibɨa Ninivedee mãikꞌaapa jaráji mɨa ne–inaa kꞌachia ooitꞌee, mɨ baparimãiipa mɨa unu bairã ãchia ne–inaa kꞌachia ooi awaa pꞌanapata.”
JON.1.3	Mamĩda Jonás Tachi Akꞌõre kꞌĩrapiteepa miru kꞌiniapa, Tarsis pꞌuurudee wãji. Mamaa wãrude Jope pꞌuuru, pꞌusa ide badamaa wãji. Mama panakꞌãri, unuji barco Tarsis pꞌuurudee wãitꞌee bɨ. Mãpai ichi pasaje pꞌaapꞌeda, ma barcode batauji aɨde wã nipadapꞌedaarã ome. 
JON.1.4	Mamĩda ma wãrude Tachi Akꞌõrepa nãumia golpe pꞌuapiji. Pꞌusara tꞌo nɨ̃beekꞌãri, ma barco tꞌoopꞌedariikꞌa nɨ̃beeji.
JON.1.5	Mãpai ma barcode mimiapataarã pꞌera jõnɨpa ãchi chaachaa ɨtꞌaa tꞌɨ̃maa pꞌaneejida ãchi akꞌõre waibɨa apatapꞌedaamaa. Mãga oojida ma pꞌusa tꞌumãtɨi jĩakꞌaapa. Ma awara netꞌaa ma barcode atee wãdapꞌedaa toidaa batꞌakꞌoojida barco wẽsaadaimerã. Mamĩda aɨ naaweda Jonás barcode edú wãpꞌeda, pia kꞌãi nɨ̃baji.
JON.1.6	Maperã ma barco pꞌerapari irumaa wãpꞌeda, mãgaji:
JON.1.6	—¿Sãapꞌeda pɨ nama kꞌãi nɨ̃bɨma? ¡Pꞌirabáiji mãikꞌaapa ɨtꞌaa tꞌɨ̃́ji pɨchi Akꞌõre Waibɨamaa! Mãgá irua tachi chupɨria kꞌawaaiskꞌa piunaadamerã.
JON.1.7	Mãɨmisa ma barcode mimiapataarãpa ãchi pitapai mãgajida:
JON.1.7	—Suerte jemenedáma kꞌawaadaitꞌee kꞌai kꞌaurépata tachi nãgá na kꞌachiade pꞌanɨ.
JON.1.7	Mãga oodakꞌãri, Jonamaata uchiaji. Mãgá kꞌawaajida iru kꞌaurépata ma kꞌachiade pꞌanɨ. 
JON.1.8	Mapa irumaa mãgajida:
JON.1.8	—Jaráji sãapꞌeda tachi na kꞌachiade pꞌanɨ. ¿Pɨ kꞌãare mimiata ooparima? ¿Sãmãikꞌaapa cheruma? ¿Pɨ sãpemama? ¿Pɨ chisãgɨ́ pꞌuurudepemama? ajida.
JON.1.9	Mãpai Jonapa pꞌanauji:
JON.1.9	—Mɨ hebreo. Mɨa ɨtꞌaripema Akꞌõre Waibɨade ijãapari. Iruata pꞌusa mãikꞌaapa eujã oojida aji.
JON.1.10	Mãpai Jonapa ma barcode mimiapataarãmaa nepɨrɨji ichi Tachi Akꞌõre ikꞌaawaapa miru wã. Mãga ũridakꞌãri, audupɨara pꞌeradachida mãikꞌaapa iidijida:
JON.1.10	—¿Sãapꞌeda mãga oojima? ajida.
JON.1.11	Mãɨmisa pꞌusa audupɨara tꞌo nɨ̃beeji. Mapa irumaa iidijida:
JON.1.11	—¿Pɨ ome kꞌãata oodaitꞌeema ajida, na pꞌusa ipꞌii ũu beemerã?
JON.1.12	Mãpai Jonapa mãgaji:
JON.1.12	—Parã chupɨria jõnɨ na nãumia kꞌaurepa mãikꞌaapa pꞌusa tꞌo nɨ̃bɨ kꞌaurepa. Mɨa pia kꞌawa bɨ mɨ kꞌaurépata nãga jõnɨ. Mɨ jita atadapꞌeda, pꞌusa jãde batꞌatꞌáatɨ. Mãgá pꞌusa ipꞌii ũu beeyada aji.
JON.1.13	Mamĩda ma barcode mimiapataarãpa audupɨara wiijida ma barco to idee ateedaitꞌee. Mamĩda pꞌoyaada–e paji waapɨara pꞌusara nɨ̃beeda perã. 
JON.1.14	Mãpai Tachi Akꞌõremaa chupɨria iidijida: “Tachi Akꞌõre, pɨa oopari pɨchia kꞌinia bɨkꞌa. Maperã tai piupináaji na eperã piuru kꞌaurepa. Ma awara ichia ne–inaa kꞌachia oo–e paji pɨrã, taipa ooruta kꞌachia bɨda anaapáde” ajida.
JON.1.15	Mãga jaradapꞌeda, Jonás jita atajida mãikꞌaapa toidú batꞌatꞌaajida. Mãgá pꞌusa ipꞌii ũu beeji. 
JON.1.16	Mãga unudakꞌãri, ma barcode mimiapataarãpa Tachi Akꞌõre waawee pꞌaneejida mãikꞌaapa pꞌusa ide wiibaidapꞌeda, ne–animal peejida mãikꞌaapa iru–itꞌee paajida. Ichiaba ãchia jarajida ne–inaa iru–itꞌee oodaitꞌee.
JON.1.17	Aɨ naaweda chikꞌo choma Tachi Akꞌõrepa jɨrɨtꞌera iru badapa Jonás mitꞌaaji. Jonás kꞌãima õpee ma chikꞌo bide baji.
JON.2.1	Mãpai Jonapa ma chikꞌo bideepa Tachi Akꞌõremaa nãga ɨtꞌaa tꞌɨ̃ji:
JON.2.2	“Akꞌõre Waibɨa, mɨ tꞌãri ma–ãri nɨ̃bakꞌãri, pɨmaa ɨtꞌaa tꞌɨ̃ji. Mãpai pɨa mɨ pedee ũriji. Piudapꞌedaarã pꞌanapataarãmãiipa pɨkꞌa mɨa pɨmaa ɨtꞌaa iidiji. Mãpai pɨa mɨ pedee ũriji. 
JON.2.3	Pꞌusa jã nãpɨa bɨmãi pɨa mɨ batꞌapitꞌaaji mãikꞌaapa pꞌusapa mɨ pɨra atapachi. Pɨa pëida pꞌusa mɨ ɨ̃rɨ wãyaajida. 
JON.2.4	Mãɨmisa mɨa kꞌĩsiaji: ‘Pɨ kꞌĩrapiteepa mɨ jëretꞌaaji. ¿Ɨ̃rá sãgá pɨ temaa wãitꞌeema?’ 
JON.2.5	Pꞌusapa mɨ pɨra ataji mãikꞌaapa pꞌusa mɨ ɨ̃rɨ cheji. Mãga bɨde mɨchi porode lamakꞌa beepa pɨradaipachida. 
JON.2.6	Nãpɨadee tꞌaa wã nipaji. Paniapa mɨ mi pɨkꞌatꞌaaji. Mama presokꞌa ichita beeitꞌee paji. Mamĩda pɨ, mɨ Akꞌõre Waibɨapa mɨ kꞌaripa ataji ma piu wãdadeepa. 
JON.2.7	Mɨ kꞌapꞌɨadeepa mɨ jaure uchia wãkꞌãri, mɨa pɨ, Akꞌõre Waibɨa, kꞌirãpaji. Mãpai pɨ ɨtꞌaripema tedeepa mɨa chupɨria iidida ũriji. 
JON.2.8	Chi ne–inaa juapa ooda vale–e baibɨ kꞌĩrapite ɨtꞌaa tꞌɨ̃pataarã pɨde ijãadaamaa pꞌanapata. Mapa ãrapa kꞌawada–e pꞌanɨ pɨa ãra chupɨria kꞌawaa bɨ. 
JON.2.9	Mamĩda mɨchi tꞌãripa kꞌaride pɨmaa gracias jarapariitꞌee mãikꞌaapa ne–animalaarã pɨ–itꞌee paapiitꞌee. Ma awara mɨa pɨmaa jaradakꞌa ooitꞌee. ¡Pɨ, mɨ Akꞌõre Waibɨapapai eperãarã kꞌaripapari!”
JON.2.10	Mãpai Tachi Akꞌõrepa ma chikꞌo to idee pëiji mama Jonás ãpꞌotꞌaamerã.
JON.3.1	Ma tꞌẽepai Tachi Akꞌõrepa waya Jonamaa mãgaji: 
JON.3.2	“Wã́ji pꞌuuru waibɨa Ninivedee mãikꞌaapa jaráji mɨa pɨmaa jarapiru.”
JON.3.3	Mãpai Jonás wãji Nínive pꞌuurudee Tachi Akꞌõrepa irumaa jaradakꞌa. Nínive pꞌuuru audú waibɨa baji. Ma pꞌuuru jõma wãyaaitꞌee ewari õpee tꞌɨapachida. 
JON.3.4	Jonás ma pꞌuurude panapꞌeda, ewari aba tapꞌedadeepa kꞌewara parumaa nãgá golpe jara nipapachi: “¡Ewari cuarenta parumaa Jõmaarã Akꞌõre Waibɨapa Nínive pꞌuuru jõma jõtꞌaaitꞌee!”
JON.3.5	Mãga ũridakꞌãri, Ninivedepemaarãpa Tachi Akꞌõrepa jara pëida ijãa pꞌaneejida mãikꞌaapa nãga jarajida: “Nekꞌoda–ee Tachi Akꞌõremaa chupɨria iidimaa pꞌaneedaitꞌeeda” ajida. Maperã chi waibɨara beerãdeepa ekꞌariara beerã parumaa nekꞌoda–ee Tachi Akꞌõremaa chupɨria iidipachida mãikꞌaapa chi–ɨapata pꞌaru jɨ̃jida akꞌɨpidaitꞌee tꞌãri pꞌua pꞌanɨ ãchia ne–inaa kꞌachia oopatapꞌedaa kꞌaurepa.
JON.3.6	Ninivedepema reypa Tachi Akꞌõrepa jara pëida ũrikꞌãri, ichi su–akꞌɨ baparimãiipa pꞌirabaipꞌeda, ichi rey pꞌaru jɨ̃pari ẽratꞌaaji mãikꞌaapa chi–ɨapata pꞌaru jɨ̃ beeji. Maapꞌeda itꞌabarre pꞌora paraadamãi su–akꞌɨ banaji. 
JON.3.7	Ma tꞌẽepai ichi ekꞌari pꞌanadapꞌedaa poro waibɨarã ome nãga jara pëiji Nínive pꞌuurude pꞌanadapꞌedaarãmaa: “Eperã apida nekꞌoikꞌaraa bɨ mãikꞌaapa pania toikꞌaraa bɨ. Ma awara pãchi pꞌakꞌaarãmaa, ovejaarãmaa paara nekꞌopidaikꞌaraa bɨ; pania jida topidaikꞌaraa bɨ. 
JON.3.8	Nekꞌodai kꞌãyaara, chi–ɨapata pꞌaru jɨ̃́tɨ akꞌɨpidaitꞌee tꞌãri pꞌua pꞌanɨ mãikꞌaapa tꞌãripa Tachi Akꞌõremaa chupɨria iidítɨ. Pãchi ne–animalaarã ɨ̃rɨ paara chi–ɨapata pꞌaru jɨ̃ bɨ́tɨ mãikꞌaapa pãchia ne–inaa kꞌachia oopata oo amáatɨ mãikꞌaapa waa tꞌãri kꞌachia–idaa pꞌananáatɨ. 
JON.3.9	Mãga ooruta pɨrã, Tachi Akꞌõre waa tachi ome kꞌĩrau ba–e paiskꞌa mãikꞌaapa tachi jõpi–e paiskꞌa.”
JON.3.10	Ãchia oojida reypa jaradakꞌa. Ãchia ne–inaa kꞌachia oopatapꞌedaa oo amaajida mãikꞌaapa o kꞌachiadeepa uchia kꞌinia pꞌanajida. Tachi Akꞌõrepa mãga unukꞌãri, kꞌĩsia awara ataji. Mãgá ichia Jonamaa jarapidakꞌa oo–e paji.
JON.4.1	Mamĩda Jonapa mãga unukꞌãri, Tachi Akꞌõre ome tꞌãri ãriidachi mãikꞌaapa kꞌĩraudachi.
JON.4.2	Mapa Tachi Akꞌõremaa nãga ɨtꞌaa tꞌɨ̃ji:
JON.4.2	—Aai Akꞌõre Waibɨa, ¿mɨchi eujãde atꞌãri bakꞌãri, mɨa pɨmaa jara–e pajikꞌã pɨa na pꞌuuru jõpi–e paitꞌee? Mapa isapai Tarsidee miruitꞌee paji. Mɨa kꞌawa bɨ pɨ tꞌãri pia bapari mãikꞌaapa chupɨria kꞌawaayaa bapari. Isapai kꞌĩraudaikꞌaa. Eperãarã audú kꞌinia iru bapari perã, ãchi jõpiitꞌeeda apꞌeda, kꞌĩsia awara atapari. 
JON.4.3	Maperã Akꞌõre Waibɨa, mɨa enenee nɨ̃bɨ pɨa mɨ piupimerã. Ɨ̃rá mɨ–itꞌee piara bɨ piuitꞌee, chokꞌai bai kꞌãyaara.
JON.4.4	Mãpai Tachi Akꞌõrepa pꞌanauji:
JON.4.4	—¿Pɨ–itꞌee pia bɨkꞌã aji, pɨ jãgá mɨ ome kꞌĩrau baitꞌee?
JON.4.5	Mãpai Jonás uchiaji Nínive pꞌuurudeepa mãikꞌaapa ma pꞌuuru oriente eere ichi kꞌãipari oonaji. Mama rancho oopꞌeda, su–akꞌɨ beeji ma ekꞌari kꞌũrasaa bada perã. Mamãikꞌaapa akꞌɨji kꞌawaaitꞌee kꞌãata pꞌasaitꞌee jã pꞌuuru ome. 
JON.4.6	Mama bɨde Tachi Akꞌõrepa ne–inaa kꞌarra waripiji Jonás badamãi. Ma ne–inaa kꞌarra iru kꞌãyaara waibɨara waripiji ma kꞌũrasaade iru su–akꞌɨ beemerã. Mãgá Jonás o–ĩa beeji ma ne–inaa kꞌarra kꞌaurepa. 
JON.4.7	Mamĩda aɨ norema tapꞌeweda Tachi Akꞌõrepa kꞌi pëiji ma ne–inaa kꞌarra ãrimerã. Mãgá pɨɨdachi. 
JON.4.8	Akꞌõrejĩru uchiakꞌãri, Tachi Akꞌõrepa nãu wãsia pëiji oriente eereepa. Ma awara audú jẽra nɨ̃beekꞌãri Jonás poro ɨ̃rɨ, iru kꞌĩra kꞌĩdaipachi mãikꞌaapa waya piu kꞌinia nɨ̃beeji. Mapa mãgaji:
JON.4.8	—Ɨ̃rá mɨ–itꞌee piara bɨda aji, piuitꞌee, chokꞌai bai kꞌãyaara.
JON.4.9	Mamĩda Tachi Akꞌõrepa Jonamaa mãgaji:
JON.4.9	—¿Pia bɨkꞌã aji, pɨ jãgá kꞌĩrau baitꞌee ma ne–inaa kꞌarra pɨɨda kꞌaurepa?
JON.4.9	Mãpai Jonapa pꞌanauji:
JON.4.9	—¡Pia bɨda aji, mɨ kꞌĩrau baitꞌee! ¡Kꞌĩrau nɨ̃bɨpa mɨ piu wãda! aji.
JON.4.10	Mãpai Tachi Akꞌõrepa mãgaji:
JON.4.10	—Pɨa ma ne–inaa kꞌarra uu–e paji; ichiaba waripi–e paji. Pꞌãrikꞌua abaade tꞌonoji mãikꞌaapa aɨ norema pꞌãrikꞌua piudachi. Mamĩda pɨa ma ne–inaa kꞌarra chupɨria kꞌawaa bɨ. 
JON.4.11	¿Audupɨara mɨa Nínive pꞌuurudepemaarã chupɨria kꞌawaa–e paikꞌã? Jã pꞌuuru waibɨade paraa ciento veinte mil waa eperãarã waide ne–inaa pia wa kꞌachia kꞌawada–e pꞌanɨ, ne–animalaarã chokꞌara paara.
MAT.1.1	Jesucristo uchiaji chonaarãwedapema Rey Daviddeepa mãikꞌaapa Abrahamdeepa. Chonaarãwedapemaarãpa iru ëreerã tꞌɨ̃ pꞌãjida ichi tꞌẽepemaarãpa kꞌawaadamerã kꞌairãdeepa uchiaji.
MAT.1.2	Abraham Isaac akꞌõre paji. Isaac Jacob akꞌõre paji. Jacob Judá akꞌõre paji mãikꞌaapa Judá ɨ̃pemaarãde ichiaba.
MAT.1.3	Judá Fares mãikꞌaapa Zara akꞌõre paji. Ãchi nawe Tamar paji. Fares Hesrón akꞌõre paji. Hesrón Aram akꞌõre paji.
MAT.1.4	Aram Aminadab akꞌõre paji. Aminadab Nahasón akꞌõre paji. Nahasón Salmón akꞌõre paji.
MAT.1.5	Salmón Booz akꞌõre paji mãikꞌaapa Rahab Booz nawe paji. Booz Obed akꞌõre paji mãikꞌaapa Rut Obed nawe paji. Obed Jesé akꞌõre paji.
MAT.1.6	Jesé Rey David akꞌõre paji. Rey David Salomón akꞌõre paji mãikꞌaapa Urías wẽra pada Salomón nawe paji.
MAT.1.7	Salomón Roboam akꞌõre paji. Roboam Abías akꞌõre paji. Abías Asá akꞌõre paji.
MAT.1.8	Asá Josafat akꞌõre paji. Josafat Joram akꞌõre paji. Joram Ozías akꞌõre paji.
MAT.1.9	Ozías Jotam akꞌõre paji. Jotam Acaz akꞌõre paji. Acaz Ezequías akꞌõre paji.
MAT.1.10	Ezequías Manasés akꞌõre paji. Manasés Amón akꞌõre paji. Amón Josías akꞌõre paji.
MAT.1.11	Josías Jeconías, chi ɨ̃pemaarã ome akꞌõre paji. Mãɨrã pꞌanapachida Babilónia pꞌuurudepemaarãpa Israel pidaarã pꞌoyaadapꞌeda, presokꞌa ateedakꞌãri ãchi eujãdee.
MAT.1.12	Ma Babilónia pꞌuurudee wãdapꞌedaa, Jeconías Salatiel akꞌõre paji. Salatiel Zorobabel akꞌõre paji.
MAT.1.13	Zorobabel Abihud akꞌõre paji. Abihud Eliaquim akꞌõre paji. Eliaquim Azor akꞌõre paji.
MAT.1.14	Azor Sadoc akꞌõre paji. Sadoc Aquim akꞌõre paji. Aquim Eliud akꞌõre paji.
MAT.1.15	Eliud Eleazar akꞌõre paji. Eleazar Matán akꞌõre paji. Matán Jacob akꞌõre paji.
MAT.1.16	Jacob José akꞌõre paji. José María ɨmɨkꞌĩra paji. María Jesús nawe paji. Ma Jesús ichiaba tꞌɨ̃jarapachida Cristo; jara kꞌinia bɨ Tachi Akꞌõrepa pëida eperãarã rey pamerã.
MAT.1.17	Abrahamdeepa uchiada catorce uchiadapꞌedaarã uchiajida Rey David parumaa. Daviddeepa ichiaba uchiada catorce uchiadapꞌedaarã uchiajida Israel pidaarã ateerutamaa Babilónia pꞌuurudee. Ichiaba madeepa uchiada catorce uchiadapꞌedaarã uchiajida Jesucristo tꞌorumaa.
MAT.1.18	Jesucristo tꞌoda nãga paji. Iru nawe, María, pedeetee baji José ome miakꞌãidaitꞌee. Mamĩda araa padai naaweda, Tachi Akꞌõre Jaurepa biakꞌoopiji. 
MAT.1.19	Josepa biakꞌoo bɨ unukꞌãri, miakꞌãi–e paitꞌee paji iru ome. Mamĩda José tꞌãri pia bada perã, María kꞌĩra nejasiapiamaapa kꞌĩupꞌee amaatꞌaaitꞌee paji, awaraarãpa kꞌawaanaadamerã. 
MAT.1.20	Mãga kꞌĩsia bɨde, kꞌãimokꞌaraaji ɨtꞌaripema ángel ome. Mãgɨpa mãgaji:
MAT.1.20	—José, Rey Daviddeepa uchiada, waaweenáaji María ome miakꞌãiitꞌee, Akꞌõre Jaurepata ma warra oopida perã. 
MAT.1.21	Mariapa ɨmɨkꞌĩra warra tꞌoitꞌee. Tꞌɨ̃ bɨitꞌeeda aji, Jesús, irua eperãarã kꞌaripaitꞌee perã atuanaadamerã ãchia pꞌekꞌau kꞌachia oopata kꞌaurepa.
MAT.1.22	Mãga paji Tachi Akꞌõrepa jarapidakꞌa chonaarãweda ichi pedee jarapari itꞌaideepa:
MAT.1.23	‘Awẽra ɨmɨkꞌĩra ome kꞌãi–ee bɨta biakꞌooitꞌee mãikꞌaapa ɨmɨkꞌĩra warra tꞌoitꞌee. Iru tꞌɨ̃jaradaitꞌee Emanuel.’ 
MAT.1.23	Mãgɨ́ tꞌɨ̃ jara kꞌinia bɨ: “Tachi Akꞌõre tachi ome bapari.”
MAT.1.24	José ɨ̃rɨmakꞌãri, ooji ma angelpa jaradakꞌa. María ataji ichi wẽra pamerã. 
MAT.1.25	Mamĩda miakꞌãida–e paji, chi warra tꞌoru misa. Tꞌokꞌãri, Josepa tꞌɨ̃ bɨji Jesús.
MAT.2.1	Jesús tꞌoji Belén pꞌuurude
MAT.2.2	Pachedakꞌãri, eperãarã iidijida:
MAT.2.2	—¿Sãma bɨma ajida, Judiorã Rey tꞌoda? Iru lucero uchiakꞌãri akꞌõrejĩru uchiapari eere, rey waibɨa tꞌoda kꞌawaajida. Mapa ma lucero tꞌẽe chejida parã rey jɨrɨde. Irumaa ɨtꞌaa tꞌɨ̃de chejidada ajida.
MAT.2.3	Rey Herodepa mãga ũrikꞌãri, pꞌera pɨkꞌa nɨ̃beeji, Jerusalén pꞌuuru pidaarã ichiaba. 
MAT.2.4	Mãpai Herodepa tꞌɨ̃ pëiji pꞌaareerã poroorã mãikꞌaapa Moisepa pꞌãda jarateepataarã. Iidiji sãmata Tachi Akꞌõrepa pëiitꞌee bada tꞌoitꞌee paji. 
MAT.2.5	Mãpai pꞌanaujida:
MAT.2.5	—Belén pꞌuurude, Judea eujãde tꞌoitꞌee. Chonaarãweda Akꞌõre pedee jaraparipa nãga pꞌãji:
MAT.2.6	‘Belén pꞌuuru apema Judea eujãdepema pꞌuuru kꞌãyaara ekꞌariara bɨ–e, ma pꞌuurude eperãarã poro waibɨa tꞌoitꞌee perã. Irua Israel pidaarã akꞌɨitꞌee mɨ pari.’ 
MAT.2.7	Herodepa mãga ũrikꞌãri, ma kꞌĩsia kꞌawaa beerã mera tꞌɨ̃ pëiji iidiitꞌee sãaweda ma lucero unujida. 
MAT.2.8	Maapꞌeda ãchi Belendee pëiji. Mamĩda mãgaji:
MAT.2.8	—Wã́tɨ ma warra jɨrɨde. Pia iididapáde aji, ma warra pari. Unu atadakꞌãri, mɨmaa jara chedapáde aji, mɨ jida ichiaba irumaa ɨtꞌaa tꞌɨ̃de wã kꞌinia bairã.
MAT.2.9	Mãpai kꞌĩsia kꞌawaa beerã wãjida. Ma lucero ãchi naa wãpachi. Mata akꞌɨnɨ̃ banaji ma warra badamãi. 
MAT.2.10	Mãga unudakꞌãri, o–ĩadachida. 
MAT.2.11	Teeda tꞌĩudakꞌãri, unujida ma warra chi nawe María ome. Mãpai bedabaidapꞌeda, ɨtꞌaa tꞌɨ̃jida ma warra kꞌĩrapite mãikꞌaapa ãchi netꞌaa aneedapꞌedaa ewatꞌɨdakꞌãri, teejida nẽe, ne–inaa tꞌũa bapari bajũbakꞌa mãikꞌaapa kꞌera pia tꞌɨ̃jarapatapꞌedaa mirra. 
MAT.2.12	Maapꞌeda kꞌãimokꞌaraade Tachi Akꞌõrepa jaraji waa wãnaadamerã Herodemaa. Mapa awaraa ode wãjida ãchi eujãdee.
MAT.2.13	Kꞌĩsia kꞌawaa beerã wãdapꞌedaa tꞌẽepai, kꞌãimokꞌaraade ɨtꞌaripema angelpa Josemaa mãgaji:
MAT.2.13	—Pꞌirabáiji mãikꞌaapa wã́ji Egipto eujãdee pɨchi wẽra iru warra ome. Mama pꞌananadapáde aji, mɨa jararumaa, Herodepa na warra jɨrɨpiitꞌee perã peepiitꞌee.
MAT.2.14	Aramãgá José pꞌirabaiji. María mãikꞌaapa chi warra atapꞌeda, pꞌãrikꞌua Egiptodee wãjida. 
MAT.2.15	Mama pꞌaneejida Herodes piurumaa. Mãga paji Tachi Akꞌõrepa jaradakꞌa, ichi pedee jarapari itꞌaideepa:
MAT.2.15	‘Egipto eujãdeepa mɨ warra tꞌɨ̃ pëiji chemerã.’ 
MAT.2.16	Herodepa kꞌawaakꞌãri ma kꞌĩsia kꞌawaa beerãpa ichi kꞌũratꞌaadapꞌedaa, kꞌĩraudachi. Ãchia jaradade kꞌĩsiapꞌeda, ichi soldaorã pëiji Belén pꞌuurudee mãikꞌaapa pꞌuuru kꞌaitꞌa pꞌanadapꞌedaamaa, warrarã año omeedeepa edaa peekꞌoodamerã. 
MAT.2.17	Mãgá Tachi Akꞌõre pedee jarapari Jeremiapa
MAT.2.18	‘Rama pꞌuurude jẽepi ororoo ũrijida. Jẽepi chupɨria ũrijida. Raquel jẽe nɨ̃baji ichi warrarã–itꞌee. Apidaapa ichi tꞌãri o–ĩ–ĩapidakꞌaa paji, chi warrarã kꞌiniidaidapꞌedaa perã.’ 
MAT.2.19	Herodes piuda tꞌẽepai, Egiptode atꞌãri pꞌanɨde kꞌãimokꞌaraade angelpa jaraji Josemaa:
MAT.2.20	—Wãpáde aji, Israel eujãdee pɨchi wẽra, chi warra ome, warra pee kꞌinia pꞌanadapꞌedaarã piudapꞌedaa perã.
MAT.2.21	Mãgá wãjida Akꞌõrepa jara pëidakꞌa. 
MAT.2.22	Mamĩda Josepa kꞌawaakꞌãri Arquelao rey bɨ chi akꞌõre Herodes pari Judea eujãde, waawee baji mama banaitꞌee. Mãga nɨde kꞌãimokꞌaraade Tachi Akꞌõrepa jaraji Galilea eujãdee wãdamerã. 
MAT.2.23	Mama panadakꞌãri, Nazaret pꞌuurude
MAT.3.1	Ma tꞌẽepai eperã tꞌɨ̃jarapatapꞌedaa Juan Bautista
MAT.3.2	Mãgaji:
MAT.3.2	—¡Pꞌekꞌau kꞌachia oo amáatɨ mãikꞌaapa Tachi Akꞌõrede ijãapatáatɨ! Taarã–e nɨde Tachi Akꞌõrepa eperãarã pꞌe bɨitꞌeeda aji, ichi jua ekꞌari, ichideerã pꞌaneedamerã.
MAT.3.3	Chonaarãweda Tachi Akꞌõre pedee jarapari Isaíapa jaraji:
MAT.3.3	‘Eujã pania wẽe bɨde eperã bia bɨ: “O pi–ia oopatakꞌa poro waibɨa chei naaweda, mãga pɨkꞌa pꞌekꞌau kꞌachia oo amáatɨ Tachi Waibɨa chei naaweda.” ’ 
MAT.3.4	Mãgɨ́ eperã Juan paji. Pꞌaru camello kꞌaradee kꞌada jɨ̃pachi. Chi kꞌɨrrɨde jɨ̃pari ne–edee ooda paji. Kꞌopachi sisi mãikꞌaapa topachi jɨrrɨ miéle. 
MAT.3.5	Eperãarã Jerusalén pꞌuurude pꞌanadapꞌedaarã awaraa Judea eujãdepemaarã ome mãikꞌaapa Jordán to kꞌaitꞌa pꞌanadapꞌedaarã ome chejida Juan pedee ũride. 
MAT.3.6	Tachi Akꞌõremaa chupɨria iidi chejida ãchia pꞌekꞌau kꞌachia oopatapꞌedaa kꞌaurepa. Mãpai Juanpa ãchi poro choo wãpachi Jordán to jãde.
MAT.3.7	Fariseorã saduceorã ome chokꞌara ichiaba chejida Juanmaa poro choopide. Mamĩda Juanpa mãgaji:
MAT.3.7	—¡Parã kꞌachia–idaa beerãdeepa uchiadapꞌedaarã! ¡Taamákꞌapɨ pꞌanɨ! ¿Poro choopi chejida–ekꞌã Tachi Akꞌõre juapa mia kꞌiniada–e pꞌanadairã? 
MAT.3.8	Mãga pɨrã, pꞌekꞌau kꞌachia oo amáatɨ mãikꞌaapa pꞌanapatáatɨ Tachi Akꞌõrepa kꞌinia bɨkꞌa. 
MAT.3.9	Kꞌĩsianáatɨ Tachi Akꞌõrepa parãta miapi–e paitꞌee Abrahamdeepa uchiadapꞌedaa perã. Mɨa jara bɨ: Na mãudeepa Tachi Akꞌõrepa Abrahamdeepa uchiadapꞌedaarã oo atai. 
MAT.3.10	Ara chaarapa nejõ bɨɨrɨ chaukꞌaa bɨ tꞌu peetꞌaapatakꞌa tꞌɨpɨtaude batꞌatꞌaadaitꞌee paa jõmerã, mãga pɨkꞌa taarã–e Tachi Akꞌõrepa jõpiitꞌee parã, chi oodaamaa pꞌanapataarã irua kꞌinia bɨkꞌa. 
MAT.3.11	Mɨa parã poro choopari paniapa, akꞌɨpidamerã pãchia pꞌekꞌau kꞌachia oopata oodaamaa pꞌanɨ mãikꞌaapa wãara Tachi Akꞌõrede ijãa pꞌanɨ. Mamĩda eperã mɨ tꞌẽe cheru mɨ kꞌãyaara waibɨara bɨ. Mɨa iru chancla ateeikꞌaraa bɨ, mɨ iru kꞌãyaara ekꞌariara bairã. Irua eperãarã nãgá poro chooitꞌee. Tachi Akꞌõre Jaure ba chepiitꞌee parã kꞌapꞌɨade. Mamĩda ichide ijãadakꞌaa beerã tꞌɨpɨtaude jõpiitꞌee. 
MAT.3.12	Ooitꞌee trigo ewaparipa ooparikꞌa. Mãgɨpa pala aneekꞌãri, trigo ewada ɨtꞌaa jira batꞌapari chi tau uchiamerã mãikꞌaapa nãupa chi e ãyaa ateemerã. Maapꞌeda ma trigo tau ɨa bɨpari chi ɨapatamãi. Mamĩda chi e beeda tꞌɨpɨtaude batꞌatꞌaapari. Mãgɨ́ tꞌɨpɨtau kꞌĩikꞌaada aji.
MAT.3.13	Maapai Jesús wãji Galilea eujãdeepa Jordán todee, Juan badamaa poro choopide. 
MAT.3.14	Ewaa weda Juanpa iru poro choo–e paitꞌee paji. Mapa mãgaji:
MAT.3.14	—Pɨata mɨ poro chooipia bɨ. ¿Sãapꞌeda mɨmaa cheruma aji, pɨ poro choopide?
MAT.3.15	Mamĩda Jesupa pꞌanauji:
MAT.3.15	—Mɨ poro choopáde aji, Tachi Akꞌõrepa jara bɨkꞌa uchiamerã.
MAT.3.15	Mãpai Juanpa poro chooji. 
MAT.3.16	Poro choopꞌeda, Jesús toiduupa uchiakꞌãri, pajã ewadachi mãikꞌaapa irua unuji Tachi Akꞌõre Jaure ichi ɨ̃rɨ palomakꞌa baai cheru.
MAT.3.17	Mãpai ũriji ɨtꞌariipa nãga pedeeru:
MAT.3.17	—Nata mɨ Warra kꞌinia. Irua mɨ tꞌãri o–ĩapipari.
MAT.4.1	Maapꞌeda Tachi Akꞌõre Jaurepa Jesús wãpiji eujã pania wẽe bɨmaa, Netuara Poro Waibɨapa irumaa ne–inaa kꞌachia oopi kꞌinia bada perã.
MAT.4.2	Mama kꞌãima cuarenta nekꞌo–ee baji. Mapa jarrapisia nɨ̃beeji. 
MAT.4.3	Mãga nɨde Netuara Poro Waibɨapa ne–inaa kꞌachia oopide cheji mãikꞌaapa mãgaji:
MAT.4.3	—Wãara pɨ Tachi Akꞌõre Warra pɨrã, na mãu pan papitꞌaapáde aji.
MAT.4.4	Jesupa pꞌanauji:
MAT.4.4	—¡Oo–eda! aji. Tachi Akꞌõre Ũraa pꞌãdade jara bɨ:
MAT.4.4	‘Eperã chikꞌo kꞌo bɨpapai chokꞌai bakꞌaa. Tachi Akꞌõre pedee kꞌawa bɨpa ichita chokꞌai bapari.’ 
MAT.4.5	Tꞌẽepai Netuara Poro Waibɨapa iru ateeji Jerusalendee, Tachi Akꞌõrepa jɨrɨtꞌerada pꞌuurudee. Mama Tachi Akꞌõre te waibɨa ekꞌarra ɨ̃rɨ ɨtꞌɨ́ ateeji 
MAT.4.6	mãikꞌaapa mãgaji:
MAT.4.6	—Wãara pɨ Tachi Akꞌõre Warra pɨrã, namãikꞌaapa jɨ̃tɨdaipáde aji, Tachi Akꞌõre Ũraa pꞌãdade jara bairã:
MAT.4.6	‘Akꞌõrepa ichi angeleerã pëiitꞌee pɨ kꞌaripadamerã. Ãchia pɨ jita atadaitꞌee mãikꞌaapa pɨ tꞌɨdɨkꞌadaitꞌee, pɨchi bɨɨrɨ pida mãumaa pꞌu oopiamaapa.’ 
MAT.4.7	Jesupa pꞌanauji:
MAT.4.7	—¡Jɨ̃tɨ–eda! aji. Ichiaba Tachi Akꞌõre Ũraa pꞌãdade jara bɨ:
MAT.4.7	‘Ne–inaa pariatua oonáaji kꞌawaaitꞌee wãara Tachi Akꞌõre Waibɨapa tachi akꞌɨpari wa mãga–e.’ 
MAT.4.8	Maapꞌeda Netuara Poro Waibɨapa iru ee ɨtꞌɨara bɨ nokꞌode ateeji. Mama akꞌɨpiji jõmaweda na pꞌekꞌau eujãdepema pꞌuuru, netꞌaa pi–ia ome. 
MAT.4.9	Mãpai mãgaji:
MAT.4.9	—Pɨta mɨ kꞌĩrapite bedabaipꞌeda, mɨmaa ɨtꞌaa tꞌɨ̃rura, mãgara na jõmaweda përé payada aji.
MAT.4.10	Jesupa pꞌanauji:
MAT.4.10	—¡Oo–eda! aji. Ãyaa wãpáde aji, Satanás.
MAT.4.10	Tachi Akꞌõre Ũraa pꞌãdade jara bɨ:
MAT.4.10	‘Tachi Akꞌõre Waibɨamaa aupai ɨtꞌaa tꞌɨ̃patáatɨ mãikꞌaapa jĩpꞌa oopatáatɨ irua jara bɨkꞌa.’ 
MAT.4.11	Mãpai Netuara Poro Waibɨa ãyaa wãji. Mãga nɨde angeleerã chejida Jesús kꞌaripade.
MAT.4.12	Jesupa ũrikꞌãri Juan Bautista carcelde tꞌɨ nɨ̃bɨdapꞌedaa, wãji Galilea eujãdee. 
MAT.4.13	Mamĩda Nazaret pꞌuurude bana–e paji. Ma kꞌãyaara banaji Capernaum pꞌuurude, lago ikꞌaawa bɨ Zabulón, Neftalí ëreerã eujãde. 
MAT.4.14	Mãgá uchiaji Tachi Akꞌõre pedee jarapari Isaíapa pꞌãdakꞌa:
MAT.4.15	‘Zabulón ëreerã eujãde mãikꞌaapa Neftalí ëreerã eujãde, Jordán to kꞌĩraikꞌa eere pꞌusadee o wãparide, Galilea apata eujãde Israel pidaarã–eerã pꞌanapachida. 
MAT.4.16	Mãpemaarã pꞌãriu pɨkꞌa bɨde pꞌanapatapꞌedaa, ɨ̃daa pi–ia unudaitꞌee. Tachi Akꞌõrepa ma ɨ̃daa pëiitꞌee chi pꞌãriu pɨkꞌa bɨde pꞌanɨɨrãmaa atuanaadamerã.’ 
MAT.4.17	Maadakꞌãriipa Jesupa jarateemaa beeji:
MAT.4.17	—Pꞌekꞌau kꞌachia oo amáatɨ mãikꞌaapa Tachi Akꞌõrede ijãapatáatɨ. Taarã–e nɨde Tachi Akꞌõrepa eperãarã bɨ kꞌinia bɨ ichi jua ekꞌari, ichideerã pꞌaneedamerã.
MAT.4.18	Ewari aba Jesús Galilea Lago ide nipakꞌãri, unuji ɨ̃pemaarã omé: Simón; ichiaba tꞌɨ̃jarapatapꞌedaa Pedro mãikꞌaapa Andrés. To–ɨapataarã paji. Mapa tꞌɨrɨ tꞌaamaa pꞌanajida. 
MAT.4.19	Ãra unukꞌãri, Jesupa mãgaji:
MAT.4.19	—Mɨ ome nipapatáatɨ mãikꞌaapa óotɨ mɨa ooparikꞌa. Idideepa eperãarã jɨrɨdaitꞌee Tachi Akꞌõre–itꞌee, to–ɨapataarãpa chikꞌo jɨrɨpatakꞌa.
MAT.4.20	Aramata ãchi tꞌɨrɨ atabëijida mãikꞌaapa wãjida iru ome.
MAT.4.21	Ipu nokꞌode Jesupa awaraa ɨ̃pemaarã omé unuji: Santiago mãikꞌaapa Juan. Zebedeo warrarã paji. Barcode tꞌɨrɨ pi–ia pꞌe bɨmaa pꞌanajida chi akꞌõre ome. Mãga oomaa pꞌanɨde Jesupa ãchi tꞌɨ̃ji ichi ome wãdamerã.
MAT.4.22	Aramata chi akꞌõre atabëijida barcode mãikꞌaapa wãjida Jesús ome.
MAT.4.23	Maapai Jesús Galilea eujã jõmaade nipaji. Tachi Akꞌõre pedee jaratee nipapachi judiorã Tachi Akꞌõre Ũraa jarateepata te bee chaa. Pedee pia jarateepachi kꞌawaadamerã taarã–e Tachi Akꞌõrepa eperãarã pꞌe bɨitꞌee ichi jua ekꞌari, ichideerã pꞌaneedamerã. Ma awara kꞌayaa jõmaweda jɨpa nipapachi. 
MAT.4.24	Siria eujãdepemaarãpa mãga ũridakꞌãri, irumaa aneejida kꞌayaa beerã kꞌĩra tꞌãdoo: kꞌapꞌɨa pꞌira–idaa beerã; netuara kꞌapꞌɨade merãtɨa beerã; wawa beerã; kꞌapꞌɨa chiwa beerã. Ma kꞌayaa jõmaweda Jesupa jɨpapachi.
MAT.4.25	Eperãarã chokꞌara iru ome nipapachida: Galilea eujãdepemaarã; Decápolis eujãdepemaarã; Jerusalén pꞌuurudepemaarã, awaraa Judea eujãdepemaarã ome mãikꞌaapa Jordán to akꞌõrejĩru uchiapari eerepemaarã.
MAT.5.1	Jesupa eperãarã chokꞌara unukꞌãri, su–akꞌɨ banaji ee bide. Ichi ome nipapataarã wãjida iru kꞌaitꞌa.
MAT.5.2	Mãpai ichia jarateemaa beeji:
MAT.5.3	—Tꞌãri o–ĩa pꞌanɨ chi chupɨria chedeerã. Tachi Akꞌõre kꞌawa kꞌinia pꞌanadairã, ichideerã pꞌaneedaitꞌee.
MAT.5.4	Tꞌãri o–ĩa pꞌanɨ chi kꞌĩsia pꞌua pꞌanɨɨrã, Tachi Akꞌõrepa chupɨria kꞌawaaitꞌee perã.
MAT.5.5	Tꞌãri o–ĩa pꞌanɨ chi audua–ee pꞌanɨɨrã, atadaitꞌee perã jõmaweda Tachi Akꞌõrepa jarada ichideerãmaa teeitꞌee. 
MAT.5.6	Tꞌãri o–ĩa pꞌanɨ chi Tachi Akꞌõrepa jara bɨkꞌa oo kꞌinia pꞌanɨɨrã, irua kꞌaripaitꞌee perã mãga oodamerã.
MAT.5.7	Tꞌãri o–ĩa pꞌanɨ chi awaraarã chupɨria kꞌawaa pꞌanɨɨrã, Tachi Akꞌõrepa ãchi jida chupɨria kꞌawaaitꞌee perã.
MAT.5.8	Tꞌãri o–ĩa pꞌanɨ chi tꞌãri jĩpꞌa oopataarã Tachi Akꞌõrepa kꞌinia bɨkꞌa, iru unudaitꞌee perã.
MAT.5.9	Tꞌãri o–ĩa pꞌanɨ chi tꞌãri aukꞌa bɨpataarã awaraarã ome mãikꞌaapa Tachi Akꞌõre ome, mãɨrã tꞌɨ̃jaradaitꞌee perã Tachi Akꞌõre warrarã.
MAT.5.10	Tꞌãri o–ĩa pꞌanɨ eperãarã awaraarãpa ãchi jɨrɨdakꞌãri miapidaitꞌee, Tachi Akꞌõrepa kꞌinia bɨkꞌa oopata perã. Ichia ãchi bɨitꞌee ichi jua ekꞌari ichideerã pꞌaneedamerã.
MAT.5.11	ʼTꞌãri o–ĩa pꞌanɨ awaraarãpa parãmaa ikꞌachia jaradakꞌãri, maa–e pɨrã ne–inaa kꞌachia oodakꞌãri, maa–e pɨrã seewadakꞌãri parã ɨmɨateedaitꞌee, mɨde ijãapata perã. 
MAT.5.12	Mãga oodakꞌãri, tꞌãri o–ĩa, kꞌãiwee pꞌanéetɨ, Tachi Akꞌõre truade panadakꞌãri, irua parãmaa ne–inaa pi–ia teeitꞌee perã. Mãgá chonaarãweda Tachi Akꞌõre pedee jarapataarãmaa ne–inaa kꞌachia ichiaba oopachida.
MAT.5.13	—Na pꞌekꞌau eujãdepema ijãadakꞌaa beerã–itꞌee parã tꞌã́kꞌapɨ pꞌanɨ. Kꞌawa pꞌanɨ chikꞌo warraa bɨ tꞌã ome. Mamĩda tꞌã kꞌɨyaa–edaikꞌãri, warraa–ee bɨ. ¿Sãga kꞌɨyaapii waya? Tꞌã kꞌɨyaa–ee bakꞌãri, batꞌatꞌaapata o jãde eperãarã aɨ ɨ̃rɨ tꞌɨadamerã.
MAT.5.14	ʼIchiaba na pꞌekꞌau eujãdepema ijãadakꞌaa beerã–itꞌee parã ɨ̃daa pɨkꞌa pꞌanɨ. Pꞌuuru ee nokꞌode bɨ pꞌoyaa meradakꞌaa, pꞌãrikꞌua chi uchiterree tꞌɨmɨɨpa unupata perã. 
MAT.5.15	Ichiaba lámpara kꞌoodakꞌaa ne–inaa ekꞌari mera bɨdaitꞌee. Ma kꞌãyaara kꞌoodakꞌãri, ne–inaa ɨ̃rɨ ɨtꞌɨ́ ata bɨpata jõma te jãde pꞌanɨɨrãpa ɨ̃daa unudamerã. 
MAT.5.16	Mãga pɨkꞌa jɨrɨ́tɨ jõmaarãpa parã ɨ̃daa pɨkꞌa unudamerã. Mãgá unudakꞌãri parãpa tꞌãri pia ne–inaa pia oomaa pꞌanɨ, ɨtꞌaa tꞌɨ̃daitꞌee parã Akꞌõre Waibɨa ɨtꞌari bɨmaa.
MAT.5.17	—Kꞌĩsianáatɨ mɨ cheji Moisepa pꞌãda maa–e pɨrã Tachi Akꞌõre pedee jarapataarãpa pꞌãdapꞌedaa jõpide. Ma kꞌãyaara mɨ cheji kꞌawaapiitꞌee mãgɨ́ pedee pꞌãda kꞌãata jara kꞌinia bɨ. 
MAT.5.18	Mɨa wãarata jararu. Pajã bɨ misa mãikꞌaapa na pꞌekꞌau eujã bɨ misa, apidaapa ãyaa atada–e pai ma pꞌãdadepema letra bɨɨrɨ chakꞌe apida, Tachi Akꞌõrepa ooitꞌee bɨ pꞌasarumaa. 
MAT.5.19	Mapa eperãpa Moisepa pꞌãdade jara bɨkꞌa oo–e bɨ pɨrã, ũraa abapai oo–e pɨjida, maa–e pɨrã awaraarãmaa jarateeru pɨrã ma ũraade jara bɨkꞌa oonaadamerã, mãgɨ́ apemaarã kꞌãyaara ekꞌariara baitꞌee Tachi Akꞌõre kꞌĩrapite. Jõdee eperãpa ookꞌãri ma ũraade jara bɨkꞌa mãikꞌaapa awaraarãmaa jarateekꞌãri mãga oodamerã, ichi apemaarã kꞌãyaara waibɨara baitꞌee Tachi Akꞌõre kꞌĩrapite. 
MAT.5.20	Mɨa wãarata jararu. Parãpa Tachi Akꞌõrepa jara bɨkꞌa pipɨara ooda–e pɨrã Moisepa pꞌãda jarateepataarãpa oopataadai kꞌãyaara mãikꞌaapa fariseorãpa oopataadai kꞌãyaara, Tachi Akꞌõredeerã pꞌanada–e pai.
MAT.5.21	—Parãpa ũridooda pãchi chonaarãpa ũraapatapꞌedaa:
MAT.5.21	‘Eperã peenaadapáde apachida, eperã peeru pɨrã, awaraarãpa charraarãmaa ateedaitꞌee perã.’ 
MAT.5.22	Mamĩda mɨata jara bɨ: Apida ichi aukꞌaa ome kꞌĩraudaru pɨrã, ma kꞌĩrau bɨ charraarãmaa ateedaitꞌee. Ichiaba apidaapa ichi aukꞌaamaa ikꞌachia jararu pɨrã, ma pedee jarada kꞌaurepa Junta Supremadee ateedaitꞌee. Ma awara apidaapa ichi aukꞌaamaa jararu pɨrã: “¡Netuara!” ma pedee kꞌachia jaradapa atuaitꞌee tokꞌarradee.
MAT.5.23	ʼMaperã parãdepemapa primisia Tachi Akꞌõre altarde ateekꞌãri, kꞌirãparu pɨrã pɨchi aukꞌaapa nepɨra iru bɨ pɨ ome, 
MAT.5.24	ma primisia altar kꞌĩrapite atabëipia bɨ. Mãpai wãipia bɨ tꞌãri aukꞌa bɨde pɨchi aukꞌaa ome. Maapꞌeda waya chei altarmaa ma primisia teede Tachi Akꞌõremaa.
MAT.5.25	ʼEperã nepɨra iru bɨ pɨrã pɨ ome mãikꞌaapa pɨ charramaa atee kꞌinia bɨ pɨrã, wãi naaweda tꞌãri pia pedeeipia bɨ iru ome tꞌãri aukꞌa bɨdaitꞌee. Maa–e pɨrã charra kꞌĩrapite panadakꞌãri, mãgɨpa pɨ ata bɨi jɨ̃apataarã juade carcelde tꞌɨ nɨ̃bɨnadamerã. 
MAT.5.26	Mɨa wãarata jararu. Mamãikꞌaapa uchia–e pai pꞌaratꞌa jõmaweda pꞌaa–emaa.
MAT.5.27	—Parãpa ũridooda naawedapemaarãpa ũraapatapꞌedaa:
MAT.5.27	‘Miakꞌãi pꞌanɨɨrã awaraarã ome kꞌãinaadapáde apachida.’ 
MAT.5.28	Mamĩda mɨata jara bɨ: Eperãpa wẽra unukꞌãri, kꞌĩsiaru pɨrã aɨ ome kꞌãiitꞌee, mãgɨ́ pꞌekꞌau ooji ma wẽra ome, ichi tꞌãridepai ooji mĩda.
MAT.5.29	ʼMaperã pɨ tau juaraarepema ne–inaa unuda kꞌaurepa pɨ kꞌachiade baairu pɨrã, piara bakꞌaji ma tau ẽtꞌatꞌaamerã mãikꞌaapa tꞌɨmɨ́ batꞌatꞌaamerã, ma kꞌaurepa kꞌachiade baai kꞌãyaara. 
MAT.5.30	Ichiaba pɨ jua juaraarepemapa ne–inaa ooda kꞌaurepa pɨ kꞌachiade baairu pɨrã, piara bakꞌaji ma jua tꞌɨapꞌetꞌaamerã mãikꞌaapa tꞌɨmɨ́ batꞌatꞌaamerã, kꞌachiade baai kꞌãyaara ma kꞌaurepa. Piara bɨ pɨchi kꞌapꞌɨadepema ne–inaa atuamerã, kꞌapꞌɨa jõmaweda atuai kꞌãyaara tokꞌarradee.
MAT.5.31	—Ichiaba naawedapemaarãpa ũraapachida:
MAT.5.31	‘Wẽra amaatꞌaakꞌãri, mia amaada kꞌartꞌa irumaa pꞌã teeipia bɨ.’ 
MAT.5.32	Mamĩda mɨata jara bɨ: Eperãpa ichi wẽra amaatꞌaaru pɨrã, chi wẽra awaraa ome kꞌãi–ee badata, ma wẽramaa pꞌekꞌau oopii, kꞌãidarii perã awaraa ɨmɨkꞌĩra ome. Ma awara eperãpa wẽra amaatꞌaada ataru pɨrã ichi wẽra pamerã, ma eperãpa pꞌekꞌau oomaa bɨ awaraa wẽra ome Tachi Akꞌõre kꞌĩrapite.
MAT.5.33	—Ichiaba ũridooda parã chonaarãpa ũraapatapꞌedaa:
MAT.5.33	‘Ichita oodapáde apachida, parãpa juraadapꞌedaakꞌa Tachi Akꞌõre kꞌĩrapite.’ 
MAT.5.34	Mamĩda mɨata jara bɨ: juraanáatɨ ne–inaa apida kꞌĩrapite awaraarãpa parã pedee ijãadamerã. Juraanáatɨ Tachi Akꞌõre trua kꞌĩrapite, iru mama su–akꞌɨ bapari perã. 
MAT.5.35	Ichiaba juraanáatɨ na pꞌekꞌau eujã kꞌĩrapite, Tachi Akꞌõrepa na pꞌekꞌau eujã ooda perã. Ichiaba juraanáatɨ Jerusalén kꞌĩrapite, Jerusalén Tachi Akꞌõre, Tachi Rey Waibɨa pꞌuuru perã. 
MAT.5.36	Ma awara juraanáatɨ pãchi poro kꞌĩrapite, parãpa puda kꞌãu apida pꞌãimaapida–e pai perã maa–e pɨrã tꞌorroopida–e pai perã. 
MAT.5.37	Mãgá ne–inaa kꞌĩrapite juraadakꞌãri awaraarãpa ma pedee ijãadamerã, ne–inaa kꞌachia oomaa pꞌanɨ. Parãpa ne–inaa oodaitꞌee pakꞌãri, jaradaipia bɨ: “Ooitꞌeeda” adaipia bɨ. Jõdee ne–inaa ooda–e paitꞌee pakꞌãri, jaradaipia bɨ: “Oo–eda” adaipia bɨ.
MAT.5.38	—Parãpa ũridooda naawedapemaarãpa ũraapatapꞌedaa:
MAT.5.38	‘Sĩdapa eperã tau ãriru pɨrã, chi sĩda tau aukꞌa jĩatꞌaadapáde apachida; ichiaba sĩdapa kꞌida kꞌõradaru pɨrã, chi sĩda kꞌida aukꞌa kꞌõratꞌaadapáde ajida.’ 
MAT.5.39	Mamĩda mɨata jara bɨ: Awaraapa pɨmaa ne–inaa kꞌachia ooru pɨrã, kꞌĩra jõ–ee banáaji mãgɨ́ ome. Ma kꞌãyaara pɨchi kꞌĩra tarramaa sĩru pɨrã, tꞌãri pia chi apema kꞌĩra tarra akꞌɨpíji, aukꞌa sĩmerã. 
MAT.5.40	Ichiaba nepɨrade bɨde awaraapa pɨchi camisa jãri ataru pɨrã, tꞌãri pia téeji pɨchi ɨ̃rɨpema pꞌaru jida. 
MAT.5.41	Ichiaba tachi poro waibɨapa ne–inaa chɨkꞌɨa uapiru pɨrã kilometro aba, tꞌãri pia atéeji kilometro omé. 
MAT.5.42	Ma awara apidaapa pɨmaa ne–inaa iidiruta pɨrã, téeji mãikꞌaapa wãakꞌanáaji ne–inaa presta kꞌinia pꞌanadakꞌãri.
MAT.5.43	—Ichiaba ũridooda naawedapemaarãpa ũraapatapꞌedaa:
MAT.5.43	‘Awaraarã kꞌinia iru baparíiji 
MAT.5.43	mãikꞌaapa pɨ kꞌĩra unuamaa iru pꞌanapataarã kꞌĩra unuamaa iru baparíiji.’ 
MAT.5.44	Mamĩda mɨata jara bɨ: Parã kꞌĩra unuamaa iru pꞌanapataarã kꞌinia iru pꞌanapatáatɨ mãikꞌaapa eperãarãpa parã jɨrɨdakꞌãri ne–inaa kꞌachia oodaitꞌee, ɨtꞌaa tꞌɨ̃patáatɨ ãra pari. 
MAT.5.45	Mãga ooruta pɨrã, pãchi ɨtꞌaripema Akꞌõre Waibɨa warrarã pꞌanadaitꞌee. Irua akꞌõrejĩru jẽrapipari jõmaarã ɨ̃rɨ; pia beerã ɨ̃rɨ, kꞌachia beerã ɨ̃rɨ paara. Ma awara irua kꞌoi chepipari ichi ũraade jara bɨkꞌa oopataarãmaa, ichi ũraade jara bɨkꞌa ooamaa pꞌanapataarãmaa paara. 
MAT.5.46	Parãpa kꞌinia iru pꞌanɨ pɨrã pãchi kꞌinia iru pꞌanapataarã aupai, ¿kꞌãare–itꞌee Tachi Akꞌõrepa parã pia akꞌɨima? Romadepemaarã rey–itꞌee impuesto
MAT.5.47	Ma awara parãpa pãchi aukꞌaarã aupai auteebairuta pɨrã, ¿ne–inaa pipɨara oomaa pꞌanɨkꞌã? Ijãadakꞌaa beerãpa paara ãchi aukꞌaarã auteebaipata. 
MAT.5.48	Mãgá eperãarã jĩpꞌaarãkꞌa pꞌanadai kꞌãyaara, tꞌãri pia pꞌanapatáatɨ ne–inaa kꞌachia ooda–ee, pãchi ɨtꞌaripema Akꞌõre Waibɨa baparikꞌa.
MAT.6.1	—Kꞌĩrakꞌaupai awaraarã taide ne–inaa pia oodai Tachi Akꞌõre–itꞌee, ãchia tꞌo pꞌanadamerã. Mãga ooruta pɨrã, parã ɨtꞌaripema Akꞌõre Waibɨapa parãmaa tee–e paitꞌee ne–inaa pia ichia kꞌĩsia iru bɨ teeitꞌee ichideerãmaa.
MAT.6.2	ʼMaperã parãdepemapa ne–inaa chupɨria beerãmaa teekꞌãri, jõmaarãmaa pɨa ooda jaranáaji. Seewata Tachi Akꞌõrede ijãapatada apataarãpa mãga oopata Tachi Akꞌõre Ũraa jarateepata tede mãikꞌaapa calle jãde, eperãarãpa ãchi tꞌo pꞌanadamerã. Mɨa wãarata jararu. Ma tꞌo pꞌanɨɨrã pedee pia aupai iru pꞌanadaitꞌee, Tachi Akꞌõrepa ãchimaa tee–e paitꞌee perã ne–inaa pia irua kꞌĩsia iru bɨdepema. 
MAT.6.3	Ãchia oopata kꞌãyaara pɨa netꞌaa teekꞌãri chupɨria beerãmaa, jaranáaji, pɨchi kꞌõpꞌãyo piara bɨmaa paara. 
MAT.6.4	Kꞌĩupꞌee óoji pɨ ɨtꞌaripema Akꞌõre Waibɨapa unu bairã. Ichiata ne–inaa pia teeitꞌee pɨmaa ichia kꞌĩsia iru bɨdepema.
MAT.6.5	—Parãpa ɨtꞌaa tꞌɨ̃dakꞌãri, oonáatɨ Tachi Akꞌõrede ijãapatada apataarãpa oopatakꞌa. Tachi Akꞌõre Ũraa jarateepata tede jõmaarã taide ãchi akꞌɨnɨ̃ pꞌaneepata ɨtꞌaa tꞌɨ̃daitꞌee. Ichiaba pꞌuuru jãde plaza bee kꞌidaa mãga oopata eperãarãpa unudamerã. Mɨa wãarata jararu. Eperãarã pia pedeepata aupai iru pꞌanadaitꞌee. 
MAT.6.6	Maperã pɨ ɨtꞌaa tꞌɨ̃kꞌãri, pɨchi cuartode tꞌĩ́uji mãikꞌaapa chi puerta pia jɨ̃́aji. Mãpai ɨtꞌaa tꞌɨ̃́ji pɨchi Akꞌõre Waibɨamaa, iru mama bairã pɨ ome. Irua pɨa oomaa bɨ unukꞌãri, ne–inaa pia teeitꞌee pɨmaa, ichia kꞌĩsia iru bɨdepema ma ne–inaa ichideerãmaa teeitꞌee.
MAT.6.7	ʼƗtꞌaa tꞌɨ̃kꞌãri, pia–e bɨ ipꞌii ichi aɨ pedeeta jara nɨ̃baitꞌee. Ijãadakꞌaa beerãpa mãga oopata, kꞌĩsiapata perã audú pedee jõnɨpa Tachi Akꞌõrepa audupɨara ũriitꞌee. 
MAT.6.8	Mãɨrãkꞌa pꞌananáatɨ, Tachi Akꞌõrepa kꞌawa bapari perã parãpa falta pꞌanɨ, iididai naaweda. 
MAT.6.9	Nãga ɨtꞌaa tꞌɨ̃daipia bɨ:
MAT.6.9	‘Tachi Akꞌõre ɨtꞌari bɨ,
MAT.6.9	pɨ tꞌɨ̃ awaraa tꞌɨ̃ kꞌãyaara pipɨara bɨ.
MAT.6.10	Eperãarã bɨ́ji pɨchi jua ekꞌari pɨchideerã pꞌaneedamerã.
MAT.6.10	Óoji pɨchia kꞌinia bɨkꞌa na pꞌekꞌau eujãde, ɨtꞌari ooparikꞌa.
MAT.6.11	Tai–itꞌee chikꞌo téeji ewari chaa kꞌodaitꞌee.
MAT.6.12	Taipa pꞌekꞌau kꞌachia oopata chupɨria kꞌawáaji mãikꞌaapa perdonáaji
MAT.6.12	taipa perdonaapatakꞌa, awaraarãpa taimaa ne–inaa kꞌachia oodakꞌãri.
MAT.6.13	Tai kꞌachiade baaipináaji.
MAT.6.13	Tai kꞌaripa atáji Netuara Poro Waibɨa juadeepa.’
MAT.6.14	ʼParãpa perdonaaruta pɨrã awaraarãpa ne–inaa kꞌachia oopata parãmaa, Tachi Akꞌõre ɨtꞌari bɨpa ichiaba perdonaaitꞌee parãpa ne–inaa kꞌachia oopata. 
MAT.6.15	Mamĩda parãpa perdonaada–e pꞌanɨ pɨrã awaraarãpa ne–inaa kꞌachia oopata parãmaa, mãgara Tachi Akꞌõrepa ichiaba perdonaa–e parãpa ne–inaa kꞌachia oopata.
MAT.6.16	—Parã nekꞌoda–ee pꞌanadakꞌãri jĩpꞌa kꞌĩsiaitꞌee Akꞌõre netꞌaade, kꞌĩra pia–ee pꞌananáatɨ Akꞌõrede ijãapatada apataarãpa oopatakꞌa. Mãga nipapata awaraarãpa kꞌawaadamerã nekꞌoda–ee pꞌanɨ, mãikꞌaapa ãchi tꞌo pꞌanadamerã. Mɨa wãarata jararu. Mãgapai iru pꞌanadaitꞌee. 
MAT.6.17	Pɨ ɨtꞌaa tꞌɨ̃ bakꞌãri nekꞌo–ee, kꞌĩra sɨ́ɨji mãikꞌaapa tꞌɨ̃–irúji 
MAT.6.18	apidaapa kꞌawanaadamerã pɨ nekꞌo–ee bɨ. Eperãarãpa pɨ ɨtꞌaripema Akꞌõre Waibɨa pꞌoyaa unuda–e pꞌanɨ mĩda, irua kꞌawa bɨ pɨa ne–inaa mera oo bɨ, pɨ ome bairã. Ma pari iruata ne–inaa pia teeitꞌee pɨmaa ichia kꞌĩsia iru bɨdepema.
MAT.6.19	—Pꞌaratꞌa, netꞌaa pia pꞌenáatɨ na pꞌekꞌau eujãde pꞌanɨ misa iru pꞌanadaitꞌee, polillapa ma netꞌaa ãritꞌaai perã, maa–e pɨrã mogosiadarii perã taarã ɨa iru bɨpa, maa–e pɨrã nechɨapataarãpa chɨa atadaridai perã. 
MAT.6.20	Ma kꞌãyaara jɨrɨ́tɨ ɨtꞌaripema ne–inaa iru pꞌanadaitꞌee, mãpema ne–inaa polillapa ãrikꞌaa perã, mogosiakꞌaa perã mãikꞌaapa nechɨapataarã mama tꞌĩudakꞌaa perã. 
MAT.6.21	Na pꞌekꞌau eujãdepema ne–inaa pia audú ata kꞌinia bakꞌãri, pɨ tꞌãri araa baitꞌee ma ne–inaa ome. Jõdee ɨtꞌaripema ne–inaa pia audú ata kꞌinia bakꞌãri, pɨ tꞌãri araa baitꞌee mãgɨ́ ne–inaa ome.
MAT.6.22	—Tachi tau lamparakꞌa ɨ̃daa pɨkꞌa bɨ tachi kꞌapꞌɨa–itꞌee. Pɨchi tau pia bakꞌãri, kꞌapꞌɨa jõmaweda ɨ̃daa pɨkꞌa bɨde baitꞌee. 
MAT.6.23	Mamĩda pɨchi tau kꞌachia bɨ pɨrã, kꞌapꞌɨa jõmaweda pꞌãriu pɨkꞌa bɨde baitꞌee. Mãgá pɨ kꞌapꞌɨade ɨ̃daa pɨkꞌa bɨ wãara pꞌãriu pɨkꞌa bɨ pɨrã, audupɨara pꞌãriu pɨkꞌa bɨde baitꞌee.
MAT.6.24	—Eperã chipariirã omé jua ekꞌari mimia baikꞌaraa bɨ. Mãga bɨ pɨrã, chipari aba kꞌĩra unuamaa iru bai mãikꞌaapa chi apema kꞌinia iru bai, maa–e pɨrã abaapa jara bɨkꞌa ooi mãikꞌaapa chi apemapa jara bɨkꞌa ooamaa bai. Mãga pɨkꞌa apidaapa ooda–e pai Tachi Akꞌõrepa jara bɨkꞌa, pꞌaratꞌa, netꞌaa pia pꞌe bɨ misa.
MAT.6.25	—Maperã mɨa jara bɨ: Kꞌĩsia jõnanáatɨ kꞌãata kꞌodaitꞌee maa–e pɨrã todaitꞌee, mãgá chokꞌai pꞌanadaitꞌee. Ichiaba kꞌĩsianáatɨ sãga pꞌaru atadaitꞌee. Tachi Akꞌõrepa parã kꞌapꞌɨa ooji mãikꞌaapa parã chokꞌai pꞌanapiji. Mãga bɨta, ¿pꞌaru tee–e paikꞌã mãikꞌaapa chikꞌo, ne–inaa toparii tee–e paikꞌã parãmaa? 
MAT.6.26	Akꞌɨ́tɨ, ipanaarã ɨtꞌɨ́ wãabai pꞌanɨ. Ãchia netꞌatau uudakꞌaa, ewadakꞌaa mãikꞌaapa ɨa bɨdakꞌaa chi netꞌatau ɨapatamãi. Mamĩda parã ɨtꞌaripema Akꞌõre Waibɨapa ne–inaa teepari kꞌodamerã. ¡Iru–itꞌee parã pipɨara pꞌanɨ ipanaarã kꞌãyaara! 
MAT.6.27	Eperã audú kꞌĩsia nɨ̃bɨpa hora aba pida waa chokꞌai ba–e pai.
MAT.6.28	ʼMa awara ¿kꞌãare–itꞌee parã audú kꞌĩsiapata pꞌaru–itꞌee? Akꞌɨ́tɨ, sãga nepꞌono pꞌũajara tꞌãide nɨ̃bɨ waripata. Mimiadakꞌaa mãikꞌaapa pꞌaru kꞌadakꞌaa mãgá pi–ia pꞌanadaitꞌee. 
MAT.6.29	Mamĩda mɨa jara bɨ: Rey Salomonpa pꞌaratꞌara, netꞌaa pia iru bapachi mĩda, iru pꞌaru piara jɨ̃ bakꞌãri, eperãarãpa iru pi–iara unuda–e paji nãgɨ́ nepꞌono kꞌãyaara. 
MAT.6.30	Idi na pꞌũajara wari wã. Mamĩda nu uratɨdaikꞌãri, tꞌɨpɨtaude paa jõdariitꞌee. Tachi Akꞌõrepa mãgá pia akꞌɨ bɨ pɨrã nepꞌono pꞌũajara tꞌãide nɨ̃bɨ, audupɨara parã akꞌɨ bapariitꞌee, atꞌãri irude makꞌɨara ijãada–e pꞌanɨ mĩda. 
MAT.6.31	Tachi Akꞌõrepa mãgá ichia ooda pia akꞌɨ bapari perã, kꞌĩsia jõnanáatɨ: “¿Kꞌãata kꞌodaitꞌee?” maa–e pɨrã “¿Kꞌãata todaitꞌee?” maa–e pɨrã “¿Kꞌãata jɨ̃daitꞌee?” 
MAT.6.32	Mãgá kꞌĩsiapata ijãadakꞌaa beerãpa. Mamĩda parã́pata ɨtꞌaripema Akꞌõre Waibɨa iru pꞌanɨ. Irua kꞌawa bɨ ne–inaa parãpa falta pꞌanɨ. 
MAT.6.33	Maperãpɨ naapɨara jɨrɨ́tɨ iru jua ekꞌari pꞌanapataadaitꞌee mãikꞌaapa oopatáatɨ irua jara bɨkꞌa. Mãga ooruta pɨrã, ma ne–inaa jõma iru pꞌanadaitꞌee. 
MAT.6.34	Audú kꞌĩsianáatɨ nupema ne–inaade, nu ne–inaa paraaitꞌee perã aɨde kꞌĩsiadamerã. Ewari chaa ne–inaa audupai paraa aɨde kꞌĩsiadamerã.
MAT.7.1	—Awaraarãpa ne–inaa oopata akꞌɨnáatɨ jaradaitꞌee ne–inaa kꞌachia oomaa pꞌanɨ. Mãga ooruta pɨrã, ma jaradapꞌedaa kꞌaurepa Tachi Akꞌõrepa parã mãgá akꞌɨitꞌee. 
MAT.7.2	Parãpa awaraarãpa oo pꞌanɨ akꞌɨpatakꞌa, mãgá Tachi Akꞌõrepa akꞌɨpariitꞌee parãpa oo pꞌanɨ. Ne–inaa kꞌachia aupai jɨrɨruta pɨrã pedee kꞌachia jaradaitꞌee ãra ãpɨte, Tachi Akꞌõrepa aukꞌa jɨrɨitꞌee parãpa ne–inaa kꞌachia oopata aupai jaraitꞌee iru kꞌĩrapite pꞌanadakꞌãri. 
MAT.7.3	¿Kꞌãare–itꞌee akꞌɨ bɨma nejarra pɨchi aukꞌaa tau jãde bɨ, mamĩda unu–e bɨ pakꞌuru pɨchi tau jãde bɨ? 
MAT.7.4	Pɨchi tau jãde pakꞌuru iru bɨ pɨrã, ¿sãga pɨchi aukꞌaamaa jaraima: “Mɨmaa ẽepíji jã nejarra pɨchi tau jãde bɨ”? 
MAT.7.5	¡Seewata pɨa chĩara kꞌaripa kꞌinia bɨ, irua oo bɨ akꞌɨkꞌãri! Pɨchi tau jãde bɨ pakꞌuruta naapɨara ẽtꞌatꞌáaji. Mãpaipɨ unui nejarra pɨchi aukꞌaa tau jãde bɨ, mãgá wãara iru kꞌaripaitꞌee.
MAT.7.6	ʼNetꞌaa awara bɨdapꞌedaa Tachi Akꞌõre–itꞌee teeruta pɨrã usa kꞌachia beemaa, orradaidapꞌeda kꞌaakꞌoodai. Ma awara ne–inaa ɨ̃pɨa perlakꞌa atabëiruta pɨrã sinaarã pꞌanɨmãi, yoorode jautꞌaadai.
MAT.7.7	—Iidipatáatɨ Tachi Akꞌõremaa. Irua teeitꞌeepɨ. Jɨrɨpatáatɨ. Irua kꞌawapiitꞌeepɨ. Eperãpa tꞌɨ̃parikꞌa puerta tꞌaide, Akꞌõremaa tꞌɨ̃patáatɨ. Irua parã kꞌaripaitꞌeepɨ. 
MAT.7.8	Chi iidi bɨmaa Tachi Akꞌõrepa teepari; chi jɨrɨ bɨmaa Tachi Akꞌõrepa kꞌawapipari mãikꞌaapa chi tꞌɨ̃ bɨmaa ewapari.
MAT.7.9	ʼ¿Parãdepemapa mãu teeikꞌã ichi warramaa, irua pan iidikꞌãri? 
MAT.7.10	Maa–e pɨrã, ¿taama teeikꞌã irumaa, chikꞌo iidikꞌãri? 
MAT.7.11	¡Mãga–epɨ! Parã ne–inaa kꞌachia oopataarã mĩda, pãchi warrarãmaa netꞌaa pia tee kꞌawa pꞌanɨ. Parãpa mãga ooruta pɨrã, ¡audupɨara pãchi ɨtꞌaripema Akꞌõre Waibɨapa ne–inaa pia teeitꞌee chi iidirutaarãmaa!
MAT.7.12	ʼMaperã, óotɨ apemaarãmaa parãpa kꞌinia pꞌanɨkꞌa ãchia parãmaa oodamerã, mãgata jara bairã Moisepa pꞌãdade mãikꞌaapa Tachi Akꞌõre pedee jarapataarãpa pꞌãdapꞌedaade.
MAT.7.13	—Tachi Akꞌõre truadee wãitꞌee puerta pꞌĩrupꞌee bɨde tꞌĩupatákꞌata bɨ. Mapa tꞌĩ́utɨ puerta pꞌĩrupꞌee bɨde, chi atua beerã puerta jetꞌee bapari perã. Ichiaba ãchi o kꞌachia ewaraa kꞌobɨ, chokꞌara aɨde wãpata perã. 
MAT.7.14	Wãitꞌee eperãarã ichita pꞌanapatamãi Tachi Akꞌõre ome puerta pꞌĩrupꞌee bɨde tꞌĩupatákꞌata bɨ mãikꞌaapa Akꞌõre o pꞌĩrupꞌee bapari, mãgɨde chokꞌara–ee wãpata perã.
MAT.7.15	—Kꞌĩrakꞌaupai ijãadai jõmaweda Tachi Akꞌõre pedee jarapatada apataarãde, mãɨrã ũkꞌuru seewa–idaa bee perã. Seewata eperã pia beerãkꞌa parãmaa chepata. Mamĩda ãchi tꞌãride kꞌĩsia kꞌachia iru pꞌanapata. 
MAT.7.16	Parãpa mãɨrã kꞌawaadai ãchia oopata pia akꞌɨdakꞌãri. Pakꞌuru ɨɨrɨ–idaa bɨde uva chaukꞌaa; ichiaba mãgeede higojõ chaukꞌaa. 
MAT.7.17	Ma awara nejõ bɨɨrɨ pia bɨpa nejõ pia chaupari. Mamĩda nejõ bɨɨrɨ kꞌachia bɨpa nejõ kꞌachia chaupari. 
MAT.7.18	Nejõ kꞌachia chaukꞌaa pakꞌuru pia bɨde. Ichiaba nejõ pia chaukꞌaa pakꞌuru kꞌachia bɨde. 
MAT.7.19	Maperã pakꞌuru nejõ pia chaukꞌaa bee tꞌu peepata tꞌɨpɨtaude batꞌatꞌaadaitꞌee. 
MAT.7.20	Mãgá ma Akꞌõre pedee jarapatada apataarãpa ne–inaa oopata kꞌaurepa parãpa kꞌawaadai wãara Akꞌõrepa pëida wa mãga–e.
MAT.7.21	—Eperãarã ũkꞌuruurãpa mɨmaa: “Tachi Waibɨa, Tachi Waibɨa” a pꞌanɨ mĩda, jõmaweda wãda–e paitꞌee Tachi Akꞌõre truadee. Jĩpꞌa chi oopataarãpa mɨ Akꞌõre ɨtꞌari bɨpa oopi bɨkꞌa; mãgɨɨrãta ɨtꞌaa wãdaitꞌee. 
MAT.7.22	Akꞌõre ewari waibɨa ewate chokꞌaraarãpa mɨmaa jaradaitꞌee: “Tachi Waibɨa, Tachi Waibɨa, tai pɨ ome pꞌanapíji. Taipa pɨ tꞌɨ̃de jarateejida mãikꞌaapa pɨ tꞌɨ̃de netuaraarã uchiapikꞌoojida. Ma awara pɨ tꞌɨ̃de oojida ne–inaa eperãarãpa pꞌoyaa oodakꞌaa ãchi juadoopa.” 
MAT.7.23	Mamĩda mɨa pꞌanautꞌee: “¡Mɨa parã kꞌawa–e bɨ! ¡Ãyaa wã́tɨ mɨ ikꞌaawaapa, ne–inaa kꞌachia oopataarã!”
MAT.7.24	—Eperã kꞌĩsia kꞌawaa bɨpa mɨ ũraa ũripari mãikꞌaapa oopari mɨa jara bɨkꞌa. Mãgɨ́ eperã ichi te oo bɨ́kꞌata bɨ mãu ɨ̃rɨ. 
MAT.7.25	Kꞌoi cheji; to chedachi mãikꞌaapa nãu golpe pꞌuaji ichi temãi. Mamĩda tꞌee–e paji mãu ɨ̃rɨ oo bada perã. 
MAT.7.26	Jõdee chi mɨ ũraa ũripꞌeda, oo–e bɨpa mɨa jara bɨkꞌa kꞌĩsia kꞌawa–ee bɨ. Eperã ichi te ipude oodakꞌa bɨ. 
MAT.7.27	Kꞌoi cheji; to chedachi; nãu golpe pꞌuaji mãikꞌaapa ichi te tudú tꞌeedachi. Mãgá ichi te jõdachi.
MAT.7.28	Jesús pedee aupakꞌãri, eperãarã jõmaweda akꞌɨtrua para beeji irua jarateeda kꞌaurepa. 
MAT.7.29	Mãga pꞌanajida irua jĩpꞌa jarateeda perã Tachi Akꞌõrepa jarateepidakꞌa. Akꞌõre Ũraa pipɨara jarateeji Moisepa pꞌãda jarateepataarã kꞌãyaara.
MAT.8.1	Jesús eedeepa edaa chekꞌãri, eperãarã chokꞌara iru tꞌẽe chejida. 
MAT.8.2	Mãgá che wãde iru kꞌaitꞌa cheji eperã leprapa kꞌayaa bɨ. Mãgɨ́ iru kꞌĩrapite bedabai nɨ̃ba cheji mãikꞌaapa mãgaji:
MAT.8.2	—Tachi Waibɨa, pɨa kꞌinia bɨ pɨrã, mɨ kꞌayaa wẽpapipáde aji, Akꞌõre kꞌĩrapite mɨ pia beemerã.
MAT.8.3	Jesupa juapa tꞌõbaipꞌeda, mãgaji:
MAT.8.3	—¡Kꞌinia bɨda! aji. Jɨpa beepáde aji.
MAT.8.3	Aramata jɨpa beeji. 
MAT.8.4	Mãpai Jesupa mãgaji:
MAT.8.4	—¡Ũríji! Jaranáaji apidaamaa. Jĩpꞌa pꞌaaremaa akꞌɨpináji mãikꞌaapa Moisepa pꞌãdade jara bɨkꞌa ipana omé atéeji teeitꞌee Tachi Akꞌõremaa. Mãgá jõmaarãpa pɨ jɨpa beeda kꞌawadayada aji.
MAT.8.5	Tꞌẽepai Jesús Capernaum pꞌuurude panakꞌãri, Romadepema soldaorã poro waibɨapa irumaa chupɨria iidi cheji:
MAT.8.6	—Jesús, mɨ mimiapari kꞌayaa bɨda aji. Pꞌoyaa mimikꞌa–e bɨ mãikꞌaapa chupɨria nɨ̃bɨda aji, pꞌuapa.
MAT.8.7	Jesupa pꞌanauji:
MAT.8.7	—Wãitꞌeeda aji, jɨpade.
MAT.8.8	Mamĩda ma soldaorã poro waibɨapa mãgaji:
MAT.8.8	—Tachi Waibɨa, mɨ pɨ kꞌãyaara ekꞌariara bɨ. Pɨ mɨ temaa wã–e pɨjida, namãikꞌaapa pedeeru pɨrã, mɨ mimiapari jɨpa beeitꞌee. 
MAT.8.9	Mɨ jida waibɨarã jua ekꞌari bɨ. Ma awara mɨa soldaorã iru bɨ mɨchi jua ekꞌari. Mɨa abaamaa wãpáde akꞌãri, wãpari; awaraamaa chepáde akꞌãri, chepari. Ichiaba mɨ mimiaparimaa ne–inaa oopáde akꞌãri, oonaparida aji.
MAT.8.10	Jesupa mãga ũrikꞌãri, pꞌera pɨkꞌa beeji ma soldaorã poropa jara bada kꞌaurepa. Mapa ichi ome nipapataarãmaa mãgaji:
MAT.8.10	—Mɨa wãarata jararu. Israel pidaarã tꞌãide na eperãkꞌa apida waide unu–e bɨ, iru wãara ijãapari perã. 
MAT.8.11	Eperãarã chokꞌara chedaitꞌee akꞌõrejĩru uchiapari eereepa mãikꞌaapa akꞌõrejĩru baaipari eereepa. Mãɨrãta Tachi Akꞌõre truade su–akꞌɨ pꞌana chedaitꞌee nekꞌode Abraham ome, Isaac ome mãikꞌaapa Jacob ome. 
MAT.8.12	Mamĩda chi ɨtꞌari pꞌanadaipia bɨɨrã Akꞌõrepa jërekꞌooitꞌeeda aji, taawaa pꞌãriudee, atua beerã ome jẽedamerã mãikꞌaapa kꞌida kierrkierree para bamerã pꞌuapa.
MAT.8.13	Mãga jarapꞌeda, Jesupa ma soldaorã poromaa mãgaji:
MAT.8.13	—Wãpáde aji, pɨchi temaa pɨa ijãadakꞌa uchiada perã.
MAT.8.13	Aramata chi kꞌayaa bada jɨpadachi.
MAT.8.14	Mãpai Jesús wãji Pedro temaa. Mama ununaji Pedro pꞌãkꞌõre kꞌayaa bɨ kꞌɨamiapa. Pꞌarude baji kꞌayaa bada perã. 
MAT.8.15	Jesupa iru jua tꞌõbaikꞌãri, ma kꞌɨamia tuudachi. Mãpai ma wẽra pꞌirabaidaipꞌeda, nekꞌopiji Jesumaa.
MAT.8.16	Kꞌeudaikꞌãri, netuara kꞌapꞌɨade merãtɨa beerã chokꞌara aneejida Jesumaa. Pedee jarada abaapa netuaraarã jõmaweda uchiapikꞌooji. Ichiaba kꞌayaa beerã jõmaweda jɨpakꞌooji. 
MAT.8.17	Mãga ooji pꞌasamerã Tachi Akꞌõre pedee jarapari Isaíapa chonaarãweda jaradakꞌa:
MAT.8.17	‘Irua kꞌayaa tachimaa baridapꞌedaa awara ãyaa ataji mãikꞌaapa tachi kꞌayaa beerã jɨpaji.’ 
MAT.8.18	Awaraa ewaride Jesupa unukꞌãri eperãarã chokꞌara ichi wapꞌɨra iru pꞌanɨ, chi kꞌõpꞌãyoorãmaa jaraji sĩadaitꞌee lago kꞌĩraikꞌa eeree. 
MAT.8.19	Mamĩda wãdai naaweda, Moisepa pꞌãda jarateepari kꞌaitꞌa cheji mãikꞌaapa mãgaji:
MAT.8.19	—Tachi Jarateepari, pɨ ome wã kꞌinia bɨda aji, chi wãrumaa.
MAT.8.20	Jesupa pꞌanauji:
MAT.8.20	—Usapꞌã́ yooro te uria iru bee mãikꞌaapa ipanaarã te iru bee. Mamĩda mɨ, chi Eperã Akꞌõre Truadepema
MAT.8.21	Awaraa Jesús ome nipadapa mãgaji:
MAT.8.21	—Tachi Waibɨa, mɨ jida pɨ ome nipaparii kꞌinia bɨ. Mamĩda aɨ naaweda, mɨ akꞌõre ɨapipáde aji, iru piukꞌãri.
MAT.8.22	Jesupa pꞌanauji:
MAT.8.22	—Chepáde aji, mɨ ome mãikꞌaapa ichiakꞌau bɨpáde aji, atuadaitꞌeerãpa ãchi piudapꞌedaarã ɨadamerã.
MAT.8.23	Ma tꞌẽepai Jesús wãji barcode chi kꞌõpꞌãyoorã ome. 
MAT.8.24	Mãga nɨde pꞌusara tꞌo nɨ̃beeji. Pꞌusapa barco pirubaai wã nipaji. Mãɨmisa Jesús kꞌãi baji. 
MAT.8.25	Mapa chi kꞌõpꞌãyoorãpa ɨ̃rɨmatꞌaajida mãikꞌaapa mãgajida:
MAT.8.25	—Tachi Waibɨa, ¡tai kꞌaripáji! ¡Tachi pirubaai wãdapɨ!
MAT.8.26	Jesupa pꞌanauji:
MAT.8.26	—¿Sãapꞌeda pꞌera jõnɨma? aji. ¡Parã pia ijãada–e pꞌanɨda! aji.
MAT.8.26	Mãga jarapꞌeda, pꞌirabaidachi mãikꞌaapa pedeeji nãumaa mãikꞌaapa pꞌusamaa. Aweda jõma ipꞌii ũu beeji. 
MAT.8.27	Mãga unudakꞌãri, chi kꞌõpꞌãyoorã akꞌɨtrua para beeji mãikꞌaapa ãchi pitapai iidi para beeji:
MAT.8.27	—¿Kꞌaima ajida, nãgɨ́? Nãu, pꞌusa paara iru pedee ũripatada ajida.
MAT.8.28	Jesús chi kꞌõpꞌãyoorã ome panadakꞌãri lago kꞌĩraikꞌa eere Gadara eujãde, jãɨra mãu te uriade badadeepa uchiajida eperãarã omé netuara ãchi kꞌapꞌɨade merãtɨa bee. Ma eperãarã Jesús kꞌaitꞌa chejida. Ãchi audú tꞌãri kꞌachia–idaa pꞌanadapꞌedaa perã, eperãarã ma ode pꞌoyaa wãyaadakꞌaa paji. 
MAT.8.29	Jesumaa bia chejida:
MAT.8.29	—¡Jesús, Akꞌõre Waibɨa Warra, tai ome tꞌĩunáaji! ¿Atꞌãri–e weda tai miapide cheji–ekꞌã? ajida.
MAT.8.30	Ma kꞌaitꞌa sinaarã chokꞌara nekꞌomaa pꞌanajida. 
MAT.8.31	Mapa netuaraarãpa Jesumaa chupɨria iidijida ma sinaarã kꞌapꞌɨade tꞌĩupimerã.
MAT.8.32	Aramãgá Jesupa jaraji mamaa wãdamerã. Mãpai ma netuaraarã ma eperãarã kꞌapꞌɨadeepa uchiakꞌoodachida mãikꞌaapa sinaarã kꞌapꞌɨade tꞌĩudachida. Aramata sinaarã jõmaweda pꞌirakꞌoodachida ee kꞌõotꞌari jira bɨdee. Mata lagode baainajida mãikꞌaapa ɨ̃yapa jɨ̃akꞌoodachida.
MAT.8.33	Ma sinaarã jɨ̃a pꞌanadapꞌedaarãpa mãga unudakꞌãri, pꞌirakꞌoodachida pꞌuurudee. Nepɨrɨnajida ãchia unudapꞌedaa ma netuara merãtɨa pꞌanadapꞌedaarã ome. 
MAT.8.34	Mãpai pꞌuuru pidaarã jõmaweda chejida mãikꞌaapa Jesumaa chupɨria iidijida ãchi eujãdeepa wãmerã.
MAT.9.1	Ma tꞌẽepai, Jesús barcode bataupꞌeda, wãji lago kꞌĩraikꞌa eeree. Mãgá ichi pꞌuurude pacheji. 
MAT.9.2	Mama bɨde eperãarãpa jira aneejida eperã chiwa bɨ pꞌarude. Jesupa kꞌawaakꞌãri ãchia wãara ichide ijãa pꞌanɨ, ma chiwa bɨmaa mãgaji:
MAT.9.2	—Warra, tꞌãri o–ĩa báji pɨa pꞌekꞌau kꞌachia oopata jõmaweda wẽpada perã.
MAT.9.3	Ũkꞌuru arii pꞌanadapꞌedaa Moisepa pꞌãda jarateepataarãpa mãga ũridakꞌãri, kꞌĩsiajida: “Jãgɨpa ikꞌachia pedeemaa bɨ Tachi Akꞌõre ãpɨte. Tachi Akꞌõrepapai pꞌekꞌau kꞌachia wẽpapiyada” ajida. 
MAT.9.4	Mamĩda Jesupa kꞌawaji ãchia kꞌĩsia pꞌanɨ. Mapa iidiji:
MAT.9.4	—¿Sãapꞌeda parãpa kꞌĩsia kꞌachia kꞌĩsia pꞌanɨma? aji. 
MAT.9.5	Mɨa irumaa jarai: “Pɨa pꞌekꞌau kꞌachia oopata wẽpajipɨ” maa–e pɨrã jarai: “Pꞌirabáiji mãikꞌaapa wã́ji”. Mamĩda irua maarepida oo–e pai, Tachi Akꞌõrepa oopi–e pɨrã. 
MAT.9.6	Mɨa akꞌɨpiitꞌee na pꞌekꞌau eujãde mɨ, chi Eperã Akꞌõre Truadepema kꞌapꞌɨa pari, Tachi Akꞌõre Waibɨapa wẽpapipari eperãarãpa pꞌekꞌau kꞌachia oopata.
MAT.9.6	Mãpai mãgaji ma eperã chiwa bɨmaa:
MAT.9.6	—¡Pꞌirabáiji! Pɨchi pꞌaru atáji mãikꞌaapa wã́ji pɨchi temaa.
MAT.9.7	Aramãgá ma chiwa bada pꞌirabaidachi mãikꞌaapa wãji ichi temaa. 
MAT.9.8	Mãga unudakꞌãri, eperãarã pꞌera pɨkꞌa para beeji mãikꞌaapa Tachi Akꞌõremaa o–ĩa ɨtꞌaa tꞌɨ̃jida, irua ma eperãmaa mãga ooda perã.
MAT.9.9	Mamãikꞌaapa Jesús wãji. Ma wãrude eperã tꞌɨ̃jarapatapꞌedaa Mateo
MAT.9.9	—Mɨ ome nipaparíiji.
MAT.9.9	Aramãgá bainɨ̃ beepꞌeda, Jesús ome wãji.
MAT.9.10	Tꞌẽepai Jesús chi kꞌõpꞌãyoorã ome teeda nekꞌomaa bakꞌãri, impuesto pꞌepataarã Roma pidaarã rey–itꞌee pachejida awaraa eperãarã kꞌachia–idaa beerã apatapꞌedaarã ome. Mãɨrã aɨ mesade su–akꞌɨ pꞌaneejida Jesús ome. 
MAT.9.11	Fariseorãpa mãga unudakꞌãri, Jesús kꞌõpꞌãyoorãmaa iidijida:
MAT.9.11	—¿Sãapꞌeda parã jarateepari nekꞌomaa bɨma ajida, impuesto pꞌepataarã ome mãikꞌaapa awaraa pꞌekꞌau kꞌachia oopataarã ome?
MAT.9.12	Mãɨrãpa iididapꞌedaa ũrikꞌãri, Jesupa mãgaji:
MAT.9.12	—Médico pëidakꞌaa kꞌapꞌɨa pia beerãmaa. Jĩpꞌa pëipata kꞌayaa beerãmaa. 
MAT.9.13	Parã wãdakꞌãri, kꞌĩsiadapáde aji, nãgɨ́ Akꞌõre Ũraa jara kꞌinia bɨ:
MAT.9.13	‘Mɨa kꞌiniara bɨ awaraarã chupɨria kꞌawaadamerã, ne–animalaarã peedapꞌeda, paadai kꞌãyaara mɨ–itꞌee.’ 
MAT.9.13	Mãpai Jesupa mãgaji:
MAT.9.13	—Tachi Akꞌõrepa mɨ pëi–e paji tꞌãri pia beerã jɨrɨde. Ma kꞌãyaara pꞌekꞌau kꞌachia oopataarã jɨrɨdeta pëiji.
MAT.9.14	Mãpai Juan Bautista kꞌõpꞌãyoorã Jesumaa chejida mãikꞌaapa iidijida:
MAT.9.14	—Edaare tai, fariseorã ome nekꞌoda–ee pꞌaneepata jĩpꞌa Tachi Akꞌõre netꞌaade kꞌĩsiadaitꞌee. ¿Sãapꞌeda pɨ kꞌõpꞌãyoorãpa mãga oodakꞌaama? ajida.
MAT.9.15	Jesupa pꞌanauji:
MAT.9.15	—Miakꞌãipata fiestade tꞌɨ̃ pëidapꞌedaarã kꞌĩra pia–ee pꞌanadakꞌaa chi miakꞌãiitꞌee bɨ ãchi ome bɨ misa. Mamĩda ewari cherude iru ata chedakꞌãripɨ, tꞌãri pꞌuapa nekꞌoda–ee pꞌaneedaitꞌeeda aji.
MAT.9.16	—Eperã apidaapa pꞌaru chiwididepema pite aba tꞌɨɨikꞌaraa bɨda aji, pꞌaru sorede parchaaitꞌee. Mãga ooru pɨrã, chi pꞌaru chiwidi ãridariitꞌee mãikꞌaapa ma pite aukꞌa bee–e paitꞌee chi pꞌaru sore ome. 
MAT.9.17	Ichiaba vino ewaa juda tꞌɨdakꞌaa ne–e
MAT.9.18	Jesús atꞌãri pedeemaa bɨde, judiorã poro waibɨa tꞌɨ̃jarapatapꞌedaa Jairo Jesús kꞌĩrapite bedabai nɨ̃ba cheji mãikꞌaapa mãgaji:
MAT.9.18	—Etꞌewapai mɨ kꞌau jai–idaajida aji. Mamĩda mɨa kꞌawa bɨ pɨ cheru pɨrã mɨ ome mãikꞌaapa pɨ jua bɨru pɨrã iru ɨ̃rɨ, waya chokꞌai beeyada aji.
MAT.9.19	Mãpai Jesús wãji chi kꞌõpꞌãyoorã ome ma eperã temaa. 
MAT.9.20	Ma wãdade wẽra doce años bi kꞌayaa bɨ waamiapa Jesús ãpɨteikꞌaapa kꞌaitꞌa wãpꞌeda, iru ɨ̃rɨpema pꞌaru i tꞌõbaitꞌaaji. 
MAT.9.21	Mãga ooji kꞌĩsia bada perã iru pꞌaru i tꞌõbairupapai jɨpa beei. 
MAT.9.22	Mamĩda mãgá tꞌõbaikꞌãri, Jesupa ãpɨtee akꞌɨji mãikꞌaapa mãgaji ma wẽramaa:
MAT.9.22	—Wẽra, tꞌãri o–ĩa béeji. Pɨa mɨde ijãa bairã, jɨpa beejida aji.
MAT.9.22	Aramata ma wẽra jɨpa beeji.
MAT.9.23	Maapꞌeda Jesús ma judiorã poro waibɨa temaa panakꞌãri, unuji siru chaapataarã mãikꞌaapa eperãarã jẽepi ororoo nɨ̃bɨ. 
MAT.9.24	Mãpai Jesupa mãgaji:
MAT.9.24	—Taawaa uchíatɨ. Na wẽra kꞌau jai–idaa–e bɨ. Jĩpꞌa kꞌãita bɨda aji.
MAT.9.24	Mãga ũridakꞌãri, arii pꞌanadapꞌedaarã ëikꞌoodachida, Jesús kꞌĩra kꞌawa–ee bɨ jĩakꞌaapa. 
MAT.9.25	Mamĩda Jesupa eperãarã uchiapikꞌooji mãikꞌaapa jai–idaada badamãi tꞌĩupꞌeda, iru jua jita atanaji. Mãpai ma wẽra kꞌau pꞌirabaidachi. 
MAT.9.26	Maapꞌeda ma eujãdepemaarã jõmaarãpa kꞌawaa wãjida Jesupa mãga ooda.
MAT.9.27	Mamãikꞌaapa uchia wãdade, Jesús tꞌẽe tau pꞌãriu bee omé bia che wãpachida:
MAT.9.27	—¡Rey David Warra,
MAT.9.28	Jesús teeda tꞌĩunakꞌãri, ma tau pꞌãriu beerã aukꞌa tꞌĩujida. Mãpai Jesupa iidiji:
MAT.9.28	—¿Parãpa ijãa pꞌanɨkꞌã aji, mɨa jɨpai?
MAT.9.28	Pꞌanaujida:
MAT.9.28	—Tachi Waibɨa, ijãa pꞌanɨda ajida.
MAT.9.29	Mãpai Jesupa taumãi tꞌõbaipꞌeda, mãgaji:
MAT.9.29	—Parãpa ijãa pꞌanɨkꞌa, mãgá pꞌaneedapáde aji.
MAT.9.30	Aweda tau eratɨkꞌoodachida. Mãpai Jesupa jĩpꞌa mãgaji:
MAT.9.30	—Mɨa ooda chĩaramaa nepɨrɨnaadapáde aji.
MAT.9.31	Mãga jaraji mĩda, mamãikꞌaapa uchiarutata Jesupa ooda nepɨrɨ wãpachida ma eujãdepemaarãmaa.
MAT.9.32	Ma tau pꞌãriu pꞌanadapꞌedaarã uchiarutade, eperãarãpa aneejida eperã pedee atua bɨ Jesumaa. Mãga baji netuara ichi kꞌapꞌɨade merãtɨa bada perã. 
MAT.9.33	Jesupa ma netuara uchiapitꞌaakꞌãri, ma eperã pedee beeji. Mãga unudakꞌãri, arii pꞌanadapꞌedaarãpa akꞌɨtrua para beeji mãikꞌaapa mãgajida:
MAT.9.33	—¡Israelde waide nãga unudakꞌaada! ajida.
MAT.9.34	Mamĩda fariseorãpa mãgajida:
MAT.9.34	—Netuara Poro Waibɨa juapata jãgá netuaraarã uchiapiparida ajida.
MAT.9.35	Jesús nipapachi pꞌuuru beede mãikꞌaapa aɨ ikꞌaawa pꞌuuru kꞌaipee beede. Tachi Akꞌõre Ũraa jarateepata te chaa pedee pia jarateepachi kꞌawaadamerã taarã–e Tachi Akꞌõrepa eperãarã pꞌe bɨitꞌee ichi jua ekꞌari, ichideerã pꞌaneedamerã. Ma awara kꞌayaa kꞌĩra tꞌãdoo jɨpapachi. 
MAT.9.36	Eperãarã chokꞌara see nɨ̃bɨ unukꞌãri, chupɨria kꞌawaaji, ãra chupɨria, kꞌĩra pia–ee para bada perã, oveja chakꞌeerã akꞌɨpari wẽe chitoonɨkꞌa. 
MAT.9.37	Mãpai chi kꞌõpꞌãyoorãmaa mãgaji:
MAT.9.37	—Eperãarã chokꞌara mɨde waide ijãada–e pꞌanɨ. Ne–uu audú chau bɨ́kꞌapɨ pꞌanɨ. Mamĩda mimiapataarã chokꞌara–ee pꞌanɨ. 
MAT.9.38	Mapa ɨtꞌaa iididapáde aji, ma ne–uu chiparimaa, irua awaraa mimiapataarã pëimerã chi chau bɨ pꞌede.
MAT.10.1	Jesupa chi kꞌõpꞌãyoorã doce tꞌɨ̃ pꞌeji mãikꞌaapa ãchi ichi jua ekꞌari bɨji netuaraarã uchiapidamerã mãikꞌaapa kꞌayaa kꞌĩra tꞌãdoo jɨpadamerã.
MAT.10.2	Nãgɨ́ ɨmɨkꞌĩraarã doce jɨrɨtꞌeraji pëiitꞌee ichi ũraa jarateede. Naapɨara jɨrɨtꞌeraji Simón, ichiaba tꞌɨ̃jarapatapꞌedaa Pedro, chi ɨ̃pema Andrés ome. Ma tꞌẽepai jɨrɨtꞌeraji Santiago chi ɨ̃pema Juan ome. Mãɨrã Zebedeo warrarã paji. 
MAT.10.3	Ichiaba jɨrɨtꞌeraji Felipe; Bartolomé; Tomás; mɨ, Mateo, chi impuesto pꞌepari bada Roma pidaarã–itꞌee; Alfeo warra, Santiago; Tadeo; 
MAT.10.4	Simón Celote apatapꞌedaa
MAT.10.5	Jesupa ma kꞌõpꞌãyoorã doce pëiji eperãarã paraamaa. Pëi naaweda jaraji:
MAT.10.5	—Wãnáatɨ judio–eerã pꞌanapatamaa. Ichiaba wãnáatɨ Samaria eujãdepema pꞌuurudee. 
MAT.10.6	Ma kꞌãyaara wã́tɨ Israel eujãdepema ovejaarã atua pɨkꞌa beerãmaa. 
MAT.10.7	Jaratéetɨ taarã–e Tachi Akꞌõrepa eperãarã ichi jua ekꞌari bɨitꞌee ichideerã pꞌaneedamerã. 
MAT.10.8	Kꞌayaa beerã jɨpátɨ; piudapꞌedaarã chokꞌai pꞌirabaipítɨ; leprapa kꞌayaa beerã jɨpátɨ mãikꞌaapa netuara kꞌapꞌɨade merãtɨa bee jɨpátɨ. Mɨa parã mɨchi jua ekꞌari bɨkꞌãri mãga oodamerã, pꞌaratꞌa maarepida iidi–e paji. Mapa pꞌaratꞌa iidináatɨ ma pari.
MAT.10.9	ʼAteenáatɨ nẽe, pꞌaratꞌa, cobre, pãchi kꞌɨrrɨde jɨ̃pata. 
MAT.10.10	Ichiaba ateenáatɨ muchila, awaraa chancla mãikꞌaapa pꞌaru jɨ̃daitꞌee, pakꞌuru jida tꞌɨdɨkꞌadaitꞌee, parã mimia pari ma ne–inaa teedaipia pꞌanadairã.
MAT.10.11	ʼPꞌuurude maa–e pɨrã te chokꞌara–ee beemãi panadakꞌãri, eperã tꞌãri piata jɨrɨ́tɨ arii pꞌaneedaitꞌee mamãikꞌaapa wãruta misa. 
MAT.10.12	Teeda tꞌĩudakꞌãri, arii pꞌanɨɨrãmaa pedee pia jarátɨ. 
MAT.10.13	Aɨ tede pꞌanɨɨrãpa parã auteebairuta pɨrã, ma pedee pia jaradakꞌa ãramaa uchiaitꞌee. Mamĩda auteebaida–e pɨrã, ma pedee pia jaradakꞌa ãramaa uchia–e paitꞌee. 
MAT.10.14	Parã auteebaida–e pɨrã mãikꞌaapa parãpa jarateepata ũridaamaa pꞌanɨ pɨrã, uchíatɨ ma tedeepa maa–e pɨrã ma pꞌuurudeepa mãikꞌaapa bɨɨrɨdepema yooro pꞌora nẽepꞌétɨ akꞌɨpidaitꞌee Tachi Akꞌõrepa ãra kꞌaripa–e paitꞌee. 
MAT.10.15	Mɨa wãarata jararu. Tachi Akꞌõre ewari waibɨa ewate irua ma pꞌuurudepemaarã audupɨara kꞌachia ooitꞌeeda aji, Sodoma pꞌuurudepemaarã, Gomorra pꞌuurudepemaarã kꞌachia ooda kꞌãyaara.
MAT.10.16	—¡Ũrítɨ! Mɨa parã pëiru eperãarãmaa jarateede. Pëiru ovejaarã pëikꞌajikꞌa ne–animalaarã kꞌachia beerã tꞌãide. Mapa kꞌĩra kꞌawaa nipapatáatɨ, taama kꞌĩra kꞌawaa nipaparikꞌa. Ichiaba kꞌãiwee nipapatáatɨ paloma nipaparikꞌa. 
MAT.10.17	Taukꞌa nipapatáatɨ eperãarãpa parã ateedaitꞌee perã ãchi charraarãmaa miapidamerã, maa–e pɨrã parã pꞌua oodaitꞌee Tachi Akꞌõre Ũraa jarateepata tede. 
MAT.10.18	Ma awara mɨde ijãapata kꞌaurepa ateedaitꞌee ãchi poro waibɨarãmaa mãikꞌaapa ãchi reyrãmaa. Mãgá parãpa mɨ ũraa jaradai mãɨrã kꞌĩrapite mãikꞌaapa awaraa ijãadakꞌaa beerã kꞌĩrapite. 
MAT.10.19	Mamĩda mãɨrã kꞌĩrapite pꞌanadakꞌãri, kꞌĩsianáatɨ sãga pedeedaitꞌee, maa–e pɨrã kꞌãata jaradaitꞌee, pedeedaitꞌee pakꞌãri, Tachi Akꞌõrépata pedeepiitꞌee perã. 
MAT.10.20	Parã pedeeda–e paitꞌee pãchi kꞌĩradoopa. Tachi Akꞌõre Jaurepata pedeeitꞌee parã kꞌapꞌɨa.
MAT.10.21	ʼMaapai eperãarãpa ãchi ɨ̃pemaarã paara teedaitꞌee miapidamerã piurutamaa. Ma awara chi akꞌõreerãpa ãchi warrarã paara mãgá peepidaitꞌee; maa–e pɨrã warrarãpa ãchi akꞌõreerã peepidaitꞌee. 
MAT.10.22	Jõmaarãpa parã kꞌĩra unuamaa iru pꞌanapataadaitꞌee mɨde ijãapata kꞌaurepa. Mamĩda tꞌãridepai chooruta pɨrã, Tachi Akꞌõrepa parã kꞌaripaitꞌee atuanaadamerã na pꞌekꞌau eujã jõrumaa. 
MAT.10.23	Pꞌuuru abaade parã jɨrɨ pꞌaneedakꞌãri, mirútɨ awaraa pꞌuurude. Mɨa wãarata jararu. Parã Israel pꞌuuru jõmaade jaratee nipadai naaweda, mɨ, chi Eperã Akꞌõre Truadepema, cheitꞌee.
MAT.10.24	ʼKꞌirãpátɨ eperã apida ichi jarateepari kꞌãyaara waibɨara bɨ–e. Ichiaba mimiapari apida chipari kꞌãyaara waibɨara bɨ–e. 
MAT.10.25	Chi ne–inaa kꞌawaa kꞌinia bɨ o–ĩa baipia bɨ chi jarateepari jĩakꞌa paitꞌee. Ichiaba mimiapari o–ĩa baipia bɨ chipari jĩakꞌa paitꞌee. Chi te chipari tꞌɨ̃jarapata pɨrã Beelzebú, Netuara Poro Waibɨa, audupɨara irudeerãmaa mãgɨ́ tꞌɨ̃ bɨdaitꞌee.
MAT.10.26	—Mãga jara pꞌanɨ mĩda, eperãarã waaweenáatɨ. Ɨ̃rá Tachi Akꞌõre netꞌaa mera pɨkꞌa bɨ mĩda, tꞌẽepai parãpa jõmaarãmaa jaradaitꞌee. 
MAT.10.27	Mɨa ũraa jarada pꞌãriu pɨkꞌa baji. Mamĩda jõmaarãmaa mãga jĩpꞌa jaradaipia bɨ. Ma awara mɨa ũraa mera pɨkꞌa jarada, golpe jaradaipia bɨ terraza ɨ̃rɨɨpa biarukꞌa. 
MAT.10.28	Waaweenáatɨ parã jɨrɨ pꞌanɨɨrã peedaitꞌee, ãrapa parã pꞌoyaa atuapida–e perã tokꞌarradee. Ma kꞌãyaara Tachi Akꞌõre waawéetɨ. Iruata tachi piupii mãikꞌaapa atuapii.
MAT.10.29	ʼ¿Netopata–ekꞌã ipana chakꞌe omé pꞌaratꞌa tau abaa pari? Eperãarãpa mãga oopata, ipana chakꞌe makꞌɨara vale–e bɨ jĩakꞌaapa. Mamĩda ipana chakꞌe apida eujãde baaidakꞌaa, parã Akꞌõre Waibɨapa mãga jara–emãi. 
MAT.10.30+MAT.10.31	Parã puda paara irua juasia iru bɨ. Mapa waaweenáatɨ, Tachi Akꞌõrepa parã kꞌiniara iru bapari perã ipanaarã kꞌãyaara.
MAT.10.32	—Eperãpa tau taawa jararu pɨrã ichi Jesucristode ijãapari, mɨa pida jarai: “Mãgɨ́ mëré” mɨ Akꞌõre kꞌĩrapite ɨtꞌari. 
MAT.10.33	Mamĩda eperãpa meraru pɨrã mɨde ijãapari, mãgara mɨa pida meraitꞌee. “Mãgɨ́ mëre–eda” aitꞌee mɨ Akꞌõre kꞌĩrapite ɨtꞌari.
MAT.10.34	—Kꞌĩsianáatɨ mɨ cheji na pꞌekꞌau eujãdee eperãarã kꞌãiwee pꞌanapide. Jĩpꞌa cheji chõopide. 
MAT.10.35	Mɨ cheji
MAT.10.35	‘warra tꞌãri aukꞌa banaamerã chi akꞌõre ome, wẽra kꞌau tꞌãri aukꞌa banaamerã chi nawe ome mãikꞌaapa ãigu tꞌãri aukꞌa banaamerã chi pꞌãkꞌõre ome. 
MAT.10.36	Ma kꞌaurepa eperãarã tꞌãri aukꞌa para ba–e paitꞌee ãchi ëreerã ome.’ 
MAT.10.37	ʼEperãpa ichi akꞌõre wa chi nawe kꞌiniara iru bɨ pɨrã mɨ kꞌinia iru bai kꞌãyaara, mëré pa–e pai. Ichiaba eperãpa chi warra wa chi kꞌau kꞌiniara iru bɨ pɨrã mɨ kꞌinia iru bai kꞌãyaara, mãgɨ́ mëré pa–e pai. 
MAT.10.38	Ma awara mɨde ijãapari kꞌaurepa eperã piuamaa bɨ pɨrã kurusode piu wãkꞌa, mãgɨ́ mëré pa–e paitꞌee. 
MAT.10.39	Eperã piuamaa bɨ pɨrã mɨde ijãapari kꞌaurepa, mãgɨ́ piukꞌãri, atuaitꞌee. Mamĩda eperã piuru pɨrã mɨde ijãapari kꞌaurepa, mãgɨ́ eperã piukꞌãri ɨtꞌaa wãitꞌee.
MAT.10.40	—Eperãpa parã auteebaikꞌãri, mɨ jida auteebai bɨ mãikꞌaapa mɨ Akꞌõre, mɨ pëida, aukꞌa auteebai bɨ. 
MAT.10.41	Ma awara eperãpa auteebaikꞌãri Tachi Akꞌõre pedee jarapari, Tachi Akꞌõrepa pëida perã, ne–inaa pia ataitꞌee Tachi Akꞌõre pedee jarapataarãpa atapatakꞌa. Ichiaba auteebaikꞌãri eperã tꞌãri pia, mãgɨ́ tꞌãri pia bairã, ne–inaa pia ataitꞌee eperã tꞌãri pia beerãpa atapatakꞌa. 
MAT.10.42	Ma awara eperãpa teekꞌãri pania vaso aba mɨ ome nipaparimaa mãgɨ́ mëré perã, Tachi Akꞌõrepa ne–inaa pia ichiaba teeitꞌee ma pania teedamaa.
MAT.11.1	Jesupa chi kꞌõpꞌãyoorã doce ũraapꞌeda, mamãikꞌaapa wãji Akꞌõrepa jara pëida jarateede ma eujãdepema pꞌuuru bee chaa.
MAT.11.2	Juan carcelde bɨ misa, ũriji Cristopa oomaa bɨ. Aramata ichi ome nipapatapꞌedaarã ũkꞌuru pëiji Jesumaa. Iidinajida:
MAT.11.3	—¿Pɨkꞌã ajida, tai kꞌaripapari chonaarãpa cheitꞌee bɨda adapꞌedaa? Maa–e pɨrã, ¿taipa awaraa nɨdaipia bɨkꞌã? ajida.
MAT.11.4	Jesupa pꞌanauji:
MAT.11.4	—Wã́tɨ Juanmaa mãikꞌaapa nepɨrɨ́tɨ parãpa nama unu pꞌanɨ mãikꞌaapa ũri pꞌanɨ. 
MAT.11.5	Jarátɨ tau pꞌãriu beeda ɨ̃rá unu pꞌanɨ; bɨɨrɨ nɨkꞌanɨkꞌaa beeda tꞌɨa nĩutee; leprapa kꞌayaa beeda jɨpa pꞌanɨ; kꞌɨɨrɨ kꞌĩ beeda ɨ̃rá ũri pꞌanɨ; piudapꞌedaarã waya chokꞌai pꞌanɨ mãikꞌaapa chupɨria chedeerãmaa Tachi Akꞌõrepa pedee pia jara pëida jarateemaa bɨ. 
MAT.11.6	¡Tꞌãri o–ĩa bɨda aji, chi mɨde ijãa bɨ, kꞌawa–e bɨ mĩda mɨa ne–inaa jõma oo bɨ!
MAT.11.7	Juanpa eperãarã pëida wãdapꞌedaa tꞌẽepai, eperãarãmaa Jesupa pedee pia jaramaa beeji Juande:
MAT.11.7	—¿Kꞌãata parãpa akꞌɨnajidama aji, eujã pania wẽe bɨmaa wãdakꞌãri? ¿Kꞌĩsiajida–ekꞌã akꞌɨnadaitꞌee eperã pariatua kꞌĩsia bɨ, pꞌũajara nãupa pariatua nẽunẽuwaa pꞌuaparikꞌa? 
MAT.11.8	Maa–e pɨrã, ¿kꞌĩsiajida–ekꞌã akꞌɨnadaitꞌee eperã pꞌaru pi–ia jɨ̃ bɨ? Parãpa pia kꞌawa pꞌanɨ eperã pꞌaru pi–ia jɨ̃ beerã rey tede pꞌanapata. 
MAT.11.9	Mãga–e pɨrã ¿kꞌĩsiajida–ekꞌã akꞌɨnadaitꞌee Akꞌõre pedee jarapari? Wãara, iru Akꞌõre pedee jarapari kꞌãyaara waibɨara bɨ. 
MAT.11.10	Na Juandeta Tachi Akꞌõre Ũraa pꞌãdade jara bɨ:
MAT.11.10	‘Mɨa eperã chokꞌa pëiitꞌee pɨ naa o pia oonamerã pɨ, eperãarã poro waibɨa, chei naaweda.’ 
MAT.11.11	Mɨa wãarata jararu. Juan Bautista kꞌãyaara eperã apida waibɨara bɨ–e. Mamĩda chi ekꞌariara bɨta iru kꞌãyaara waibɨara paitꞌee Tachi Akꞌõrepa ma eperã ichi jua ekꞌari bɨkꞌãri, ichideerã ome beemerã.
MAT.11.12	ʼJuan Bautista chedakꞌãriipa, eperãarã chõo pɨkꞌa pꞌanɨ tꞌĩudaitꞌee Tachi Akꞌõre jua ekꞌari, ichideerã pꞌaneedaitꞌee mãikꞌaapa kꞌachia beerã aukꞌa chõo pɨkꞌa pꞌanɨ apida mãga pꞌananaadamerã. 
MAT.11.13	Juan jaratee chei naaweda, Tachi Akꞌõre pedee jarapataarãpa jarapachida Tachi Akꞌõrepa mãgá eperãarã bɨitꞌee ichi jua ekꞌari, ichideerã pꞌaneedamerã. Moisepa pꞌãdade ichiaba mãga jara bɨ. 
MAT.11.14	Parãpa kꞌawaa kꞌinia pꞌanɨ pɨrã Juanta Elías
MAT.11.15	Pia kꞌĩsíatɨ parãpa etꞌewa ũridapꞌedaade kꞌawaadamerã kꞌãata jara kꞌinia bɨ.
MAT.11.16	ʼMɨa jaraitꞌee sãga pꞌanɨ parã, mɨde ijãadakꞌaa beerã. Warrarã su–akꞌɨ pꞌaneedapꞌeda, jemenemaa pꞌanɨ́kꞌata pꞌanɨ pꞌuuru jãde. Ãchi kꞌõpꞌãyoorãmaa biapata:
MAT.11.17	“Taipa siru chaajida. Mamĩda parã pëirada–e paji. Kꞌari kꞌĩsia paraa kꞌarijida. Mamĩda parã jẽeda–e paji.”
MAT.11.18	Mãga pɨkꞌa baji Juan ome. Iru cheji mãikꞌaapa nekꞌokꞌaa paji, ne–inaa tokꞌaa paji, eperã jĩpꞌaarãpa oopatakꞌa. Maperã eperãarãpa: “Netuara iru kꞌapꞌɨade merãtɨa bɨda” ajida. 
MAT.11.19	Tꞌẽepai mɨ, chi Eperã Akꞌõre Truadepema cheji mãikꞌaapa nekꞌoji, ne–inaa toji eperã jĩpꞌaakꞌa. Maperã jara pꞌanɨ mɨ nekꞌoyaa, ne–inaa toyaa bapari. Ma awara mɨ kꞌõpꞌãyo meraaparida a pꞌanɨ, kꞌachia–idaa beerã ome mãikꞌaapa Cesar–itꞌee impuesto pꞌepataarã ome. Mamĩda Tachi Akꞌõrepa wãarata akꞌɨpimaa bɨda aji, mɨa oo bɨ kꞌaurepa parã jõmaarã pari.
MAT.11.20	Mãpai Jesús ijɨ̃atɨ pedeemaa beeji awara–awaraa pꞌuurudepemaarãmaa, ãchia pꞌekꞌau kꞌachia oopata oodaamaa pꞌanadapꞌedaa perã. Mãga pꞌanajida unupachida mĩda irua ooda ne–inaa eperãarãpa pꞌoyaa oodakꞌaa ãchi juadoopa. Jesupa ãchimaa mãgaji:
MAT.11.21	—¡Aai, Corazín pꞌuurudepemaarã! ¡Aai, Betsaida pꞌuurudepemaarã! ¡Tachi Akꞌõrepa parã kꞌachiadee pëiitꞌeepɨ! Tiro pꞌuurude, Sidón pꞌuurude eperãpa ooda paara ne–inaa eperãarãpa pꞌoyaa oodakꞌaa ãchi juadoopa mɨa parã pꞌuurude oodakꞌa, taarã–e weda ijãakꞌajida. Ãrapa pꞌekꞌau kꞌachia oopata oo amaa kꞌinia jõnɨpa chupɨria iidikꞌajida Tachi Akꞌõremaa. Ma pꞌekꞌau kꞌachia oopata kꞌaurepa tꞌãri pꞌuapa pꞌaru pꞌãimaa jɨ̃kꞌajida mãikꞌaapa itꞌabarre pꞌora ɨtꞌaa pꞌokꞌajida ãchi poro ɨ̃rɨ. 
MAT.11.22	Maperã mɨa jara bɨ: Tachi Akꞌõre ewari waibɨa ewate irua parã kꞌachiara ooitꞌee ma Tiro pꞌuurudepemaarã kꞌãyaara mãikꞌaapa Sidón pꞌuurudepemaarã kꞌãyaara. 
MAT.11.23	Ichiaba parã Capernaum pꞌuurudepemaarã, ¿kꞌĩsia pꞌanɨkꞌã parã pꞌuuruta awaraa pꞌuuru kꞌãyaara waibɨara paitꞌee Akꞌõre kꞌĩrapite? ¡Mãga–e! ¡Ma kꞌãyaara irua parã pꞌuuruta jõtꞌaaitꞌee! Sodoma pꞌuurude eperãpa ooda paara ne–inaa eperãarãpa pꞌoyaa oodakꞌaa ãchi juadoopa, mɨa parã tꞌãide oodakꞌa, ma pꞌuuru atꞌãri bakꞌaji. 
MAT.11.24	Mamĩda mɨa jara bɨ: Tachi Akꞌõre ewari waibɨa ewate irua parã kꞌachiara ooitꞌeeda aji, Sodoma pꞌuurudepemaarã kꞌachia ooi kꞌãyaara.
MAT.11.25	Maapai Jesupa mãgaji:
MAT.11.25	—Akꞌõre Waibɨa, pɨ jõmaarã kꞌãyaara waibɨara bɨ. Ne–inaa jõmaweda ɨtꞌari nɨ̃bɨ, na pꞌekꞌau eujãde nɨ̃bɨ paara pɨ jua ekꞌari bɨ. Mɨ tꞌãri o–ĩa bɨ pɨa eperãarã jĩpꞌaarãmaa kꞌawapiru perã ne–inaa pɨa waide kꞌawapi–e pada kꞌĩsia kꞌawaa beerãmaa mãikꞌaapa poro wẽsaa beerãmaa. 
MAT.11.26	Pɨa mãga ooji mãga oo kꞌinia bada perã.
MAT.11.27	ʼMɨ Akꞌõrepa ne–inaa jõma bɨji mɨ jua ekꞌari mɨa akꞌɨpariimerã. Tachi Akꞌõrepapai wãara mɨ, ichi Warra kꞌawa bɨ. Mãgá ichiaba mɨ, chi Warrapapai wãara iru kꞌawa bɨ. Mamĩda mɨa iru kꞌawapii mɨa kꞌawapi kꞌinia bɨ eperãarãmaa. 
MAT.11.28	Maperã mɨmaa chétɨ parã jõmaweda sẽ pꞌanɨɨrã mimia pꞌanɨpa mãikꞌaapa kꞌĩsia jõnɨpa. Mɨa parã tꞌãri a–tu beepiitꞌee. 
MAT.11.29	Kꞌõpꞌãyo meráatɨ mɨ ome. Ũrítɨ mɨa jaratee bɨ mãikꞌaapa óotɨ mɨa jara bɨkꞌa. Mɨ tꞌãri pia, chupɨria kꞌawaayaa bapari. Mɨde ijãadakꞌãri, kꞌãiwee pꞌanapataadaitꞌee. 
MAT.11.30	Mɨa jara bɨkꞌa oodayada aji, mɨa kꞌaripakꞌãri.
MAT.12.1	Maapai judiorã ɨ̃ipata ewate Jesús nipaji trigo kꞌãide. Chi kꞌõpꞌãyoorã jarrapisia pꞌanadapꞌedaa perã, trigo kꞌɨmɨ chakꞌeerã oro atadapꞌeda, chi tau jonamaa pꞌaneejida kꞌodaitꞌee. 
MAT.12.2	Arii pꞌanadapꞌedaa fariseorãpa mãga unudakꞌãri, Jesumaa mãgajida:
MAT.12.2	—¡Pɨchá akꞌɨ́ji! Pɨchi kꞌõpꞌãyoorãpa ne–inaa oomaa pꞌanɨda ajida, ɨ̃ipata ewate oodaikꞌaraa bɨta.
MAT.12.3	Jesupa pꞌanauji:
MAT.12.3	—¿Parãpa Akꞌõre Ũraa pꞌãdade leeda–e pꞌanɨkꞌã aji, Rey Davidpa ooda chonaarãweda jarrapisiadaidakꞌãri chi kꞌõpꞌãyoorã ome? 
MAT.12.4	Iru tꞌĩuji Tachi Akꞌõre te ne–edee oodade mãikꞌaapa ma tedepema pan awara bɨdapꞌedaa Tachi Akꞌõre–itꞌee atapꞌeda, kꞌoji chi kꞌõpꞌãyoorã ome. Mãga oojida pꞌaareerãpapai mãgɨ́ pan kꞌodaipia baji mĩda. 
MAT.12.5	Ichiaba Moisepa pꞌãdade parãpa leedooda pꞌaareerãpa ne–inaa kꞌachia ooda–e paji ɨ̃ipata ewate, Tachi Akꞌõre te waibɨade ɨ̃ida–ee mimiadakꞌãri. 
MAT.12.6	Mɨa jara bɨ: Nama ne–inaa pipɨara paraa Tachi Akꞌõre te waibɨa kꞌãyaara. 
MAT.12.7	Wãara parãpa kꞌawada–e na pꞌãdade jara kꞌinia bɨ:
MAT.12.7	‘Mɨa kꞌinia bɨ awaraarã chupɨria kꞌawaadamerã, mɨ–itꞌee ne–animalaarã peedapꞌeda, paadai kꞌãyaara.’ 
MAT.12.7	Parãpa kꞌawadapꞌedaa paara ma pedee jara kꞌinia bɨ, ne–inaa kꞌachia ooda–e pꞌanɨɨrã peepida–e pakꞌaji. 
MAT.12.8	Ɨ̃ipata ewate mɨ, chi Eperã Akꞌõre Truadepema jua ekꞌari bɨda aji.
MAT.12.9	Mamãikꞌaapa Jesús wãji Tachi Akꞌõre Ũraa jarateepata tedee. 
MAT.12.10	Mama baji eperã jua chiwa bɨ. Jesús ɨmɨatee kꞌinia pꞌanadapꞌedaarãpa iidijida irumaa:
MAT.12.10	—¿Eperã kꞌayaa bɨ pɨrã, ɨ̃ipata ewate jɨpaipia bɨkꞌã? ajida.
MAT.12.11	Jesupa pꞌanauji:
MAT.12.11	—Ɨ̃ipata ewate pɨchi oveja toidú padarida paara, ¿taawaa uchia ata–e pakꞌajikꞌã? 
MAT.12.12	¿Eperã pipɨara bɨ–ekꞌã oveja kꞌãyaara? Mapa ɨ̃ipata ewate ne–inaa pia ooipia bɨda aji.
MAT.12.13	Mãpai Jesupa ma jua chiwa bɨmaa mãgaji:
MAT.12.13	—Pɨchi jua jĩrupáde aji.
MAT.12.13	Mãpai jua jĩruji. Aramata jɨpa beeji chi apema juakꞌa. 
MAT.12.14	Mãpai fariseorã taawaa uchiadakꞌãri, pedeeteemaa pꞌaneejida Jesús peepitꞌaadaitꞌee.
MAT.12.15	Jesupa mãɨrã kꞌĩsia kꞌawaakꞌãri, mamãikꞌaapa wãji. Eperãarã chokꞌara iru tꞌẽe wãjida. Jesupa madepema kꞌayaa beerã jõmaweda jɨpaji. 
MAT.12.16	Mamĩda jarapachi ichia ooda jõmaarãmaa nepɨrɨnaadamerã. 
MAT.12.17	Mãga jaraji Tachi Akꞌõre pedee jarapari, Isaíapa pꞌãdade jara bɨkꞌa uchiamerã:
MAT.12.18	‘Nama bɨ mɨ mimiapari, mɨa jɨrɨtꞌerada. Mɨa iru kꞌinia iru bɨ; mɨ tꞌãri o–ĩapipari. Mɨ Jaure iru ome bapariitꞌee. Mɨ kꞌapꞌɨa pari irua eperãarã jõmaarãpa oopata akꞌɨitꞌee mãikꞌaapa jaraitꞌee pia wa kꞌachia. 
MAT.12.19	Aupedee–e paitꞌee; ichiaba bia–e paitꞌee. Apidaapa iru biapi ũrida–e paitꞌee calle jãde. 
MAT.12.20	Irua yiaraa iru ba–e paitꞌee chupɨria chitoonɨɨrã wa kꞌĩra pia–ee jõnɨɨrã. Mãga baitꞌee Tachi Akꞌõrepa jõmaarãmaa wãarata jara pëida kꞌawaapirumaa. 
MAT.12.21	Mãga pakꞌãri, jõmaarãpa irude ijãadaitꞌee.’ 
MAT.12.22	Jesumaa aneejida eperã tau pꞌãriu bɨ mãikꞌaapa pedee atua bɨ, netuara iru kꞌapꞌɨade merãtɨa bada perã. Jesupa iru tau pia unupiji mãikꞌaapa pedeepiji. 
MAT.12.23	Mãga unudakꞌãri, arii pꞌanadapꞌedaarãpa akꞌɨtrua para beeji mãikꞌaapa ãchi pitapai iidi para beeji:
MAT.12.23	—¿Nãgɨ́ chonaarãwedapema Rey David Warra–ekꞌã? ajida.
MAT.12.24	Mamĩda mãga ũridakꞌãri, fariseorãpa mãgajida:
MAT.12.24	—Beelzebú, Netuara Poro Waibɨa juapata jãgá netuaraarã uchiapiparida ajida.
MAT.12.25	Jesupa kꞌawaji ãchia kꞌĩsia pꞌanɨ. Mapa mãgaji:
MAT.12.25	—Pꞌuuru pidaarãpa maa–e pɨrã ëreerãpa maa–e pɨrã te pidaarãpa ãchi aukꞌaarã jëreruta pɨrã, waa araa pꞌanapataada–e pai mãikꞌaapa ãchi pꞌuuru jõdaridai. 
MAT.12.26	Mãga pɨkꞌa Netuara Poro Waibɨapa ichi aukꞌaarã jëreru pɨrã, waa araa pꞌanada–e pai mãikꞌaapa ãchi itu jõdaridai. 
MAT.12.27	Parãpa jara pꞌanɨ mɨa netuaraarã uchiapipari Beelzebú juapa. Mãgara, ¿kꞌai juapa uchiapipatama parã eere pꞌanɨɨrãpa? Ãchia akꞌɨpipata parã pia kꞌĩsiada–e pꞌanɨ. 
MAT.12.28	Mɨa netuaraarã uchiapipari pɨrã Tachi Akꞌõre Jaurepa, jara kꞌinia bɨ ɨ̃rá Tachi Akꞌõredeerã poro waibɨa nama bɨ.
MAT.12.29	ʼ¿Kꞌaita tꞌĩuyama aji, eperã juataura bɨ tede iru netꞌaa chɨade? Naapɨara jɨ̃ nɨ̃bɨ–e pɨrã, iru netꞌaa jãri pꞌe ata–e pai.
MAT.12.30	ʼEperã mɨ eere bɨ–e pɨrã, mɨ kꞌĩra unuamaa iru bɨ. Ichiaba mɨ kꞌaripa–e bɨ pɨrã awaraarã Tachi Akꞌõre jua ekꞌari pꞌanapataadamerã, eperãarã ãyaa pëipari mɨ ikꞌaawaapa.
MAT.12.31	ʼMaperã mɨa jara bɨ: Tachi Akꞌõrepa wẽpapii eperãarãpa pꞌekꞌau kꞌachia oopata jõmaata mãikꞌaapa iru ãpɨte ikꞌachia jarapata paara. Mamĩda iru Jaure ãpɨte ikꞌachia jarapata wẽpapi–e paitꞌee. 
MAT.12.32	Ichiaba wẽpapii ikꞌachia jarapata mɨ, chi Eperã Akꞌõre Truadepema ãpɨte. Mamĩda wẽpapi–e paitꞌee ikꞌachia jararuta pɨrã iru Jaure ãpɨte. Mãgee pꞌekꞌau kꞌachia oopata wẽpapi–e paitꞌee chi ma pedee jarapataarã na pꞌekꞌau eujãde pꞌanɨde maa–e pɨrã ɨtꞌari iru kꞌĩrapite pꞌanɨde paara, iru ewari waibɨa ewate.
MAT.12.33	—Nejõ bɨɨrɨ pia iru bɨ pɨrã, chaukꞌãri, nejõ pia iru baitꞌee. Jõdee nejõ bɨɨrɨ kꞌachia iru bɨ pɨrã, chaukꞌãri, nejõ kꞌachia iru pꞌanadaitꞌee. Nejõ bɨɨrɨ kꞌawapata chi nejõdeepa. 
MAT.12.34	¡Parã kꞌachia–idaa beerãdeepa uchiadapꞌedaarã! ¡Taamákꞌapɨ pꞌanɨ! ¿Sãga pedee pia jaradai, parã tꞌãri kꞌachia pꞌanɨta? Pãchi tꞌãride kꞌĩsia pꞌanɨta jarapata pãchi itꞌaideepa. 
MAT.12.35	Eperã tꞌãri pia bɨpa pedee pia jarapari kꞌĩsia pia iru bairã ichi tꞌãride. Jõdee eperã tꞌãri kꞌachia bɨpa pedee kꞌachia jarapari kꞌĩsia kꞌachia iru bairã ichi tꞌãride. 
MAT.12.36	Mɨa jara bɨ: Tachi Akꞌõre ewari waibɨa ewate ichia eperã chaachaa kꞌawapiitꞌee ãchia pedee kꞌachia pariatua jaradapꞌedaa. 
MAT.12.37	Ma ewate Tachi Akꞌõrepa akꞌɨitꞌee eperãarãpa pedee jaradapꞌedaa mãikꞌaapa ichiata jaraitꞌeeda aji, kꞌachia–idaa bɨ, maa–e pɨrã tꞌãri pia bɨ.
MAT.12.38	Mãpai ũkꞌuru fariseorãpa mãikꞌaapa Moisepa pꞌãda jarateepataarãpa Jesumaa mãgajida:
MAT.12.38	—Tachi Jarateepari, taipa unu kꞌinia pꞌanɨda ajida, pɨa oo bɨ ne–inaa Tachi Akꞌõrepapai oopari.
MAT.12.39	Jesupa pꞌanauji:
MAT.12.39	—Ɨ̃rapemaarã tꞌãri kꞌachia–idaa pꞌanɨ, Tachi Akꞌõrede ijãadakꞌaa perã. Unu kꞌinia pꞌanɨda a pꞌanɨ ne–inaa eperãarãpa pꞌoyaa oodakꞌaa ãchi juadoopa. Mamĩda mɨa mãga oo–e paitꞌee. Jĩpꞌa Tachi Akꞌõrepa ooitꞌee ichi pedee jarapari Jonás ome oodakꞌa. 
MAT.12.40	Jonás kꞌãima õpee baji chikꞌo choma bɨ bide.
MAT.12.41	Tachi Akꞌõre ewari waibɨa ewate Nínive pꞌuuru pidaarãpa ɨ̃rapemaarã ɨmɨateedaitꞌee, Tachi Akꞌõrepa parã kꞌachiadee pëimerã. Chonaarãweda Tachi Akꞌõrepa Jonás pëikꞌãri ma Nínive pidaarãmaa, ãrapa pꞌekꞌau kꞌachia oopatapꞌedaa oo amaajida. Mamĩda ɨ̃rapemaarãpa pꞌekꞌau kꞌachia oopata oo amaada–e pꞌanɨ, aba Jonás kꞌãyaara waibɨara bɨpa jara cheji mĩda mãga oodamerã. 
MAT.12.42	Ichiaba ma ewate Reina Sur Eerepemapa aukꞌa ɨ̃rapemaarã ɨmɨateeitꞌee Tachi Akꞌõrepa parã kꞌachiadee pëimerã. Chonaarãweda ma reina tꞌɨmɨɨpa cheji Rey Salomón kꞌĩsia kꞌawaa bɨ pedee ũride. Mamĩda ɨ̃rapemaarãpa ũridaamaa pꞌanɨ, aba Salomón kꞌãyaara kꞌĩsia kꞌawaara bɨ pedee bɨ mĩda parã tꞌãide.
MAT.12.43	—Eperã kꞌapꞌɨadeepa netuara uchiapidakꞌãri, mãgɨpa jɨrɨ nipapari eujã pꞌũasaa sãma ɨ̃iitꞌee. Mamĩda unu–e pakꞌãri, kꞌĩsiapari: 
MAT.12.44	“Waya merãtɨanaitꞌee ma eperã kꞌapꞌɨade; mɨ naaweda badamãi.” Chekꞌãri, unu chepari ma eperã kꞌapꞌɨa pi–ia bɨ; te barrepꞌeda, sɨɨpꞌeda, pi–ia bɨkꞌa. 
MAT.12.45	Mãga unukꞌãri, jɨrɨnapari awaraa netuara siete kꞌachiara ichi kꞌãyaara mãikꞌaapa ma eperã kꞌapꞌɨade merãtɨa chepata. Mãgá ma eperã audupɨara kꞌachiade beeitꞌee naaweda bada kꞌãyaara. Mãga pꞌasaitꞌeeda aji, ɨ̃rapemaarã tꞌãri kꞌachia–idaa beerã ome; audupɨara kꞌachiade pꞌaneedaitꞌee.
MAT.12.46	Jesús atꞌãri pedeemaa bɨde pachejida chi nawe chi ɨ̃pemaarã ome. Pedee kꞌinia pꞌanajida iru ome. Mamĩda taawa pꞌaneedapꞌedaa perã, 
MAT.12.47	eperãpa Jesumaa jaranaji:
MAT.12.47	—Pɨ nawe, pɨ ɨ̃pemaarã ome taawa nɨmaa pꞌanɨ. Pedee kꞌinia pꞌanɨda aji, pɨ ome.
MAT.12.48	Mãpai Jesupa pꞌanauji:
MAT.12.48	—¿Kꞌaima mɨ nawe? ¿Kꞌáirãma, mɨ ɨ̃pemaarã?
MAT.12.49	Mãpai juapa ɨaji chi kꞌõpꞌãyoorãmaa mãikꞌaapa mãgaji:
MAT.12.49	—Nãgɨɨrãta mɨ nawekꞌa mãikꞌaapa mɨ ɨ̃pemaarãkꞌa. 
MAT.12.50	Chi mɨ ɨtꞌaripema Akꞌõre Waibɨapa jara bɨkꞌa oo bɨ, mata mɨ ɨ̃pemakꞌa, mɨ ɨ̃pewẽrakꞌa mãikꞌaapa mɨ nawekꞌa.
MAT.13.1	Ma ewate Jesús uchiaji temãiipa mãikꞌaapa lago ide su–akꞌɨ banaji. 
MAT.13.2	Eperãarã chedapꞌedaa irumãi see nɨ̃bada perã, Jesús barcode bataudachi mãikꞌaapa su–akꞌɨ beeji. Jõdee eperãarã ipude para beeji. 
MAT.13.3	Mãpai Jesupa eperãarãmaa nepɨrɨmaa beeji Akꞌõre Ũraa jarateeitꞌee:
MAT.13.3	—Eperã wãji netꞌatau pꞌode. 
MAT.13.4	Ma pꞌo wãkꞌãri, ũkꞌuru baaijida o jãde. Mãpai ipanaarãpa kꞌokꞌoo chejida. 
MAT.13.5	Ũkꞌuru baaijida mãu–idaade, makꞌɨara yooro wẽe badamãi. Mãgɨ́ isapai tꞌonojida, makꞌɨara yooro wẽe bada perã. 
MAT.13.6	Mamĩda akꞌõrejĩru jẽrakꞌãri, pɨɨdachi chi kꞌarra ɨ̃rɨɨ bada perã. 
MAT.13.7	Ũkꞌuru baaijida ne–ɨɨrɨ–idaade. Mamĩda ne–ɨɨrɨ kꞌapꞌipꞌiara waripari perã, mãgɨ́ netꞌatau tꞌono wãdapꞌedaa piukꞌoodachida. 
MAT.13.8	Jõdee awaraa netꞌatau baaijida eujã piade. Mãgɨ́ tꞌonopꞌeda, chau nɨ̃beeji. Ũkꞌuru netꞌatau abaadeepa uchiajida cien, sesenta maa–e pɨrã treinta. 
MAT.13.9	Pia kꞌĩsíatɨ parãpa etꞌewa ũridapꞌedaade kꞌawaadamerã kꞌãata jara kꞌinia bɨ.
MAT.13.10	Maapꞌeda chi kꞌõpꞌãyoorã kꞌaitꞌaara chejida mãikꞌaapa iidijida:
MAT.13.10	—¿Kꞌãare–itꞌee nepɨrɨparima ajida, jarateeitꞌee?
MAT.13.11	Jesupa pꞌanauji:
MAT.13.11	—Tachi Akꞌõrepa parãmaa kꞌawapimaa bɨda aji, ne–inaa naaweda kꞌawapikꞌaa pada awaraarãmaa; sãga ichideerã pꞌaneedai. 
MAT.13.12	Parã Akꞌõre ũraa pia kꞌawa beerãmaa waapɨara kꞌawapiitꞌee; awaraarã kꞌãyaara ne–inaa chokꞌaraara kꞌawarutamaa. Mamĩda chi ne–inaa makꞌɨara kꞌawa–ee beerãmaa, ãchia kꞌawa pꞌanɨ paara irua wẽpapiitꞌee, waa kꞌawa kꞌiniada–e pꞌanadairã. 
MAT.13.13	Maperãpɨ mɨa nepɨrɨpari. Ãchia akꞌɨ pꞌanɨ mĩda, wãara unuda–e. Ũri pꞌanɨ mĩda, kꞌawada–e. 
MAT.13.14	Ãrapa oomaa pꞌanɨ Tachi Akꞌõre pedee jarapari Isaíapa jaradakꞌa:
MAT.13.14	‘Ũri pꞌanɨ mĩda, kꞌawada–e. Akꞌɨ pꞌanɨ mĩda, unuda–e. 
MAT.13.15	Na eperãarã kꞌɨɨrɨ kꞌisua pꞌanadairã, mɨa jara bɨ ũridaamaa pꞌanɨ; mɨa oo bɨ unudaamaa pꞌanɨ mãikꞌaapa kꞌawadaamaa pꞌanɨ. Mãga pꞌanada–e pada paara, mɨde ijãakꞌajida mãikꞌaapa mɨa ãchia pꞌekꞌau kꞌachia oopata wẽpapikꞌaji.’ 
MAT.13.16	ʼParã tꞌãri o–ĩa pꞌanɨ mɨa oo bɨ unu pꞌanadairã mãikꞌaapa mɨa jara bɨ ũri pꞌanadairã. 
MAT.13.17	Mɨa wãarata jararu. Chonaarãweda Akꞌõre pedee jarapataarãpa mãikꞌaapa Tachi Akꞌõrede ijãapataarãpa unu kꞌinia pꞌanajida parãpa unu pꞌanɨ. Mamĩda unuda–e paji. Ichiaba ũri kꞌinia pꞌanajida parãpa nama ũri pꞌanɨ. Mamĩda ũrida–e paji.
MAT.13.18	—Ũrítɨ kꞌawaadamerã mɨa nepɨrɨda netꞌatau pꞌoparide kꞌãata jara kꞌinia bɨ. 
MAT.13.19	Netꞌatau ode baaida jara kꞌinia bɨ chi ũri pꞌanɨɨrã Tachi Akꞌõrepa eperãarã bɨ kꞌinia bɨ ichi jua ekꞌari ichideerã pꞌaneedamerã. Mamĩda mãgɨɨrãpa kꞌawada–e kꞌãata jara kꞌinia bɨ. Ipanaarã chedapꞌedaakꞌa ma netꞌatau kꞌokꞌoodaitꞌee, mãga pɨkꞌa Netuara Poro Waibɨa chepari ne–inaa ooitꞌee, tꞌãripa ma pedee ijãanaadamerã. 
MAT.13.20	Jõdee chi netꞌatau mãu–idaade baaidapꞌedaa jara kꞌinia bɨ eperãarãpa ma jara pëida o–ĩa ũri pꞌanɨ. 
MAT.13.21	Mamĩda chi mãu–idaade tꞌonoda taarã–e weda pɨɨdaiparikꞌa, mãga pɨkꞌa mãgɨɨrãpa ma jara pëida taarã–epai ijãapata. Ma ũraade ijãadapꞌedaa kꞌaurepa nepɨrade baairuta pɨrã maa–e pɨrã awaraarãpa ãchi jɨrɨruta pɨrã miapidaitꞌee, ijãa amaapata. 
MAT.13.22	Jõdee chi netꞌatau ne–ɨɨrɨ–idaade baaidapꞌedaa jara kꞌinia bɨ eperãarãpa ma jara pëida pia ũri pꞌanɨ. Mamĩda audupɨara kꞌĩsiapata ne–inaa netodaitꞌee maa–e pɨrã pꞌaratꞌa waibɨa atadaitꞌee, ãchia ũridapꞌedaa kꞌĩra atuadarutamaa. Mãgá pꞌaneepata ne–uu waripꞌeda, chaukꞌaa bɨkꞌa. 
MAT.13.23	Mamĩda chi netꞌatau eujã piade baaidapꞌedaa jara kꞌinia bɨ eperãarãpa ma jara pëida ũridapꞌeda, kꞌawaa wãpata ma ũraa jara kꞌinia bɨ mãikꞌaapa tꞌãride wãara ijãapata. Netꞌatau aba pꞌoda eujã piade pia tꞌonopꞌeda, chauparikꞌa netꞌatau cien, sesenta wa treinta; mãga pɨkꞌa ma eperãarãpa oo kꞌawaa wãpata ma ũraade jara bɨkꞌa.
MAT.13.24	Mãpai Jesupa awaraa nepɨrɨji jarateeitꞌee:
MAT.13.24	—Nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Eperãpa trigo tau pia pꞌoji ichi eujãde. 
MAT.13.25	Mamĩda pꞌãrikꞌua, eperãarã kꞌãi pꞌanɨ misa, ichi kꞌĩra unuamaa iru bɨpa cheji mãikꞌaapa ma trigo pꞌodade mera pꞌoji pꞌũajara tau chakꞌeerã, aɨdee neera kꞌachia oopata. Mãpai jirabodoji. 
MAT.13.26	Maapꞌeda ma eperãpa trigo pꞌoda tꞌonopꞌeda, wari wãji ma pꞌũajara ome. 
MAT.13.27	Mãga unudakꞌãri, ma eujã chipari mimiapataarãpa irumaa jaranajida: “Señor, pɨa trigo tau pꞌoda pia badata, ¿sãmãikꞌaapa uchiajima ajida, jãgee pꞌũajara?” 
MAT.13.28	Chiparipa pꞌanauji: “¿Tachi kꞌĩra unuamaa iru bɨ́pata jãga ooji–ekꞌã?” aji. Mãpai chi mimiapataarãpa iidijida: “¿Pɨa kꞌinia bɨkꞌã ajida, taipa jã pꞌũajara ẽtꞌanadamerã?” 
MAT.13.29	Mamĩda chiparipa mãgaji: “Nãgaweda ichiakꞌau bɨdapáde aji. Ɨ̃raweda parãpa jã pꞌũajara ẽtꞌatꞌaarutara, aukꞌa ẽtꞌadariitꞌee chi trigo kꞌarra, aɨ ikꞌaawa nɨ̃bɨ. 
MAT.13.30	Piara bɨ ichiakꞌau bɨdamerã trigo ewarutamaa. Mamãikꞌaapata mɨa ewapataarã naapɨara pëiitꞌee jã pꞌũajara ẽtꞌakꞌoodamerã mãikꞌaapa pꞌedamerã kꞌõrajɨ̃made paatꞌaadaitꞌee. Tꞌẽepai trigo ewadakꞌãri, ɨadaitꞌee mɨ ne–inaa ɨaparide.”
MAT.13.31	Jesupa ichiaba awaraa nepɨrɨji jarateeitꞌee:
MAT.13.31	—Nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Eperãpa mostaza tau uuji ichi eujãde. 
MAT.13.32	Chi tau ma–ãriara bɨ awaraa netꞌatau tachia uupata kꞌãyaara. Mamĩda warikꞌãri, waibɨara waripari awaraa ne–uu kꞌãyaara pakꞌurukꞌa nɨ̃beerumaa. Mãgá waibɨara waripari perã, chi jua tꞌaide ipanaarã chepata ɨ̃idaitꞌee.
MAT.13.33	Ichiaba Jesupa nãga nepɨrɨji jarateeitꞌee:
MAT.13.33	—Nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Wẽrapa levadura pꞌoiraparikꞌa bɨ harina waibɨa ome, pan masa pia warimerã.
MAT.13.34	Jesús jarateekꞌãri, audú nepɨrɨpachi. Nepɨrɨ–ee jarateekꞌaa paji. 
MAT.13.35	Mãga ooji uchiamerã Tachi Akꞌõre chonaarãwedapema pedee jaraparipa irude jaradakꞌa:
MAT.13.35	‘Jarateekꞌãri, mɨa nepɨrɨitꞌee mãikꞌaapa jaraitꞌee ne–inaa Tachi Akꞌõrepa waide kꞌawapi–e pada na pꞌekꞌau eujã ooru wedapema.’ 
MAT.13.36	Ma jõma nepɨrɨpꞌeda, Jesupa eperãarã bëiji mãikꞌaapa tꞌĩuji chi kꞌõpꞌãyoorã pꞌanadapꞌedaamãi. Mãpai ãchi iru kꞌaitꞌa chedakꞌãri, iidijida kꞌãata jara kꞌinia bɨ ma nepɨrɨda pꞌũajara tau pꞌoda trigo kꞌãide. 
MAT.13.37	Jesupa pꞌanauji:
MAT.13.37	—Chi eperã netꞌatau pia pꞌoda jara kꞌinia bɨ Eperã Akꞌõre Truadepema. 
MAT.13.38	Ma netꞌatau pꞌoda eujã jara kꞌinia bɨ na pꞌekꞌau eujã. Ma trigo tau pia jara kꞌinia bɨ Tachi Akꞌõrede ijãapataarã. Jõdee pꞌũajara kꞌachia jara kꞌinia bɨ Netuara Poro Waibɨa jua ekꞌari pꞌanɨɨrã. 
MAT.13.39	Ma kꞌĩra unuamaa iru bada, chi ma pꞌũajara kꞌachia pꞌoda jara kꞌinia bɨ Netuara Poro Waibɨa. Ma ne–inaa pꞌoda ewadapꞌedaa ewate jara kꞌinia bɨ Tachi Akꞌõre ewari waibɨa ewate, ichi angeleerãpa eperãarã pꞌe ateedakꞌãri iru kꞌĩrapite. 
MAT.13.40	Mɨa nepɨrɨdade ma pꞌũajara kꞌachia pꞌedapꞌedaakꞌa paatꞌaadaitꞌee, mãga pɨkꞌa oodaitꞌee na pꞌekꞌau eujã jõtꞌaakꞌãri. 
MAT.13.41	Mɨ, chi Eperã Akꞌõre Truadepemapa angeleerã pëiitꞌee mɨ jua ekꞌari pꞌanɨɨrã tꞌãide kꞌachia beerã jõmaweda pꞌede; chi awaraarãmaa pꞌekꞌau kꞌachia oopidapꞌedaarã, awaraa ne–inaa kꞌachia ooi awaa pꞌanapatapꞌedaarã ome. 
MAT.13.42	Ma kꞌachia beerã jõmaweda batꞌakꞌoodaitꞌee tꞌɨpɨtau jẽrajẽraa jira bɨde. Mama jẽe para baitꞌee mãikꞌaapa kꞌida kierrkierree para baitꞌee pꞌuapa. 
MAT.13.43	Jõdee Tachi Akꞌõrepa jara bɨkꞌa oopataarã urua pɨkꞌa para beeitꞌee akꞌõrejĩrukꞌa, ɨtꞌari pꞌanɨ perã ãchi akꞌõre waibɨa ome. Pia kꞌĩsíatɨ parãpa etꞌewa ũridapꞌedaade kꞌawaadamerã kꞌãata jara kꞌinia bɨ.
MAT.13.44	—Nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Chokꞌo unuji jau bɨ nẽe ome. Eperãpa mãgɨ́ unu atakꞌãri, waya mera nɨ̃bɨpꞌeda chi badamãi, tꞌãri o–ĩa wãji jõmaweda ichi netꞌaa iru bada netokꞌoode. Mãpai ãpɨtee cheji ma nẽe mera bada eujã neto atade.
MAT.13.45	—Ichiaba nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Netꞌaa netoparipa perla jɨrɨ nipaji. 
MAT.13.46	Perla ɨ̃pɨa unu atanakꞌãri, wãji ichi netꞌaa jõmaweda netokꞌoode mãikꞌaapa ma perla pi–ia neto ata cheji.
MAT.13.47	—Ichiaba nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. To–ɨapataarãpa tꞌɨrɨ tꞌaadakꞌãri, chikꞌo kꞌĩra tꞌãdoo peejida. 
MAT.13.48	Ma tꞌɨrɨde chikꞌoradaikꞌãri, chipariirãpa jidiu atajida ipudee mãikꞌaapa jɨrɨtꞌeramaa pꞌaneejida chikꞌo piara bee awara pꞌedaitꞌee kꞌoraade. Jõdee chikꞌo kꞌachia bee batꞌakꞌoojida toidaa. 
MAT.13.49	Mãga pɨkꞌa paitꞌee na pꞌekꞌau eujã jõkꞌãri. Angeleerã chedakꞌãri, jɨrɨtꞌera chedaitꞌee eperã pia beerã awara pꞌedaitꞌee. 
MAT.13.50	Jõdee chi kꞌachia beerã tꞌɨpɨtau jẽrajẽraa jira bɨde batꞌakꞌoodaitꞌee, mama jẽe para bamerã mãikꞌaapa kꞌida kierrkierree para bamerã pꞌuapa.
MAT.13.51	Mãpai Jesupa chi kꞌõpꞌãyoorãmaa iidiji:
MAT.13.51	—¿Parãpa ma nepɨrɨda jõmaweda kꞌawajidakꞌã? aji.
MAT.13.51	Mãpai pꞌanaujida:
MAT.13.51	—Kꞌawajidapɨ.
MAT.13.52	Mãpai Jesupa mãgaji:
MAT.13.52	—Moisepa pꞌãda jarateeparipa kꞌawaa wãkꞌãri Tachi Akꞌõrepa eperãarã bɨitꞌee ichi jua ekꞌari, ichideerã pꞌaneedamerã, nãga pɨkꞌa bɨ. Eperã te chiparipa ichi netꞌaa ɨa pꞌe iru bɨdepema netꞌaa atakꞌãri, kꞌawa bɨ chisãgɨ́ netꞌaa chiwidi, chisãgɨ́ netꞌaa sore.
MAT.13.53	Jesupa ma nepɨrɨda jaratee aupakꞌãri, mamãikꞌaapa wãji 
MAT.13.54	ichi warida pꞌuurudee. Mama jarateemaa beeji mãpema Akꞌõre Ũraa jarateepata tede. Irua jaratee bɨ ũridakꞌãri, eperãarã akꞌɨtrua para beeji mãikꞌaapa mãgapachida:
MAT.13.54	—¿Sãma kꞌawaajima ajida, na jõma irua jarateemaa bɨ? ¿Sãga ooparima ne–inaa eperãarãpa pꞌoyaa oodakꞌaa ãchi juadoopa? 
MAT.13.55	¿Jãgɨ́ eperã ne–inaa pakꞌurudee oopari warra–ekꞌã? ¿Chi nawe Maria–ekꞌã? ¿Santiago, José, Simón, Judas chi ɨ̃pemaarã–ekꞌã? 
MAT.13.56	¿Chi ɨ̃pewẽraarã nama pꞌanapata–ekꞌã? ¿Sãga kꞌawaajima ajida, na jõma ichia oo bɨ?
MAT.13.57	Ma eperãarãpa Jesús ichi te pidaarã ome mãgá kꞌawadapꞌedaa perã, iru pedee ũri kꞌiniada–e paji.
MAT.13.57	Mapa Jesupa mãgaji:
MAT.13.57	—Jõmaarã tꞌãide ũri kꞌinia pꞌanapata Tachi Akꞌõre pedee jaraparipa jara bɨ. Mamĩda ichi pꞌuurudepemaarã ichi tedepemaarã ome iru pedee ũridaamaa pꞌanapata.
MAT.13.58	Mãgá mãpemaarãpa irude ijãada–e pꞌanadapꞌedaa perã, mama Jesupa makꞌɨara oo–e paji ne–inaa eperãarãpa pꞌoyaa oodakꞌaa ãchi juadoopa.
MAT.14.1	Maapai Galilea eujãdepema poro waibɨa tꞌɨ̃jarapachida Herodes.
MAT.14.2	ichi ekꞌariirãmaa mãgaji:
MAT.14.2	—¿Mãgɨ́ Juan Bautista–epaa, piupꞌeda pꞌirabaida? Maperãpɨ oopari ne–inaa eperãarãpa pꞌoyaa oodakꞌaa ãchi juadoopa.
MAT.14.3	Aɨ naaweda Herodepa Juan jɨ̃ atapiji mãikꞌaapa carcelde tꞌɨpitꞌaaji. Mãga ooji chi ɨ̃pema Filipo wẽra Herodías kꞌaurepa. 
MAT.14.4	Aɨ naaweda Juanpa Herodemaa mãgaji: “Pɨa pꞌekꞌau kꞌachia oomaa bɨda aji, pɨ ɨ̃pema wẽra iru bairã pɨchi wẽrakꞌa.”
MAT.14.5	Mãga ũrikꞌãri, Herodepa Juan pee kꞌinia bapachi. Mamĩda mãga oo–e paji eperãarã waawee bada perã. Jõmaarãpa ijãajida Juan Tachi Akꞌõre pedee jarapari paji.
MAT.14.6	Mamĩda ewari aba Herodepa jara pëiji eperãarã chedamerã ichi tꞌoda fiesta oode. Ma fiesta o–ĩa oo jõnɨ misa, Herodías kꞌau pëirade cheji see nɨ̃badaarã taide. Mãga unukꞌãri, Herodes audupɨara o–ĩadachi. 
MAT.14.7	Maperã jaraji ma awẽramaa:
MAT.14.7	—Tachi Akꞌõre kꞌĩrapite mɨa juraa bɨ teeitꞌee pɨchia iidiruta.
MAT.14.8	Mãpai chi nawepa jaradakꞌa jaraji:
MAT.14.8	—Ɨ̃raweda Juan Bautista poro mɨ–itꞌee pꞌaratꞌude teepáde aji.
MAT.14.9	Mãga ũrikꞌãri, Rey Herodes kꞌĩra pia–eedachi. Mamĩda Tachi Akꞌõre kꞌĩrapite mãikꞌaapa jõmaweda arii pꞌanadapꞌedaarã kꞌĩrapite juraada perã, 
MAT.14.10	jaraji chi ekꞌariirãmaa Juan poro tꞌɨapꞌe atanadamerã carcelde. 
MAT.14.11	Mãga oojida. Ma awẽra nawepa jaradakꞌa aneejida pꞌaratꞌude mãikꞌaapa teejida ma awẽramaa. Mãpai ichia teenaji chi nawemaa.
MAT.14.12	Juan kꞌõpꞌãyoorãpa ũri atadakꞌãri iru peedapꞌedaa, chejida iru kꞌapꞌɨa ɨanadaitꞌee. Maapꞌeda jaranajida Jesumaa.
MAT.14.13	Jesupa Juan piuda ũrikꞌãri, barcode tꞌɨmɨ́ wãji eperãarã makꞌɨara wẽemaa. Mamĩda eperãarãpa kꞌawaadakꞌãri, tꞌẽe wãjida ode. 
MAT.14.14	Jesús barcodeepa bataukꞌãri, eperãarã chokꞌara unuji. Mapa ãra chupɨria kꞌawaaji mãikꞌaapa ode wãdapꞌedaarãpa kꞌayaa beerã ateedapꞌedaa jɨpakꞌooji. 
MAT.14.15	Kꞌeu wãda perã chi kꞌõpꞌãyoorã ichi kꞌaitꞌa chedapꞌeda, mãgajida:
MAT.14.15	—Kꞌeu wãpɨ; nama te wẽ–epɨ. Mapa eperãarã pëipáde ajida, pꞌuuru beemaa chikꞌo netonadamerã.
MAT.14.16	Jesupa pꞌanauji:
MAT.14.16	—Ãra ãyaa wãdaikꞌaraa bɨ. Parãpa chikꞌo téetɨ kꞌodamerã.
MAT.14.17	Mãpai mãgajida:
MAT.14.17	—Mamĩda taipa iru pꞌanɨda ajida, pan joisomaa mãikꞌaapa chikꞌo omé; mãgɨ́ aupai.
MAT.14.18	Jesupa pꞌanauji:
MAT.14.18	—Mɨmaa aneedapáde aji.
MAT.14.19	Mãpai Jesupa jaraji eperãarã su–akꞌɨ pꞌaneedamerã eujãde pꞌũajara ɨ̃rɨ. Maapꞌeda jita ataji ma pan joisomaa chikꞌo omee ome mãikꞌaapa ɨtꞌaa akꞌɨpꞌeda, gracias jaraji Tachi Akꞌõremaa. Ma pan kꞌõrakꞌookꞌãri, chokꞌara eepadachi. Mãpai chi kꞌõpꞌãyoorãpa eperãarãmaa jedenajida. 
MAT.14.20	Jõmaweda nekꞌojida bi jãwaa pꞌaneerutamaa. Ma pan pite chikꞌo ome nɨ̃beeda pꞌejida kꞌoraa docena aba. 
MAT.14.21	Chi nekꞌodapꞌedaarã ɨmɨkꞌĩraarã cinco mil paji, wẽraarã, warrarã juasiada–ee.
MAT.14.22	Ma tꞌẽepai Jesupa chi kꞌõpꞌãyoorã barcode bataupiji ichi naa lago sĩadamerã. Mãga ooji ãra kꞌĩraikꞌa eere panadamerã, ichia eperãarã pëiru misa ãchi temaa. 
MAT.14.23	Eperãarã erreukꞌoodaidakꞌãri, Jesús ituaba wãji ee nokꞌodee ɨtꞌaa tꞌɨ̃de. Mama bɨde kꞌeudachi. 
MAT.14.24	Mãɨmisa chi barcode wãdapꞌedaarã tokꞌesá panadakꞌãri, pꞌusara nɨ̃beeji, ãchimaa nãu pꞌua nɨ̃bada perã. 
MAT.14.25	Taujaaweda Jesús chi kꞌõpꞌãyoorãmaa tꞌɨa wã nipaji pania ɨ̃rɨ. 
MAT.14.26	Chi kꞌõpꞌãyoorãpa mãga unudakꞌãri, pꞌeradachida mãikꞌaapa ãchobeepa biajida:
MAT.14.26	—¡Netuarada! ajida.
MAT.14.27	Mãpai Jesupa mãgaji:
MAT.14.27	—¡Pꞌeranáatɨ! ¡Mɨda! aji.
MAT.14.28	Mãpai Pedropa mãgaji:
MAT.14.28	—Tachi Waibɨa, wãara pɨ pɨrã, pɨmaa mɨ wãpipáde aji, pania ɨ̃rɨ.
MAT.14.29	Jesupa:
MAT.14.29	—Chepáde, aji.
MAT.14.29	Mãpai Pedro toida bataupꞌeda, tꞌɨa wãji pania ɨ̃rɨ Jesumaa. 
MAT.14.30	Mamĩda nãu audú pꞌua nɨ̃bɨ unukꞌãri, ãchobeedachi mãikꞌaapa pirubaai wãji. Mãpai biaji:
MAT.14.30	—Tachi Waibɨa, ¡mɨ kꞌaripáji!
MAT.14.31	Aramata Jesupa juade jita ataji mãikꞌaapa mãgaji:
MAT.14.31	—¿Atꞌãri pɨa ijãa–e bɨkꞌã? aji. ¿Sãapꞌeda pia ijãa–e bɨma? aji.
MAT.14.32	Barcode bataudakꞌãri, nãu pꞌua–edachi mãikꞌaapa pꞌusa tꞌumãtɨdachi. 
MAT.14.33	Mãpai ma barcode nipadapꞌedaarã Jesús kꞌĩrapite bedabaikꞌoodachida mãikꞌaapa mãgajida:
MAT.14.33	—¡Wãarada ajida, pɨ Tachi Akꞌõre Warra!
MAT.14.34	Mata panajida lago kꞌĩraikꞌa eere mãikꞌaapa wiibainajida Genesaret eujãde. 
MAT.14.35	Ariipemaarãpa Jesús pacheru kꞌawaadakꞌãri, ma eujãdepema jõmaarãmaa jara pëijida. Mapa kꞌayaa beerã ateepachida irumaa 
MAT.14.36	mãikꞌaapa chupɨria iidipachida ichi pꞌaru ide pɨjida tꞌõbaipimerã. Mãgá chi tꞌõbaidapꞌedaarã jɨpa pꞌaneejida.
MAT.15.1	Maapai ũkꞌuru fariseorã mãikꞌaapa Moisepa pꞌãda jarateepataarã pachejida Jerusalendeepa. Jesumaa iidijida:
MAT.15.2	—¿Sãapꞌeda pɨ kꞌõpꞌãyoorãpa ooda–e pꞌanɨma ajida, tachi chonaarãpa chonaarãweda oopatapꞌedaakꞌa? ¿Sãapꞌeda nekꞌodai naaweda, ãchi jua sɨɨdakꞌaama ajida, tachi chonaarãpa jarateedapꞌedaakꞌa?
MAT.15.3	Pꞌanau kꞌãyaara, Jesupa iidiji:
MAT.15.3	—¿Sãapꞌeda parãpa oodakꞌaama aji, Tachi Akꞌõrepa jara bɨkꞌa? Ma kꞌãyaara chonaarãweda oopatapꞌedaakꞌa oo kꞌinia pꞌanapata. 
MAT.15.4	Tachi Akꞌõrepa jaraji:
MAT.15.4	‘Pɨchi akꞌõre mãikꞌaapa pɨchi nawe kꞌinia iru baparíiji mãikꞌaapa ãra pedee ũriparíiji.’ 
MAT.15.4	Ma awara jaraji:
MAT.15.4	‘Warrapa ikꞌachia jararu pɨrã ichi akꞌõremaa wa ichi nawemaa, peetꞌaadaipia bɨ.’ 
MAT.15.5	Mamĩda parãpa jarateepata eperãpa jarai chi akꞌõremaa wa chi nawemaa: “Pɨ pꞌoyaa kꞌaripa–epɨ, jõma mɨa iru bɨ primisiakꞌa teeda perã Tachi Akꞌõremaa.” 
MAT.15.6	Eperãpa mãga jarakꞌãri, pia bɨda apata, chi akꞌõreerã kꞌaripanaamerã. Mamĩda parãpa mãga jarateedakꞌãri, jarateemaa pꞌanɨ piara bɨ oodaitꞌee pãchia jarapatakꞌa, Tachi Akꞌõre Ũraa pꞌãdade jara bɨkꞌa oodai kꞌãyaara. ¡Tachi Akꞌõre Ũraa yiaraa iru pꞌanɨ! 
MAT.15.7	¡Seewata Tachi Akꞌõrede ijãapataarãda apata! Chonaarãweda Akꞌõre pedee jarapari Isaíapa parã ãpɨte wãara pedee baji jarakꞌãri:
MAT.15.8	‘Na eperãarãpa mɨ kꞌinia iru pꞌanɨda apata itꞌaipa. Mamĩda ãchi tꞌãripa wãara mɨ kꞌiniada–e pꞌanɨ. 
MAT.15.9	Páripɨ mɨ kꞌĩrapite ɨtꞌaa tꞌɨ̃pata, oo kꞌinia pꞌanapata perã eperãarãpa jara pꞌanɨkꞌa, mɨa jara bɨkꞌa oodai kꞌãyaara.’ 
MAT.15.10	Maapꞌeda, Jesupa eperãarã tꞌɨ̃ pꞌe ataji mãikꞌaapa mãgaji:
MAT.15.10	—Ũrítɨ kꞌawaadamerã mɨa jararu. 
MAT.15.11	Chikꞌo kꞌodakꞌãri, tachi kꞌapꞌɨade edú banapari. Ma chikꞌo kꞌodapꞌedaa kꞌaurepa tachi kꞌachia pꞌaneedakꞌaa Tachi Akꞌõre kꞌĩrapite. Ma kꞌãyaara, ne–inaa eperã tꞌãrideepa uchiarúpata, kꞌachia beepiparida aji.
MAT.15.12	Mãpai chi kꞌõpꞌãyoorã Jesús kꞌaitꞌa chedapꞌeda, iidijida:
MAT.15.12	—¿Kꞌawa–e bɨkꞌã ajida, fariseorãpa ma pedee ũridakꞌãri, kꞌĩrau pꞌaneedapꞌedaa?
MAT.15.13	Jesupa pꞌanauji:
MAT.15.13	—Mɨ Akꞌõre ɨtꞌari bɨpa pakꞌuru uu–e pada ẽtꞌakꞌoodaitꞌeeda aji, chi kꞌarra paara. 
MAT.15.14	Ichiakꞌau bɨ́tɨ ma tau pꞌãriu pɨkꞌa beerãpa awaraa tau pꞌãriu pɨkꞌa beerã jarateedamerã. Tau pꞌãriu bɨpa awaraa tau pꞌãriu bɨmaa o jarateeru pɨrã, omeeweda uriade baainadaitꞌeeda aji.
MAT.15.15	Mãpai Pedropa Jesumaa mãgaji:
MAT.15.15	—Pɨa nepɨrɨda eperãarãmaa taimaa jarateepáde aji.
MAT.15.16	Jesupa pꞌanauji:
MAT.15.16	—¿Parãpa pida kꞌawada–ekꞌã aji, kꞌãata jara kꞌinia bɨ? 
MAT.15.17	Ne–inaa jõmaweda tꞌĩuru eperã itꞌaide bide banapari, maapꞌeda uchiapari. 
MAT.15.18	Mamĩda pedee kꞌachia itꞌaideepa uchiaru iru tꞌãrideepa uchiada. Mapata eperã kꞌachia beepipari Tachi Akꞌõre kꞌĩrapite. 
MAT.15.19	Eperã tꞌãrideepa nãgee kꞌĩsia kꞌachia uchiaparida aji: chĩara peeitꞌee; miakꞌãi bɨ awaraarã ome kꞌãiitꞌee; pꞌekꞌau ooitꞌee awaraarã ome; nechɨaitꞌee; seewa jaraitꞌee; ikꞌachia jaraitꞌee; jãgee kꞌĩsia. 
MAT.15.20	Mãgee kꞌĩsia kꞌaurepata eperã kꞌachia beepipari Tachi Akꞌõre kꞌĩrapite. Mamĩda nekꞌoitꞌee jua sɨɨ–ee chonaarãweda tachi chonaarãpa oopatapꞌedaakꞌa apidaamaa kꞌachia beepikꞌaa.
MAT.15.21	Mamãikꞌaapa Jesús wãji Tiro pꞌuuru mãikꞌaapa Sidón pꞌuuru kꞌaitꞌa bɨmaa. 
MAT.15.22	Canaán eujãdepema wẽra
MAT.15.22	—Tachi Waibɨa, Rey David Warra, ¡mɨ chupɨria kꞌawáaji! ¡Mɨ kꞌau kꞌapꞌɨade netuara merãtɨa bɨda! aji.
MAT.15.23	Mamĩda Jesupa pꞌanau–e paji. Mãpai chi kꞌõpꞌãyoorã kꞌaitꞌaara chedapꞌeda, Jesumaa mãgajida:
MAT.15.23	—Jarapáde ajida, jã wẽramaa ãyaa wãmerã, tachi tꞌẽe bia cheru perã.
MAT.15.24	Mãpai Jesupa mãgaji:
MAT.15.24	—Tachi Akꞌõrepa mɨ pëijida aji, kꞌaripamerã Israel pidaarã, ovejaarã atua pꞌanɨkꞌa pꞌanadairã.
MAT.15.25	Mamĩda ma wẽra bedabai nɨ̃banaji Jesús kꞌĩrapite mãikꞌaapa mãgaji:
MAT.15.25	—Tachi Waibɨa, ¡mɨ kꞌaripáji!
MAT.15.26	Mãpai Jesupa pꞌanauji:
MAT.15.26	—Pia–e bɨ warrarã chikꞌo jãri ataitꞌee mãikꞌaapa usaarãmaa teebaibɨitꞌee. Naapɨara judiorãmaa ita–aria chupɨria iidipipáde aji.
MAT.15.27	Ma wẽrapa mãgaji:
MAT.15.27	—Wãarapɨ, Tachi Waibɨa. Mamĩda usaarãpa paara kꞌopata chipari mesadeepa baaida juajãra. Mapa, mɨ judio–e mĩda, pɨmaa chupɨria iidi bɨda aji.
MAT.15.28	Mãpai Jesupa mãgaji:
MAT.15.28	—Wẽra, ¡pɨa wãara ijãa bɨda! aji. Oojida aji, pɨchia kꞌinia badakꞌa.
MAT.15.28	Aramata ma wẽrapa kꞌau iru bada jɨpa beeji.
MAT.15.29	Jesús mamãikꞌaapa uchiakꞌãri, wãji Galilea Lago idee. Mama bɨde ee nokꞌodee wãji mãikꞌaapa su–akꞌɨ beeji. 
MAT.15.30	Eperãarã seedachida irumãi. Aneepachida bɨɨrɨ chiwa beerã; tau pꞌãriu beerã; jua kꞌachia beerã; pedee atua beerã; awaraa kꞌayaa beerã ome. Ma jõmaweda Jesús bɨɨrɨmãi bɨ chepachida. Mãpai ichia jɨpakꞌooji. 
MAT.15.31	Eperãarã akꞌɨtrua para beeji unudakꞌãri pedee atua pꞌanadapꞌedaarã pedee jĩwaa para bee; jua kꞌachia beeda jɨpa bee; bɨɨrɨ chiwa beeda ãchi bɨɨrɨpa nĩutee; tau pꞌãriu pꞌanadapꞌedaarã unu bee. Ma jõma unudakꞌãri, o–ĩa ɨtꞌaa tꞌɨ̃ pꞌaneejida Israel pidaarã Akꞌõre Waibɨamaa.
MAT.15.32	Jesupa chi kꞌõpꞌãyoorã tꞌɨ̃ pꞌeji mãikꞌaapa mãgaji:
MAT.15.32	—Mɨa na eperãarã chupɨria kꞌawaa bɨda aji, kꞌãima õpee pꞌanadairã nama mɨ ome nekꞌoda–ee. Ãyaa pëi kꞌinia–e bɨda aji, ewaa ode wãdade kꞌapꞌɨa tꞌũmaadaridai jĩakꞌaapa.
MAT.15.33	Mãpai chi kꞌõpꞌãyoorãpa mãgajida:
MAT.15.33	—Mamĩda ¿sãma taipa unudayama ajida, chikꞌo na eperãarã chokꞌara–itꞌee, nama eperãarã wẽ–e perã taimaa chikꞌo neto pëidamerã?
MAT.15.34	Jesupa ãchimaa iidiji:
MAT.15.34	—¿Pan jõmasaa iru pꞌanɨma? aji.
MAT.15.34	Pꞌanaujida:
MAT.15.34	—Iru pꞌanɨda ajida, pan siete, chikꞌo chokꞌara–ee.
MAT.15.35	Mãpai Jesupa eperãarãmaa jaraji eujãde su–akꞌɨ pꞌaneedamerã. 
MAT.15.36	Maapꞌeda ma pan siete chikꞌo ome juade ataji mãikꞌaapa ɨtꞌaa tꞌɨ̃ji gracias jaraitꞌee Tachi Akꞌõremaa. Ma pan kꞌõrakꞌookꞌãri, chokꞌara eepadachi. Mãpai chi kꞌõpꞌãyoorãpa eperãarãmaa jedenajida. 
MAT.15.37	Jõmaarãpa kꞌojida bi jãwaadarutamaa. Ma pan pite chikꞌo ome nɨ̃beeda pꞌejida kꞌoraa siete. 
MAT.15.38	Chi nekꞌodapꞌedaarã ɨmɨkꞌĩraarã cuatro mil paji; wẽraarã, warrarã juasiada–ee. 
MAT.15.39	Maapꞌeda Jesupa eperãarã pëiji ãchi temaa mãikꞌaapa barcode bataupꞌeda, wãji Magadán eujãdee.
MAT.16.1	Mama pꞌanɨde fariseorã saduceorã ome chejida Jesumaa. Iru ɨmɨatee kꞌinia pꞌanadapꞌedaa perã, iidijida ne–inaa oomerã Tachi Akꞌõrepapai oopari akꞌɨpimerã wãara ichi Tachi Akꞌõrepa pëida.
MAT.16.2	Mãpai Jesupa pꞌanauji:
MAT.16.2	—Kꞌewaraa parãpa jarapata: “Eu pia wãitꞌee, pajã pꞌoree wã perã.” 
MAT.16.3	Ichiaba tapꞌeweda jarapata: “Idi eu kꞌachia baitꞌee pajã pꞌoree nɨ̃bairã mãikꞌaapa jɨ̃ararara nɨ̃bairã.” Parãpa mãgá pajã akꞌɨ pꞌanɨpa eu kꞌachia wa eu pia kꞌawa pꞌanɨ pɨrã, ¿sãapꞌeda ne–inaa nãgaweda pꞌasamaa bɨ kꞌawada–e pꞌanɨ? 
MAT.16.4	Ɨ̃rapemaarã tꞌãri kꞌachia–idaa pꞌanɨ Tachi Akꞌõrede ijãadakꞌaa perã. Iidi pꞌanɨ mɨa oomerã ne–inaa eperãarãpa pꞌoyaa oodakꞌaa ãchi juadoopa. Mamĩda mɨa mãga oo–e paitꞌee. Jĩpꞌa Tachi Akꞌõrepa ooitꞌeeda aji, ichia oodakꞌa Jonás ome.
MAT.16.4	Mãga jarapꞌeda, ãchi atabëiji.
MAT.16.5	Lago kꞌĩraikꞌa eere panadakꞌãri, kꞌirãpajida pan aneeda–e padapꞌedaa. 
MAT.16.6	Ma tꞌẽepai Jesupa mãgaji ãchimaa:
MAT.16.6	—¡Ũrítɨ! Kꞌĩra kꞌawaa nipapatáatɨ fariseorã pan, saduceorã pan kꞌonaadamerã, ãchi levadura kꞌachia bairã.
MAT.16.7	Mãga ũridakꞌãri, chi kꞌõpꞌãyoorã ãchi pitapai pedee para beeji:
MAT.16.7	—¡Pan aneeda–e paji! Mãga jarajida irua jara kꞌinia bada kꞌawada–e pꞌanadapꞌedaa perã.
MAT.16.8	Jesupa kꞌawaji ãrapa kꞌĩsiadapꞌedaa. Mapa mãgaji:
MAT.16.8	—¿Sãapꞌeda pan wẽe pꞌanɨda a pꞌanɨma? ¿Atꞌãri ijãada–e pꞌanɨkꞌã? aji. 
MAT.16.9	¿Atꞌãri kꞌawada–e pꞌanɨkꞌã mɨa jaratee kꞌinia bɨ? ¿Kꞌirãpada–e pꞌanɨkꞌã pan joisomaadeepa ɨmɨkꞌĩraarã cinco milmaa kꞌopida mãikꞌaapa parãpa chi beeda kꞌoraa sietede pꞌe atadapꞌedaa? 
MAT.16.10	Maa–e pɨrã ¿kꞌirãpada–e pꞌanɨkꞌã pan sietedeepa jedepida ɨmɨkꞌĩraarã cuatro milmaa mãikꞌaapa parãpa chi beeda kꞌoraa sietede pꞌe atadapꞌedaa? 
MAT.16.11	¿Sãapꞌeda mɨa jarada kꞌawada–e pꞌanɨma? aji. Mɨa pande pedee–e paji jarakꞌãri kꞌonaadamerã fariseorã pan saduceorã pan ome, ãchi levadura kꞌachia bairã.
MAT.16.12	Mãpai kꞌawaajida Jesupa jara–e baji levadura jĩpꞌaade, pan jĩpꞌaa kꞌonaadamerã. Jara baji ijãanaadamerã fariseorãpa jarateepata saduceorãpa jarateepata ome.
MAT.16.13	Cesarea de Filipo pꞌuuru kꞌaitꞌa panakꞌãri, Jesupa iidiji chi kꞌõpꞌãyoorãmaa:
MAT.16.13	—¿Kꞌaita chi Eperã Akꞌõre Truadepema a pꞌanɨma aji, eperãarãpa?
MAT.16.14	Pꞌanaujida:
MAT.16.14	—Ũkꞌuruurãpa jara pꞌanɨ pɨ Juan Bautista, piupꞌeda pꞌirabaida. Awaraarãpa jara pꞌanɨ pɨ Elías maa–e pɨrã Jeremías maa–e pɨrã awaraa Akꞌõre pedee jarapari.
MAT.16.15	Mãpai Jesupa iidiji:
MAT.16.15	—Parãpárama, ¿mɨ kꞌaima adaima? aji.
MAT.16.16	Simón Pedropa pꞌanauji:
MAT.16.16	—Pɨ Cristoda aji; Tachi Akꞌõrepa pëida eperãarã rey pamerã. Pɨ Tachi Akꞌõre Waibɨa ichita chokꞌai bapari Warra.
MAT.16.17	Mãpai Jesupa mãgaji:
MAT.16.17	—¡Simón, Juan
MAT.16.18	Mɨa jara bɨ: Pɨ tꞌɨ̃jaradaitꞌee Pedro; jara kꞌinia bɨ “mãu”. Mãu ɨ̃rɨ te oopatakꞌa pia beemerã, mãga pɨkꞌa pɨa etꞌewa jarada eperãarãpa jaradakꞌãri, mɨchideerã pꞌaneedaitꞌee. Mãga pꞌaneedakꞌãri, ichita chokꞌai pꞌanapataadaitꞌee, piuruta pɨjida. 
MAT.16.19	Llave teepatakꞌa puerta ewadamerã, mãga pɨkꞌa mɨa pɨ kꞌaripaitꞌee eperãarã pꞌanapimerã Tachi Akꞌõre jua ekꞌari, mãgá ichideerã pꞌaneedamerã mãikꞌaapa ichi truadee wãdamerã. Na pꞌekꞌau eujãde bɨ misa, pɨa ne–inaa oopi–e bɨ pɨrã ichideerãmaa, Tachi Akꞌõrepa aukꞌa oopi–e paitꞌee. Jõdee ne–inaa oopi bɨ ichideerãmaa, irua aukꞌa oopiitꞌee.
MAT.16.20	Maapꞌeda Jesupa jaraji chi kꞌõpꞌãyoorãmaa awaraarãmaa nepɨrɨnaadamerã ichi Cristo, Tachi Akꞌõrepa pëida eperãarã rey pamerã.
MAT.16.21	Maadamãiipa Jesupa jaramaa beeji chi kꞌõpꞌãyoorãmaa ichi wãitꞌee Jerusalendee. Mama judiorã poro waibɨarãpa, pꞌaareerã poroorãpa mãikꞌaapa Moisepa pꞌãda jarateepataarãpa iru miapidaitꞌee mãikꞌaapa peepitꞌaadaitꞌee. Mamĩda ewari õpeemaa chokꞌai pꞌirabaiitꞌee.
MAT.16.22	Mãga ũrikꞌãri, Pedropa Jesús awara ãyaa ateeji mãikꞌaapa ɨtrɨamaa beeji:
MAT.16.22	—¡Tachi Akꞌõrepa mãga kꞌinia–e! ¡Pɨmaa mãga oopi–eda! aji.
MAT.16.23	Mãpai Jesús pꞌɨrrabaiji mãikꞌaapa Pedromaa mãgaji:
MAT.16.23	—¡Mɨ ikꞌaawaapa ãyaa wã́ji, Satanapa mãga jarapida perã! ¿Pɨa mɨ wãpiamaata bɨkꞌã? Mãgara kꞌĩsia–e bɨ Tachi Akꞌõrepa kꞌĩsia bɨkꞌa. Jĩpꞌa kꞌĩsiamaa bɨda aji, eperãarãpa kꞌĩsiapatakꞌa.
MAT.16.24	Maapꞌeda, Jesupa mãgaji chi kꞌõpꞌãyoorãmaa:
MAT.16.24	—Eperã mɨ ome nipa kꞌinia bɨ pɨrã, kꞌĩsiaikꞌaraa bɨ ichia ne–inaa oo kꞌinia bɨdepai. Ichi kuruso ãpꞌaipia bɨ eperã peenadaitꞌeekꞌa. Pia jaraitꞌeera, ooipia bɨ mɨa oopi bɨkꞌa, ma kꞌaurepa miapiruta pɨjida piurumaa. 
MAT.16.25	Eperã piuamaa bɨ pɨrã mɨde ijãapari kꞌaurepa, mãgɨ́ piukꞌãri, atuaitꞌee. Mamĩda eperã mɨde ijãapari kꞌaurepa piuru pɨrã, ɨtꞌaa wãitꞌee ichi piukꞌãri. 
MAT.16.26	¿Kꞌãare piata baima eperãpa na pꞌekꞌau eujãde nɨ̃bɨ jõmaweda ataru pɨrã, mamĩda piupꞌeda chokꞌai pꞌirabai–e pɨrã Akꞌõre eujãde? Maa–e pɨrã, ¿kꞌãata teeima Tachi Akꞌõremaa ɨtꞌaa wãpimerã? 
MAT.16.27	Mɨ, chi Eperã Akꞌõre Truadepemapa mɨ Akꞌõre kꞌĩra wãree unupiitꞌee, ɨtꞌariipa chekꞌãri iru angeleerã ome. Maapaita akꞌɨitꞌee na pꞌekꞌau eujãdepemaarãpa oopata mãikꞌaapa jaraitꞌee pia wa kꞌachia. Ne–inaa pia ooitꞌee chi ne–inaa pia oodapꞌedaarãmaa. Jõdee kꞌachiadee pëiitꞌee chi ne–inaa kꞌachia oopatapꞌedaarã. 
MAT.16.28	Mɨa wãarata jararu. Nama pꞌanɨɨrã ũkꞌuru piudai naaweda, unudaitꞌee mɨ, chi Eperã Akꞌõre Truadepema, reykꞌa pacheru.
MAT.17.1	Kꞌãima seismaa Jesús wãji ee ɨtꞌɨa bɨ nokꞌode. Ichi ome ateeji Pedro, Santiago mãikꞌaapa chi ɨ̃pema Juan.
MAT.17.2	Mama ãra taide Jesús kꞌĩra awaradachi. Ichi kꞌĩra urua nɨ̃beeji akꞌõrejĩrukꞌa mãikꞌaapa chi pꞌaru tꞌo–tꞌoo uchiterreedachi. 
MAT.17.3	Mãga nɨde chi kꞌõpꞌãyoorãpa unujida chonaarãweda pꞌanapatapꞌedaarã Moisés jaure mãikꞌaapa Elías jaure pedeemaa pꞌanɨ Jesús ome. 
MAT.17.4	Mãpai Pedropa mãgaji Jesumaa:
MAT.17.4	—¡Tachi Waibɨa, pia bɨ nama pꞌanadaitꞌee pɨ ome! Pɨa kꞌinia bɨ pɨrã, mɨa ooyada aji, te chakꞌeerã õpee; aba pɨ–itꞌee, aba Moise–itꞌee, chi apema Elia–itꞌee.
MAT.17.5	Pedro atꞌãri mãgá pedeemaa bɨde, jɨ̃arara tꞌo–tꞌoo ɨ̃daa bɨpa ãchi aneu cheji. Madeepa Tachi Akꞌõrepa pedeeji:
MAT.17.5	—Nãgɨda aji, mɨ Warra kꞌinia; mɨa jɨrɨtꞌerada. Irua mɨ tꞌãri o–ĩapipari. Ũrítɨ iru pedee.
MAT.17.6	Mãga ũridakꞌãri, ãchobeepa Jesús kꞌõpꞌãyoorã bedabaikꞌoodachida tau bɨɨrɨ eujãde tꞌõbairutamaa. 
MAT.17.7	Mamĩda Jesús ãra kꞌaitꞌa chepꞌeda, tꞌõbaikꞌooji mãikꞌaapa mãgaji:
MAT.17.7	—Pꞌirabáitɨ. Ãchobeenaadapáde aji.
MAT.17.8	Akꞌɨdakꞌãri, ãchi ikꞌaawa apida unuda–e paji; Jesús aupaita ãchi ome baji.
MAT.17.9	Eedeepa cherutade Jesupa mãgaji:
MAT.17.9	—Parãpa unudapꞌedaa nepɨrɨnaadapáde aji, apidaamaa mɨ, chi Eperã Akꞌõre Truadepema piupꞌeda, chokꞌai pꞌirabai naaweda.
MAT.17.10	Mãpai chi kꞌõpꞌãyoorãpa Jesumaa iidijida:
MAT.17.10	—¿Sãapꞌeda Moisepa pꞌãda jarateepataarãpa jarapatama ajida, chonaarãwedapema Elías naapɨara cheitꞌee, Tachi Akꞌõrepa pëiitꞌee bɨ chei kꞌãyaara?
MAT.17.11	Jesupa pꞌanauji:
MAT.17.11	—Wãarata jara pꞌanɨ Elías naapɨara cheitꞌeeda adakꞌãri mãikꞌaapa ne–inaa jõmaweda pia ooitꞌeeda adakꞌãri, eperãarãpa auteebaidamerã iru tꞌẽe cheru. 
MAT.17.12	Mɨa jara bɨ: Elías jĩakꞌaa cheji. Mamĩda ãchia iru kꞌawada–e paji. Mapa ãchia oo kꞌiniata oojida iru ome. Ma awara aukꞌa oodaitꞌee mɨ, chi Eperã Akꞌõre Truadepema ome.
MAT.17.13	Mãpai chi kꞌõpꞌãyoorãpa kꞌawaajida Jesús pedee baji Juan Bautistade.
MAT.17.14	Jesús, Pedro, Santiago mãikꞌaapa Juan pachedakꞌãri eperãarã see nɨ̃badamãi, eperã bedabai nɨ̃ba cheji Jesús kꞌĩrapite mãikꞌaapa mãgaji:
MAT.17.15	—Tachi Waibɨa, mɨ warra chupɨria kꞌawáaji. Audú chupɨria nɨ̃bɨ. Wawadaipari mãikꞌaapa atꞌapai tꞌɨpɨtaude maa–e pɨrã toida baainapari. 
MAT.17.16	Nama aneejida aji, pɨ kꞌõpꞌãyoorãmaa. Mamĩda ãrapa pꞌoyaa jɨpada–e pajida aji.
MAT.17.17	Mãpai Jesupa pꞌanauji:
MAT.17.17	—Aai, eperãarã, ¿atꞌãrita mɨde ijãada–e pꞌanɨkꞌã? ¡Ijãadakꞌaarã́kꞌapɨ pꞌanɨ! ¿Jõmasaa taarãitꞌee parã ome ijãarutamaa? Anéetɨ ma warra.
MAT.17.18	Mãpai Jesupa ma netuara ɨtrɨatꞌaapꞌeda, uchiapitꞌaaji ma warra kꞌapꞌɨadeepa. Aweda jɨpadachi.
MAT.17.19	Maapꞌeda awaraarã wẽ–e pakꞌãri, chi kꞌõpꞌãyoorãpa Jesumaa iidijida:
MAT.17.19	—¿Sãapꞌeda taipa ma netuara pꞌoyaa uchiapida–e pajima? ajida.
MAT.17.20	Jesupa mãgaji:
MAT.17.20	—Parãpa ijãada–e pꞌanadairã pꞌoyaa uchiapida–e paji. Mɨa wãarata jararu. Mostaza tau ma–ãri bɨkꞌa, mãga pɨkꞌa parãpa ma–ãri pida ijãarutara, jaradai ara bɨ eemaa: “Jãmãikꞌaapa uchiapꞌeda, awara ãyaa wã́ji” mãikꞌaapa parãpa jaradakꞌa ma ee ãyaa wãi. Mɨa parã kꞌaripakꞌãri, parãpa ne–inaa jõma oodai. 
MAT.17.21	[Nekꞌo–ee ɨtꞌaa tꞌɨ̃ bɨpapai mãgee netuara uchiapiparida aji.]
MAT.17.22	Atꞌãri ãchi jõmaweda Galilea eujãde nidade, Jesupa mãgaji chi kꞌõpꞌãyoorãmaa:
MAT.17.22	—Eperãpa mɨ, chi Eperã Akꞌõre Truadepema, kꞌachia beerã juade baaipiitꞌee mãikꞌaapa 
MAT.17.23	ãchia mɨ peepitꞌaadaitꞌee. Mamĩda ewari õpeemaa chokꞌai pꞌirabaiitꞌeeda aji.
MAT.17.23	Mãga ũridakꞌãri, kꞌĩra pia–ee para beeji.
MAT.17.24	Jesús chi kꞌõpꞌãyoorã ome panadakꞌãri Capernaum pꞌuurude, Tachi Akꞌõre te waibɨa–itꞌee impuesto pꞌepataarãpa Pedromaa iidi chejida:
MAT.17.24	—¿Pɨ poro waibɨapa impuesto
MAT.17.25	Pedropa pꞌanauji:
MAT.17.25	—Pꞌaaparida aji.
MAT.17.25	Maapꞌeda Pedro tꞌĩukꞌãri Jesús badamãi, Jesús naapɨara pedeeji:
MAT.17.25	—Simón, ¿kꞌãata kꞌĩsia bɨma? aji. ¿Kꞌairãmaa impuesto pꞌaapipatama aji, na pꞌekꞌau eujãdepema reyrãpa; ãchi jua ekꞌari pꞌanɨɨrãmaa wa kꞌĩra tewaraarãmaa?
MAT.17.26	Pedropa pꞌanauji:
MAT.17.26	—Kꞌĩra tewaraarãmaa.
MAT.17.26	Mãpai Jesupa maaji:
MAT.17.26	—Mãgara ãchi jua ekꞌari pꞌanɨɨrãpa impuesto pꞌaadaikꞌaraa bɨ. 
MAT.17.27	Mamĩda tachi ãpɨte ikꞌachia jaranaadamerã, wã́ji lagodee to–ɨade. Naapɨara chikꞌo peeru itꞌaide unuitꞌee pꞌaratꞌa tau aba.
MAT.18.1	Mama pꞌanɨde chi kꞌõpꞌãyoorã Jesumaa chedapꞌeda, iidijida:
MAT.18.1	—¿Chisãgɨ́ Akꞌõredeerã waibɨara bɨma ajida, iru jua ekꞌari?
MAT.18.2	Mãpai Jesupa warra chai tꞌɨ̃ ataji mãikꞌaapa ãchi esajĩakꞌa akꞌɨnɨ̃ bɨji. 
MAT.18.3	Maapꞌeda mãgaji:
MAT.18.3	—Mɨa wãarata jararu. Parãpa awaraa kꞌĩsia atada–e pɨrã mãikꞌaapa na warra chakꞌekꞌa tꞌãripa ijãada–e pɨrã, pꞌoyaa pꞌaneeda–e pai Tachi Akꞌõre jua ekꞌari ichideerã ome. 
MAT.18.4	Chi ijãapari chokꞌekꞌee bɨ na warra chakꞌekꞌa; mãgɨ́ waibɨara bɨ apema Tachi Akꞌõre jua ekꞌari pꞌanɨɨrã kꞌãyaara. 
MAT.18.5	Mɨde ijãa bɨ kꞌaurepa nãgɨ́ warra chaikꞌa auteebairu pɨrã, mɨ jida auteebaiitꞌee.
MAT.18.6	—Apidaapa pꞌekꞌau kꞌachia oopiru pɨrã nãgee warra chaikꞌa mɨde tꞌãripa ijãa bɨmaa, piara bakꞌaji kꞌũruma iru otaude jɨ̃ atadapꞌeda, to tꞌai nãpɨa bɨmãi toidú batꞌatꞌaadaitꞌee, ɨ̃yapa jɨ̃a piumerã. 
MAT.18.7	Na pꞌekꞌau eujãdepemaarã kꞌachiade pꞌanapata pꞌekꞌau kꞌachia oopipataarã nama pꞌanapata perã. Ichita mãgeerã paraaitꞌee. Mamĩda ¡aai, chi eperãpa chĩaramaa ne–inaa kꞌachia oopiru, Tachi Akꞌõrepa miapiitꞌee perã!
MAT.18.8	ʼMapa pɨchi juapa maa–e pɨrã pɨchi bɨɨrɨpa ne–inaa ooda kꞌaurepa pɨ kꞌachiade baairu pɨrã, ma kꞌachia oo amáaji, pɨchi jua maa–e pɨrã bɨɨrɨ tꞌɨapꞌetꞌaakꞌajikꞌa. Piara bɨ ɨtꞌaa wãitꞌee jua mosaa maa–e pɨrã bɨɨrɨ mosaa, kꞌapꞌɨa jõmaweda atuai kꞌãyaara tꞌɨpɨtau ichita jẽrajẽraa jira bɨde. 
MAT.18.9	Ichiaba pɨchi taupa ne–inaa unuda kꞌaurepa pɨ kꞌachiade baairu pɨrã, ma kꞌachia oo amáaji pɨchi tau ẽtꞌakꞌajikꞌa mãikꞌaapa tꞌɨmɨ́ batꞌatꞌaakꞌajikꞌa. Piara bɨ ɨtꞌaa wãitꞌee tau apai ome, kꞌapꞌɨa pia tau omeepa atuai kꞌãyaara tꞌɨpɨtau ichita jẽrajẽraa jira bɨde tokꞌarradee.
MAT.18.10	ʼNãgee warrarã apida unuamaa iru pꞌananáatɨ. Mɨa jara bɨ: Ɨtꞌaripema angeleerã Tachi Akꞌõre kꞌĩrapite pꞌanɨɨrãpa ãra chaachaa akꞌɨpata. 
MAT.18.11	[Mɨ, chi Eperã Akꞌõre Truadepema cheji atua beerã o kꞌachiadeepa kꞌaripa atade.]
MAT.18.12	—Kꞌĩsíatɨ nãgɨ́ nepɨrɨrude. Eperãpa cien oveja pꞌe iru bɨdepema aba atuadaru pɨrã, ¿atabëi–e paikꞌã chi apemaarã noventa y nueve ãchi pꞌanapatamãi, chi atuadaida jɨrɨnaitꞌee? 
MAT.18.13	Unu ataru pɨrã, o–ĩara baitꞌee ma oveja kꞌaurepa, chi apemaarã atuada–e pꞌanɨ kꞌãyaara. 
MAT.18.14	Mãga bɨ ichiaba parã ɨtꞌaripema Akꞌõre Waibɨa ome. Apida atuapiamaa bɨ, ma–ãriara bɨ pɨjida.
MAT.18.15	—Awaraa ijãaparipa pɨmaa ne–inaa kꞌachia ooru pɨrã, iru kꞌĩrapite pedéeji kꞌawaapiitꞌee irua kꞌachia ooda. Irua pɨ pedee ũriru pɨrã, tꞌãri aukꞌa bɨdai. 
MAT.18.16	Mamĩda irua pɨ pedee ũri kꞌinia–e bɨ pɨrã, tꞌɨ̃ atáji eperã omé maa–e pɨrã õpee, mãɨrã wãdamerã pɨ ome mãikꞌaapa aukꞌa ũridamerã pɨa ɨmɨateeru.
MAT.18.17	Atꞌãri ũri kꞌinia–e bɨ pɨrã, jaráji ijãapataarã jõmaarãmaa; pɨ ome chipꞌepataarã ɨtꞌaa tꞌɨ̃pataadaitꞌee. Mãgɨɨrã pedee paara ũri kꞌinia–e bɨ pɨrã, mãgara ichi beeitꞌee Akꞌõrede ijãakꞌaa bɨkꞌa, maa–e pɨrã impuesto pꞌeparikꞌa Roma pidaarã pari.
MAT.18.18	ʼMɨa wãarata jararu. Na pꞌekꞌau eujãde pꞌanɨ misa, parãpa ne–inaa oopida–e pꞌanɨ pɨrã, Tachi Akꞌõrepa aukꞌa oopi–e paitꞌee. Jõdee ne–inaa oopiruta pɨrã, irua aukꞌa oopiitꞌee.
MAT.18.19	ʼWaya mɨa jara bɨ: Parãdepema omé pedeedakꞌãri, tꞌãri a–ba ne–inaa ɨtꞌaa iidiruta pɨrã, mɨ Akꞌõre ɨtꞌari bɨpa teei. 
MAT.18.20	Eperãarã omé maa–e pɨrã õpee chipꞌedaidakꞌãri mɨde ijãapata kꞌaurepa, mɨ aukꞌa baitꞌee ãchi ome.
MAT.18.21	Mãpai Pedropa Jesumaa iidiji:
MAT.18.21	—Tachi Waibɨa, ijãapari awaraapa mɨmaa ne–inaa kꞌachia ookꞌãri, ma ooda ¿jõmasaa perdonaaipia bɨma? aji. ¿Siete kꞌachia ooda aupai perdonaaipia bɨkꞌã? aji.
MAT.18.22	Jesupa pꞌanauji:
MAT.18.22	—Mɨa pɨmaa sietepai jara–e bɨ. Pɨmaa setenta ne–inaa kꞌachia ooda juasiada siete perdonaaipia bɨda aji.
MAT.18.23	—Maperã nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Reypa ichi ekꞌariirãpa pꞌaratꞌa pꞌaa pꞌanadapꞌedaa akꞌɨ kꞌinia baji kꞌawaaitꞌee tewe paraa pꞌanɨ wa wẽe pꞌanɨ ichi ome. 
MAT.18.24	Mãga nɨde eperã aneejida. Mãgɨ́ eperãpa millón chokꞌara paraa baji ma reymaa.
MAT.18.25	Ma mimiaparipa pꞌoyaa pꞌaai wẽe bada perã, reypa jaraji netotꞌaadamerã esclavokꞌa; chi wẽra, chi warrarã ome, jõma ichi netꞌaa iru bɨ paara. Mãgá chi tewe paraa bada pꞌaayada aji, reypa. 
MAT.18.26	Mamĩda ma mimiapari rey kꞌĩrapite bedabaidachi mãikꞌaapa chupɨria iidiji: “Mɨ chupɨria kꞌawaapáde aji. Choopáde aji, mɨ ome mɨa jõma pꞌaaitꞌee perã.” 
MAT.18.27	Mãga ũrikꞌãri, reypa chupɨria kꞌawaaji. Ma eperã tewe paraa bada perdonaaji mãikꞌaapa pëiji ichi temaa.
MAT.18.28	ʼMamĩda ma eperã taawaa uchiarude unuji ichi kꞌõpꞌãyo ome. Mãgɨpa ichimaa makꞌɨara pꞌaratꞌa paraa–e baji. Mamĩda ichia chi kꞌõpꞌãyo otaude jita ataji mãikꞌaapa ɨ̃yapa jɨ̃a wãkꞌãri, mãgaji: “¡Pꞌaapáde aji, mɨmaa paraa bɨ!” 
MAT.18.29	Mãpai chi kꞌõpꞌãyo bedabaidachi ichi kꞌĩrapite mãikꞌaapa chupɨria iidiji: “Choopáde aji, mɨ ome. Mɨa jõma pꞌaaitꞌeepɨ.” 
MAT.18.30	Mamĩda chi apemapa ũri kꞌinia–e paji. Ma kꞌãyaara carcelde tꞌɨpitꞌaaji pꞌaa jõrumaa chi tewe paraa bada. 
MAT.18.31	Mãga unudakꞌãri, apema rey ekꞌari pꞌanadapꞌedaarã kꞌĩra pia–ee pꞌaneejida mãikꞌaapa reymaa ma jõma jaranajida. 
MAT.18.32	Mãga ũrikꞌãri, ma reypa chi tewe paraa bada tꞌɨ̃ pëiji. Pachekꞌãri, reypa mãgaji: “¡Tꞌãri kꞌachia–idaa bɨda! aji. ¡Pɨa chupɨria iidi chekꞌãri mɨmaa, mɨa chupɨria kꞌawaaji mãikꞌaapa pɨa tewe paraa bada perdonaaji! 
MAT.18.33	¿Sãapꞌeda pɨa aukꞌa oo–e pajima aji, pɨchi kꞌõpꞌãyo ome?” 
MAT.18.34	Ma rey audú kꞌĩrau bada perã ma mimiapari ome, carcelde tꞌɨpitꞌaaji chi tewe pꞌaa jõrumaa.
MAT.18.35	Mãpai Jesupa mãgaji:
MAT.18.35	—Mãga pɨkꞌa ooitꞌee mɨ Akꞌõre ɨtꞌari bɨpa ichiaba parã ome, parãpa awaraarã chupɨria kꞌawaada–e pɨrã mãikꞌaapa tꞌãripa perdonaada–e pɨrã ãrapa parãmaa ne–inaa kꞌachia ooda.
MAT.19.1	Ma pedee jarapꞌeda, Jesús wãji Galilea eujãdeepa. Panaji Judea eujãde, Jordán to kꞌĩraikꞌa eere. 
MAT.19.2	Eperãarã chokꞌara wãjida Jesús tꞌẽe. Mãgá irua ãchi kꞌayaa jɨpakꞌooji.
MAT.19.3	Mama fariseorã ũkꞌuru irumaa chejida. Moisepa pꞌãda merapii jĩakꞌaapa, iidijida:
MAT.19.3	—¿Ɨmɨkꞌĩrapa ichi wẽra ichi kꞌinia amaaipia bɨkꞌã? ajida.
MAT.19.4	Jesupa pꞌanauji:
MAT.19.4	—¿Tachi Akꞌõre Ũraa pꞌã bɨde parãpa nãga leeda–e pꞌanɨkꞌã? aji. Na eujã ookꞌãri,
MAT.19.4	‘Ooji ɨmɨkꞌĩra mãikꞌaapa wẽra’. 
MAT.19.5	‘Mapa ɨmɨkꞌĩrapa atabëiitꞌee chi akꞌõre chi nawe ome, araa pꞌanapataadaitꞌee chi wẽra ome. Mãgá eperã omee weda eperã apai pɨkꞌa pꞌaneedaitꞌee.’ 
MAT.19.6	Eperã omé pꞌanɨ mĩda, jĩpꞌa eperã apai pɨkꞌa pꞌaneepata. Mapa Tachi Akꞌõrepa eperãarã omé araa papikꞌãri, apidaapa amaapidaikꞌaraa bɨda aji.
MAT.19.7	Mãpai ma fariseorãpa iidijida:
MAT.19.7	—Mãgara, ¿sãapꞌeda Moisepa jarajima ajida, wẽra amaaru pɨrã, mia amaada kꞌartꞌa pꞌã teeipia bɨ jëretꞌaadai naaweda?
MAT.19.8	Jesupa pꞌanauji:
MAT.19.8	—Mãga jaraji parã kꞌɨɨrɨ kꞌisua pꞌanadairã. Moisepa pãchi wẽra amaapiji. Mamĩda Tachi Akꞌõrepa na eujã ewaa ookꞌãri, mãga–e paji. 
MAT.19.9	Mɨa jara bɨ: Eperãpa amaatꞌaaru pɨrã chi wẽra awaraa ɨmɨkꞌĩra ome bɨ–eeta, maapꞌeda awaraa wẽra ome miakꞌãiru pɨrã, pꞌekꞌau oomaa bɨda aji, ma tꞌẽepema wẽra ome.
MAT.19.10	Mãpai chi kꞌõpꞌãyoorãpa mãgajida:
MAT.19.10	—Mãga pɨrã, ɨmɨkꞌĩra miakꞌãikꞌaraa bɨda ajida, wẽra ome.
MAT.19.11	Mãpai Jesupa mãgaji:
MAT.19.11	—Jõmaarãpa kꞌawada–e mɨa etꞌewa jarada. Jĩpꞌa kꞌawadaitꞌee Tachi Akꞌõrepa kꞌawapi kꞌinia bɨɨrãmaa. 
MAT.19.12	Edaare ɨmɨkꞌĩraarã wẽra ata kꞌiniadakꞌaa. Ɨmɨkꞌĩraarã ũkꞌuru ãchi tꞌoruta weda pꞌoyaa warra oodakꞌaa. Ũkꞌuru kꞌapꞌadapꞌedaa perã pꞌoyaa warra oodakꞌaa. Awaraarã miakꞌãi kꞌiniadakꞌaa jĩpꞌa ɨtꞌaa tꞌɨ̃daitꞌee Tachi Akꞌõremaa mãikꞌaapa oodaitꞌee irua oopi bɨkꞌa, wẽrade kꞌĩsia–ee. Mãga pꞌoyaa ooruta pɨrã, oodapáde aji.
MAT.19.13	Maapꞌeda eperãarãpa ãchi warrarã aneejida Jesumaa iru jua bɨmerã ãra ɨ̃rɨ mãikꞌaapa ɨtꞌaa tꞌɨ̃merã ãra pari. Mamĩda Jesús kꞌõpꞌãyoorãpa mãga unudakꞌãri, ma warrarã aneedapꞌedaarã ɨtrɨajida. 
MAT.19.14	Mãpai Jesupa mãgaji:
MAT.19.14	—¡Ɨtrɨanáatɨ! Ichiakꞌau mɨmaa warrarã chepítɨ, Tachi Akꞌõrepa ãra jĩakꞌaarã bɨitꞌee perã ichi jua ekꞌari, ichideerã pꞌaneedamerã.
MAT.19.15	Mãga jarapꞌeda, ichi jua ãra ɨ̃rɨ bɨ wãpachi mãikꞌaapa ɨtꞌaa tꞌɨ̃ji ãra pari. Maapꞌeda ichi ode wãji.
MAT.19.16	Maapai kꞌũtrãapa Jesumaa iidi cheji:
MAT.19.16	—Tachi Jarateepari, ¿kꞌãare ne–inaa piata ooipia bɨma aji, ɨtꞌaa wãitꞌee?
MAT.19.17	Jesupa pꞌanauji:
MAT.19.17	—¿Sãapꞌeda mɨmaa mãga iidi bɨma? aji. Tachi Akꞌõre aupaita pia bɨ. Pɨ ɨtꞌaa wã kꞌinia bɨ pɨrã, oopáde aji, Tachi Akꞌõrepa Moisemaa pꞌãpidade jara bɨkꞌa.
MAT.19.18	Ma kꞌũtrãapa iidiji:
MAT.19.18	—¿Chisãgɨ́ ũraade jara bɨkꞌa ooipia bɨma? aji.
MAT.19.18	Jesupa pꞌanauji:
MAT.19.18	—‘Eperã peenáaji; miakꞌãi bɨ pɨrã, awaraarã ome kꞌãináaji; nechɨanáaji; seewa jaranáaji chĩara kꞌachiade baaipiitꞌee. 
MAT.19.19	Pɨchi akꞌõre mãikꞌaapa pɨchi nawe kꞌinia iru baparíiji mãikꞌaapa ãra pedee ũriparíiji.
MAT.19.19	Awaraarã kꞌinia iru baparíiji pɨchi kꞌapꞌɨa kꞌinia iru baparikꞌa.’ 
MAT.19.20	Mãpai ma kꞌũtrãapa mãgaji:
MAT.19.20	—Ma jõma ooparida aji. ¿Kꞌãata waa ooyama? aji.
MAT.19.21	Jesupa pꞌanauji:
MAT.19.21	—Ne–inaa jõma oo kꞌinia bɨ pɨrã Tachi Akꞌõrepa kꞌinia bɨkꞌa, pɨchi netꞌaa netokꞌoonáji mãikꞌaapa chupɨria beerãmaa ma pꞌaratꞌa téeji. Mãga ooru pɨrã, ne–inaa pipɨara iru baitꞌee Tachi Akꞌõre eujãde. Mãga oopꞌeda, mɨ ome nipa chéji.
MAT.19.22	Ma kꞌũtrãapa mãga ũrikꞌãri, kꞌĩra pia–ee wãji, pꞌaratꞌa audú kꞌinia bada perã.
MAT.19.23	Maapꞌeda Jesupa mãgaji chi kꞌõpꞌãyoorãmaa:
MAT.19.23	—Mɨa wãarata jararu. Chaaree baitꞌee pꞌaratꞌara bɨ beeitꞌee Tachi Akꞌõre jua ekꞌari ichideerã ome. 
MAT.19.24	Waya jaraitꞌee. Chaareera bɨda aji, pꞌaratꞌara bɨ beeitꞌee Tachi Akꞌõre jua ekꞌari, camello aguja taude wãyaai kꞌãyaara.
MAT.19.25	Chi kꞌõpꞌãyoorãpa mãga ũridakꞌãri, waapɨara pꞌera pɨkꞌa para beeji. Mãpai iidijida:
MAT.19.25	—Mãgara, ¿kꞌaita pꞌoyaa ɨtꞌaa wãyama? ajida.
MAT.19.26	Jesupa ãchimaa akꞌɨji mãikꞌaapa pꞌanauji:
MAT.19.26	—Eperãarãpa pꞌoyaa ooda–e, audú chaaree bairã. Mamĩda Tachi Akꞌõre–itꞌee ne–inaa chaaree wẽ–eda aji.
MAT.19.27	Mãpai Pedropa mãgaji:
MAT.19.27	—Tai netꞌaa jõmaweda atabëijida pɨ ome nipapataadaitꞌee. ¿Kꞌãata atadaitꞌeema aji, ma pari?
MAT.19.28	Jesupa pꞌanauji:
MAT.19.28	—Mɨa wãarata jararu. Tachi Akꞌõrepa kꞌinia bakꞌãri, mɨ, chi Eperã Akꞌõre Truadepema, su–akꞌɨ beepiitꞌee ichi rey su–akꞌɨ beeparide ɨtꞌari ichi kꞌĩra wãreede. Maapai parã mɨ ome nipapatapꞌedaarã aukꞌa mama su–akꞌɨ pꞌaneedaitꞌee rey su–akꞌɨ beepari docede. Mama parãpa Israeldeepa ëreerã doce uchiadapꞌedaarã iru pꞌanadaitꞌee parã jua ekꞌari mãikꞌaapa jaradaitꞌee mãɨrãpa oopatapꞌedaa pia wa kꞌachia. 
MAT.19.29	Eperã mɨde ijãa bɨ kꞌaurepa atabëiru pɨrã ichi te, ɨ̃pemaarã, ɨ̃pewẽraarã, akꞌõre, nawe, warrarã maa–e pɨrã eujã, ma kꞌãyaara mãgee ne–inaa pia atada cien ataitꞌee na pꞌekꞌau eujãde bɨ misa. Ma awara piukꞌãri, ɨtꞌaa wãitꞌee. 
MAT.19.30	Mamĩda ɨ̃rapema waibɨara pꞌanɨɨrã eperãarã kꞌĩrapite, ekꞌariara pꞌanadaitꞌee Tachi Akꞌõre kꞌĩrapite. Jõdee ekꞌariara pꞌanɨɨrã eperãarã kꞌĩrapite waibɨara pꞌanadaitꞌee Tachi Akꞌõre kꞌĩrapite.
MAT.20.1	—Nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Tapꞌeda eujã chipari uchiaji mimiapataarã jɨrɨde ichi uva kꞌãide mimianadamerã. 
MAT.20.2	Mimiapataarãmaa jaraji ewari aba mimiada pari denario aba pꞌaaitꞌee ma mimiapataarã chaachaa. Mãpai pëiji mimiade. 
MAT.20.3	Ãstaawa ma eujã chipari waya uchiaji mimiapataarã jɨrɨde. Pꞌuuru jãde netꞌaa netopatamãi unu cheji mimiapataarã mimia wẽe para bɨ. 
MAT.20.4	Mãga unukꞌãri, mãgaji: “Parã ichiaba wãdapáde aji, mimiade mɨ uva kꞌãide. Mɨa pia pꞌaayada aji, parã mimia pari.” Mãpai wãjida mimiade. 
MAT.20.5	Imatꞌɨpa ma eujã chipari waya uchiaji mimiapataarã jɨrɨde, aɨ naaweda oodakꞌa. Ichiaba kꞌewara aukꞌa ooji. 
MAT.20.6	Mata waya kꞌewaraa uchiaji mãikꞌaapa waya unu cheji awaraa mimiapataarã pꞌuuru jãde pꞌanɨ, mimia wẽe para bɨ. Mapa mãgaji: “¿Sãapꞌeda parã nama mimiada–ee kꞌeu wãdama?” aji. 
MAT.20.7	Pꞌanaujida: “Apidaapa taimaa mimia teeda–e perã, mimiada–e pꞌanɨda” ajida. Mãpai ma eujã chiparipa mãgaji: “Mimianadapáde aji, mɨ uva kꞌãide.”
MAT.20.8	ʼPꞌãriupodopa ma eujã chiparipa mãgaji chi mimiapataarã poro waibɨamaa: “Tꞌɨ̃páde aji, mimiapataarã jõmaweda. Naapɨara pꞌaapáde aji, chi tꞌẽe tꞌĩudapꞌedaarãmaa mãikꞌaapa jõmaarã kꞌãyaara tꞌẽe pꞌaapáde aji, chi naapɨara tꞌĩudapꞌedaarãmaa.” 
MAT.20.9	Mãga ooji. Kꞌewara tꞌĩudapꞌedaarãmaa pꞌaaji denario aba, eperã chaachaa. 
MAT.20.10	Apemaarãmaa pꞌaa aupakꞌãri, pachejida chi naa mimiadapꞌedaarã. Mãgɨɨrãpa kꞌĩsiajida pꞌaratꞌa audupɨara jitadaitꞌee apemaarã kꞌãyaara. Mamĩda mãga–e paji. Ãchimaa ichiaba denario abapai pꞌaaji ãchi mimiadapꞌedaa pari. 
MAT.20.11	Ãchi pꞌaratꞌa jitadakꞌãri, ikꞌachia pedee pꞌaneejida ma eujã chipari ome: 
MAT.20.12	“Ma tꞌẽe hora apai mimiadapꞌedaarãmaa pɨa denario aba pꞌaajida ajida. Jõdee tai tapꞌeda weda akꞌõrejĩrumaa mimia kꞌeudapꞌedaa párita ãchi ome aukꞌa pꞌaaji. ¡Taimaa audupɨara teeipia bɨda!” ajida. 
MAT.20.13	Mamĩda ma eujã chiparipa ãchidepema abaamaa pꞌanauji: “Mɨa parã kꞌũra–eda aji. ¿Parãpa jarajida–ekꞌã aji, ewari aba mimiada pari denario abapai iididaitꞌee? 
MAT.20.14	Pɨchi pꞌaratꞌa jitapáde aji, mãikꞌaapa kꞌãiwee wãpáde aji. Mɨa aukꞌa pꞌaa kꞌinia bɨ pɨrã chi tꞌẽe tꞌĩudapꞌedaarãmaa, mãga ooitꞌeeda aji. 
MAT.20.15	¿Mɨ na eujã chipari–ekꞌã? aji. Mɨchi pꞌaratꞌa ome ooi mɨchia oo kꞌinia bɨkꞌa, mëré perã. ¿Parã tꞌãri kꞌachia jõnɨkꞌã aji, mɨ tꞌãri pia bairã?”
MAT.20.16	Mãga nepɨrɨpꞌeda, Jesupa mãgaji:
MAT.20.16	—Mãga bɨ Tachi Akꞌõre ome. Ɨ̃rapema tꞌẽe chedapꞌedaarã Tachi Akꞌõrepa ãchi bɨmerã ichi jua ekꞌari, naapɨara ichideerã pꞌaneedaitꞌee ichi kꞌĩrapite. Mamĩda chi naapɨara chedapꞌedaarã Tachi Akꞌõrepa ãchi bɨmerã ichi jua ekꞌari, mãga pꞌaneeda–e payada aji, tꞌẽe pꞌaneedaitꞌee perã ichi kꞌĩrapite.
MAT.20.17	Jesús wãrude Jerusalén pꞌuurudee, chi kꞌõpꞌãyoorã doce awara ãi tꞌɨ̃ pꞌe ataji mãikꞌaapa mãgaji:
MAT.20.18	—Tachi wãruta Jerusalendee. Mama mɨ, chi Eperã Akꞌõre Truadepema, jita atadaitꞌee mãikꞌaapa ateedaitꞌee pꞌaareerã poroorãmaa mãikꞌaapa Moisepa pꞌãda jarateepataarãmaa peepitꞌaadamerã. 
MAT.20.19	Mãɨrãpa mɨ teedaitꞌee kꞌĩra tewaraarãmaa mɨ oo iru pꞌanadamerã, wɨdamerã, mãikꞌaapa kurusode peetꞌaadamerã. Mamĩda ewari õpeemaa waya chokꞌai pꞌirabaiitꞌeeda aji.
MAT.20.20	Zebedeo wẽra chi warrarã Santiago, Juan ome Jesús kꞌaitꞌa chejida. Ma wẽra iru kꞌĩrapite bedabai nɨ̃ba cheji chupɨria iidiitꞌee. 
MAT.20.21	Mãga unukꞌãri, Jesupa iidiji:
MAT.20.21	—¿Kꞌãata kꞌinia bɨma? aji.
MAT.20.21	Ma wẽrapa pꞌanauji:
MAT.20.21	—Jarapáde aji, pɨ eperãarã rey beekꞌãri, mɨ warrarã su–akꞌɨ pꞌaneedamerã pɨ ikꞌaawa, aba juaraare, aba juabi eere.
MAT.20.22	Mãpai Jesupa mãgaji ma warrarãmaa:
MAT.20.22	—Parãpa wãara kꞌawada–e pꞌanɨ kꞌãata iidi pꞌanɨ. ¿Parãpa ne–inaa kꞌachia choodaikꞌã aji, mɨa chooitꞌee bɨkꞌa?
MAT.20.22	Pꞌanaujida:
MAT.20.22	—¡Pꞌoyaadaipɨ!
MAT.20.23	Mãpai Jesupa mãgaji:
MAT.20.23	—Parãpa ne–inaa kꞌachia choodaitꞌeeda aji, mɨa chooitꞌee bɨkꞌa. Mamĩda mɨa pꞌoyaa jara–e kꞌairãta mɨ juaraare wa juabi eere su–akꞌɨ pꞌaneedaitꞌee. Mɨ Akꞌõrepapai jarayada aji.
MAT.20.24	Apemaarã diez kꞌõpꞌãyoorãpa ũridakꞌãri Santiago Juan ome iididapꞌedaa, kꞌĩraudachida ãchi ome. 
MAT.20.25	Mapa Jesupa chi kꞌõpꞌãyoorã jõmaweda tꞌɨ̃ pꞌe atapꞌeda, mãgaji:
MAT.20.25	—Parãpa kꞌawa pꞌanɨ ijãadakꞌaa beerã poro waibɨarãpa ãchia oo kꞌiniata oopipata eperãarãmaa. Waaweepa ãchi jua ekꞌari pꞌanɨɨrãpa oopata ãchia jara pꞌanɨkꞌa. 
MAT.20.26	Mamĩda parãpa oodaikꞌaraa bɨ ma poro waibɨarãpa oopatakꞌa. Ma kꞌãyaara ijãapataarã tꞌãide chi waibɨara pa kꞌinia bɨpa apemaarã chupɨria kꞌawaaipia bɨ mãikꞌaapa kꞌaripaipia bɨ. 
MAT.20.27	Pia jaraitꞌeera, parãdepema aba poro waibɨa pa kꞌinia bɨ pɨrã, awaraarã kꞌaripaipia bɨ esclavopa chipari kꞌaripaparikꞌa. 
MAT.20.28	Mɨ, chi Eperã Akꞌõre Truadepema mĩda, na pꞌekꞌau eujãde che–e paji eperãarãpa mɨ jĩia ɨadamerã. Jĩpꞌa cheji eperãarã kꞌaripa ataitꞌee o kꞌachiadeepa. Piutꞌee eperãarã chokꞌara uchiadamerã pꞌekꞌau kꞌachia jua ekꞌariipa.
MAT.20.29	Jesús chi kꞌõpꞌãyoorã ome Jericó pꞌuurudeepa uchia wãdakꞌãri, eperãarã chokꞌara tꞌẽe nipajida. 
MAT.20.30	Mama tau pꞌãriu bee omé o bi ikꞌaawa su–akꞌɨ pꞌanajida. Ũridakꞌãri Jesuta wãyaa wã, biajida:
MAT.20.30	—¡Tachi Waibɨa, Rey David Warra, tai chupɨria kꞌawaapáde! ajida.
MAT.20.31	Eperãarã aukꞌa wã nipadapꞌedaarãpa ɨtrɨatꞌaapachida kꞌĩupꞌee pꞌaneedamerã. Mamĩda waapɨara biapachida:
MAT.20.31	—¡Tachi Waibɨa, Rey David Warra, tai chupɨria kꞌawaapáde! ajida.
MAT.20.32	Mãpai Jesús akꞌɨnɨ̃ beepꞌeda, tꞌɨ̃ ataji mãikꞌaapa iidiji:
MAT.20.32	—¿Kꞌãata kꞌinia pꞌanɨma aji, mɨa oomerã parã ome?
MAT.20.33	Pꞌanaujida:
MAT.20.33	—Tachi Waibɨa, tachi taupa pia unu kꞌinia pꞌanɨda ajida.
MAT.20.34	Mãga ũrikꞌãri, Jesupa chupɨria kꞌawaaji mãikꞌaapa taumãi tꞌõbaiji. Aweda tau pia unujida. Mãpai wãjida Jesús tꞌẽe.
MAT.21.1	Jerusalendee wãdakꞌãri, panajida Betfagé pꞌuuru kꞌidaa. Ma pꞌuuru Olivo Eede baji, Jerusalén kꞌaitꞌa. Mama pꞌanɨde Jesupa chi kꞌõpꞌãyoorã omé naa pëiji pꞌuurudee. 
MAT.21.2	Mãgaji:
MAT.21.2	—Wã́tɨ ara bɨ pꞌuuru tachi kꞌĩrapite bɨmaa. Jãma ununadaitꞌee burro wẽra jɨ̃ bainɨ̃ bɨ chi warra ome. Ẽra atátɨ mãikꞌaapa anéetɨ. 
MAT.21.3	Apidaapa ateepi–e pɨrã, jarátɨ: “Tachi Waibɨapa arakꞌatɨa atee kꞌinia bɨ. Waya tee chedaitꞌeepɨ.”
MAT.21.4	Mãga paji chonaarãweda Akꞌõre pedee jaraparipa jaradakꞌa:
MAT.21.5	‘Jarátɨ Sión
MAT.21.6	Jesús kꞌõpꞌãyoorã wãjida mãikꞌaapa oojida irua jaradakꞌa. 
MAT.21.7	Aneejida ma burro wẽra chi warra chai ome. Maapꞌeda ma ɨ̃rɨ ata bɨjida ãchi ɨ̃rɨpema pꞌaru jɨ̃patapꞌedaa, Jesús bataupꞌeda aɨde su–akꞌɨ beemerã. 
MAT.21.8	Eperãarã ode see nɨ̃baji. Ũkꞌuruurãpa ãchi pꞌaru tꞌõ jẽra bɨjida o jãde, Jesús aɨde wãmerã. Awaraarãpa kꞌiru tꞌɨapꞌedapꞌeda, bɨpachida ma o jãde, ãchi rey pai jĩakꞌaapa. 
MAT.21.9	Jesús naa wãdapꞌedaarãpa mãikꞌaapa tꞌẽe che wãdapꞌedaarãpa o–ĩa biapachida:
MAT.21.9	—
MAT.21.10	Jesús Jerusalén pꞌuurude panakꞌãri, pꞌuuru pidaarã jõma biukꞌa nɨ̃beeji. Chokꞌaraarãpa iidipachida:
MAT.21.10	—¿Kꞌaima ajida, jãgɨ́?
MAT.21.11	Mãpai awaraarãpa pꞌanaujida:
MAT.21.11	—Nãgɨ́ Jesús, Tachi Akꞌõre pedee jaraparipɨ, Nazaret pꞌuurudepema. Mãgɨ́ pꞌuuru Galilea eujãde bɨ.
MAT.21.12	Maapꞌeda Jesús Tachi Akꞌõre te waibɨade tꞌĩuji mãikꞌaapa netꞌaa netopataarã taawaa jërekꞌooji. Pꞌaratꞌa tau tꞌerabaipataarã mesa sĩa batꞌakꞌoo wãji, paloma netopataarã banco paara.
MAT.21.13	Mãpai mãgaji:
MAT.21.13	—Tachi Akꞌõre Ũraa pꞌã jẽra bɨde jara bɨ:
MAT.21.13	‘Mɨ te ɨtꞌaa tꞌɨ̃pata teda apataadaitꞌee.’ 
MAT.21.13	‘Mamĩda parãpa nechɨapataarã tékꞌata oo iru pꞌanɨ.’ 
MAT.21.14	Jesús atꞌãri Akꞌõre te waibɨade bɨde, irumaa chejida tau pꞌãriu beerã mãikꞌaapa chiwa beerã. Mãpai Jesupa jõma jɨpakꞌooji. 
MAT.21.15	Mamĩda pꞌaareerã poroorã Moisepa pꞌãda jarateepataarã ome kꞌĩraudachida unudakꞌãri Jesupa ma ne–inaa pia oo bɨ mãikꞌaapa ũridakꞌãri warrarã nãga bia para bɨ Tachi Akꞌõre te waibɨade: “
MAT.21.16	Mãpai Jesumaa mãgajida:
MAT.21.16	—Kꞌĩupꞌee beepipáde ajida. ¿Ũri–e bɨkꞌã ajida, ãchia jara jõnɨ?
MAT.21.16	Jesupa pꞌanauji:
MAT.21.16	—Ũri bɨda aji. ¿Parãpa nãgɨ́ leeda–e pꞌanɨkꞌã?
MAT.21.16	‘Akꞌõre, pɨa warra chakꞌeerãmaa kꞌaripipari mãikꞌaapa jude beerãmaa tꞌãri o–ĩa ɨtꞌaa tꞌɨ̃ kꞌawapipari.’ 
MAT.21.17	Mãpai Jesupa mãɨrã atabëiji mãikꞌaapa wãji Betania pꞌuurudee kꞌãide.
MAT.21.18	Tapꞌeda Jesús waya chekꞌãri pꞌuurudee, jarrapisia nɨ̃beeji. 
MAT.21.19	Ma che wãde higuera bɨɨrɨ unuji o bi ikꞌaawa bainɨ̃ bɨ, kꞌiru paraa. Mãpai araa akꞌɨnaji, chau bɨ jĩakꞌaapa. Mamĩda chau–ee baji. Chi kꞌiru aupaita unuji. Mãpai ma higuera bɨɨrɨmaa mãgaji:
MAT.21.19	—¡Pɨ waa chaukꞌaa paitꞌeeda! aji.
MAT.21.19	Aweda ma higuera bɨɨrɨ pɨɨdachi. 
MAT.21.20	Mãga unudakꞌãri, chi kꞌõpꞌãyoorã akꞌɨtrua para beeji mãikꞌaapa mãgajida:
MAT.21.20	—¿Sãapꞌeda aweda jã higuera bɨɨrɨ jãgá pɨɨdachima? ajida.
MAT.21.21	Jesupa pꞌanauji:
MAT.21.21	—Mɨa wãarata jararu. Parãpa Tachi Akꞌõrede wãara ijãaruta pɨrã, iididaipia bɨ irua ne–inaa oomerã; pãchi tꞌãridepai kꞌĩsiada–ee: “¿Tachi Akꞌõrepa ooikꞌã?” Mãgara mɨa oodakꞌa jã higuera bɨɨrɨ ome, parãpa oodai. Ma awara ara bɨ eemaa jararutara “Jãmãikꞌaapa ãyaa wã́ji mãikꞌaapa pꞌusa jãde baaináji”, mãga oopidaipɨ. 
MAT.21.22	Parãpa ne–inaa jõma iidiruta ɨtꞌaa tꞌɨ̃ pꞌanɨde tꞌãripa ijãa pꞌanadairã, ma ne–inaa iru pꞌanadaitꞌee.
MAT.21.23	Ma tꞌẽepai Jesús tꞌĩunaji Tachi Akꞌõre te waibɨade. Mama jarateemaa bɨ misa, pꞌaareerã poroorãpa judiorã poro waibɨarã ome Jesumaa iidijida:
MAT.21.23	—¿Tachi Akꞌõrepa tai bɨji–ekꞌã ajida, ichi te waibɨa akꞌɨdamerã? ¿Kꞌaipa pɨmaa nãga oopi bɨma? ajida.
MAT.21.24+MAT.21.25	Jesupa pꞌanauji:
MAT.21.24+MAT.21.25	—Mɨa pida parãmaa iidiitꞌee: ¿Kꞌaipa pëijima aji, Juan Bautista poro choo chemerã; Tachi Akꞌõrepa maa–e pɨrã eperãarãpa? Parãpa pꞌanaurutara, mɨa pida jarayada aji, kꞌaipa mɨmaa nãga oopi bɨ.
MAT.21.24+MAT.21.25	Mãpai ãchi pitapai pedee para beeji:
MAT.21.24+MAT.21.25	—Tachi Akꞌõrepa pëidada aruta pɨrã, irua iidiitꞌee: “Mãgara ¿sãapꞌeda Juan ũraa ijãada–e pajima?” 
MAT.21.26	Jõdee jararuta pɨrã “eperãarãpa Juan pëijida”, jõmaweda kꞌĩraudaridaitꞌee tachi ome, ãchia ijãapata perã Juan Tachi Akꞌõre pedee jarapari paji.
MAT.21.27	Mapa pꞌanaujida:
MAT.21.27	—Kꞌawada–e pꞌanɨda ajida, kꞌaipa Juan pëiji.
MAT.21.27	Mãpai Jesupa mãgaji:
MAT.21.27	—Mãgara mɨa pida jara–eda aji, kꞌaipa mɨmaa nãga oopi bɨ.
MAT.21.28	Mãpai Jesupa iidiji:
MAT.21.28	—¿Kꞌãata kꞌĩsia pꞌanɨma aji, parãpa? Eperãpa warrarã omé iru baji. Abaamaa jaraji: “Warra, wãpáde aji, mimiade mɨ uva kꞌãide.” 
MAT.21.29	Chi warrapa pꞌanauji: “¡Mɨ wã kꞌinia–eda!” aji. Mamĩda tꞌẽepai, kꞌĩsia awara ataji mãikꞌaapa wãji mimiade. 
MAT.21.30	Maapꞌeda ma eperãpa chi apema warramaa aukꞌa jaranaji. Ma warrapa pꞌanauji: “Akꞌõre, mɨ wãitꞌeeda aji, mimiade.” Mamĩda mimiana–e paji.
MAT.21.31	Mãpai Jesupa iidiji:
MAT.21.31	—¿Chisãgɨ́ warrapa oojima aji, chi akꞌõrepa kꞌinia badakꞌa?
MAT.21.31	Pꞌanaujida:
MAT.21.31	—Chi naa chokꞌada warrapa.
MAT.21.31	Mãpai Jesupa mãgaji:
MAT.21.31	—Mɨa wãarata jararu. Cesar–itꞌee impuesto pꞌepataarã mãikꞌaapa prostitutaarã Tachi Akꞌõredeerã pꞌaneedaitꞌee parã naa. 
MAT.21.32	¿Sãapꞌeda? Juan Bautista chekꞌãri jarateede eperãarãpa pꞌekꞌau kꞌachia oo amaadamerã mãikꞌaapa tꞌãri pia pꞌanapataadamerã, parãpa ijãada–e paji. Jõdee ma Cesar–itꞌee impuesto pꞌepataarã mãikꞌaapa ma prostitutaarãpa ijãajida Juan pedee mãikꞌaapa oojida irua jaradakꞌa. Mamĩda parãpa mãga unujida mĩda, kꞌĩsia awara atada–e paji iru pedee ijãadaitꞌee.
MAT.21.33	—Ũrítɨ mɨa nepɨrɨru jarateeitꞌee: Eujã chiparipa uva eujã uuji mãikꞌaapa tꞌɨakꞌaukꞌooji. Ichiaba bõgo mãudee ooji uva aɨde piartꞌɨdaitꞌee. Mãpai te ɨtꞌɨa ooji ɨtꞌɨɨpa uva eujã jõma akꞌɨ pꞌanadamerã. Maapꞌeda ne–uu eujã akꞌɨpataarã jɨrɨji aɨde mimiadamerã mãikꞌaapa awara ãyaa wãji. 
MAT.21.34	Tꞌẽepai uva oropata ewari pakꞌãri, pëiji chi mimiapataarã iidinadamerã ichi eere bee bɨ chauda tee pëidamerã. 
MAT.21.35	Mamĩda chi eujã akꞌɨpataarãpa ma mimiapataarã jita atadakꞌãri, aba sĩkꞌoojida, awaraa jĩpꞌa peejida mãikꞌaapa awaraamaa mãupa batꞌajida. 
MAT.21.36	Maapꞌeda ma eujã chiparipa awaraa mimiapataarã pëiji. Mamĩda ma ne–uu akꞌɨpataarãpa naaweda oodapꞌedaakꞌa oojida mãɨrã ome.
MAT.21.37	ʼMaapꞌeda, chi warra pëiji. Kꞌĩsiaji: “Mɨ warra perã iru waaweedaitꞌee.” 
MAT.21.38	Mamĩda mãgɨ́ unudakꞌãri, mãgajida: “Jãgɨpa ichi akꞌõre netꞌaa jõmaweda ataitꞌee chi akꞌõre piukꞌãri. Peetꞌaadáma ajida. Mãgá na eujã jõmaweda tachide payada” ajida. 
MAT.21.39	Mãga kꞌĩsiadapꞌedaa perã, chi warra atadachida mãikꞌaapa ma uva eujãdeepa uchia atadapꞌeda, peetꞌaajida.
MAT.21.40	Mãpai Jesupa mãgaji arii pꞌanadapꞌedaarãmaa:
MAT.21.40	—Chipari wãkꞌãri ma eujã akꞌɨpataarãmaa, ¿kꞌãata kꞌĩsia pꞌanɨma aji, irua ooitꞌee ma akꞌɨpataarã ome?
MAT.21.41	Pꞌanaujida:
MAT.21.41	—Ma eujã akꞌɨpataarã jõmaweda peekꞌooitꞌee, chupɨria kꞌawa–ee. Mãpai ma uva eujã bɨyada ajida, awaraarã jua ekꞌari, chaujara pakꞌãri ãchia teedamerã ichi eerepema.
MAT.21.42	Mãpai Jesupa mãgaji:
MAT.21.42	—¿Parãpa waide nãga leeda–e pꞌanɨkꞌã aji, Tachi Akꞌõre Ũraa pꞌã jẽra bɨde?
MAT.21.42	‘Te oopataarãpa mãu kꞌiniada–e padapꞌedaa pipɨara padachi. Tachi Akꞌõrepa mãga ooji, tachia unudamerã mãikꞌaapa akꞌɨtrua para beemerã.’ 
MAT.21.43	Maperã mɨa jara bɨ: Tachi Akꞌõrepa parã bɨ–e paitꞌee ichi jua ekꞌari, ichideerã pꞌaneedamerã. Ma kꞌãyaara awaraarãta ichideerã pꞌaneedaitꞌee, ãchia teepata perã ichi eerepema chauru, parãpa teedai kꞌãyaara.
MAT.21.44	‘Eperã ma mãu pipɨara bɨ ɨ̃rɨ tꞌĩutɨru pɨrã, mãgɨ́ pꞌu oodaipari, pꞌaratꞌu mãu ɨ̃rɨ baaikꞌãri ãridaiparikꞌa. Jõdee ma mãu eperã ɨ̃rɨ baairu pɨrã, mãgɨ́ jõtꞌaaitꞌee mãu choma pꞌaratꞌu ɨ̃rɨ baaikꞌãri jõdaiparikꞌa; chi pꞌora aupai beeparikꞌa.’ 
MAT.21.45	Pꞌaareerã poroorãpa fariseorã ome Jesupa nepɨrɨda ũri aupadakꞌãri, kꞌawaajida irua ãchideta jara baji. 
MAT.21.46	Mapa iru jita atapi kꞌiniadachida. Mamĩda waawee pꞌanajida eperãarãpa ijãa pꞌanadapꞌedaa perã Jesús Tachi Akꞌõre pedee jarapari.
MAT.22.1	Jesupa waya jarateemaa beekꞌãri, nepɨrɨji:
MAT.22.2	—Nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Reypa kꞌĩsia iru baji miakꞌãipata fiesta ooitꞌee ichi warra–itꞌee. 
MAT.22.3	Chi mimiapataarã pëiji ichia eperãarã tꞌɨ̃ pëida pꞌe atanadamerã. Mamĩda che kꞌiniada–e paji. 
MAT.22.4	Waya awaraa mimiapataarã chokꞌakꞌãri, mãgaji: “Jaranadapáde aji, mɨa tꞌɨ̃ pëida eperãarã chedamerã chikꞌo ĩipa nɨ̃bairã. Peepiji pꞌakꞌa, awaraa ne–animal poreera iru bada ome. Mãgɨ́ jõma ĩipa akꞌɨnɨ̃ bairã, chedapáde aji, miakꞌãipata fiesta oode.” 
MAT.22.5	Mamĩda ma eperãarãpa ũri kꞌiniada–e paji irua jara pëida. Fiesta oode chedai kꞌãyaara, aba wãji ichi eujãdee. Jõdee awaraa wãji netꞌaa netode. 
MAT.22.6	Apemaarãpa eperãarã reypa pëida jita atadakꞌãri, pꞌua oojida peetꞌaarutamaa. 
MAT.22.7	Reypa mãga kꞌawaa atakꞌãri, kꞌĩraudachi. Mapa pëiji ichi soldaorã ma eperãarã peenadamerã mãikꞌaapa ãchi pꞌuuru paatꞌaadamerã. 
MAT.22.8	Maapꞌeda mãgaji chi mimiapataarãmaa: “Miakꞌãipata fiesta atꞌãri oodaitꞌee. Mamĩda ooda–e ma tꞌɨ̃ pëida eperãarã ome, chedaamaa pꞌanadapꞌedaa perã. 
MAT.22.9	Mapa wãdapáde aji, calle jãdee mãikꞌaapa chi unurutaarãmaa jaradapáde aji, mɨ ome fiesta oode chedamerã.” 
MAT.22.10	Aramãgá chi mimiapataarã wãjida calle jãdee. Chokꞌara pꞌe aneejida; eperãarã pia beerã, kꞌachia beerã paara. Mãgá ma rey te pꞌĩu nɨ̃beeji eperãarãpa.
MAT.22.11	ʼMamĩda rey tꞌĩukꞌãri ma pꞌe aneedapꞌedaarã akꞌɨde, unuji eperã miakꞌãipata fiestade jɨ̃pata pꞌaru jɨ̃–ee bɨ. 
MAT.22.12	Mapa mãgaji: “Kꞌõpꞌãyo, ¿sãga tꞌĩujima aji, nama, fiestade pꞌaru jɨ̃pata jɨ̃–ee?” Mamĩda ma eperã kꞌĩupꞌee beeji. 
MAT.22.13	Maperã reypa jaraji chi mesa akꞌɨpataarãmaa: “Jã eperã bɨɨrɨ, jua ome jɨ̃ nɨ̃bɨdapáde aji, mãikꞌaapa taawaa pꞌãriudee ateedapáde aji, mama jẽemerã, kꞌida kierrkierree para bamerã pꞌuapa.” 
MAT.22.14	Tachi Akꞌõrepa chokꞌara tꞌɨ̃ pëipari. Mamĩda chokꞌara–ee jɨrɨtꞌerapari wãpiitꞌee ichi truadee.
MAT.22.15	Ma tꞌẽepai fariseorã chipꞌedaidapꞌeda, pedeeteejida Jesús kꞌũradaitꞌee. Pꞌanauru pɨrã, ɨmɨateedai mãikꞌaapa peepitꞌaadai. 
MAT.22.16	Ma–itꞌee pëijida ãchi eere pꞌanadapꞌedaarã, Rey Herodes eere pꞌanadapꞌedaarã ome Jesumaa. Mãɨrãpa mãgajida:
MAT.22.16	—Tachi Jarateepari, taipa kꞌawa pꞌanɨ pɨa wãarata jarapari mãikꞌaapa jarateepari pꞌanapataadamerã Tachi Akꞌõrepa kꞌinia bɨkꞌa, eperãarãpa ãchia kꞌiniata oopata mĩda. Kꞌawa pꞌanɨ pɨa eperãarã ɨ̃rɨpai akꞌɨkꞌaa; ma kꞌãyaara tachi tꞌãride iru bɨ akꞌɨpari. 
MAT.22.17	Maperã kꞌawa kꞌinia pꞌanɨ pɨa kꞌãata kꞌĩsia bɨ. ¿Pia bɨkꞌã ajida, impuesto pꞌaadaitꞌee Cesarmaa, wa mãga–e?
MAT.22.18	Jesupa kꞌawa bada perã mãɨrãpa kꞌĩsia kꞌachia iru pꞌanɨ, mãgaji:
MAT.22.18	—¡Seewata parãpa Tachi Akꞌõrede ijãapatada apata! ¿Sãapꞌeda mɨ kꞌũra kꞌinia pꞌanɨma? 
MAT.22.19	Akꞌɨpidapáde aji, pꞌaratꞌa tau impuesto pꞌaapata.
MAT.22.19	Aramãgá denario aneejida. 
MAT.22.20	Mãpai Jesupa iidiji:
MAT.22.20	—¿Kꞌai kꞌĩrata nade bɨ mãikꞌaapa kꞌai tꞌɨ̃ta pꞌã bɨma? aji.
MAT.22.21	Pꞌanaujida:
MAT.22.21	—César kꞌĩra mãikꞌaapa ichi tꞌɨ̃ta pꞌã bɨda ajida.
MAT.22.21	Mãpai Jesupa mãgaji:
MAT.22.21	—Mãgara téetɨ Cesarmaa irua netꞌaa iidipari, mãikꞌaapa aukꞌa téetɨ Tachi Akꞌõremaa irua iidipari.
MAT.22.22	Mãga ũridakꞌãri, akꞌɨtrua para beeji mãikꞌaapa erreujida.
MAT.22.23	Ma ewate weda saduceorã ũkꞌuru Jesumaa chejida. Mãgɨɨrãpa ijãadakꞌaa tachi piupꞌeda chokꞌai pꞌirabai. Maperã mãgajida:
MAT.22.24	—Tachi Jarateepari, Moisepa jaraji eperã miakꞌãi bɨ warra wẽe piuru pɨrã, chi ɨ̃pemapa iru wẽra ataipia bɨ mãikꞌaapa aɨ ome warra ooipia bɨ chi ɨ̃pema piuda kꞌapꞌɨa pari.
MAT.22.25	Tai tꞌãide pꞌanapachida ɨ̃pemaarã siete. Chi naapema miakꞌãiji. Mamĩda warra wẽe piuji. Mãgá chi wẽra beeji chi araarepema ɨ̃pema ome. 
MAT.22.26	Mamĩda mãgɨ́ ichiaba warra wẽe piuji. Chi araarepema mãikꞌaapa araarepema miakꞌãijida ma pꞌẽtrãa ome. Mamĩda aukꞌa warra wẽe piujida. Ma tꞌẽepai chi apemaarã jida miakꞌãijida ma pꞌẽtrãa ome. Mamĩda ãchi jõmaweda warra wẽe piujida. 
MAT.22.27	Maapꞌeda, ma wẽra ichiaba piuji. 
MAT.22.28	¿Kꞌãata kꞌĩsia bɨma? ajida. Eperãarã piudapꞌeda chokꞌai pꞌirabaidakꞌãri, ¿chisãgɨ́ ɨ̃pemata ma wẽra ɨmɨkꞌĩra paitꞌeema ajida, ãchi jõmaweda iru ome miakꞌãi pꞌanadapꞌedaa perã?
MAT.22.29	Jesupa pꞌanauji:
MAT.22.29	—Parãpa pia kꞌawada–e pꞌanɨ Tachi Akꞌõre Ũraa pꞌãda mãikꞌaapa kꞌawada–e pꞌanɨ ne–inaa jõmaweda iru juapa oopari. Mapa parãpa pia kꞌĩsiada–e pꞌanɨ. 
MAT.22.30	Eperãarã piudapꞌeda chokꞌai pꞌirabaidakꞌãri, ɨmɨkꞌĩraarã wẽraarã ome waa miakꞌãida–e paitꞌee. Angeleerã ichi truade pꞌanɨɨrã́kꞌapɨ pꞌanadaitꞌee. 
MAT.22.31	Ma awara parãpa kꞌachia kꞌĩsia pꞌanapata jaradakꞌãri piudapꞌedaarã chokꞌai pꞌirabaidakꞌaa. ¿Parãpa leeda–e pꞌanɨkꞌã Tachi Akꞌõre Ũraa pꞌãdade jara bɨ?
MAT.22.32	‘Mɨ pɨ chonaarã Akꞌõre Waibɨa; Abraham, Isaac, Jacob ijãadapꞌedaa Akꞌõre Waibɨa.’ 
MAT.22.32	¡Tachi Akꞌõre piudapꞌedaarã Akꞌõre Waibɨa–epɨ. Chokꞌai pꞌanɨɨrã Akꞌõre Waibɨa!
MAT.22.33	Mãga ũridakꞌãri, eperãarã akꞌɨtrua para beeji, Jesupa mãgá kꞌĩsia kꞌawaa jarateeda perã.
MAT.22.34	Fariseorãpa kꞌawaa atadakꞌãri Jesupa ma saduceorã kꞌĩupꞌeepikꞌooda, chipꞌejida. 
MAT.22.35	Maapꞌeda Jesús kꞌũra kꞌiniapa Moisepa pꞌãda jarateeparipa iidiji:
MAT.22.36	—Tachi Jarateepari, ¿chisãgɨ́ ũraata waibɨara bɨma aji, apema Akꞌõre Ũraa pꞌãdadepema kꞌãyaara?
MAT.22.37	Jesupa pꞌanauji:
MAT.22.37	—‘Tachi Akꞌõre Waibɨa kꞌinia iru baparíiji pɨchi tꞌãripa mãikꞌaapa ne–inaa jõmaa kꞌãyaara iru kꞌinia iru baparíiji. Ewari chaa kꞌĩsíaji irude pɨchi tꞌãripa.’ 
MAT.22.38	Mãgɨta chi ũraa naapɨara; awaraa ũraa kꞌãyaara pipɨara bɨ. 
MAT.22.39	Araarepema mãgɨkꞌa bɨ:
MAT.22.39	‘Awaraarã kꞌinia iru baparíiji pɨchi kꞌapꞌɨa kꞌinia iru baparikꞌa.’ 
MAT.22.40	Ma ũraa omeeweda waibɨara pꞌanɨ, madeepa uchiadapꞌedaa perã awaraa ũraa jõmaweda Moisepa pꞌãda mãikꞌaapa Tachi Akꞌõre pedee jarapataarãpa pꞌãdapꞌedaa.
MAT.22.41	Fariseorã atꞌãri see nɨ̃bɨde, 
MAT.22.42	Jesupa iidiji:
MAT.22.42	—¿Kꞌãata kꞌĩsia pꞌanɨma aji, parãpa? ¿Kꞌaideepa uchiayama aji, Tachi Akꞌõrepa pëiitꞌee bɨ, Mesías apata?
MAT.22.42	Pꞌanaujida:
MAT.22.42	—Rey Daviddeepa uchiaitꞌeeda ajida.
MAT.22.43	Mãpai Jesupa mãgaji:
MAT.22.43	—Mãgara, ¿sãapꞌeda Rey Davidpa irumaa: “Tachi Waibɨa” aji, Tachi Akꞌõre Jaurepa nãga jarapikꞌãri?
MAT.22.44	‘Tachi Akꞌõrepa jaraji Tachi Waibɨamaa: “Pɨ mɨ ome aukꞌa waibɨa bairã, su–akꞌɨ beepáde aji, mɨ juaraare, mɨa pɨ kꞌĩra unuamaa iru pꞌanapataarã pꞌoyaaru misa.” ’
MAT.22.45	Davidpa ichi ëreerãdeepa uchiaitꞌee bɨmaa tꞌɨ̃jaraji “Tachi Waibɨa”. ¿Mapa kꞌawada–ekꞌã aji, Mesías waibɨara bɨ chonaarãwedapema Rey David kꞌãyaara?
MAT.22.46	Ma fariseorãpa maarepida pꞌoyaa pꞌanauda–e paji. Maadamãiipa waawee pꞌaneejida waa iididaitꞌee.
MAT.23.1	Ma tꞌẽepai Jesupa mãgaji eperãarãmaa mãikꞌaapa chi kꞌõpꞌãyoorãmaa:
MAT.23.2	—Moisepa pꞌãda jarateepataarãpa fariseorã ome jarateepata kꞌãata jara kꞌinia bɨ Moisepa pꞌãda. 
MAT.23.3	Maperã ũrítɨ ãchia jarateepata mãikꞌaapa óotɨ ãchia jara pꞌanɨkꞌa. Mamĩda pꞌananáatɨ ãchi pꞌanapatakꞌa, ne–inaa jaradapꞌeda, ne–inaa awaraata oopata perã. 
MAT.23.4	Eperãarãmaa ne–inaa audú chokꞌara oopipata. Mamĩda chupɨria kꞌawaadakꞌaa ãrapa pꞌoyaa ooda–e pakꞌãri. 
MAT.23.5	Ãchia ne–inaa jõma oopata awaraarãpa ãchi tꞌo pꞌanadamerã. Porode mãikꞌaapa juade pꞌãrajɨ̃pata ne–e jobɨadee ooda Tachi Akꞌõre Ũraa pꞌãda ome. Ma awara pꞌaru teesoo sidibai i jiichoo jɨ̃pata awaraarãpa pia unudamerã. 
MAT.23.6	Nekꞌonadakꞌãri awaraarã ome, su–akꞌɨ pꞌaneepata jõmaarã taide, poro waibɨarã su–akꞌɨ pꞌaneepatamãi. Ichiaba Tachi Akꞌõre Ũraa jarateepata tede pꞌanadakꞌãri, su–akꞌɨ beepari pipɨara bɨde su–akꞌɨ pꞌaneepata. 
MAT.23.7	Ma awara calle jãde nipadakꞌãri, kꞌinia pꞌanapata jõmaarãpa ãchimaa saludaadamerã mãikꞌaapa “Tachi Jarateepari” adamerã.
MAT.23.8	ʼParãpa jõdee mãga oodaikꞌaraa bɨ, parã aukꞌa pꞌanadairã ɨ̃pemaarãkꞌa mãikꞌaapa Jarateepari Waibɨa apai iru pꞌanadairã. 
MAT.23.9	Ichiaba na pꞌekꞌau eujãdepema apidaamaa “Tachi Akꞌõre” adaikꞌaraa bɨ, parãpa Akꞌõre apai iru pꞌanadairã Akꞌõre truade. 
MAT.23.10	Ichiaba jɨrɨdaikꞌaraa bɨ awaraarãpa parã “tachi waibɨarã” adamerã mɨ, Cristo aupaita, parã Poro Waibɨa perã. 
MAT.23.11	Parãdepema waibɨara bɨta apemaarã jua ekꞌari baipia bɨ ãchi mimiaparikꞌa. 
MAT.23.12	Chi waibɨara pa kꞌinia bɨ ekꞌariara beeitꞌee. Jõdee chi ekꞌariara bɨ mĩda tꞌãri o–ĩa bapari pɨrã, waibɨara paitꞌee.
MAT.23.13	—¡Aai, Tachi Akꞌõrepa parã Moisepa pꞌãda jarateepataarã fariseorã ome kꞌachiadee pëiitꞌee! ¡Seewata Tachi Akꞌõrede ijãapatada apata! Parã kꞌaurepa eperãarã pꞌanadakꞌaa Tachi Akꞌõre jua ekꞌari. Parã jida ichideerã pꞌaneeda–e paitꞌee, eperãarãmaa ijãapi kꞌiniada–e pꞌanadairã irua pëidade.
MAT.23.14	[ʼ¡Aai, Tachi Akꞌõrepa parã Moisepa pꞌãda jarateepataarã fariseorã ome kꞌachiadee pëiitꞌee! ¡Seewata Tachi Akꞌõrede ijãapatada apata! Parãpa pꞌẽtrãarã te jãri atapata mãikꞌaapa taarã ɨtꞌaa tꞌɨ̃pata eperãarãpa parã pia akꞌɨdamerã. ¡Maperãpɨ Tachi Akꞌõrepa parã kꞌachiara ooitꞌee awaraarã kꞌachia ooi kꞌãyaara!]
MAT.23.15	ʼ¡Aai, Tachi Akꞌõrepa parã Moisepa pꞌãda jarateepataarã fariseorã ome kꞌachiadee pëiitꞌee! ¡Seewata Tachi Akꞌõrede ijãapatada apata! Tꞌɨmɨ́ wãpata parãpa ijãapata jarateede, mãgá eperãarã pãchi eere tꞌĩudamerã. Mãpai aba pãchi eere pa atadakꞌãri, parãpa jaratee jõnɨpa mãgɨ́ papipata pãchi kꞌãyaara audupɨara atuamerã.
MAT.23.16	ʼ¡Aai, Tachi Akꞌõrepa parã kꞌachiadee pëiitꞌee! ¡Parã tau pꞌãriu beerã́kꞌapɨ pꞌanɨ, pariatua o akꞌɨpimaa pꞌanadairã awaraarãmaa! Parãpa jarapata pipɨara bɨ eperãarãpa juraadamerã Tachi Akꞌõre tede nɨ̃bɨ nẽe kꞌĩrapite, ichi te waibɨa kꞌĩrapite juraadai kꞌãyaara. 
MAT.23.17	¡Kꞌĩra kꞌawa–ee pɨkꞌa pꞌanɨ mãikꞌaapa tau pꞌãriu pɨkꞌa pꞌanɨ! ¿Tachi Akꞌõre te waibɨa piara bɨ–ekꞌã nẽe iru tede awara bɨda kꞌãyaara? 
MAT.23.18	Parãpa ichiaba jarapata pipɨara bɨ juraadamerã ne–inaa altar ɨ̃rɨ bɨdapꞌedaa paadaitꞌee kꞌĩrapite, Tachi Akꞌõre tedepema altar kꞌĩrapite juraadai kꞌãyaara. 
MAT.23.19	¡Tau pꞌãriu pɨkꞌa pꞌanɨɨrã! ¿Altar awara bɨda Tachi Akꞌõre–itꞌee piara bɨ–ekꞌã ne–inaa ma altar ɨ̃rɨ bɨda kꞌãyaara? 
MAT.23.20	Eperãpa ne–inaa ooitꞌeeda akꞌãri Tachi Akꞌõre altar kꞌĩrapite, ma altar kꞌĩrapitepai juraa–e bɨ. Aukꞌa juraa bɨ ne–inaa ma altar ɨ̃rɨ bɨ kꞌĩrapite. 
MAT.23.21	Ma awara eperãpa ne–inaa ooitꞌeeda akꞌãri Tachi Akꞌõre te waibɨa kꞌĩrapite, ma te kꞌĩrapitepai juraa–e bɨ. Aukꞌa juraa bɨ Tachi Akꞌõre kꞌĩrapite, iru ma tede bapari perã. 
MAT.23.22	Ichiaba eperãpa ne–inaa ooitꞌeeda aru pɨrã ne–inaa ɨtꞌari nɨ̃bɨ kꞌĩrapite, ma pedee aukꞌa jara bɨ Tachi Akꞌõre su–akꞌɨ beepari kꞌĩrapite mãikꞌaapa Tachi Akꞌõre kꞌĩrapite, iru ma su–akꞌɨ beeparide su–akꞌɨ bapari perã.
MAT.23.23	ʼ¡Aai, Tachi Akꞌõrepa parã Moisepa pꞌãda jarateepataarã fariseorã ome kꞌachiadee pëiitꞌee! ¡Seewata Tachi Akꞌõrede ijãapatada apata! Tachi Akꞌõre–itꞌee awara bɨpata nãgee aliño: menta, anís, comino; mãgɨ́ diezdepema chaa, aba. Mamĩda oodakꞌaa nãgɨ́ Tachi Akꞌõre Ũraa pꞌãdadepema ũraa waibɨara jara bɨkꞌa: “Awaraarã kꞌũradaikꞌaraa bɨ; awaraarã chupɨria kꞌawaadaipia bɨ; oodaipia bɨ parãpa oodaitꞌeeda apatakꞌa.” Mãgɨ́ ũraa jara bɨ́kꞌata oodaipia bɨ, aukꞌa ne–aliño ome oopatakꞌa. 
MAT.23.24	¡Parã tau pꞌãriu beerã́kꞌapɨ pꞌanɨ; pariatua o akꞌɨpimaa pꞌanadairã awaraarãmaa! ¡Pania nẽesipata ne–animal chakꞌeerã tꞌĩunaadamerã pania toparide! Mamĩda parãpa kꞌawada–ee, camello kꞌapꞌɨa jõma mitꞌaakꞌajíkꞌapɨ pꞌanɨ.
MAT.23.25	ʼ¡Aai, Tachi Akꞌõrepa parã Moisepa pꞌãda jarateepataarã fariseorã ome kꞌachiadee pëiitꞌee! ¡Seewata Tachi Akꞌõrede ijãapatada apata! Parãpa vaso mãikꞌaapa pꞌaratꞌu taawaikꞌa eere pi–ia sɨɨpata. Mamĩda mãgɨ́ edajãde ipuru bɨ ne–inaa kꞌachiapa, parã tꞌãri kꞌachia pꞌanadairã. Chĩara netꞌaa chɨapata mãikꞌaapa chĩara kꞌũrapata. 
MAT.23.26	¡Fariseo, pɨ tau pꞌãriu pɨkꞌa bɨ! Naapɨara chi vaso edajãde sɨ́ɨji. ¡Mãgá chi taawaikꞌa eere ichiaba sɨɨ beeipɨ!
MAT.23.27	ʼ¡Aai, Tachi Akꞌõrepa parã Moisepa pꞌãda jarateepataarã fariseorã ome kꞌachiadee pëiitꞌee! ¡Seewata Tachi Akꞌõrede ijãapatada apata! Parã nãga pɨkꞌa pꞌanɨ. Jãɨradepema mãu te tꞌo–tꞌoo pꞌurupata taawaikꞌa eere, pi–ia unudamerã. Mamĩda ma mãu te edajãde paraa piudapꞌedaarã kꞌapꞌɨa mikꞌia bɨɨrɨ ome. 
MAT.23.28	Mãga pɨkꞌa parãpa ne–inaa kꞌĩra tꞌãdoo oopata taawaikꞌa eere pi–ia unudamerã. Mamĩda parã edajãde kꞌũrayaa, tꞌãri kꞌachia–idaa pꞌanɨ.
MAT.23.29	ʼ¡Aai, Tachi Akꞌõrepa parã Moisepa pꞌãda jarateepataarã fariseorã ome kꞌachiadee pëiitꞌee! ¡Seewata Tachi Akꞌõrede ijãapatada apata! Parãpa te chakꞌe pi–ia mãudee oopipata chonaarãwedapema Akꞌõre pedee jarapataarã ɨadapꞌedaa ɨ̃rɨ. Ma awara chonaarãwedapema tꞌãri pia pꞌanadapꞌedaarã ɨadapꞌedaamãi parãpa pi–ia nepꞌono pꞌɨrrabai uukꞌoopata. Ma jõma oopatada apata ma chonaarã kꞌirãpadamerã. 
MAT.23.30	Maapꞌeda mãgapata: “Tai pꞌanadapꞌedaa paara tai chonaarãpa Akꞌõre pedee jarapataarã peedakꞌãri, táipata kꞌaripada–e pakꞌajida” apata. 
MAT.23.31	Mãga jaradakꞌãri, akꞌɨpipata parãpa kꞌawa pꞌanɨ pãchi chonaarãpa Akꞌõre pedee jarapataarã peedapꞌedaa. 
MAT.23.32	Parã mãgá uchiadapꞌedaa perã Tachi Akꞌõre pedee jarapataarã peedapꞌedaarãdeepa, ¿parãpa aukꞌa oodai–ekꞌã ɨ̃rapema Akꞌõre pedee jarapari ome?
MAT.23.33	ʼ¡Parã kꞌachia–idaa beerãdeepa uchiadapꞌedaarã! ¡Taamákꞌapɨ pꞌanɨ! ¿Sãga uchiadai Tachi Akꞌõre juadeepa? ¡Irua parã atuapiitꞌeepɨ! 
MAT.23.34	Maperã mɨa pëiitꞌee Akꞌõre pedee jarapataarã, kꞌĩsia kꞌawaa beerã, mɨ ũraa jarateepataarã ome. Mamĩda parãpa mãɨrã ũkꞌuru jĩpꞌa peedaitꞌee kurusode baijira bɨdakꞌãri piurutamaa. Ichiaba ũkꞌuru pꞌua oodaitꞌee Tachi Akꞌõre Ũraa jarateepata tede mãikꞌaapa ũkꞌuru pꞌuuru bee chaa jɨrɨ nipapataadaitꞌee miapi kꞌinia pꞌanadairã. 
MAT.23.35	Parãpa mãga oodaitꞌee perã, Tachi Akꞌõrepa parã kꞌachia ooitꞌee jõmaweda irude wãara ijãapataarã peedapꞌedaa kꞌaurepa, Abeldeepa Berequías warra Zacarías parumaa. Pãchi aukꞌaarãpa iru peejida Tachi Akꞌõre tede, te tꞌĩupata, altarmãi esajĩakꞌa. 
MAT.23.36	Mɨa wãarata jararu. Ma peedapꞌedaa kꞌaurepa Tachi Akꞌõrepa ɨ̃rapemaarã kꞌachia ooitꞌee.
MAT.23.37	—¡Jerusalén, Jerusalén, pɨdepemaarãpa Tachi Akꞌõre pedee jarapataarã peepata mãikꞌaapa irua pëida eperãarã mãupa batꞌa peepata! Atꞌapai mɨa pɨdepemaarã araa pꞌe kꞌinia bapachi, etꞌerre wẽrapa chi chakꞌeerã pꞌe ataparikꞌa ichi isia ekꞌari. ¡Mamĩda parãpa kꞌiniada–e paji! 
MAT.23.38	¡Ũrítɨ! ¡Pãchi te ituaba beeitꞌee, Tachi Akꞌõrepa parã waa akꞌɨ–e paitꞌee perã! 
MAT.23.39	Mɨa jara bɨ: Parãpa mɨ waa unuda–e paitꞌee nãga jararutamaa:
MAT.23.39	‘¡Tachi Akꞌõrepa ichia pëida ichita pia akꞌɨ bapariitꞌee!’ 
MAT.24.1	Jesús uchiakꞌãri Tachi Akꞌõre te waibɨadeepa, chi kꞌõpꞌãyoorãpa jara chejida Akꞌõre te waibɨa pi–ia oo kꞌobɨ. 
MAT.24.2	Mãpai Jesupa mãgaji:
MAT.24.2	—¿Parãpa na te jõma pia unu pꞌanɨ–ekꞌã? aji. Mɨa wãarata jararu. Ewari cherude nama mãu apida bee–e paitꞌee awaraa mãu ɨ̃rɨ. Na jõmaweda tꞌeekꞌoo chedaitꞌeeda aji.
MAT.24.3	Maapꞌeda wãjida Olivo Eedee. Jesús ituaba su–akꞌɨ beekꞌãri, chi kꞌõpꞌãyoorãpa iidi chejida:
MAT.24.3	—Jaráji sãapai Akꞌõre te waibɨa tꞌeetꞌaa chedaitꞌee. ¿Sãga nɨ̃beeyama ajida, pɨ chei naaweda mãikꞌaapa Tachi Akꞌõre ewari waibɨa ewate pai naaweda?
MAT.24.4	Jesupa pꞌanauji:
MAT.24.4	—Taukꞌa nipapatáatɨ apidaamaa kꞌũrapiamaapa. 
MAT.24.5	Mɨ jĩakꞌa chokꞌara chedaitꞌee. Seewata jaradaitꞌee: “Mɨ Cristopɨ, Tachi Akꞌõrepa pëida.” Mãga jara pꞌanɨpa eperãarã chokꞌara kꞌũradaitꞌee. 
MAT.24.6	Mɨ chei naaweda parãpa ũridaitꞌee nama mãikꞌaapa awara ãi jura chõo jõnɨ. Mamĩda pꞌeranáatɨ. Ichita mãga pꞌasaitꞌee. Mamĩda atꞌãri na pꞌekꞌau eujã jõ–e paitꞌee. 
MAT.24.7	Aɨ naaweda eperãarã awaraarã ome chõodaitꞌee. Jarra oodaitꞌee mãikꞌaapa awẽrachai wãyaapariitꞌee, eujã awara–awaraade. 
MAT.24.8	Mamĩda mãga pꞌasakꞌãri, ewaapɨ na pꞌekꞌau eujãdepemaarã miamaa pꞌaneedaitꞌee.
MAT.24.9	ʼMaapai parã jita atadakꞌãri, pꞌua oodaitꞌee mãikꞌaapa peedaitꞌee. Jõmaarãpa parã kꞌĩra unuamaa iru pꞌanapataadaitꞌee mɨde ijãapata kꞌaurepa. 
MAT.24.10	Mãga oo pꞌanadakꞌãri, eperãarã chokꞌara mɨde ijãa amaadaitꞌee mãikꞌaapa chikꞌĩra unuamaa jõnadaitꞌee, ãchi kꞌõpꞌãyoorã traicionaarutamaa. 
MAT.24.11	Seewa–idaa beerã chokꞌara uchiadaitꞌee Akꞌõre pedee jarapataarã jĩakꞌa. Mãɨrãpa eperãarã chokꞌara kꞌũradaitꞌee. 
MAT.24.12	Mãgá na pꞌekꞌau eujãdepemaarãpa audú ne–inaa kꞌachia oodaitꞌee perã, eperãarã chokꞌaraarãpa awaraarã waa kꞌinia iru pꞌanada–e paitꞌee. 
MAT.24.13	Mamĩda Tachi Akꞌõrepa kꞌaripaitꞌee atuanaadamerã kꞌĩra jĩpꞌa nipapataarã Akꞌõre ode jai–idaarutamaa. 
MAT.24.14	Mɨa pëiitꞌee eperãarãpa mãga jaradaitꞌee na pꞌekꞌau eujã jõmaade, pꞌuuru pidaarã jõmaarãpa kꞌawaadamerã. Mãpaipɨ na pꞌekꞌau eujã jõitꞌee.
MAT.24.15	ʼTachi Akꞌõre pedee jarapari Danielpa pꞌãdade jara bɨ abaapa ne–inaa audú kꞌachia ooitꞌee Tachi Akꞌõre te waibɨa edajãde.
MAT.24.16	Mapa Judea eujãde pꞌanɨɨrãpa mãga unudakꞌãri, pꞌira mirudaipia bɨ eera jẽra bɨmaa. 
MAT.24.17	Ichiaba eperã terrazade bɨ pɨrã, teedaa tꞌĩukꞌaraa bɨ ichi netꞌaa pꞌe atade. 
MAT.24.18	Ma awara eperã ichi ne–uu kꞌãide ni pɨrã, teedaa cheikꞌaraa bɨ pꞌaru pꞌede pida. Aramata wãipia bɨ. 
MAT.24.19	¡Aai, maapai chupɨria jõneedaitꞌee wẽraarã biakꞌoo bee maa–e pɨrã warra chakꞌeerã jude iru bee! 
MAT.24.20	Chupɨria iidítɨ Tachi Akꞌõremaa ma ewari pꞌasapinaamerã kꞌoijara nɨ̃bɨde maa–e pɨrã ɨ̃ipata ewate. 
MAT.24.21	Maapai eperãarã audupɨara chupɨria mia jõnadaitꞌee, na pꞌekꞌau eujã ooru weda chupɨria para bada kꞌãyaara mãikꞌaapa ma tꞌẽepai waa mãgá chupɨriara pꞌanada–e paitꞌee. 
MAT.24.22	Tachi Akꞌõrepa ma ewari isapai wãyaapi–e pɨrã, apida chokꞌai pꞌaneeda–e pai. Mamĩda isapai wãyaapiitꞌee ichia jɨrɨtꞌeradaarã kꞌaurepa, ãra chupɨria kꞌawaa bapari perã.
MAT.24.23	ʼMaapai apidaapa parãmaa jararuta pɨrã: “¡Pɨchá, akꞌɨ́tɨ! ¡Nama bɨ Cristo, Tachi Akꞌõrepa pëida!” maa–e pɨrã jararuta pɨrã: “¡Ara bɨta Cristo!” ijãanáatɨ. 
MAT.24.24	Mɨ jĩakꞌaarã mãikꞌaapa Tachi Akꞌõre pedee jarapataarã jĩakꞌaarã chokꞌara chedaitꞌee. Mamĩda mãɨrãpa jara pꞌanɨ ijãanáatɨ, seewa–idaa bee perã. Ne–inaa kꞌĩra tꞌãdoo eperãarãpa pꞌoyaa oodakꞌaa ãchi juadoopa oo pꞌanɨpa eperãarã kꞌũradaitꞌee, perá Tachi Akꞌõrepa jɨrɨtꞌeradaarã kꞌũrarutamaa. 
MAT.24.25	Mɨa parãmaa ũraapari kꞌawaadamerã mãga pꞌasai naaweda. 
MAT.24.26	Mapa parãmaa jararuta pɨrã: “¡Akꞌɨ́tɨ! Achú bɨ Tachi Kꞌaripapari, eujã pania wẽe bɨde,” mamaa wãnáatɨ mɨ jɨrɨde. Maa–e pɨrã jararuta pɨrã: “¡Akꞌɨ́tɨ! Ichi nama miru bɨ,” ijãanáatɨ. 
MAT.24.27	Atu pꞌanɨde pa tau jẽra tꞌĩuparikꞌa akꞌõrejĩru uchiapari eereepa baaiparimaa, mãga pɨkꞌa eperãarã atu pꞌanɨde mɨ, chi Eperã Akꞌõre Truadepema waya cheitꞌee. 
MAT.24.28	Piuda kꞌapꞌɨa bɨmãi ãkoso seedaipatada aji.
MAT.24.29	—Ma chupɨria jõnadapꞌedaa tꞌẽepai, nãga paitꞌee:
MAT.24.29	‘Tachi Akꞌõrepa pajã wërepiitꞌee. Akꞌõrejĩru pꞌãriudariitꞌee; atane waa ɨ̃daa–e paitꞌee mãikꞌaapa lucero baaikꞌoodaridaitꞌee pajãdeepa.’ 
MAT.24.30	Mãpai pajãde eperãarãpa ne–inaa unudaitꞌee. Ma kꞌaurepa kꞌawaadaitꞌee mɨ, chi Eperã Akꞌõre Truadepema, cheru. Mãpai na pꞌekꞌau eujãdepemaarã jẽe para beeitꞌee ãchobeepa. Unudaitꞌee mɨ, chi Eperã Akꞌõre Truadepema, jõmaarã kꞌãyaara waibɨara bɨ kꞌĩra wãree cheru jɨ̃ararade. 
MAT.24.31	Mãpai mɨa trompeta golpe chaapiitꞌee angeleerãmaa, pꞌe chedamerã eperãarã mɨa jɨrɨtꞌera iru bɨɨrã na pꞌekꞌau eujã jõmaade, tꞌɨmɨ́ bee pɨjida.
MAT.24.32	—Kꞌĩsíatɨ higuera bɨɨrɨde. Higuera kꞌiru tꞌu–kꞌua uchia nɨ̃beekꞌãri mãikꞌaapa ewaa tꞌono nɨ̃beekꞌãri, kꞌawaapata eujã wãsia wã. 
MAT.24.33	Mãga pɨkꞌa mɨa etꞌewa jaradakꞌa unudakꞌãri, kꞌawa pꞌanɨ taarã–e mɨ, chi Eperã Akꞌõre Truadepema cheru. 
MAT.24.34	Mɨa wãarata jararu. Ɨ̃rapemaarã piudai naaweda, ma ne–inaa jõmaweda pꞌasaitꞌee. 
MAT.24.35	Ewari cherude pajã na pꞌekꞌau eujã ome jõdaitꞌee. Mamĩda ichita pꞌasaitꞌee mɨa pedee jaradakꞌa.
MAT.24.36	—Eperã apidaapa kꞌawada–e pꞌanɨ Eperã Akꞌõre Truadepema cheitꞌee ewate; chi hora jida. Ɨtꞌaripema angeleerãpa pida kꞌawada–e pꞌanɨ; mɨa pida ichiaba. Mɨ Akꞌõrepapai kꞌawa bɨ.
MAT.24.37	ʼNoé bada ewaride pꞌasadakꞌa mãga pɨkꞌa pꞌasaitꞌee mɨ, chi Eperã Akꞌõre Truadepema waya chekꞌãri. 
MAT.24.38	Maapai na pꞌekꞌau eujã ũui naaweda, eperãarã nekꞌopachida, ne–inaa topachida mãikꞌaapa miakꞌãipachida Noé ichi barcode bataurumaa. 
MAT.24.39	Mamĩda atu pꞌanɨde kꞌoi chedachi, eujã ũudachi mãikꞌaapa jõmaweda kꞌiniidachida. Mãga pɨkꞌa pꞌasaitꞌee ichiaba mɨ, chi Eperã Akꞌõre Truadepema waya chekꞌãri. Atu pꞌanɨde cheitꞌee. 
MAT.24.40	Ma ewate eperãarã omé mimiamaa pꞌanadaitꞌee ãchi eujãde. Angeleerãpa aba ɨtꞌaa ateedaitꞌee; chi apema atabëidaitꞌee. 
MAT.24.41	Ichiaba wẽraarã omé trigo bamaa pꞌanadaitꞌee kꞌũrumade. Aba ɨtꞌaa ateedaitꞌee; chi apema atabëidaitꞌee.
MAT.24.42	ʼMaperã taukꞌa pꞌanapatáatɨ kꞌawada–e pꞌanadairã sãapaita cheitꞌee Pãchi Waibɨa. 
MAT.24.43	Nãgɨ́ pedee pia kꞌawáatɨ. Te chiparipa kꞌawa bada paara nechɨapari cheitꞌee hora pꞌãrikꞌua ichi netꞌaa chɨa ataitꞌee, chokꞌai bakꞌaji ma nechɨapari ichi tede tꞌĩupiamaapa. 
MAT.24.44	Mãgá parã jida chokꞌai pɨkꞌa pꞌanadaipia bɨ, atu pꞌanɨde mɨ, chi Eperã Akꞌõre Truadepema, cheitꞌee perã.
MAT.24.45	—¿Sãgá baparima aji, mimiapataarã poro waibɨa pia? Mãgɨpa kꞌĩsia kꞌawaa oopari chiparipa oopi bɨkꞌa. Pia akꞌɨpari chipari netꞌaa atabëida ichi juade mãikꞌaapa chiparimaa nekꞌopipꞌeda, mimiapataarãmaa chikꞌo tawapari. 
MAT.24.46	O–ĩa bapari chipari pachekꞌãri, ichi mimiamaa unu chepari perã. 
MAT.24.47	Mɨa wãarata jararu. Chiparipa mãga unu chekꞌãri, jõma ichia netꞌaa iru bɨ bɨitꞌee ma mimiapari jua ekꞌari akꞌɨ bamerã. 
MAT.24.48	Mamĩda ma mimiapari tꞌãri kꞌachia bɨ pɨrã, nãga kꞌĩsiai: “Taarãitꞌee mɨ chipari.” 
MAT.24.49	Mapa apemaarã mimiapataarã wɨmaa beei mãikꞌaapa tomaa beei, nekꞌomaa beei toyaa beerã ome. 
MAT.24.50	Mamĩda ma mimiapari kꞌachia atu bɨde chi te chipari pacheitꞌee. 
MAT.24.51	Mãpai irua ooda kꞌawaa atakꞌãri, iru miapiitꞌee mãikꞌaapa ãyaa pëitꞌaaitꞌee mimiapataarã seewata mimiapatada apataarã ome bade. Mama jẽe nɨ̃baitꞌee mãikꞌaapa kꞌida kierrkierree nɨ̃baitꞌee pꞌuapa.
MAT.25.1	—Nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Diez wẽraarã ɨmɨkꞌĩra ome waide kꞌãida–ee beerã wãjida miakꞌãipata fiestadee. Ãchi lámpara atadapꞌeda, nɨjida kꞌĩrachuudaitꞌee chi ɨmɨkꞌĩra miakꞌãiitꞌee bɨ ome, iru kꞌõpꞌãyaadaitꞌee pada perã fiesta oo pꞌanɨmãi.
MAT.25.2	Ma wẽraarã diezdepema joisomaa pia kꞌĩsiada–e paji, ne–inaa oodai naaweda. Jõdee chi apema joisomaa pia kꞌĩsiapachida, ne–inaa oodai naaweda. 
MAT.25.3	Chi pia kꞌĩsiada–e pꞌanadapꞌedaarãpa ãchi lámpara atadakꞌãri, kꞌĩsiada–e paji aceite waapɨara ateedaitꞌee ãchi ome. Mapa ãchi lamparade bada aupai anipajida. 
MAT.25.4	Jõdee chi pia kꞌĩsia pꞌanadapꞌedaarãpa ãchi lamparade bɨ awara ateejida aceite botella aba–abaa. 
MAT.25.5	Mamĩda chi miakꞌãiitꞌee bɨ taarã nɨ̃bada perã cheitꞌee, ma wẽraarã jõmaweda kꞌãidachida ãchia nɨ pꞌanadapꞌedaamãi. 
MAT.25.6	Esapɨte pa wãkꞌãri, ũrijida bia cheruta: “¡Miakꞌãiitꞌee bɨ pacheruda! ajida. ¡Uchiadapáde ajida, iru kꞌĩrachuude!” 
MAT.25.7	Ma wẽraarã kꞌãi jõnadapꞌedaa aramata pꞌirabaikꞌoodachida mãikꞌaapa ãchi lamparadepema mecha tꞌɨɨkꞌoojida pia unudaitꞌee. 
MAT.25.8	Mãpai chi pia kꞌĩsiada–ee pꞌanadapꞌedaarãpa mãgajida apemaarãmaa: “Taimaa aceite ma–ãri teedapáde ajida, tai lámpara kꞌĩikꞌoodaruta perã.” 
MAT.25.9	Mamĩda apemaarãpa pꞌanaujida: “Taipa teeda–eda ajida, jõmaarã–itꞌee araa–e perã. Wãdapáde ajida, aceite netopatamaa pãchi–itꞌee netode.” 
MAT.25.10	Mamĩda ma wẽraarãpa aceite netonaruta misa, pacheji chi ɨmɨkꞌĩra miakꞌãiitꞌee bada. Mãgá ma awẽraarã pia kꞌĩsiadapꞌedaarã aukꞌa tꞌĩujida iru ome fiesta oodaitꞌeemãi. Tꞌĩudakꞌãri, irua ma te tꞌĩupata jɨ̃a nɨ̃bɨji. 
MAT.25.11	Taarã–e nɨde pachejida chi aceite netonadapꞌedaarã. Te taawaikꞌa eereepa mãgajida: “¡Tachi Waibɨa, Tachi Waibɨa, ewapáde ajida, tai tꞌĩudaitꞌee!” 
MAT.25.12	Mamĩda irua pꞌanauji: “Mɨa wãarata jararu. Parã kꞌawa–e bɨda” aji.
MAT.25.13	Mãga nepɨrɨpꞌeda, Jesupa mãgaji chi kꞌõpꞌãyoorãmaa:
MAT.25.13	—Mãga paitꞌee perã, taukꞌa pꞌanapatáatɨ parãpa kꞌawada–e pꞌanadairã sãapai mɨ cheitꞌee.
MAT.25.14	—Ichiaba nãga pɨkꞌa paitꞌee Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã. Eperã awara ãyaa wãi naaweda, ichi mimiapataarã tꞌɨ̃ pꞌeji mãikꞌaapa pꞌaratꞌa teeji ãchi chaachaa akꞌɨ pꞌanadamerã, ichi cheru misa. 
MAT.25.15	Mimiapari abaamaa teeji pꞌaratꞌa tau cinco mil;
MAT.25.16	Ma tꞌẽepai ma mimiapari cinco mil jitadapa ne–inaa netomaa beeji ma pꞌaratꞌapa. Mãgá ne–inaa neto bɨpa awaraa cinco mil eepa ataji. 
MAT.25.17	Mãgá ichiaba ma pꞌaratꞌa tau dos mil jitadapa awaraa dos mil eepa ataji. 
MAT.25.18	Mamĩda ma pꞌaratꞌa tau mil jitadapa chi poro waibɨa pꞌaratꞌa eujãde jau nɨ̃bɨnaji, atuadarii jĩakꞌaapa.
MAT.25.19	ʼTaarãpai pacheji chi pꞌaratꞌa chipari. Juasia kꞌinia baji ma pꞌaratꞌa atabëida chi mimiapataarã ome. Mapa ãchi tꞌɨ̃ pëiji. 
MAT.25.20	Naapɨara pacheji chi mimiapari pꞌaratꞌa tau cinco mil jitada. Mãgɨpa chi pꞌaratꞌa chiparimaa mãgaji: “Señor, pɨa mɨmaa teejida aji, pꞌaratꞌa tau cinco mil. Nama bɨda aji, waa awaraa cinco mil uchiada ne–inaa neto bɨpa.” 
MAT.25.21	Chi pꞌaratꞌa chiparipa mãgaji: “¡Pɨ pia bɨda aji, pia mimiapari perã! Mɨa atabëida pia akꞌɨji mãikꞌaapa aɨ ɨ̃rɨ waapɨara uchiapiji. Mãga ooda perã ɨ̃rá pɨ jua ekꞌari bɨitꞌeeda aji, ne–inaa audupɨara akꞌɨmerã. Teedaa tꞌĩupáde aji, o–ĩa bapariimerã mɨ ome.” 
MAT.25.22	Mãgɨ́ tꞌẽe pacheji chi mimiapari pꞌaratꞌa tau dos mil jitada. Ichia mãgaji: “Señor, pɨa mɨmaa teejida aji, pꞌaratꞌa tau dos mil. Nama bɨda aji, waa awaraa dos mil, uchiada ne–inaa neto bɨpa.” 
MAT.25.23	Chi pꞌaratꞌa chiparipa mãgaji: “¡Pɨ pia bɨda aji, pia mimiapari perã! Mɨa atabëida pia akꞌɨji mãikꞌaapa aɨ ɨ̃rɨ waapɨara uchiapiji. Mãga ooda perã ɨ̃rá pɨ jua ekꞌari bɨitꞌeeda aji, ne–inaa audupɨara akꞌɨmerã. Teedaa tꞌĩupáde aji, o–ĩa bapariimerã mɨ ome.”
MAT.25.24	ʼMamĩda chi mimiapari pꞌaratꞌa tau mil jitada pachekꞌãri, mãgaji chiparimaa: “Señor, mɨa kꞌawa bɨda aji, pɨa eperãarã pia chupɨria kꞌawakꞌaa. Kꞌawa bɨ pɨchia ne–inaa jõma pꞌe atapari awaraarã mimiadapꞌedaa pari. 
MAT.25.25	Mɨa waawee baji pɨchi pꞌaratꞌa atuadarii jĩakꞌaapa. Mapa ma pꞌaratꞌa jau iru baji eujãde. Nama bɨda aji, pɨchi pꞌaratꞌa.” 
MAT.25.26	Mãpai chi pꞌaratꞌa chiparipa mãgaji: “¡Pɨ kꞌachia bɨda aji, pia mimiakꞌaa perã mãikꞌaapa kꞌoo–idaa bapari perã! Wãara kꞌawa baji pɨrã mɨa mɨchi–itꞌee ne–inaa jõma pꞌe atapari awaraarã mimiadapꞌedaa pari, 
MAT.25.27	mãgara ¿sãapꞌeda mɨ pꞌaratꞌa ɨana–e pajima aji, pꞌaratꞌa ɨapata tede, mãpemaarãpa aɨ ɨ̃rɨ pꞌaadamerã, mɨ pꞌaratꞌa taarã iru pꞌanadapꞌedaa pari?” 
MAT.25.28	Mãpai ma pꞌaratꞌa chiparipa mãgaji arii pꞌanadapꞌedaarãmaa: “Ma pꞌaratꞌa tau mil jãri atadapáde aji, mãikꞌaapa teedapáde aji, chi diez mil iru bɨmaa. 
MAT.25.29	Eperãpa iru bɨmaa waapɨara teeitꞌee, audupɨara iru bamerã. Mamĩda chi makꞌɨara wẽe bɨpa ma–ãri iru bɨ paara jãri ataitꞌeeda aji. 
MAT.25.30	Na mimiapari kꞌachia taawaa ateedapáde aji, pꞌãriudee jẽenamerã mãikꞌaapa kꞌida kierrkierree nɨ̃bamerã pꞌuapa.”
MAT.25.31	—Mɨ, chi Eperã Akꞌõre Truadepema, chekꞌãri mɨ angeleerã ome, su–akꞌɨ beeitꞌee rey su–akꞌɨ beepari kꞌĩra wãreede. 
MAT.25.32	Na pꞌekꞌau eujãdepemaarã kꞌĩra tꞌãdoo cheepurudaitꞌee iru kꞌĩrapite. Mãpai irua eperãarã awara–awaraa bɨitꞌee, ne–animalaarã chiparipa ichi oveja, cabra awara–awaraa bɨparikꞌa. 
MAT.25.33	Ovejaarãkꞌa bee pëiitꞌee ichi juaraare; jõdee cabrakꞌa bee chi juabi eere.
MAT.25.34	ʼMaapꞌeda Reypa mãgaitꞌee ichi juaraare pꞌanɨɨrãmaa: “¡Chétɨ, mɨ Akꞌõrepa parã pia akꞌɨda perã! Wã́tɨ Tachi Akꞌõre truadee, na pꞌekꞌau eujã ewaa oodakꞌãriipa irua parã jɨrɨtꞌerada perã. 
MAT.25.35	Mɨ jarrapisia nɨ̃bakꞌãri, parãpa mɨmaa nekꞌopijida mãikꞌaapa opisia nɨ̃bakꞌãri, ne–inaa topijida. Ma awara mɨ chĩara eujãde nipakꞌãri, mɨ auteebaijida pãchi tede. 
MAT.25.36	Pꞌaru wẽe chidi pakꞌãri, parãpa pꞌaru teejida. Kꞌayaa bakꞌãri, parã wãjida mɨ akꞌɨde. Carcelde bakꞌãri, ichiaba mɨ akꞌɨnajida.” 
MAT.25.37	Mãpai ichi juaraare kꞌachia wẽe pꞌanɨɨrãpa iididaitꞌee: “Tachi Waibɨa, ¿sãaweda unujidama ajida, pɨ jarrapisia nɨ̃bɨ mãikꞌaapa nekꞌopijida? Maa–e pɨrã ¿sãaweda unujidama opisia nɨ̃bɨ mãikꞌaapa ne–inaa topijida? 
MAT.25.38	¿Sãaweda unujidama pɨ chĩara eujãde ni mãikꞌaapa auteebaijida tai tede maa–e pɨrã pꞌaru wẽe ni mãikꞌaapa pꞌaru teejida pɨmaa? 
MAT.25.39	¿Sãaweda pɨ akꞌɨnajidama ajida, kꞌayaa bakꞌãri maa–e pɨrã carcelde bakꞌãri?” 
MAT.25.40	Mãpai Reypa pꞌanautꞌee: “Mɨa wãarata jararu. Parãpa mãgee ne–inaa oodapꞌedaa mɨ ɨ̃pemaarã, na chupɨria beerãmaa, aukꞌa mɨmaa oojida.”
MAT.25.41	ʼMaapꞌeda Reypa ichi juabi eere pꞌanɨɨrãmaa mãgaitꞌee: “¡Parã, chi kꞌachia–idaa beerã, ãyaa wã́tɨ mɨ ikꞌaawaapa! Wã́tɨ tꞌɨpɨtau ichita jẽrajẽraa jira bɨdee, ooda Netuara Poro Waibɨa–itꞌee; ichideerã–itꞌee. 
MAT.25.42	Mɨ jarrapisia nɨ̃bakꞌãri, parãpa mɨmaa nekꞌopida–e paji mãikꞌaapa opisia nɨ̃bakꞌãri, ne–inaa topida–e paji. 
MAT.25.43	Ma awara chĩara eujãde tꞌɨmɨ́ nipakꞌãri, mɨ auteebaida–e paji pãchi tede. Pꞌaru wẽe nipakꞌãri, parãpa pꞌaru teeda–e paji. Mɨ kꞌayaa bakꞌãri mãikꞌaapa carcelde bakꞌãri, mɨ akꞌɨnada–e paji.” 
MAT.25.44	Mãpai mãɨrãpa iididaitꞌee: “Tachi Waibɨa, ¿sãaweda pɨ unujidama ajida, jarrapisia nɨ̃bɨ maa–e pɨrã opisia nɨ̃bɨ; chĩara eujãde tꞌɨmɨ́ ni maa–e pɨrã pꞌaru wẽe ni; kꞌayaa bɨ maa–e pɨrã carcelde bɨ, taipa pɨ kꞌaripada–eeta?” 
MAT.25.45	Mãpai Reypa pꞌanautꞌee: “Mɨa wãarata jararu. Parãpa mãgee ne–inaa ooda–e pꞌanadapꞌedaa eperãarã chupɨria beerãmaa, aukꞌa mɨmaa ooda–e paji.” 
MAT.25.46	Mãpai ma kꞌachia beerã pëiitꞌee tꞌɨpɨtau ichita jẽrajẽraa jira bɨdee. Jõdee chi pia beerã Tachi Akꞌõre ome ichita pꞌanapataadaitꞌee.
MAT.26.1	Ma jõma jara aupakꞌãri, Jesupa mãgaji chi kꞌõpꞌãyoorãmaa:
MAT.26.2	—Parãpa kꞌawa pꞌanɨ kꞌãima omeemaa Pascua fiesta paitꞌee. Maapaita mɨ, chi Eperã Akꞌõre Truadepema, jita atapidaitꞌee mãikꞌaapa kurusode baijira bɨpidaitꞌee piumerã.
MAT.26.3	Jesupa mãga jaradadeepa pꞌaareerã poroorã judiorã poro waibɨarã ome chipꞌejida pꞌaareerã poro waibɨara bɨ, Caifás palaciode. 
MAT.26.4	Mama pꞌanɨde pedeeteejida Jesús mera jita atapidaitꞌee mãikꞌaapa peepitꞌaadaitꞌee. 
MAT.26.5	Mamĩda mãgajida:
MAT.26.5	—Fiestade ooda–eda ajida, eperãarã kꞌĩrau para beepiamaapa tachi ome.
MAT.26.6	Jesús Betania pꞌuurude bakꞌãri, Simón, chi leprapa kꞌayaa bada apatapꞌedaa tede baji. 
MAT.26.7	Mãga nɨde wẽra Jesús kꞌaitꞌa cheji chokꞌo chakꞌekꞌa mãu pi–ia alabastrodee ooda ome. Ma chokꞌo chakꞌe ipuru baji kꞌera ɨ̃pɨapa. Jesús mesade su–akꞌɨ bɨde mãgɨ́ wẽrapa ma kꞌera weetꞌaaji iru poro ɨ̃rɨ. 
MAT.26.8	Chi kꞌõpꞌãyoorãpa mãga unudakꞌãri, kꞌĩraudachida mãikꞌaapa pedee para beeji:
MAT.26.8	—¿Sãapꞌeda jã kꞌera ichi kꞌinia weemaa bɨma? ajida. 
MAT.26.9	¿Ɨ̃pɨa netotꞌaakꞌaji–ekꞌã ajida, mãikꞌaapa ma pꞌaratꞌa chupɨria beerãmaa teekꞌaji–ekꞌã? ajida.
MAT.26.10	Jesupa ma pedee ũrikꞌãri, mãgaji:
MAT.26.10	—Ita–aria bɨ́tɨ. Irua mɨmaa oo bɨ pia bɨda aji. 
MAT.26.11	Chupɨria beerã ichita paraaitꞌee parã tꞌãide. Mamĩda mɨ parã ome ichita ba–e paitꞌee. 
MAT.26.12	Na wẽrapa mɨ ɨ̃rɨ kꞌera weeji, makꞌɨara taarã–e mɨ peedapꞌeda, ɨadaitꞌee perã. 
MAT.26.13	Mɨa wãarata jararu. Na pꞌekꞌau eujãde jarateepata chaa mɨa ooda eperãarã kꞌaripaitꞌee, ichiaba nepɨrɨpataadaitꞌee na wẽrapa ooda mɨ–itꞌee. Mãgá iru ichita kꞌirãpadaitꞌeeda aji.
MAT.26.14	Maapꞌeda Jesús kꞌõpꞌãyoorã docedepema aba, Judas Iscariote, wãji pꞌaareerã poroorãmaa. 
MAT.26.15	Iidiji:
MAT.26.15	—Parãpa, ¿jõmasaa mɨmaa pꞌaadayama aji, Jesús jita teeru pari?
MAT.26.15	—Teedayada ajida, pꞌaratꞌa tau treinta.
MAT.26.16	Maadakꞌãriipa Judapa jɨrɨ bapachi sãga Jesús ãchimaa jitapiitꞌee.
MAT.26.17	Naapema ewaride fiesta pan levadura wẽe kꞌopatade Jesús kꞌõpꞌãyoorãpa irumaa iidi chejida:
MAT.26.17	—¿Sãma kꞌinia bɨma ajida, kꞌodaitꞌee Pascua fiesta ewatepema chikꞌo?
MAT.26.18	Jesupa pꞌanauji:
MAT.26.18	—Wã́tɨ pꞌuurudee parãpa kꞌawa pꞌanɨ tede mãikꞌaapa jaranátɨ chi te chiparimaa: “Tachi Jarateeparipa jara pëiji: ‘Mɨ ewari kꞌaitꞌa bɨ. Wãitꞌee pɨ temaa Pascua fiesta ewatepema chikꞌo kꞌode mɨchi kꞌõpꞌãyoorã ome.’ ”
MAT.26.19	Chi kꞌõpꞌãyoorãpa oojida Jesupa jaradakꞌa mãikꞌaapa mama ne–inaa jõma oojida Pascua chikꞌo kꞌodaitꞌee.
MAT.26.20	Pꞌãriupodopa Jesús mesade nekꞌomaa baji chi kꞌõpꞌãyoorã ome. 
MAT.26.21	Nekꞌomaa pꞌanɨde Jesupa mãgaji:
MAT.26.21	—Mɨa wãarata jararu. Parãdepema abaapa mɨ traicionaaitꞌeeda aji.
MAT.26.22	Mãga ũridakꞌãri, chi kꞌõpꞌãyoorã kꞌĩra pia–ee para beeji mãikꞌaapa aba–abaa iidijida:
MAT.26.22	—Tachi Waibɨa, ¿mɨkꞌã? apachida.
MAT.26.23	Jesupa pꞌanauji:
MAT.26.23	—Mɨ ome aukꞌa pꞌaratꞌude pan sã atarupata mɨ traicionaaitꞌee. 
MAT.26.24	Mɨ, chi Eperã Akꞌõre Truadepema, ichita piutꞌee Tachi Akꞌõre Ũraa pꞌãdade jara bɨkꞌa. Mamĩda ¡aai, Tachi Akꞌõrepa kꞌachiadee pëitꞌee chi mɨ traicionaaitꞌee bɨ! Piara bakꞌajida aji, mãgɨ́ tꞌo–e pada paara.
MAT.26.25	Mãpai Judas, chi traicionaaitꞌee badapa, iidiji:
MAT.26.25	—Tachi Jarateepari, ¿mɨkꞌã? aji.
MAT.26.25	Jesupa mãgaji:
MAT.26.25	—Pɨchia jara bɨkꞌada aji.
MAT.26.26	Nekꞌomaa pꞌanɨde Jesupa pan ataji mãikꞌaapa ɨtꞌaa tꞌɨ̃ji gracias jaraitꞌee Tachi Akꞌõremaa. Ma pan kꞌõratꞌaaji mãikꞌaapa chi kꞌõpꞌãyoorãmaa teeji. Mãpai mãgaji:
MAT.26.26	—Jitátɨ mãikꞌaapa kꞌótɨ. Nãgɨ́ pan mɨ kꞌapꞌɨa.
MAT.26.27	Nekꞌodapꞌedaa tꞌẽepai ichiaba mãgá ooji ma vino ome. Ɨtꞌaa tꞌɨ̃pꞌeda, gracias jaraji Tachi Akꞌõremaa mãikꞌaapa chi kꞌõpꞌãyoorãmaa teeji. Mãpai mãgaji:
MAT.26.27	—Nãgɨ́ vino mɨ waa. Todapáde aji, pãchi jõmaarãpa. 
MAT.26.28	Tachi Akꞌõrepa nãgɨ́ ũraa chiwidi jara bɨ. Mɨ piukꞌãri, mɨchi waa batꞌaitꞌee kꞌaurepa irua wẽpapiitꞌee eperãarã chokꞌaraarãpa pꞌekꞌau kꞌachia oopata mãikꞌaapa mɨchideerã papiitꞌee. 
MAT.26.29	Mamĩda mɨa jara bɨ: Parã ome vino waa to–e paitꞌeeda aji, ɨtꞌaripema vino torumaa mɨ Akꞌõre truade.
MAT.26.30	Tachi Akꞌõre Ũraa pꞌãdadepema kꞌari kꞌaridapꞌeda,
MAT.26.31	Mama Jesupa mãgaji:
MAT.26.31	—Idi pꞌãrikꞌua parã jõmaweda ijãadaamaa pꞌaneedaitꞌee mãikꞌaapa mɨ ituaba atabëidaitꞌee Tachi Akꞌõre Ũraa pꞌã jẽra bɨde jara bɨkꞌa:
MAT.26.31	‘Mɨa oveja akꞌɨpari peepiitꞌee mãikꞌaapa chi ovejaarã jĩchoodaridaitꞌee.’ 
MAT.26.32	Mamĩda mɨ chokꞌai pꞌirabaikꞌãri, Galilea eujãdee wãitꞌee parã naa.
MAT.26.33	Mãpai Pedropa mãgaji:
MAT.26.33	—Apemaarãpa pɨ atabëiruta pɨjida, mɨa pɨ atabëi–eda aji.
MAT.26.34	Jesupa pꞌanauji:
MAT.26.34	—Mɨa wãarata jararu. Idi pꞌãrikꞌua etꞌerre kꞌarii naaweda, jarada õpee pɨa mɨ kꞌawa–e bɨda aitꞌee.
MAT.26.35	Waapɨara Pedropa mãgaji:
MAT.26.35	—Pɨ ome aukꞌa piuru pɨjida, mɨa jara–eda aji.
MAT.26.35	Apemaarã kꞌõpꞌãyoorãpa ichiaba aukꞌa jarapachida.
MAT.26.36	Maapꞌeda Jesús wãji chi kꞌõpꞌãyoorã ome Getsemaní ne–uu eujã apatapꞌedaamaa. Mama panadakꞌãri, mãgaji:
MAT.26.36	—Nama su–akꞌɨ pꞌanéetɨ mɨ ɨtꞌaa tꞌɨ̃naru misa.
MAT.26.37	Ichi ome ateeji Pedro mãikꞌaapa Zebedeo warrarã omé. Mãga nɨde Jesús kꞌĩsia paraa nɨ̃beeji tꞌãri pꞌuapa. 
MAT.26.38	Mapa mãgaji ãchimaa:
MAT.26.38	—Mɨ piutꞌee pɨkꞌa nɨ̃bɨ tꞌãri pꞌuapa. Nama pꞌanéetɨ, kꞌãida–ee. Chokꞌai pꞌanadapáde aji, mɨ ome aukꞌa.
MAT.26.39	Mãpai Jesús waawipai wãpꞌeda, bedabaiji tau bɨɨrɨ eujãde tꞌõbairumaa mãikꞌaapa ɨtꞌaa iidiji:
MAT.26.39	—Akꞌõre, kꞌinia bɨ pɨrã, mɨ kꞌaripáji na miaitꞌee bɨdeepa. Mamĩda oonaapáde aji, mɨa kꞌinia bɨkꞌa. Jĩpꞌa pɨa kꞌinia bɨ́kꞌata oopáde aji.
MAT.26.40	Maapꞌeda, akꞌɨ chekꞌãri, chi kꞌõpꞌãyoorã kꞌãi jõnɨta unu cheji. Mãpai Pedromaa mãgaji:
MAT.26.40	—¿Hora apida pꞌoyaa chokꞌai pꞌanada–ekꞌã aji, kꞌãida–ee? 
MAT.26.41	Chokꞌai pꞌanátɨ mãikꞌaapa ɨtꞌaa tꞌɨ̃́tɨ pꞌekꞌau kꞌachiade baaipiamaapa. Tachi Akꞌõrepa oopi kꞌinia bɨkꞌa tꞌãripa oo kꞌinia pꞌanɨ. Mamĩda pãchi kꞌapꞌɨapa chooda–e pꞌanɨ.
MAT.26.42	Waya wãji nãga ɨtꞌaa iidide:
MAT.26.42	—Akꞌõre, mɨ na miaitꞌee bɨta uchia ata–e pɨrã, mãgara pia bɨda aji. Pɨa oo kꞌinia bɨ́kꞌata oopáde aji.
MAT.26.43	Waya chekꞌãri, naa unu chedakꞌa unu cheji; kꞌãi jõnɨ tapꞌokꞌeepa. 
MAT.26.44	Mãpai ichiakꞌau bɨji mãikꞌaapa wãda õpee ɨtꞌaa tꞌɨ̃naji. Wãru chaa ichi aɨ pedeeta jarapachi. 
MAT.26.45	Maapꞌeda waya chekꞌãri chi kꞌõpꞌãyoorã pꞌanadapꞌedaamaa, mãgaji:
MAT.26.45	—¿Atꞌãri parã kꞌãi jõnɨkꞌã? aji. Mɨ peepidaitꞌee hora pajipɨ. Eperã Akꞌõre Truadepema teedaitꞌee pꞌekꞌau kꞌachia oopataarã juade. 
MAT.26.46	Eperã mɨ traicionaaitꞌee bɨ kꞌaitꞌa cheru. ¡Pꞌirabáitɨ mãikꞌaapa wãdáma apemaarãmaa!
MAT.26.47	Jesús atꞌãri pedeemaa bɨde, ichi kꞌõpꞌãyo Judas pacheji eperãarã chokꞌara ome. Espada
MAT.26.48	Panadai naaweda, Judapa mãɨrãmaa jaraji:
MAT.26.48	—Chi mɨa kꞌĩra ɨ̃ruta saludaakꞌãri, mãgɨta jita atadapáde aji.
MAT.26.49	Mapa pachedakꞌãri Jesumãi, Judas pedee cheji:
MAT.26.49	—Tachi Jarateepari, ¿kꞌapꞌɨa pia bɨkꞌã? aji.
MAT.26.49	Mãga jarapꞌeda, kꞌĩra ɨ̃tꞌaaji.
MAT.26.50	Jesupa pꞌanauji:
MAT.26.50	—Kꞌõpꞌãyo, oopáde aji, pɨa ne–inaa oode cheda.
MAT.26.50	Mãpai Judas ome che pꞌanadapꞌedaarãpa Jesús jita atadapꞌeda, mamãikꞌaapa ateejida.
MAT.26.51	Mãga nɨde Jesús ikꞌaawa badapa ichi espada ẽtꞌa atapꞌeda, pꞌaareerã poro waibɨa mimiapari kꞌɨɨrɨ orpꞌetꞌaaji. 
MAT.26.52	Mãpai Jesupa mãgaji:
MAT.26.52	—¡Pɨchi espada ata bɨ́ji ichi badamãi! Chi espadapa chõopataarã piupata espadapa.
MAT.26.53	¿Kꞌawa–e bɨkꞌã aji, mɨ Akꞌõremaa kꞌaripa iidiru pɨrã, irua angeleerã setenta y dos mil
MAT.26.54	Mamĩda mãga ooru pɨrã, uchia–e pai Tachi Akꞌõre Ũraa pꞌã jẽra bɨde nãga pꞌasaitꞌee jara bɨkꞌa.
MAT.26.55	Mãpai Jesupa iidiji ichi jita ata chedapꞌedaarãmaa:
MAT.26.55	—¿Sãapꞌeda parã chejidama aji, espada ome mãikꞌaapa pakꞌuru ome mɨ jita atade, eperã nechɨayaa bɨ jita atapatakꞌa? Ewari chaa mɨ Tachi Akꞌõre te waibɨade bapari iru pedee jarateemaa. Mamĩda mɨ jitada–e paji. 
MAT.26.56	Na jõma pꞌasaruda aji, Tachi Akꞌõre pedee jarapataarãpa jaradapꞌedaakꞌa iru Ũraa pꞌãdade.
MAT.26.56	Jesupa mãga jaramaa bɨde jõmaweda chi kꞌõpꞌãyoorãpa atabaibëijida mãikꞌaapa mirukꞌoodachida.
MAT.26.57	Jesús jita atadapꞌedaarãpa ateejida Caifás temaa. Caifás pꞌaareerã poro waibɨa paji. Mama Junta Supremadepemaarã see nɨ̃baji. 
MAT.26.58	Pedro tꞌɨmɨɨpapai tꞌẽe wãkꞌãtɨ wãji. Mãgá wãpa panaji Caifás temãi. Ma te tꞌɨakꞌau badamãi edú tꞌĩupꞌeda, Tachi Akꞌõre te waibɨa jɨ̃apataarã ome su–akꞌɨ banaji akꞌɨitꞌee sãga oodai Jesús ome.
MAT.26.59	Pꞌaareerã poroorãpa jõmaweda Junta Supremadepemaarã ome testigo jɨrɨ pꞌanapachida. Mãgá Jesús peepitꞌaadaitꞌee. 
MAT.26.60	Eperãarã chokꞌara seewa jarade chejida mĩda, maarepida unuda–e paji ɨmɨateedaitꞌee. Mamĩda seewa–idaa beerã omé pachejida. 
MAT.26.61	Mãɨrãpa mãgajida:
MAT.26.61	—Na eperãpa jaraji: “Mɨa Tachi Akꞌõre te waibɨa tꞌeetꞌaapꞌeda, kꞌãima õpeemaa waya oo atai.”
MAT.26.62	Mãga ũrikꞌãri, pꞌaareerã poro waibɨa bainɨ̃ beeji mãikꞌaapa iidiji Jesumaa:
MAT.26.62	—¿Wãarakꞌã aji, pɨ kꞌĩrapite jara pꞌanɨ pedee? ¿Maarepida pꞌanau–ekꞌã? aji.
MAT.26.63	Mamĩda Jesupa maarepida pꞌanau–e paji; kꞌĩupꞌee beeji. Mãpai pꞌaareerã poro waibɨapa mãgaji:
MAT.26.63	—¡Tachi Akꞌõre ichita chokꞌai bɨ kꞌĩrapite wãarata jaráji! ¿Pɨkꞌã Tachi Akꞌõrepa pëida eperãarã rey pamerã? ¿Pɨkꞌã aji, Tachi Akꞌõre Waibɨa Warra?
MAT.26.64	Jesupa pꞌanauji:
MAT.26.64	—Mɨda aji, pɨa jara bɨkꞌa. Mɨa jara bɨ: Parãpa Eperã Akꞌõre Truadepema unudaitꞌee su–akꞌɨ bɨ Tachi Akꞌõre Waibɨa juaraare mãikꞌaapa jɨ̃ararade cheru.
MAT.26.65	Mãpai Caifapa ichi pꞌaru jẽtꞌaaji tꞌãri kꞌachiapa mãikꞌaapa mãgaji:
MAT.26.65	—¡Na eperãpa pedee kꞌachia jaramaa bɨda aji, Tachi Akꞌõre ãpɨte! ¿Kꞌãare–itꞌee waa jɨrɨdayama aji, eperãarãpa ichia ooda jaradamerã? ¿Parãpa ũrijida–ekꞌã ichia ma pedee kꞌachia jarada? 
MAT.26.66	¿Kꞌãata kꞌĩsia pꞌanɨma? aji.
MAT.26.66	Pꞌanaujida:
MAT.26.66	—Piupia bɨda ajida, ichia jarada kꞌaurepa.
MAT.26.67	Mãpai Jesús kꞌĩramaa idujida mãikꞌaapa pꞌua oo wãjida. Awaraarãpa kꞌĩramaa sĩjida. 
MAT.26.68	Mãga oo jõnɨde mãgajida:
MAT.26.68	—¡Pɨ wãara Tachi Akꞌõre Warra pɨrã, jarapáde ajida, kꞌaipata pɨ sĩji!
MAT.26.69	Mãɨmisa Pedro taawa su–akꞌɨ baji te ãukꞌidaa. Mãga nɨde awẽra mama mimiapari cheji mãikꞌaapa mãgaji Pedromaa:
MAT.26.69	—Pɨ aukꞌa nipajida aji, jã eperã Jesús Galileadepema ome.
MAT.26.70	Mamĩda Pedropa meraji jõmaarã taide:
MAT.26.70	—Mɨa kꞌawa–e bɨda aji, kꞌãaredeta pɨa jara bɨ.
MAT.26.71	Maapꞌeda Pedro wãji puerta edú tꞌĩupatamãi. Mama awaraa awẽra mimiaparipa iru unukꞌãri, arii pꞌanadapꞌedaarãmaa mãgaji:
MAT.26.71	—Pɨchá, na eperã nipajida aji, Jesús Nazaretdepema ome.
MAT.26.72	Waya Pedropa meraji:
MAT.26.72	—Tachi Akꞌõre kꞌĩrapite mɨa juraaru: ¡Jã eperã kꞌawa–e bɨda! aji.
MAT.26.73	Taarã–e nɨde arii see nɨ̃badaarã Pedro kꞌaitꞌa chejida mãikꞌaapa mãgajida:
MAT.26.73	—Wãara pɨ ãchi kꞌõpꞌãyo. Pedeedeepa pꞌoyaa mera–eda aji, pɨ Galilea eujãdepema.
MAT.26.74	Mãpai Pedropa juraaji Tachi Akꞌõre kꞌĩrapite:
MAT.26.74	—¡Mɨa jã eperã kꞌawa–e bɨda! aji. ¡Seewa jaramaa bɨ pɨrã, Tachi Akꞌõrepa mɨ miapiipia bɨda! aji.
MAT.26.74	Aramata etꞌerre kꞌariji. 
MAT.26.75	Mãpai Pedropa kꞌirãpaji Jesupa jarada: “Etꞌerre kꞌarii naaweda, pɨa jarada õpee jaraitꞌee mɨ kꞌawa–e bɨ.” Mãpai Pedro taawaa uchiapꞌeda, jẽe nɨ̃beeji audú kꞌĩsia pꞌua bada perã.
MAT.27.1	Tapꞌeda weda pꞌaareerã poroorã judiorã poro waibɨarã ome pedeeteejida Jesús peetꞌaadaitꞌee. 
MAT.27.2	Jɨ̃dapꞌeda, ateejida Romadepemaarã poro waibɨa Poncio Pilatomaa. Mãgɨ́ Romadepema paji. Judea eujã akꞌɨpari paji.
MAT.27.3	Judas, Jesús traicionaadapa unukꞌãri Jesús peetꞌaadaitꞌee pꞌanɨ, tꞌãri pꞌuadachi ichia traicionaada perã. Mapa ma pꞌaratꞌa tau treinta ichimaa pꞌaadapꞌedaa teenaji pꞌaareerã poroorãmaa mãikꞌaapa judiorã poro waibɨarãmaa. 
MAT.27.4	Mãgaji:
MAT.27.4	—Mɨa pꞌekꞌau kꞌachia oojida aji, ma eperãpa kꞌachia ookꞌaata peepitꞌaada perã.
MAT.27.4	Mãpai ãchia pꞌanaujida:
MAT.27.4	—¡Tai–itꞌee pꞌua–e bɨda ajida, pɨata ooda perã!
MAT.27.5	Mãpai Judapa ma pꞌaratꞌa tau Akꞌõre te waibɨade batꞌakꞌoopꞌeda, mamãikꞌaapa uchiaji. Maapꞌeda ichi juadoopa otau jɨ̃ atapꞌeda, ɨtꞌɨ́ baijira beeji piurumaa.
MAT.27.6	Aɨ naaweda Judas Akꞌõre te waibɨadeepa uchiakꞌãri, pꞌaareerã poroorãpa ma pꞌaratꞌa tau pꞌe atajida mãikꞌaapa mãgajida:
MAT.27.6	—Na pꞌaratꞌa tau bɨdaikꞌaraa bɨ pꞌaratꞌa ɨa bɨpatade Tachi Akꞌõre–itꞌee, tachi ũraade jara bairã pꞌaratꞌa pꞌaada eperã peeda pari teenaadamerã Tachi Akꞌõremaa.
MAT.27.7	Maperã ma pꞌaratꞌapa eujã neto atajida aɨde ɨadamerã ãchi eujãde kꞌĩra tewaraarã piurutaarã. Aɨ naaweda ma eujã tꞌɨ̃jarapachida Chokꞌo Kꞌapataarã Eujã.
MAT.27.8	Mamĩda mãgá netodapꞌeda eperã peeda pari pꞌaratꞌapa, eperãarãpa tꞌɨ̃ bɨjida “Waa Eujã.” 
MAT.27.9	Mãga paji Akꞌõre pedee jarapari, Jeremiapa chonaarãweda jaradakꞌa:
MAT.27.9	‘Pꞌaratꞌa tau treinta jitajida; Israel pidaarãpa bɨdapꞌedaakꞌa. 
MAT.27.10	Ma pꞌaratꞌapa neto atajida Chokꞌo Kꞌapataarã apata eujã Tachi Akꞌõrepa mɨmaa jaradakꞌa.’ 
MAT.27.11	Jesús Pilato kꞌĩrapite ateedakꞌãri, Pilatopa iidiji:
MAT.27.11	—¿Pɨkꞌã aji, Judiorã Rey?
MAT.27.11	Jesupa pꞌanauji:
MAT.27.11	—Mɨda aji, pɨa jara bɨkꞌa.
MAT.27.12	Mãpai pꞌaareerã poroorãpa judiorã poro waibɨarã ome Jesús ɨmɨatee jõnapachida. Mamĩda irua maarepida pꞌanaukꞌaa paji. 
MAT.27.13	Mapa Pilatopa iidiji:
MAT.27.13	—¿Ũri–e bɨkꞌã aji, pɨ kꞌĩrapite jara pꞌanɨ?
MAT.27.14	Mamĩda Jesupa pedee apida pꞌanaukꞌaa paji. Mapa Pilatopa kꞌawa–e paji kꞌãata ooitꞌee.
MAT.27.15	Ma fiestade Pilatopa preso aba kꞌena pëipachi, eperãarãpa iidirutata. 
MAT.27.16	Maapai eperã tꞌɨ̃jarapatapꞌedaa Jesús Barrabás carcelde baji. Eperãarãpa ma eperã tꞌo pꞌanajida, irua ne–inaa kꞌachia ooda kꞌaurepa. 
MAT.27.17	Jesús atꞌãri Pilato kꞌĩrapite bɨde, Pilatopa see nɨ̃badaarãmaa iidiji:
MAT.27.17	—¿Kꞌaita kꞌinia pꞌanɨma aji, mɨa kꞌena pëimerã, Jesús Barrabás maa–e pɨrã Jesús, Mesías apata?
MAT.27.18	Pilatopa mãga iidiji ãchi kꞌĩraupiitꞌee, kꞌawa bada perã Jesús aneedapꞌedaarãpa iru kꞌĩra unuamaa iru pꞌanadapꞌedaa.
MAT.27.19	Pilato atꞌãri su–akꞌɨ bɨde poro waibɨa su–akꞌɨ beeparimãi, chi wẽrapa jara pëiji:
MAT.27.19	—Kꞌĩrakꞌaupai ne–inaa kꞌachia ooi jã eperã ome, irua kꞌachia ookꞌaa perã. Pꞌãrikꞌua mɨ kꞌãimokꞌaraa kꞌachia nɨ̃bajida aji, iru ome.
MAT.27.20	Mamĩda pꞌaareerã poroorãpa judiorã poro waibɨarã ome eperãarãmaa jarajida iididamerã Pilatopa Barrabata kꞌena pëimerã; jõdee Jesús peepitꞌaamerã. 
MAT.27.21	Mãpai waya Pilatopa iidiji:
MAT.27.21	—¿Chisãgɨta kꞌinia pꞌanɨma aji, mɨa kꞌena pëimerã?
MAT.27.21	Eperãarãpa pꞌanaujida:
MAT.27.21	—¡Barrabata kꞌena pëipáde! ajida.
MAT.27.22	Mãpai Pilatopa iidiji:
MAT.27.22	—Mãgara mɨa ¿kꞌãata ooyama aji, Jesús, Mesías apata ome?
MAT.27.22	Jõmaarãpa pꞌanaujida:
MAT.27.22	—¡Kurusode peepitꞌaapáde! ajida.
MAT.27.23	Mãpai Pilatopa mãgaji:
MAT.27.23	—¿Kꞌãare kꞌachiata oojima? aji.
MAT.27.23	Mamĩda waya eperãarãpa biajida:
MAT.27.23	—¡Kurusode peepitꞌaapáde! ajida.
MAT.27.24	Pilatopa unukꞌãri eperãarã mãgá audupɨara biukꞌa nɨ̃beeruta, kꞌawaji ãchi ome pꞌoyaa–e pai. Maperã pania atapiji mãikꞌaapa jõmaarã taide jua sɨɨji. Mãpai mãgaji:
MAT.27.24	—Mɨa ne–inaa kꞌachia oo–e na eperã ome. ¡Pãchia oo kꞌiniata oodapáde! aji.
MAT.27.25	Mãpai jõma see nɨ̃badaarãpa pꞌanaujida:
MAT.27.25	—¡Ichi tai kꞌaurepa piuru pɨrã, aukꞌa tai warrarã kꞌaurepa adaipia bɨda! ajida.
MAT.27.26	Mãpai Pilatopa Barrabás kꞌena pëiji. Maapꞌeda Jesús soopa wɨpiji ichi soldaorãmaa mãikꞌaapa pëiji kurusode baijira bɨdamerã piurumaa.
MAT.27.27	Pilato soldaorãpa Jesús ateejida ichi palaciode. Mama soldaorã chokꞌaraara seedachida Jesús ikꞌaawa. 
MAT.27.28	Iru pꞌaru ẽratꞌaadapꞌeda, pꞌaru teesoo, pꞌoree jɨ̃ bɨjida. 
MAT.27.29	Mãpai poro jɨ̃ra pakꞌuru jua ne–ɨɨrɨ–idaa bɨdee ooda jɨ̃ bɨjida. Ichiaba pakꞌuru jitapijida reypa jita iru baparikꞌa. Maapꞌeda iru oo iru pꞌaneejida. Iru kꞌĩrapite bedabaidapꞌeda, mãgapachida:
MAT.27.29	—¡Akꞌɨ́tɨ Judiorã Rey!
MAT.27.30	Ichiaba irumaa idupachida mãikꞌaapa juade iru bada pakꞌurupa wɨpachida poromaa. 
MAT.27.31	Mãgá oo iru pꞌanadapꞌeda, ma pꞌaru pꞌoree ẽratꞌaajida mãikꞌaapa ichi pꞌaru waya jɨ̃ bɨjida. Mãpai ateejida kurusode baijira bɨdaitꞌee.
MAT.27.32	Pꞌuurudeepa uchia wãdade unujida eperã, tꞌɨ̃jarapatapꞌedaa Simón. Mãgɨ́ eperã Cirene pꞌuurudepema paji. Mãgɨmaa Jesús kuruso ateepijida.
MAT.27.33	Panajida Gólgota apatapꞌedaamãi. (Gólgota jara kꞌinia bɨ “Tachi Poro Bɨɨrɨ.”) 
MAT.27.34	Mama Jesumaa topijida vino hiel
MAT.27.35	Soldaorãpa Jesús jua mãikꞌaapa chi bɨɨrɨ kurusode merapꞌejida mãikꞌaapa baijira bɨjida piumerã. Mãgɨɨrãpa suerte jemenejida kꞌawaadaitꞌee kꞌaipata iru pꞌaru ataitꞌee.
MAT.27.36	Maapꞌeda, su–akꞌɨ pꞌaneejida akꞌɨdaitꞌee. 
MAT.27.37	Soldaopa iru poro ɨtꞌaikꞌa eere kurusode letrero merapꞌeji jaraitꞌee kꞌãare–itꞌee kurusode baijira bɨjida piumerã. Pꞌã baji: 
MAT.27.38	Ichiaba Jesús ikꞌaawa nechɨapataarã omé kurusode baijira bɨjida, aba ichi juaraare, chi apema juabi eere. 
MAT.27.39	Chi arii wãyaa wã nipadapꞌedaarãpa irumaa ikꞌachia jarapachida. Ãchi poro pꞌɨrapꞌɨraa 
MAT.27.40	mãgapachida:
MAT.27.40	—¿Pɨ–ekꞌã ajida, Tachi Akꞌõre te waibɨa tꞌeetꞌaapꞌeda ewari õpeemaa waya oo atayada ada? ¡Mãgara pɨchi itu jãmãikꞌaapa uchiadaríji! ¡Pɨ Tachi Akꞌõre Warra pɨrã, kurusodeepa ɨrabaidaipáde! ajida.
MAT.27.41	Ichiaba mãgá oo iru pꞌanapachida pꞌaareerã poroorãpa Moisepa pꞌãda jarateepataarã ome, judiorã poro waibɨarãpa paara. Mãgapachida:
MAT.27.42	—Awaraarã kꞌaripajida ajida. Mamĩda ichi itu pꞌoyaa uchia–e nadeepa. Israel pidaarã Rey pɨrã, ¡ɨrabaidaríji! ¡Mãgara taipa ijãadaipɨ! 
MAT.27.43	¡Tachi Akꞌõrede ijãa bɨda apari perã, mãgara Tachi Akꞌõrepa iru kꞌaripaipia bɨ, wãara kꞌinia iru bɨ pɨrã! ¿Jaraji–ekꞌã ajida, ichi Tachi Akꞌõre Warra?
MAT.27.44	Iru ikꞌaawa baijira pꞌanadapꞌedaarãpa ichiaba irumaa ikꞌachia jarapachida.
MAT.27.45	Imatꞌɨpa akꞌõrejĩru kꞌiatꞌɨdachi. Na eujã jõma pꞌãriudachi las tres parumaa. 
MAT.27.46	Ma hora Jesupa golpe biaji:
MAT.27.46	—
MAT.27.47	Ũkꞌuru arii pꞌanadapꞌedaarãpa ũridakꞌãri, mãgajida:
MAT.27.47	—Elías, chonaarãwedapema Akꞌõre pedee jarapari, tꞌɨ̃maa bɨda ajida.
MAT.27.48	Aramata eperã pꞌira wãji mãikꞌaapa esponjakꞌa pꞌẽesapꞌẽesaa bɨ topa ataji vino achuchuade. Sia kꞌɨ̃de jõi bɨpꞌeda, sãji mãikꞌaapa Jesús itꞌaimãi tꞌɨ atanaji sõmerã, opisia bɨ jĩakꞌaapa. 
MAT.27.49	Mamĩda apemaarãpa mãgajida:
MAT.27.49	—Ichiakꞌau bɨ́ji. Unu kꞌinia pꞌanɨda aji, Eliapa iru kꞌaripa chei wa mãga–e.
MAT.27.50	Mãga nɨde Jesús waya golpe biaji mãikꞌaapa jai–idaaji. 
MAT.27.51	Mãɨmisa Jerusalende Tachi Akꞌõre te waibɨade chi edupɨara bɨ cuarto tꞌĩupatamãi pꞌaru teesoo eebai jira bada esajĩakꞌa jẽdachi ɨtꞌɨɨpa edaa. Eujã wëre nɨ̃beeji mãikꞌaapa mãu tapɨa tꞌoopꞌekꞌoodachida. 
MAT.27.52	Mãu te piudapꞌedaarã ɨa jẽra bada ewatꞌɨkꞌoodachida mãikꞌaapa chonaarãwedapema Akꞌõrede ijãapatapꞌedaarã chokꞌara chokꞌai pꞌirabaijida. 
MAT.27.53	Ãchi ɨa jẽra badamãiipa uchiajida mãikꞌaapa Jesús chokꞌai pꞌirabaipꞌeda, wãjida Tachi Akꞌõrepa jɨrɨtꞌerada pꞌuuru Jerusalendee. Mama eperãarã chokꞌaraarãpa mãɨrã unujida.
MAT.27.54	Jesús ikꞌaawa bada soldaorã poro ichi jua ekꞌari pꞌanadapꞌedaarã ome unudakꞌãri eujã wëre nɨ̃bɨ mãikꞌaapa awaraa ne–inaa pꞌasa nɨ̃bɨ, audú pꞌeradachida. Mãpai mãgajida:
MAT.27.54	—¡Wãara, na eperã Tachi Akꞌõre Warra paji!
MAT.27.55	Mama tꞌɨmɨɨpapai akꞌɨ pꞌanajida wẽraarã chokꞌara, Galilea eujãdeepa che pꞌanadapꞌedaa Jesús ome. Ãchia Jesús kꞌaripapachida. 
MAT.27.56	Ãra ome baji María Magdalena. Ichiaba baji Santiago mãikꞌaapa José nawe tꞌɨ̃jarapatapꞌedaa María. Ichiaba baji Zebedeo wẽra.
MAT.27.57	Pꞌãriupodopa pacheji eperã pꞌaratꞌara bɨ, tꞌɨ̃jarapatapꞌedaa José. Mãgɨ́ eperã Arimatea pꞌuurudepema paji. Ichiaba Jesude ijãapachi. 
MAT.27.58	José wãji Pilatomaa Jesús kꞌapꞌɨa piuda iidide ɨaitꞌee. Pilatopa teepiji. 
MAT.27.59	Mãpai Josepa Jesús kꞌapꞌɨa lienzo chiwidide pɨraji 
MAT.27.60	mãikꞌaapa bɨji mãu te uria kꞌoropida ichi–itꞌee iru badade. Made piuda apida waide ɨada–e pꞌanajida. Maapꞌeda ma mãu te uria tꞌai jɨ̃a bëiji mãu choma bɨpa mãikꞌaapa wãji. 
MAT.27.61	Mamĩda María Magdalena apema María ome su–akꞌɨ pꞌaneejida ma mãu te uria tꞌai kꞌĩrapite.
MAT.27.62	Aɨ norema ɨ̃ipata ewate paji. Ma ewate pꞌaareerã poroorã fariseorã ome wãjida Pilatomaa. 
MAT.27.63	Mãganajida:
MAT.27.63	—Señor, taipa kꞌirãpa pꞌanɨ jã seewa–idaa bada chokꞌai bakꞌãri, jaraji ichi piupꞌeda ewari õpee parumaa chokꞌai pꞌirabaiitꞌeeda ajida. 
MAT.27.64	Mapa soldaorã pë́iji jãgɨ́ ɨadapꞌedaamãi jɨ̃ade kꞌãima õpee paru misa, maa–e pɨrã chi kꞌõpꞌãyoorã pꞌãrikꞌua chedapꞌeda, atadaridai iru kꞌapꞌɨa piuda mãikꞌaapa eperãarãmaa jaradai iru waya chokꞌai bɨ. Mãga ooruta pɨrã, eperãarãpa ma seewa audupɨara ijãadayada ajida, naawedapema kꞌãyaara.
MAT.27.65	Pilatopa pꞌanauji:
MAT.27.65	—Acha pꞌanɨ soldaorã atéetɨ mãikꞌaapa chi ɨadapꞌedaamãi jɨ̃a paraa bɨnadapáde aji.
MAT.27.66	Aramãgá mamaa wãdapꞌeda, ma mãu te uria tꞌaide mãu choma bɨpa tꞌapꞌa bɨjida. Pi–ia sellaa ata bɨjida. Maapꞌeda soldaorã jɨ̃a paraa atabëijida mama.
MAT.28.1	Ɨ̃ipata ewate wãyaapꞌeda, tomia ewate ta–pꞌeda weda María Magdalena awaraa María ome wãjida Jesús kꞌapꞌɨa ɨadapꞌedaamaa iru akꞌɨde. 
MAT.28.2	Mãga nɨde eujã wëre nɨ̃beeji, ɨtꞌariipa ángel ma eujãdee cheda perã. Mãgɨpa Jesús ɨa bada mãu te uria tꞌaidepema mãu choma jɨ̃a bada ãyaa atapꞌeda, aɨ ɨ̃rɨ su–akꞌɨ beeji. 
MAT.28.3	Ma ángel ɨ̃daa akꞌɨ baji, pa tau ẽe–ẽeparikꞌa. Chi pꞌaru audú tꞌo–tꞌoo baji nievekꞌa. 
MAT.28.4	Soldaorãpa mãgɨ́ unudakꞌãri, kꞌapꞌɨa wëree para beeji pꞌera jõnɨpa mãikꞌaapa piudakꞌa baipꞌaneejida eujãde.
MAT.28.5	Mãga nɨde angelpa mãgaji ma wẽraarãmaa:
MAT.28.5	—Waaweenáatɨ. Mɨa kꞌawa bɨ parãpa jɨrɨmaa pꞌanɨ Jesús, chi kurusode baijira bɨdapꞌedaa. 
MAT.28.6	Iru nama wẽ–e. Chokꞌai pꞌirabaiji ichia jaradakꞌa. Pɨchá, akꞌɨ chétɨ iru ɨadapꞌedaamãi. 
MAT.28.7	Maapꞌeda, isapai wã́tɨ mãikꞌaapa chi kꞌõpꞌãyoorãmaa jaranátɨ: “¡Chokꞌai pꞌirabaijipɨ! Parã naa iru wãitꞌee Galilea eujãdee. Mama iru unudaitꞌee.” Mata mɨa parãmaa jara chejida aji.
MAT.28.8	Aramata Jesús kꞌapꞌɨa ɨadapꞌedaamãiipa ma wẽraarã isapai wãjida chi kꞌõpꞌãyoorãmaa jarade. Mamãikꞌaapa ãchobee, ma awara tꞌãri o–ĩa pꞌira wãjida. 
MAT.28.9	Mãgá wãdade Jesús ãchi kꞌĩrapite uchiaji mãikꞌaapa ãchimaa saludaaji. Aramata ma wẽraarãpa Jesumaa orradachida. Maapꞌeda iru bɨɨrɨ wëre atajida mãikꞌaapa irumaa ɨtꞌaa tꞌɨ̃jida. 
MAT.28.10	Mãpai Jesupa mãgaji:
MAT.28.10	—Waaweenáatɨ. Wã́tɨ jarade mɨ kꞌõpꞌãyoorãmaa Galileadee wãdamerã. Mama mɨ unudayada aji.
MAT.28.11	Ma wẽraarã wãruta misa, ma jɨ̃amaa pꞌanadapꞌedaarã ũkꞌuru wãjida pꞌuurudee ãchi ome pꞌasada nepɨrɨde pꞌaareerã poroorãmaa. 
MAT.28.12	Mãɨrã wãjida pedeeteede judiorã poro waibɨarã ome. Maapꞌeda soldaorãmaa pꞌaratꞌa waibɨa pꞌaajida mãikꞌaapa 
MAT.28.13	mãgajida:
MAT.28.13	—Jarátɨ parã kꞌãi jõnɨ misa, Jesús kꞌõpꞌãyoorã chedapꞌeda, iru kꞌapꞌɨa chɨa atadachida. 
MAT.28.14	Pilatopa ma pꞌasada kꞌawaa ataru pɨrã, taipa pedeedaitꞌee parã kꞌapꞌɨa. Mãgá parã kꞌaripa atadayada ajida.
MAT.28.15	Soldaorãpa ma pꞌaratꞌa jitadapꞌeda, oojida mãɨrãpa jaradapꞌedaakꞌa. Ma seewa atꞌãri jarapata judiorã tꞌãide.
MAT.28.16	Tꞌẽepai Jesús kꞌõpꞌãyoorã once wãjida Galileadee. Panajida irua jarada eemãi. 
MAT.28.17	Jesús unudakꞌãri, irumaa tꞌãri o–ĩa ɨtꞌaa tꞌɨ̃jida. Mamĩda ũkꞌuruurãpa atꞌãri pia ijãada–e pꞌanajida iru wãara chokꞌai pꞌirabaida. 
MAT.28.18	Mãga nɨde Jesús ãra kꞌaitꞌa cheji mãikꞌaapa mãgaji:
MAT.28.18	—Tachi Akꞌõrepa jõmaweda ne–inaa ɨtꞌari nɨ̃bɨ, na pꞌekꞌau eujãde nɨ̃bɨ bɨji mɨ jua ekꞌari. 
MAT.28.19	Maperã wã́tɨ na pꞌekꞌau eujã eperãarã paraamaa, mɨchi kꞌõpꞌãyoorã papide. Ãra poro chóotɨ Tachi Akꞌõre tꞌɨ̃de, ichi Warra tꞌɨ̃de mãikꞌaapa ichi Jaure tꞌɨ̃de. 
MAT.28.20	Jaratéetɨ oodamerã mɨa parãmaa jaradakꞌa. Mɨ parã ome bapariitꞌee ewari chaa, na pꞌekꞌau eujã jõrumaa.
MRK.1.1	Mɨ, Marcopa pꞌãru Jesucristode; iru Tachi Akꞌõre Warra; Tachi Akꞌõrepa eperãarãmaa pedee pia Jesucristode kꞌawapida.
MRK.1.2	Chonaarãweda Tachi Akꞌõre pedee jarapari Isaíapa pꞌãji:
MRK.1.2	‘Tachi Akꞌõrepa mãgaji ichi Warramaa: “Mɨa eperã chokꞌa pëiitꞌee pɨ naa o pia oonamerã pɨ, eperãarã poro waibɨa, chei naaweda.” ’
MRK.1.3	‘Eujã pania wẽe bɨde eperã bia bɨ: “O pi–ia oopatakꞌa poro waibɨa chei naaweda, mãga pɨkꞌa pꞌekꞌau kꞌachia oo amáatɨ Tachi Waibɨa chei naaweda.” ’ 
MRK.1.4+MRK.1.5+MRK.1.6	Ewari aba Isaíapa pꞌãdakꞌa pꞌasaji. Eperã tꞌɨ̃jarapatapꞌedaa Juan Bautista
MRK.1.4+MRK.1.5+MRK.1.6	Mãga ũridakꞌãri, eperãarãpa Tachi Akꞌõremaa chupɨria iidi chejida ãchia pꞌekꞌau kꞌachia oopata kꞌaurepa. Mãpai Juanpa poro chooji Jordán to jãde.
MRK.1.7	Ichiaba jarateepachi:
MRK.1.7	—Eperã mɨ tꞌẽe cheru. Mãgɨ́ waibɨara bɨ mɨ kꞌãyaara pꞌekꞌau kꞌachia wẽe bairã. Mapa ɨ̃jaabaipꞌeda, iru chancla jida ẽraikꞌaraa bɨ. 
MRK.1.8	Mɨa parã poro choopari paniapa, mamĩda irua parã nãgá poro chooitꞌee. Akꞌõre Jaure ba chepiitꞌeeda aji, parã kꞌapꞌɨade.
MRK.1.9	Maapai Jesús cheji Nazaret
MRK.1.10	Jesús toiduupa uchiakꞌãri, unuji pajã ewadaru mãikꞌaapa Tachi Akꞌõre Jaure ichi ɨ̃rɨ palomakꞌa baai cheru. 
MRK.1.11	Mãpai ɨtꞌariipa Tachi Akꞌõrepa jaraji:
MRK.1.11	—Pɨda aji, mɨ Warra kꞌinia, mɨa jɨrɨtꞌerada. Pɨa mɨ tꞌãri o–ĩapipari.
MRK.1.12	Mãga bapꞌeda, Akꞌõre Jaurepa Jesús wãpiji eujã pania wẽe bɨmaa. 
MRK.1.13	Mama ne–animal kꞌachia paraamãi ituaba baji kꞌãima cuarenta. Netuara Poro Waibɨapa ne–inaa kꞌachia oopi kꞌinia baji, mamĩda pꞌoyaa–e paji. Jesupa oo–e pakꞌãri, angeleerã chejida iru kꞌaripade.
MRK.1.14	Juan Bautista carcelde tꞌɨ nɨ̃bɨdapꞌeda, Jesús wãji Galilea eujãdee Tachi Akꞌõre pedee pia jarateede. 
MRK.1.15	Jarapachi:
MRK.1.15	—Idi weda eperãarãpa kꞌawaadaitꞌee Tachi Akꞌõrepa eperãarã bɨ kꞌinia bɨ ichi jua ekꞌari ichideerã pꞌaneedamerã. Mapa kꞌĩsia pꞌua bapꞌeda, pꞌekꞌau kꞌachia oo amaadapáde aji, mãikꞌaapa ijãadapáde aji, iru pedee pia jara pëidade.
MRK.1.16	Maapꞌeda Jesús Galilea Lago ide nide unuji Simón mãikꞌaapa chi ɨ̃pema Andrés. To–ɨapataarã paji. Mapa tꞌɨrɨ tꞌaamaa pꞌanajida. 
MRK.1.17	Jesupa mãgaji:
MRK.1.17	—Mɨ ome nipapatáatɨ mãikꞌaapa óotɨ mɨa ooparikꞌa. Idideepa eperãarã jɨrɨdaitꞌee Tachi Akꞌõre–itꞌee, to–ɨapataarãpa chikꞌo jɨrɨpatakꞌa.
MRK.1.18	Aramata ãchi tꞌɨrɨ atabëijida mãikꞌaapa wãjida iru ome.
MRK.1.19	Ipu nokꞌode unuji Santiago mãikꞌaapa chi ɨ̃pema Juan. Zebedeo warrarã paji. Tꞌɨrɨ pi–ia pꞌe bɨmaa pꞌanajida barcode. 
MRK.1.20	Jesupa ãra unukꞌãri, tꞌɨ̃ji ichi ome aukꞌa nipapataadamerã. Aramata atabëijida ãchi mimia barcode ãchi akꞌõre chi kꞌaripapataarã ome mãikꞌaapa wãjida Jesús ome.
MRK.1.21	Panajida Capernaum pꞌuurude. Mãgɨ́ pꞌuuru Galilea eujãde bɨ. Judiorã ɨ̃ipata ewate pada perã, Jesús wãji Akꞌõre Ũraa jarateepata tedee. Mama jarateemaa beeji. 
MRK.1.22	Jõmaarã taide jĩpꞌa jarateeji Tachi Akꞌõrepa jarateepidakꞌa. Moisepa pꞌãda jarateepataarã kꞌãyaara pipɨara jarateeji. Mapa eperãarã akꞌɨtrua para beeji. 
MRK.1.23	Mama tꞌĩuji eperã kꞌachia bɨ Tachi Akꞌõre kꞌĩrapite, netuara iru kꞌapꞌɨade merãtɨa bada perã. Ma netuarapa biaji:
MRK.1.24	—Jesús Nazaret pꞌuurudepema, ¿kꞌãata oo chejima aji, taimaa? ¡Tai ichiakꞌau bɨ́ji! ¿Tai kꞌenatꞌaadeta cherukꞌã? aji. Mɨa pɨ kꞌawa bɨ. Tachi Akꞌõrepa pɨ pëiji. Mapa pɨde pꞌekꞌau kꞌachia wẽe bɨda aji.
MRK.1.25	Mãpai Jesupa ma netuara ɨtrɨatꞌaaji:
MRK.1.25	—¡Kꞌĩupꞌee beepáde aji, mãikꞌaapa uchiapáde aji, na eperã kꞌapꞌɨadeepa!
MRK.1.26	Mãpai ma netuarapa eperã wawatꞌaaji mãikꞌaapa golpe biapꞌeda, kꞌapꞌɨadeepa uchiadachi. 
MRK.1.27	Mãga unudakꞌãri, jõmaweda akꞌɨtrua para beeji mãikꞌaapa pedee para beeji ãchi pitapai:
MRK.1.27	—¿Kꞌaima na eperã? ¡Eperã poro waibɨakꞌa jaratee bɨ! Irua jarateeda waide ũridakꞌaa nama. ¡Ma awara netuaramaa pedeekꞌãri, irua jararukꞌa aukꞌa oo pꞌanɨda! aji.
MRK.1.28	Mapa taarã–e weda Galilea eujãdepemaarãpa Jesús kꞌawaajida.
MRK.1.29	Jesús, Santiago
MRK.1.30	Simón pꞌãkꞌõre kꞌɨamiapa pꞌarude baji. Mapa jaranajida Jesumaa. 
MRK.1.31	Jesús irumaa wãji mãikꞌaapa juade jita atapꞌeda, pꞌirabai ataji. Aramata kꞌɨamia tuudachi. Mãpai chi kꞌayaa badapa nekꞌopiji Jesumaa mãikꞌaapa chi kꞌõpꞌãyoorãmaa.
MRK.1.32	Kꞌeudaikꞌãri, eperãarãpa kꞌayaa beerã chokꞌara aneejida Jesumaa. Ichiaba aneejida netuara kꞌapꞌɨade merãtɨa beerã. 
MRK.1.33	Pꞌuuru pidaarã chokꞌara see nɨ̃beeji te tꞌĩupatamãi. 
MRK.1.34	Jesupa kꞌayaa kꞌĩra tꞌãdoo iru pꞌanadapꞌedaarã jɨpaji. Ichiaba netuaraarã eperã kꞌapꞌɨade merãtɨa beeda uchiapikꞌooji. Ma awara ma netuaraarãmaa pedeepi–e paji, ãchia kꞌawa pꞌanadapꞌedaa perã iru Tachi Akꞌõrepa pëida eperãarã kꞌaripamerã.
MRK.1.35	Tapꞌedapodopa Jesús pꞌirabaiji mãikꞌaapa uchiaji pꞌuurudeepa ɨtꞌaa tꞌɨ̃naitꞌee eperãarã pꞌanadakꞌaamaa. 
MRK.1.36	Simón pꞌirabaikꞌãri, iru unu–e paji. Mapa apemaarã kꞌõpꞌãyoorã ome wãji Jesús jɨrɨde. 
MRK.1.37	Unu atadakꞌãri, mãgajida:
MRK.1.37	—Jõmaarãpa pɨ jɨrɨ nidada ajida.
MRK.1.38	Mamĩda Jesupa mãgaji:
MRK.1.38	—Tachi Akꞌõrepa mɨ pëiji ichi ũraa jõmaarãmaa jarateemerã. Mapa wãdáma aji, awaraa pꞌuuru kꞌaitꞌa beemaa.
MRK.1.39	Jesús mãgá jaratee nipapachi jõma Galilea eujãde chi kꞌõpꞌãyoorã ome. Jarateepachi Akꞌõre Ũraa jarateepata tede pꞌuuru bee chaa mãikꞌaapa eperã kꞌapꞌɨade netuara merãtɨa bee uchiapipachi.
MRK.1.40	Ewari aba eperã leprapa kꞌayaa bɨ cheji Jesumaa mãikꞌaapa bedabaipꞌeda, mãgaji:
MRK.1.40	—Kꞌinia bɨ pɨrã, mɨ kꞌayaa wẽpapipáde aji, Akꞌõre kꞌĩrapite mɨ pia beemerã.
MRK.1.41	Jesupa iru chupɨria kꞌawaaji. Juapa tꞌõbaiji mãikꞌaapa mãgaji:
MRK.1.41	—¡Kꞌinia bɨda! aji. Jɨpa beepáde aji.
MRK.1.42	Aramata ichi kꞌapꞌɨadeepa lepra kꞌayaa wẽpadachi mãikꞌaapa jɨpa beeji. 
MRK.1.43	Jesupa ãyaa pëikꞌãri, ũraaji:
MRK.1.44	—¡Ũríji! Jaranáaji apidaamaa. Jĩpꞌa pꞌaaremaa akꞌɨpináji. Moisepa pꞌãdade jara bɨkꞌa ipana omé atéeji, teeitꞌee Tachi Akꞌõremaa. Mãgá jõmaarãpa pɨ jɨpa beeda kꞌawadayada aji.
MRK.1.45	Mamĩda wãkꞌãri, ma eperãpa pariatua jara wãpachi. Maperã Jesús pꞌoyaa wãkꞌaa paji pꞌuurudee. Eperãarã pꞌanadakꞌaamãi nipapachi. Mamĩda atꞌãri pꞌuuru pidaarã irumaa wãpachida.
MRK.2.1	Ma tꞌẽepai Jesús waya wãji ichi bapatamaa Capernaum pꞌuurudee. Mamĩda eperãarãpa kꞌawaadakꞌãri iru mama bɨ, 
MRK.2.2	taarã–ee eperãarã chokꞌara teeda see nɨ̃ba cheji. Tꞌĩupatamãi pida araa–ee nɨ̃beeji. Irua Akꞌõre Ũraa jaratee bɨ misa, 
MRK.2.3	eperãarã kꞌĩmariirãpa irumaa aneejida eperã chiwa bɨ. 
MRK.2.4	Mamĩda Jesumãi pꞌoyaa tꞌĩuda–e paji, chokꞌara see nɨ̃bada perã ma tede. Maperã terrazade wãjida mãikꞌaapa uria ewa atajida. Mãgɨ́ uriadeepa chi chiwa bɨ ɨrabai atajida ichi pꞌarude. 
MRK.2.5	Jesupa mãga unukꞌãri, kꞌawaji wãara ichide ijãa pꞌanɨ. Mapa mãgaji ma chiwa bɨmaa:
MRK.2.5	—Warra, pɨa pꞌekꞌau kꞌachia oopata jõmaweda wẽpajipɨ.
MRK.2.6	Moisepa pꞌãda jarateepataarã ũkꞌuru mama su–akꞌɨ pꞌanajida. Mãga ũridakꞌãri, kꞌĩsiajida: 
MRK.2.7	“Jã eperã ikꞌachia pedeemaa bɨ Tachi Akꞌõre ãpɨte. Na eujãdepemaarãpa pꞌekꞌau kꞌachia wẽpapidakꞌaa; Tachi Akꞌõrepapaita mãga ooi.”
MRK.2.8	Mamĩda Jesupa ichi tꞌãride kꞌawaji ãchia kꞌachia kꞌĩsia pꞌanɨ. Mapa mãgaji:
MRK.2.8	—¿Sãapꞌeda parãpa kꞌĩsia kꞌachia kꞌĩsia pꞌanɨma? aji. 
MRK.2.9	Mɨa irumaa jarai: “Pɨa pꞌekꞌau kꞌachia oopata wẽpajipɨ” maa–e pɨrã jarai: “Pꞌirabáiji mãikꞌaapa wã́ji”. 
MRK.2.10	Mɨ chi Eperã Akꞌõre Truadepema.
MRK.2.11	¡Pꞌirabáiji! Pɨchi pꞌaru atáji mãikꞌaapa wã́ji pɨchi temaa.
MRK.2.12	Mãpai ma chiwa bada pꞌirabaidachi mãikꞌaapa ichi pꞌaru atapꞌeda, uchiadachi jõmaarã taide. Mãpai jõmaarãta akꞌɨtrua para beeji. O–ĩapa jarapachida Tachi Akꞌõre jõmaarã kꞌãyaara waibɨara bɨ:
MRK.2.12	—Waide nãga unudakꞌaada apachida.
MRK.2.13	Maapꞌeda Jesús waya wãji Galilea Lago idee. Eperãarã irumaa chepachida. Mãpai Akꞌõre Ũraa jarateepachi. 
MRK.2.14	Wãyaa wãde, unuji Leví.
MRK.2.14	—Mɨ ome nipaparíiji.
MRK.2.14	Aramata pꞌirabaipꞌeda wãji Jesús ome.
MRK.2.15	Maapꞌeda chokꞌara impuesto pꞌepataarã Roma pidaarã rey–itꞌee mãikꞌaapa awaraa eperãarã kꞌachia–idaa beerã apatapꞌedaa Jesús ome nipapachida. Maapai Jesús nekꞌonaji Leví tede. Jesús mãikꞌaapa ichi ome nipapataarã su–akꞌɨ pꞌaneejida mesade. Aukꞌa mãgɨ́ eperãarã su–akꞌɨ pꞌaneejida mama Jesús ome. 
MRK.2.16	Moisepa pꞌãda jarateepataarã, fariseorã eere pꞌanapatapꞌedaarãpa mãga unudakꞌãri, iidijida Jesús kꞌõpꞌãyoorãmaa:
MRK.2.16	—¿Sãapꞌeda parã jarateepari nekꞌomaa bɨma ajida, impuesto pꞌepataarã ome mãikꞌaapa awaraa pꞌekꞌau kꞌachia oopataarã ome? Jãga ooikꞌaraa bɨda ajida.
MRK.2.17	Jesupa ãchia jaradapꞌedaa ũrikꞌãri, mãgaji:
MRK.2.17	—Médico pëidakꞌaa kꞌapꞌɨa pia beerãmaa. Jĩpꞌa pëipata kꞌayaa beerãmaa. Mãga pɨkꞌa Tachi Akꞌõrepa mɨ pëi–e paji tꞌãri pia beerã jɨrɨde; ma kꞌãyaara pꞌekꞌau kꞌachia oopataarã jɨrɨdeta pëiji.
MRK.2.18	Ewari aba Juan Bautista kꞌõpꞌãyoorã mãikꞌaapa fariseorã ɨtꞌaa tꞌɨ̃maa pꞌanajida nekꞌoda–ee Tachi Akꞌõre waaweepa. Eperãarã ũkꞌuruurãpa mãga unudakꞌãri, Jesumaa iidinajida:
MRK.2.18	—Juan ome nipapataarã mãikꞌaapa fariseorã ome nipapataarã edaare nekꞌodakꞌaa. ¿Sãapꞌeda pɨ kꞌõpꞌãyoorãpa aukꞌa oodakꞌaama? ajida.
MRK.2.19	Jesupa pꞌanauji:
MRK.2.19	—Eperãarã miakꞌãipata fiesta oodakꞌãri, o–ĩa pꞌanapata. Mapa kꞌõpꞌãyoorã miakꞌãidaitꞌee pꞌanɨɨrã ome pꞌanɨ misa, nekꞌopata o–ĩa pꞌanadairã. 
MRK.2.20	Mamĩda ewari aba miakꞌãiitꞌee bada ɨmɨkꞌĩra ata chedaitꞌee chi kꞌõpꞌãyoorã ikꞌaawaapa. Wãara, ma ewate chi kꞌõpꞌãyoorã nekꞌoda–e paitꞌee tꞌãri pꞌuapa.
MRK.2.21	—Eperã apidaapa pꞌaru chiwididepema pite aba tꞌɨɨikꞌaraa bɨda aji, pꞌaru sorede parchaaitꞌee. Mãga ooru pɨrã, chi pꞌaru chiwidi ãridariitꞌee mãikꞌaapa ma pite aukꞌa bee–e paitꞌee chi pꞌaru sore ome. 
MRK.2.22	Ichiaba vino ewaa juda tꞌɨdakꞌaa ne–e sorede. Mãga ooruta pɨrã, baakꞌadaipari mãikꞌaapa ne–e jĩadaipari. Vino jida ichiaba atuadaipari. ¡Maperã vino ewaa juda tꞌɨdaipia bɨ ne–e chiwidi bɨde!
MRK.2.23	Judiorã ɨ̃ipata ewate Jesús nipaji trigo kꞌãide mãikꞌaapa chi kꞌõpꞌãyoorã wãyaa wãdakꞌãri, trigo kꞌɨmɨ chakꞌeerã oro ata wãjida chi tau kꞌodaitꞌee.
MRK.2.24	Arii pꞌanadapꞌedaa fariseorãpa mãga unudakꞌãri, Jesumaa mãgajida:
MRK.2.24	—¡Pɨchá akꞌɨ́ji! ¿Sãapꞌeda pɨ kꞌõpꞌãyoorãpa jãga oomaa pꞌanɨma? ajida. Chonaarãweda Moisepa jaraji mimiadaikꞌaraa bɨ ɨ̃ipata ewate.
MRK.2.25	Jesupa mãgaji:
MRK.2.25	—Parãpa Tachi Akꞌõre Ũraa pꞌã jẽra bɨde pia kꞌĩsiada–e pꞌanɨ. Chonaarãweda Rey David chi kꞌõpꞌãyoorã ome audú jarrapisia pꞌanadakꞌãri, 
MRK.2.26	ichi tꞌĩuji Tachi Akꞌõre te ne–edee oodade. Abiatar, pꞌaareerã poro waibɨapa, pan kꞌopiji Davidmaa, aɨ naaweda Tachi Akꞌõrepa jaraji mĩda pꞌaareerãpa aupai mãgee pan kꞌodamerã. Davidpa ma pan kꞌopꞌeda, ichi ome nipapataarãmaa teeji. Tachi Akꞌõrepa ãra miapi–e paji mãga oodapꞌedaa kꞌaurepa. 
MRK.2.27	Tachi Akꞌõrepa eperãarã oo–e paji ɨ̃ipata ewari ɨadamerã. Naapɨara Tachi Akꞌõrepa eperã ooji. Tꞌẽepai ooji ɨ̃ipata ewari eperãarã ɨ̃idamerã mimiada–ee. 
MRK.2.28	Ɨ̃ipata ewate paara mɨ, chi Eperã Akꞌõre Truadepema jua ekꞌari bɨda aji.
MRK.3.1	Waya Jesús wãji Akꞌõre Ũraa jarateepata tedee. Mama baji eperã jua chiwa bɨ. 
MRK.3.2	Ũkꞌuru arii pꞌanadapꞌedaarãpa Jesumaa akꞌɨ para baji, ɨ̃ipata ewate jɨpai jĩakꞌaapa. Mãgá ãchi charraarãmaa jaranadaitꞌee. 
MRK.3.3	Mãpai Jesupa jua chiwa bɨmaa maaji:
MRK.3.3	—Pꞌirabáiji mãikꞌaapa jõmaarã esajĩakꞌa akꞌɨnɨ̃ béeji.
MRK.3.4	Mãpai apemaarãmaa iidiji:
MRK.3.4	—¿Kꞌãare pꞌãdata iru pꞌanɨ Akꞌõre Ũraade ɨ̃ipata ewate oodamerã? ¿Pia ooipia bɨ wa kꞌachia? ¿Jɨpaipia bɨ piupiamaapa wa piupiipia bɨ, kꞌaripada–ee?
MRK.3.4	Mamĩda ãchi kꞌĩupꞌee para beeji kꞌawa pꞌanadapꞌedaa perã piata ooipia bɨ. 
MRK.3.5	Jesupa kꞌĩrau akꞌɨji ãchimaa. Ma eperã chupɨria kꞌawaa kꞌiniada–e pꞌanadapꞌedaa perã, Jesús kꞌĩra pia–ee beeji. Mãpai ma eperãmaa mãgaji:
MRK.3.5	—Pɨchi jua jĩrupáde aji.
MRK.3.5	Mãpai jua jĩruji. Aramata jɨpa beeji. 
MRK.3.6	Mapa fariseorã mamãikꞌaapa uchiadapꞌeda, Rey Herodes eere pꞌanadapꞌedaarã ome pedeeteemaa pꞌaneejida Jesús peepitꞌaadaitꞌee.
MRK.3.7	Galilea eujãdepemaarã chokꞌara Jesús tꞌẽe chejida. Mapa iru wãji chi kꞌõpꞌãyoorã ome Galilea Lago idee. 
MRK.3.8	Jesupa ne–inaa pia oopari kꞌawaadakꞌãri, eperãarã chokꞌaraara cheepurujida irumaa: Judea eujãdepemaarã, Jerusalén pꞌuurudepemaarã, Idumea eujãdepemaarã. Ichiaba chejida Jordán to kꞌĩraikꞌa eerepemaarã, Tiro pꞌuuru kꞌaitꞌa pꞌanapatapꞌedaarã mãikꞌaapa Sidón pꞌuuru kꞌaitꞌa pꞌanapatapꞌedaarã. 
MRK.3.9+MRK.3.10	Chokꞌara jɨpada perã, kꞌayaa beerãpa iru pꞌĩsua ata chejida, tꞌõbairupa jɨpa pꞌaneedai jĩakꞌaapa. Eperãarã audú chokꞌara nɨ̃bada perã, ichi ome nipapataarã pëiji barco jɨrɨde, eperãarã ichimaa chenaadamerã. Mãpai jarateeji barcodeepa.
MRK.3.11	Netuara merãtɨa beerãpa Jesús unudakꞌãri, iru kꞌĩrapite bedabaikꞌoodachida mãikꞌaapa biapachida:
MRK.3.11	—¡Pɨ Tachi Akꞌõre Warrapɨ!
MRK.3.12	Mamĩda Jesupa netuaraarã ɨtrɨapachi ichia ooda nepɨrɨnaadamerã eperãarã kꞌĩrapite.
MRK.3.13	Maapꞌeda Jesús ee nokꞌodee wãji chi kꞌõpꞌãyoorã ome mãikꞌaapa jɨrɨtꞌeraji ichi kꞌĩsiade iru bada. 
MRK.3.14	Doce jɨrɨtꞌeraji ichi ome nipapataadamerã mãikꞌaapa Akꞌõre Ũraa jarateepataadamerã awara ãi. [Mãgɨɨrã tꞌɨ̃ bɨji 
MRK.3.15	Mãgɨɨrã ichiaba pëiji netuara merãtɨa bee uchiapidamerã eperãarã kꞌapꞌɨadeepa. 
MRK.3.16	Nãgɨɨrã paji chi doce jɨrɨtꞌerada: Simón, (Jesupa tꞌɨ̃ bɨda Pedro); 
MRK.3.17	Zebedeo warrarã, Santiago Juan ome; Jesupa ichiaba ãra tꞌɨ̃ bɨda 
MRK.3.18	Andrés; Felipe; Bartolomé; Mateo; Tomás; Santiago (Alfeo warra); Tadeo; Simón Celote apatapꞌedaa;
MRK.3.19	mãikꞌaapa Judas Iscariote; mãgɨpa tꞌẽepai Jesús traicionaada.
MRK.3.20	Ma tꞌẽepai Jesús teeda tꞌĩuji chi kꞌõpꞌãyoorã ome mãikꞌaapa waya eperãarã chokꞌara irumaa chejida. Mapa pꞌoyaa nekꞌodakꞌaa paji. 
MRK.3.21	Jesús ëreerãpa mãga kꞌawaadakꞌãri, iru ata chejida jaradapꞌedaa perã kꞌĩra kꞌawa–ee bɨ.
MRK.3.22	Moisepa pꞌãda jarateepataarã che pꞌanajida Jerusalendeepa. Ãchia jarapachida:
MRK.3.22	—Beelzebú, Netuara Poro Waibɨa juapata jãgá netuaraarã uchiapiparida apachida.
MRK.3.23	Jesupa ãchi tꞌɨ̃ pꞌe atapꞌeda, nepɨrɨji:
MRK.3.23	—¿Sãga Satanapa uchiapiima ichi aukꞌaarã? 
MRK.3.24	Pꞌuuru pidaarã chikꞌĩra unuamaa pꞌaneeruta pɨrã, taarãda–e ãchi itu jõdaridaitꞌee. 
MRK.3.25	Aukꞌa te pidaarã awara–awaraadaidakꞌãri, waa araa pꞌanapataada–e paitꞌee mãikꞌaapa jõdaridaitꞌee. 
MRK.3.26	Mãga pɨkꞌa Netuara Poro Waibɨapa ichi aukꞌaarã jëreru pɨrã, ãchi itu jõdaridai.
MRK.3.27	ʼMa awara, apida tꞌĩudakꞌaa eperã juataura bɨmãi iru netꞌaa jãri atade. Naapɨara jɨ̃ nɨ̃bɨ–e pɨrã, iru netꞌaa jãri pꞌe ata–e pai. Mɨ waibɨara bɨ Netuara Poro Waibɨa kꞌãyaara. Mapa netuaraarã mɨ jua choodakꞌaa.
MRK.3.28	ʼMɨa wãarata jararu. Tachi Akꞌõrepa pꞌekꞌau kꞌachia jõmaata wẽpapii, pedee kꞌachia jaradapꞌedaa paara iru ãpɨte. 
MRK.3.29	Mamĩda ikꞌachia jararuta pɨrã iru Jaure ãpɨte, Tachi Akꞌõrepa perdonaakꞌaa. Mãgee pꞌekꞌau kꞌachia wẽpapi–eda aji.
MRK.3.30	Moisepa pꞌãda jarateepataarãpa jarapachida Jesupa ne–inaa oopachi netuara juapa mãikꞌaapa merapachida Tachi Akꞌõre Jaure. Mapa mãga jaraji Jesupa.
MRK.3.31	Mãpai pachejida Jesús nawe chi ɨ̃pemaarã ome. Mamĩda taawa pꞌaneejida mãikꞌaapa tꞌɨ̃ pëijida Jesús ãchimaa uchiamerã. 
MRK.3.32	Jesús ikꞌaawa su–akꞌɨ pꞌanadapꞌedaarãpa jarajida:
MRK.3.32	—Pɨ nawe pɨ ɨ̃pemaarã ome taawa nɨmaa pꞌanɨda ajida. Ãrapa pɨ jɨrɨ nidada ajida.
MRK.3.33	Irua pꞌanauji:
MRK.3.33	—Parãpa kꞌawa pꞌanɨ mɨ nawe mãikꞌaapa mɨ ɨ̃pemaarã. Mamĩda ¿kꞌairãta mɨa kꞌinia iru bɨma mɨ nawekꞌa mãikꞌaapa mɨ ɨ̃pemaarãkꞌa?
MRK.3.34	Akꞌɨpꞌeda ichi ikꞌaawa su–akꞌɨ pꞌanadapꞌedaarãmaa, mãgaji:
MRK.3.34	—Acha pꞌanɨɨrãta mɨa kꞌinia iru bɨ mɨ nawekꞌa mãikꞌaapa mɨ ɨ̃pemaarãkꞌa. 
MRK.3.35	Tachi Akꞌõrepa kꞌinia bɨkꞌa oopataarãta mɨ ɨ̃pemakꞌa, mɨ ɨ̃pewẽrakꞌa pꞌanɨ mãikꞌaapa mɨ nawekꞌa.
MRK.4.1	Waya Jesús jarateemaa beekꞌãri lago ide, eperãarã chokꞌara chejida. Audú chokꞌara chedapꞌedaa perã, Jesús batauji barco lago jãde badade mãikꞌaapa su–akꞌɨ beeji. Jõdee eperãarã jõmaweda pꞌaneejida lago ide. 
MRK.4.2	Mamãikꞌaapa Jesupa eperãarãmaa nepɨrɨmaa beeji Akꞌõre Ũraa jarateeitꞌee:
MRK.4.3	—Mɨa nepɨrɨru pia kꞌĩsíatɨ. Eperã wãji netꞌatau pꞌode.
MRK.4.4	Ma pꞌo wãkꞌãri, ũkꞌuru baaijida o jãde. Mãpai ipanaarãpa kꞌokꞌoo chejida. 
MRK.4.5	Ũkꞌuru baaijida mãu–idaade makꞌɨara yooro wẽe badamãi. Mãgɨ́ isapai tꞌonojida, makꞌɨara yooro wẽe bada perã. 
MRK.4.6	Mamĩda akꞌõrejĩru jẽrakꞌãri, chi kꞌiru pɨɨdachi, chi kꞌarra ɨ̃rɨɨ bada perã. 
MRK.4.7	Ũkꞌuru baaijida ne–ɨɨrɨ–idaade. Mamĩda ne–ɨɨrɨ kꞌapꞌipꞌiara waripari perã, mãgɨ́ netꞌatau tꞌono wãdapꞌedaa piukꞌoodachida. Maperã chauda–e paji. 
MRK.4.8	Jõdee awaraa netꞌatau baaijida eujã piade. Mãgɨ́ tꞌonojida, warijida mãikꞌaapa pia chaujida. Ũkꞌuru netꞌatau abaadeepa uchiajida treinta, sesenta maa–e pɨrã cien.
MRK.4.9	Mãpai Jesupa mãgaji:
MRK.4.9	—¡Pia kꞌĩsíatɨ parãpa etꞌewa ũridapꞌedaade kꞌawaadamerã kꞌãata jara kꞌinia bɨ!
MRK.4.10	Tꞌẽepai Jesús ituaba beeji chi kꞌõpꞌãyoorã doce ome, awaraa ichi ome nipapatapꞌedaarã paara. Mãpai ãchia iidijida:
MRK.4.10	—¿Kꞌãata jara kꞌinia bɨma ajida, pɨa nepɨrɨ bada?
MRK.4.11	Jesupa pꞌanauji:
MRK.4.11	—Tachi Akꞌõrepa parãmaa kꞌawapimaa bɨ ne–inaa naaweda kꞌawapikꞌaa pada; sãga ichideerã pꞌaneedai. Mamĩda awaraarãmaa mɨa nepɨrɨpari jarateeitꞌee, kꞌawada–ee pꞌaneedamerã.
MRK.4.12	‘Mɨa oo bɨ akꞌɨ pꞌanɨ mĩda, wãara unuda–e mãikꞌaapa mɨa jara bɨ ũri pꞌanɨ mĩda, kꞌawada–e. Mɨa jarateepari pia kꞌawadapꞌedaa paara, Tachi Akꞌõrede ijãakꞌajida mãikꞌaapa irua ãchia pꞌekꞌau kꞌachia oopata wẽpapikꞌaji. Mamĩda wãara mãga kꞌiniadakꞌaa.’ 
MRK.4.13	Mãpai Jesupa iidiji chi kꞌõpꞌãyoorãmaa:
MRK.4.13	—¿Parãpa kꞌawada–e pꞌanɨkꞌã mɨa jaratee kꞌinia bɨ ma nepɨrɨdade? ¿Sãga kꞌawaadaitꞌee awaraa nepɨrɨkꞌãri jarateeitꞌee? Nãga jara kꞌinia bɨ:
MRK.4.14	ʼMa netꞌatau pꞌopari Akꞌõre Ũraa jarateeparikꞌa bɨ mãikꞌaapa ma netꞌatau Akꞌõre ũráakꞌata bɨ. 
MRK.4.15	Netꞌatau baairutamãi eperãarã Akꞌõre Ũraa ũripataarã́kꞌata bɨ. Mamĩda ũridapꞌeda, Netuara Poro Waibɨa chepari ne–inaa ooitꞌee, tꞌãripa ma pedee ijãanaadamerã. 
MRK.4.16	Awaraa eperãarã chi netꞌatau mãu–idaade baaidapꞌedáakꞌapɨ pꞌanɨ. Tachi Akꞌõre Ũraa o–ĩa ũripata. 
MRK.4.17	Mamĩda ma netꞌatau tꞌonoda taarã–e weda pɨɨdaiparikꞌa, mãga pɨkꞌa mãgɨɨrãpa ma jara pëida taarã ijãada–e. Maperã ma ũraade ijãadapꞌedaa kꞌaurepa awaraarãpa nepɨra jɨrɨ cheruta pɨrã ãchi ome, maa–e pɨrã awaraarãpa ãchi jɨrɨruta pɨrã miapidaitꞌee, ijãa amaapata. 
MRK.4.18	Awaraa eperãarã chi netꞌatau ne–ɨɨrɨ–idaade baaidapꞌedáakꞌapɨ pꞌanɨ. Akꞌõre Ũraa ũri pꞌanɨ. 
MRK.4.19	Mamĩda ãchia na pꞌekꞌau eujãdepema netꞌaa kꞌĩsia pꞌaneepata ãchi–itꞌee atadaitꞌee. Tachi Akꞌõre Ũraa ũridai kꞌãyaara, pꞌaratꞌa mãikꞌaapa awaraa ne–inaa waapɨara kꞌinia pꞌanapata. Maperã Tachi Akꞌõrepa oopi kꞌinia bɨkꞌa oodakꞌaa. 
MRK.4.20	Jõdee awaraa eperãarã chi netꞌatau eujã piade baaidapꞌedáakꞌapɨ pꞌanɨ. Netꞌatau aba eujã piade uuda chauparikꞌa tau treinta maa–e pɨrã sesenta maa–e pɨrã cien, mãga pɨkꞌa ma eperãarãpa Akꞌõre Ũraa ũridakꞌãri, tꞌãride ijãa pꞌaneepata. Mãgá Tachi Akꞌõre Ũraa waapɨara kꞌawaa wãpata mãikꞌaapa oopata irua kꞌinia bɨkꞌa.
MRK.4.21	Ichiaba jarateeji:
MRK.4.21	—Tachia lámpara kꞌoodakꞌaa cajón ekꞌari ata bɨdaitꞌee maa–e pɨrã cama ekꞌari. Ma kꞌãyaara lámpara kꞌoodakꞌãri, ɨtꞌɨ́ ata bɨpata pia ɨ̃daamerã. 
MRK.4.22	Mãga pɨkꞌa, ɨ̃rá Tachi Akꞌõre netꞌaa mera pɨkꞌa bɨ mĩda, tꞌẽepai parãpa jõmaarãmaa jaradaitꞌee.
MRK.4.23	¡Pia kꞌĩsíatɨ parãpa etꞌewa ũridapꞌedaade kꞌawaadamerã kꞌãata jara kꞌinia bɨ!
MRK.4.24	Ichiaba jaraji:
MRK.4.24	—Pia kꞌĩsíatɨ mɨa jararude. Eperãpa ne–inaa pia ookꞌãri mɨa jarateeda pia kꞌĩsia bairã, pia oo bɨ. Tachi Akꞌõrepa ichi ũraa audú kꞌawaapii irumaa, mãikꞌaapa ne–inaa pipɨara ooyada aji, iru ome. 
MRK.4.25	Tachi Akꞌõrepa eperã kꞌĩsia kꞌawaa bɨmaa kꞌĩsia kꞌawaara bapiitꞌee, Akꞌõre Ũraa Pia ijãapari perã. Jõdee mɨa jarateeda pia kꞌĩsia kꞌinia–e bakꞌãri, ichia naaweda kꞌawa bada kꞌĩra atuapiitꞌee.
MRK.4.26	Ichiaba Jesupa nepɨrɨji:
MRK.4.26	—Tachi Akꞌõre jua ekꞌari pꞌanɨɨrã ĩwapata netꞌatau eujãde pꞌodakꞌa. 
MRK.4.27	Tachia netꞌatau pꞌodapꞌeda, kꞌeuru chaa kꞌãiruta pɨjida mãikꞌaapa ewari chaa pꞌirabairuta pɨjida, ma netꞌatau tꞌonopari mãikꞌaapa wari wãpari. Tachia kꞌawada–e sãga mãgá waripari. 
MRK.4.28	Yoorode netꞌatau ichi itu tꞌonopari. Naapɨara uchiapari chi tꞌukꞌu; mamãikꞌaapa chi kꞌiru. Maapꞌeda uchiapari chi kꞌɨmɨ chakꞌe; tꞌẽepai netꞌatau chokꞌara chaupari. 
MRK.4.29	Pꞌoo bakꞌãri, ewapata. Mãga bɨ Tachi Akꞌõre jua ekꞌari pꞌanɨɨrã ome.
MRK.4.30	Jesupa ichiaba awaraa nepɨrɨji jarateeitꞌee:
MRK.4.30	—¿Kꞌãarekꞌa bɨma aji, Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã? ¿Kꞌãata nepɨrɨitꞌeema pia kꞌawaadamerã? 
MRK.4.31	Mostaza tau uudákꞌapɨ bɨ. Mãgɨ́ netꞌatau apemaarã netꞌatau kꞌãyaara ma–ãriara bɨ. 
MRK.4.32	Mamĩda uupꞌeda, apemaarã ne–uu kꞌãyaara waibɨara waripari. Mãgá waibɨa warikꞌãri, ipanaarãpa ãchi te oopata chi juade.
MRK.4.33	Jesupa mãga nepɨrɨ wãpachi Tachi Akꞌõrede kꞌĩsia pꞌaneedamerã. Ichia nepɨrɨda pia ũridakꞌãri, waa nepɨrɨpachi. 
MRK.4.34	Jarateekꞌãri, ichita mãgá nepɨrɨpachi. Nepɨrɨ–ee jarateekꞌaa paji. Mamĩda chi kꞌõpꞌãyoorã ituaba pꞌaneedakꞌãri, ma nepɨrɨda jõma jara kꞌinia bɨ jarateepachi.
MRK.4.35	Ma ewate kꞌeu wãkꞌãri, Jesupa maaji ichi ome nipapataarãmaa:
MRK.4.35	—Wãdáma aji, lago kꞌĩraikꞌa eeree.
MRK.4.36	Eperãarã atabëijida mãikꞌaapa bataujida Jesús su–akꞌɨ bada barcode. Awaraarã jida aukꞌa wãjida awaraa barcode. 
MRK.4.37	Mãgá lago sĩa wãdade nãu golpe pꞌua nɨ̃beeji mãikꞌaapa pꞌusara tꞌo nɨ̃beeji. Mapa barco pirubaai wã nipaji. 
MRK.4.38	Mãɨmisa Jesús kꞌãi baji barco trumaa. Su–akꞌɨ beepata ɨ̃rɨ porokꞌau baji. Aramata ɨ̃rɨmatꞌaajida mãikꞌaapa mãgajida:
MRK.4.38	—¡Tachi Waibɨa! ¡Pꞌirabáiji! ¡Tachi pirubaai wãdapɨ! ¿Pɨ–itꞌee pꞌua–ekꞌã ajida, tachi pirubaaidaruta pɨjida?
MRK.4.39	Mãpai Jesús pꞌirabaipꞌeda, mãgaji nãumaa:
MRK.4.39	—Waa pꞌuanaapáde aji.
MRK.4.39	Mãpai nãu waa pꞌua–e paji. Ichiaba pꞌusamaa maaji:
MRK.4.39	—Tꞌumãtɨ beepáde aji.
MRK.4.39	Aramata jõmaweda ipꞌii ũu beeji. 
MRK.4.40	Mãpai Jesupa maaji ichi ome nipapataarãmaa:
MRK.4.40	—¿Sãapꞌeda pꞌera jõnɨma? ¿Atꞌãri ijãada–eeta pꞌanɨkꞌã? aji.
MRK.4.41	Mamĩda ãchi pꞌera para beeji, waide mãga unudakꞌaa pada perã. Ãchi pitapai iidi para beeji:
MRK.4.41	—¿Kꞌaima nãgɨ́? Tachi Akꞌõrepapaita pedeepari nãumaa, pꞌusamaa ipꞌii beemerã.
MRK.5.1	Lago kꞌĩraikꞌa eere panajida Gerasa eujãde. 
MRK.5.2	Jesús barcodeepa bataukꞌãri, irumaa cheji jãɨradeepa eperã kꞌapꞌɨade netuara merãtɨa bɨ.
MRK.5.3	Ma eperã ãkꞌadaa bapachi jãɨra mãu te uriade. Ichi ome pꞌoyaadakꞌaa paji; cadenapa pida. 
MRK.5.4	Edaare cadenapa bɨɨrɨde mãikꞌaapa juade jɨ̃ nɨ̃bɨpachida. Mamĩda tꞌɨɨtꞌaapachi. Mapa pꞌoyaadakꞌaa paji. 
MRK.5.5	Ãstaawa, pꞌãrikꞌua pida bia nipapachi ee beede mãikꞌaapa jãɨra bee chaa. Ichi itu pꞌu oo nipapachi mãupa. 
MRK.5.6	Mamĩda tꞌɨmɨ́ weda mãgɨ́ eperãpa Jesús unukꞌãri, pꞌiradachi irumaa mãikꞌaapa bedabaidachi. 
MRK.5.7+MRK.5.8	Mãpai Jesupa mãgaji:
MRK.5.7+MRK.5.8	—¡Netuara, uchiapáde aji, na eperã kꞌapꞌɨadeepa!
MRK.5.7+MRK.5.8	Biaji:
MRK.5.7+MRK.5.8	—Jesús, pɨ Akꞌõre Waibɨa Warrapɨ. ¿Kꞌãata ooitꞌeema aji, mɨ ome? Tachi Akꞌõre kꞌĩrapite jaráji mɨ kꞌachia oo–e paitꞌee. Mɨ ichiakꞌau bɨpáde aji.
MRK.5.9	Mãpai Jesupa iidiji:
MRK.5.9	—¿Pɨ, kꞌasaa tꞌɨ̃jarapatama? aji.
MRK.5.9	—Mɨ tꞌɨ̃jarapatada aji, Legión,
MRK.5.10	Mãpai Jesumaa chupɨria iidipachi awara ãyaa pëinaamerã. 
MRK.5.11	Ma ee kꞌarraya sinaarã chokꞌara nekꞌomaa pꞌanajida. 
MRK.5.12	Mapa netuaraarãpa chupɨria iidijida:
MRK.5.12	—Awara ãyaa pëii kꞌãyaara, ara pꞌanɨ sina kꞌapꞌɨade tꞌĩupipáde ajida.
MRK.5.13	Mãpai Jesupa netuaraarã mamaa pëiji. Uchiapiji ma eperã kꞌapꞌɨadeepa mãikꞌaapa tꞌĩupiji sinaarã kꞌapꞌɨade. Mãɨrã pꞌirakꞌoodachida ee kꞌõotꞌari jira bɨdee mãikꞌaapa lago jãde baainajida. Mama jõmaweda ɨ̃yapa jɨ̃akꞌoodachida. Sinaarã perá dos mil paji.
MRK.5.14	Ma sina jɨ̃a pꞌanadapꞌedaarãpa mãga unudakꞌãri, pꞌera pꞌirakꞌoodachida. Ãchia unudapꞌedaa nepɨrɨnajida pꞌuuru pidaarãmaa mãikꞌaapa pꞌuuru kꞌaitꞌa beerãmaa. Eperãarãpa Jesupa ooda kꞌawaa kꞌinia pꞌanadapꞌedaa perã, chejida akꞌɨde. 
MRK.5.15	Jesumãi pachedakꞌãri, ma eperã netuaraarã merãtɨa pꞌanadapꞌedaa unujida, pꞌaru jɨ̃pꞌeda, su–akꞌɨ bɨ Jesús ikꞌaawa mãikꞌaapa kꞌĩra pia akꞌɨ baji. Mãga unudakꞌãri, pꞌera para beeji. 
MRK.5.16	Chi unudapꞌedaarãpa nepɨrɨjida apemaarãmaa netuaraarã merãtɨa pꞌanadapꞌedaa mãikꞌaapa sinaarã kꞌapꞌɨade pëikꞌooda. 
MRK.5.17	Mãpai waaweepa Jesumaa chupɨria iidijida ãchi eujãdeepa wãmerã.
MRK.5.18	Jesús barcode bataukꞌãri, ma eperã naaweda netuaraarã merãtɨa badapa chupɨria iidiji Jesupa ichi ome aukꞌa wãpimerã. 
MRK.5.19	Mamĩda Jesupa oo–e paji; jĩpꞌa jaraji:
MRK.5.19	—Wã́ji pɨchi temaa. Nepɨrɨnapáde aji, jõmaweda Akꞌõrepa ooda mãikꞌaapa pɨ chupɨria kꞌawaada.
MRK.5.20	Mãpai nepɨrɨ wãpachi Jesupa ooda ichi ome Decápolis eujãde, pꞌuuru bee chaa. Mãga ũridakꞌãri, eperãarã jõmaweda o–ĩa akꞌɨtrua para beeji.
MRK.5.21	Waya Jesús chekꞌãri kꞌĩraikꞌa eereepa barcode, eperãarã chokꞌara chejida irumaa lago ide. 
MRK.5.22	Mãga nɨde Tachi Akꞌõre Ũraa jarateepata tedepema poro pacheji. Ichi tꞌɨ̃jarapachida Jairo. Jesús unu atakꞌãri, bɨɨrɨmãi bedabaidachi 
MRK.5.23	mãikꞌaapa chupɨria iidiji:
MRK.5.23	—Mɨ kꞌau juakꞌaya nɨ̃bɨ. Chupɨria kꞌawáaji. Pɨ jua bɨnapáde aji iru ɨ̃rɨ, mãgá jɨpa beemerã mãikꞌaapa chokꞌai beemerã.
MRK.5.24	Mãpai Jesús ichi ome wãji. Ichiaba eperãarã chokꞌara wãjida Jesús ome. Maperã pꞌĩsua wãjida. 
MRK.5.25	Ma eperãarã see nɨ̃bɨde baji wẽra bi kꞌayaa bɨ waamiapa. Doce años mãgá baji. 
MRK.5.26	Atꞌapai mia baji. Jõma chi pꞌaratꞌa jõdai baji jɨpapataarã juade nipa, jɨpa–ee. Waapɨara kꞌayaa kꞌerapachi. 
MRK.5.27	Jesupa ooda ũri bada perã awaraarã itꞌaideepa, kꞌaitꞌa wãji ãpɨteikꞌa eereepa iru pꞌaru tꞌõbaitꞌaade. 
MRK.5.28	Mãga ooji kꞌĩsia bada perã iru pꞌaru i tꞌõbairupapai jɨpa beei. 
MRK.5.29	Tꞌõbaikꞌãri, aramata waamia tꞌɨbaidachi, mãikꞌaapa ichia kꞌawaaji Jesupa ichi jɨpada. 
MRK.5.30	Aweda Jesupa kꞌawaaji jɨparu ichia jara–eeta. Mapa ãpɨtee akꞌɨpꞌeda, iidiji:
MRK.5.30	—¿Kꞌaipa mɨ pꞌaru tꞌõbaijima? aji.
MRK.5.31	Ichi ome nipapataarãpa mãgajida:
MRK.5.31	—¿Pɨa unu–e bɨkꞌã ajida, eperãarã pꞌĩsua nɨ̃bɨ? Mãga bɨta iidi bɨ: “¿Kꞌaipa mɨ tꞌõbaijima?”
MRK.5.32	Mamĩda Jesupa tau kꞌitꞌaa akꞌɨ nɨ̃beeji unui jĩakꞌaapa kꞌaipa paji. 
MRK.5.33	Ma wẽra kꞌapꞌɨa wëre nɨ̃bapachi pꞌera nɨ̃bɨpa, kꞌawa bada perã ichita jɨpa bɨ. Mapa bedabaidachi Jesús kꞌĩrapite mãikꞌaapa jõmaweda jaraji. 
MRK.5.34	Mãpai Jesupa mãgaji irumaa:
MRK.5.34	—Wẽra, pɨa mɨde ijãa bairã, jɨpa beejida aji. Kꞌãiwee wãpáde aji, pɨ kꞌayaa wẽpada perã.
MRK.5.35	Jesús pedeemaa bɨde Jairo tedeepa eperãarã chejida mãikꞌaapa mãgajida Jairomaa:
MRK.5.35	—Pɨ kꞌau jai–idaaji. Mapa ¿kꞌãare–itꞌee Jesús ateedayama ajida, pɨchi temaa?
MRK.5.36	Mamĩda Jesupa mãga ũrikꞌãri, mãgaji Jairomaa:
MRK.5.36	—Waaweenáaji; jĩpꞌa mɨde ijãapáde aji.
MRK.5.37	Mamãikꞌaapa kꞌõpꞌãyapi–e paji apemaarãmaa; aba ateeji Pedro, Santiago mãikꞌaapa chi ɨ̃pema, Juan. 
MRK.5.38	Jairo temãi panadakꞌãri, biukꞌa nɨ̃baji. Ununajida eperãarã jarajẽe para nɨ̃bɨ. 
MRK.5.39	Tꞌĩujida teedaa mãikꞌaapa Jesupa mãgaji:
MRK.5.39	—¿Sãapꞌeda audupai jẽe para bɨma? aji. Na wẽra kꞌau jai–idaa–e bɨ. Jĩpꞌa kꞌãita bɨda aji.
MRK.5.40	Mãga ũridakꞌãri, ëikꞌoodachida. Mãpai Jesupa jõmaweda taawaa uchiapikꞌooji. Aba tꞌĩupiji ma wẽra kꞌau jai–idaada kꞌapꞌɨa badamaa, chi akꞌõre, chi nawe mãikꞌaapa Jesús ome wãdapꞌedaarã.
MRK.5.41	Juade jita atapꞌeda mãgaji:
MRK.5.41	—
MRK.5.42	Aramata pꞌirabaidachi mãikꞌaapa pꞌɨrrɨa beeji. (Ma wẽra kꞌau doce años iru baji.) Mãga unudakꞌãri, eperãarã akꞌɨtrua para beeji. 
MRK.5.43	Mamĩda Jesupa ũraaji apidaamaa nepɨrɨnaadamerã. Maapꞌeda jaraji nekꞌopidamerã ma wẽra kꞌaumaa.
MRK.6.1	Mamãikꞌaapa Jesús wãji ichi warida pꞌuurudee chi kꞌõpꞌãyoorã ome. 
MRK.6.2	Ɨ̃ipata ewate Akꞌõre Ũraa jarateemaa beeji mãpema Akꞌõre Ũraa jarateepata tede. Eperãarãpa Jesupa jarateeda ũridakꞌãri, pꞌera pɨkꞌa iidi para beeji:
MRK.6.2	—¿Sãmapɨ kꞌawaajima ajida, ichia jarateemaa bɨ? ¿Sãgapɨ kꞌĩsia kꞌawaa beejima? Ma awara, ¿Sãga ooparima ne–inaa eperãarãpa pꞌoyaa oodakꞌaa ãchi juadoopa? 
MRK.6.3	¿Jãgɨpa ne–inaa pakꞌurudee oopari–ekꞌã? ¿Ichi María warra–ekꞌã? ¿Santiago, José, Judas mãikꞌaapa Simón chi ɨ̃pemaarã–ekꞌã? Ichiaba, ¿ichi ɨ̃pewẽraarã nama pꞌanapata–ekꞌã ajida, tachi tꞌãide?
MRK.6.3	Mapa iru pedee ijãa kꞌiniadakꞌaa paji. 
MRK.6.4	Mãpai Jesupa maaji:
MRK.6.4	—Jõmaarã tꞌãide ũri kꞌinia pꞌanapata Tachi Akꞌõre pedee jaraparipa jara bɨ. Mamĩda ichi pꞌuurudepemaarãmaa jaratee chekꞌãri, ijãadakꞌaa. Aukꞌa ijãadakꞌaa jarateekꞌãri ichi ëreerãmaa mãikꞌaapa ichi tedepemaarãmaa.
MRK.6.5	Mama irua ne–inaa eperãarãpa pꞌoyaa oodakꞌaa oo–e paji, ichide ijãada–e pꞌanadapꞌedaa perã. Kꞌayaa beerã chokꞌara–eepai jɨpaji ichi juapa tꞌõbaikꞌãri. 
MRK.6.6	Pꞌera pɨkꞌa beeji ichi pꞌuurudepemaarãpa ichide pia ijãada–e pada perã.
MRK.6.6	Jesús pꞌuuru bee chaa nipaji jarateede. 
MRK.6.7	Mãgá nidade chi kꞌõpꞌãyoorã doce tꞌɨ̃ pꞌeji mãikꞌaapa ome–omee pëiji netuara uchiapidamerã ichi tꞌɨ̃de, ichi jõmaarã kꞌãyaara waibɨara bairã.
MRK.6.8	Jaraji ne–inaa ateenaadamerã; jĩpꞌa ateedamerã pakꞌuru tꞌɨdɨkꞌadaitꞌee ode wãdakꞌãri. Wãdaipia bɨ muchila wẽe, chikꞌo wẽe mãikꞌaapa pꞌaratꞌa wẽe. 
MRK.6.9	Ãchi chancla mãikꞌaapa pꞌaru jɨ̃daipia bɨ, mamĩda awaraa pꞌaru ateedaikꞌaraa bɨ jɨ̃daitꞌee. 
MRK.6.10	Mãpai mãgaji:
MRK.6.10	—Parã teedaa wãdakꞌãri, aɨ tede pꞌanéetɨ, mamãikꞌaapa wãruta misa. 
MRK.6.11	Mamĩda eperãarãpa parã auteebaida–e pɨrã, ichiaba parãpa jarateeruta ũri kꞌiniada–e pɨrã, mamãikꞌaapa uchíatɨ. Uchiadakꞌãri, bɨɨrɨdepema yooro pꞌora nẽepꞌedapáde aji, akꞌɨpidaitꞌee Akꞌõrepa mãga kꞌinia–e bɨ. [Ãra kꞌachiara uchiadaitꞌee Sodoma pidaarã mãikꞌaapa Gomorra pidaarã kꞌãyaara Tachi Akꞌõre kꞌĩrapite panadakꞌãri, iru ewari waibɨa ewate.]
MRK.6.12	Mãpai chi kꞌõpꞌãyoorã wãjida jarateede. Eperãarãpa ma jarateeda ũridakꞌãri, ãchia pꞌekꞌau kꞌachia oopata oo amaajida mãikꞌaapa Tachi Akꞌõrede ijãajida. 
MRK.6.13	Ichiaba netuara chokꞌara uchiapipachida eperãarã kꞌapꞌɨadeepa mãikꞌaapa aceitepa pꞌurudakꞌãri, kꞌayaa beerã chokꞌara jɨpapachida.
MRK.6.14	Awaraarã ideepa Rey Herodepa
MRK.6.14	—Mãgɨ́ eperã Juan Bautistada apachida, chi piuda chokꞌai pꞌirabaida. Mapa ne–inaa eperãarãpa pꞌoyaa oodakꞌaa oopari.
MRK.6.15	Ũkꞌuruurãpa jarapachida:
MRK.6.15	—Jãgɨ́ Elías,
MRK.6.15	Jõdee awaraarãpa jarapachida:
MRK.6.15	—Akꞌõre pedee jarateeparipɨ, chonaarãwedapema Akꞌõre pedee jarapataarã jĩakꞌa.
MRK.6.16	Herodepa eperãarãpa jaradapꞌedaa ũrikꞌãri, maaji:
MRK.6.16	—Mãgɨ́ Juanpɨ, mɨa otau tꞌɨapꞌepitꞌaada; mãikꞌaapa ɨ̃rá chokꞌai pꞌirabaida.
MRK.6.17	Aɨ naaweda Herodepa Juan cadenapa jɨ̃ atapiji mãikꞌaapa carcelde tꞌɨpitꞌaaji chi ɨ̃pema Filipo wẽra Herodías kꞌaurepa. Herodepa ma wẽra ataji ichi ome beemerã. 
MRK.6.18	Juanpa mãga kꞌawaa atakꞌãri, mãgapachi Herodemaa: “Pɨa pɨchi ɨ̃pema wẽra iru baikꞌaraa bɨ pɨchi wẽrakꞌa.”
MRK.6.19	Maperã Herodiapa Juan kꞌĩra unuamaa iru beeji mãikꞌaapa peepitꞌaa kꞌinia baji Herodemaa. Mamĩda pꞌoyaa oo–e paji. 
MRK.6.20	Herodepa Juan waawee baji, irua Akꞌõrepa oopi bɨkꞌa oopachi perã mãikꞌaapa Tachi Akꞌõrepa iru pia akꞌɨ bapachi perã. Maperã Juan jɨ̃a paraa iru bapachi. Ma awara Juanpa jaratee bɨ ũri kꞌinia bapachi, kꞌawakꞌaa paji mĩda irua kꞌãata jara kꞌinia bɨ.
MRK.6.21	Mamĩda Herodiapa kꞌĩsia ataji Herodepa ichi tꞌoda fiesta ookꞌãri. Ichi ekꞌariirã poroorã, soldaorã poroorã, mãikꞌaapa eperãarã waibɨarã Galilea eujãdepemaarã pachejida ma nekꞌopari fiesta oode. 
MRK.6.22	Ma fiesta oomaa pꞌanɨde Herodías kꞌau tꞌĩuji nekꞌodapꞌedaamãi mãikꞌaapa pëiramaa beeji. Rey Herodepa mãikꞌaapa ichi ome pꞌanadapꞌedaarãpa ma pëira bada audú kꞌinia pꞌanajida. Mapa reypa mãgaji ma awẽramaa:
MRK.6.22	—Mɨmaa iidíji, pɨchia iidi kꞌiniata. Mɨa teeitꞌee. 
MRK.6.23	Wãarapɨ; Tachi Akꞌõre kꞌĩrapite mɨa juraa bɨ, mɨa teeitꞌee pɨchia iidiruta. Mɨa eujã akꞌɨ bɨ esajĩakꞌa teeitꞌee, kꞌinia bɨ pɨrã.
MRK.6.24	Ma awẽra taawaa uchiapꞌeda, iidinaji chi nawemaa:
MRK.6.24	—¿Kꞌãata iidiyama? aji.
MRK.6.24	Chi nawepa pꞌanauji:
MRK.6.24	—Iidipáde aji, Juan Bautista poro.
MRK.6.25	Ma awẽra isapai waya tꞌĩuji rey badamãi mãikꞌaapa maaji:
MRK.6.25	—Kꞌinia bɨda aji, ɨ̃raweda teemerã Juan Bautista poro pꞌaratꞌude.
MRK.6.26	Rey Herodes kꞌĩra pia–ee beeji, Juan peepi kꞌinia–e bada perã. Mamĩda chi che pꞌanadapꞌedaarã kꞌĩrapite juraada kꞌaurepa mera kꞌinia–e paji. 
MRK.6.27	Aramata pëiji soldao Juan poro aneemerã. Soldao wãpꞌeda carcelde, Juan otau tꞌɨapꞌetꞌaaji 
MRK.6.28	mãikꞌaapa ma awẽra nawepa jaradakꞌa aneeji iru poro pꞌaratꞌude. Ma awẽramaa tee cheji. Maapꞌeda ichia teenaji ichi nawemaa.
MRK.6.29	Juan kꞌõpꞌãyoorãpa ũri atadakꞌãri iru peedapꞌedaa, chi piuda kꞌapꞌɨa iidinajida ɨadaitꞌee.
MRK.6.29	Mãga paji Juan Bautista peepidapꞌedaa.
MRK.6.30	Jesús kꞌõpꞌãyoorã waya araa pꞌanadakꞌãri iru ome, irumaa nepɨrɨjida jõma ãchia oodapꞌedaa mãikꞌaapa jarateedapꞌedaa. 
MRK.6.31	Eperãarã chokꞌara wãpachida mãikꞌaapa chepachida. Maperã chi kꞌõpꞌãyoorã ome pꞌoyaa nekꞌodakꞌaa paji. Mapa Jesupa mãgaji ãchimaa:
MRK.6.31	—Kꞌõpꞌãyoorã, chétɨ. Tꞌɨmɨ́ ɨ̃inadáma eperãarã wãdakꞌaamaa.
MRK.6.32	Mãpai barcode bataujida awara ãyaa wãdaitꞌee. 
MRK.6.33	Mamĩda chokꞌaraarãpa unujida ãra wã nidá mãikꞌaapa kꞌawaajida Jesús aɨde wã. Maperã eperãarã jõmaweda pꞌirajida, naapɨara nɨde. 
MRK.6.34	Jesús barcodeepa bataukꞌãri, eperãarã chokꞌara unuji. Ãra chupɨria kꞌawaaji ovejaarãkꞌa para bada perã, akꞌɨpari wẽe. Mãpai Jesupa Akꞌõre Ũraa jarateemaa beeji. 
MRK.6.35	Kꞌeupodopa chi kꞌõpꞌãyoorã ikꞌaawa chejida mãikꞌaapa mãgajida:
MRK.6.35	—Kꞌeu wãpɨ; nama eperãarã pꞌanadakꞌaa. 
MRK.6.36	Pëipáde ajida, eperãarã wãdamerã te chaa mãikꞌaapa pꞌuuru bee chaa ne–inaa kꞌoparii netonadamerã.
MRK.6.37	Mamĩda Jesupa pꞌanauji:
MRK.6.37	—Parãpa chikꞌo téetɨ kꞌodamerã.
MRK.6.37	Mãpai mãgajida:
MRK.6.37	—¿Pɨa kꞌinia bɨkꞌã taipa pan netonadamerã kꞌopidaitꞌee ãramaa? ¿Kꞌãare pꞌaratꞌapa netodayama ajida? ¿Atane ocho mimiada valorta
MRK.6.38	Mãpai Jesupa iidiji:
MRK.6.38	—¿Pan jõmasaa iru pꞌanɨma? aji. Akꞌɨnátɨ.
MRK.6.38	Kꞌawaadakꞌãri, jara chejida:
MRK.6.38	—Pan joisomaa mãikꞌaapa chikꞌo omé iru pꞌanɨda ajida.
MRK.6.39	Mãpai jaraji eperãarã su–akꞌɨ pꞌaneepidamerã awara–awaraa chokꞌara, eujãde pꞌũajara ɨ̃rɨ. 
MRK.6.40	Su–akꞌɨ pꞌaneejida awara–awaraa cien mãikꞌaapa cincuenta. 
MRK.6.41	Mãpai Jesupa pan chikꞌo ome jitaji ichi juade, maapꞌeda ɨtꞌaa akꞌɨji. Ɨtꞌaa tꞌɨ̃pꞌeda gracias jaraitꞌee Tachi Akꞌõremaa, ma pan kꞌõrakꞌooji. Mãga oopꞌeda, pan chokꞌara teeji chi kꞌõpꞌãyoorãpa eperãarãmaa jedenadamerã. Ichiaba chikꞌo jedejida jõmaarãmaa mãgɨ́ chikꞌo omé iru pꞌanadapꞌedaadepema. 
MRK.6.42	Jõmaweda nekꞌojida bi jãwaa pꞌaneerutamaa. 
MRK.6.43	Jesús kꞌõpꞌãyoorãpa kꞌoraa docena aba pꞌejida pan pite mãikꞌaapa chikꞌo nɨ̃beeda. 
MRK.6.44	Chi mãgɨ́ pan kꞌodapꞌedaarã ɨmɨkꞌĩraarã cinco mil paji.
MRK.6.45	Ma tꞌẽepai Jesupa chi kꞌõpꞌãyoorã barcode bataupiji ichi naa lago sĩadamerã Betsaida pꞌuurudee ichi eperãarã ome despediiru misa. 
MRK.6.46	Eperãarã erreukꞌoodaidakꞌãri, iru wãji ee nokꞌodee ɨtꞌaa tꞌɨ̃de. 
MRK.6.47	Kꞌeudaikꞌãri, chi kꞌõpꞌãyoorã barcode lago esa–aukꞌa ewaa wã nipajida. Mãɨmisa Jesús truwá bee baji. 
MRK.6.48	Jesupa unu baji chupɨria jõnɨ, ãchimaa nãu pꞌua nɨ̃bada perã. Mãpai taujaaweda wãji ãramaa lago ɨ̃rɨ. 
MRK.6.49	Barco kꞌaitꞌa wã nipakꞌãri, unujida mãikꞌaapa kꞌĩsiajida netuara. Mapa biajida. 
MRK.6.50	Jõmaweda audú pꞌeradachida. Mamĩda irua mãgaji:
MRK.6.50	—¡Pꞌeranáatɨ! ¡Mɨda! aji.
MRK.6.51	Mãpai batauji ãra ome mãikꞌaapa nãu pꞌua nɨ̃bada tꞌumãtɨdachi. Akꞌɨtrua para beeji 
MRK.6.52	ãra waide ijãada–e pꞌanadapꞌedaa perã Tachi Akꞌõrepa ne–inaa mãgá chaaree bee oopipari Jesumaa. Mãgá pꞌanajida, unujida mĩda irua pan kꞌopida eperãarãmaa, pan wẽe pꞌanadakꞌãri.
MRK.6.53	Panadakꞌãri lago kꞌĩraikꞌa eere, wiibainajida Genesaret eujãde. Mama barco jɨ̃ bɨjida to ide. 
MRK.6.54	Barcodeepa bataurutade, eperãarã mama pꞌanapataarãpa Jesús kꞌawa atajida. 
MRK.6.55	Isapai jõmaarãmaa jara wãjida. Mapa kꞌayaa beerã chokꞌara aneejida Jesús wãyaaitꞌee ũridapꞌedaamãi. 
MRK.6.56	Iru wãrumaa pꞌuuru beede mãikꞌaapa pꞌuuru awara ãi te beede, ichiaba kꞌayaa beerã ateepachida ãchi pꞌarude. Ata bɨpachida eperãarã ode wãyaapatamãi mãikꞌaapa Jesús wãyaa wãkꞌãri, chupɨria iidipachida ichi pꞌaru ide pɨjida tꞌõbaipimerã. Kꞌayaa beerãpa tꞌõbaidakꞌãri, jõmaweda jɨpa pꞌaneepachida.
MRK.7.1	Moisepa pꞌãda jarateepataarã Jerusalendeepa chejida Jesús badamaa fariseorã ome. 
MRK.7.2	Mãɨrãpa unudakꞌãri Jesús kꞌõpꞌãyoorã ũkꞌuru jua sɨɨda–ee nekꞌo pꞌanɨ, pedee kꞌachia jarapachida ãra ãpɨte. 
MRK.7.3	(Fariseorãpa mãikꞌaapa awaraa judiorã pia bee kꞌinia pꞌanɨɨrãpa jua pi–ia sɨɨpata. Mãga jarateepachida chonaarãweda mãikꞌaapa atꞌãri mãga oopata ãchi naawedapemaarãpa oopatapꞌedaakꞌa. Ãchi kꞌĩsiade judiorã pia beerã nekꞌodaikꞌaraa bɨ, mãgá ãchi jua sɨɨda–ee. 
MRK.7.4	Ne–inaa kꞌoparii netodapꞌeda pꞌuurude, nekꞌodakꞌaa pia sɨɨdai naaweda. Ichiaba oopata nãgee ne–inaa awaraa ãchi naawedapemaarãpa oopatapꞌedaakꞌa: nekꞌodai naaweda ne–inaa mesade sɨɨpata; vaso, kꞌuuru metaldee, chokꞌo mãikꞌaapa ãchi sĩu–akꞌɨ pꞌaneepatamãi.) 
MRK.7.5	Mãga oopata perã iidijida kꞌũradaitꞌee:
MRK.7.5	—¿Sãapꞌeda pɨ ome nipapataarãpa ooda–e pꞌanɨma ajida, tachi chonaarãpa chonaarãweda oopatapꞌedaakꞌa? Ma kꞌãyaara jua pia sɨɨda–e pꞌanɨ nekꞌodai naaweda.
MRK.7.6	Jesupa pꞌanauji:
MRK.7.6	—Chonaarãweda Akꞌõre pedee jarapari Isaíapa parã ãpɨte wãara pedeeji. ¡Seewata Tachi Akꞌõrede ijãapataarãda apata! Isaíapa mãgaji:
MRK.7.6	‘Na eperãarãpa mɨ kꞌinia iru pꞌanɨda apata itꞌaipa. Mamĩda ãchi tꞌãripa wãara mɨ kꞌiniadakꞌaa. 
MRK.7.7	Páripɨ mɨ kꞌĩrapite ɨtꞌaa tꞌɨ̃pata, oo kꞌinia pꞌanapata perã eperãarãpa jara pꞌanɨkꞌa, mɨa jara bɨkꞌa oodai kꞌãyaara.’ 
MRK.7.8	Mãpai Jesupa mãgaji:
MRK.7.8	—Parãpa audupɨara ijãapata eperãarãpa ãchi kꞌĩsiadeepa jarateepata. Jõdee Akꞌõre Ũraade pꞌã jẽra bɨkꞌa oodaitꞌee kꞌĩsiadakꞌaa.
MRK.7.9	Ichiaba mãgaji:
MRK.7.9	—Akꞌõre Ũraa yiaraa iru pꞌanɨ. Jõdee chonaarãweda oopatapꞌedaakꞌa oo kꞌinia pꞌanapata. ¿Mãga–ekꞌã? aji. 
MRK.7.10	Chonaarãweda Tachi Akꞌõrepa jaraji Moisés itꞌaideepa:
MRK.7.10	‘Pɨchi akꞌõre mãikꞌaapa pɨchi nawe kꞌinia iru baparíiji mãikꞌaapa ãra pedee ũriparíiji.’ 
MRK.7.10	Ma awara jaraji:
MRK.7.10	‘Warrapa ikꞌachia jararu pɨrã ichi akꞌõremaa wa ichi nawemaa, peetꞌaadaipia bɨ.’ 
MRK.7.11	Mamĩda parãpa jarateepata eperãpa jarai chi akꞌõremaa wa chi nawemaa: “Pɨ pꞌoyaa kꞌaripa–epɨ, jõma mɨa iru bɨ 
MRK.7.12	Eperãpa mãga jarakꞌãri, pia bɨda apata chi akꞌõreerã kꞌaripanaamerã. 
MRK.7.13	Mãgɨ́ ũraa uchiapari eperãarã kꞌĩsiadeepa. Mãgɨde ijãadakꞌãri, Tachi Akꞌõre Ũraa yiaraa iru pꞌaneepata. Ichiaba awaraa ũraa jarateepata mãikꞌaapa ma kꞌaurepa eperãarãpa oodakꞌaa Tachi Akꞌõre Ũraade jara bɨkꞌa.
MRK.7.14	Tꞌẽepai Jesupa eperãarã tꞌɨ̃ pꞌe atapꞌeda, maaji:
MRK.7.14	—Jõmaarãpa mɨ pedee ũrítɨ, mãikꞌaapa kꞌawáatɨ mɨa jararu. 
MRK.7.15	Chikꞌo kꞌodakꞌãri, tachi kꞌapꞌɨade edú banapari. Ma chikꞌo kꞌodapꞌedaa kꞌaurepa tachi kꞌachia pꞌaneedakꞌaa Tachi Akꞌõre kꞌĩrapite. Ma kꞌãyaara, ne–inaa eperã tꞌãrideepa uchiarúpata kꞌachia beepipari. 
MRK.7.16	[Pia kꞌĩsiadapáde aji, mɨa jaradade.]
MRK.7.17	Jesupa eperãarã atabëipꞌeda, tꞌĩuji teedaa. Mama chi kꞌõpꞌãyoorãpa iidijida:
MRK.7.17	—¿Kꞌãata jara kꞌinia bɨma ajida, pɨa eperãarãmaa jarateeda?
MRK.7.18	Irua jaraji:
MRK.7.18	—¿Mãgara, parãpa ichiaba kꞌawada–e pꞌanɨkꞌã? Chikꞌo kꞌodakꞌãri, tachi kꞌachia beepikꞌaa Tachi Akꞌõre kꞌĩrapite, 
MRK.7.19	tꞌãride banakꞌaa perã. Jĩpꞌa bide banapari, maapꞌeda uchiapari. (Mãga jarakꞌãri, Jesupa jara kꞌinia baji Tachi Akꞌõrede ijãapataarãpa chikꞌo kꞌĩra tꞌãdoo kꞌodaipia bɨ.)
MRK.7.20	Ichiaba jaraji:
MRK.7.20	—Mamĩda ne–inaa kꞌachia eperã tꞌãrideepa uchiadapa tachi kꞌachia beepipari Tachi Akꞌõre kꞌĩrapite. 
MRK.7.21	Eperã tꞌãrideepa nãgee kꞌĩsia kꞌachia uchiaparida aji: pꞌekꞌau ooitꞌee awaraarã ome; nechɨaitꞌee; chĩara peeitꞌee; 
MRK.7.22	miakꞌãi bɨ awaraarã ome kꞌãiitꞌee; chĩara netꞌaa kꞌɨ̃aitꞌee; chĩaramaa ne–inaa kꞌachia ooitꞌee; chĩara kꞌũraitꞌee; ne–inaa kꞌachia ooi awaa bapariitꞌee; chĩara kꞌĩra unuamaa iru bapariitꞌee irua ne–inaa iru bɨ kꞌaurepa; chĩara ãpɨte seewa jara nipaitꞌee; audua bapariitꞌee mãikꞌaapa ne–inaa pariatua oopariitꞌee. 
MRK.7.23	Jõmaweda ma ne–inaa kꞌachia uchiapari eperã tꞌãrideepa. Ma ne–inaa oodakꞌãri, kꞌachia pꞌaneepata Tachi Akꞌõre kꞌĩrapite.
MRK.7.24	Mamãikꞌaapa Jesús Tiro pꞌuuru kꞌaitꞌa wãji chi kꞌõpꞌãyoorã ome. Wãji teedaa ichi unupi kꞌinia–e bada perã. Mamĩda pꞌoyaa miru–e paji. 
MRK.7.25+MRK.7.26	Mãga nɨde wẽra kꞌau netuara merãtɨa bada nawepa ũriji Jesús mama bɨ. Ma wẽra judio–e paji; Sirofenicia eujãdepema paji.
MRK.7.25+MRK.7.26	—Mɨ kꞌau kꞌapꞌɨade netuara merãtɨa bɨ. Chupɨria kꞌawáaji mãikꞌaapa uchiapitꞌaapáde aji, iru kꞌapꞌɨadeepa.
MRK.7.27	Mamĩda Jesupa mãgaji:
MRK.7.27	—Judiorãmaa ita–aria naa mɨmaa chupɨria iidipíji. Pia–e bɨda aji, warrarã chikꞌo jãri ataitꞌee mãikꞌaapa usaarãmaa tee baibɨitꞌee.
MRK.7.28	Ma wẽrapa pꞌanauji:
MRK.7.28	—Mãgada aji, Tachi Waibɨa. Mamĩda usaarãpa paara kꞌopata warrarã juadeepa baaida mesa ekꞌari. Mapa, mɨ judio–e mĩda, pɨmaa chupɨria iidi bɨda aji.
MRK.7.29	Mãpai Jesupa maaji:
MRK.7.29	—Pia pꞌanauji. Wãpáde aji, pɨ kꞌau kꞌapꞌɨadeepa netuara uchiada perã.
MRK.7.30	Ma wẽra teedaa panakꞌãri, chi kꞌau pꞌarude kꞌãiwee ununaji. Netuara uchiadai baji chi kꞌau kꞌapꞌɨadeepa.
MRK.7.31	Jesús uchiaji Tiro pꞌuuru kꞌaitꞌa bɨ eujãdeepa chi kꞌõpꞌãyoorã ome. Wãyaaji Sidón pꞌuurude panaitꞌee Decápolis eujãde, Galilea Lago kꞌaitꞌa. 
MRK.7.32	Mama Jesumaa eperã ateejida. Ma eperã kꞌɨɨrɨ kꞌĩ baji mãikꞌaapa pedee atua baji. Chupɨria iidijida Jesumaa iru jua bɨmerã ma eperã ɨ̃rɨ, jɨpa beemerã. 
MRK.7.33	Jesupa awara ãyaa ateeji see nɨ̃badamãiipa mãikꞌaapa ichi jua chakꞌepa tꞌɨtꞌaaji ma eperã kꞌɨɨrɨ chaa. Ichiaba idubapa tꞌõbaitꞌaaji iru kꞌĩrame. 
MRK.7.34	Maapꞌeda ɨtꞌaa akꞌɨji, golpe ĩyapaaji mãikꞌaapa mãgaji ma eperãmaa:
MRK.7.34	—
MRK.7.35	Aramata pedee atua bada pia pedeeji mãikꞌaapa kꞌɨɨrɨ ẽesaadachi. 
MRK.7.36	Mãpai Jesupa jaraji apidaamaa jaranaadamerã. Mãga jarapachi mĩda, waapɨara jara wãpachida. 
MRK.7.37	Chi ũridapꞌedaarã o–ĩa akꞌɨtrua para beeji mãikꞌaapa pedee para beeji:
MRK.7.37	—Jesupa jõma pia ooparipɨ. ¡Kꞌɨɨrɨ kꞌĩ bɨ ũripipari mãikꞌaapa pedee atua bɨ paara pedeepipari!
MRK.8.1	Ewari aba eperãarã chokꞌara waya see nɨ̃baji Jesús badamãi. Mamĩda nekꞌodaitꞌee wẽe pꞌanadapꞌedaa perã, chi kꞌõpꞌãyoorã tꞌɨ̃ pꞌeji mãikꞌaapa mãgaji:
MRK.8.2	—Mɨa na eperãarã chupɨria kꞌawaa bɨ, mɨ ome kꞌãima õpee pꞌanadairã mãikꞌaapa ɨ̃rá ãchi nekꞌodaitꞌee wẽe pꞌanɨ. 
MRK.8.3	Mãgá pëiru pɨrã ãchi te chaa, ode kꞌapꞌɨa tꞌũmaakꞌoodaridaitꞌee jarrapa, ũkꞌuru tꞌɨmɨɨpa che pꞌanadairã.
MRK.8.4	Chi kꞌõpꞌãyoorãpa iidijida:
MRK.8.4	—Mamĩda ¿sãga nekꞌopidayama ajida, nama eperãarã wẽ–e perã chikꞌo netodaitꞌee taimaa?
MRK.8.5	—¿Pan jõmasaa iru pꞌanɨma? aji.
MRK.8.5	Maajida:
MRK.8.5	—Siete.
MRK.8.6	Eperãarã su–akꞌɨ beepiji mãikꞌaapa ma pan atapꞌeda, ɨtꞌaa tꞌɨ̃ji gracias jaraitꞌee Tachi Akꞌõremaa. Kꞌõrakꞌoopꞌeda teeji chi kꞌõpꞌãyoorãpa eperãarãmaa jedenadamerã. 
MRK.8.7	Ichiaba chikꞌo chakꞌeerã chokꞌara–ee iru pꞌanajida. Jesupa ɨtꞌaa iidikꞌãri, chokꞌaraara eepadachi mãikꞌaapa jedepiji. 
MRK.8.8	Jõmaarãpa kꞌojida bi jãwaadarutamaa. Kꞌoraa siete ipuru pꞌejida pan chikꞌo ome beeda. 
MRK.8.9	Chi nekꞌodapꞌedaarã perá cuatro mil paji. Maapꞌeda Jesupa ãchi temaa pëiji. 
MRK.8.10	Mãpai Jesús chi kꞌõpꞌãyoorã ome barcode bataupꞌeda, wãji Dalmanuta eujãdee.
MRK.8.11	Mama bɨde fariseorã pachejida mãikꞌaapa aupedeemaa pꞌaneejida Jesús ome. Ɨmɨatee kꞌinia pꞌanadapꞌedaa perã, iidijida ne–inaa oomerã Tachi Akꞌõrepapai oopari, mãikꞌaapa akꞌɨpimerã wãara Tachi Akꞌõrepa iru pëida. 
MRK.8.12	Jesús golpe ĩyapaaji mãikꞌaapa mãgaji:
MRK.8.12	—¿Kꞌasaa parã pedeeta? ¿Awaraa ne–inaa unu kꞌinia pꞌanɨkꞌã Tachi Akꞌõre juapa ooda? Mɨa wãarata jararu. Mɨa oo–e paitꞌee parãpa iidi pꞌanɨkꞌa.
MRK.8.13	Maapꞌeda mama atabëiji. Barcode bataupꞌeda, uchiaji lago kꞌĩraikꞌa eere chi kꞌõpꞌãyoorã ome.
MRK.8.14	Ma wã nidade chi kꞌõpꞌãyoorãpa kꞌĩra atuadai pꞌanajida ateedaitꞌee ne–inaa kꞌoparii. Pan apai iru pꞌanajida barcode. 
MRK.8.15	Jesupa ãra ũraaji:
MRK.8.15	—Kꞌĩra kꞌawaa nipapatáatɨ fariseorã pan, Herodes pan kꞌonaadamerã, ãchi levadura kꞌachia bairã.
MRK.8.16	Jesús kꞌõpꞌãyoorã pedee para baji ãchi pitapai, irua jara kꞌinia bada kꞌawada–e pꞌanadapꞌedaa perã. Maajida:
MRK.8.16	—Mãga jara bɨ, tachi pan wẽe pꞌanadairã.
MRK.8.17	Jesupa kꞌawaji ãrapa kꞌĩsiadapꞌedaa. Mapa mãgaji:
MRK.8.17	—¿Sãapꞌeda pan wẽe pꞌanɨda a pꞌanɨma? aji. ¿Atꞌãri kꞌawada–e pꞌanɨkꞌã mɨa jaratee kꞌinia bɨ? ¿Pandepai kꞌĩsia pꞌanɨ–ekꞌã? aji. Mapa kꞌawada–e pꞌanɨ. 
MRK.8.18	Parã tau iru pꞌanɨ mĩda, unudakꞌaa mɨa oo bɨ. Kꞌɨɨrɨ iru pꞌanɨ mĩda, mɨa jaratee bɨ ũridakꞌaa. ¿Maarepidata kꞌirãpada–ekꞌã? 
MRK.8.19	Mɨa pan joisomaa jedekꞌãri ɨmɨkꞌĩraarã cinco milmaa, ¿chi pite beedapa kꞌoraa jõmasaa ipurujidama? aji.
MRK.8.19	Pꞌanaujida:
MRK.8.19	—Kꞌoraa docena aba.
MRK.8.20	—Ichiaba pan siete jededakꞌãri ɨmɨkꞌĩraarã cuatro milmaa, nekꞌodapꞌeda, ¿kꞌoraa jõmasaa ipurujidama? aji.
MRK.8.20	Maajida:
MRK.8.20	—Kꞌoraa siete.
MRK.8.21	Mãpai maaji:
MRK.8.21	—¿Parãpa atꞌãri kꞌawada–ekꞌã? aji. Kꞌĩra kꞌaupai ijãadai fariseorã pedee mãikꞌaapa Herodes pedee.
MRK.8.22	Betsaida pꞌuurude panadakꞌãri, tau pꞌãriu bɨ ateejida Jesumaa chupɨria iidide irua tꞌõbaimerã. 
MRK.8.23	Jesupa ma tau pꞌãriu bɨ juade jitapꞌeda, pꞌuuru kꞌidaa ateeji. Mãpai ma eperã tau jãde idutꞌaaji mãikꞌaapa ichi tau wãkꞌa atapꞌeda juapa, Jesupa maaji:
MRK.8.23	—¿Ɨ̃rá pia unurukꞌã? aji.
MRK.8.24	Akꞌɨpꞌeda, maaji:
MRK.8.24	—Unu bɨpɨ eperãarã pakꞌurukꞌa nĩutee.
MRK.8.25	Jesupa jua waya tau ɨ̃rɨ bɨji mãikꞌaapa ãyaa atakꞌãri, ma eperãpa pia unu beeji. Mãgá jɨpa beeji. 
MRK.8.26	Mãpai Jesupa ichi temaa pëiji mãikꞌaapa maaji:
MRK.8.26	—Pꞌuurudee wãnaapáde aji, mãikꞌaapa pꞌuuru pidaarãmaa maarepida jaranaapáde aji.
MRK.8.27	Ma tꞌẽepai, Jesús chi kꞌõpꞌãyoorã ome wãji pꞌuuru kꞌaipee beedee, Cesarea de Filipo pꞌuuru kꞌaitꞌa bɨ eujãde. Ode wãdade, Jesupa iidiji chi kꞌõpꞌãyoorãmaa:
MRK.8.27	—¿Mɨ kꞌaima a pꞌanɨma aji, eperãarãpa?
MRK.8.28	Pꞌanaujida:
MRK.8.28	—Ũkꞌuruurãpa jara pꞌanɨ pɨ Juan Bautista, piupꞌeda pꞌirabaida. Awaraarãpa jara pꞌanɨ Elías. Ichiaba ũkꞌuruurãpa jara pꞌanɨ pɨ awaraa Akꞌõre pedee jarapari.
MRK.8.29	—Parãpárama, ¿mɨ kꞌaima adaima? aji.
MRK.8.29	Pedropa pꞌanauji:
MRK.8.29	—Pɨ Cristo; Tachi Akꞌõrepa pëida tachi kꞌaripamerã.
MRK.8.30	Mamĩda Jesupa jaraji:
MRK.8.30	—Awaraarãmaa mãga nepɨrɨnaadapáde aji.
MRK.8.31	Jesupa jarateemaa beeji:
MRK.8.31	—Mɨde ijãadakꞌaa pꞌanadairã, tachi judiorã poro waibɨarãpa, pꞌaareerã poroorãpa, mãikꞌaapa Moisepa pꞌãda jarateepataarãpa mɨ miapidaitꞌee mãikꞌaapa yiaraa iru pꞌanadaitꞌee. Maapꞌeda mɨ, chi Eperã Akꞌõre Truadepema, peepitꞌaadaitꞌee. Mamĩda ewari õpeemaa mɨ chokꞌai pꞌirabaiitꞌee.
MRK.8.32	Mãgɨ́ pedee jaraji jõmaarã kꞌĩrapite. Mãpai Pedropa Jesús awara ãyaa ateeji mãikꞌaapa ɨtrɨamaa beeji, mãgá pedee bada perã. 
MRK.8.33	Mamĩda Jesús pꞌɨrrabaiji mãikꞌaapa chi kꞌõpꞌãyoorã kꞌĩra akꞌɨpꞌeda, mãgaji Pedromaa:
MRK.8.33	—¡Mɨ ikꞌaawaapa ãyaa wã́ji, Satanapa mãga jarapida perã! Pɨa kꞌĩsia–e Akꞌõrepa kꞌĩsia bɨkꞌa. Jĩpꞌa kꞌĩsiamaa bɨda aji, eperãarãpa kꞌĩsiapatakꞌa.
MRK.8.34	Mãga bapꞌeda, Jesupa chi kꞌõpꞌãyoorã tꞌɨ̃ pꞌe ataji awaraarã ome mãikꞌaapa maaji:
MRK.8.34	—Eperã mɨ ome nipa kꞌinia bɨ pɨrã, kꞌĩsiaikꞌaraa bɨ ichia ne–inaa oo kꞌinia bɨdepai. Ichi kuruso ãpꞌaipia bɨ eperã peenadaitꞌeekꞌa. Ooipia bɨ mɨa ooparikꞌa, ma kꞌaurepa miapiruta pɨjida piurumaa. 
MRK.8.35	Eperã piuamaa bɨ pɨrã mɨde ijãapari kꞌaurepa, mãgɨ́ piukꞌãri atuaitꞌee. Mamĩda eperã piuru pɨrã mɨde ijãapari kꞌaurepa, mãgɨ́ ɨtꞌaa wãitꞌee ichi piukꞌãri. 
MRK.8.36	Ma awara ¿kꞌãare piata baima eperãpa ne–inaa pia na pꞌekꞌau eujãde nɨ̃bɨ jõmaweda ataru pɨrã, mamĩda piupꞌeda chokꞌai pꞌirabai–e pɨrã Akꞌõre eujãde? 
MRK.8.37	Ichiaba, ¿kꞌãata teeima Tachi Akꞌõremaa, tachi piudapꞌeda chokꞌai pꞌirabaipimerã? Mãga pꞌoyaa ooda–e. 
MRK.8.38	Ɨ̃rapema eperãarã audú pꞌekꞌau oo kꞌinia pꞌanapata mɨde ijãadakꞌaa perã. Mãɨrã taide eperã kꞌĩra nejasia bɨ pɨrã jaraitꞌee mɨde ijãa bɨ maa–e pɨrã mɨ ũraa jaraitꞌee awaraarãmaa, mãgara mɨ, chi Eperã Akꞌõre Truadepema jida kꞌĩra nejasia baitꞌee mëreda aitꞌee, mɨ Akꞌõre Waibɨa kꞌĩra wãreede chekꞌãri iru angeleerã ome.
MRK.9.1	Jesupa ichiaba mãgaji:
MRK.9.1	—Mɨa wãarata jararu. Nama pꞌanɨɨrã ũkꞌuru piudai naaweda unudaitꞌee Tachi Akꞌõrepa eperãarã bɨru ichi jua ekꞌari ichideerã pꞌaneedamerã.
MRK.9.2	Kꞌãima seismaa Jesús wãji ee ɨtꞌɨa bɨ nokꞌode. Ichi ome ateeji Pedro, Santiago mãikꞌaapa Juan. Mama ãra taide Jesús kꞌĩra awaradachi. 
MRK.9.3	Ichi pꞌaru tꞌo–tꞌoo ɨ̃daadachi pi–ia tꞌõdakꞌa. 
MRK.9.4	Mãga nɨde chi kꞌõpꞌãyoorãpa unujida chonaarãweda pꞌanapatapꞌedaarã Elías mãikꞌaapa Moisés pedeemaa pꞌanɨ Jesús ome. 
MRK.9.5	Mãpai Pedropa mãgaji Jesumaa:
MRK.9.5	—Tachi Jarateepari, ¡pia bɨ nama pꞌanadaitꞌee pɨ ome! Oodaitꞌee te chakꞌeerã õpee; aba pɨ–itꞌee, aba Moise–itꞌee, chi apema Elia–itꞌee.
MRK.9.6	Pedropa kꞌĩsia–ee mãga jaraji, pꞌera akꞌɨ nɨ̃bada perã apemaarã ome. 
MRK.9.7	Mãga nɨde jɨ̃ararapa ãra aneu cheji. Madeepa Tachi Akꞌõrepa pedeeji:
MRK.9.7	—Nãgɨda aji, mɨ Warra kꞌinia. Ũrítɨ iru pedee. 
MRK.9.8	Aramata akꞌɨdakꞌãri, ãchi ikꞌaawa apida unuda–e paji; Jesús aupaita ãchi ome baji.
MRK.9.9	Eedeepa cherutade Jesupa
MRK.9.10	Maperã nepɨrɨda–e paji ãchia unudapꞌedaa. Mamĩda ãchi pitapai pedee pꞌanapachida kꞌasaa jara kꞌinia bɨ “jai–idaapꞌeda waya chokꞌai pꞌirabaiitꞌee”. 
MRK.9.11	Maapꞌeda Jesumaa iidijida:
MRK.9.11	—¿Sãapꞌeda Moisepa pꞌãda jarateepataarãpa jarapatama ajida, chonaarãwedapema Elías naapɨara cheitꞌee Tachi Kꞌaripapari kꞌãyaara?
MRK.9.12	Irua pꞌanauji:
MRK.9.12	—Wãarata jara pꞌanɨ. Elías naapɨara cheitꞌee mãikꞌaapa ne–inaa jõmaweda pia ooitꞌee, eperãarãpa auteebaidamerã iru tꞌẽe cheru. Mamĩda mɨa jara bɨ: Akꞌõre Ũraa pꞌãdade ichiaba jara bɨ mɨ, chi Eperã Akꞌõre Truadepema, miapidaitꞌee mãikꞌaapa kꞌĩra unuamaa iru pꞌanadaitꞌee. Tachi Akꞌõre Ũraa pꞌãdade pꞌã jẽra bɨkꞌa ichia oopiitꞌee. 
MRK.9.13	Mamĩda eperã Elías jĩakꞌaa chejipɨ. Mãgɨ́ tꞌɨ̃jarapachida Juan Bautista. Ãchia oo kꞌiniata oojida iru ome Akꞌõre Ũraa pꞌãdade jara bɨkꞌa.
MRK.9.14	Jesús, Pedro, Santiago mãikꞌaapa Juan pachedakꞌãri apemaarã kꞌõpꞌãyoorã pꞌanadapꞌedaamãi, unu chejida eperãarã chokꞌaraarãpa wapꞌɨra iru pꞌanɨ mãikꞌaapa Moisepa pꞌãda jarateepataarã ũkꞌuru aupedee jõnɨ ma kꞌõpꞌãyoorã ome. 
MRK.9.15	Jesús unudakꞌãri, akꞌɨtrua para beeji mãikꞌaapa pꞌira wãjida irumaa auteebaide. 
MRK.9.16	Mãpai Jesupa iidiji ãchimaa:
MRK.9.16	—¿Kꞌãaredeta aupedee pꞌanɨma mɨ kꞌõpꞌãyoorã ome?
MRK.9.17	Eperãpa pꞌanauji:
MRK.9.17	—Tachi Jarateepari, mɨ warra aneeji pɨmaa netuarapa ichiwa iru bairã. 
MRK.9.18	Ma netuarapa wawatꞌɨ batꞌatꞌaapari eujãde. Maapꞌeda itꞌaidee kꞌõpꞌepꞌee che nɨ̃beepari, kꞌida kierrkierree nɨ̃beepari, ichiaba kꞌapꞌɨa ɨbɨa nɨ̃beepari. Mɨa chupɨria iidiji pɨ kꞌõpꞌãyoorãmaa ma netuara uchiapitꞌaadamerã. Mamĩda pꞌoyaada–e paji.
MRK.9.19	Mãpai Jesupa mãgaji arii pꞌanadapꞌedaarãmaa:
MRK.9.19	—Aai, eperãarã, ¿atꞌãrita mɨde ijãada–e pꞌanɨkꞌã? ¡Ijãadakꞌaarã́kꞌapɨ pꞌanɨ! ¿Jõmasaa taarãitꞌee parã ome ijãarutamaa? Anéetɨ ma warra.
MRK.9.20	Mãpai aneejida Jesumaa. Mamĩda netuarapa Jesús unukꞌãri, warra wawatꞌaaji mãikꞌaapa batꞌatꞌaaji eujãde. Itꞌaideepa kꞌõpꞌepꞌee eujãde pɨrabai nɨ̃beeji. 
MRK.9.21	Jesupa iidiji ma warra akꞌõremaa:
MRK.9.21	—¿Sãaweda mãgá nɨ̃bɨma? aji.
MRK.9.21	Chi akꞌõrepa pꞌanauji:
MRK.9.21	—Ma–ãri weda. 
MRK.9.22	Atꞌapai netuarapa batꞌatꞌaapari tꞌɨpɨtau urua nɨ̃bɨde maa–e pɨrã toida peetꞌaaitꞌee. Mapa pꞌoyaa ooita bɨ pɨrã, tai chupɨria kꞌawáaji mãikꞌaapa kꞌaripapáde aji.
MRK.9.23	Jesupa pꞌanauji:
MRK.9.23	—¿Kꞌasaa pɨ pedee? ¿Pꞌoyaa ooikꞌã a bɨkꞌã? ¡Eperãpa mɨde ijãa bɨ pɨrã, mɨa ne–inaa jõma oopari!
MRK.9.24	Mãpai chi warra akꞌõrepa golpe pedeeji:
MRK.9.24	—Ijãa bɨda aji. ¡Mɨ kꞌaripáji waapɨara ijãaitꞌee!
MRK.9.25	Jesupa unukꞌãri eperãarã seedaruta, mãgaji netuaramaa:
MRK.9.25	—Netuara, ichiwapipari mãikꞌaapa kꞌɨɨrɨ kꞌĩpipari, uchíaji jã warra kꞌapꞌɨadeepa mãikꞌaapa waa iru kꞌapꞌɨade tꞌĩunaapáde aji.
MRK.9.26	Mãpai netuara biadachi mãikꞌaapa warra golpe wawatꞌaaji. Maapꞌeda uchiadachi warra kꞌapꞌɨadeepa. Ma warra piudakꞌa atabaibeeji. Mãpai arii see nɨ̃badaarãpa mãgajida:
MRK.9.26	—Piudachida, ajida.
MRK.9.27	Mamĩda Jesupa juade jita atapꞌeda, pꞌirabai ataji. Mãpai ma warra kꞌapꞌɨa pia beeji.
MRK.9.28	Maapꞌeda Jesús wãji teedaa chi kꞌõpꞌãyoorã ome. Ituaba bakꞌãri, chi kꞌõpꞌãyoorãpa iidijida Jesumaa:
MRK.9.28	—¿Sãapꞌeda taipa ma netuara pꞌoyaa uchiapida–e pajima? ajida.
MRK.9.29	Jesupa pꞌanauji:
MRK.9.29	—Ɨtꞌaa tꞌɨ̃ bɨpapai mãgee netuara uchiapiparida aji.
MRK.9.30	Mamãikꞌaapa wãdakꞌãri, Galilea eujãde wãyaajida. Mamĩda eperãarãmaa kꞌawapi kꞌinia–e bada perã, 
MRK.9.31	Jesupa ne–inaa oo–e paji mama, chi kꞌõpꞌãyoorãmaa jarateemaa bada perã. Mãgapachi:
MRK.9.31	—Eperãpa mɨ, chi Eperã Akꞌõre Truadepema, baaipiitꞌee kꞌachia beerã juade mãikꞌaapa ãchia mɨ peepitꞌaadaitꞌee. Mamĩda ewari õpeemaa mɨ waya chokꞌai pꞌirabaiitꞌee.
MRK.9.32	Chi kꞌõpꞌãyoorãpa kꞌawada–e paji sãapꞌeda irua mãga jaraji. Mamĩda waawee pꞌanajida iididaitꞌee.
MRK.9.33	Pachejida Capernaum pꞌuurude. Teeda pꞌanɨde, Jesupa iidiji:
MRK.9.33	—¿Parã kꞌãata pedee che wãjidama aji, ode?
MRK.9.34	Mamĩda kꞌĩra nejasiapa kꞌĩupꞌee para beeji, ode aupedee che wãdapꞌedaa perã, ãchidepema kꞌaita waibɨara bɨ. 
MRK.9.35	Jesús su–akꞌɨ beeji mãikꞌaapa chi kꞌõpꞌãyoorã doce tꞌɨ̃ pꞌe atapꞌeda, maaji:
MRK.9.35	—Eperã apemaarã kꞌãyaara waibɨara pa kꞌinia bɨ pɨrã, ekꞌariara baipia bɨ mãikꞌaapa tꞌãri o–ĩa apemaarã kꞌaripaipia bɨ.
MRK.9.36	Mãpai Jesupa warra chai jua jita atapꞌeda, akꞌɨ nɨ̃bɨji ãchi esajĩakꞌa. Jira atapꞌeda, wëre ataji jarateeitꞌee mãikꞌaapa jaraji:
MRK.9.37	—Eperãpa mɨde ijãa bɨ kꞌaurepa nãgɨ́ warra chaikꞌa auteebairu pɨrã, mɨ jida aukꞌa auteebaipari. Ma awara mɨ aupai auteebai–e; ichiaba Tachi Akꞌõre auteebai bɨ, iruata mɨ pëida perã.
MRK.9.38	Mãpai Juanpa maaji:
MRK.9.38	—Tachi Jarateepari, taipa unujida eperãpa pɨ tꞌɨ̃ jarapꞌeda, netuara uchiapi bɨ eperãarã kꞌapꞌɨadeepa. Mãga unudakꞌãri, taipa waa oonaapáde ajida, tachi ome nipakꞌaa perã.
MRK.9.39	Jesupa pꞌanauji:
MRK.9.39	—Ichiakꞌau oopítɨ. Eperãpa ne–inaa pia ooru pɨrã mɨ tꞌɨ̃de eperãarãpa pꞌoyaa oodakꞌaa, mãga oopꞌeda, pedee kꞌachia jara–e pai mɨ ãpɨte. 
MRK.9.40	Tachi ome nipakꞌaa pɨjida, tachi eere bɨda aji. 
MRK.9.41	Mɨa wãarata jararu. Eperãpa parãmaa pania vaso aba pida teeru pɨrã todamerã, parãpa mɨ, Cristode ijãapata perã, Tachi Akꞌõrepa ma eperãmaa ne–inaa pi–ia teeitꞌeeda aji.
MRK.9.42	—Mamĩda eperãpa mɨde ewaa ijãa pꞌanɨɨrãmaa acha bɨ warra chaikꞌa, ijãapiamaa bɨ pɨrã, piara bakꞌaji kꞌũruma iru otaude jɨ̃ atadapꞌeda, pꞌusa jãde batꞌatꞌaadaitꞌee. 
MRK.9.43+MRK.9.44	Pɨchi juapa ne–inaa ooda kꞌaurepa pɨ kꞌachiade baairu pɨrã, ma kꞌachia oo amáaji, pɨchi jua tꞌɨapꞌetꞌaakꞌajikꞌa. Piara bɨ ɨtꞌaa wãitꞌee jua mosaa, kꞌapꞌɨa jõmaweda atuai kꞌãyaara tꞌɨpɨtau ichita jẽrajẽraa jira bɨde. 
MRK.9.45+MRK.9.46	Ichiaba pɨchi bɨɨrɨpa ne–inaa ooda kꞌaurepa kꞌachiade baairu pɨrã, ma kꞌachia oo amáaji, pɨchi bɨɨrɨ tꞌɨapꞌetꞌaakꞌajikꞌa. Piara bɨ Akꞌõre ode nɨkꞌanɨkꞌaa nipaitꞌee bɨɨrɨ abapai bɨkꞌa, kꞌapꞌɨa pia tokꞌarradee batꞌa atapëi kꞌãyaara. 
MRK.9.47	Ichiaba pɨchi taupa ne–inaa unuda kꞌaurepa pɨ kꞌachiade baairu pɨrã, ma kꞌachia oo amáaji pɨchi tau ẽtꞌakꞌajikꞌa. Piara bɨ Tachi Akꞌõre ode nipaitꞌee tau abapai bɨkꞌa, tau omeeweda nipai kꞌãyaara netuara ode tokꞌarradee.
MRK.9.48	‘Mama ichita miapiitꞌee tachi chiara kꞌopari kꞌipa piukꞌaa mãikꞌaapa tachi kꞌapꞌɨa paapari tꞌɨpɨtau kꞌĩikꞌaa bɨde.’ 
MRK.9.49	—Tꞌã pꞌurupata chikꞌode mikꞌiapiamaapa. Aukꞌa Tachi Akꞌõrepa ichideerã pia akꞌɨ bapari atuapiamaapa netuara o kꞌachiade. 
MRK.9.50	Ma awara chikꞌo warraara bɨ tꞌã ome. Mamĩda tꞌã kꞌɨyaa–edaikꞌãri, ma chikꞌo warraa–ee bɨ. ¿Sãga ma tꞌã waya kꞌɨyaapiima? Ichiaba tachi tꞌãri pia pꞌanada–e pakꞌãri, Tachi Akꞌõre kꞌĩrapite servi–e pꞌanɨ. Mapa óotɨ Akꞌõre Ũraade jara bɨkꞌa. Mãgá kꞌãiwee pꞌanadaitꞌee apemaarã ome.
MRK.10.1	Jesús uchiapꞌeda chi kꞌõpꞌãyoorã ome Capernaumdeepa, wãjida Jordán to kꞌĩraikꞌa eeree, Judea eujãde panarutamaa. Mama pꞌanɨde waya Jesús badamãi eperãarã cheepurupachida, eperãarãpa oopatapꞌedaakꞌa iru wãrumaa. Waya Jesupa jarateemaa beeji naaweda oopatakꞌa. 
MRK.10.2	Mãga nɨde fariseorã ũkꞌuru irumaa chejida. Moisepa pꞌãda merapii jĩakꞌaapa, iidijida:
MRK.10.2	—¿Ɨmɨkꞌĩrapa ichi wẽra amaaipia bɨkꞌã? ajida.
MRK.10.3	Irua pꞌanauji:
MRK.10.3	—¿Kꞌãata ũraaji Moisepa?
MRK.10.4	Jarajida:
MRK.10.4	—Moisepa ũraajida ajida, wẽra amaaru pɨrã, mia amaada kꞌartꞌa pꞌã teeipia bɨ.
MRK.10.5	Mãpai Jesupa maaji:
MRK.10.5	—Moisepa mãga jaraji parã judiorã kꞌɨɨrɨ kꞌisua pꞌanadairã. 
MRK.10.6	Mamĩda Tachi Akꞌõrepa na eujã ookꞌãri,
MRK.10.6	‘Ooji ɨmɨkꞌĩra mãikꞌaapa wẽra.’ 
MRK.10.7	‘Mapa ɨmɨkꞌĩrapa atabëiitꞌee chi akꞌõre chi nawe ome, araa pꞌanapataadaitꞌee chi wẽra ome. 
MRK.10.8	Mãgá eperã omee weda eperã apai pɨkꞌa pꞌaneedaitꞌee.’ 
MRK.10.8	Eperã omé pꞌanɨ mĩda, jĩpꞌa eperã apai pɨkꞌa pꞌaneepata Tachi Akꞌõre kꞌĩrapite. 
MRK.10.9	Tachi Akꞌõrepa mãgá eperãarã omé araa papikꞌãri, apidaapa amaapidaikꞌaraa bɨda aji.
MRK.10.10	Aɨ tꞌẽepai teeda pꞌanadakꞌãri, Jesús ome nipapataarãpa pedee pꞌaneejida fariseorãpa iididapꞌedaade. 
MRK.10.11	Jesupa jaraji:
MRK.10.11	—Eperãpa chi wẽra amaatꞌaaru pɨrã, awaraa wẽra ataikꞌaraa bɨ. Mãga ooru pɨrã, pꞌekꞌau oomaa bɨ Tachi Akꞌõre kꞌĩrapite mãikꞌaapa chi wẽra kꞌĩrapite, Tachi Akꞌõre Ũraa pꞌãdade jara bairã wẽra iru bakꞌãri, awaraa ome kꞌãikꞌaraa bɨ. 
MRK.10.12	Ichiaba wẽrapa chi ɨmɨkꞌĩra amaatꞌaaru pɨrã, awaraa ɨmɨkꞌĩra ataikꞌaraa bɨ. Mãga ooru pɨrã, aukꞌa pꞌekꞌau oomaa bɨ Tachi Akꞌõre kꞌĩrapite.
MRK.10.13	Warrarã aneejida Jesumaa iru jua bɨmerã ãra ɨ̃rɨ. Mamĩda Jesús kꞌõpꞌãyoorãpa ma warrarã aneedapꞌedaarã ɨtrɨajida. 
MRK.10.14	Jesupa mãga unukꞌãri, tꞌãri ãriidachi chi kꞌõpꞌãyoorã ome. Mãpai mãgaji:
MRK.10.14	—¡Ɨtrɨanáatɨ! Ichiakꞌau mɨmaa warrarã chepítɨ, Tachi Akꞌõrepa ãra jĩakꞌaarã bɨitꞌee perã ichi jua ekꞌari ichideerã pꞌaneedamerã. 
MRK.10.15	Mɨa wãarata jararu. Warra chakꞌeerãpa waawee–ee ijãapata tꞌãri o–ĩa Tachi Akꞌõrede. Aukꞌa tachi chonaarãpa pida ijãadaipia bɨ pꞌaneedaitꞌee Tachi Akꞌõre jua ekꞌari ichideerã ome.
MRK.10.16	Warra chakꞌeerã jira atapꞌeda, ichi jua ãra ɨ̃rɨ bɨ wãpachi mãikꞌaapa bendicia wãpachi.
MRK.10.17	Jesús wãitꞌee arude, eperã pꞌira chepꞌeda, iru kꞌĩrapite bedabaidachi mãikꞌaapa mãgaji:
MRK.10.17	—Tachi Jarateepari tꞌãri pia, ¿kꞌãata mɨa ooipia bɨma aji, ɨtꞌaa wãitꞌee?
MRK.10.18	Jesupa pꞌanauji:
MRK.10.18	—¿Sãapꞌeda mɨmaa tꞌãri pia bɨda a bɨma? aji. Tꞌãri pia apaita bɨ; mãgɨ́ Tachi Akꞌõre. 
MRK.10.19	Pɨa kꞌawa bɨ Tachi Akꞌõrepa Moisemaa ũraa pꞌãpida:
MRK.10.19	‘Eperã peenáaji; miakꞌãi bɨ pɨrã, awaraarã ome kꞌãináaji; nechɨanáaji; seewa jaranáaji chĩara kꞌachiade baaipiitꞌee; ichiaba chĩara kꞌũranáaji; pɨchi akꞌõre mãikꞌaapa pɨchi nawe kꞌinia iru baparíiji mãikꞌaapa ãra pedee ũriparíiji.’
MRK.10.20	Mãpai ma eperãpa maaji:
MRK.10.20	—Tachi Jarateepari, mɨa ma jõma ooparida aji, kꞌũtrãa weda.
MRK.10.21	Jesupa irumaa kꞌinia akꞌɨji mãikꞌaapa mãgaji:
MRK.10.21	—Ne–inaa aba waide oo–e bɨ. Pɨchi netꞌaa jõmaweda netokꞌoonáji mãikꞌaapa chupɨria beerãmaa ma pꞌaratꞌa téeji. Mãga ooru pɨrã, ne–inaa pipɨara iru baitꞌee Tachi Akꞌõre eujãde. Mãga oopꞌeda, mɨ ome nipa chéji.
MRK.10.22	Ma eperãpa mãga ũrikꞌãri, kꞌĩsia paraadachi mãikꞌaapa kꞌĩra pia–ee wãji, pꞌaratꞌa audú kꞌinia bada perã.
MRK.10.23	Jesupa ichi ikꞌaawa pꞌanadapꞌedaarãmaa akꞌɨpꞌeda, mãgaji chi kꞌõpꞌãyoorãmaa:
MRK.10.23	—¡Chaaree baitꞌee pꞌaratꞌara beerã pꞌaneedaitꞌee Tachi Akꞌõre jua ekꞌari ichideerã ome!
MRK.10.24	Jesús kꞌõpꞌãyoorã akꞌɨtrua para beeji mãga ũridakꞌãri. Mãpai waya Jesupa maaji:
MRK.10.24	—Aai, warrarã, ¡chaaree bɨ pꞌaratꞌara bɨ beeitꞌee Tachi Akꞌõre jua ekꞌari ichideerã ome! 
MRK.10.25	Chaareera bɨda aji, pꞌaratꞌara bɨ beeitꞌee Tachi Akꞌõre jua ekꞌari, camello aguja taude wãyaai kꞌãyaara.
MRK.10.26	Chi kꞌõpꞌãyoorãpa mãga ũridakꞌãri, waapɨara pꞌera pɨkꞌa para beeji mãikꞌaapa ãchi pitapai iidi para beeji:
MRK.10.26	—Mãgara, ¿kꞌaita pꞌoyaa ɨtꞌaa wãyama? ajida.
MRK.10.27	Jesupa ãchimaa akꞌɨji mãikꞌaapa pꞌanauji:
MRK.10.27	—Eperãarãpa pꞌoyaa ooda–e, audú chaaree bairã. Mamĩda Tachi Akꞌõre–itꞌee ne–inaa chaaree wẽ–eda aji.
MRK.10.28	Mãpai Pedropa mãgaji:
MRK.10.28	—Tai netꞌaa jõmaweda atabëijida pɨ ome nipapataadaitꞌee.
MRK.10.29	Jesupa maaji:
MRK.10.29	—Mɨa wãarata jararu. Parãpa atabëijida pãchi te, ɨ̃pema, ɨ̃pewẽra, nawe, akꞌõre, warrarã mãikꞌaapa eujã, mɨ kꞌaurepa mãikꞌaapa mɨa pedee pia jaratee bɨ kꞌaurepa. 
MRK.10.30	Mamĩda netꞌaa atabëidapꞌedaarãpa ma kꞌãyaara na pꞌekꞌau eujãde pꞌanɨ misa, na ne–inaa atada cien audú atadaitꞌee: te, ɨ̃pemaarã, ɨ̃pewẽraarã, naweerã, warrarã mãikꞌaapa eujã, chĩarapa ãra miapi iru pꞌanɨ jida mɨ kꞌaurepa. Ma awara piukꞌãri, ichita chokꞌai bapariitꞌee Tachi Akꞌõre ome. 
MRK.10.31	Mamĩda ɨ̃rapema waibɨara pꞌanɨɨrã eperãarã kꞌĩrapite, ekꞌariara pꞌanadaitꞌee Tachi Akꞌõre kꞌĩrapite. Jõdee ekꞌariara pꞌanɨɨrã eperãarã kꞌĩrapite waibɨara pꞌanadaitꞌee Tachi Akꞌõre kꞌĩrapite.
MRK.10.32	Aɨ tꞌẽepai Jesús apemaarã naa wãji Jerusalendee. Chi kꞌõpꞌãyoorã pꞌera pɨkꞌa iru tꞌẽe wãjida. Awaraarã ichiaba iru tꞌẽe waaweede wãjida. Mãpai Jesupa waya chi kꞌõpꞌãyoorã doce awara ãi tꞌɨ̃ pꞌe ataji mãikꞌaapa nepɨrɨji ichi pꞌasaitꞌee bɨ:
MRK.10.33	—Tachi wãruta Jerusalendee. Mama mɨ, chi Eperã Akꞌõre Truadepema, jita atadaitꞌee mãikꞌaapa ateedaitꞌee pꞌaareerã poroorãmaa mãikꞌaapa Moisepa pꞌãda jarateepataarãmaa. Ãchia iididaitꞌee kꞌĩra tewaraarãmaa mɨ peetꞌaadamerã. 
MRK.10.34	Mɨ oo iru pꞌanadaitꞌee; kꞌĩramaa idudaitꞌee; soopa wɨdaitꞌee mãikꞌaapa peetꞌaadaitꞌee. Mamĩda ewari õpeemaa mɨ waya chokꞌai pꞌirabaiitꞌeeda aji.
MRK.10.35	Zebedeo warrarã, Santiago mãikꞌaapa Juan, Jesús kꞌaitꞌa chejida mãikꞌaapa mãgajida:
MRK.10.35	—Tachi Jarateepari, taipa ne–inaa audú kꞌinia pꞌanɨ. Mapa chupɨria iidi pꞌanɨ mãga oomerã.
MRK.10.36	Irua iidiji:
MRK.10.36	—¿Kꞌãata kꞌinia pꞌanɨma aji, mɨa oomerã parã ome?
MRK.10.37	Mãgajida:
MRK.10.37	—Pɨ truade jõmaarã poro waibɨa pakꞌãri, tai aukꞌa poro waibɨarã pɨ ekꞌari pꞌanee kꞌinia pꞌanɨ; aba su–akꞌɨ beei pɨ juaraare, apema pɨ juabi eere.
MRK.10.38	Mãpai Jesupa pꞌanauji:
MRK.10.38	—Parãpa wãara kꞌawada–e pꞌanɨ kꞌãata iidi pꞌanɨ. ¿Parãpa ne–inaa kꞌachia choodaikꞌã aji, mɨa chooitꞌee bɨkꞌa? Maapꞌeda ¿parã piu kꞌiniadaikꞌã aji, mɨ piutꞌee bɨkꞌa?
MRK.10.39	Ãchia pꞌanaujida:
MRK.10.39	—¡Pꞌoyaadaipɨ!
MRK.10.39	Jesupa maaji:
MRK.10.39	—Parãpa ne–inaa kꞌachia choodaitꞌeeda aji, mɨa chooitꞌee bɨkꞌa. Ma awara piudaitꞌee mɨ piutꞌee bɨkꞌa. 
MRK.10.40	Mamĩda mɨa pꞌoyaa jara–e kꞌairãta mɨ juaraare wa juabi eere su–akꞌɨ pꞌaneedaitꞌee. Tachi Akꞌõrepapai mãga jarai.
MRK.10.41	Apemaarã diez kꞌõpꞌãyoorãpa ũridakꞌãri Santiago Juan ome iididapꞌedaa, kꞌĩraudachida ãchi ome. 
MRK.10.42	Mapa Jesupa tꞌɨ̃ pꞌe ataji mãikꞌaapa maaji:
MRK.10.42	—Parãpa kꞌawa pꞌanɨ ijãadakꞌaa beerã poro waibɨarãpa ãchia oo kꞌiniata oopipata eperãarãmaa. Waaweepa ãchi jua ekꞌari pꞌanɨɨrãpa oopata ãchia jara pꞌanɨkꞌa. 
MRK.10.43	Mamĩda parãpa oodaikꞌaraa bɨ ma poro waibɨarãpa oopatakꞌa. Ma kꞌãyaara ijãapataarã tꞌãide chi waibɨara pa kꞌinia bɨpa apemaarã chupɨria kꞌawaaipia bɨ mãikꞌaapa kꞌaripaipia bɨ. 
MRK.10.44	Pia jaraitꞌeera, parãdepema aba poro waibɨa pa kꞌinia bɨ pɨrã, awaraarã kꞌaripaipia bɨ, esclavopa chipari kꞌaripaparikꞌa. 
MRK.10.45	Mɨ, chi Eperã Akꞌõre Truadepema mĩda, na pꞌekꞌau eujãde che–e paji eperãarãpa mɨ jĩia ɨadamerã. Jĩpꞌa cheji eperãarã o kꞌachiadeepa kꞌaripa ataitꞌee. Piutꞌee eperãarã chokꞌara uchiadamerã pꞌekꞌau kꞌachia jua ekꞌariipa.
MRK.10.46	Jesús wãyaa wãkꞌãri Jericó pꞌuurude chi kꞌõpꞌãyoorã ome, eperãarã chokꞌara aukꞌa chejida ãra ome. Ma pꞌuurudeepa uchia wãdade, o bi ikꞌaawa eperã tau pꞌãriu bɨ su–akꞌɨ baji pꞌaratꞌa iidimaa. Ma eperã tꞌɨ̃jarapachida Bartimeo.
MRK.10.47	Ũrikꞌãri Jesús Nazaretdepema ichi ikꞌaawa wãyaa wã, ma tau pꞌãriu bɨpa golpe biamaa beeji:
MRK.10.47	—¡Jesús! ¡Rey David Warra,
MRK.10.48	Ma ode pꞌanadapꞌedaarãpa ɨtrɨatꞌaapachida kꞌĩupꞌee beemerã. Mamĩda waapɨara biapachi:
MRK.10.48	—¡Rey David Warra, mɨ chupɨria kꞌawáaji!
MRK.10.49	Mãpai Jesús akꞌɨnɨ̃ beeji mãikꞌaapa mãgaji:
MRK.10.49	—Tꞌɨ̃ atanátɨ.
MRK.10.49	Mãpai tꞌɨ̃ atanajida tau pꞌãriu bɨ:
MRK.10.49	—Isapai, pꞌirabáiji. Pɨ tꞌɨ̃ bɨpɨ. ¡Waaweenáaji!
MRK.10.50	Mãpai chi poroba ãyaa batꞌatꞌaapꞌeda, pꞌinajɨ̃tɨ bainɨ̃ beeji mãikꞌaapa Jesumaa cheji. 
MRK.10.51	Mãpai Jesupa iidiji:
MRK.10.51	—¿Kꞌãata kꞌinia bɨma aji, mɨa oomerã pɨ ome?
MRK.10.51	Tau pꞌãriu bɨpa pꞌanauji:
MRK.10.51	—Jesús, Tachi Waibɨa, mɨchi taupa pia unu kꞌinia bɨda aji.
MRK.10.52	Jesupa mãgaji:
MRK.10.52	—Jɨpajipɨ mɨde ijãada perã. Wãipia bɨda aji.
MRK.10.52	Aweda tau pꞌãriu badapa pia unuji mãikꞌaapa Jesús tꞌẽe wãji ode.
MRK.11.1	Jesús Jerusalén pꞌuuru kꞌaitꞌa wãkꞌãri, Olivo Ee kꞌĩrapite panaji chi kꞌõpꞌãyoorã ome. Mama pꞌanɨ Betfagé mãikꞌaapa Betania pꞌuuru. Jesupa chi kꞌõpꞌãyoorã omé naa pëikꞌãri, mãgaji:
MRK.11.2	—Wã́tɨ ara bɨ pꞌuuru tachi kꞌĩrapite bɨmaa. Ará panadakꞌãri, ununadaitꞌee burro jɨ̃ bainɨ̃ bɨ, waide apida batauda–e pꞌanɨ iru ɨ̃rɨ. Ẽra atátɨ mãikꞌaapa anéetɨ. 
MRK.11.3	Apidaapa iidiruta pɨrã, kꞌãare–itꞌee ẽramaa pꞌanɨ, jarátɨ: “Tachi Waibɨapa arakꞌatɨa atee kꞌinia bɨ. Waya tee chedaitꞌeepɨ.”
MRK.11.4	Chi kꞌõpꞌãyoorã wãdakꞌãri, ununajida burro jɨ̃ bainɨ̃ bɨ o bi ikꞌaawa te ãukꞌidaa. Mãpai ẽra atajida.
MRK.11.5	Mamĩda arii pꞌanadapꞌedaarãpa iidijida:
MRK.11.5	—¿Kꞌãata oomaa pꞌanɨma parãpa? ¿Kꞌãare–itꞌee ẽra ataruta jã burro?
MRK.11.6	Mãpai Jesupa jaradakꞌa pꞌanaudakꞌãri, ichiakꞌau pëijida.
MRK.11.7	Burro ateedapꞌeda Jesumaa, ãchi ɨ̃rɨpema pꞌaru jɨ̃patapꞌedaa ata bɨjida aɨ ɨ̃rɨ mãikꞌaapa Jesús batauji.
MRK.11.8	Jesús mãgá wãyaa wãkꞌãri, chokꞌaraarãpa ãchi pꞌaru tꞌõ jẽra bɨjida o jãde Jesús kꞌĩrapite; ichiaba ũkꞌuruurãpa tꞌõ jẽra bɨjida kꞌiru tꞌɨapꞌedapꞌedaa, ãchi rey pai jĩakꞌaapa. 
MRK.11.9	Jesús naa wãdapꞌedaarãpa mãikꞌaapa tꞌẽe che wãdapꞌedaarãpa o–ĩa biapachida:
MRK.11.9	—
MRK.11.10	¡Tachi Akꞌõrepa pia akꞌɨ bapariitꞌee ichia rey pëida! ¡David tachi rey padakꞌa waya rey iru pꞌanadaitꞌee! Tachi Akꞌõrepa nãgɨ́ aukꞌa pia akꞌɨ bapariitꞌee. 
MRK.11.11	Jesús Jerusalende pachekꞌãri, wãji Akꞌõre te waibɨadee. Aɨde eperãarãpa oo para bɨ unupꞌeda, waya wãji Betania pꞌuurudee chi kꞌõpꞌãyoorã ome, kꞌewara bada perã.
MRK.11.12	Aɨ norema, Betania pꞌuurudeepa uchiadakꞌãri, Jesús jarrapisia nɨ̃beeji. 
MRK.11.13	Tꞌɨmɨɨpa unuji higuera bɨɨrɨ bainɨ̃ bɨ kꞌiru paraa. Mãpai araa akꞌɨnaji chau bɨ jĩakꞌaapa. Mamĩda chau–ee baji. Chi kꞌiru aupaita unuji, chaujara–e pada perã.
MRK.11.14	Mãpai ma higuera bɨɨrɨmaa mãgaji:
MRK.11.14	—¡Pɨ waa chaukꞌaa paitꞌeeda! aji.
MRK.11.14	Chi kꞌõpꞌãyoorãpa irua jarada ũrijida.
MRK.11.15	Aɨ norema waya Jerusalende pachedakꞌãri, Jesús Akꞌõre te waibɨade tꞌĩuji mãikꞌaapa netꞌaa netopataarã taawaa jërekꞌooji. Pꞌaratꞌa tau tꞌerabaipataarã mesa sĩa batꞌakꞌoo wãji, paloma netopataarã banco paara.
MRK.11.16	Akꞌõre te waibɨadee wãyaapikꞌaa paji netꞌaa ateerutaarã. 
MRK.11.17	Mãpai jarateemaa beeji:
MRK.11.17	—Tachi Akꞌõre Ũraa pꞌã jẽra bɨde jara bɨ:
MRK.11.17	‘Mɨ te ɨtꞌaa tꞌɨ̃pata teda apataadaitꞌee, jõma na eujãdepemaarã–itꞌee.’ 
MRK.11.17	‘Mamĩda parãpa nechɨapataarã tékꞌata oo iru pꞌanɨ.’ 
MRK.11.18	Mãga ũridakꞌãri, pꞌaareerã poroorã Moisepa pꞌãda jarateepataarã ome kꞌĩsia pꞌaneejida Jesús peepitꞌaadaitꞌee. Iru waawee pꞌanajida, eperãarãpa akꞌɨtrua para bada perã irua jaratee bɨ kꞌaurepa. 
MRK.11.19	Kꞌewaraa Jesús chi kꞌõpꞌãyoorã ome uchiajida pꞌuurudeepa.
MRK.11.20	Aɨ norema tapꞌeda waya Jesús chi kꞌõpꞌãyoorã ome wãyaajida higuera bɨɨrɨ badamãi. Unujida chi kꞌarra jõmaweda pꞌoo akꞌɨnɨ̃ bɨ. 
MRK.11.21	Mãpai Pedropa kꞌirãpaji Jesupa jarada mãikꞌaapa jaraji Jesumaa:
MRK.11.21	—¡Tachi Jarateepari, akꞌɨ́ji! Pɨa higuera bɨɨrɨmaa ijɨ̃atɨ pedeeda pꞌoodachida aji.
MRK.11.22	Jesupa pꞌanauji:
MRK.11.22	—Ijãapatáatɨ Tachi Akꞌõrede. 
MRK.11.23	Mɨa wãarata jararu. Eperã wãara Tachi Akꞌõrede ijãa bɨ pɨrã, iidiipia bɨ ne–inaa oomerã, ichi tꞌãridepai kꞌĩsia–ee: “¿Ooikꞌã wa oo–e pai?” Mãgá Tachi Akꞌõrepa irua jaradakꞌa ooitꞌee. Jararu pɨrã eemaa: “Jãmãikꞌaapa ãyaa wã́ji mãikꞌaapa pꞌusa jãde baaináji,” Tachi Akꞌõrepa mãga ooitꞌee. 
MRK.11.24	Mãgá ɨtꞌaa iididakꞌãri, naapɨara ijã́atɨ Tachi Akꞌõrepa ooru parãpa kꞌiniata, pãchi tꞌãri aukꞌa pꞌanɨ perã iru ome. Mãgá pꞌanadairã irua ooitꞌee parãpa ɨtꞌaa iididapꞌedaa. 
MRK.11.25	Parã ɨtꞌaa tꞌɨ̃dakꞌãri, kꞌĩsianáatɨ apemapa kꞌachia ooda parãmaa. Ɨtꞌaa tꞌɨ̃dai naaweda, iru chupɨria kꞌawáatɨ mãikꞌaapa perdonáatɨ irua kꞌachia ooda. Mãga ooruta pɨrã, Tachi Akꞌõre ɨtꞌari bɨpa perdonaaitꞌee parãpa pꞌekꞌau kꞌachia oopata. 
MRK.11.26	[Mamĩda awaraarãpa kꞌachia oodapꞌedaa parãmaa perdonaada–e pɨrã, mãgara Tachi Akꞌõrepa ichiaba perdonaa–e parãpa ne–inaa kꞌachia oopata.]
MRK.11.27	Ma tꞌẽepai waya chejida Jerusalendee. Jesús Tachi Akꞌõre te waibɨade ni misa, irumaa chejida pꞌaareerã poroorã, Moisepa pꞌãda jarateepataarã mãikꞌaapa judiorã poro waibɨarã. 
MRK.11.28	Iidijida:
MRK.11.28	—¿Tachi Akꞌõrepa tai bɨji–ekꞌã ichi te waibɨa akꞌɨdamerã? ¿Kꞌaipa pɨmaa nãga oopi bɨma? ajida.
MRK.11.29+MRK.11.30	Jesupa pꞌanauji:
MRK.11.29+MRK.11.30	—Mɨa pida parãmaa iidiitꞌee: ¿Kꞌaipa pëijima aji, Juan Bautistapa poro choo chemerã; Tachi Akꞌõrepa maa–e pɨrã eperãarãpa? Pꞌanauruta pɨrã, mɨa pida ichiaba jaraitꞌee kꞌai juapa mɨa nãgɨ́ ne–inaa oo bɨ. Pꞌanaudapáde aji.
MRK.11.31	Mãpai ãchi pitapai pedee para beeji:
MRK.11.31	—Tachi Akꞌõrepa pëidada aruta pɨrã, irua iidiitꞌee: “Mãgara, ¿sãapꞌeda Juan ũraa ijãada–e pajima?” Mapa mãga pꞌoyaa jarada–e. 
MRK.11.32	Ma awara ¿tachia sãga jaradaima eperãarãpa Juan pëidapꞌedaa? Mãga jararuta pɨrã eperãarã kꞌĩraudaridaitꞌee tachi ome.
MRK.11.32	Ãchia waawee pꞌanapachida kꞌawa pꞌanadapꞌedaa perã jõmaarãpa ijãa pꞌanapachida Juan Tachi Akꞌõre pedee jarapari paji. 
MRK.11.33	Mapa pꞌanaujida:
MRK.11.33	—Kꞌawada–e pꞌanɨda ajida, kꞌaipa Juan pëiji.
MRK.11.33	Mãpai Jesupa mãgaji:
MRK.11.33	—Mãgara mɨa pida jara–eda aji, kꞌaipa mɨmaa nãga oopi bɨ.
MRK.12.1	Jesupa nepɨrɨmaa beeji ãchimaa:
MRK.12.1	—Eperãpa uva eujã uuji mãikꞌaapa tꞌɨakꞌaukꞌooji. Ichiaba bõgo mãudee ooji uva piartꞌɨdaitꞌee.
MRK.12.2	Tꞌẽepai uva oropata ewari pakꞌãri, ma eujã chiparipa ichi mimiapari pëiji mimiapataarãmaa iidinamerã ichi eere bee bɨ chauda tee pëidamerã. 
MRK.12.3	Mamĩda ãchia iru jita atadakꞌãri, sĩkꞌoojida maapꞌeda jua arajãa pëitꞌaajida chiparimaa. 
MRK.12.4	Mãpai chi eujã chiparipa waya awaraa mimiapari pëiji. Mamĩda mãgɨ́ poro kꞌõopꞌetꞌaajida mãikꞌaapa waajarakꞌoojida. 
MRK.12.5	Pëiji awaraa mimiapari; mãgɨ́ peetꞌaajida. Mãpai awaraarã chokꞌara pëiji. Mãgɨɨrãdepema ũkꞌuru wɨkꞌoojida, apemaarã peekꞌoojida.
MRK.12.6	ʼMamĩda atꞌãri ichi ome iru baji ichi warra kꞌinia iru bada. Kꞌĩsiaji: “Mɨ mimiapataarã ome kꞌachia oojida. Mamĩda acha bɨ mɨ warra perã, waaweedaitꞌee. Mapa mɨa iru pëiitꞌee.” 
MRK.12.7	Tꞌɨmɨ́ weda iru warra unudakꞌãri, ma mimiapataarã pedee para beeji: “Jãgɨpa ichi akꞌõre netꞌaa jõmaweda ataitꞌee chi akꞌõre piukꞌãri. Peetꞌaadáma ajida, tachi eujã chiparikꞌa pꞌaneedaitꞌee.” 
MRK.12.8	Mãpai iru pachekꞌãri, jita atajida mãikꞌaapa peetꞌaajida. Maapꞌeda chi kꞌapꞌɨa ma uva eujãdeepa batꞌatꞌaanajida. Mãgapai paji.
MRK.12.9	Mamĩda, ma nepɨrɨ aupakꞌãri, iidiji:
MRK.12.9	—¡Kꞌĩsíatɨ! ¿Kꞌãata ooitꞌee chiparipa? Mɨa jaraitꞌee. Wãkꞌãri, ma eujã akꞌɨpataarã peekꞌoonaitꞌee mãikꞌaapa awaraa mimiapataarã jɨrɨnaitꞌee chi ne–uu eujã akꞌɨpataadamerã.
MRK.12.10	ʼ¿Parãpa Akꞌõre Ũraa pꞌãda leeda–e pꞌanɨkꞌã?
MRK.12.10	‘Te oopataarãpa mãu kꞌiniada–e padapꞌedaa pipɨara padachi. 
MRK.12.11	Tachi Akꞌõrepa mãga ooji, tachia unudamerã mãikꞌaapa akꞌɨtrua para beemerã.’ 
MRK.12.11	Mãgara kꞌĩsiadapáde aji, pia kꞌawaadaitꞌee mɨa jarateeda.
MRK.12.12	Mãpai judiorã poroorãpa Jesús jita atapidaitꞌee paji, kꞌawadapꞌedaa perã irua ãchideta pedee baji. Mamĩda eperãarã chokꞌara paraaji Jesús eere. Ma kꞌaurepa waawee pꞌanajida jitapidaitꞌee. Mapa ichiakꞌau atabëijida; maapꞌeda wãjida.
MRK.12.13	Tꞌẽepai waya judiorã poroorãpa pëijida fariseorã mãikꞌaapa Rey Herodes
MRK.12.14	Wãjida mãikꞌaapa iidijida:
MRK.12.14	—Tachi Jarateepari, taipa kꞌawa pꞌanɨ pɨa wãarata jarapari. Ma awara pariatua ijãakꞌaa awaraarã kꞌĩsiadeepa jara pꞌanɨ. Ichiaba pɨa aukꞌa jarateepari eperãarã waibɨarãmaa mãikꞌaapa chi chupɨria beerãmaa. Pɨa jarateepari tachi pꞌanapataadamerã Akꞌõrepa kꞌinia bɨkꞌa. Maperã taipa iidi kꞌinia pꞌanɨ: ¿Pia bɨkꞌã tachia impuesto pꞌaadaitꞌee Cesarmaa? ¿Pꞌaadaipia bɨkꞌã irua jara bɨkꞌa wa pꞌaadaikꞌaraa bɨ?
MRK.12.15	Mamĩda Jesupa kꞌawaji ãchia Tachi Akꞌõrede ijãapatada apata mĩda, wãara ijãadakꞌaa. Maperã mãgaji:
MRK.12.15	—¿Sãapꞌeda mɨ kꞌũra kꞌinia pꞌanɨma? aji. Denario pꞌaratꞌa tau anéetɨ mɨa akꞌɨitꞌee.
MRK.12.16	Jesupa pꞌaratꞌa tau akꞌɨkꞌãri, iidiji:
MRK.12.16	—¿Kꞌai kꞌĩrata nade bɨ, mãikꞌaapa kꞌai tꞌɨ̃ta pꞌã bɨma? aji.
MRK.12.16	Pꞌanaujida:
MRK.12.16	—César kꞌĩra mãikꞌaapa ichi tꞌɨ̃ta pꞌã bɨda ajida.
MRK.12.17	Mãpai Jesupa mãgaji:
MRK.12.17	—Mãgara téetɨ Cesarmaa irua netꞌaa iidipari, mãikꞌaapa téetɨ Tachi Akꞌõremaa irua iidipari.
MRK.12.17	Iru pedee ũridakꞌãri, akꞌɨtrua para beeji.
MRK.12.18	Mãpai saduceorã ũkꞌuru wãjida Jesumaa ne–inaa iidide iru kꞌũradaitꞌee. Mãɨrãpa jarateepata piudapꞌedaarã chokꞌai pꞌirabaidakꞌaa. Maperã iidijida:
MRK.12.19	—Tachi Jarateepari, Moisepa nãga pꞌã bëiji tachi–itꞌee: Eperã miakꞌãi bɨ warra wẽe piuru pɨrã, chi ɨ̃pemapa iru wẽra ataipia bɨ mãikꞌaapa aɨ ome warra ooipia bɨ chi ɨ̃pema piuda kꞌapꞌɨa pari.
MRK.12.20	Mapa ¿pɨa kꞌãata kꞌĩsia bɨ nãgɨde? Ɨ̃pemaarã siete pꞌanajida. Chi naapema miakꞌãiji. Mamĩda warra wẽe piuji. 
MRK.12.21	Mãpai araarepema ɨ̃pema miakꞌãiji ma pꞌẽtrãa ome. Mamĩda ichiaba warra wẽe piuji. Ichiaba mãga pꞌasaji chi araarepema ɨ̃pemaarã ome. 
MRK.12.22	Jõmaweda miakꞌãijida mĩda ma wẽra ome, warra ooda–e paji. Maapꞌeda ichiaba ma wẽra piuji. 
MRK.12.23	Mãpai wãara pɨrã piudapꞌedaarã chokꞌai pꞌirabaipata, waya chokꞌai pꞌaneeruta ewate, ¿kꞌai wẽra paitꞌeema ajida, jõmaweda iru ome miakꞌãi pꞌanadapꞌedaa perã?
MRK.12.24	Jesupa pꞌanauji:
MRK.12.24	—Akꞌõre Ũraa pia kꞌawada–e pꞌanadairã, parãpa awara kꞌĩsia iru pꞌanɨ. Ichiaba kꞌawada–e Tachi Akꞌõrepa ne–inaa jõmaweda oopari. 
MRK.12.25	Eperãarã piudapꞌeda chokꞌai pꞌirabaidakꞌãri, ɨmɨkꞌĩraarã wẽraarã ome waa miakꞌãida–e paitꞌee. Angeleerã ichi truade pꞌanɨɨrã́kꞌapɨ pꞌanadaitꞌee. 
MRK.12.26	Ma awara parãpa kꞌachia kꞌĩsia pꞌanapata jaradakꞌãri piudapꞌedaarã chokꞌai pꞌirabaidakꞌaa. ¿Waide parãpa Akꞌõre Ũraade pia kꞌĩsiada–e pꞌanɨkꞌã? Abraham, Isaac mãikꞌaapa Jacob jai–idaajida mĩda, Tachi Akꞌõrepa maaji Moisemaa pakꞌuru jepꞌeda urua jira bɨdeepa tꞌɨpɨtaukꞌa:
MRK.12.26	‘Mɨ pɨ chonaarã Akꞌõre Waibɨa; Abraham, Isaac, Jacob ijãadapꞌedaa Akꞌõre Waibɨa.’ 
MRK.12.27	Jara–e paji: “Mɨ ãra Akꞌõre paji.” Mapa Tachi Akꞌõredeerã jai–idaajida mĩda, atꞌãri chokꞌai pꞌanɨ. ¡Iru piu beerã Akꞌõre–epɨ! Ma kꞌãyaara iru chokꞌai beerã Akꞌõrepɨ. Maperã parãpa ne–inaa awaraata kꞌĩsia pꞌanɨ, Tachi Akꞌõrepa jarada kꞌãyaara.
MRK.12.28	Mãgá pedee jõnɨ misa, cheji Moisepa pꞌãda jarateepari. Ãchi pedee ũrii beeji. Jesupa apemaarãpa iididapꞌedaa pia pꞌanaukꞌãri, mãgɨ́ jarateeparipa iidiji:
MRK.12.28	—Tachi Akꞌõre Ũraa jõmaweda pꞌãdadepema, ¿chisãgɨta waibɨara bɨma aji, apemaarã kꞌãyaara?
MRK.12.29	Jesupa pꞌanauji:
MRK.12.29	—Tachi Akꞌõre Ũraa waibɨara bɨde jara bɨ:
MRK.12.29	‘Ũrítɨ Israel pidaarã. Tachi Akꞌõre Waibɨa apaita bɨ. Tachi Akꞌõre awara wẽ–e. 
MRK.12.30	Tachi Akꞌõre Waibɨa wãara kꞌinia iru baparíiji pɨchi tꞌãripa mãikꞌaapa ne–inaa jõmaa kꞌãyaara iru kꞌinia iru baparíiji. Ewari chaa kꞌĩsíaji tꞌãripa irude. Tꞌãri o–ĩa ooparíiji irua jara bɨkꞌa.’ 
MRK.12.31	Araare jara bɨ:
MRK.12.31	‘Awaraarã kꞌinia iru baparíiji pɨchi kꞌapꞌɨa kꞌinia iru baparikꞌa.’ 
MRK.12.31	Akꞌõre Ũraa waibɨara wẽ–eda aji, mãgɨ́ omé jara aupada kꞌãyaara.
MRK.12.32	Mãpai Moisepa pꞌãda jarateeparipa mãgaji:
MRK.12.32	—Pia bɨ, Jesús. Wãarapɨ pɨa jara bɨ:
MRK.12.32	‘Tachi Akꞌõre Waibɨa abapai bɨ. Awaraa wẽ–e irukꞌa. 
MRK.12.33	Tachi Akꞌõre wãara kꞌinia iru baipia bɨ tꞌãripa. Iru kꞌinia iru baipia bɨ ne–inaa jõma iru bɨ kꞌãyaara. Ewari chaa kꞌĩsiaipia bɨ tꞌãripa irude mãikꞌaapa irua jara bɨkꞌa ooipia bɨ tꞌãri o–ĩa.’ 
MRK.12.33	‘Ichiaba awaraarã kꞌinia iru baparíiji pɨchi kꞌapꞌɨa kꞌinia iru baparikꞌa.’ 
MRK.12.33	Mãgata oodaipia bɨ awaraa ne–inaa oodai kꞌãyaara; netꞌatau bɨda altarde wa ne–animal peeda altarde paadai kꞌãyaara Akꞌõre–itꞌee.
MRK.12.34	Mãgá Moisepa pꞌãda jarateeparipa pia pꞌanauru ũrikꞌãri, Jesupa maaji:
MRK.12.34	—Pɨa Akꞌõre Ũraade ewaa ijãa wãda aji, Akꞌõrepa kꞌinia bɨkꞌa ichi jua ekꞌari o–ĩa nipamerã iru ode.
MRK.12.34	Maadamãiipa waawee pꞌaneejida waa iididaitꞌee.
MRK.12.35	Jesupa jarateemaa bɨde Akꞌõre te waibɨa ãukꞌidaa, iidiji:
MRK.12.35	—¿Kꞌãata jara kꞌinia pꞌanɨ Moisepa pꞌãda jarateepataarãpa jaradakꞌãri Mesías David ëreerãdeepa uchiaitꞌee? ¿David poro waibɨara bɨ–ekꞌã, iru ëreerãdeepa uchiaitꞌee bɨ kꞌãyaara? 
MRK.12.36	¡Pia kꞌĩsíatɨ! Tachi Akꞌõre Jaurepa pꞌãpiji Rey David ëreerãdeepa uchiaitꞌee badade:
MRK.12.36	‘Tachi Akꞌõrepa jaraji Tachi Waibɨamaa: “Pɨ mɨ ome aukꞌa waibɨa bairã, su–akꞌɨ beepáde aji, mɨ juaraare, mɨa pɨ kꞌĩra unuamaa iru pꞌanapataarã pꞌoyaaru misa.” ’
MRK.12.37	Davidpa ichi ëreerãdeepa uchiaitꞌee bɨmaa tꞌɨ̃jaraji “Tachi Waibɨa”. ¿Mapa kꞌawada–ekꞌã aji, Mesías waibɨara bɨ chonaarãwedapema Rey David kꞌãyaara?
MRK.12.37	Eperãarã chokꞌara mama pꞌanadapꞌedaarãpa Jesús pedee ũridakꞌãri, o–ĩadachida.
MRK.12.38	Jesupa jaratee bɨ misa, mãgaji:
MRK.12.38	—Kꞌĩrakꞌaupai pꞌanapataadai Moisepa pꞌãda jarateepataarãkꞌa. Ãchi audua pꞌanadairã, pꞌaru teesoo jɨ̃i awaa pꞌanapata mãikꞌaapa kꞌinia pꞌanapata jõmaarãpa ãchimaa saludaadamerã plaza bee chaa, tachi poro waibɨarã ome oopatakꞌa. 
MRK.12.39	Ichiaba su–akꞌɨ pꞌaneepata su–akꞌɨ beepari pipɨara bɨde Tachi Akꞌõre Ũraa jarateepata tede mãikꞌaapa nekꞌodakꞌãri, chi su–akꞌɨ beepari pipɨara bɨde su–akꞌɨ pꞌaneepata. 
MRK.12.40	Ma awara, pꞌẽtrãa chupɨria beerã te jãri atapata mãikꞌaapa seewata taarã ɨtꞌaa tꞌɨ̃pata eperãarã kꞌĩrapite. Tachi Akꞌõre ewari waibɨa ewate ichia ãchi audupɨara miapiitꞌee.
MRK.12.41	Ewari aba Jesús su–akꞌɨ baji primisia pꞌaratꞌa pꞌepata kꞌaitꞌa, akꞌɨmaa eperãarãpa eda ata bɨdakꞌãri. Pꞌaratꞌara beerãpa waibɨa ata bɨ chepachida. 
MRK.12.42	Mãga nɨde pꞌẽtrãa chupɨria kꞌɨrɨ pacheji. Ata bɨ cheji pꞌaratꞌa tau omé cobredee. Mãgɨ́ pꞌaratꞌa tau makꞌɨara ɨ̃pɨa–e paji.
MRK.12.43	Mãga unukꞌãri, Jesupa chi kꞌõpꞌãyoorãmaa maaji:
MRK.12.43	—Mɨa wãarata jararu. Tachi Akꞌõre kꞌĩrapite na pꞌẽtrãapa primisia waibɨara teejida aji, apemaarã kꞌãyaara. 
MRK.12.44	Jõmaarãpa tee pꞌanɨ ãchi pꞌaratꞌa waibɨa iru pꞌanadapꞌedaadepema beeda. Jõdee na pꞌẽtrãa, chupɨria kꞌɨrɨ mĩda, ichia iru kꞌerada jõmaweda teeji Tachi Akꞌõremaa. Teejida aji, chi pꞌaratꞌa iru bada paara chikꞌo netoitꞌee.
MRK.13.1	Jesús uchiakꞌãri Tachi Akꞌõre te waibɨadeepa chi kꞌõpꞌãyoorã ome, abaapa maaji:
MRK.13.1	—¡Tachi Jarateepari, akꞌɨ́ji, acha bɨ mãu ta–pɨa pꞌanɨ mãikꞌaapa Tachi Akꞌõre te waibɨa pi–ia oo kꞌobɨ!
MRK.13.2	Jesupa maaji:
MRK.13.2	—Wãara, acha pꞌanɨ te pi–ia pꞌanɨ. Mamĩda ewari cherude mãu apida bee–e paitꞌee awaraa mãu ɨ̃rɨ. Na jõmaweda tꞌeekꞌoo chedaitꞌee.
MRK.13.3	Tꞌẽepai wãjida Olivo Eedee; Akꞌõre te waibɨa kꞌĩrapite beepari. Jesús ituaba su–akꞌɨ beekꞌãri, Pedro, Santiago, Juan mãikꞌaapa Andrés iru kꞌaitꞌa wãjida mãikꞌaapa iidijida:
MRK.13.4	—¿Sãapai pꞌasaitꞌee pɨa jarada Akꞌõre te waibɨade? ¿Sãga taipa kꞌawadayama ajida, ma ewari kꞌaitꞌa pakꞌãri pꞌasaitꞌee pɨa jaradakꞌa?
MRK.13.5	Jesupa pꞌanauji:
MRK.13.5	—Taukꞌa nipapatáatɨ apidaamaa kꞌũrapiamaapa. 
MRK.13.6	Mɨ jĩakꞌa chokꞌara chedaitꞌee. Seewata jaradaitꞌee: “Mɨta Akꞌõre Warra, Tachi Akꞌõrepa pëida.” Mãga jara pꞌanɨpa eperãarã chokꞌara kꞌũradaitꞌee.
MRK.13.7	ʼParãpa ũridakꞌãri nama mãikꞌaapa awara ãi jura chõo jõnɨ, pꞌeranáatɨ. Ichita mãga pꞌasaitꞌee. Mamĩda atꞌãri na pꞌekꞌau eujã jõ–e paitꞌee. 
MRK.13.8	Aɨ naaweda eperãarã awaraarã ome chõodaitꞌee. Jarra oodaitꞌee mãikꞌaapa awẽrachai wãyaapariitꞌee eujã awara–awaraade. Mamĩda mãga pꞌasakꞌãri, ewaapɨ na pꞌekꞌau eujãdepemaarã miamaa pꞌaneedaitꞌee.
MRK.13.9	ʼ¡Taukꞌa nipapatáatɨ! Mɨ kꞌĩra unuamaa iru pꞌanapataarãpa parã atapidaitꞌee judiorã poroorãmaa, mɨde ijãapata kꞌaurepa. Pꞌua oodaitꞌee Akꞌõre Ũraa jarateepata tede. Ateedaitꞌee ãchi poro waibɨarãmaa mãikꞌaapa ãchi reyrãmaa. Mãɨrã kꞌĩrapite parãpa jaradai Tachi Akꞌõrepa ooda parã–itꞌee mɨ kꞌapꞌɨa pari. 
MRK.13.10	Mamĩda na eujã jõi naaweda, Akꞌõrepa ooda eperãarã kꞌaripaitꞌee ichita nepɨrɨdaitꞌee eperãarãmaa awara ãi tꞌɨmɨ́ na eujãde. 
MRK.13.11	Mɨ kꞌĩra unuamaa iru pꞌanapataarãpa parã charraarã kꞌĩrapite ateedakꞌãri, kꞌĩsianáatɨ kꞌãata jaradai. Maapai jarapatáatɨ Akꞌõrepa jarapi bɨkꞌa. Akꞌõre Jaurepata kꞌawapipariitꞌee kꞌãata jaradai.
MRK.13.12	ʼMaapai ɨ̃pemaarãpa peepidaitꞌee ãchi ɨ̃pemaarã. Akꞌõreerãpa peepidaitꞌee ãchi warrarã. Ichiaba warrarã kꞌĩraudaridaitꞌee ãchi akꞌõreerã ome peepirutamaa. 
MRK.13.13	Jõmaarãpa parã kꞌĩra unuamaa iru pꞌanapataadaitꞌee mɨde ijãapata kꞌaurepa. Mamĩda Tachi Akꞌõrepa kꞌaripaitꞌee atuanaadamerã kꞌĩra jĩpꞌa nipapataarã Akꞌõre ode jai–idaarutamaa.
MRK.13.14	—Ewari cherude abaapa ne–inaa audú kꞌachia ooitꞌee Tachi Akꞌõre te waibɨa edupɨara bɨ cuartode ichi baikꞌaraa bɨmãi. Mãgɨ́ Tachi Akꞌõrepa yiaraa iru bapari, kꞌĩra unuamaa iru bairã. Mãga unudakꞌãri, Judea eujãde pꞌanɨɨrã pꞌira mirudaipia bɨ ee nokꞌodee. (Acha bɨ pedee pꞌãda leerupa pia kꞌawaipia bɨ, miapiamaapa.)
MRK.13.15	Maapai eperã ichi terrazade bɨ pɨrã, teedaa tꞌĩukꞌaraa bɨ ichi ne–inaa pꞌe atade. 
MRK.13.16	Eperã ne–uu kꞌãide ni pɨrã, teedaa cheikꞌaraa bɨ ichi pꞌaru atade pida. Aramata wãipia bɨ. 
MRK.13.17	¡Aai, maapai chupɨria jõneedaitꞌee wẽraarã biakꞌoo bee maa–e pɨrã warra chakꞌeerã jude iru bee! 
MRK.13.18	Mãga wãyaai naaweda, chupɨria iidítɨ Tachi Akꞌõremaa ma ewari pꞌasapinaamerã kꞌoijara nɨ̃bɨde. 
MRK.13.19	Mãgɨ́ ewate jõmaarãta chupɨria mia jõnadaitꞌee. Akꞌõrepa na eujã oodakꞌãriipa mãga ookꞌaa paji, ma awara tꞌẽepai waa mãga oo–e paitꞌee. 
MRK.13.20	Mamĩda Tachi Akꞌõrepa kꞌĩsiaitꞌee: “Mɨa eperãarã taarã miapi–e paitꞌee.” Mãga pada paara, eperã apida bee–e pakꞌaji. Akꞌõrepa audú chaaree miapi–e paitꞌee ichia jɨrɨtꞌeradaarã kꞌinia pꞌe iru bapari perã.
MRK.13.21	ʼMaapai apidaapa parãmaa jararuta pɨrã: “¡Pɨchá, akꞌɨ́tɨ! ¡Nama bɨ Cristo, Tachi Akꞌõrepa pëida!” maa–e pɨrã jararuta pɨrã: “¡Ara bɨta Cristo!” ijãanáatɨ. 
MRK.13.22	Mɨ jĩakꞌaarã mãikꞌaapa Tachi Akꞌõre pedee jarapataarã jĩakꞌaarã chokꞌara chedaitꞌee. Mamĩda mãɨrãpa jara pꞌanɨ ijãanáatɨ, jĩpꞌa seewa–idaa bee perã. Ne–inaa kꞌĩra tꞌãdoo eperãarãpa pꞌoyaa oodakꞌaa ãchi juadoopa oo pꞌanɨpa eperãarã kꞌũradaitꞌee, perá Tachi Akꞌõrepa jɨrɨtꞌeradaarã kꞌũrarutamaa.
MRK.13.23	Jesupa ichi ome nipapataarãmaa waya maaji:
MRK.13.23	—¡Taukꞌa pꞌanapatáatɨ! Mɨa mãga jaraji parãpa kꞌawaadamerã mãga pꞌasai naaweda.
MRK.13.24	—Ichiaba maapai mia pꞌanadapꞌeda,
MRK.13.24	‘Akꞌõrejĩru pꞌãriudariitꞌee; atane waa ɨ̃daa–e paitꞌee 
MRK.13.25	mãikꞌaapa lucero baaikꞌoodaridaitꞌee pajãdeepa. Tachi Akꞌõrepa pajã wërepiitꞌee.’ 
MRK.13.26	ʼMãpai eperãarãpa unudaitꞌee mɨ, chi Eperã Akꞌõre Truadepema jõmaarã kꞌãyaara waibɨara bɨ, kꞌĩra wãree cheru jɨ̃ararade. 
MRK.13.27	Pëiitꞌee mɨ angeleerã Akꞌõre truadeepa mɨa jɨrɨtꞌeradaarã chipꞌe atadamerã, jõmaweda ãchi pꞌanapatamãiipa. Tꞌɨmɨ́ bee jida na pꞌekꞌau eujãde, pꞌe atanadaitꞌee.
MRK.13.28	—Kꞌĩsíatɨ higuera bɨɨrɨde. Higuera kꞌiru tꞌu–kꞌua uchia nɨ̃beekꞌãri mãikꞌaapa ewaa tꞌono nɨ̃beekꞌãri, kꞌawaapata eujã wãsia wã. 
MRK.13.29	Mãga pɨkꞌa mɨa etꞌewa jaradakꞌa unudakꞌãri, kꞌawa pꞌanɨ taarã–e mɨ, chi Eperã Akꞌõre Truadepema cheru. 
MRK.13.30	Mɨa wãarata jararu. Ɨ̃rapemaarã piudai naaweda, ma ne–inaa jõmaweda pꞌasaitꞌee. 
MRK.13.31	Ewari cherude pajã na pꞌekꞌau eujã ome jõdaitꞌee. Mamĩda ichita pꞌasaitꞌee mɨa pedee jaradakꞌa.
MRK.13.32	—Eperã apidaapa kꞌawada–e pꞌanɨ Eperã Akꞌõre Truadepema cheitꞌee ewate, chi hora jida. Ɨtꞌaripema angeleerãpa pida kꞌawada–e pꞌanɨ; mɨa ichiaba kꞌawa–e, Tachi Akꞌõre Warra mĩda. Mɨ Akꞌõrepapaita kꞌawa bɨ.
MRK.13.33	ʼMaperã taukꞌa pꞌanapatáatɨ, parãpa kꞌawada–e pꞌanadairã sãapai mɨ waya na eujãdee cheitꞌee.
MRK.13.34	—Oopatáatɨ te chiparipa oodakꞌa. Mãgɨ́ tedeepa awara ãyaa wãi naaweda, ichi mimiapataarãmaa jara bëiji te pia akꞌɨdamerã. Ãchi chaachaa mimia teeji mãikꞌaapa chi te tꞌĩupata akꞌɨparimaa ũraaji taukꞌa bamerã. 
MRK.13.35	Chi mimiapataarãpa kꞌawada–e sãapaita chi te chipari waya cheitꞌee ichi temaa. Mãga pɨkꞌa bɨ parã ome. Taukꞌa pꞌanapatáatɨ kꞌawada–e pꞌanadairã sãapai pãchi Chipari Waibɨa waya cheitꞌee. Chei pꞌãriupodopa, esapɨte, etꞌerre kꞌarikꞌãri, maa–e pɨrã tapꞌedapodopa. ¡Parãpa kꞌawada–epɨ! 
MRK.13.36	Tachi Akꞌõre mimiapataarã, kꞌĩrakꞌaupai kꞌawada–e pꞌanadairã pariatua mimia pꞌanɨ pɨrã, kꞌĩra nejasia pꞌanadaitꞌee Tachi Chipari Waibɨa chekꞌãri. 
MRK.13.37	Mɨa parãmaa ũraada, aukꞌa jõmaarãmaa jararu: ¡Taukꞌa pꞌanapatáatɨ!
MRK.14.1	Kꞌãima omé falta baji Pascua fiesta paitꞌee. Mãgɨ́ fiestade pan levadura wẽe kꞌopata. Pꞌaareerã poroorãpa Moisepa pꞌãda jarateepataarã ome jɨrɨpachida sãga Jesús kꞌũratꞌaadaitꞌee. Mãgá jita atadaitꞌee paji mãikꞌaapa peepitꞌaadaitꞌee paji. 
MRK.14.2	Mamĩda ũkꞌuru arii pꞌanadapꞌedaarãpa maapachida:
MRK.14.2	—Fiestade ooda–eda ajida, eperãarã kꞌĩrau para beepiamaapa tachi ome.
MRK.14.3	Jesús Betania pꞌuurude bakꞌãri, Simón, chi leprapa kꞌayaa bada apatapꞌedaa tede baji. Jesús su–akꞌɨ beepꞌeda,
MRK.14.4	Ũkꞌuru arii pꞌanadapꞌedaarã kꞌĩraudachida mãikꞌaapa pedee para beeji ãchi pitapai:
MRK.14.4	—¿Sãapꞌeda jã kꞌera ichi kꞌinia weejima? ajida. 
MRK.14.5	Jã wẽrapa netotꞌaada paara, trescientos denarios
MRK.14.5	Mapa ma wẽra ɨtrɨapachida. 
MRK.14.6	Mamĩda Jesupa mãgaji ãchimaa:
MRK.14.6	—Ita–aria bɨ́tɨ; ¿Kꞌãare–itꞌee ikꞌachia jara jõnɨma? Irua ooda pia bɨpɨ. 
MRK.14.7	Chupɨria beerã nama pꞌanapata parã tꞌãide ewari chaa. Ãchi kꞌaripa kꞌinia pꞌanɨ pɨrã, chupɨria kꞌawaadai mãikꞌaapa ãchimaa ne–inaa pia oodai. Mamĩda mɨ parã ome ichita ba–e paitꞌee. Na ewari parãpa waa mɨ unuda–e paitꞌee. 
MRK.14.8	Na wẽrapa ooji ichia pꞌoyaarutapai mɨ–itꞌee; mɨ pꞌurutꞌaaji kꞌerapa mɨ kꞌapꞌɨa ɨadai naaweda.
MRK.14.9	Mɨa wãarata jararu. Mɨa ooda eperãarã kꞌaripaitꞌee, mãga jarateepata chaa na pꞌekꞌau eujãde, ichiaba nepɨrɨpataadaitꞌee na wẽrapa ooda mɨ–itꞌee. Mãgá iru ichita kꞌirãpadaitꞌeeda aji.
MRK.14.10	Judas Iscariote, Jesús kꞌõpꞌãyoorã docedepema aba, wãji pꞌaareerã poroorãmaa. Jaraji ichia ãchi kꞌaripaitꞌee Jesús jitadamerã. 
MRK.14.11	Mãga ũridakꞌãri, o–ĩadachida mãikꞌaapa pedeejida pꞌaratꞌa teedaitꞌee Judamaa. Mãpai Judapa jɨrɨmaa beeji sãga Jesús ãchimaa jitapiitꞌee.
MRK.14.12	Perá Pascua fiesta ewari paitꞌee baji. Ma fiestade oveja chakꞌe peepata mãikꞌaapa pan levadura wẽe kꞌopata. Fiesta pai naaweda Jesús kꞌõpꞌãyoorãpa iidijida irumaa:
MRK.14.12	—¿Sãma kꞌoitꞌee Pascua fiesta ewatepema chikꞌo tai ome? Mama taipa ne–inaa oodaitꞌee nekꞌodai naaweda.
MRK.14.13	Mãpai Jesupa pëiji chi kꞌõpꞌãyoorã omé:
MRK.14.13	—Wã́tɨ pꞌuurudee. Mama ununadaitꞌee eperã pania chokꞌode ateeru. Tꞌẽe wã́tɨ. 
MRK.14.14	Teedaa wãkꞌãri, chi te chiparimaa jarátɨ: “Tachi Jarateeparipa iidi pëiji: ‘¿Chisãgɨ́ cuartode Pascua chikꞌo kꞌoitꞌee mɨchi kꞌõpꞌãyoorã ome?’ ” 
MRK.14.15	Irua akꞌɨpiitꞌee ɨtꞌɨpema pisode cuarto waibɨa pia oo bɨ. Mama ne–inaa jõma óotɨ tachi nekꞌodaitꞌee.
MRK.14.16	Chi kꞌõpꞌãyoorã wãjida pꞌuurudee. Jõmaweda ununajida Jesupa jaradakꞌa mãikꞌaapa mama ne–inaa jõma oojida Pascua chikꞌo kꞌodaitꞌee.
MRK.14.17	Pꞌãriupodopa Jesús pacheji chi kꞌõpꞌãyoorã doce ome. 
MRK.14.18	Mesade nekꞌomaa pꞌanɨde, Jesupa mãgaji:
MRK.14.18	—Mɨa wãarata jararu. Mɨa kꞌawa bɨ parãdepema abaapa mɨ traicionaaitꞌee. Iru mɨ ome nama nekꞌomaa bɨ.
MRK.14.19	Mãpai chi kꞌõpꞌãyoorã kꞌĩra pia–ee para beeji mãikꞌaapa aba–abaa iidijida Jesumaa:
MRK.14.19	—¿Mɨkꞌã? apachida.
MRK.14.20	Mãpai Jesupa pꞌanauji:
MRK.14.20	—Parã docedepema aba mɨ ome aukꞌa pꞌaratꞌude pan sã atarupata mɨ traicionaaitꞌee. 
MRK.14.21	Mɨ, chi Eperã Akꞌõre Truadepema, ichita piutꞌee Tachi Akꞌõre Ũraa pꞌãdade jara bɨkꞌa. Mamĩda, ¡aai, Tachi Akꞌõrepa kꞌachiadee pëiitꞌee chi mɨ traicionaaitꞌee bɨ! Piara bakꞌaji mãgɨ́ tꞌo–e pada paara.
MRK.14.22	Nekꞌomaa pꞌanɨde Jesupa pan ataji mãikꞌaapa ɨtꞌaa tꞌɨ̃ji gracias jaraitꞌee Tachi Akꞌõremaa. Ma pan kꞌõratꞌaaji mãikꞌaapa chi kꞌõpꞌãyoorãmaa teeji. Mãpai mãgaji:
MRK.14.22	—Jitátɨ mãikꞌaapa kꞌótɨ. Nãgɨ́ pan mɨ kꞌapꞌɨa.
MRK.14.23	Maapꞌeda mãgá ooji ma vino ome. Ɨtꞌaa tꞌɨ̃pꞌeda, gracias jaraji Tachi Akꞌõremaa mãikꞌaapa chi kꞌõpꞌãyoorãmaa teeji. Jõmaarãpa aɨdepema vino tojida. 
MRK.14.24	Mãpai mãgaji:
MRK.14.24	—Nãgɨ́ vino mɨ waa, mɨchi waa batꞌaitꞌee perã mɨ piukꞌãri chokꞌaraarã pari. Tachi Akꞌõrepa nãgɨ́ ũraa chiwidi jara bɨ. Mɨchi waa batꞌada kꞌaurepa irua wẽpapiitꞌee eperãarã chokꞌaraarãpa pꞌekꞌau kꞌachia oopata mãikꞌaapa mɨchideerã papiitꞌee.
MRK.14.25	Mɨa wãarata jararu. Vino waa to–e paitꞌeeda aji, parã ome ɨtꞌaripema vino torumaa Tachi Akꞌõre truade.
MRK.14.26	Tachi Akꞌõre Ũraa pꞌãdadepema kꞌari kꞌaridapꞌeda,
MRK.14.27	Mama Jesupa mãgaji:
MRK.14.27	—Parã jõmaweda ijãadaamaa pꞌaneedaitꞌee mãikꞌaapa mɨ ituaba atabëidaitꞌee Tachi Akꞌõre Ũraa pꞌã jẽra bɨde jara bɨkꞌa:
MRK.14.27	‘Mɨa oveja akꞌɨpari peepiitꞌee mãikꞌaapa chi ovejaarã jĩchoodaridaitꞌee.’ 
MRK.14.28	Mamĩda mɨ chokꞌai pꞌirabaikꞌãri, Galilea eujãdee wãitꞌee parã naa.
MRK.14.29	Mãpai Pedropa mãgaji:
MRK.14.29	—Apemaarãpa pɨ atabëiruta pɨjida, mɨa pɨ atabëi–eda aji.
MRK.14.30	Jesupa pꞌanauji:
MRK.14.30	—Mɨa wãarata jararu. Idi pꞌãrikꞌua etꞌerre kꞌarida omé kꞌarii naaweda, jarada õpee pɨa mɨ kꞌawa–e bɨda aitꞌee.
MRK.14.31	Mamĩda Pedropa waapɨara mãgapachi:
MRK.14.31	—Pɨ ome aukꞌa piuru pɨjida, mɨa jara–eda aji.
MRK.14.31	Apemaarãpa ichiaba mãga jarapachida.
MRK.14.32	Maapꞌeda wãjida Getsemaní ne–uu eujã apatapꞌedaamaa. Mama panadakꞌãri, Jesupa mãgaji chi kꞌõpꞌãyoorãmaa:
MRK.14.32	—Nama su–akꞌɨ pꞌanéetɨ mɨ ɨtꞌaa tꞌɨ̃naru misa.
MRK.14.33	Ichi ome ateeji Pedro, Santiago mãikꞌaapa Juan. Jesús kꞌĩsia paraa nɨ̃beeji tꞌãri pꞌuapa. 
MRK.14.34	Mapa mãgaji ãchimaa:
MRK.14.34	—Mɨ piutꞌee pɨkꞌa nɨ̃bɨ tꞌãri pꞌuapa. Nama pꞌanéetɨ, kꞌãida–ee.
MRK.14.35	Mãpai Jesús waawipai wãpꞌeda, bedabaiji tau bɨɨrɨ eujãde tꞌõbairumaa mãikꞌaapa Akꞌõremaa chupɨria iidiji kꞌinia bɨ pɨrã, iru mãgɨ́ miapi pꞌasapinaamerã. 
MRK.14.36	Ɨtꞌaa tꞌɨ̃ji:
MRK.14.36	—
MRK.14.37	Maapꞌeda, akꞌɨ chekꞌãri, chi kꞌõpꞌãyoorã kꞌãi jõnɨta unu cheji. Mãpai mãgaji Simón Pedromaa:
MRK.14.37	—Simón, ¿kꞌãi nɨ̃bɨkꞌã? aji. ¿Hora apida pꞌoyaa chokꞌai pꞌanada–ekꞌã kꞌãida–ee? 
MRK.14.38	Chokꞌai pꞌanátɨ mãikꞌaapa ɨtꞌaa tꞌɨ̃́tɨ pꞌekꞌau kꞌachiade baaipiamaapa. Tachi Akꞌõrepa oopi kꞌinia bɨkꞌa tꞌãripa oo kꞌinia pꞌanɨ. Mamĩda pãchi kꞌapꞌɨapa chooda–e pꞌanɨ.
MRK.14.39	Waya wãji ɨtꞌaa tꞌɨ̃de naaweda oodakꞌa:
MRK.14.39	—Kꞌaripáji na miaitꞌee bɨdeepa. Mamĩda oonáaji mɨa kꞌinia bɨkꞌa; jĩpꞌa pɨa oo kꞌinia bɨ́kꞌata oopáde aji.
MRK.14.40	Waya chekꞌãri, naa unu chedakꞌa unu cheji; kꞌãi jõnɨ tapꞌokꞌeepa. Ɨ̃rɨmadapꞌeda, kꞌĩupꞌee pꞌanapachida, kꞌawada–e pada perã kꞌãata jaradai. 
MRK.14.41	Ɨtꞌaa tꞌɨ̃da õpeemaa waya chekꞌãri, Jesupa mãgaji:
MRK.14.41	—¿Atꞌãri kꞌãi jõnɨkꞌã? Jãgapaipɨ. Mɨ peepidaitꞌee hora pajipɨ. Eperã Akꞌõre Truadepema teedaitꞌee pꞌekꞌau kꞌachia oopataarã juade. 
MRK.14.42	Eperã mɨ traicionaaitꞌee bɨ kꞌaitꞌa cheru. ¡Pꞌirabáitɨ mãikꞌaapa wãdáma apemaarãmaa!
MRK.14.43	Jesús atꞌãri pedeemaa bɨde ichi kꞌõpꞌãyo Judas pacheji eperãarã chokꞌara ome. Espada pakꞌuru ome anipajida. Pꞌaareerã poroorãpa, Moisepa pꞌãda jarateepataarãpa mãikꞌaapa judiorã poro waibɨarãpa ma eperãarã pëijida ãchi pari. 
MRK.14.44	Kꞌawaadamerã chisãgɨta Jesús, panadai naaweda, Judapa jaraji mãɨrãmaa:
MRK.14.44	—Chi mɨa kꞌĩra ɨ̃ruta saludaakꞌãri, mãgɨta pia jita atadapáde aji, mãikꞌaapa atadaridapáde aji.
MRK.14.45	Mapa pachedakꞌãri Jesumãi, Judas pedee cheji:
MRK.14.45	—¡Tachi Jarateepari!
MRK.14.45	Mãga jarapꞌeda, kꞌĩra ɨ̃tꞌaaji. 
MRK.14.46	Mãpai Jesús jita atajida mãikꞌaapa ateejida.
MRK.14.47	Mamĩda eperã Jesús kꞌaitꞌa badapa ichi espada ẽtꞌa atapꞌeda, pꞌaareerã poro waibɨa mimiapari kꞌɨɨrɨ orpꞌetꞌaaji. 
MRK.14.48	Mãpai Jesupa iidiji ichi jita ata chedapꞌedaarãmaa:
MRK.14.48	—¿Sãapꞌeda parã chejidama aji, espada ome mãikꞌaapa pakꞌuru ome mɨ jita atade eperã nechɨayaa bɨ jita atapatakꞌa? 
MRK.14.49	Ewari chaa mɨ Tachi Akꞌõre te waibɨade bapari iru pedee jarateemaa. Maapai mɨ jitada–e paji. Mamĩda nãga pꞌasaru Akꞌõre Ũraa pꞌãdade jara bɨkꞌa.
MRK.14.50	Jesupa mãga jaramaa bɨde, jõmaweda chi kꞌõpꞌãyoorãpa atabëijida mãikꞌaapa mirukꞌoodachida. 
MRK.14.51	Mamĩda kꞌũtrãa aba Jesús tꞌẽe nipaji. Chi kꞌapꞌɨa pɨra baji sabanapa, ãkꞌadaa nipada perã. Judas ome nipadapꞌedaarãpa ma kꞌũtrãa jita atajida. 
MRK.14.52	Mamĩda, waaweepa sabana kꞌenatꞌaaji mãikꞌaapa ãkꞌadaa pꞌira uchiadachi.
MRK.14.53	Mãpai ãchia Jesús ateejida Caifás temaa. Ichi pꞌaareerã poro waibɨa paji. Mama ichiaba see nɨ̃baji pꞌaareerã poroorã, judiorã poro waibɨarã mãikꞌaapa Moisepa pꞌãda jarateepataarã. 
MRK.14.54	Pedro tꞌɨmɨɨpapai tꞌẽe wãkꞌãtɨ wãji. Mãgá wãpa Caifás te tꞌɨakꞌau badamãi edú tꞌĩuji. Mama tꞌɨpɨtau ikꞌaawa su–akꞌɨ beeji kꞌara pꞌaiitꞌee Akꞌõre te jɨ̃apataarã ome.
MRK.14.55	Pꞌaareerã poroorãpa jõmaweda Junta Supremadepemaarã ome testigo jɨrɨ pꞌanapachida. Mãgá Jesús peepitꞌaadaitꞌee. Mamĩda maarepida unuda–e paji ɨmɨateedaitꞌee, 
MRK.14.56	ma eperãarã chokꞌaraarãpa wãara jaradakꞌaa pada perã mãikꞌaapa aukꞌa pedeedakꞌaa pada perã. 
MRK.14.57	Ũkꞌuru chi poroorã kꞌĩrapite pꞌirabaijida mãikꞌaapa seewa jarajida:
MRK.14.58	—Taipa ũrijida irua jararu: “Chonaarãweda eperãarãpa Tachi Akꞌõre te waibɨa oojida. Mɨa mãgɨ́ te tꞌeetꞌaapꞌeda, kꞌãima õpeemaa waya oo atai. Mamĩda eperãarãpa oopatakꞌa oo–e paitꞌeeda” aji.
MRK.14.59	Mãga jarajida mĩda, atꞌãri aukꞌa pia pedeeda–e paji tachi judiorã ũraade jara bɨkꞌa.
MRK.14.60	Mãga ũrikꞌãri, pꞌaareerã poro waibɨa Caifás bainɨ̃ beeji jõmaarã kꞌĩrapite mãikꞌaapa iidiji Jesumaa:
MRK.14.60	—¿Wãarakꞌã aji, pɨ kꞌĩrapite jara pꞌanɨ pedee? ¿Maarepida pꞌanau–ekꞌã? aji.
MRK.14.61	Mamĩda Jesupa maarepida pꞌanau–e paji; kꞌĩupꞌee beeji.
MRK.14.61	Waya mãgaji:
MRK.14.61	ʼ¿Pɨkꞌã Mesías, Tachi Akꞌõrepa pëida eperãarã rey pamerã? ¿Pɨkꞌã aji, Tachi Akꞌõre Waibɨa Warra?
MRK.14.62	Jesupa pꞌanauji:
MRK.14.62	—Mɨda aji. Parãpa mɨ unudaitꞌee Akꞌõre Waibɨa juaraare su–akꞌɨ bɨ. Ichiaba mɨ, chi Eperã Akꞌõre Truadepema waya chekꞌãri, unudaitꞌee jɨ̃ararade cheru.
MRK.14.63	Mãpai Caifapa ichi pꞌaru jẽtꞌaaji tꞌãri kꞌachiapa mãikꞌaapa mãgaji:
MRK.14.63	—¿Kꞌãare–itꞌee waa jɨrɨdaima eperãarãpa jaradamerã ichia ooda? 
MRK.14.64	¿Parãpa ũrijida–ekꞌã ichia pedee kꞌachia jarada Tachi Akꞌõre ãpɨte? ¿Kꞌãata kꞌĩsia pꞌanɨma? aji.
MRK.14.64	Jõma aukꞌa bia para beeji:
MRK.14.64	—Ichia jarada kꞌaurepa piupia bɨda ajida.
MRK.14.65	Ũkꞌuru arii pꞌanadapꞌedaarãpa Jesumaa idujida mãikꞌaapa tau pꞌãrajɨ̃ atadapꞌeda, sĩjida. Mãga oo jõnɨde mãgajida:
MRK.14.65	—¡Pɨ wãara Tachi Akꞌõre Warra pɨrã, jarapáde aji, kꞌaipata pɨ sĩji!
MRK.14.65	Ichiaba Akꞌõre te jɨ̃apataarãpa kꞌĩramaa sĩpachida.
MRK.14.66	Mãɨmisa Pedro tuda baji te ãukꞌidaa. Mãga nɨde Caifás mimiapari awẽra irumaa cheji. 
MRK.14.67	Ma wẽrapa Pedro unukꞌãri kꞌara pꞌaimaa bɨ tꞌɨpɨtau ikꞌaawa, pi–ia akꞌɨji mãikꞌaapa mãgaji:
MRK.14.67	—Pɨ aukꞌa nipajida aji, jã eperã Jesús Nazaretdepema ome.
MRK.14.68	Mamĩda Pedropa meraji:
MRK.14.68	—¡Seewa! Mɨa iru kꞌawa–e bɨ. Ichiaba kꞌawa–e bɨda aji, pɨa kꞌãaredeta pedee bɨ.
MRK.14.68	Maapꞌeda mamãikꞌaapa uchiaji chi cercao edú tꞌĩupatamaa. Mãga nɨde etꞌerre kꞌariji. 
MRK.14.69	Ma wẽrapa waya unu atakꞌãri, mãgaji arii pꞌanadapꞌedaarãmaa:
MRK.14.69	—Pɨchá, jãgɨ́ Jesús kꞌõpꞌãyo.
MRK.14.70	Mamĩda Pedropa waya meraji. Taarã–e nɨde chi arii pꞌanadapꞌedaarãpa waya mãgajida:
MRK.14.70	—Wãara, pɨ ãchi kꞌõpꞌãyo. Ma awara, pɨ Galilea eujãdepemakꞌa pedee bɨda ajida.
MRK.14.71	Mãpai Pedropa juraaji:
MRK.14.71	—¡Seewa! ¡Kꞌawa–e bɨ parãpa jara pꞌanɨ eperã! Mɨa seewa jaramaa bɨ pɨrã, Tachi Akꞌõrepa mɨ miapiipia bɨda aji.
MRK.14.72	Aramata etꞌerre waya kꞌariji. Mãpai Pedropa kꞌirãpaji Jesupa jarada: “Etꞌerre kꞌarida omé kꞌarii naaweda, pɨa jarada õpee jaraitꞌee mɨ kꞌawa–e bɨ.” Mãga kꞌĩsiapꞌeda, Pedro jẽedachi tꞌãri pꞌuapa.
MRK.15.1	Tapꞌeda weda pꞌaareerã poroorã, judiorã poro waibɨarã mãikꞌaapa Moisepa pꞌãda jarateepataarã, mãgɨ́ Junta Supremadepemaarã chipꞌedaidapꞌeda, pedeeteejida kꞌawaadaitꞌee kꞌãata oodaitꞌee Jesús ome. Jesús jua jɨ̃ atapidapꞌeda, teenajida Pilato temaa. Ichi Romadepemaarã poro waibɨa paji.
MRK.15.2	Pilatopa iidiji Jesumaa:
MRK.15.2	—¿Pɨkꞌã aji, Judiorã Rey?
MRK.15.2	Jesupa pꞌanauji:
MRK.15.2	—Mɨda aji, pɨa jara bɨkꞌa.
MRK.15.3	Pꞌaareerã poroorãpa audupai ɨmɨatee jõnadapꞌedaa perã, 
MRK.15.4	Pilatopa waya iidiji:
MRK.15.4	—¿Maarepida pꞌanau–ekꞌã aji, ɨmɨatee jõnɨta?
MRK.15.5	Mamĩda Jesupa maarepida pꞌanaukꞌaa paji. Mapa Pilatopa kꞌawa–e paji kꞌãata ooitꞌee.
MRK.15.6	Ma fiestade Pilatopa preso aba kꞌena pëipachi, eperãarãpa iidirutata. 
MRK.15.7	Eperã tꞌɨ̃jarapatapꞌedaa Barrabás carcelde baji awaraa kꞌõpꞌãyoorã ome, Roma pidaarã juadeepa uchia kꞌiniapa chĩara pee pꞌanadapꞌedaa perã. 
MRK.15.8	Eperãarãpa iidinadakꞌãri Pilatomaa preso kꞌena pëimerã ichia ooparikꞌa, 
MRK.15.9	irua pꞌanauji:
MRK.15.9	—¿Kꞌinia pꞌanɨkꞌã aji, mɨa Judiorã Rey apata kꞌena pëimerã?
MRK.15.10	Mãga iidiji kꞌawa bada perã judiorã pꞌaareerã poroorãpa Jesús kꞌĩra unuamaa iru pꞌanadapꞌedaa. 
MRK.15.11	Mamĩda pꞌaareerã poroorãpa eperãarãmaa jarajida iididamerã Pilatopa Barrabata kꞌena pëipimerã. 
MRK.15.12	Mapa Pilatopa iidiji:
MRK.15.12	—¿Sãga oopi kꞌinia pꞌanɨma aji, parãpa Judiorã Reyda a pꞌanɨ ome?
MRK.15.13	Mãpai biajida:
MRK.15.13	—¡Kurusode peepitꞌáaji!
MRK.15.14	Pilatopa mãgaji:
MRK.15.14	—¿Kꞌãare kꞌachiata oojima? aji.
MRK.15.14	Mamĩda waya eperãarãpa biajida:
MRK.15.14	—¡Kurusode peepitꞌáaji!
MRK.15.15	Pilato pia bee kꞌinia bada perã eperãarã ome, Barrabata kꞌena pëiji. Jesús soopa wɨpipꞌeda, pëiji kurusode baijira bɨdamerã piurumaa.
MRK.15.16	Soldaorãpa Jesús ateejida Pilato palaciode, tꞌɨ̃jarapatapꞌedaa 
MRK.15.17	Oo iru pꞌanapachida. Rey pꞌarukꞌa pꞌoree kꞌĩra pꞌãimapꞌãimaa jɨ̃ bɨdapꞌeda, poro jɨ̃ra pakꞌuru jua ne–ɨɨrɨ–idaa bɨdee oojida mãikꞌaapa jɨ̃ bɨjida. 
MRK.15.18	Maapꞌeda bia ëipachida:
MRK.15.18	—¡Akꞌɨ́tɨ Judiorã Rey!
MRK.15.19	Poromaa wɨpachida pakꞌurupa. Idupachida mãikꞌaapa bedabaidaipachida iru kꞌĩrapite ɨtꞌaa tꞌɨ̃ pɨkꞌadaitꞌee. 
MRK.15.20	Mãgá oo iru pꞌanadapꞌeda, ma pꞌaru pꞌoree ẽratꞌaajida mãikꞌaapa ichi pꞌaru waya jɨ̃ bɨjida. Maapꞌeda ateejida kurusode baijira bɨdaitꞌee.
MRK.15.21	Uchia wãdakꞌãri Jerusalendeepa, unujida eperã Cirene pꞌuurudepema tꞌɨ̃jarapatapꞌedaa Simón. Ewaa pꞌuurude panaji. Mãgɨ́ eperã Alejandro mãikꞌaapa Rufo akꞌõre paji. Simón ikꞌaawa wãyaa wãdakꞌãri, soldaorãpa kuruso ateepijida Jesús pari.
MRK.15.22	Jesús ateejida 
MRK.15.23	Maapꞌeda teejida vino mirra
MRK.15.24	Mãpai soldaorãpa Jesús jua mãikꞌaapa chi bɨɨrɨ merapꞌejida mãikꞌaapa kurusode baijira bɨjida piumerã. Mãgɨɨrãpa suerte jemenejida kꞌawaadaitꞌee kꞌaipata iru pꞌaru ataitꞌee.
MRK.15.25	Mãga oojida tapꞌeweda, las nueve. 
MRK.15.26	Soldaopa iru poro ɨtꞌaikꞌa eere kurusode letrero merapꞌeji, jaraitꞌee kꞌãare–itꞌee kurusode baijira bɨjida piumerã. Pꞌã baji: 
MRK.15.27	Mama ichiaba nechɨapataarã omé kurusode baijira bɨjida, aba Jesús juaraare, chi apema juabi eere. 
MRK.15.28	[Mãga pꞌasaji Tachi Akꞌõre Ũraa jaraparipa pꞌãdakꞌa chonaarãweda:
MRK.15.28	‘Iru pꞌekꞌau kꞌachia oopataarã ome aukꞌa ata bɨjida.’] 
MRK.15.29	Chi arii wãyaa wã nipadapꞌedaarãpa irumaa ikꞌachia jarajida. Ãchi poro pꞌɨrapꞌɨraa mãgapachida:
MRK.15.29	—¡Aai, pɨa Tachi Akꞌõre te waibɨa jõmaweda tꞌeetꞌaaitꞌee paji mãikꞌaapa waya oo ataitꞌee paji ewari õpeemaa! 
MRK.15.30	Pɨa jarada wãara pɨrã, ¡jãmãikꞌaapa ɨrabáiji piunaamerã!
MRK.15.31	Ichiaba mãgá oo iru pꞌanapachida pꞌaareerã poroorãpa Moisepa pꞌãda jarateepataarã ome:
MRK.15.31	—¡Awaraarã kꞌaripajida ajida. Mamĩda ichi itu nadeepa pꞌoyaa uchia–e! 
MRK.15.32	¡Akꞌɨ́tɨ! ¿Jãgɨ́ Tachi Akꞌõrepa pëida tachi kꞌaripamerã, Israel pidaarã Rey poro waibɨakꞌã? ¡Jãmãikꞌaapa ɨrabáiji ɨ̃raweda tai kꞌĩrapite! Mãga ooru pɨrã, taipa ichiaba pɨde ijãadaitꞌeepɨ.
MRK.15.32	Kurusode iru ikꞌaawa baijira pꞌanadapꞌedaarãpa ichiaba irumaa ikꞌachia jarapachida.
MRK.15.33	Imatꞌɨpa akꞌõrejĩru kꞌiatꞌɨdachi. Na eujã jõma pꞌãriudachi las tres parumaa. 
MRK.15.34	Ma hora Jesupa golpe biaji:
MRK.15.34	—
MRK.15.35	Ũkꞌuru arii pꞌanadapꞌedaarãpa ũridakꞌãri, maajida:
MRK.15.35	—¡Ũrítɨ! Elías, chonaarãwedapema Akꞌõre pedee jarapari tꞌɨ̃maa bɨda ajida.
MRK.15.36	Eperã pꞌira wãji mãikꞌaapa esponjakꞌa pꞌẽesapꞌẽesaa bɨ topa ataji vino achuchuade.
MRK.15.36	—Ɨ̃rá, ichiakꞌau bɨdaitꞌee. Unu kꞌinia pꞌanɨ Elías cheru pɨrã ichi ɨrabai atade.
MRK.15.37	Mamĩda Jesús golpe biaji mãikꞌaapa jai–idaaji. 
MRK.15.38	Mãɨmisa Jerusalende Tachi Akꞌõre te waibɨade chi edupɨara bɨ cuarto tꞌĩupatamãi pꞌaru teesoo eebai jira bada esajĩakꞌa jẽdachi ɨtꞌɨɨpa edaa. 
MRK.15.39	Jesús kꞌĩrapite akꞌɨ nɨ̃bada soldaorã poropa iru mãgá piu wã unukꞌãri, mãgaji:
MRK.15.39	—¡Wãara, na eperã Tachi Akꞌõre Warra paji!
MRK.15.40	Tꞌɨmɨɨpapai ũkꞌuru wẽraarã pꞌanadapꞌedaarãpa akꞌɨ pꞌanajida: María Magdalena; María, Santiago (chi tꞌẽepema)
MRK.15.41	Jesús Galilea eujãde nipakꞌãri, ma wẽraarãpa iru chi kꞌõpꞌãyoorã ome kꞌaripa nipapachida. Mama ichiaba wẽraarã chokꞌara pꞌanajida iru ome Jerusalendee chedapꞌedaarã.
MRK.15.42	Ma ewate pꞌãriupodopa jõmaweda ne–inaa aupa jẽra baitꞌee paji ɨ̃ipata ewate pai naaweda.
MRK.15.43	José Arimatea pꞌuurudepema waawee–ee wãji Pilatomaa Jesús kꞌapꞌɨa piuda iidide ɨaitꞌee. Mãgɨ́ Junta Supremadepema paji mãikꞌaapa apemaarã judiorãpa iru pia akꞌɨpachida. Ma awara irua unu kꞌinia baji Tachi Kꞌaripaparipa ichita eperãarã pia akꞌɨpari. 
MRK.15.44	Pilatopa Jesús piuda kꞌawaakꞌãri, pꞌeraji isapai piuda perã. Mapa soldaorã poro tꞌɨ̃ ataji mãikꞌaapa iidiji:
MRK.15.44	—¿Wãara piujikꞌã? aji.
MRK.15.45	Mãpai Jesús piu bɨda akꞌãri, Pilatopa teeji iru kꞌapꞌɨa Josemaa. 
MRK.15.46	Mãpai Josepa neto ataji pꞌaru lienzodee mãikꞌaapa Jesús kꞌapꞌɨa kurusodeepa ɨrabai atapꞌeda, aɨde pɨra bɨji. Maapꞌeda bɨnaji mãu te uria kꞌoro iru pꞌanadapꞌedaade mãikꞌaapa chi tꞌai tꞌapꞌa bëiji mãu choma bɨpa. 
MRK.15.47	María (José nawe), María Magdalena ome akꞌɨ pꞌanajida sãma ɨaruta.
MRK.16.1	Ɨ̃ipata ewate wãyaapꞌeda, pꞌãrikꞌua María Magdalena, María (Santiago nawe) mãikꞌaapa Salomepa neto atajida kꞌera Jesús kꞌapꞌɨade pꞌurudaitꞌee.
MRK.16.2	Tomia ewate,
MRK.16.3	Pedee wãjida:
MRK.16.3	—¿Kꞌaipa ãyaa ata bɨyama ajida, mãu choma chi tꞌaide jɨ̃a bɨ?
MRK.16.4	Mamĩda tꞌɨmɨ́ weda akꞌɨnadakꞌãri, unujida mãu pɨradai bɨ awara ãi. 
MRK.16.5	Mãu te uriade edú tꞌĩudakꞌãri, ununajida kꞌũtrãa su–akꞌɨ bɨ ãchi juaraare. Chi pꞌaru jɨ̃ bada tꞌo–tꞌoo teesoo baji. Mãgɨ́ ángel Tachi Akꞌõre truadepema paji. Ma wẽraarãpa mãga unudakꞌãri, pꞌeradachida. 
MRK.16.6	Mamĩda mãgɨpa mãgaji:
MRK.16.6	—Pꞌeranáatɨ. Parãpa jɨrɨ pꞌanɨ Jesús Nazaretdepema kurusode baijira bɨdapꞌedaa. ¡Iru nama wẽ–e! ¡Chokꞌai pꞌirabaijipɨ! Pɨchá, akꞌɨ chétɨ iru ɨadapꞌedaamãi. 
MRK.16.7	Wã́tɨ jarade Pedromaa ichiaba chi apemaarã kꞌõpꞌãyoorãmaa: “Iru wãitꞌee Galilea eujãdee parã naa. Mama iru unudaitꞌee irua jaradakꞌa.”
MRK.16.8	Mãpai wẽraarã kꞌĩra kꞌawa–ee pɨkꞌadachida pꞌera jõnadapꞌedaa perã. Pꞌira uchiajida Jesús kꞌapꞌɨa ɨadapꞌedaamãiipa. Kꞌapꞌɨa wëree jõnajida waaweepa. Mapa maarepida pꞌoyaa jarada–e paji.
MRK.16.9	[Tomia ewate Jesús chokꞌai pꞌirabaiji. Naapɨara unupiji María Magdalenamaa. Ma wẽra naaweda netuara siete merãtɨa baji ichi kꞌapꞌɨade. Mamĩda Jesupa jõmaweda ãyaa uchiapikꞌooji. 
MRK.16.10	Jesús unupꞌeda, María Magdalenapa jaranaji iru ome nipapatapꞌedaarãmaa. Ãra kꞌĩsia paraa jarajẽe pꞌanajida Jesús kꞌapꞌɨa–itꞌee. 
MRK.16.11	Mãga nɨde Mariapa jara cheji:
MRK.16.11	—¡Mɨa Jesús chokꞌai unujida! aji.
MRK.16.11	Mamĩda ãrapa mãga ũridakꞌãri, ijãada–e paji.
MRK.16.12	Tꞌẽepai, Jesupa kꞌĩra awara unupiji chi kꞌõpꞌãyoorã omeemaa ode nidade. 
MRK.16.13	Ãchia iru kꞌawa atadakꞌãri, aramata ãpɨtee nepɨrɨde wãjida apemaarãmaa. Mamĩda ãrapa pida ijãada–e paji.
MRK.16.14	Tꞌẽepai, Jesupa chokꞌai unupiji chi kꞌõpꞌãyoorã oncemaa, nekꞌomaa pꞌanɨde. Iru chokꞌai bɨ pia ijãadakꞌaa paji kꞌɨɨrɨ kꞌisua pꞌanadapꞌedaa perã. Ma awara apemaarãpa mãga nepɨrɨdapꞌedaa jida ijãada–e paji. Mapa irua ikꞌɨ̃atɨ pedeeji. 
MRK.16.15	Ichiaba jaraji ãramaa:
MRK.16.15	—Wã́tɨ na pꞌekꞌau eujã eperãarã paraamaa mãikꞌaapa jaratéetɨ Tachi Akꞌõre pedee pia mɨa kꞌawapida parãmaa. 
MRK.16.16	Apidaapa ma ũraa chiwidide ijãa bɨ pɨrã, poro choopiipia bɨ kꞌawapiitꞌee mɨ ome araa bɨ. Mãgá ɨtꞌaa wãitꞌee ichi piukꞌãri. Jõdee mɨde ijãa–e pɨrã, tokꞌarradee mianaitꞌee ichia pꞌekꞌau kꞌachia ooda kꞌaurepa. 
MRK.16.17	Mɨde ijãa pꞌanɨɨrãpa oodakꞌãri ne–inaa eperãarãpa pꞌoyaa oodakꞌaa, awaraarãpa kꞌawaadaitꞌee Tachi Akꞌõre ãchi ome bɨ. Mɨ tꞌɨ̃de netuara uchiapidaitꞌee; awaraa pedee kꞌawada–e pꞌanɨ mĩda, Akꞌõre Jaurepa pedeepiitꞌee; 
MRK.16.18	taama kꞌachia jitadaitꞌee ãchi juapa; mãikꞌaapa neera kꞌachia todaitꞌee. Mamĩda mãgee ne–inaapa ãchi maarepida kꞌachia ooda–e paitꞌee. Jõdee ãchi juapa kꞌayaa beerã tꞌõbaidakꞌãri, kꞌayaa jɨpadaitꞌee.
MRK.16.19	Tachi Waibɨa Jesús pedeepꞌeda chi kꞌõpꞌãyoorã ome, Tachi Akꞌõrepa iru ɨtꞌaa ateeji ichi eujãdee. Mama su–akꞌɨ beeji Akꞌõre juaraare, ijãapataarã poro waibɨa perã. 
MRK.16.20	Mãpai chi kꞌõpꞌãyoorãpa Akꞌõre Ũraa chiwidi o–ĩa jarateenajida awara ãi eperãarã paraamaa. Jesupa ne–inaa pia oopachi ãchi kꞌapꞌɨa pari. Mãgá ãchia ne–inaa eperãarãpa oodakꞌaa oodakꞌãri, awaraarãpa kꞌawaajida Jesús ũraa wãara.]
LUK.1.1	Eperãarã poro waibɨa Teófilo, mɨ naa awaraarãpa pꞌãjida ne–inaa pꞌasada tachi tꞌãide. 
LUK.1.2	Pꞌãjida Jesús ãchi taupa unudapꞌedaa mãikꞌaapa tachimaa irude nepɨrɨdapꞌedaa. Tachi Akꞌõrepa ãra jɨrɨtꞌeraji mãgá irua ooda jarateepataadamerã. 
LUK.1.3	Mɨa ma pꞌãdapꞌedaa pia akꞌɨji. Ma awara ãramaa mãikꞌaapa Jesús unudapꞌedaarã awaraarãmaa iidi wãji. Mãgá Jesús tꞌodadeepa pꞌasada pia kꞌawaaji. Eperãarã poro waibɨa Teófilo, 
LUK.1.4	ma jõmaade kꞌĩsiapꞌeda, mɨa nãga pꞌã bɨ, pɨa ma wãara pedee jarateedapꞌedaa pipɨara kꞌawaamerã.
LUK.1.5	Jesús tꞌoi naaweda Herodes rey paji Judea eujãde. Mama bapachi pꞌaare tꞌɨ̃jarapatapꞌedaa Zacarías. Iru pꞌaare Abías eere pꞌanadapꞌedaarãdepema paji. Chi wẽra, Isabel, ichiaba chonaarãwedapema pꞌaareerã poro waibɨa Aarondeepa uchiada paji. 
LUK.1.6	Zacarías chi wẽra ome kꞌachia wẽe pꞌanapachida Tachi Akꞌõre kꞌĩrapite, iru ũraade jara bɨkꞌa oopachida perã. Maperã apidaapa ãra pꞌoyaa ɨmɨateedakꞌaa paji. 
LUK.1.7	Mamĩda ãra warra wẽe pꞌanajida, Isabel warra tꞌokꞌaa pada perã. Ma awara ãchi omee weda audú chonaa pꞌanajida warra oodaitꞌee.
LUK.1.8	Ewari aba pꞌaareerã poroorãpa jarajida Abías eerepema pꞌaareerã mimia pꞌaneedamerã Tachi Akꞌõre te waibɨade. 
LUK.1.9	Pꞌaareerãpa oopatakꞌa suerte jemenejida kꞌawaadaitꞌee kꞌaita tꞌĩutꞌee Tachi Akꞌõre te waibɨa edupema cuartode ne–inaa tꞌũa bapari paade. Mãgá Zacariata uchiaji. 
LUK.1.10	Tꞌĩuji ma ne–inaa tꞌũa bapari paade. Mãga oomaa bɨ misa, eperãarã jõmaweda taawa ɨtꞌaa tꞌɨ̃ para baji. 
LUK.1.11	Zacarías mama te jãde bɨde ɨtꞌaripema angelpa ichi unupiji. Bainɨ̃ baji ma ne–inaa tꞌũa bapari paapata altar juaraare. 
LUK.1.12	Zacariapa mãga unukꞌãri, pꞌeradachi. 
LUK.1.13	Mamĩda ma angelpa mãgaji:
LUK.1.13	—Zacarías, waaweenaapáde aji. Tachi Akꞌõrepa pɨa ɨtꞌaa iidida ũrijipɨ. Pɨ wẽra Isabelpa warra tꞌoitꞌee. Tꞌɨ̃ bɨitꞌeeda aji, Juan. 
LUK.1.14	Parã o–ĩ–ĩa pꞌanadaitꞌee iru ome. Ichiaba eperãarã chokꞌara o–ĩa pꞌanadaitꞌee iru tꞌoda kꞌawaadakꞌãri. 
LUK.1.15	Pɨ warra waibɨa paitꞌee Tachi Akꞌõre kꞌĩrapite. Maarepida itꞌua, vino jida tokꞌaa paitꞌee. Iru tꞌoi naaweda, Tachi Akꞌõre Jaure bapariitꞌee iru ome. 
LUK.1.16	Irua Israel pidaarã
LUK.1.17	Na Juanpa Akꞌõre pedee jaranaitꞌee, Tachi Waibɨa chei naaweda. Audú Akꞌõrede ijãapariitꞌee. Ne–inaa ooitꞌee Tachi Akꞌõre juapa mãikꞌaapa sõcharra baitꞌee Akꞌõre pedee jarapari Elías chonaarãweda bapatakꞌa. Akꞌõreerãmaa kꞌĩsiapiitꞌee ãchi tꞌãri aukꞌa bɨdamerã ãchi warrarã ome. Tꞌãri kꞌachia beerãmaa jarateeitꞌee oo kꞌawaa wãdamerã Akꞌõrepa oopi bɨkꞌa. Mãga oo bɨpa Israel pidaarã kꞌaripaitꞌee Tachi Waibɨa kꞌawaadamerã mãikꞌaapa irude ijãapataadamerã.
LUK.1.18	Mãga ũrikꞌãri, Zacariapa ma angelmaa iidiji:
LUK.1.18	—¿Sãga mɨa pɨ pedee ijãayama? aji. Mɨ audú chonaa bɨda aji, warra ooitꞌee; mɨ wẽra jida.
LUK.1.19	Mãpai angelpa mãgaji:
LUK.1.19	—Mɨ Gabrielda aji. Tachi Akꞌõrepa jararukꞌa mɨa ooparida aji. Irua mɨ pëiji pɨ ome pedeede mãikꞌaapa pɨmaa ma pedee pia jarade. 
LUK.1.20	Mamĩda pɨa mɨ pedee ijãa–e pada perã, ɨ̃raweda pɨ pꞌoyaa pedee–ee beeitꞌeeda aji, mɨa jaradakꞌa parumaa.
LUK.1.21	Zacarías mãgá edú bɨ misa, eperãarã taawa ɨtꞌaa tꞌɨ̃ para badaarãpa kꞌĩsia pꞌaneejida: “¿Sãgapꞌedapɨ taarãruma?” apachida. 
LUK.1.22	Zacarías uchiakꞌãri, pꞌoyaa pedeekꞌaa paji. Jĩpꞌa juapa jarapachi. Mapa ma eperãarãpa kꞌawaajida irua kꞌãimokꞌaraa pɨkꞌa bɨde ne–inaa unuda Akꞌõre te waibɨade.
LUK.1.23	Zacariapa ichi mimia Akꞌõre te waibɨade aupakꞌãri, ichi temaa wãji. 
LUK.1.24	Tꞌẽepai chi wẽra Isabel biakꞌoo beeji. Atane joisomaa wãyaaru misa, uchia–e paji ichi tedeepa. 
LUK.1.25	Kꞌĩsiaji: “Tachi Akꞌõrepa mɨmaa ne–inaa pia ooji. Mɨ kꞌĩra nejasia bapachi, biakꞌookꞌaa pada perã. Mamĩda irua mɨ chupɨria kꞌawaada perã, ɨ̃rá mɨ biakꞌoo bɨda” aji.
LUK.1.26	Atane seismaa Isabel biakꞌooda, Tachi Akꞌõrepa ichi ángel Gabriel pëiji Galilea eujãdepema pꞌuuru Nazaretdee. 
LUK.1.27	Mama bapachi awẽra waide ɨmɨkꞌĩra ome kꞌãi–ee. Tꞌɨ̃jarapachida María. Mama ichiaba bapachi ɨmɨkꞌĩra tꞌɨ̃jarapatapꞌedaa José. Ichi chonaarãwedapema Rey Daviddeepa uchiada paji. María José ome pedeetee pꞌanajida miakꞌãidaitꞌee. 
LUK.1.28	Gabriel cheji Mariamaa mãikꞌaapa mãgaji:
LUK.1.28	—¡Pia baparíiji! Tachi Akꞌõrepa pɨ piara akꞌɨpari awaraarã kꞌãyaara. Iru pɨ ome bɨda aji.
LUK.1.29	Mãga ũrikꞌãri, María pꞌera pɨkꞌa beeji mãikꞌaapa kꞌĩsiaji: “¿Sãapꞌedata mɨmaa mãga jara cheruma?” aji. 
LUK.1.30	Mãpai Gabrielpa mãgaji:
LUK.1.30	—María, waaweenaapáde aji. Tachi Akꞌõrepa pɨ jɨrɨtꞌeraji kꞌinia iru bairã. 
LUK.1.31	Pɨ biakꞌoo beeitꞌee mãikꞌaapa ɨmɨkꞌĩra warra tꞌoitꞌee. Tꞌɨ̃ bɨitꞌee Jesús. 
LUK.1.32	Iru Tachi Waibɨa paitꞌee. Tachi Akꞌõre Warrada adaitꞌee. Tachi Akꞌõre Waibɨapa iru rey papiitꞌee, iru chonaarãwedapema Rey Davidkꞌa. 
LUK.1.33	Iru ichita Jacobdeepa uchiadapꞌedaarã rey paitꞌee, na pꞌekꞌau eujã jõru pɨjida.
LUK.1.34	Mãpai Mariapa iidiji ma angelmaa:
LUK.1.34	—Mamĩda, ¿sãga biakꞌooyama aji, mɨ ɨmɨkꞌĩra ome kꞌãi–ee bɨta?
LUK.1.35	Gabrielpa pꞌanauji:
LUK.1.35	—Pɨ biakꞌoo–e paitꞌee awaraa wẽraarãkꞌa. Akꞌõre Jaure pɨ ome baitꞌee. Tachi Akꞌõrepa ne–inaa jõmaata oopari. Iru Jaurepa pɨ aneu pɨkꞌa cheitꞌee jɨ̃ararakꞌa. Mãgá ɨmɨkꞌĩra wẽe bɨ mĩda, biakꞌoo beeitꞌee. Akꞌõrepa mãga ooitꞌee perã, pɨ warra kꞌachia wẽe bapariitꞌee. Iru Tachi Akꞌõre Warrada apataadaitꞌee. 
LUK.1.36	Ma awara pɨchi ëreerã Isabel, chõtrãa kꞌɨrɨ mĩda, atane seis iru bɨ biakꞌooda. Iru warra tꞌokꞌaada apachida mĩda, ɨmɨkꞌĩra warrata tꞌoitꞌeeda aji. 
LUK.1.37	Tachi Akꞌõrepa mãga ooi, wẽ–e perã ne–inaa irua pꞌoyaa oo–e pai.
LUK.1.38	Mãpai Mariapa mãgaji:
LUK.1.38	—Mɨ Tachi Akꞌõre jua ekꞌari bapari. Irua jara bɨkꞌa ooipia bɨda aji, mɨ ome.
LUK.1.38	Maapꞌeda Gabriel wãji.
LUK.1.39	Ma tꞌẽepai María wãji Isabel bada pꞌuurudee ee jẽra bɨmãi Judea eujãde. 
LUK.1.40	Zacarías temãi panakꞌãri, Mariapa Isabelmaa saludaaji. 
LUK.1.41	Isabelpa María pedee ũrikꞌãri, chi chai o–ĩapa jɨ̃tɨ jira beeji iru bide. Mãpai Tachi Akꞌõre Jaure ba cheji Isabel ome. 
LUK.1.42	Mapa golpe pedeeji:
LUK.1.42	—Tachi Akꞌõrepa pɨta pipɨara akꞌɨ bɨda aji, awaraa wẽraarã kꞌãyaara. Irua pɨ warra bide bɨ pia akꞌɨ bapariitꞌeeda aji. 
LUK.1.43	Mɨ ekꞌariara bɨ mĩda Tachi Akꞌõre kꞌĩrapite, mɨ o–ĩa bɨ, pɨ, Mɨchi Waibɨa nawepa mɨ akꞌɨ cheda perã. 
LUK.1.44	Pɨ salude ũriruta mɨ warra o–ĩapa jɨ̃tɨ jira beeji mɨ bide. 
LUK.1.45	¡Pɨ o–ĩa bɨ ijãada perã Tachi Akꞌõrepa ooitꞌee ichia jara pëidakꞌa!
LUK.1.46	Mãpai Mariapa mãgaji:
LUK.1.46	—Tꞌãripa mɨa jara bɨ: Tachi Akꞌõre jõmaarã kꞌãyaara waibɨara bɨ.
LUK.1.47	Mɨchi tꞌãride o–ĩa nɨ̃bɨ, Tachi Akꞌõrepa mɨ o kꞌachiadeepa kꞌaripa atapari perã.
LUK.1.48	Mɨ chupɨria kꞌɨrɨ mĩda iru esclavakꞌa, irua mɨ jɨrɨtꞌeraji mãikꞌaapa tꞌãri o–ĩapiji. Mapa ɨ̃raweda jõmaarãpa mɨ tꞌɨ̃jaradaitꞌee chi Tachi Akꞌõrepa tꞌãri o–ĩapida.
LUK.1.49	¡Tachi Akꞌõre Waibɨa tꞌɨ̃jarapata Chi Kꞌachia Wẽe Bapari! Iruata ne–inaa pi–ia ooji mɨ ome.
LUK.1.50	Tachi Akꞌõrepa chupɨria kꞌawaapari ichide ijãapataarã; ãchi warrarã; ãichakꞌeerã paara.
LUK.1.51	Ne–inaa pi–ia oodoo ichi juapa. Tꞌãride audua beerã jërekꞌooji.
LUK.1.52	Reyrã uchiapiji ãchi mimiadeepa mãikꞌaapa ãra kꞌãyaara audua–ee beerã poro waibɨarã papiji.
LUK.1.53	Jarrapisia beerã irumaa chedakꞌãri, ne–inaa pia teeji kꞌãiwee nipadamerã ichi ode. Jõdee netꞌaa piara iru pꞌanadapꞌedaarã arajãgaa wãpiji ãchi ode.
LUK.1.54	Tachi Israel pidaarã, ichi eperãarã kꞌaripapachi ichia oopi bɨkꞌa oopatapꞌedaa perã. Ãra ichita chupɨria kꞌawaaji 
LUK.1.55	mãga ooitꞌeeda ada perã tachi chonaarãmaa; Abrahammaa mãikꞌaapa irudeepa uchiadaitꞌeerãmaa.
LUK.1.56	María Isabelmãi atane õpee beeji. Maapꞌeda cheji ichi temaa.
LUK.1.57	Isabel warra tꞌokꞌãri, ɨmɨkꞌĩra warrata tꞌo ataji. 
LUK.1.58	Ãchi te kꞌaitꞌa pꞌanapatapꞌedaarãpa mãikꞌaapa ãchideerãpa kꞌawaadakꞌãri Tachi Akꞌõrepa mãgá ãchi kꞌaripada, ãramaa chejida pedee pia jarade. 
LUK.1.59	Warra tꞌopꞌeda, kꞌãima ocho pakꞌãri, iru kꞌapꞌɨade tauchaa bɨpijida. Arii pꞌanadapꞌedaarãpa tꞌɨ̃ bɨdaitꞌee paji Zacarías, chi akꞌõrekꞌa. 
LUK.1.60	Mamĩda chi nawepa mãgaji:
LUK.1.60	—Mãga–e. Iru tꞌɨ̃ bɨdaitꞌee Juan.
LUK.1.61	Mãpai mãgajida:
LUK.1.61	—Parãdeerã apidaamaa ma tꞌɨ̃ bɨda–e paji.
LUK.1.62	Mãpai juapa jarajida chi akꞌõremaa, chi warra tꞌɨ̃ kꞌawaadaitꞌee. 
LUK.1.63	Mãpai Zacariapa juapa jaraji ichi–itꞌee tabla pite aneedamerã mãikꞌaapa aɨde pꞌãji: 
LUK.1.64	Aramata Zacarías pedee uchiaji mãikꞌaapa Tachi Akꞌõrede pia pedeeji. 
LUK.1.65	Jõmaweda iru kꞌaitꞌa pꞌanapatapꞌedaarã akꞌɨtrua para beeji mãikꞌaapa mãgɨ́ pꞌasada pia tꞌopachida jõmaweda eperãarã eede pꞌanapataarãmãi Judea eujãde. 
LUK.1.66	Mãga ũridakꞌãri, jõmaarãpa kꞌĩsia pꞌanapachida ãchi tꞌãridepai: “¿Kꞌãata ooitꞌeepaama ajida, ma warrapa?” ¿Chonaa pakꞌãri, eperã waibɨa paitꞌee–epaa? ¿Wãara Tachi Akꞌõre iru ome bapariitꞌee–epaa?
LUK.1.67	Mãpai Tachi Akꞌõre Jaure ba cheji Zacarías ome. Mapa mãgaji:
LUK.1.68	—¡Tachi Akꞌõre, tachi Israel pidaarã Akꞌõre Waibɨa tꞌãri pia bapari, ichi pꞌuuru pidaarã kꞌaripa cheda perã!
LUK.1.69	Ichi mimiapari Daviddeepa uchiada pëiji Tachi Kꞌaripa Atapari bamerã. Mãgɨ́ jõmaarã kꞌãyaara waibɨara bɨ.
LUK.1.70	Chonaarãweda mãgɨde pedeepachi ichi pedee jarapataarã kꞌapꞌɨa pari.
LUK.1.71	Jaraji mãgɨpa tachi kꞌaripa ataitꞌee tachi kꞌĩra unuamaa iru pꞌanapataarã juadeepa.
LUK.1.72	Ichiaba jaraji mãgɨpa tachi chonaarã chupɨria kꞌawaaitꞌee mãikꞌaapa ooitꞌee irua jaradakꞌa ãra poro waibɨarãmaa.
LUK.1.73	Kꞌirãpaji ichi pedee jarada ichi tꞌɨ̃ waibɨade tachi akꞌõchona Abrahammaa:
LUK.1.74	Kꞌaripaitꞌee tachi kꞌĩra unuamaa iru pꞌanapataarã juadeepa, waawee–ee oopataadamerã irua oopi bɨkꞌa iru jua ekꞌari pꞌanɨde.
LUK.1.75	Kꞌaripaitꞌee chokꞌai pꞌanɨde kꞌachia wẽe pꞌanapataadamerã iru kꞌĩrapite.
LUK.1.76	Mamĩda warra, pɨ tꞌɨ̃jaradaitꞌeeda aji, Akꞌõre Waibɨa pedee jarapari. Tachi Waibɨa naa jarateenaitꞌee, eperãarãpa iru pedee ũri kꞌinia pꞌanapataadamerã.
LUK.1.77	Jaraitꞌee Tachi Akꞌõrepa eperãarãpa pꞌekꞌau kꞌachia oopata wẽpapipari mãikꞌaapa ãra o kꞌachiadeepa kꞌaripa atapari atuanaadamerã.
LUK.1.78	Tachi Akꞌõrepa tachi chupɨria kꞌawaapari perã, aba akꞌõrejĩrukꞌa urua bɨ ɨtꞌariipa pëiitꞌee.
LUK.1.79	Mãgɨ́ ɨ̃daa pɨkꞌa baitꞌee na pꞌekꞌau eujãdepema pꞌãriu pɨkꞌa pꞌanɨɨrã atuadaitꞌeerã tꞌãide. Tachi Akꞌõre o akꞌɨpiitꞌee, aɨde tachi nipapataadamerã mãikꞌaapa kꞌãiwee pꞌanapataadamerã.
LUK.1.80	Zacarías warra wari wãji mãikꞌaapa audú ijãa beeji Tachi Akꞌõrede. Kꞌũtrãa pakꞌãri, banaji eujã pania wẽe bɨde Israel pidaarãmaa jarateemaa beerumaa.
LUK.2.1+LUK.2.2	Juan atꞌãri ma–ãri bakꞌãri, César Augusto Romadepema reyrã poro waibɨa paji Romadepemaarã eujãde, ichiaba awaraa eujã iru jua ekꞌari badade. Cirenio ichi jua ekꞌari baji. Mãgɨpa Siria eujã akꞌɨpachi. Maapai eperãarã ichi truadepema jõmaweda tꞌɨ̃ pꞌãpiji kꞌawaaitꞌee jõmasaa pꞌanɨ. Mãgɨ́ chi naapema tꞌɨ̃ pꞌãpida paji. 
LUK.2.3	Mãgá eperãarã juasiadakꞌãri, jõmaweda wãpijida ãchi chonaarã pꞌuurudee tꞌɨ̃ pꞌãpide.
LUK.2.4	Maperã José uchiaji Galilea eujãdepema Nazaret pꞌuurudeepa wãitꞌee Judea eujãdee. Ichi chonaarãwedapema Rey Daviddeepa uchiada perã, wãji David tꞌoda pꞌuuru Belendee. 
LUK.2.5	Mamaa wãji ichi tꞌɨ̃ pꞌãpide María ome, ichi wẽra paitꞌee bada perã. Uchiadakꞌãri, María warra tꞌoyama baji. 
LUK.2.6	Belende panadakꞌãri, María bi pꞌira nɨ̃beeji chi warra tꞌoitꞌee. 
LUK.2.7	Mamĩda te unuda–e paji, araada–e pada perã jõmaweda tꞌɨ̃ pꞌãpi chedapꞌedaarã–itꞌee. Mapa mama Belende chi warra naapema tꞌoji, ne–animalaarã nekꞌopata tede. Chi warra pꞌarude pɨra atapꞌeda, bɨji ne–animalaarã nekꞌopatade kꞌãimerã.
LUK.2.8	Ma pꞌãrikꞌua Belén
LUK.2.9	Mãga nɨde angelpa ichi unupiji mãikꞌaapa Tachi Akꞌõre kꞌĩra wãree ɨ̃daadachi ãchi ikꞌaawa. Mapa pꞌeradachida. 
LUK.2.10	Mamĩda ma angelpa mãgaji:
LUK.2.10	—Pꞌeranaadapáde aji, mɨa pedee pia jara cheru perã. Mɨa nepɨrɨru kꞌaurepa eperãarã jõmaweda audú o–ĩa pꞌaneedaitꞌee. 
LUK.2.11	Idi pꞌãrikꞌua Rey David tꞌoda pꞌuurude tꞌoji eperãarã o kꞌachiadeepa kꞌaripa atapari. Iru Tachi Waibɨa, Tachi Akꞌõrepa pëida eperãarã rey pamerã. 
LUK.2.12	Jɨrɨnadapáde aji. Ununadakꞌãri ɨmɨkꞌĩra warra pꞌarude pɨra bɨ ne–animalaarã nekꞌopatade, kꞌawadayada aji, mɨa wãarata jarada.
LUK.2.13	Aramata unujida ɨtꞌaripema angeleerã cho–kꞌara chi apema ikꞌaawa para bɨ. Jõmaarãpa o–ĩa ɨtꞌaa tꞌɨ̃ para beeji. Mãgapachida:
LUK.2.14	—¡Tachi Akꞌõre ɨtꞌari bɨta jõmaarã kꞌãyaara waibɨara bɨ! ¡Irua pia akꞌɨ bɨɨrã tꞌãri o–ĩa pꞌanapata mãikꞌaapa kꞌãiwee pꞌanapata!
LUK.2.15	Ma angeleerã jõmaweda wãdakꞌãri Akꞌõre eujãdee, ma oveja akꞌɨpataarãpa mãga jõnapachida:
LUK.2.15	—Wãdáma apachida Belendee, Akꞌõrepa jara pëida akꞌɨde.
LUK.2.16	Mãpai isapai wãjida. Wãara ununajida María José ome mãikꞌaapa María warra kꞌãi bɨ ne–animalaarã nekꞌopatade. 
LUK.2.17	Mãga unudapꞌeda, nepɨrɨnajida ma angelpa jarada ma warrade. 
LUK.2.18	Jõmaweda ãra pedee ũridapꞌedaarã akꞌɨtrua para beeji. 
LUK.2.19	Mamĩda ma jõmaade Mariapa ichi tꞌãridepai kꞌĩsiaji. Kꞌĩra atuakꞌaa paji ãrapa jaradapꞌedaa. 
LUK.2.20	Jõdee ma oveja akꞌɨpataarã o–ĩa wãjida ãchi pꞌanadapꞌedaamaa. Wãkꞌãtɨ wãdapa mãgapachida:
LUK.2.20	—Tachi Akꞌõre jõmaarã kꞌãyaara waibɨara bɨ. Iru tꞌãri pia bɨ. Jõma unujida irua jara pëidakꞌa.
LUK.2.21	Ma warra tꞌopꞌeda, ewari ochomaa iru kꞌapꞌɨade tauchaa bɨjida mãikꞌaapa tꞌɨ̃ bɨjida Jesús, María biakꞌoo beei naaweda, angelpa jaradakꞌa.
LUK.2.22+LUK.2.23+LUK.2.24	Ewari cuarenta wãyaakꞌãri, wãjida Jerusalendee oodaitꞌee Moisepa pꞌãdade jara bɨkꞌa, tꞌĩu pia pꞌaneedaitꞌee Akꞌõre te waibɨade. María kꞌapꞌɨa pari oojida Akꞌõre Ũraa pꞌãdade jara bɨkꞌa wẽraarãpa oodamerã warra tꞌopꞌeda:
LUK.2.22+LUK.2.23+LUK.2.24	‘Peepidapꞌeda, paapidaipia bɨ tortola omé maa–e pɨrã paloma chakꞌeerã omé.’ 
LUK.2.22+LUK.2.23+LUK.2.24	Ichiaba chi warra awara bɨjida Tachi Akꞌõre–itꞌee Moisepa pꞌãdade jara bɨkꞌa:
LUK.2.22+LUK.2.23+LUK.2.24	‘Israel pidaarãpa ãchi warrarã naapemaarã awara bɨdaipia bɨ Tachi Akꞌõre–itꞌee.’ 
LUK.2.25	Maapai Jerusalende bapachi chonaa aba tꞌɨ̃jarapatapꞌedaa Simeón. Iru Tachi Akꞌõrede ijãapachi mãikꞌaapa oopachi irua oopi bɨkꞌa. Ijãapachi Tachi Akꞌõrepa Israel pidaarã kꞌaripaitꞌee ãchi kꞌĩra unuamaa iru pꞌanapatapꞌedaarã juadeepa. Tachi Akꞌõre Jaure bapachi Simeón ome. 
LUK.2.26	Iruata kꞌawapiji Simeón piu–e paitꞌee unui naaweda Cristo, Tachi Akꞌõrepa pëida eperãarã rey pamerã. 
LUK.2.27	Ma ewate Akꞌõre Jaurepa iru wãpiji Tachi Akꞌõre te waibɨadee. Mãga nɨde Jesús akꞌõreerã wãjida mamaa. Oomaa pꞌanajida Moisepa pꞌãdade jara bɨkꞌa oodamerã ãchi warra ewaa tꞌoda ome. 
LUK.2.28	Simeónpa ãra unukꞌãri, ma warra chai jira ataji mãikꞌaapa tꞌãri o–ĩa mãgaji Tachi Akꞌõremaa:
LUK.2.29	—Akꞌõre, jõmaarã Akꞌõre Waibɨa, ɨ̃rá mɨ, pɨ mimiapari, kꞌãiwee piutꞌee, pɨa eperã jaradakꞌa unuru perã.
LUK.2.30	Mɨchi taupa unuru Tachi Kꞌaripapari.
LUK.2.31	Pɨa na ɨmɨkꞌĩra warra pëiji pɨ o akꞌɨpimerã na pꞌekꞌau eujãdepemaarãmaa.
LUK.2.32	Iru ɨ̃daa pɨkꞌa bɨ kꞌaurepa judio–eerãpa paara pɨ o kꞌawaadaitꞌee mãikꞌaapa iru kꞌaurepa eperãarãpa Israel pidaarã tꞌo pꞌanadaitꞌee.
LUK.2.33	Simeón pedee ũridakꞌãri, Jesús akꞌõreerã pꞌera pɨkꞌa pꞌaneejida. 
LUK.2.34	Mãpai Simeónpa iidiji Akꞌõrepa ãra pia akꞌɨ bapariimerã mãikꞌaapa Mariamaa mãgaji:
LUK.2.34	—Pɨ warra kꞌaurepa Israel eujãdepemaarã chokꞌara ɨtꞌaa wãdaitꞌee mãikꞌaapa chokꞌara atuadaitꞌee. Ichiaba chokꞌaraarãpa jaradaitꞌee Tachi Akꞌõrepa iru pëi–e paji. 
LUK.2.35	Mãgá Tachi Akꞌõrepa kꞌawaapiitꞌee eperãarãpa kꞌĩsiapata ãchi tꞌãridepai; wãara irude ijãa pꞌanɨ maa–e pɨrã ijãada–e pꞌanɨ. Mamĩda ma jõmaade pɨ tꞌãri pꞌua nɨ̃baitꞌee, espadapa
LUK.2.36	Pꞌẽtrãa tꞌɨ̃jarapatapꞌedaa Ana ichiaba mama baji. Tachi Akꞌõre pedee jarapari paji. Chi akꞌõre Aser ëreerãdepema paji. Tꞌɨ̃jarapachida Penuel. Awẽra weda Ana miakꞌãiji. Mamĩda siete añopai baji chi ɨmɨkꞌĩra ome. 
LUK.2.37	Mamãikꞌaapa pꞌẽtrãa beeji ochenta y cuatro años parumaa. Akꞌõre te waibɨade bapachi. Ewari chaa ɨtꞌaa tꞌɨ̃pachi. Edaare nekꞌokꞌaa paji ɨtꞌaa tꞌɨ̃ kꞌiniapa. 
LUK.2.38	Simeón pedee auparude Ana uchiaji. José mãikꞌaapa María unukꞌãri ma warra ome, Tachi Akꞌõremaa gracias jaraji iru pari. Mãpai arii pꞌanadapꞌedaarãmaa jarapachi:
LUK.2.38	—Na warrata tachi Jerusalén
LUK.2.39	José María ome ne–inaa jõma oo aupadakꞌãri Moisepa pꞌãdade jara bɨkꞌa, waya chejida Galilea eujãdee ãchi pꞌuuru Nazaretde. 
LUK.2.40	Ãchi warra juatau chaareera wari wãpachi mãikꞌaapa kꞌĩsia kꞌawaara wãpachi. Ichiaba Tachi Akꞌõre o–ĩa baji iru ome.
LUK.2.41	Año chaa Jesús akꞌõreerã wãpachida Jerusalén pꞌuurudee Pascua fiesta oode. 
LUK.2.42	Jesús doce años iru bakꞌãri, mãga oojida mãikꞌaapa iru aukꞌa wãji ãra ome. 
LUK.2.43	Ma fiesta jõdaikꞌãri, eperãarã erreujida ãchi te chaa. Mamĩda Jesús Jerusalende beeji, chi akꞌõreerãpa kꞌawada–ee. 
LUK.2.44	Ode wãdade chi akꞌõreerãpa kꞌawada–e paji, chokꞌara cheepuru wãdapꞌedaa perã. Kꞌĩsia pꞌanajida Jesús cheru apemaarã ome. Mapa kꞌewara iidipachida ãchi ëreerãmaa mãikꞌaapa kꞌĩra kꞌawaarãmaa. 
LUK.2.45	Mamĩda unuda–e pakꞌãri, ãpɨtee jɨrɨnajida Jerusalende.
LUK.2.46	Kꞌãima õpeemaa ãchi warra unu atajida Akꞌõre te waibɨade. Su–akꞌɨ baji Moisepa pꞌãda jarateepataarã esajĩakꞌa. Mãɨrãpa jaratee pꞌanɨ ũrii bapꞌeda, iidipachi. 
LUK.2.47	Arii pꞌanadapꞌedaarã jõmaarãpa iru pedee ũridakꞌãri, akꞌɨtrua para beepachi, poro wẽsaa bada perã mãikꞌaapa pia pꞌanaupata perã. 
LUK.2.48	Mamĩda chi akꞌõreerãpa iru mãgá unudakꞌãri, pꞌera pɨkꞌa pꞌaneejida. Mãpai chi nawepa mãgaji:
LUK.2.48	—Warra, ¿sãapꞌeda nãga oojima? aji. Taipa pɨ unuda–e pakꞌãri, kꞌĩsia pꞌua jõnajida.
LUK.2.49	Mãpai Jesupa mãgaji:
LUK.2.49	—¿Sãapꞌeda mɨ jɨrɨ pꞌanɨma? aji. ¿Kꞌawada–eta pꞌanɨkꞌã aji, mɨ Akꞌõre tede ichita baitꞌee?
LUK.2.50	Mamĩda ãrapa kꞌawada–e paji ma pedee kꞌãata jara kꞌinia baji.
LUK.2.51	Mãpai iru wãji ãra ome Nazaret pꞌuurudee. Mama ãra ome chokꞌekꞌee bapachi. Mamĩda Mariapa irua ooda kꞌĩra atuakꞌaa paji. Ichi tꞌãridepai ma ne–inaa jõmaweda audú kꞌĩsiapachi. 
LUK.2.52	Mãgá Jesús wari wãpachi. Ichiaba kꞌĩsia kꞌawaapɨara wãpachi, Tachi Akꞌõrepa iru pia akꞌɨ bada perã, eperãarãpa pida ichiaba.
LUK.3.1	César Tiberio quince años rey bɨde, ichi ekꞌari bada Poncio Pilato Judea eujã akꞌɨpari paji. Jõdee judiorã Tiberio ekꞌari reyrãkꞌa pꞌanadapꞌedaarãpa eujã awara–awaraa akꞌɨpachida. Herodepa Galilea eujã akꞌɨpachi. Chi ɨ̃pema Filipopa Iturea mãikꞌaapa Traconite eujã akꞌɨpachi. Jõdee Lisaniapa Abilene eujã akꞌɨpachi. 
LUK.3.2	Anás mãikꞌaapa Caifás pꞌaareerã poro waibɨarã paji. Maapai Tachi Akꞌõrepa ichi pedee jara cheji Zacarías warra Juanmaa eujã pania wẽe bɨde. 
LUK.3.3	Maapꞌeda Juanpa Tachi Akꞌõre pedee jaratee nipapachi jõma Jordán tode. Jarateepachi eperãarãpa ichimaa poro choopidamerã akꞌɨpidaitꞌee ãchia pꞌekꞌau kꞌachia oopata oodaamaa pꞌanɨ mãikꞌaapa wãara Tachi Akꞌõrede ijãa pꞌanɨ. Mãgá ijãadakꞌãri, Tachi Akꞌõrepa ãchia pꞌekꞌau kꞌachia oopata wẽpapii. 
LUK.3.4	Mãga pꞌasaji Akꞌõre pedee jarapari Isaíapa chonaarãweda jaradakꞌa:
LUK.3.4	‘Eujã pania wẽe bɨde eperã bia bɨ: “O pi–ia oopatakꞌa poro waibɨa chei naaweda, mãga pɨkꞌa pꞌekꞌau kꞌachia oo amáatɨ Tachi Waibɨa chei naaweda. 
LUK.3.5	Iru kꞌaurepa eujã joobai beeda jewedaa beeitꞌee mãikꞌaapa ee nokꞌo jida jewedaakꞌoodariitꞌee. O jõmaweda jĩpꞌa beeitꞌee mãikꞌaapa eujã mãu–idaa bɨ kꞌakꞌayaa beeitꞌee. 
LUK.3.6	Maapai jõmaarãpa kꞌawaadaitꞌee iru kꞌaurepa Akꞌõrepa eperãarã kꞌaripaitꞌee atuanaadamerã.” ’ 
LUK.3.7	Juanpa mãgá jaratee bɨde eperãarã chokꞌara chejida irua poro choomerã. Mamĩda Juanpa ãramaa mãgaji:
LUK.3.7	—¡Parã kꞌachia–idaa beerãdeepa uchiadapꞌedaarã! ¡Taamákꞌapɨ pꞌanɨ! ¿Poro choopi chejida–ekꞌã, Tachi Akꞌõre juapa mia kꞌiniada–e pꞌanadairã? 
LUK.3.8	Mãga pɨrã, pꞌekꞌau kꞌachia oo amáatɨ mãikꞌaapa pꞌanapatáatɨ Tachi Akꞌõrepa kꞌinia bɨkꞌa. Kꞌĩsianáatɨ Tachi Akꞌõrepa parãta miapi–e paitꞌee Abrahamdeepa uchiadapꞌedaa perã. Mɨa jara bɨ: Na mãudeepa Tachi Akꞌõrepa Abrahamdeepa uchiadapꞌedaarã oo atai. 
LUK.3.9	Ara chaarapa nejõ bɨɨrɨ chaukꞌaa bɨ tꞌu peetꞌaapatakꞌa tꞌɨpɨtaude batꞌatꞌaadaitꞌee paa jõmerã, mãga pɨkꞌa taarã–e Tachi Akꞌõrepa jõpiitꞌee parã, chi oodaamaa pꞌanapataarã irua kꞌinia bɨkꞌa.
LUK.3.10	Mãga ũridakꞌãri, eperãarãpa Juanmaa iidipachida:
LUK.3.10	—Mãgara, ¿kꞌãata oodaipia bɨma apachida, akꞌɨpidaitꞌee tai Akꞌõre ode nipapata?
LUK.3.11	Juanpa pꞌanauji:
LUK.3.11	—Chi pꞌaru omé iru bɨpa aba chi wẽe bɨmaa teeipia bɨda aji. Aukꞌa chikꞌo jede kꞌodaipia bɨda aji, chi wẽe beerã ome.
LUK.3.12	Cesar–itꞌee impuesto pꞌepataarã ichiaba chejida poro choopide. Mãgajida:
LUK.3.12	—Tachi Jarateepari, ¿kꞌãata oodaipia bɨma ajida, akꞌɨpidaitꞌee taipa pꞌekꞌau kꞌachia oopata oo amaa kꞌinia pꞌanɨ?
LUK.3.13	Juanpa pꞌanauji:
LUK.3.13	—Pꞌaapináatɨ Romadepemaarãpa jarapata impuesto ɨ̃rɨ.
LUK.3.14	Soldaorãpa ichiaba iidijida:
LUK.3.14	—¿Mãgara taipárama? ajida. ¿Kꞌãata oodaipia bɨma taipa akꞌɨpidaitꞌee pꞌekꞌau kꞌachia oopata oo amaa kꞌinia pꞌanɨ?
LUK.3.14	Juanpa pꞌanauji:
LUK.3.14	—Ichi kꞌinia chĩara pꞌaratꞌa jãri atanáatɨ mãikꞌaapa seewa jaranáatɨ chĩara kꞌachiade baaipidaitꞌee. Kꞌãiwee pꞌanapatáatɨ parãmaa pꞌaratꞌa pꞌaapata ome pãchi mimiapata pari.
LUK.3.15	Eperãarãpa Juanpa jarateeda ũridakꞌãri, ãchi tꞌãridepai kꞌĩsia pꞌaneejida: “¿Juan Cristopaa ajida, Tachi Akꞌõrepa pëida tachi rey pamerã?” 
LUK.3.16	Mamĩda Juanpa jõmaarãmaa mãgaji:
LUK.3.16	—Mɨa wãara parã poro chooparida aji, paniapa. Mamĩda eperã mɨ tꞌẽe cheru mɨ kꞌãyaara waibɨara bɨ. Mɨa iru chancla jida ẽraikꞌaraa bɨ, iru kꞌãyaara ekꞌariara bairã. Irua eperãarã nãgá poro chooitꞌee. Tachi Akꞌõre Jaure ba chepiitꞌee parã kꞌapꞌɨade. Mamĩda ichide ijãadakꞌaa beerã jõpiitꞌee tꞌɨpɨtaupa. 
LUK.3.17	Ooitꞌee trigo ewaparipa ooparikꞌa. Mãgɨpa pala aneekꞌãri, trigo ewada ɨtꞌaa jira batꞌapari, chi tau uchiamerã mãikꞌaapa nãupa chi e ãyaa ateemerã. Maapꞌeda ma trigo tau ɨa bɨpari chi ɨapatamãi. Mamĩda chi e beeda tꞌɨpɨtaude batꞌatꞌaapari. Mãgɨ́ tꞌɨpɨtau kꞌĩikꞌaada aji.
LUK.3.18	Mãgá awaraa ũraa chokꞌara ome, Juanpa jarateepachi Akꞌõrepa pedee pia jara pëida. 
LUK.3.19	Mamĩda mãga jaratee ni misa, ɨtrɨaji Romadepemaarãpa rey bɨdapꞌedaa, Herodes. Mãga ooji Herodepa chi ɨ̃pema wẽra Herodías iru bada perã ichi wẽrakꞌa mãikꞌaapa awaraa ne–inaa kꞌachia kꞌĩra tꞌãdoo oopachi perã. 
LUK.3.20	Ma tꞌẽepai Herodepa awaraa ne–inaa kꞌachia ooji. Juan carcelde tꞌɨ nɨ̃bɨpiji.
LUK.3.21	Mamĩda aɨ naaweda, Juanpa atꞌãri eperãarã poro choomaa bɨde ichiaba Jesús poro chooji. Poro choopipꞌeda, Jesús ɨtꞌaa tꞌɨ̃kꞌãri, pajã ewadachi 
LUK.3.22	mãikꞌaapa Tachi Akꞌõre Jaure iru ɨ̃rɨ palomakꞌa baai cheji. Mãga nɨde ɨtꞌariipa Tachi Akꞌõrepa jaraji:
LUK.3.22	—Pɨda aji, mɨ Warra kꞌinia, mɨa jɨrɨtꞌerada. Pɨa mɨ tꞌãri o–ĩapipari.
LUK.3.23	Jesupa mãgá ne–inaa oo beekꞌãri eperãarã taide, treinta años iru baji. Eperãarãpa jĩpꞌa kꞌĩsia pꞌanapachida iru José warra.
LUK.3.23	José akꞌõre paji Elí.
LUK.3.24	Elí akꞌõre paji Matat. Matat akꞌõre paji Leví. Leví akꞌõre paji Melquí. Melquí akꞌõre paji Janai. Janai akꞌõre paji José.
LUK.3.25	José akꞌõre paji Matatías. Matatías akꞌõre paji Amós. Amós akꞌõre paji Nahúm. Nahúm akꞌõre paji Eslí. Eslí akꞌõre paji Nagai.
LUK.3.26	Nagai akꞌõre paji Máhat. Máhat akꞌõre paji Matatías. Matatías akꞌõre paji Semeí. Semeí akꞌõre paji Josec. Josec akꞌõre paji Joiadá.
LUK.3.27	Joiadá akꞌõre paji Johanán. Johanán akꞌõre paji Resá. Resá akꞌõre paji Zorobabel. Zorobabel akꞌõre paji Salatiel. Salatiel akꞌõre paji Nerí.
LUK.3.28	Nerí akꞌõre paji Melquí. Melquí akꞌõre paji Adí. Adí akꞌõre paji Cosam. Cosam akꞌõre paji Elmadam. Elmadam akꞌõre paji Er.
LUK.3.29	Er akꞌõre paji Jesús. Jesús akꞌõre paji Eliézer. Eliézer akꞌõre paji Jorim. Jorim akꞌõre paji Matat.
LUK.3.30	Matat akꞌõre paji Leví. Leví akꞌõre paji Simeón. Simeón akꞌõre paji Judá. Judá akꞌõre paji José. José akꞌõre paji Jonam. Jonam akꞌõre paji Eliaquim.
LUK.3.31	Eliaquim akꞌõre paji Meleá. Meleá akꞌõre paji Mená. Mená akꞌõre paji Matatá. Matatá akꞌõre paji Natán.
LUK.3.32	Natán akꞌõre paji David. David akꞌõre paji Jesé. Jesé akꞌõre paji Obed. Obed akꞌõre paji Booz. Booz akꞌõre paji Salmón. Salmón akꞌõre paji Nahasón.
LUK.3.33	Nahasón akꞌõre paji Aminadab. Aminadab akꞌõre paji Admín. Admín akꞌõre paji Arní. Arní akꞌõre paji Hesrón. Hesrón akꞌõre paji Fares. Fares akꞌõre paji Judá.
LUK.3.34	Judá akꞌõre paji Jacob. Jacob akꞌõre paji Isaac. Isaac akꞌõre paji Abraham. Abraham akꞌõre paji Térah. Térah akꞌõre paji Nahor.
LUK.3.35	Nahor akꞌõre paji Serug. Serug akꞌõre paji Ragau. Ragau akꞌõre paji Péleg. Péleg akꞌõre paji Éber. Éber akꞌõre paji Sélah.
LUK.3.36	Sélah akꞌõre paji Cainán. Cainán akꞌõre paji Arfaxad. Arfaxad akꞌõre paji Sem. Sem akꞌõre paji Noé. Noé akꞌõre paji Lámec.
LUK.3.37	Lámec akꞌõre paji Matusalén. Matusalén akꞌõre paji Enoc. Enoc akꞌõre paji Jared. Jared akꞌõre paji Mahalaleel. Mahalaleel akꞌõre paji Cainán.
LUK.3.38	Cainán akꞌõre paji Enós. Enós akꞌõre paji Set. Set akꞌõre paji Adán mãikꞌaapa Adán akꞌõre paji Tachi Akꞌõre.
LUK.4.1	Akꞌõre Jaure Jesús ome bapachi mãikꞌaapa irua Jesús wãpiji Jordán todeepa eujã pania wẽe bɨmaa. 
LUK.4.2	Mama baji kꞌãima cuarenta. Mãga nɨde Netuara Poro Waibɨapa ne–inaa kꞌachia oopi kꞌinia baji Jesumaa. Mama bɨde Jesús nekꞌo–ee bada perã, jarrapisia nɨ̃beeji. 
LUK.4.3	Mãpai Netuara Poro Waibɨapa mãgaji:
LUK.4.3	—Wãara pɨ Tachi Akꞌõre Warra pɨrã, na mãu pan papitꞌaapáde aji.
LUK.4.4	Jesupa pꞌanauji:
LUK.4.4	—¡Oo–eda! aji. Tachi Akꞌõre Ũraa pꞌãdade jara bɨ:
LUK.4.4	‘Eperã chikꞌo kꞌo bɨpapai chokꞌai bakꞌaa. Tachi Akꞌõre pedee kꞌawa bɨpa ichita chokꞌai bapari.’ 
LUK.4.5	Maapꞌeda Netuara Poro Waibɨapa iru ee ɨtꞌɨara bɨ nokꞌode ateeji. Jõmaweda na pꞌekꞌau eujãdepema pꞌuuru akꞌɨpiji mãikꞌaapa mãgaji:
LUK.4.6	—Mɨa pɨ jã pꞌuurudepemaarã poro waibɨa papiyada aji. Ãchi netꞌaa pia jõmaweda përé papii. Mëré perã chi tee kꞌinia bɨmaa teei. 
LUK.4.7	Mɨ kꞌĩrapite bedabaipꞌeda, mɨmaa ɨtꞌaa tꞌɨ̃rura, jõmaweda përé payada aji.
LUK.4.8	Jesupa pꞌanauji:
LUK.4.8	—¡Oo–eda! aji. Tachi Akꞌõre Ũraa pꞌãdade jara bɨ:
LUK.4.8	‘Tachi Akꞌõre Waibɨamaa aupai ɨtꞌaa tꞌɨ̃patáatɨ mãikꞌaapa jĩpꞌa oopatáatɨ irua jara bɨkꞌa.’ 
LUK.4.9	Tꞌẽepai Netuara Poro Waibɨapa iru ateeji Jerusalén pꞌuurudee. Mama Tachi Akꞌõre te waibɨa ekꞌarra ɨ̃rɨ ɨtꞌɨ́ ateeji mãikꞌaapa mãgaji:
LUK.4.9	—Wãara pɨ Tachi Akꞌõre Warra pɨrã, namãikꞌaapa jɨ̃tɨdaipáde aji, 
LUK.4.10	Tachi Akꞌõre Ũraa pꞌãdade jara bairã:
LUK.4.10	‘Akꞌõrepa ichi angeleerã pëiitꞌee pɨ kꞌaripadamerã. 
LUK.4.11	Ãchia pɨ jita atadaitꞌee mãikꞌaapa pɨ tꞌɨdɨkꞌadaitꞌee, pɨchi bɨɨrɨ pida mãumaa pꞌu oopiamaapa.’ 
LUK.4.12	Jesupa pꞌanauji:
LUK.4.12	—¡Jɨ̃tɨ–eda! aji. Ichiaba Tachi Akꞌõre Ũraa pꞌãdade jara bɨ:
LUK.4.12	‘Ne–inaa pariatua oonáaji kꞌawaaitꞌee wãara Tachi Akꞌõre Waibɨapa tachi akꞌɨpari wa mãga–e.’ 
LUK.4.13	Netuara Poro Waibɨapa pꞌoyaa–e pakꞌãri Jesús ome, atabëiji awaraa ewaride cheitꞌee.
LUK.4.14	Jesús wãji Galilea eujãdee. Ne–inaa jõmaweda oopachi Akꞌõre Jaurepa oopi bɨkꞌa. Maperã iru tꞌopachida ma eujã jõmaade. 
LUK.4.15	Irua jarateepachi Akꞌõre Ũraa jarateepata tede pꞌuuru bee chaa. Maapai jõmaarãpa iru pia akꞌɨpachida.
LUK.4.16	Maapai Jesús wãji ichi warida pꞌuuru Nazaretdee. Ichia oopatakꞌa ɨ̃ipata ewate pakꞌãri, tꞌĩuji Akꞌõre Ũraa jarateepata tede. Ma ewate bainɨ̃ beeji Akꞌõre Ũraa pꞌãda leeitꞌee. 
LUK.4.17	Irumaa teejida Akꞌõre pedee jarapari Isaíapa pꞌãda. Ewatꞌɨ atapꞌeda unuji na pedee mãikꞌaapa leeji:
LUK.4.18	—‘Tachi Akꞌõre Jaure mɨ ome bapari, Akꞌõrepa mɨ jɨrɨtꞌerada perã pedee pia jarateemerã chupɨria beerãmaa. Mɨ pëiji jaramerã carcelde pɨkꞌa beerã uchiapiitꞌee mãikꞌaapa tau pꞌãriu beerãmaa unupiitꞌee; ma awara chupɨria beerã kꞌaripaitꞌee mãikꞌaapa ichi eperãarã pia akꞌɨ bapariitꞌee. 
LUK.4.19	Mãga mɨmaa jarapiji irua eperãarã pia oo kꞌinia bairã na año irua jɨrɨtꞌeradade.’ 
LUK.4.20	Mãga pedeepꞌeda, Jesupa ma pꞌãda pɨratꞌɨ ataji mãikꞌaapa teeji Akꞌõre Ũraa jarateepata te akꞌɨparimaa. Mãpai su–akꞌɨ beeji jarateeitꞌee. Jõma arii pꞌanadapꞌedaarãpa irumaa akꞌɨ para beeji. 
LUK.4.21	Mãpai irua mãgaji:
LUK.4.21	—Idi weda parã tꞌãide pꞌasamaa bɨ ma ũraa pꞌãdade jara bɨkꞌa.
LUK.4.22	Mãga ũridakꞌãri, arii pꞌanadapꞌedaarãpa iru tꞌo pꞌanajida mãikꞌaapa akꞌɨtrua para beeji, irua pedee pia jarapachi perã. Ãchi pitapai iidi para beeji:
LUK.4.22	—¿Sãga jarayama ajida, ma pꞌãdade jara bɨkꞌa idi pꞌasaru? ¿Na José warra–ekꞌã? ajida.
LUK.4.23	Mãpai Jesupa mãgaji:
LUK.4.23	—¿Parãpa na pedee jarapata jara kꞌinia pꞌanɨ–ekꞌã? aji. Eperãpa mɨ medicoda akꞌãri, kꞌawa pꞌanɨ wãara pedee jara bɨ ichi kꞌayaadaipꞌeda, jɨpa beeru pɨrã ichi juadoopa. Mapa pɨ wãara Tachi Akꞌõrepa pëida pɨrã pɨa jara bɨkꞌa, mãgara nama pɨchi warida pꞌuurude ne–inaa pia óoji pɨa oodakꞌa Capernaum pꞌuurude.
LUK.4.24	Mãpai Jesupa mãgaji:
LUK.4.24	—Mɨa wãarata jararu. Tachi Akꞌõre pedee jarapari pꞌuurudepemaarãpa iru pedee ũridaamaa pꞌanapata. Mapa parãpa mɨ pedee ijãa kꞌiniada–e pꞌanɨ. 
LUK.4.25	Ichiaba mãga paji chonaarãweda Tachi Akꞌõre pedee jarapari Elías ome. Kꞌoi che–e bɨde año õpee apꞌeda esa–aukꞌa, jarra oojida Israel eujã jõmaade. 
LUK.4.26	Mamĩda parã chonaarãpa Tachi Akꞌõrede ijãada–e pꞌanadapꞌedaa perã, irua Elías pëi–e paji Israel eujãdepema pꞌẽtrãarã kꞌaripade. Ma kꞌãyaara pëiji Sarepta pꞌuurudee, Sidón pꞌuuru kꞌaitꞌa, mãpema pꞌẽtrãa
LUK.4.27	Ichiaba Akꞌõre pedee jarapari Eliseo chokꞌai bakꞌãri, Israel eujãde leprapa kꞌayaa beerã chokꞌara paraaji. Mamĩda irua apida jɨpa–e paji. Aba Siria eujãdepema kꞌayaa bada tꞌɨ̃jarapatapꞌedaa Naamán
LUK.4.28	Mãga ũridakꞌãri, ma Akꞌõre Ũraa jarateepata tede pꞌanadapꞌedaarã jõmaweda kꞌĩraudachida Jesús ome.
LUK.4.29	Jita atajida mãikꞌaapa jidi babataa atadachida pꞌuurudeepa. Ateejida ee nokꞌode ɨra bada eere mãikꞌaapa sĩa batꞌatꞌaanadaitꞌee paji piudaimerã. 
LUK.4.30	Mamĩda Jesús ãchi juadeepa uchiadaipꞌeda, wãyaaji ãchi esajĩakꞌa.
LUK.4.31	Maapꞌeda Jesús wãji Capernaum pꞌuurudee. Mãgɨ́ pꞌuuru Galilea eujãde bɨ. Ɨ̃ipata ewate Tachi Akꞌõre Ũraa jarateemaa beeji Akꞌõre Ũraa jarateepata tede. 
LUK.4.32	Mãpemaarãpa iru pedee ũridakꞌãri, akꞌɨtrua para beeji irua jĩpꞌa jarateeda perã Tachi Akꞌõrepa jarateepidakꞌa.
LUK.4.33	Mama baji ɨmɨkꞌĩra netuara merãtɨa bada iru kꞌapꞌɨade. Jesús jarateeda ũrikꞌãri, netuarapa golpe biapiji:
LUK.4.34	—Aai, Jesús Nazaretdepema, ¿kꞌãata oo chejima aji, taimaa? ¡Tai ichiakꞌau bɨ́ji! ¿Tai kꞌenatꞌaadeta cherukꞌã? ajida. Mɨa pɨ kꞌawa bɨda aji. Pɨta chi kꞌachia wẽe bapari, Akꞌõre Waibɨapa pëida.
LUK.4.35	Mãpai Jesupa ma netuara ɨtrɨatꞌaaji:
LUK.4.35	—¡Kꞌĩupꞌee beepáde aji mãikꞌaapa uchiapáde aji, na eperã kꞌapꞌɨadeepa!
LUK.4.35	Mãpai ma netuarapa ma eperã te jãde baaipiji jõmaarã kꞌĩrapite mãikꞌaapa uchiadachi, iru pꞌua oo–ee. 
LUK.4.36	Mãga unudakꞌãri, jõmaweda akꞌɨtrua para beeji mãikꞌaapa ãchi pitapai pedee para beeji:
LUK.4.36	—¡Aai, irua jarateeda waide nama ũridakꞌaada! ajida. ¡Eperã poro waibɨakꞌa jaratee bɨ! Netuaraarãpa pida iru pedee ũri pꞌanɨ mãikꞌaapa uchiapata, iru Tachi Akꞌõre kꞌapꞌɨa pari pedeepari perã.
LUK.4.37	Jesupa mãga ooda perã, irude nepɨrɨpachida pꞌuuru bee chaa Galilea eujãde.
LUK.4.38	Jesús uchiakꞌãri Akꞌõre Ũraa jarateepata tedeepa, wãji Simón Pedro temaa. Simón pꞌãkꞌõre kꞌayaa baji kꞌɨamiapa. Mapa chupɨria iidijida Jesumaa iru jɨpamerã. 
LUK.4.39	Iru ikꞌaawa akꞌɨnɨ̃ banaji mãikꞌaapa ma kꞌɨamia ɨtrɨatꞌaaji. Aramata tuudachi. Mãpai chi kꞌayaa bada pꞌirabaipꞌeda, nekꞌopiji Jesumaa mãikꞌaapa chi kꞌõpꞌãyoorãmaa.
LUK.4.40	Kꞌeudaikꞌãri, kꞌayaa kꞌĩra tꞌãdoo iru beerã aneejida Jesumaa. Iru jua bɨkꞌãri mãɨrã ɨ̃rɨ, jɨpakꞌoodachida. 
LUK.4.41	Ichiaba eperãarã chokꞌara kꞌapꞌɨadeepa netuara merãtɨa beeda bia uchiakꞌoodachida:
LUK.4.41	—Pɨta Tachi Akꞌõre Warrada ajida.
LUK.4.41	Mamĩda Jesupa ɨtrɨakꞌooji pedeepiamaapa, ãchia kꞌawa pꞌanadapꞌedaa perã iru Tachi Akꞌõrepa pëida eperãarã kꞌaripamerã.
LUK.4.42	Taujaaweda Jesús uchiaji ma pꞌuurudeepa wãitꞌee eperãarã pꞌanadakꞌaamaa. Mamĩda pꞌuuru pidaarãpa jɨrɨnajida mãikꞌaapa chupɨria iidijida wãnaamerã awara ãyaa. 
LUK.4.43	Mamĩda Jesupa mãgaji:
LUK.4.43	—Awaraa pꞌuurudee ichita wãitꞌee pedee pia jarateede, ichiaba kꞌawaadamerã Tachi Akꞌõrepa ãra bɨ kꞌinia bɨ ichi jua ekꞌari ichideerã pꞌaneedamerã. Ma–itꞌeepɨ irua mɨ pëiji.
LUK.4.44	Mãgá Jesupa jaratee nipapachi Akꞌõre Ũraa jarateepata te bee chaa judiorã pꞌanapata eujãde.
LUK.5.1	Ewari aba Jesús Genesaret Lago ide bainɨ̃ bakꞌãri, eperãarã chokꞌara pꞌĩsua seedachida irumãi, Tachi Akꞌõre Ũraa ũri kꞌiniapa. 
LUK.5.2	Mãga nɨde Jesupa barco omé unuji to ide. Chipariirãpa ãchi tꞌɨrɨ sɨɨmaa pꞌanajida ipu ide. 
LUK.5.3	Jesús Simón Pedro barcode bataupꞌeda, iidiji tokꞌesaapai ateemerã. Mãpai ma barcode su–akꞌɨ beeji jarateeitꞌee. 
LUK.5.4	Jaratee aupakꞌãri, Simonmaa mãgaji:
LUK.5.4	—Nãpɨadee wãdáma mãikꞌaapa jãma pãchi tꞌɨrɨ tꞌaadapáde aji.
LUK.5.5	Simonpa pꞌanauji:
LUK.5.5	—Tachi Jarateepari, tꞌɨrɨ tꞌaamaa ewarijidada aji, maarepida peeda–ee. Mamĩda pɨa jara bairã, tꞌɨrɨ tꞌaanaitꞌeeda aji.
LUK.5.6	Mãgá tꞌaadapꞌeda, jira atadakꞌãri, chikꞌora nɨ̃baji tꞌɨrɨ jãde. Perá jẽdachi. 
LUK.5.7	Mãga unurutata juapa tꞌɨ̃jida apema barco pidaarãmaa kꞌaripa chedamerã. Chejida mãikꞌaapa ma chikꞌora pee aupadakꞌãri, barco omee weda perá pirubaaidachida. 
LUK.5.8	Mãga unukꞌãri, Simón Pedro Jesús kꞌĩrapite bedabaidachi mãikꞌaapa mãgaji:
LUK.5.8	—Tachi Waibɨa, mɨ ikꞌaawaapa ãyaa beepáde aji, mɨ pꞌekꞌau ooyaa bairã. Pia–e bɨ pɨ mɨ kꞌaitꞌa bamerã.
LUK.5.9	Simón awaraa arii pꞌanadapꞌedaarã ome akꞌɨtrua para beeji mãgá chikꞌo cho–kꞌara peedapꞌedaa perã. 
LUK.5.10	Aukꞌa pꞌanajida Simón kꞌõpꞌãyoorã, Zebedeo warrarã Santiago Juan ome. Mãpai Jesupa mãgaji Simonmaa:
LUK.5.10	—Waaweenaapáde aji. Idideepa pɨa eperãarã jɨrɨitꞌee Tachi Akꞌõre–itꞌee, to–ɨapataarãpa chikꞌo jɨrɨpatakꞌa.
LUK.5.11	Mãpai barco ipu ide bɨnadapꞌeda, jõmaweda ãchi netꞌaa atabëijida ãchi akꞌõreerã ome mãikꞌaapa wãjida Jesús ome.
LUK.5.12	Ewari aba Jesús pꞌuurude nide eperã leprapa kꞌayaa bɨpa ununaji. Jesumaa chepꞌeda, bedabaidachi tau bɨɨrɨ eujãde tꞌõbairumaa mãikꞌaapa chupɨria iidiji:
LUK.5.12	—Tachi Waibɨa, pɨa kꞌinia bɨ pɨrã, mɨ kꞌayaa wẽpapipáde aji, Akꞌõre kꞌĩrapite pia beemerã.
LUK.5.13	Jesupa juapa tꞌõbaiji mãikꞌaapa mãgaji:
LUK.5.13	—Kꞌinia bɨda aji. Jɨpa beepáde aji.
LUK.5.13	Aramata chi lepra kꞌayaa wẽpaji. 
LUK.5.14	Mãpai Jesupa mãgaji:
LUK.5.14	—Jaranáaji apidaamaa. Jĩpꞌa pꞌaaremaa akꞌɨpináji. Moisepa pꞌãdade jara bɨkꞌa ipana omé atéeji teeitꞌee Tachi Akꞌõremaa. Mãgá jõmaarãpa pɨ jɨpa beeda kꞌawadayada aji.
LUK.5.15	Jesupa mãga jarapachi mĩda, audupɨara pedeepachida irua oodade. Ma awara eperãarã chokꞌaraara cheepurujida iru pedee ũridaitꞌee mãikꞌaapa ãchi kꞌayaa jɨpapidaitꞌee. 
LUK.5.16	Ma kꞌaurepa Jesús wãpachi eperãarã pꞌanadakꞌaamaa ɨtꞌaa tꞌɨ̃de.
LUK.5.17	Ewari aba Jesupa jarateemaa bɨ misa, iru kꞌaitꞌa su–akꞌɨ pꞌanajida fariseorã mãikꞌaapa Moisepa pꞌãda jarateepataarã. Che pꞌanajida jõmaweda Galilea eujãdepema pꞌuurudeepa, ichiaba Judea eujãdeepa mãikꞌaapa Jerusalén pꞌuurudeepa. Tachi Akꞌõre baji Jesús ome, kꞌayaa beerã jɨpamerã. 
LUK.5.18	Mãga nɨde pachejida eperãarã eperã chiwa bɨ ome. Jira aneejida ichi pꞌarude. Tꞌĩu ata kꞌinia pꞌanajida teedaa, Jesús kꞌĩrapite bɨdaitꞌee. 
LUK.5.19	Mamĩda unudakꞌaa paji sãmãikꞌaapa tꞌĩudai, eperãarã chokꞌara see nɨ̃bada perã. Maperã ɨtꞌɨ́ ateejida terraza ɨ̃rɨ mãikꞌaapa uria ewa atajida. Mãpai ma chiwa bɨ ichi pꞌarude ɨrabai atajida jõmaarã taide Jesús kꞌĩrapite.
LUK.5.20	Jesupa kꞌawaakꞌãri ãchia wãara ichide ijãa pꞌanɨ, ma chiwa bɨmaa mãgaji:
LUK.5.20	—Kꞌõpꞌãyo, pɨa pꞌekꞌau kꞌachia oopata jõmaweda wẽpajipɨ.
LUK.5.21	Mãga ũridakꞌãri, Moisepa pꞌãda jarateepataarãpa mãikꞌaapa fariseorãpa kꞌĩsia pꞌaneejida: “Jã eperã nãga pedeeikꞌaraa bɨ. Tachi Akꞌõrepapaita pꞌekꞌau kꞌachia wẽpapipari. Jã eperã Tachi Akꞌõre ãpɨte ikꞌachia pedeemaa bɨ jarakꞌãri ichiata mãgee ne–inaa oopari.”
LUK.5.22	Mamĩda Jesupa kꞌawaji ãchia kꞌĩsia pꞌanɨ. Mapa iidiji:
LUK.5.22	—¿Sãapꞌeda parãpa kꞌĩsia kꞌachia kꞌĩsia pꞌanɨma? aji. 
LUK.5.23	Mɨa irumaa jarai: “Pɨa pꞌekꞌau kꞌachia oopata wẽpajipɨ” maa–e pɨrã jarai: “Pꞌirabáiji mãikꞌaapa wã́ji”. Mamĩda irua maarepida oo–e pai Tachi Akꞌõrepa oopi–e pɨrã. 
LUK.5.24	Mɨa akꞌɨpiitꞌee na pꞌekꞌau eujãde mɨ, chi Eperã Akꞌõre Truadepema
LUK.5.24	Mãpai mãgaji ma eperã chiwa bɨmaa:
LUK.5.24	—Mɨa jara bɨ: ¡Pꞌirabáiji! Pɨchi pꞌaru atáji mãikꞌaapa wã́ji pɨchi temaa.
LUK.5.25	Aramata chiwa bada pꞌirabaidachi jõmaarã taide mãikꞌaapa ichi pꞌaru jẽra bada atapꞌeda, Akꞌõre ome o–ĩa wãji ichi temaa. 
LUK.5.26	Mãga unudakꞌãri, jõmaweda akꞌɨtrua para beeji mãikꞌaapa o–ĩapa jarapachida Tachi Akꞌõre jõmaarã kꞌãyaara waibɨara bɨ. Mãgá pꞌera pɨkꞌa jõnɨpa mãgajida:
LUK.5.26	—Idi ne–inaa pia unujidada ajida, Tachi Akꞌõre juapa ooda.
LUK.5.27	Tꞌẽepai, Jesús mamãikꞌaapa uchiapꞌeda, ununaji eperã tꞌɨ̃jarapatapꞌedaa Leví.
LUK.5.27	—Mɨ ome nipaparíiji.
LUK.5.28	Mãpai Leví pꞌirabaipꞌeda, ichi netꞌaa pꞌe atabëiji mãikꞌaapa wãji Jesús ome.
LUK.5.29	Ma tꞌẽepai, Levipa fiesta ooji ichi tede Jesu–itꞌee. Impuesto pꞌepataarã Roma pidaarã rey–itꞌee tꞌɨ̃ pëiji awaraa kꞌõpꞌãyoorã ome. Ma fiesta oo pꞌanɨde Jesús chi kꞌõpꞌãyoorã ome su–akꞌɨ pꞌanajida mesade, nekꞌomaa apemaarã ome. 
LUK.5.30	Mamĩda fariseorãpa mãikꞌaapa Moisepa pꞌãda jarateepataarãpa kꞌĩsia pꞌanadapꞌedaa perã ãchi chonaarãpa oopatapꞌedaade, aupedeemaa pꞌaneejida Jesús kꞌõpꞌãyoorã ome. Iidijida:
LUK.5.30	—¿Sãapꞌeda nekꞌomaa pꞌanɨma mãikꞌaapa ne–inaa tomaa pꞌanɨma jãgee impuesto pꞌepataarã ome mãikꞌaapa awaraa pꞌekꞌau kꞌachia oopataarã ome? Parãpa jãga oodaikꞌaraa bɨda ajida.
LUK.5.31	Jesupa pꞌanauji:
LUK.5.31	—Médico pëidakꞌaa kꞌapꞌɨa pia beerãmaa. Jĩpꞌa pëipata kꞌayaa beerãmaa. 
LUK.5.32	Tachi Akꞌõrepa mɨ pëi–e paji tꞌãri pia beerã jɨrɨde. Ma kꞌãyaara pꞌekꞌau kꞌachia oopataarã jɨrɨdeta pëiji, pꞌekꞌau kꞌachia oo amaadamerã mãikꞌaapa irude ijãapataadamerã.
LUK.5.33	Jesumaa mãgajida:
LUK.5.33	—Juan Bautista
LUK.5.34	Jesupa pꞌanauji:
LUK.5.34	—Miakꞌãipata fiestade tꞌɨ̃ pëidapꞌedaarã pachedakꞌãri, ma fiesta o–ĩa oopata chi miakꞌãiitꞌee bɨ ome. Mama pꞌanɨde ¿parãpa nekꞌopida–e paikꞌã aji, ãramaa? 
LUK.5.35	Ewari cherude chi miakꞌãiitꞌee bɨ wẽ–e pakꞌãri ãra ome, fiesta ooda–e paitꞌee tꞌãri pꞌuapa. Ma ewatepɨ nekꞌoda–e paitꞌee.
LUK.5.36	Ichiaba Jesupa nãga nepɨrɨji jarateeitꞌee ichi ũraa pꞌoiradaikꞌaraa bɨ Moisepa pꞌãda ome:
LUK.5.36	—Eperã apidaapa pꞌaru chiwididepema pite aba tꞌɨɨikꞌaraa bɨda aji, pꞌaru sorede parchaaitꞌee. Mãga ooru pɨrã, chi pꞌaru chiwidi ãridariitꞌee mãikꞌaapa ma pite aukꞌa bee–e paitꞌee chi pꞌaru sore ome. 
LUK.5.37	Ichiaba vino ewaa juda tꞌɨdakꞌaa ne–e sorede. Mãga oodakꞌaa ma vino baakꞌakꞌãri, ma ne–e sore jĩadarii perã mãikꞌaapa chi vino atuadarii perã. 
LUK.5.38	Maperã vino ewaa juda tꞌɨdaipia bɨ ne–e chiwidide. 
LUK.5.39	Eperãpa vino chona bɨ tokꞌãri, to kꞌinia–e chi ewaa juda jarapata perã: “Chi chonata warraara bɨda” apata. Mãga pɨkꞌa parãpa chonaarãwedapema ũraa kꞌiniara iru pꞌanɨda aji, mɨa ũraa jaratee bɨ kꞌãyaara.
LUK.6.1	Judiorã ɨ̃ipata ewate Jesús nipaji trigo kꞌãide. Ma wãyaa wãde chi kꞌõpꞌãyoorãpa trigo kꞌɨmɨ chakꞌeerã oromaa pꞌaneejida. Jua jãde siratꞌɨdapꞌeda, chi trigo tau chakꞌeerã kꞌopachida. 
LUK.6.2	Mãga unudakꞌãri, ũkꞌuru arii pꞌanadapꞌedaa fariseorãpa iidijida:
LUK.6.2	—¿Sãapꞌeda parãpa oo pꞌanɨma ajida, tachi ũraade jara bɨ oonaadamerã? Ɨ̃ipata ewate mimiadaikꞌaraa bɨda a bɨ.
LUK.6.3	Jesupa kꞌawaji chi kꞌõpꞌãyoorãpa ne–inaa kꞌachia ooda–e paji ma trigo tau kꞌodakꞌãri. Mapa pꞌanauji:
LUK.6.3	—¿Parãpa Akꞌõre Ũraa pꞌãdade leeda–e pꞌanɨkꞌã aji, Rey Davidpa ooda chonaarãweda jarrapisiadaidakꞌãri chi kꞌõpꞌãyoorã ome? 
LUK.6.4	Tꞌĩuji Tachi Akꞌõre te ne–edee oodade mãikꞌaapa ataji pan awara bɨdapꞌedaa Tachi Akꞌõre–itꞌee. Mãgɨ́ pan ũkꞌuru kꞌoji mãikꞌaapa teeji chi kꞌõpꞌãyoorãmaa aukꞌa kꞌodamerã. Mãga oojida, pꞌaareerãpapai mãgɨ́ pan kꞌodaipia baji mĩda. Tachi Akꞌõrepa ãra miapi–e paji mãga oodapꞌedaa kꞌaurepa.
LUK.6.5	Jesupa ichiaba mãgaji:
LUK.6.5	—Ɨ̃ipata ewate mɨ, chi Eperã Akꞌõre Truadepema jua ekꞌari bɨda aji.
LUK.6.6	Awaraa ɨ̃ipata ewate Jesús tꞌĩuji Tachi Akꞌõre Ũraa jarateepata tede mãikꞌaapa jarateemaa beeji. Mama baji eperã jua juaraarepema chiwa bɨ. 
LUK.6.7	Moisepa pꞌãda jarateepataarã fariseorã ome Jesús ɨmɨatee kꞌinia pꞌanajida. Mapa akꞌɨ pꞌanajida Jesupa ma kꞌayaa bɨ jɨpai maa–e pɨrã jɨpa–e pai ma ewate. 
LUK.6.8	Mamĩda Jesupa kꞌawaji ãrapa kꞌĩsiadapꞌedaa. Mapa ma jua chiwa bɨmaa jaraji:
LUK.6.8	—Pꞌirabáiji mãikꞌaapa jõmaarã esajĩakꞌa akꞌɨnɨ̃ béeji.
LUK.6.8	Aramãgá ma eperã ɨtꞌa akꞌɨnɨ̃ beeji. 
LUK.6.9	Mãpai Jesupa mãgaji apemaarãmaa:
LUK.6.9	—Mɨa parãmaa ne–inaa iidiitꞌee. ¿Kꞌãata oodaipia bɨma aji, ɨ̃ipata ewate; ne–inaa pia maa–e pɨrã ne–inaa kꞌachia? ¿Eperã kꞌaripadaipia bɨkꞌã piunaamerã maa–e pɨrã piupidaipia bɨkꞌã? aji.
LUK.6.10	Tꞌẽepai mãɨrãmaa akꞌɨji. Maapꞌeda ma eperã jua chiwa bɨmaa mãgaji:
LUK.6.10	—Pɨchi jua jĩrupáde aji.
LUK.6.10	Mãpai jua jĩruji. Aramata jɨpa beeji. 
LUK.6.11	Mamĩda mãɨrãpa mãga unudakꞌãri, audú kꞌĩraudachida mãikꞌaapa pedeeteemaa pꞌaneejida Jesús peepitꞌaadaitꞌee.
LUK.6.12	Maapai Jesús ee nokꞌodee wãji ɨtꞌaa tꞌɨ̃de. Mama ewariji ɨtꞌaa tꞌɨ̃maa. 
LUK.6.13	Ãstaawa pakꞌãri, ichi ome nipapataarã tꞌɨ̃ji. Mãɨrãdepema jɨrɨtꞌeraji doce mãikꞌaapa ãra tꞌɨ̃ bɨji 
LUK.6.14	Nãgɨɨrã paji: Simón, Jesupa ichiaba tꞌɨ̃ bɨda Pedro; chi ɨ̃pema Andrés; Santiago; Juan; Felipe; Bartolomé; 
LUK.6.15	Mateo; Tomás; Alfeo warra Santiago; Simón Celote apatapꞌedaa;
LUK.6.16	Santiago warra Judas mãikꞌaapa Judas Iscariote; ma tꞌẽepai Jesús traicionaada.
LUK.6.17	Ma kꞌõpꞌãyoorã jɨrɨtꞌerapꞌeda, Jesús edaa cheji ma ee ɨtꞌɨa bɨdeepa ãra ome mãikꞌaapa pachejida eujã jewedaade. Mama chipꞌe pꞌanajida iru ome nipapatapꞌedaarã mãikꞌaapa awaraa eperãarã chokꞌara: Judea eujãdepemaarã, Jerusalén pꞌuurudepemaarã, pꞌusa ide pꞌanɨ Tiro pꞌuurudepemaarã Sidón pꞌuurudepemaarã ome. 
LUK.6.18	Che pꞌanajida Jesús pedee ũridaitꞌee mãikꞌaapa irua ãchi kꞌayaa jɨpamerã. Mama bɨde Jesupa netuara merãtɨa iru beerã ichiaba jɨpakꞌooji. 
LUK.6.19	Eperãarã jõmaarãpa Jesús kꞌapꞌɨa tꞌõbai kꞌinia pꞌanapachida, iru juapa ãchi jõmaweda jɨpakꞌooda perã.
LUK.6.20	Maapꞌeda Jesupa ichi ome nipapataarãmaa akꞌɨji mãikꞌaapa mãgaji:
LUK.6.20	—Tꞌãri o–ĩa pꞌanɨ, parã chi chupɨria chedeerã. Tachi Akꞌõre kꞌawa kꞌinia pꞌanadairã, irudeerã pꞌanadaitꞌee.
LUK.6.21	Tꞌãri o–ĩa pꞌanɨ, parã chi jarrapisia jõnɨɨrã, parãmaa Tachi Akꞌõrepa nekꞌopiitꞌee perã. Ichiaba tꞌãri o–ĩa pꞌanɨ, parã chi ɨ̃raweda jẽe jõnɨɨrã tꞌãri pꞌuapa, tꞌẽepai Tachi Akꞌõrepa parã ëipiitꞌee perã.
LUK.6.22	Tꞌãri o–ĩa pꞌanɨ eperãarãpa parã kꞌĩra unuamaa iru pꞌaneedakꞌãri; yiaraa iru pꞌaneedakꞌãri; parãmaa ikꞌachia pedeedakꞌãri, maa–e pɨrã parã ãpɨte pedee kꞌachia jaradakꞌãri mɨ, chi Eperã Akꞌõre Truadepemade ijãapata perã.
LUK.6.23	Mãga oodakꞌãri, tꞌãri o–ĩa, kꞌãiwee pꞌanéetɨ, Tachi Akꞌõrepa ne–inaa pi–ia teeitꞌee perã, parã iru truade panadakꞌãri. Chonaarãweda ichiaba mãgá ne–inaa kꞌachia oopachida Tachi Akꞌõre pedee jarapataarãmaa.
LUK.6.24	Mamĩda ¡aai, Tachi Akꞌõrepa kꞌachiadee pëiitꞌeepɨ parã, chi pꞌaratꞌara beerã, na pꞌekꞌau eujãdepai o–ĩa pꞌanadaitꞌee perã!
LUK.6.25	¡Aai, Tachi Akꞌõrepa kꞌachiadee pëiitꞌeepɨ parã, chi ɨ̃raweda bi jãwaa pꞌanɨɨrã, tꞌẽepai jarrapisia pꞌaneedaitꞌee perã!
LUK.6.25	¡Aai, Tachi Akꞌõrepa kꞌachiadee pëiitꞌeepɨ parã, chi ɨ̃raweda ëi jõnɨɨrã, tꞌẽepai jẽe jõnadaitꞌee perã tꞌãri pꞌuapa!
LUK.6.26	¡Aai, Tachi Akꞌõrepa kꞌachiadee pëiitꞌeepɨ parã, chi jõmaarãpa tꞌo pꞌanapataarã! ¡Mãga oopachida Judea eujãdepemaarã chonaarãpa, seewata Tachi Akꞌõre pedee jarapatada apatapꞌedaarã ome!
LUK.6.27	—Mamĩda parã, mɨ pedee ũri pꞌanɨɨrãmaa mɨa jara bɨ: Parã kꞌĩra unuamaa iru pꞌanapataarã kꞌinia iru pꞌanapatáatɨ mãikꞌaapa ãramaa ne–inaa pia óotɨ. 
LUK.6.28	Pia óotɨ ãrapa parã kꞌachia oopata pari. Ɨtꞌaa tꞌɨ̃patáatɨ pãchimaa ikꞌachia jarapataarã pari. 
LUK.6.29	Eperãpa pɨ kꞌĩra tarramaa sĩru pɨrã, aukꞌa oonáaji irumaa. Ma kꞌãyaara chi apema kꞌĩra tarra akꞌɨpíji, aukꞌa sĩmerã. Ichiaba eperãpa pɨchi ɨ̃rɨpema pꞌaru jɨ̃ bɨ jãri ataru pɨrã, ichiaba pɨchi camisa tꞌãri pia téeji. 
LUK.6.30	Apidaapa pɨmaa ne–inaa iidiruta pɨrã, téeji. Ichiaba pɨ netꞌaa jãri ataruta pɨrã, iidináaji waya pɨmaa teemerã. 
LUK.6.31	Óotɨ apemaarãmaa parãpa kꞌinia pꞌanɨkꞌa ãchia parãmaa oodamerã.
LUK.6.32	ʼParãpa kꞌinia iru pꞌanɨ pɨrã pãchi kꞌinia iru pꞌanapataarã aupai, ¿ne–inaa pipɨara oomaa pꞌanɨkꞌã? Pꞌekꞌau kꞌachia ooyaa beerãpa paara mãga oopata. 
LUK.6.33	Parãpa ne–inaa pia oo pꞌanɨ pɨrã pãchi pia oopataarãmaa aupai, ¿ne–inaa pipɨara oomaa pꞌanɨkꞌã? Pꞌekꞌau kꞌachia oopataarãpa paara mãga oopata. 
LUK.6.34	Ichiaba pãchi netꞌaa presta pëiruta pɨrã, ma pari awaraa netꞌaa jitaitꞌee aupai, ¿ne–inaa pipɨara oomaa pꞌanɨkꞌã? Pꞌekꞌau kꞌachia oopataarãpa pida prestapata ãchi pitapai, ma pari ne–inaa jitadaitꞌee. 
LUK.6.35	Parãpa pãchi kꞌĩra unuamaa iru pꞌanapataarã kꞌinia iru pꞌanapataadaipia bɨ mãikꞌaapa ãra pia oopataadaipia bɨ. Ãramaa netꞌaa prestadaipia bɨ, nɨda–ee ne–inaa jitadaitꞌee ma pari. Mãga ooruta pɨrã, Tachi Akꞌõrepa ne–inaa pia teeitꞌee parãmaa mãikꞌaapa parã Akꞌõre Waibɨa warrarã pꞌanadaitꞌee. Iruata ne–inaa pia oopari gracias jaradakꞌaarãmaa mãikꞌaapa tꞌãri kꞌachia–idaa beerãmaa paara. 
LUK.6.36	Maperã awaraarã chupɨria kꞌawáatɨ pãchi Akꞌõre Waibɨapa ooparikꞌa.
LUK.6.37	—Awaraarãpa ne–inaa oopata akꞌɨnáatɨ jaradaitꞌee ne–inaa kꞌachia oomaa pꞌanɨ. Mãgá Tachi Akꞌõrepa aukꞌa oo–e paitꞌee parã ome. Ne–inaa kꞌachia aupai jɨrɨnáatɨ pedee kꞌachia jaradaitꞌee awaraarã ãpɨte, maa–e pɨrã Tachi Akꞌõrepa aukꞌa jɨrɨitꞌee parãpa ne–inaa kꞌachia oopata aupai jaraitꞌee, pꞌanadakꞌãri iru kꞌĩrapite. Chĩarapa parãmaa ne–inaa kꞌachia ookꞌãri, perdonáatɨ. Mãgá Tachi Akꞌõrepa parãpa ne–inaa kꞌachia oopata perdonaaitꞌee. 
LUK.6.38	Awaraarãmaa téetɨ. Mãgá Tachi Akꞌõrepa parãmaa teeitꞌee. Tꞌãri pia teedakꞌãri awaraarãmaa, ma pari irua audupɨara teeitꞌee parãmaa. Irua parãmaa ooitꞌee parãpa oopatakꞌa awaraarãmaa.
LUK.6.39	Ichiaba Jesupa nãga nepɨrɨji jarateeitꞌee, chi kꞌõpꞌãyoorãpa kꞌawaa wãdamerã oodaitꞌee irua jara bɨkꞌa.
LUK.6.39	—Pꞌananáatɨ chi wãara kꞌawada–e pꞌanɨɨrãkꞌa. Mãgɨɨrã tau pꞌãriu beerã́kꞌapɨ pꞌanɨ awaraa tau pꞌãriu beerã atee kꞌinia pꞌanadakꞌãri awara ãyaa. ¿Ãchi omee weda uriade baainada–e paikꞌã? 
LUK.6.40	Mɨ ũraa kꞌawaa wãdakꞌãri, pia pꞌanapataadaitꞌee. Estudiante apida ichi jarateepari kꞌãyaara kꞌawaara bɨ–e. Mamĩda jõmaweda estudia aupakꞌãri, ichi jarateepari jĩakꞌa uchiai.
LUK.6.41	ʼ¿Kꞌãare–itꞌee akꞌɨ bɨma nejarra pɨchi aukꞌaa tau jãde bɨ, mamĩda unu–e bɨ pakꞌuru pɨchi tau jãde bɨ? 
LUK.6.42	Pɨchi tau jãde pakꞌuru iru bɨ pɨrã, ¿sãga pɨchi aukꞌaamaa jaraima: “Ɨ̃pema, mɨmaa ẽepíji jã nejarra pɨchi tau jãde bɨ”? ¡Seewata pɨa chĩara kꞌaripa kꞌinia bɨ, irua oo bɨ akꞌɨkꞌãri! Naapɨara ẽtꞌaipia bɨ ma pakꞌuru pɨchi tau jãde bɨ. Mãpaipɨ pia unui ma nejarra pɨchi aukꞌaa tau jãde bɨ mãikꞌaapa mãgá iru kꞌaripai.
LUK.6.43	—Nejõ bɨɨrɨ pia bɨpa nejõ kꞌachia chaukꞌaa. Jõdee nejõ bɨɨrɨ kꞌachia bɨpa nejõ pia chaukꞌaa. 
LUK.6.44	Nejõ bɨɨrɨ chaa kꞌawapata chi nejõdeepa. Eperãarãpa higojõ orodakꞌaa pakꞌuru ɨɨrɨ–idaa bɨdeepa. Ichiaba uva orodakꞌaa mãgee pakꞌurudeepa. 
LUK.6.45	Mãga pɨkꞌa eperã tꞌãri pia bɨpa pedee pia jarapari, kꞌĩsia pia iru bairã ichi tꞌãride. Jõdee eperã tꞌãri kꞌachia bɨpa pedee kꞌachia jarapari, ichi tꞌãride kꞌĩsia kꞌachia iru bairã. Ma kꞌĩsia jõma uchiaru ichi tꞌãrideepa ichi itꞌaipa jarapari.
LUK.6.46	—¿Kꞌãare–itꞌee parãpa mɨ tꞌɨ̃jarapatama: “Tachi Waibɨa, Tachi Waibɨa”, mamĩda ooda–e pꞌanɨ mɨa jara bɨkꞌa? 
LUK.6.47	Mɨa jaraitꞌee kꞌaikꞌa bɨ chi mɨmaa cheru ũriitꞌee mɨ pedee mãikꞌaapa oopariitꞌee mɨa jara bɨkꞌa. 
LUK.6.48	Mãgɨ́ eperã te oo bɨ́kꞌata bɨ. Naapɨara irua edú kꞌoropꞌeda, chi te bɨɨrɨ mãu ɨ̃rɨ bɨpari. Maapꞌeda to chekꞌãri, wee jira beepari ma te bɨɨrɨ sudamãi. Mamĩda pꞌoyaa mimikꞌapi–e, basa mãu ɨ̃rɨ bɨda perã. Mãgɨ́ eperãpa ichi te mãgá basa mãu ɨ̃rɨ pia oopari perã, jõ–e paitꞌee. 
LUK.6.49	Jõdee chi mɨ ũraa ũripꞌeda, oo–e bɨpa mɨa jara bɨkꞌa nãga pɨkꞌa bɨ. Ichi te ookꞌãri, te bɨɨrɨ pariatua supari ipu nãusaade, basa wẽe. Maapꞌeda to chekꞌãri mãikꞌaapa wee jira beekꞌãri ma te bɨɨrɨ sudamãi, ma te tꞌeedaipari mãikꞌaapa jõmaweda jõdaipari, chi te chipari paara.
LUK.7.1	Jesupa ma eperãarãmaa mãga jara aupapꞌeda, wãji Capernaum pꞌuurudee. 
LUK.7.2	Mama bapachi Romadepema soldaorã poro waibɨa. Ichi esclavo kꞌinia iru bapachi. Mamĩda mãgɨ́ juakꞌaya nɨ̃baji. 
LUK.7.3	Ma soldaorã poro waibɨapa ũrikꞌãri Jesús mama ni, pëiji judiorã poro waibɨarã Jesumaa chupɨria iidide, ichi esclavo jɨpa chemerã. 
LUK.7.4	Ãra Jesumaa wãjida mãikꞌaapa chupɨria iidijida:
LUK.7.4	—Na capitán tꞌãri pia baparida ajida, tachi ome. Mapa pɨa kꞌaripaipia bɨda ajida. 
LUK.7.5	Irua tachi judiorã kꞌinia iru bapari. Oopijida ajida, namapema Akꞌõre Ũraa jarateepata te.
LUK.7.6	Mãpai Jesús wãji ãra ome. Mamĩda ma soldaorã poro waibɨa te kꞌaitꞌa panadakꞌãri, irua jara pëiji chi kꞌõpꞌãyoorã ome:
LUK.7.6	—Tachi Waibɨa, mɨ temaa chenaapáde aji, mɨ pɨ kꞌãyaara ekꞌariara bairã. 
LUK.7.7	Maperã mɨchi itu wã–e paji pɨ jɨrɨde. Mamĩda kꞌawa bɨ ne–inaa jõmaweda pɨ jua ekꞌari nɨ̃bɨ. Jĩpꞌa jarapáde aji, mɨ esclavo jɨpa beemerã. 
LUK.7.8	Mɨ jida waibɨarã jua ekꞌari bɨ. Ma awara mɨa soldaorã iru bɨ mɨchi jua ekꞌari. Mɨa abaamaa wãpáde akꞌãri, wãpari; awaraamaa chepáde akꞌãri, chepari. Ichiaba mɨ esclavomaa ne–inaa oopáde akꞌãri, oonapari. Mɨ jua ekꞌari pꞌanɨɨrãpa mãga oopata perã, mɨa kꞌawa bɨ pɨa jararupapai mɨ esclavo jɨpaitꞌee.
LUK.7.9	Mãga jaranadakꞌãri, Jesús pꞌera pɨkꞌa beeji. Mapa ichi ome nipapataarãmaa akꞌɨji mãikꞌaapa mãgaji:
LUK.7.9	—Mãgara mɨ wã–eda aji. Mɨa wãarata jararu. Tachi Israel pidaarã tꞌãide mɨa apida unu–e bɨda aji, ma eperãkꞌa; Tachi Akꞌõrede wãara ijãa bɨ.
LUK.7.10	Ma pëidapꞌedaarã capitán temaa pachedakꞌãri, chi esclavo jɨpa bɨta unu chejida.
LUK.7.11	Ma tꞌẽepai, Jesús wãji Naín pꞌuurudee. Chi kꞌõpꞌãyoorã mãikꞌaapa awaraa eperãarã chokꞌara wãjida iru ome. 
LUK.7.12	Pꞌuuru kꞌaitꞌa panadakꞌãri, unujida eperãarãpa jai–idaada atee wãruta ɨade. Mãgɨ́ pꞌẽtrãa warra apai iru bada paji. Aɨ ome chi pꞌuurudepemaarã chokꞌara wã nipajida. 
LUK.7.13	Jesupa mãgɨ́ pꞌẽtrãa unukꞌãri, chupɨria kꞌawaaji mãikꞌaapa mãgaji:
LUK.7.13	—Jẽenaapáde aji.
LUK.7.14	Aramata araa wãpꞌeda, Jesupa tꞌõbaitꞌaaji ma kꞌapꞌɨa atee wãdapꞌedaa pꞌaru. Chi atee wã nipadapꞌedaarã akꞌɨnɨ̃ pꞌaneedakꞌãri, Jesupa mãgaji ma jai–idaa badamaa:
LUK.7.14	—Kꞌũtrãa, pꞌirabáiji.
LUK.7.15	Mãpai chi jai–idaa bada su–akꞌɨ beeji mãikꞌaapa pedeemaa beeji. Maapꞌeda, Jesupa chi nawemaa mãgaji:
LUK.7.15	—Acha bɨda aji, pɨ warra.
LUK.7.16	Mãga unudakꞌãri, arii pꞌanadapꞌedaarã jõmaweda pꞌera pɨkꞌadachida mãikꞌaapa Tachi Akꞌõrede pia pedee para beeji:
LUK.7.16	—Akꞌõre pedee jarapari waibɨa tachi tꞌãide uchiajida ajida.
LUK.7.16	Ichiaba mãgajida:
LUK.7.16	—Tachi Akꞌõre che bɨ tachi pꞌuuru pidaarã kꞌaripade.
LUK.7.17	Mãgá Jesupa ooda kꞌawaajida Judea eujãdepemaarãpa mãikꞌaapa ma ikꞌaawapemaarãpa.
LUK.7.18	Juan Bautista ome nipapatapꞌedaarã wãjida iru badamãi carcelde ma jõma nepɨrɨde. Mãga ũrikꞌãri, omé tꞌɨ̃ pëiji wãdamerã Jesumaa. 
LUK.7.19	Mãɨrã pëiji Jesumaa iididamerã iru chi cheitꞌee bada eperãarã kꞌaripaitꞌee maa–e pɨrã awaraa nɨdaipia bɨ. 
LUK.7.20	Jesús kꞌaitꞌa panadapꞌeda, mãgajida:
LUK.7.20	—Juan Bautistapa tai pëijida ajida, iidide: “¿Pɨkꞌã tai kꞌaripapari chonaarãpa cheitꞌee bɨda adapꞌedaa? Maa–e pɨrã, ¿awaraa nɨdaipia bɨkꞌã?” ajida.
LUK.7.21	Mãga iidi pꞌanadakꞌãri, Jesupa eperãarã chokꞌara jɨpaji: kꞌayaa beerã; kꞌapꞌɨa pꞌira beerã; netuara kꞌapꞌɨade merãtɨa beerã mãikꞌaapa tau pꞌãriu beerã. 
LUK.7.22	Maapꞌeda ma Juanpa eperãarã pëidamaa pꞌanauji:
LUK.7.22	—Wã́tɨ Juanmaa mãikꞌaapa nepɨrɨ́tɨ parãpa nama unu pꞌanɨ mãikꞌaapa ũri pꞌanɨ. Jarátɨ tau pꞌãriu beeda ɨ̃rá unu pꞌanɨ; nɨkꞌanɨkꞌaa beeda tꞌɨa nĩutee; leprapa kꞌayaa beeda jɨpa pꞌanɨ ãchi kꞌayaadeepa; kꞌɨɨrɨ kꞌĩ beeda ɨ̃rá ũri pꞌanɨ; piudapꞌedaarã waya chokꞌai pꞌanɨ mãikꞌaapa chupɨria chedeerãmaa Akꞌõrepa pedee pia jara pëida jarateemaa bɨ. 
LUK.7.23	¡Tꞌãri o–ĩa bɨda aji, chi mɨde ijãa bɨ, kꞌawa–e bɨ mĩda mɨa ne–inaa jõma oo bɨ!
LUK.7.24	Juanpa eperãarã pëida wãdapꞌedaa tꞌẽepai, eperãarãmaa Jesupa pedee pia jaramaa beeji Juande:
LUK.7.24	—¿Kꞌãata parãpa akꞌɨnajidama aji, eujã pania wẽe bɨmaa wãdakꞌãri? ¿Kꞌĩsiajida–ekꞌã akꞌɨnadaitꞌee eperã pariatua kꞌĩsia bɨ, pꞌũajara nãupa pariatua nẽunẽuwaa pꞌuaparikꞌa? 
LUK.7.25	Maa–e pɨrã, ¿kꞌĩsiajida–ekꞌã akꞌɨnadaitꞌee eperã pꞌaru pi–ia jɨ̃ bɨ? Parãpa pia kꞌawa pꞌanɨ eperã pꞌaru pi–ia jɨ̃ beerã rey tede pꞌanapata. 
LUK.7.26	Mãga–e pɨrã ¿kꞌĩsiajida–ekꞌã akꞌɨnadaitꞌee Akꞌõre pedee jarapari? Wãara, iru Akꞌõre pedee jarapari kꞌãyaara waibɨara bɨ. 
LUK.7.27	Na Juandeta Tachi Akꞌõre Ũraa pꞌãdade jara bɨ:
LUK.7.27	‘Mɨa eperã chokꞌa pëiitꞌee pɨ naa o pia oonamerã pɨ, eperãarã poro waibɨa, chei naaweda.’ 
LUK.7.28	Mɨa jara bɨ: Eperã apida Juan kꞌãyaara waibɨara bɨ–e. Mamĩda chi ekꞌariara bɨta iru kꞌãyaara waibɨara paitꞌee, Tachi Akꞌõrepa ma eperã ichi jua ekꞌari bɨkꞌãri, ichideerã ome beemerã.
LUK.7.29	ʼJõmaweda Juan pedee ũridapꞌedaarã, Cesar–itꞌee impuesto pꞌepataarã paara, irumaa poro choopijida. Mãga oodakꞌãri, akꞌɨpijida Tachi Akꞌõre wãarata jara baji Juan kꞌapꞌɨa pari. 
LUK.7.30	Mamĩda fariseorã Moisepa pꞌãda jarateepataarã ome Juanmaa poro choopida–e pakꞌãri, akꞌɨpijida ãchia kꞌiniada–e pꞌanɨ Tachi Akꞌõrepa ãchimaa pia oo kꞌinia bada.
LUK.7.31	ʼMɨa jaraitꞌee sãga pꞌanɨ parã, mɨde ijãadakꞌaa beerã. 
LUK.7.32	Warrarã su–akꞌɨ pꞌaneedapꞌeda, jemenemaa pꞌanɨ́kꞌata pꞌanɨ pꞌuuru jãde. Ãchi kꞌõpꞌãyoorãmaa biapata:
LUK.7.32	“Taipa siru chaajida. Mamĩda parã pëirada–e paji. Kꞌari kꞌĩsia paraa kꞌarijida. Mamĩda parã jẽeda–e paji.”
LUK.7.33	Juan Bautista chekꞌãri, pan kꞌo–e paji eperãarã jĩpꞌaarãkꞌa mãikꞌaapa vino tokꞌaa paji. Maperã parãpa jarajida: “Netuara iru kꞌapꞌɨade merãtɨa bɨda” ajida. 
LUK.7.34	Tꞌẽepai mɨ, chi Eperã Akꞌõre Truadepema cheji mãikꞌaapa nekꞌoji, ne–inaa toji eperã jĩpꞌaakꞌa. Maperã jara pꞌanɨ mɨ nekꞌoyaa, ne–inaa toyaa bapari. Ma awara mɨ kꞌõpꞌãyo meraaparida a pꞌanɨ kꞌachia–idaa beerã ome mãikꞌaapa Cesar–itꞌee impuesto pꞌepataarã ome. 
LUK.7.35	Mamĩda Tachi Akꞌõrepa wãarata akꞌɨpimaa bɨda aji, mɨa oo bɨ kꞌaurepa parã jõmaarã pari.
LUK.7.36	Fariseo tꞌɨ̃jarapatapꞌedaa Simonpa Jesús tꞌɨ̃ pëiji nekꞌo chemerã ichi ome. Mãgá Jesús wãji iru temaa. Su–akꞌɨ beeji mesade. 
LUK.7.37	Ma pꞌuurude wẽra pꞌekꞌau kꞌachia ooyaa bapachi. Mãgɨpa kꞌawaakꞌãri Jesús wãda nekꞌode ma fariseo tede, ataji chokꞌo chakꞌekꞌa mãu pi–ia alabastrodee ooda ipuru bɨ kꞌerapa mãikꞌaapa wãji irumaa. 
LUK.7.38	Jẽe wãpa su–akꞌɨ banaji Jesús bɨɨrɨmãi mãikꞌaapa iru bɨɨrɨ sɨɨmaa beeji ichi taubapa. Maapꞌeda ichi pudapa pꞌooji. Mãpai Jesús bɨɨrɨ wëre atapꞌeda, ɨ̃tꞌaaji mãikꞌaapa ma kꞌera weetꞌaaji aɨ ɨ̃rɨ akꞌɨpiitꞌee Jesús kꞌinia iru bɨ. 
LUK.7.39	Simonpa mãga unukꞌãri, kꞌĩsiaji: “Na eperã wãara Akꞌõre pedee jarapari pada paara, kꞌawakꞌajida aji, kꞌãare eperãpa ichi tꞌõbaimaa bɨ mãikꞌaapa mãga oopi–e pakꞌaji, ma wẽra pꞌekꞌau kꞌachia ooyaa bairã.”
LUK.7.40	Mãpai Jesupa Simonmaa mãgaji:
LUK.7.40	—Simón, mɨa pɨmaa ne–inaa jara kꞌinia bɨda aji.
LUK.7.40	Simonpa pꞌanauji:
LUK.7.40	—Tachi Jarateepari, jaráji.
LUK.7.41	Jesupa nepɨrɨji:
LUK.7.41	—Eperãarã omé pꞌaratꞌa paraa pꞌanajida pꞌaratꞌa prestapatamãi. Abaapa paraa baji quinientos denarios; chi apemapa cincuenta denarios. 
LUK.7.42	Pꞌoyaa pꞌaada–e pakꞌãri, chi pꞌaratꞌa presta pëidapa ãra chupɨria kꞌawaaji mãikꞌaapa omeerãmaa pꞌaapi–e paji. Ɨ̃rá mɨmaa jaráji: ¿chisãgɨpa ma pꞌaratꞌa prestapari audú kꞌiniara iru baitꞌeema? aji.
LUK.7.43	Simonpa pꞌanauji:
LUK.7.43	—¿Chi pꞌaratꞌa waibɨara paraa bada–ekꞌã? aji.
LUK.7.43	Jesupa mãgaji:
LUK.7.43	—Wãarada aji.
LUK.7.44	Mãpai Jesupa ma wẽramaa akꞌɨji mãikꞌaapa Simonmaa mãgaji:
LUK.7.44	—¿Na wẽra unu bɨkꞌã? aji. Mɨ tꞌĩukꞌãri pɨ tede, pɨa mɨ pia auteebai–e paji. Pania tee–e paji mɨ bɨɨrɨ sɨɨmerã. Jõdee na wẽrapa mɨ bɨɨrɨ sɨɨji ichi taubapa mãikꞌaapa pꞌooji ichi pudapa. 
LUK.7.45	Mɨ tꞌĩukꞌãri, pɨa mɨ kꞌĩra ɨ̃–e paji. Mamĩda mɨ nama tꞌĩuru weda na wẽrapa mɨ bɨɨrɨ ɨ̃maa bɨ. 
LUK.7.46	Pɨa mɨ poro ɨ̃rɨ aceitepa pꞌuru–e paji. Mamĩda irua kꞌera weeji mɨ bɨɨrɨ ɨ̃rɨ. 
LUK.7.47	Mapa mɨa jara bɨ: Irua pꞌekꞌau kꞌachia chokꞌara oopata wẽpapiji, mɨ audú kꞌinia iru bairã. Mamĩda eperãpa kꞌĩsia bɨ pɨrã ichia makꞌɨara pꞌekꞌau kꞌachia oo–e bɨ, mãgara ma eperãpa mɨ makꞌɨara kꞌinia–e bɨ.
LUK.7.48	Tꞌẽepai Jesupa mãgaji ma wẽramaa:
LUK.7.48	—Pɨa pꞌekꞌau kꞌachia oopata wẽpajida aji.
LUK.7.49	Mãpai apemaarã arii pꞌanadapꞌedaarãpa iidi para beeji:
LUK.7.49	—¿Kꞌaima ajida, jãgɨ́? ¿Eperãarãpa pꞌekꞌau kꞌachia oopata paara wẽpapi bɨkꞌã? ajida.
LUK.7.50	Mãpai Jesupa waya jaraji ma wẽramaa:
LUK.7.50	—Pɨ wãara Akꞌõrede ijãa bairã, irua pɨ o kꞌachiadeepa kꞌaripa ataji atuanaamerã. Kꞌãiwee wãpáde aji.
LUK.8.1	Ma tꞌẽepai Jesús nipapachi pꞌuuru beede mãikꞌaapa aɨ ikꞌaawa pꞌuuru kꞌaipee beede. Jaratee nipapachi Akꞌõrepa pedee pia jara pëida; irua eperãarã bɨ kꞌinia bɨ ichi jua ekꞌari, ichideerã pꞌaneedamerã. Chi kꞌõpꞌãyoorã doce aukꞌa nipapachida iru ome. 
LUK.8.2	Ichiaba wẽraarã nipapachida iru ome. Aɨ naaweda ma wẽraarã ũkꞌuru netuara kꞌapꞌɨade merãtɨa pꞌanajida mãikꞌaapa ũkꞌuru kꞌayaa pꞌanajida. Mamĩda Jesupa ma jõmaweda jɨpaji. Mãɨrãdepema paji María, ichiaba tꞌɨ̃jarapatapꞌedaa Magdalena. Iru kꞌapꞌɨadeepa Jesupa netuara siete uchiapiji. 
LUK.8.3	Ichiaba baji Cuza wẽra tꞌɨ̃jarapatapꞌedaa Juana. Ma Cuza Rey Herodes tedepema mimiapataarã poro waibɨa paji. Ichiaba baji Susana, awaraa wẽraarã chokꞌara ome. Ma wẽraarãpa Jesús chi kꞌõpꞌãyoorã ome kꞌaripapachida; teepachida netꞌaa mãikꞌaapa pꞌaratꞌa.
LUK.8.4	Maapai eperãarã chokꞌara uchiajida pꞌuurudeepa Jesús akꞌɨde. Mãgá eperãarã chokꞌara chipꞌedachida. Mãga nɨde Jesupa na pedee nepɨrɨji Akꞌõre Ũraa jarateeitꞌee:
LUK.8.5	—Eperã wãji netꞌatau pꞌode. Ma pꞌo wãkꞌãri, ũkꞌuru baaijida o jãde. Tꞌẽepai mama eperãarã bɨɨrɨpa tꞌɨakꞌoojida mãikꞌaapa ipanaarãpa kꞌokꞌoo chejida. 
LUK.8.6	Ũkꞌuru baaijida mãu–idaade mãikꞌaapa tꞌonojida mĩda, taarã–e weda pɨɨkꞌoodachi, pania wẽede baaidapꞌedaa perã. 
LUK.8.7	Ũkꞌuru baaijida ne–ɨɨrɨ–idaade mãikꞌaapa aukꞌa tꞌonojida. Mamĩda ne–ɨɨrɨ kꞌapꞌipꞌiara waripari perã, mãgɨ́ netꞌatau tꞌono wãdapꞌedaa piukꞌoodachida. 
LUK.8.8	Jõdee awaraa netꞌatau baaijida eujã piade. Mãgɨ́ tꞌonojida, warijida mãikꞌaapa pia chaujida. Ũkꞌuru netꞌatau abaadeepa tau cien uchiajida.
LUK.8.8	Nepɨrɨpꞌeda, Jesupa golpe pedeeji:
LUK.8.8	—¡Pia kꞌĩsíatɨ parãpa etꞌewa ũridapꞌedaade kꞌawaadamerã kꞌãata jara kꞌinia bɨ!
LUK.8.9	Ma tꞌẽepai Jesús kꞌõpꞌãyoorãpa iidijida:
LUK.8.9	—¿Kꞌãata jara kꞌinia bɨma ajida, pɨa nepɨrɨ bada?
LUK.8.10	Jesupa pꞌanauji:
LUK.8.10	—Tachi Akꞌõrepa parãmaa kꞌawapimaa bɨda aji, ne–inaa naaweda kꞌawapikꞌaa pada awaraarãmaa: sãga ichideerã pꞌaneedai. Mamĩda awaraarãmaa mɨa nepɨrɨpari jarateeitꞌee:
LUK.8.10	‘Ãrapa mɨa oo bɨ akꞌɨ pꞌanɨ mĩda, wãara unuda–e mãikꞌaapa mɨa jara bɨ ũri pꞌanɨ mĩda, kꞌawada–ee pꞌaneedamerã.’ 
LUK.8.11	Mãpai Jesupa mãgaji:
LUK.8.11	—Mɨa nepɨrɨda netꞌatau pꞌoparide nãga jara kꞌinia bɨ. Ma netꞌatau pꞌoda jara kꞌinia bɨ Tachi Akꞌõre Ũraa jara pëida. 
LUK.8.12	Chi o jãde baaidapꞌedaa jara kꞌinia bɨ eperãarãpa ma jara pëida ũripata. Mamĩda Netuara Poro Waibɨa chepari ne–inaa ooitꞌee, tꞌãripa ma pedee ijãanaadamerã mãikꞌaapa wãnaadamerã Akꞌõre eujãdee. 
LUK.8.13	Jõdee chi netꞌatau mãu–idaade baaidapꞌedaa jara kꞌinia bɨ eperãarãpa ma jara pëida o–ĩa ũri pꞌanɨ. Mamĩda chi mãu–idaade tꞌonoda taarã–e weda pɨɨdaiparikꞌa, mãga pɨkꞌa mãgɨɨrãpa ma jara pëida taarã–epai ijãapata. Ma ũraade ijãadapꞌedaa kꞌaurepa nepɨrade baairuta pɨrã, maa–e pɨrã awaraarãpa ãchi jɨrɨruta pɨrã miapidaitꞌee, ijãa amaapata. 
LUK.8.14	Jõdee chi netꞌatau ne–ɨɨrɨ–idaade baaidapꞌedaa jara kꞌinia bɨ eperãarãpa ma jara pëida pia ũri pꞌanɨ. Mamĩda tꞌẽepai kꞌĩsia pꞌaneeruta piara bɨ pꞌaratꞌa atadaitꞌee maa–e pɨrã ãchia ne–inaa audú oo kꞌinia pꞌanɨ oodaitꞌee, Akꞌõrepa kꞌinia bɨkꞌa oodai kꞌãyaara. Mãgá pꞌaneepata ne–uu waripꞌeda chaukꞌaa bɨkꞌa. 
LUK.8.15	Mamĩda chi netꞌatau eujã piade baaidapꞌedaa jara kꞌinia bɨ eperãarãpa ma jara pëida wãara ijãapata ãchi tꞌãride. Mãpai pꞌanapata ma ũraade jara bɨkꞌa mãikꞌaapa choopata ãchi ijãa pꞌanɨde. Mãgá pꞌaneepata ne–uu pia chauparikꞌa.
LUK.8.16	Maapꞌeda Jesupa awaraa nepɨrɨji:
LUK.8.16	—Tachia lámpara kꞌoodakꞌaa ata bɨdaitꞌee ne–inaa edajãde maa–e pɨrã cama ekꞌari. Ma kꞌãyaara lámpara kꞌoodapꞌeda, ɨtꞌɨ́ ata bɨpata pia ɨ̃daamerã te jãde pꞌanɨɨrã–itꞌee. 
LUK.8.17	Mãga pɨkꞌa Tachi Akꞌõrepa oo bɨ mera pɨkꞌa bɨ eperãarãpa kꞌawanaadamerã. Mamĩda tꞌẽepai irua jõmaarãmaa kꞌawaapiitꞌee kꞌãata jara kꞌinia bɨ. Ichiaba ɨ̃rá irua oo bɨ jõmaarãmaa kꞌawapi–e. Mamĩda tꞌẽepai kꞌawaapiitꞌee.
LUK.8.18	Maperã pia ũrítɨ. Chi kꞌawa bɨmaa Tachi Akꞌõrepa audupɨara kꞌawaapiitꞌee. Mamĩda chi ne–inaa kꞌawaara kꞌĩsia bɨpa kꞌawa bɨ paara wẽpapiitꞌee.
LUK.8.19	Jesús nawe chi ɨ̃pemaarã ome wãjida irumaa. Mamĩda iru kꞌaitꞌa pꞌoyaa wãda–e paji eperãarã see nɨ̃bada perã. 
LUK.8.20	Mãpai eperãpa jaranaji Jesumaa:
LUK.8.20	—Pɨ nawe pɨ ɨ̃pemaarã ome taawa nɨmaa pꞌanɨda aji, pɨ akꞌɨdaitꞌee.
LUK.8.21	Mãga ũrikꞌãri, ichia mãgaji:
LUK.8.21	—Akꞌõre Ũraa ũripataarã mãikꞌaapa oopataarã Akꞌõrepa jara bɨkꞌa, mãɨrãta mɨ nawekꞌa bɨ mãikꞌaapa mɨ ɨ̃pemaarãkꞌa.
LUK.8.22	Ewari aba Jesupa mãgaji chi kꞌõpꞌãyoorãmaa:
LUK.8.22	—Wãdáma aji, lago kꞌĩraikꞌa eeree.
LUK.8.22	Mãpai barcode bataujida mãikꞌaapa wãjida. 
LUK.8.23	Sĩa wãdade Jesús kꞌãidachi. Mãɨmisa pꞌusara tꞌo nɨ̃beeji. Mapa barco pirubaai wã nipaji.
LUK.8.24	Mapa Jesús ɨ̃rɨmatꞌaajida mãikꞌaapa mãgajida:
LUK.8.24	—¡Tachi Jarateepari, pirubaai wãdapɨ!
LUK.8.24	Jesús pꞌirabaidachi mãikꞌaapa pedeeji nãumaa mãikꞌaapa pꞌusamaa. Jõmaweda tꞌumãtɨdachi mãikꞌaapa ipꞌii ũu beeji. 
LUK.8.25	Mãpai Jesupa chi kꞌõpꞌãyoorãmaa iidiji:
LUK.8.25	—¿Sãapꞌeda parãpa ijãada–e pꞌanɨma aji, mɨa parã akꞌɨitꞌee?
LUK.8.25	Mamĩda ãchi jõmaweda pꞌera jõnɨpa akꞌɨtrua para beeji mãikꞌaapa ãchi pitapai iidi para beeji:
LUK.8.25	—¿Kꞌaima ajida, nãgɨ́? Iru pedeepa nãu, pꞌusa paara tꞌumãtɨpiparida ajida.
LUK.8.26	Tꞌẽepai panajida Gerasa eujãde lago kꞌĩraikꞌa eere, Galilea eujã kꞌĩrapite. 
LUK.8.27	Jesús bataukꞌãri, eperã netuara merãtɨa bɨ iru kꞌaitꞌa cheji. Pꞌuurudepema paji mĩda, taarã pꞌaru jɨ̃–e baji; ichiaba teeda bakꞌaa paji. Bapachi jãɨra mãu te uriade. 
LUK.8.28	Mãgɨ́ eperãpa Jesús unukꞌãri, iru kꞌĩrapite sinapotepa bia baainaji:
LUK.8.28	—Jesús, Akꞌõre Waibɨa Warra, mɨ ome tꞌĩunáaji. ¡Mɨ chupɨria kꞌawáaji! ¡Ichiakꞌau bɨ́ji!
LUK.8.29	Mãga jaraji Jesupa jara bada perã uchiamerã ma eperã kꞌapꞌɨadeepa. Taarã baji ma netuara merãtɨa bɨ iru kꞌapꞌɨade. Atꞌapai ma netuarapa irumaa ne–inaa pariatua oopiji. Mãɨmisa eperãarãpa iru jua bɨɨrɨ ome cadenapa jɨ̃ nɨ̃bɨjida ãyaa wãnaamerã. Mamĩda ma netuara juapa irua ma cadena tꞌɨɨtꞌaapachi mãikꞌaapa jirabodoji tꞌɨmɨ́ eperãarã pꞌanadakꞌaamaa. 
LUK.8.30	Mãpai Jesupa iidiji:
LUK.8.30	—¿Pɨ, kꞌasaa tꞌɨ̃jarapatama? aji.
LUK.8.30	Ichia pꞌanauji:
LUK.8.30	—Mɨ tꞌɨ̃jarapatada aji, Legión.
LUK.8.30	Mãga jaraji netuara chokꞌara ichi kꞌapꞌɨade tꞌĩudapꞌedaa perã. 
LUK.8.31	Mãpai ma netuaraarãpa Jesumaa chupɨria iidipachida ãchi pëinaamerã uria audú nãpɨa bɨdee. 
LUK.8.32	Ma kꞌaitꞌa ee kꞌarraya sinaarã chokꞌara nekꞌomaa pꞌanajida. Mapa netuaraarãpa chupɨria iidijida ma sinaarã kꞌapꞌɨade tꞌĩupimerã. Mãpai Jesupa mãga ooji. 
LUK.8.33	Aramãgá netuaraarã uchiajida eperã kꞌapꞌɨadeepa mãikꞌaapa tꞌĩujida ma sinaarã kꞌapꞌɨade. Aramata sinaarã pꞌirakꞌoodachida ee kꞌõotꞌari jira bɨdee. Toida baainadapꞌeda, ɨ̃yapa jɨ̃akꞌoodachida.
LUK.8.34	Ma sinaarã jɨ̃a pꞌanadapꞌedaarãpa mãga unudakꞌãri, pꞌirakꞌoodachida pꞌuurudee nepɨrɨdaitꞌee pꞌuuru pidaarãmaa mãikꞌaapa ma pꞌuuru kꞌaitꞌa beerãmaa. 
LUK.8.35	Mapa eperãarã uchiajida akꞌɨde. Jesumãi pachedakꞌãri, unujida ma eperã netuara kꞌapꞌɨade merãtɨa bada su–akꞌɨ bɨ Jesús bɨɨrɨ kꞌaitꞌa. Pꞌaru jɨ̃pꞌeda, kꞌãiwee su–akꞌɨ baji. Mãga unudakꞌãri, ma eperãarã pꞌera para beeji. 
LUK.8.36	Mãpai chi unudapꞌedaarãpa nepɨrɨjida sãgapɨ Jesupa jɨpaji ma eperã netuara kꞌapꞌɨade merãtɨa bada. 
LUK.8.37	Maapꞌeda ma Gerasa eujãdepemaarãpa Jesumaa chupɨria iidijida ãyaa wãmerã mamãikꞌaapa, audú nejasia pꞌanadapꞌedaa perã. Mãpai Jesús barcode bataupꞌeda, wãji. 
LUK.8.38	Wãi naaweda, ma eperã netuara kꞌapꞌɨade merãtɨa badapa chupɨria iidiji Jesupa ichi ome aukꞌa wãpimerã. Mamĩda Jesupa jaraji beemerã. Mãgaji:
LUK.8.39	—Wãpáde aji, pɨchi temaa mãikꞌaapa nepɨrɨpáde aji, Tachi Akꞌõrepa pɨ ome ooda.
LUK.8.39	Aramãgá ma eperã wãji ma pꞌuurudepema jõmaarãmaa nepɨrɨde Jesupa ichi ome ooda.
LUK.8.40	Jesús lago kꞌĩraikꞌa eere pachekꞌãri, eperãarãpa iru o–ĩa auteebaijida, jõmaarãpa iru nɨ pꞌanadapꞌedaa perã. 
LUK.8.41	Mãga nɨde pacheji eperã tꞌɨ̃jarapatapꞌedaa Jairo. Ichi Akꞌõre Ũraa jarateepata tedepema poro paji. Jesús bɨɨrɨmãi bedabaidachi mãikꞌaapa chupɨria iidiji wãmerã ichi temaa 
LUK.8.42	chi kꞌau jɨpade, juakꞌaya nɨ̃bada perã. Kꞌau apai iru baji; mãgɨ́ doce años iru baji.
LUK.8.42	Jesús wãrude Jairo temaa, iru ome nipapataarã see nɨ̃bada kꞌaurepa pꞌĩsua baji. 
LUK.8.43	Ma eperãarã ome baji wẽra bi kꞌayaa bɨ. Doce años waamiapa kꞌayaa baji. Ichi pꞌaratꞌa jõdai baji jɨpapataarã juade nipa. Mamĩda apidaapa pꞌoyaa jɨpadakꞌaa paji. 
LUK.8.44	Ma wẽra Jesús ãpɨteikꞌaapa kꞌaitꞌa wãji mãikꞌaapa iru ɨ̃rɨpema pꞌaru i tꞌõbaitꞌaaji. Aramata ma waamia tꞌɨbaidachi. 
LUK.8.45	Mãpai Jesupa iidiji:
LUK.8.45	—¿Kꞌaipa mɨ tꞌõbaijima? aji.
LUK.8.45	Chi kꞌõpꞌãyoorã jõmaarãpa ãchia–e pajida apachida.
LUK.8.45	Mãpai Pedropa mãgaji:
LUK.8.45	—Tachi Jarateepari, eperãarãpa pɨ tꞌɨsĩa wãrutada aji.
LUK.8.46	Mamĩda Jesupa mãgaji:
LUK.8.46	—Eperã kꞌayaa bɨpa mɨ tꞌõbaijida aji. Mɨdeepa uchiajida aji, Akꞌõre juapa ma eperã jɨpaitꞌee.
LUK.8.47	Mãpai ma wẽrapa unukꞌãri pꞌoyaa miru–e paji, bɨɨrɨ wërewëree wãji mãikꞌaapa bedabaidachi Jesús bɨɨrɨmãi. Jõmaarã taide jaraji kꞌãare–itꞌee tꞌõbaitꞌaaji mãikꞌaapa sãgá jɨpa beeji. 
LUK.8.48	Mãpai Jesupa mãgaji irumaa:
LUK.8.48	—Wẽra, pɨa mɨde ijãa bairã, jɨpa beejida aji. Kꞌãiwee wã́ji.
LUK.8.49	Atꞌãri Jesús pedeemaa bɨde Jairo tedeepa pëida pacheji mãikꞌaapa mãgaji ma Akꞌõre Ũraa jarateepata tedepema poromaa:
LUK.8.49	—Pɨ kꞌau jai–idaajipɨ. Tachi Jarateepari ichiakꞌau bɨpáde aji.
LUK.8.50	Mamĩda Jesupa mãga ũrikꞌãri, mãgaji Jairomaa:
LUK.8.50	—Waaweenaapáde aji. Jĩpꞌa ijãapáde aji. Pɨ kꞌau jɨpa beeitꞌee.
LUK.8.51	Temãi panadakꞌãri, Jesupa chi kꞌõpꞌãyoorã jõmaweda tꞌĩupi–e paji. Aba tꞌĩupiji Pedro, Santiago, Juan mãikꞌaapa chi kꞌayaa nawe chi akꞌõre ome. 
LUK.8.52	Eperãarã taawa pꞌanadapꞌedaarã jõmaweda jẽe para baji tꞌãri pꞌuapa. Mamĩda Jesupa mãgaji:
LUK.8.52	—Jẽenáatɨ. Na wẽra kꞌau jai–idaa–e bɨ. Jĩpꞌa kꞌãita bɨda aji.
LUK.8.53	Mãga ũridakꞌãri, jõmaarãta ëidachida iru–itꞌee, kꞌawa pꞌanadapꞌedaa perã jai–idaa bɨ. 
LUK.8.54	Mamĩda Jesupa ma wẽra kꞌau juade jita atapꞌeda, golpe pedeeji:
LUK.8.54	—Wẽra chai, ¡pꞌirabáiji!
LUK.8.55	Aweda chokꞌai beeji mãikꞌaapa aramata pꞌirabaidachi. Mãpai Jesupa jaraji nekꞌopidamerã. 
LUK.8.56	Chi akꞌõreerã pꞌera pɨkꞌa jõneejida. Mamĩda Jesupa jaraji ma pꞌasada awaraarãmaa nepɨrɨnaadamerã.
LUK.9.1	Jesupa chi kꞌõpꞌãyoorã doce tꞌɨ̃ pꞌe atapꞌeda, jaraji Tachi Akꞌõre juapa netuara uchiapidamerã mãikꞌaapa kꞌayaa kꞌĩra tꞌãdoo jɨpadamerã. 
LUK.9.2	Mãpai ãra pëiji kꞌayaa beerã jɨpadamerã mãikꞌaapa jarateedamerã Tachi Akꞌõrepa eperãarã bɨitꞌee ichi jua ekꞌari, ichideerã pꞌaneedamerã. 
LUK.9.3	Mãgá pëirude Jesupa mãgaji:
LUK.9.3	—Ode wãrutade ateenáatɨ pakꞌuru tꞌɨdɨkꞌa wãdaitꞌee, muchila, pan, pꞌaratꞌa, maa–e pɨrã awaraa pꞌaru jɨ̃daitꞌee. 
LUK.9.4	Kꞌeudaikꞌãri, parãpa unuruta tede pꞌanéetɨ, mamãikꞌaapa wãruta misa. 
LUK.9.5	Pꞌuuru abaade parã auteebaida–e pɨrã mãikꞌaapa parãpa jarateepata ũridaamaa pꞌanɨ pɨrã, uchíatɨ ma pꞌuurudeepa mãikꞌaapa bɨɨrɨdepema yooro pꞌora nẽepꞌétɨ akꞌɨpidaitꞌee Tachi Akꞌõrepa ãra kꞌaripa–e paitꞌee.
LUK.9.6	Mãpai chi kꞌõpꞌãyoorã wãjida pꞌuuru bee chaa. Tachi Akꞌõre pedee pia jara pëida jaratee wãpachida mãikꞌaapa kꞌayaa beerã jɨpapachida.
LUK.9.7	Rey Herodepa ũrikꞌãri Jesupa mãgee ne–inaa jõmaweda oo bɨ, kꞌawa–e paji kꞌãata kꞌĩsiaitꞌee. Eperãarã ũkꞌuruurãpa jarapachida Juan Bautista, chi piuda chokꞌai pꞌirabaijida apachida. 
LUK.9.8	Ũkꞌuruurãpa jarapachida iru chonaarãwedapema Akꞌõre pedee jarapari Elías. Jõdee awaraarãpa jarapachida awaraa chonaarãwedapema Akꞌõre pedee jarapari, chokꞌai pꞌirabaida. 
LUK.9.9	Mamĩda Herodepa mãgaji:
LUK.9.9	—Taarãru mɨa jara pëida Juan Bautista otau tꞌɨapꞌetꞌaadamerã. ¿Kꞌaipaa mãgɨ́ eperã? Mɨa ũridoo irua oopari ne–inaa eperãarãpa pꞌoyaa oodakꞌaa ãchi juadoopa.
LUK.9.9	Mapa Herodepa Jesús kꞌĩra unu kꞌinia baji.
LUK.9.10	Jesús kꞌõpꞌãyoorã pachedakꞌãri ãchia jaratee nipadapꞌedaamaapa, irumaa nepɨrɨjida jõma ãchia oodapꞌedaa. Mãpai irua ãra ãyaa ateeji Betsaida pꞌuurudee. 
LUK.9.11	Mamĩda eperãarãpa kꞌawaadakꞌãri, tꞌẽe wãjida. Mãɨrã pacheruta unukꞌãri, Jesupa ãra auteebaiji mãikꞌaapa jarateeji Akꞌõrepa eperãarã bɨ kꞌinia bɨ ichi jua ekꞌari ichideerã pꞌaneedamerã. Ma awara ãra kꞌayaa beerã jɨpaji.
LUK.9.12	Kꞌeupodopa chi kꞌõpꞌãyoorã Jesumaa chejida mãikꞌaapa mãgajida:
LUK.9.12	—Eperãarã pëipáde ajida, ɨ̃inadamerã mãikꞌaapa chikꞌo jɨrɨnadamerã pꞌuuru beemaa maa–e pɨrã aɨ ikꞌaawa eperãarã beemaa, nama wẽ–e perã nekꞌodaitꞌee.
LUK.9.13	Mãpai Jesupa mãgaji:
LUK.9.13	—Parãpa chikꞌo téetɨ kꞌodamerã.
LUK.9.13	Ãchia pꞌanaujida:
LUK.9.13	—Taipa iru pꞌanɨda ajida, pan joisomaa mãikꞌaapa chikꞌo omé. Mãgɨ́ araa–e paitꞌee wãda–e pɨrã chikꞌo netode na eperãarã chokꞌara para bɨɨrã–itꞌee.
LUK.9.14	Ɨmɨkꞌĩraarã cinco mil paji. Mamĩda Jesupa mãgaji chi kꞌõpꞌãyoorãmaa:
LUK.9.14	—Su–akꞌɨ pꞌaneepidapáde aji, cincuentacincuentaa.
LUK.9.15	Aramãgá jõmaarãta su–akꞌɨ pꞌaneepijida. 
LUK.9.16	Tꞌẽepai, Jesupa jitaji ma pan joisomaa chikꞌo omee ome mãikꞌaapa ɨtꞌaa akꞌɨpꞌeda, gracias jaraji Tachi Akꞌõremaa ma chikꞌo pari. Mãpai kꞌõrakꞌoopꞌeda, teeji chi kꞌõpꞌãyoorãpa eperãarãmaa jedenadamerã. 
LUK.9.17	Eperãarã nekꞌojida bi jãwaa pꞌaneerutamaa. Maapꞌeda Jesús kꞌõpꞌãyoorãpa pꞌejida kꞌoraa docena aba, ma chikꞌo pan pite ome nɨ̃beeda.
LUK.9.18	Ewari aba Jesús ɨtꞌaa tꞌɨ̃maa bakꞌãri chi kꞌõpꞌãyoorã ome, ãramaa iidiji:
LUK.9.18	—¿Mɨ kꞌaima a pꞌanɨma aji, eperãarãpa?
LUK.9.19	Pꞌanaujida:
LUK.9.19	—Ũkꞌuruurãpa jara pꞌanɨ pɨ Juan Bautista, piupꞌeda pꞌirabaida. Awaraarãpa jara pꞌanɨ pɨ chonaarãwedapema Elías. Jõdee awaraarãpa jara pꞌanɨ pɨ chonaarãwedapema Akꞌõre pedee jarapari, chokꞌai pꞌirabaida.
LUK.9.20	Mãpai Jesupa iidiji:
LUK.9.20	—Parãpárama, ¿mɨ kꞌaima adaima? aji.
LUK.9.20	Mãpai Pedropa pꞌanauji:
LUK.9.20	—Pɨ Cristo, Tachi Akꞌõrepa pëida eperãarã rey pamerã.
LUK.9.21	Mamĩda Jesupa jĩpꞌa jaraji mãga nepɨrɨnaadamerã awaraarãmaa. 
LUK.9.22	Mãpai mãgaji:
LUK.9.22	—Mɨ, chi Eperã Akꞌõre Truadepema ichita chupɨria nɨ̃baitꞌee. Judiorã poro waibɨarãpa, pꞌaareerã poroorãpa, mãikꞌaapa Moisepa pꞌãda jarateepataarãpa mɨ kꞌĩra unuamaa iru pꞌanadaitꞌee mãikꞌaapa mɨ peepitꞌaadaitꞌee. Mamĩda ewari õpeemaa mɨ chokꞌai pꞌirabaiitꞌeeda aji.
LUK.9.23	Tꞌẽepai Jesupa mãgaji jõmaweda ichi ome nipapataarãmaa:
LUK.9.23	—Eperã mɨ ome nipa kꞌinia bɨ pɨrã, kꞌĩsiaikꞌaraa bɨ ichia ne–inaa oo kꞌinia bɨdepai. Ichi kuruso ãpꞌaipia bɨ eperã peenadaitꞌeekꞌa. Pia jaraitꞌeera, ewari chaa ooipia bɨ mɨa oopi bɨkꞌa, ma kꞌaurepa miapiruta pɨjida piurumaa. 
LUK.9.24	Eperã piuamaa bɨ pɨrã mɨde ijãapari kꞌaurepa, mãgɨ́ piukꞌãri, atuaitꞌee. Mamĩda eperã piuru pɨrã mɨde ijãapari kꞌaurepa, mãgɨ́ ɨtꞌaa wãitꞌee ichi piukꞌãri. 
LUK.9.25	Ma awara ¿kꞌãare piata baima eperãpa ne–inaa pia na pꞌekꞌau eujãde nɨ̃bɨ jõmaweda ataru pɨrã, mamĩda piupꞌeda chokꞌai pꞌirabai–e pɨrã Akꞌõre eujãde? Ichia netꞌaa iru bɨ atuaitꞌee mãikꞌaapa banaitꞌee tokꞌarradee. 
LUK.9.26	Eperã kꞌĩra nejasia bɨ pɨrã jaraitꞌee mɨde ijãa bɨ maa–e pɨrã mɨ ũraa jaraitꞌee awaraarãmaa, mãgara mɨ, chi Eperã Akꞌõre Truadepema jida kꞌĩra nejasia baitꞌee mëreda aitꞌee, mɨ Akꞌõre Waibɨa kꞌĩra wãreede chekꞌãri iru angeleerã ome. 
LUK.9.27	Mɨa wãarata jararu. Nama pꞌanɨɨrã ũkꞌuru piudai naaweda, unudaitꞌee Tachi Akꞌõrepa eperãarã bɨru ichi jua ekꞌari, ichideerã pꞌaneedamerã.
LUK.9.28	Tomiamaa mãga jarada tꞌẽepai, Jesús wãji ee nokꞌodee. Ichi ome ateeji Pedro, Santiago mãikꞌaapa Juan. Mama iru ɨtꞌaa tꞌɨ̃maa beeji. 
LUK.9.29	Mãgá ɨtꞌaa tꞌɨ̃maa bɨde ichi kꞌĩra awaradachi mãikꞌaapa chi pꞌaru tꞌo–tꞌoo uchiterreedachi. 
LUK.9.30	Mãga nɨde eperãarã jaure omé chejida mãikꞌaapa pedee pꞌaneejida iru ome. Chonaarãwedapemaarã Moisés Elías ome paji. 
LUK.9.31	Ãchi ikꞌaawa ɨ̃daa pia urua nɨ̃baji. Chejida Jesumaa jarade taarã–e nɨde chupɨria nɨ̃baitꞌee mãikꞌaapa piutꞌee Jerusalende. 
LUK.9.32	Mama ee nokꞌode Pedro chi kꞌõpꞌãyoorã ome tapꞌokꞌee jõnajida mĩda, kꞌãida–ee pꞌanajida. Maperã unujida Jesús mãgá kꞌĩra wãree mãikꞌaapa ma eperãarã omé. 
LUK.9.33	Ma eperãarã Jesús ikꞌaawaapa uchiarutade Pedropa mãgaji:
LUK.9.33	—Tachi Jarateepari, ¡pia bɨ nama pꞌanadaitꞌee pɨ ome! Oodaitꞌeeda aji, te chakꞌeerã õpee, aba pɨ–itꞌee, aba Moise–itꞌee, chi apema Elia–itꞌee.
LUK.9.33	Mamĩda Pedropa kꞌĩsia–ee mãga jaraji. 
LUK.9.34	Iru pedee nɨ̃bɨde jɨ̃ararapa ãchi jõmaweda aneu ata cheji. Mãgá jɨ̃arara esajĩakꞌa ãchi unudakꞌãri, nejasiadachida. 
LUK.9.35	Mãpai ma jɨ̃araradeepa Tachi Akꞌõrepa pedeeji:
LUK.9.35	—Nãgɨda aji, mɨ Warra kꞌinia, mɨa jɨrɨtꞌerada. ¡Ũrítɨ iru pedee!
LUK.9.36	Ma pedee ũridapꞌeda, Jesús ituaba beeji ãra ome. Mãpai kꞌĩupꞌee pꞌaneejida. Ma tꞌẽepai ãchia unuda ma ewate apidaamaa nepɨrɨda–e paji.
LUK.9.37	Aɨ norema Jesús, Pedro, Santiago mãikꞌaapa Juan ee nokꞌodeepa edaa chedakꞌãri, eperãarã chokꞌara chejida Jesús ome unudaitꞌee. 
LUK.9.38	Mãɨrãdepema eperã abaapa golpe pedeeji:
LUK.9.38	—Tachi Jarateepari, mɨ chupɨria kꞌawaapáde aji. Mɨ warra apai iru bɨ akꞌɨnapáde aji. 
LUK.9.39	Netuarapa iru jita atakꞌãri, biapipari, wawapipari mãikꞌaapa iduba kꞌõpꞌepꞌee uchiapipari iru itꞌaideepa. Iru ichiakꞌau bɨkꞌaa. Maperã piupiitꞌeeda aji. 
LUK.9.40	Mɨa pɨ kꞌõpꞌãyoorãmaa chupɨria iidiji ma netuara uchiapitꞌaadamerã. Mamĩda pꞌoyaada–e paji.
LUK.9.41	Jesupa pꞌanauji:
LUK.9.41	—Aai, eperãarã, ¿atꞌãrita mɨde ijãada–e pꞌanɨkꞌã? ¡Ijãadakꞌaarã́kꞌapɨ pꞌanɨ! ¿Jõmasaa taarãitꞌee parã ome ijãarutamaa? Anéetɨ ma warra.
LUK.9.42	Ma warra Jesús kꞌaitꞌa chekꞌãri, netuarapa eujãde batꞌatꞌaaji mãikꞌaapa waya wawatꞌaaji. Mamĩda Jesupa ma netuara ɨtrɨatꞌaaji mãikꞌaapa uchiapitꞌaaji. Ma warra mãgá jɨpapꞌeda, teeji chi akꞌõremaa. 
LUK.9.43	Arii pꞌanadapꞌedaarã jõmaweda pꞌera pɨkꞌa para beeji, Akꞌõrepa ne–inaa pia ooda unudapꞌedaa perã.
LUK.9.43	Eperãarã akꞌɨtrua para beeru misa Jesupa ooda kꞌaurepa, irua mãgaji chi kꞌõpꞌãyoorãmaa:
LUK.9.44	—Na pedee pia ũrítɨ mãikꞌaapa kꞌĩra atuanáatɨ: eperãpa mɨ, chi Eperã Akꞌõre Truadepema baaipiitꞌee kꞌachia beerã juade.
LUK.9.45	Mamĩda ãchia kꞌawada–e paji irua jara kꞌinia bada. Tachi Akꞌõrepa ãramaa atꞌãri mãga kꞌawapi kꞌinia–e baji. Ma awara ãchia waawee pꞌanajida iididaitꞌee kꞌãata jara kꞌinia baji.
LUK.9.46	Maapai Jesús kꞌõpꞌãyoorã aupedee pꞌaneejida kꞌawaadaitꞌee ãchidepema kꞌaita waibɨara bɨ. 
LUK.9.47	Jesupa kꞌawaakꞌãri ãrapa kꞌĩsia pꞌanɨ, warra chai ataji mãikꞌaapa akꞌɨnɨ̃ bɨji ichi ikꞌaawa 
LUK.9.48	mãikꞌaapa mãgaji:
LUK.9.48	—Eperãpa mɨde ijãa bɨ kꞌaurepa nãgɨ́ warra chaikꞌa auteebairu pɨrã, mɨ jida auteebaipari. Ma awara chi mɨ auteebairupa mɨ pëida aukꞌa auteebaipari. Mapa chi parãdepema ekꞌariara pɨkꞌa bɨ audua–ee bairã, mãgɨta waibɨara paitꞌee Akꞌõre kꞌĩrapite.
LUK.9.49	Mãpai Juanpa mãgaji:
LUK.9.49	—Tachi Jarateepari, taipa unujida eperãpa pɨ tꞌɨ̃ jarapꞌeda, netuara uchiapi bɨ eperãarã kꞌapꞌɨadeepa. Mãga unudakꞌãri, taipa oonaapáde ajida, tachi ome nipakꞌaa perã.
LUK.9.50	Jesupa pꞌanauji:
LUK.9.50	—Ichiakꞌau oopítɨ. Tachi ome nipakꞌaa pɨjida, tachi eere bɨda aji.
LUK.9.51	Ewari kꞌaitꞌa pa wãkꞌãri Jesús ɨtꞌaa wãitꞌee, sõcharra wãji Jerusalén ode. 
LUK.9.52	Ichi naa eperãarã chokꞌa pëiji Samaria eujãdepema pꞌuuru kꞌaipee bɨmaa, te jɨrɨdamerã aɨde kꞌãidaitꞌee. 
LUK.9.53	Mamĩda ma Samaria eujãdepemaarãpa iru auteebai kꞌiniada–e paji, kꞌawa pꞌanadapꞌedaa perã judiorã pꞌuuru Jerusalendee wãru. 
LUK.9.54	Chi kꞌõpꞌãyoorã Santiago Juan ome mãga kꞌawaa atadakꞌãri, Jesumaa mãgajida:
LUK.9.54	—Tachi Waibɨa, ¿kꞌinia bɨkꞌã ajida, taipa pa ɨtꞌɨɨpa baaipidamerã mãɨrã ɨ̃rɨ, jõdaidamerã?
LUK.9.55	Mamĩda Jesupa ãra ɨtrɨakꞌooji, mãgá kꞌachia kꞌĩsiadapꞌedaa perã. 
LUK.9.56	Mãpai wãjida awaraa pꞌuuru kꞌaipeedee.
LUK.9.57	Ode wãdade eperãpa Jesumaa mãgaji:
LUK.9.57	—Tachi Waibɨa, pɨ ome wã kꞌinia bɨda aji, chi wãrumaa.
LUK.9.58	Jesupa pꞌanauji:
LUK.9.58	—Usapꞌã́ yooro te uria iru bee mãikꞌaapa ipanaarã te iru bee. Mamĩda mɨ, chi Eperã Akꞌõre Truadepema arajãgaa ni, kꞌãipari wẽe. Made kꞌĩsíaji, jarai naaweda wãara mɨ ome nipa kꞌinia bɨ wa mãga–e.
LUK.9.59	Mãpai Jesupa mãgaji awaraa eperãmaa:
LUK.9.59	—Mɨ ome nipa chéji.
LUK.9.59	Irua pꞌanauji:
LUK.9.59	—Tachi Waibɨa, mɨ jida pɨ ome nipaparii kꞌinia bɨ. Mamĩda aɨ naaweda mɨ akꞌõre ɨapipáde aji, iru piukꞌãri.
LUK.9.60	Jesupa pꞌanauji:
LUK.9.60	—Ichiakꞌau bɨpáde aji, atuadaitꞌeerãpa ãchi piudapꞌedaarã ɨadamerã. Pɨ, jõdee, nipa chéji mɨ ome mãikꞌaapa jaratéeji Tachi Akꞌõrepa eperãarã bɨitꞌee ichi jua ekꞌari ichideerã pꞌaneedamerã.
LUK.9.61	Mãpai awaraa eperãpa mãgaji:
LUK.9.61	—Tachi Waibɨa, pɨ ome nipa kꞌinia bɨda aji. Mamĩda aɨ naaweda wãpíji mɨ tedepemaarã akꞌɨde.
LUK.9.62	Jesupa pꞌanauji:
LUK.9.62	—Eperãpa eujã pꞌëiratꞌɨmaa bɨ pɨrã aradopa, jĩpꞌa nokꞌooree akꞌɨipia bɨ. Ãpɨtee akꞌɨru pɨrã, pia ba–e paitꞌee Tachi Akꞌõre jua ekꞌari ichideerã ome.
LUK.10.1	Maapꞌeda Jesupa chi kꞌõpꞌãyoorã awara setenta y dos jɨrɨtꞌeraji ichi ome nipapataarãdepema. Ãra ome–omee pëiji ichi naa wãdamerã pꞌuuru bee chaa ichi wãitꞌee badamaa. 
LUK.10.2	Ãra pëikꞌãri, mãgaji:
LUK.10.2	—Eperãarã chokꞌara mɨde waide ijãada–e pꞌanɨ. Ne–uu audú chau bɨ́kꞌapɨ pꞌanɨ. Mamĩda mimiapataarã chokꞌara–ee pꞌanɨ. Mapa iidipatáatɨ Tachi Akꞌõre, ma ne–uu chiparimaa awaraa mimiapataarã pëimerã chi chau bɨ pꞌede. 
LUK.10.3	Wã́tɨ eperãarãmaa jarateede. Mɨa parã pëiru oveja chakꞌeerã pëikꞌajikꞌa ne–animalaarã kꞌachia beerã tꞌãide. 
LUK.10.4	Na wãrutade ateenáatɨ muchila, pꞌaratꞌa maa–e pɨrã awaraa chancla. Ichiaba taarã akꞌɨnɨ̃ pꞌaneenáatɨ pedeedaitꞌee chi unurutaarã ome. 
LUK.10.5	Eperã tede tꞌĩudakꞌãri, naapɨara jarapatáatɨ: “Na te pidaarã pia pꞌanapatáatɨ.” 
LUK.10.6	Mãgá eperã tꞌãri pia paraa pɨrã ma tede, iru kꞌãiwee beeitꞌee. Mamĩda iru tꞌãri pia–e bɨ pɨrã parã ome, Tachi Akꞌõrepa iru kꞌãiwee bapi–e paitꞌee. 
LUK.10.7	Ma tede pꞌanéetɨ. Ãrapa teeruta kꞌótɨ mãikꞌaapa tótɨ, parã, mɨ mimiapataarãpa mãga atadaipia bairã pãchi mimia pari. Te awara–awaraa nipanáatɨ; te abaadepai pꞌanéetɨ.
LUK.10.8	ʼPꞌuurude panadakꞌãri, ma pꞌuurudepemaarãpa parã auteebairuta pɨrã, kꞌótɨ ãrapa teeruta. 
LUK.10.9	Ma pꞌuurudepema kꞌayaa beerã jɨpakꞌóotɨ mãikꞌaapa mãɨrãmaa jarátɨ: “Tachi Akꞌõrepa parã bɨ kꞌinia bɨ ichi jua ekꞌari ichideerã pꞌaneedamerã.” 
LUK.10.10	Mamĩda awaraa pꞌuurude panadakꞌãri, ma pꞌuurudepemaarãpa parã auteebaida–e pɨrã, calle jãde wãyaarutade nãga jarátɨ: 
LUK.10.11	“¡Pãchi pꞌuurudepema yooro pꞌora tai bɨɨrɨde beeda paara nẽepꞌeruta, parã tꞌãri kꞌachia pꞌanadairã tai ome! Kꞌawáatɨ Tachi Akꞌõrepa parã bɨ kꞌinia bɨ ichi jua ekꞌari ichideerã pꞌaneedamerã. Mamĩda parãpa mãga kꞌiniada–e.” 
LUK.10.12	Mɨa jara bɨ: Akꞌõre ewari waibɨa ewate irua ma pꞌuurudepemaarã audupɨara kꞌachia ooitꞌee, chonaarãweda Sodoma pidaarã kꞌachia ooda kꞌãyaara.
LUK.10.13	—¡Aai, Corazín pꞌuurudepemaarã! ¡Aai, Betsaida pꞌuurudepemaarã! ¡Tachi Akꞌõrepa parã kꞌachiadee pëiitꞌeepɨ! Tiro pꞌuurude, Sidón pꞌuurude eperãpa ooda paara ne–inaa eperãarãpa pꞌoyaa oodakꞌaa ãchi juadoopa, mɨa parã pꞌuurude oodakꞌa, taarã–e weda ijãakꞌajida. Ãrapa pꞌekꞌau kꞌachia oopata oo amaa kꞌinia jõnɨpa chupɨria iidikꞌajida Tachi Akꞌõremaa. Ma pꞌekꞌau kꞌachia oopata kꞌaurepa tꞌãri pꞌuapa pꞌaru pꞌãimaa jɨ̃kꞌajida mãikꞌaapa itꞌabarre pꞌora ɨtꞌaa pꞌokꞌajida ãchi poro ɨ̃rɨ. 
LUK.10.14	Maperã mɨa jara bɨ: Tachi Akꞌõre ewari waibɨa ewate irua parã kꞌachiara ooitꞌee ma Tiro pꞌuurudepemaarã kꞌãyaara mãikꞌaapa Sidón pꞌuurudepemaarã kꞌãyaara. 
LUK.10.15	Ichiaba parã Capernaum pꞌuurudepemaarã, ¿kꞌĩsia pꞌanɨkꞌã parã pꞌuuruta awaraa pꞌuuru kꞌãyaara waibɨara paitꞌee Akꞌõre kꞌĩrapite? ¡Ma kꞌãyaara irua parã pꞌuuruta jõtꞌaaitꞌee!
LUK.10.16	ʼKꞌõpꞌãyoorã, eperãpa parã pedee ũrikꞌãri, mɨ pedeekꞌa ũriitꞌee. Jõdee chi parã yiaraa iru bɨpa mɨ jida yiaraa iru bɨ. Ma awara mɨ yiaraa iru bɨ pɨrã, ichiaba mɨ Akꞌõre, mɨ pëida, yiaraa iru bɨ.
LUK.10.17	Ma setenta y dos pëida eperãarã ãpɨtee chedakꞌãri, tꞌãri o–ĩ–ĩa pꞌanajida. Mãgapachida:
LUK.10.17	—Tachi Waibɨa, ¡taipa pɨ kꞌapꞌɨa pari pedeedakꞌãri, netuaraarãpa paara oopachida taipa jaradapꞌedaakꞌa!
LUK.10.18	Jesupa pꞌanauji:
LUK.10.18	—Wãara. Mɨa Satanás unuji ɨtꞌariipa baaikꞌãri pa baaiparikꞌa. 
LUK.10.19	Mɨa parã kꞌaripaji tꞌɨadamerã taamaarã ɨ̃rɨ mãikꞌaapa tusõre ɨ̃rɨ, parãmaa maarepida kꞌaada–ee. Kꞌaripaji chõopataadamerã Netuara Poro Waibɨa ome; irua parã pꞌua oo–ee. 
LUK.10.20	Maperã parã tꞌãri o–ĩa pꞌanadaipia bɨ. Mamĩda ma kꞌãyaara o–ĩara pꞌanadaipia bɨ Tachi Akꞌõrepa parã tꞌɨ̃ pꞌã iru bairã ɨtꞌari ichideerã tꞌɨ̃ pꞌã jẽra bɨ librode.
LUK.10.21	Mãgá pedee bɨde Tachi Akꞌõre Jaurepa iru audú tꞌãri o–ĩapiji. Mãpai irua mãgaji:
LUK.10.21	—Akꞌõre Waibɨa, pɨ jõmaarã kꞌãyaara waibɨara bɨ. Ne–inaa jõmaweda ɨtꞌari nɨ̃bɨ, na pꞌekꞌau eujãde nɨ̃bɨ paara pɨ jua ekꞌari bɨ. Mɨ tꞌãri o–ĩa bɨ pɨa eperãarã jĩpꞌaarãmaa kꞌawapiru perã ne–inaa pɨa waide kꞌawapi–e pada kꞌĩsia kꞌawaa beerãmaa mãikꞌaapa poro wẽsaa beerãmaa. Mãga ooji mãga oo kꞌinia bada perã.
LUK.10.22	ʼMɨ Akꞌõrepa ne–inaa jõma bɨji mɨ jua ekꞌari mɨa akꞌɨpariimerã. Tachi Akꞌõrepapai wãara mɨ, ichi Warra kꞌawa bɨ. Mãgá ichiaba mɨ, chi Warrapapai wãara iru kꞌawa bɨ. Mamĩda mɨa iru kꞌawapii mɨa kꞌawapi kꞌinia bɨ eperãarãmaa.
LUK.10.23	Mãpai Jesupa akꞌɨji chi kꞌõpꞌãyoorãmaa mãikꞌaapa mãgaji:
LUK.10.23	—Parã, chi na ne–inaa unu pꞌanɨɨrã, wãara tꞌãri o–ĩa pꞌanɨ. 
LUK.10.24	Mɨa jara bɨ: Chonaarãweda Akꞌõre pedee jarapataarãpa mãikꞌaapa reyrãpa unu kꞌinia pꞌanajida parãpa unu pꞌanɨ. Mamĩda unuda–e paji. Ichiaba ũri kꞌinia pꞌanajida parãpa nama ũri pꞌanɨ. Mamĩda ũrida–e paji, ewari ma–itꞌee waide pa–e bada perã.
LUK.10.25	Ewari aba Moisepa pꞌãda jarateepari pedeenaji Jesús ome. Kꞌawaaitꞌee Jesupa wãara Akꞌõre Ũraa kꞌawa bɨ wa mãga–e, mãgɨpa iidiji:
LUK.10.25	—Tachi Jarateepari, ¿kꞌãata ooyama aji, mɨ ɨtꞌaa wãitꞌee?
LUK.10.26	Jesupa pꞌanauji:
LUK.10.26	—¿Kꞌãata jara bɨ Moisepa pꞌãdade? ¿Kꞌãata unu bɨma aji, aɨde?
LUK.10.27	Ma Moisepa pꞌãda jarateeparipa pꞌanauji:
LUK.10.27	—‘Tachi Akꞌõre Waibɨa kꞌinia iru baparíiji pɨchi tꞌãripa mãikꞌaapa ne–inaa jõmaa kꞌãyaara iru kꞌinia iru baparíiji. Ewari chaa kꞌĩsíaji irude pɨchi tꞌãripa;’ 
LUK.10.27	‘ma awara awaraarã kꞌinia iru baparíiji, pɨchi kꞌapꞌɨa kꞌinia iru baparikꞌa.’ 
LUK.10.28	Mãpai Jesupa mãgaji:
LUK.10.28	—Pia pꞌanaujipɨ. Mãga ooru pɨrã, ichita bapariitꞌee Akꞌõre eujãde.
LUK.10.29	Mamĩda ma Moisepa pꞌãda jarateeparipa waapɨara kꞌawaa kꞌinia baji. Mapa iidiji:
LUK.10.29	—Pɨa awaraarãda akꞌãri, ¿kꞌaita jara kꞌinia bɨma? aji.
LUK.10.30	Mãpai Jesupa nãga nepɨrɨji jarateeitꞌee:
LUK.10.30	—Eperã Jerusalén ode wãji Jericó pꞌuurudee. Mãgá ode wãde nechɨapataarã uchiajida. Ma eperã pꞌua oojida mãikꞌaapa iru pꞌaru paara chɨa atajida. Perá peetꞌaajida. 
LUK.10.31	Bɨɨ–apꞌeda, pꞌaare cheji ma ode. Mamĩda ma eperã eujãde bɨ unukꞌãri, jĩpꞌa wãyaaji ichi ode. 
LUK.10.32	Tꞌẽepai Leví ëreerãdepema uchiada ichiaba ma ode che wãji. Mamĩda ma eperã mãgá unukꞌãri, ichiaba jĩpꞌa ichi ode wãyaaji. 
LUK.10.33	Ma tꞌẽepai Samariadepema
LUK.10.34	Iru kꞌaitꞌa wãpꞌeda, aceite vino ome pꞌuruji iru kꞌapꞌɨa pꞌua bɨmãi mãikꞌaapa pꞌaru sorede beda ataji. Mãpai ma eperã su–akꞌɨ bɨnaji ichi burrode mãikꞌaapa ateeji eperãarã temaa akꞌɨ pꞌanadamerã. 
LUK.10.35	Aɨ norema ma Samariadepemapa pꞌaratꞌa tau omé
LUK.10.36	Mãga nepɨrɨpꞌeda, Jesupa iidiji ma Moisepa pꞌãda jarateeparimaa:
LUK.10.36	—¿Kꞌãata kꞌĩsia bɨma? aji. ¿Ma õpeedepema chisãgɨpa ma eperã akꞌɨjima ichi kꞌapꞌɨa akꞌɨparikꞌa?
LUK.10.37	Ma Moisepa pꞌãda jarateeparipa pꞌanauji:
LUK.10.37	—Chi chupɨria kꞌawaadapa pajida aji.
LUK.10.37	Mãpai Jesupa mãgaji:
LUK.10.37	—Pɨa aukꞌa oopáde aji, chupɨria chedeerãmaa.
LUK.10.38	Maapꞌeda ma ode Jesús waya wã nipaji Jerusalendee. Panaji pꞌuuru kꞌaipeede. Mama wẽra tꞌɨ̃jarapatapꞌedaa Martapa iru auteebaiji ichi tede. 
LUK.10.39	Marta ɨ̃pewẽra María mama baji. Ichi Jesús bɨɨrɨ ikꞌaawa su–akꞌɨ beeji ũriitꞌee irua jararu. 
LUK.10.40	Mamĩda Marta ne–inaa audú oomaa beeji nekꞌopiitꞌee Jesumaa mãikꞌaapa chi kꞌõpꞌãyoorãmaa. Mapa Jesús kꞌaitꞌa cheji mãikꞌaapa mãgaji:
LUK.10.40	—Tachi Waibɨa, ¿pɨ–itꞌee pꞌua–e bɨkꞌã aji, mɨ ɨ̃pewẽrapa mɨ kꞌaripa–e bɨ? Mɨa ne–inaa chokꞌara iru bɨ ooitꞌee. Mapa jaráji irua kꞌaripamerã.
LUK.10.41	Mamĩda Jesupa pꞌanauji:
LUK.10.41	—Marta, Marta, pɨ audú kꞌĩsia nɨ̃bɨda aji, ne–inaa pi–ia oo kꞌiniapa. 
LUK.10.42	Mamĩda Mariapa ne–inaa piara jɨrɨji ooitꞌee, mɨ nama bɨ misa. Apidaapa jarada–e paitꞌee irua mãga oonaamerã.
LUK.11.1	Ewari aba Jesús ɨtꞌaa tꞌɨ̃ aupakꞌãri, kꞌõpꞌãyo abaapa mãgaji:
LUK.11.1	—Tachi Waibɨa, jaratéeji taipa ɨtꞌaa tꞌɨ̃ kꞌawaadamerã, Juan Bautistapa chi kꞌõpꞌãyoorãmaa jarateedakꞌa.
LUK.11.2	Mãpai Jesupa mãgaji:
LUK.11.2	—Parã ɨtꞌaa tꞌɨ̃dakꞌãri, nãga jarátɨ:
LUK.11.2	Tachi Akꞌõre ɨtꞌari bɨ,
LUK.11.2	pɨ tꞌɨ̃ awaraa tꞌɨ̃ kꞌãyaara pipɨara bɨ.
LUK.11.2	Eperãarã bɨ́ji pɨchi jua ekꞌari pɨchideerã pꞌaneedamerã.
LUK.11.2	[Óoji pɨchia kꞌinia bɨkꞌa na pꞌekꞌau eujãde, ɨtꞌari ooparikꞌa.]
LUK.11.3	Tai–itꞌee chikꞌo téeji ewari chaa kꞌodaitꞌee.
LUK.11.4	Taipa pꞌekꞌau kꞌachia oopata chupɨria kꞌawáaji mãikꞌaapa perdonáaji
LUK.11.4	taipa perdonaapatakꞌa, awaraarãpa taimaa ne–inaa kꞌachia oodakꞌãri.
LUK.11.4	Tai kꞌachiade baaipináaji.
LUK.11.4	Tai kꞌaripa atáji Netuara Poro Waibɨa juadeepa.
LUK.11.5	Ichiaba Jesupa mãgaji:
LUK.11.5	—Kꞌĩsiadáma nãgɨde. Parãdepemapa kꞌõpꞌãyo iru bai. Esapɨte pɨ wãi iru temaa mãikꞌaapa jarai: “Kꞌõpꞌãyo, mɨ–itꞌee pan õpee téeji, 
LUK.11.6	kꞌõpꞌãyo aba etꞌewapai tꞌɨmɨɨpa pacheda perã mɨ temãi. Maarepida wẽe bɨ teeitꞌee kꞌomerã.” 
LUK.11.7	Mãga pꞌasada paara, irua jara–e pai: “Mɨ ichiakꞌau bɨ́ji. Puerta jɨ̃a iru bɨ. Mɨ warrarã mɨ ome nama kꞌãi pꞌanɨpɨ. Mapa pꞌirabai–eda a–e pai, pɨmaa ne–inaa teede.” 
LUK.11.8	Mɨa jara bɨ: Mãgɨ́ kꞌõpꞌãyo pꞌirabai–e pɨrã ne–inaa teeitꞌee pɨ ichi kꞌõpꞌãyo perã, mãgara pꞌirabaiitꞌee waa iidi nɨ̃banaamerã. Teeitꞌee ne–inaa jõma pɨa falta bɨ. 
LUK.11.9	Maperã mɨa nãga jara bɨ. Iidipatáatɨ Tachi Akꞌõremaa. Irua teeitꞌeepɨ. Jɨrɨpatáatɨ. Irua kꞌawapiitꞌeepɨ. Eperãpa puerta tꞌaide tꞌɨ̃parikꞌa, Akꞌõremaa tꞌɨ̃patáatɨ. Irua parã kꞌaripaitꞌeepɨ. 
LUK.11.10	Chi iidi bɨmaa Tachi Akꞌõrepa teepari; chi jɨrɨ bɨmaa Tachi Akꞌõrepa kꞌawapipari mãikꞌaapa chi tꞌɨ̃ bɨmaa ewapari.
LUK.11.11	ʼ¿Parãdepema akꞌõrepa taama teeikꞌã ichi warramaa, irua chikꞌo iidikꞌãri? 
LUK.11.12	Maa–e pɨrã, ¿tusõre teeikꞌã irumaa, ne–ɨmɨ iidikꞌãri? 
LUK.11.13	¡Mãga–epɨ! Parã, ne–inaa kꞌachia oopataarã mĩda, pãchi warrarãmaa netꞌaa pia tee kꞌawa pꞌanɨ. Parãpa mãga ooruta pɨrã, ¡audupɨara pãchi ɨtꞌaripema Akꞌõre Waibɨa ichi Jaure teeitꞌee chi iidirutaarãmaa!
LUK.11.14	Ewari aba Jesupa netuara uchiapimaa baji eperã pedee atua bɨ kꞌapꞌɨadeepa. Ma netuara uchiakꞌãri, ma eperã pedee beeji. Mãga unudakꞌãri, arii pꞌanadapꞌedaarã akꞌɨtrua para beeji. 
LUK.11.15	Mamĩda ũkꞌuruurãpa mãgajida:
LUK.11.15	—Beelzebú, Netuara Poro Waibɨa juapata jãgá netuaraarã uchiapiparida ajida.
LUK.11.16	Mãpai awaraarãpa Jesús ɨmɨatee kꞌinia pꞌanadapꞌedaa perã, iidijida ne–inaa oomerã Tachi Akꞌõrepapai oopari. Mãga ooru pɨrã, kꞌawadayada ajida, Tachi Akꞌõre juapa ooda. 
LUK.11.17	Mamĩda Jesupa kꞌawaji ãchia kꞌĩsia pꞌanɨ. Mapa mãgaji:
LUK.11.17	—Pꞌuuru pidaarãpa ãchi aukꞌaarã jëreruta pɨrã, waa araa pꞌanapataada–e pai. Ãchi itu jõdaridaitꞌee mãikꞌaapa ãchi te ãri baibeeitꞌee. 
LUK.11.18	Mãga pɨkꞌa Netuara Poro Waibɨapa ichi aukꞌaarã jëreru pɨrã, ãchi itu jõdaridai. Parãpa jara pꞌanɨkꞌa mɨ Beelzebú eere bada paara, ichideerã jëre–e pakꞌaji. 
LUK.11.19	Ma awara mãga pada paara ¿kꞌai juapa parã eere pꞌanɨɨrãpa netuaraarã uchiapipatama? ¡Netuara juapa–epɨ! Ãchiata akꞌɨpipata parã pia kꞌĩsiada–e pꞌanɨ. 
LUK.11.20	Jõdee mɨa netuaraarã uchiapipari pɨrã Tachi Akꞌõre Waibɨa juapa, jara kꞌinia bɨ ɨ̃rá Tachi Akꞌõredeerã poro waibɨa nama bɨ.
LUK.11.21	ʼEperã juataura bɨpa ichi te jɨ̃akꞌãri espada ome, kꞌĩsia bɨ apida tꞌĩuda–e pai ichi netꞌaa chɨade. 
LUK.11.22	Mamĩda eperã iru kꞌãyaara juataura bɨ cheru pɨrã mãikꞌaapa iru pꞌoyaaru pɨrã, iru espada jãri atai mãikꞌaapa iru netꞌaa pꞌe atadari. Mɨ waibɨara bɨ Netuara Poro Waibɨa kꞌãyaara. Mapa netuaraarã mɨ jua choodakꞌaa.
LUK.11.23	ʼEperã mɨ eere bɨ–e pɨrã, mɨ kꞌĩra unuamaa iru bɨ. Ichiaba mɨ kꞌaripa–e bɨ pɨrã awaraarã Tachi Akꞌõre jua ekꞌari pꞌanapataadamerã, eperãarã ãyaa pëipari mɨ ikꞌaawaapa.
LUK.11.24	—Eperã kꞌapꞌɨadeepa netuara uchiapidakꞌãri, mãgɨpa jɨrɨ nipapari eujã pꞌũasaa sãma ɨ̃iitꞌee. Mamĩda unu–e pakꞌãri, kꞌĩsiapari: “Waya merãtɨanaitꞌee ma eperã kꞌapꞌɨade, mɨ naaweda badamãi.” 
LUK.11.25	Chekꞌãri, unu chepari ma eperã kꞌapꞌɨa pi–ia bɨ; te barrepꞌeda, sɨɨpꞌeda pi–ia bɨkꞌa. 
LUK.11.26	Mãga unukꞌãri, jɨrɨnapari awaraa netuara siete kꞌachiara ichi kꞌãyaara mãikꞌaapa ma eperã kꞌapꞌɨade merãtɨa chepata. Mãgá ma eperã audupɨara kꞌachiade beeitꞌee naaweda bada kꞌãyaara.
LUK.11.27	Jesupa mãgá pedeemaa bɨde arii pꞌanadapꞌedaarãdepema wẽrapa mãgaji:
LUK.11.27	—¡Tꞌãri o–ĩa bapari pɨ nawe, chi pɨ tꞌoda mãikꞌaapa warida!
LUK.11.28	Jesupa pꞌanauji:
LUK.11.28	—¡Ma kꞌãyaara tꞌãri o–ĩara bapari chi Tachi Akꞌõre pedee ũripꞌeda, ooparipa ma jara bɨkꞌa!
LUK.11.29	Mãgá pedee bɨde eperãarã cho–kꞌara chepachida iru ikꞌaawa seedarutamaa. Mãpai ichia jaramaa beeji ãramaa:
LUK.11.29	—Parã ɨ̃rapemaarã tꞌãri kꞌachia–idaa pꞌanɨda aji. Iidipata mɨa oomerã ne–inaa eperãarãpa pꞌoyaa oodakꞌaa ãchi juadoopa. Mamĩda Tachi Akꞌõrepa ooitꞌee chonaarãweda Jonás ome oodakꞌa. 
LUK.11.30	Tachi Akꞌõrepa Jonás pëidakꞌa Nínive pꞌuurudepemaarãmaa ichi pedee jaramerã, mãga pɨkꞌa mɨ, chi Eperã Akꞌõre Truadepema pëiji ichi pedee jaramerã parã ɨ̃rapemaarãmaa. 
LUK.11.31	Tachi Akꞌõre ewari waibɨa ewate irua parã ɨ̃rapemaarãpa oopatapꞌedaa akꞌɨkꞌãri jaraitꞌee pia wa kꞌachia, Reina Sur Eerepemapa parã ɨmɨateeitꞌee Tachi Akꞌõrepa kꞌachiadee pëimerã. Chonaarãweda ma reina tꞌɨmɨɨpa cheji Rey Salomón kꞌĩsia kꞌawaa bɨ pedee ũride. Mamĩda nama bɨ aba waibɨara bɨ Salomón kꞌãyaara. 
LUK.11.32	Ma ewate ichiaba Nínive pꞌuuru pidaarãpa parã ɨ̃rapemaarã ɨmɨateedaitꞌee, Tachi Akꞌõrepa parã kꞌachiadee pëimerã. Chonaarãweda Tachi Akꞌõrepa Jonás pëikꞌãri Nínive pidaarãmaa, ãrapa pꞌekꞌau kꞌachia oopatapꞌedaa oo amaa wãjida. Mamĩda parã ɨ̃rapemaarãpa pꞌekꞌau kꞌachia oopata oo amaada–e, aba Jonás kꞌãyaara waibɨara bɨpa jara cheji mĩda mãga oodamerã.
LUK.11.33	—Lámpara kꞌoodakꞌaa mera bɨdaitꞌee ne–inaa ekꞌari. Ma kꞌãyaara kꞌoodakꞌãri, ne–inaa ɨ̃rɨ ɨtꞌɨ́ ata bɨpata, jõma te jãde pꞌanɨɨrãpa ɨ̃daa unudamerã. 
LUK.11.34	Tachi tau lamparakꞌa ɨ̃daa pɨkꞌa bɨ tachi kꞌapꞌɨa–itꞌee. Pɨchi tau pia bakꞌãri, kꞌapꞌɨa jõmaweda ɨ̃daa pɨkꞌa bɨde baitꞌee. Mamĩda pɨchi tau kꞌachia bɨ pɨrã, kꞌapꞌɨa jõmaweda pꞌãriu pɨkꞌa bɨde baitꞌee. 
LUK.11.35	Kꞌĩrakꞌaupai pɨ ɨ̃daa pɨkꞌa bɨ pꞌãriu pɨkꞌa padarii. Pia jaraitꞌeera, kꞌĩrakꞌaupai kꞌĩsiai pɨa Tachi Akꞌõre wãara kꞌawa bɨ, mɨ ũraade ijãa–e bɨ mĩda. 
LUK.11.36	Mɨ ũraade ijãa bɨ kꞌaurepa pɨ kꞌapꞌɨa jõmaweda ɨ̃daa pɨkꞌa bɨde bɨ pɨrã, Tachi Akꞌõre wãara kꞌawaitꞌee, lámpara uruade ne–inaa pia unupatakꞌa.
LUK.11.37	Jesús pedee aupakꞌãri, fariseo abaapa jaraji ichi ome wãmerã ichi temaa nekꞌode. Ma tede tꞌĩupꞌeda, Jesús mesade su–akꞌɨ beeji. 
LUK.11.38	Ma fariseo pꞌera pɨkꞌa baji Jesupa ichi jua sɨɨ–e pada perã nekꞌoi naaweda, fariseorãpa oopatakꞌa. 
LUK.11.39	Mamĩda Jesupa mãgaji:
LUK.11.39	—Parã fariseorãpa vaso mãikꞌaapa pꞌaratꞌu taawaikꞌa eere pi–ia sɨɨpatada aji. Mamĩda mãgɨ́ edajãde ipuru bɨ ne–inaa kꞌachiapa, parã tꞌãri kꞌachia pꞌanadairã. Chĩara netꞌaa chɨapata mãikꞌaapa chĩara kꞌũrapata. 
LUK.11.40	¡Parã kꞌĩsia kꞌawada–ee pꞌanɨ! ¿Kꞌawada–e pꞌanɨkꞌã chi parã kꞌapꞌɨa oodapa parã tꞌãri ichiaba ooda? 
LUK.11.41	Eperãarã chupɨria kꞌawáatɨ mãikꞌaapa tꞌãripa ãchimaa ne–inaa téetɨ. Mãpaipɨ Tachi Akꞌõrepa parã pia akꞌɨpariitꞌee.
LUK.11.42	ʼ¡Aai, Tachi Akꞌõrepa parã fariseorã kꞌachiadee pëiitꞌee! Tachi Akꞌõre–itꞌee nãgee aliño awara bɨpata: menta, ruda, awaraa ne–inaa kꞌarra ome; mãgɨ́ diezdepema chaa, aba. Mamĩda parã–itꞌee pꞌua–e bɨ ne–inaa oodaitꞌee Akꞌõrepa oopi bɨkꞌa, iru kꞌinia iru pꞌanadairã. Mãgata oodaipia bɨ parãpa ne–inaa oopata ome.
LUK.11.43	ʼ¡Aai, Tachi Akꞌõrepa parã fariseorã kꞌachiadee pëiitꞌee! Tachi Akꞌõre Ũraa jarateepata tede pꞌanadakꞌãri, su–akꞌɨ beepari pipɨara bɨde su–akꞌɨ pꞌaneepata, kꞌinia pꞌanapata perã eperãarãpa parã akꞌɨdamerã ãchi waibɨarãkꞌa. Ma awara calle jãde nipadakꞌãri, kꞌinia pꞌanapata jõmaarãpa parãmaa saludaadamerã, ãchi poro waibɨarã ome oopatakꞌa.
LUK.11.44	ʼ¡Aai, Tachi Akꞌõrepa parã kꞌachiadee pëiitꞌee! Eperãarã pariatua jãɨra ɨ̃rɨ tꞌɨapata, kꞌawada–ee aɨde eperã piuda bɨ. Parã ma jãɨrákꞌata pꞌanɨ, pãchi tꞌãride kꞌĩsia kꞌachia iru pꞌanadairã.
LUK.11.45	Mãpai Moisepa pꞌãda jarateeparipa mãgaji:
LUK.11.45	—Tachi Jarateepari, pɨa ma pedee jarakꞌãri, ichiaba taimaa ikꞌachia jara bɨda aji.
LUK.11.46	Mamĩda Jesupa mãgaji:
LUK.11.46	—¡Aai, Tachi Akꞌõrepa parã Moisepa pꞌãda jarateepataarã ichiaba kꞌachiadee pëiitꞌee! Eperãarãmaa audú ne–inaa chokꞌara oopipata tachi chonaarãpa chonaarãweda oopatapꞌedaakꞌa. Mamĩda ãrapa ma jõma pꞌoyaa ooda–e pakꞌãri parãpa jarapatakꞌa, maarepida kꞌaripada–e.
LUK.11.47	ʼ¡Aai, Tachi Akꞌõrepa parã kꞌachiadee pëiitꞌee! Pi–ia oopata chonaarãwedapema Akꞌõre pedee jarapataarã ɨadapꞌedaamãi, eperãarãpa ãra kꞌirãpadamerã. ¡Mamĩda parã chonaarã́pata ãra peekꞌoojida! 
LUK.11.48	Parãpa mãga oodakꞌãri, akꞌɨpipata aukꞌa ookꞌajida pãchi chonaarãpa oodapꞌedaakꞌa, parã ɨ̃rapemaarãpa aukꞌa ũridaamaa pꞌanapata perã Akꞌõre pedee jarapataarãpa jara pꞌanɨ. Ãchia ma Akꞌõre pedee jarapataarã peekꞌoojida mãikꞌaapa parãpa mãgɨɨrã ɨadapꞌedaamãi pi–ia oopata.
LUK.11.49	ʼMapa Tachi Akꞌõrepa na kꞌĩsia kꞌawaa pedee jaraji: “Mɨ pedee jarapataarã pëiitꞌeeda aji, mɨ ũraa jarateepataarã ome. Mamĩda ũkꞌuru peedaitꞌee; jõdee awaraarã jɨrɨdaitꞌee miapidaitꞌee.” 
LUK.11.50	Parã chonaarãpa mãga oopachida. Akꞌõre pedee jarapataarã peepachida. Maperã ɨ̃rá Tachi Akꞌõrepa parã kꞌachia ooitꞌee. 
LUK.11.51	Na eujã oodakꞌãriipa iru pedee jarapataarã peepata; Abeldeepa Zacarías parumaa. Ma Zacarías peejida Tachi Akꞌõre tede, te tꞌĩupata altarmãi esajĩakꞌa. Maperãpɨ mɨa jara bɨ: Tachi Akꞌõrepa ɨ̃rapemaarã kꞌachia ooitꞌee ma oopatapꞌedaa pari.
LUK.11.52	ʼ¡Aai, Tachi Akꞌõrepa parã Moisepa pꞌãda jarateepataarã kꞌachiadee pëiitꞌee! Eperãarãpa llave iru pꞌanapatakꞌa puerta ewadaitꞌee, mãga pɨkꞌa parãpa Tachi Akꞌõre Ũraa iru pꞌanapata. Mamĩda ma ũraade jara bɨ awaraarãmaa kꞌawapidaamaa pꞌanɨ. Kꞌiniadakꞌaa awaraarãpa ma pedee ũridamerã mãikꞌaapa oodamerã irua jara bɨkꞌa.
LUK.11.53+LUK.11.54	Jesupa ma jõma jarapꞌeda, ma Moisepa pꞌãda jarateepataarã mãikꞌaapa fariseorã kꞌĩraudachida. Iidida chokꞌara iidi pꞌaneejida iru kꞌachiade baaipidai jĩakꞌaapa irua pꞌanauda kꞌaurepa. Mamĩda pꞌoyaa ɨmɨateeda–e paji.
LUK.12.1	Jesús atꞌãri mama bɨde eperãarã audupɨara see nɨ̃ba cheji iru badamãi. Audú cho–kꞌara
LUK.12.1	—Kꞌĩrakꞌaupai fariseorã levadura ome; pia jaraitꞌeera, ãchia jarateepata ome. Jarateepatada apata Tachi Akꞌõrepa kꞌinia bɨ eperãarãpa oodamerã. Mamĩda ãchia mãga oodakꞌaa, tꞌãri kꞌachia pꞌanadairã. 
LUK.12.2	Tachi Akꞌõrepa ãchi kꞌĩsia tꞌãridepai kꞌawaapiitꞌee mãikꞌaapa ãchia ne–inaa mera oopata unupiitꞌee. 
LUK.12.3	Wãara ne–inaa jõmaweda parãpa mera jarapata irua tau taawa kꞌawaapiitꞌee. Pãchi puerta jɨ̃adapꞌeda pedee mera jaradapꞌedaa paara tau taawa kꞌawaapiitꞌee terraza ɨ̃rɨɨpa biarukꞌa.
LUK.12.4	—Mɨchi kꞌõpꞌãyoorã, mɨa nãga jara bɨ. Waaweenáatɨ parã jɨrɨ pꞌanɨɨrã peedaitꞌee, ãrapa parã pꞌoyaa atuapida–e perã tokꞌarradee. 
LUK.12.5	Jaraitꞌee kꞌaita waaweedaipia bɨ. Tachi Akꞌõre waawéetɨ iruata tachi piupii perã mãikꞌaapa atuapii perã. Wãara iruta waaweedaipia bɨ.
LUK.12.6	ʼ¿Netopata–ekꞌã ipana chakꞌe joisomaa pꞌaratꞌa tau omee pari? Eperãarãpa mãga oopata ipana chakꞌe makꞌɨara vale–e bɨ jĩakꞌaapa. Mamĩda Tachi Akꞌõrepa ma ipana chakꞌeerã pia akꞌɨpari. 
LUK.12.7	Parã jida mãgá akꞌɨpari. Parã puda paara irua juasia iru bɨ. Mapa waaweenáatɨ, Tachi Akꞌõrepa parã kꞌiniara iru bapari perã ipanaarã kꞌãyaara.
LUK.12.8	—Mɨa nãga jara bɨ. Eperãpa tau taawa jararu pɨrã ichi Jesucristode ijãapari, mɨ, chi Eperã Akꞌõre Truadepemapa pida jaraitꞌee: “Mãgɨ́ mëré” Tachi Akꞌõre angeleerã kꞌĩrapite. 
LUK.12.9	Mamĩda eperãpa meraru pɨrã mɨde ijãapari, mãgara mɨa pida meraitꞌee. “Mãgɨ́ mëre–eda” aitꞌee Tachi Akꞌõre angeleerã kꞌĩrapite.
LUK.12.10	ʼTachi Akꞌõrepa eperãarãpa pꞌekꞌau kꞌachia oopata wẽpapikꞌãri, wẽpapii ãchia ikꞌachia jarapata paara Eperã Akꞌõre Truadepema ãpɨte. Mamĩda ikꞌachia jararuta pɨrã iru Jaure ãpɨte, mãgee pꞌekꞌau kꞌachia wẽpapi–e paitꞌee.
LUK.12.11	ʼParã mɨde ijãapata kꞌaurepa eperãarãpa parã ateedakꞌãri Akꞌõre Ũraa jarateepata tede maa–e pɨrã charraarãmaa mãikꞌaapa poro waibɨarãmaa ɨmɨateedaitꞌee, kꞌĩsianáatɨ sãga pꞌanaudaitꞌee maa–e pɨrã kꞌãata jaradaitꞌee. 
LUK.12.12	Mãɨrã kꞌĩrapite panadakꞌãri mãikꞌaapa pedeedaitꞌee pakꞌãri, Tachi Akꞌõre Jaurepa jarateeitꞌee, pꞌanau kꞌawaadamerã.
LUK.12.13	See nɨ̃badadepema abaapa Jesumaa mãgaji:
LUK.12.13	—Tachi Jarateepari, jaráji mɨ ɨ̃pemamaa tai akꞌõrepa netꞌaa bëida tꞌoomerã mɨ ome.
LUK.12.14	Jesupa pꞌanauji:
LUK.12.14	—Kꞌõpꞌãyo, ¿kꞌaipa mɨ bɨjima aji, parã charrakꞌa mãga jaramerã?
LUK.12.15	Ichiaba mãgaji:
LUK.12.15	—Kꞌĩrakꞌaupai netꞌaa kꞌɨ̃adai. Eperãarã tꞌãri o–ĩa pꞌanadakꞌaa netꞌaara pꞌe iru pꞌanadairã.
LUK.12.16	Mãpai Jesupa nãga nepɨrɨji jarateeitꞌee ma etꞌewa jaradade:
LUK.12.16	ʼEperã pꞌaratꞌara bɨ bapachi. Ne–uu waibɨa iru bada perã, netꞌatau waibɨa ewapachi. 
LUK.12.17	Mapa kꞌĩsia beeji: “¿Kꞌãata ooyama? aji. Te wẽe bɨ mɨchi netꞌatau jõmaweda ɨaitꞌee.” 
LUK.12.18	Mãpai ma pꞌaratꞌara bɨpa kꞌĩsia ataji. “Kꞌawa bɨda aji, kꞌãata ooitꞌee. Mɨ netꞌatau ɨapata te wãraitꞌee mãikꞌaapa awaraa te waibɨara oo ataitꞌee. Mãgá mɨchi netꞌatau netꞌaa iru bɨ ome, jõmaweda ɨayada aji, ma tede. 
LUK.12.19	Maapai mɨa jarai mɨchi tꞌãridepai: ‘Mɨa netꞌaara iru bɨ. Nãgɨ́ ome año chokꞌara pia bapariitꞌee. Ɨ̃rá ɨ̃iitꞌee, nekꞌoitꞌee, ne–inaa toitꞌee mãikꞌaapa o–ĩa bapariitꞌeeda’ aji.” 
LUK.12.20	Mamĩda ma pꞌaratꞌara bɨpa mãga kꞌĩsia bɨde Tachi Akꞌõrepa irumaa mãgaji: “¡Pɨ kꞌĩsia kꞌawa–ee bɨ! Idi weda pꞌãrikꞌua pɨ piutꞌee. Maapꞌeda, ¿kꞌaipa ataitꞌeema aji, pɨa netꞌaara ɨa iru bɨ?”
LUK.12.21	Ma nepɨrɨ aupakꞌãri, Jesupa mãgaji:
LUK.12.21	—Mãgá uchiaitꞌeeda aji, eperãpa netꞌaara pꞌe atakꞌãri ichi–itꞌee, Tachi Akꞌõrede ijãa–ee.
LUK.12.22	Maapꞌeda Jesupa mãgaji chi kꞌõpꞌãyoorãmaa:
LUK.12.22	—Mɨa jara bɨ: Kꞌĩsia jõnanáatɨ kꞌãata kꞌodaitꞌee mãgá chokꞌai pꞌanadaitꞌee. Ichiaba kꞌĩsianáatɨ sãga pꞌaru atadaitꞌee. 
LUK.12.23	Tachi Akꞌõrepa tachi chokꞌai pꞌanapipari. Iruata tachimaa chikꞌo teeitꞌee. Ma awara irua tachi kꞌapꞌɨa ooda perã, tachimaa pꞌaru teeitꞌee. 
LUK.12.24	Pɨchá, akꞌɨ́tɨ jã ipanaarã. Ãchia netꞌatau uudakꞌaa, ewadakꞌaa mãikꞌaapa ɨa bɨdakꞌaa chi netꞌatau ɨapatamãi. Mamĩda Tachi Akꞌõrepa ne–inaa teepari kꞌodamerã. ¡Iru–itꞌee parã pipɨara pꞌanɨ ipanaarã kꞌãyaara! 
LUK.12.25	Eperã audú kꞌĩsia nɨ̃bɨpa hora aba pida waa chokꞌai ba–e pai. 
LUK.12.26	Ma ne–inaa ma–ãri pꞌoyaa oodakꞌaa pɨrã, ¿sãapꞌeda kꞌĩsia jõnɨma awaraa ne–inaa pꞌoyaa ooda–e pꞌanadakꞌãri?
LUK.12.27	ʼAkꞌɨ́tɨ sãga nepꞌono waripata. Mimiadakꞌaa mãikꞌaapa pꞌaru kꞌadakꞌaa mãgá pi–ia pꞌanadaitꞌee. Mamĩda mɨa jara bɨ: Rey Salomonpa pꞌaratꞌara, netꞌaa pia iru bapachi mĩda, iru pꞌaru piara jɨ̃ bakꞌãri, eperãarãpa iru pi–iara unuda–e paji nãgɨ́ nepꞌono kꞌãyaara. 
LUK.12.28	Tachi Akꞌõrepa na pꞌũajara pia tꞌonopipari. Idi wari wã. Mamĩda nu uratɨdaikꞌãri, tꞌɨpɨtaude paa jõdariitꞌee. Tachi Akꞌõrepa mãgá pia akꞌɨ bɨ pɨrã nepꞌono pꞌũajara tꞌãide nɨ̃bɨ, audupɨara parã akꞌɨ bapariitꞌee, atꞌãri irude makꞌɨara ijãada–e pꞌanɨ mĩda. 
LUK.12.29	Tachi Akꞌõrepa mãgá ichia ooda pia akꞌɨ bapari perã, kꞌĩsia jõnanáatɨ jɨrɨdaitꞌee ne–inaa kꞌodaitꞌee maa–e pɨrã ne–inaa todaitꞌee. 
LUK.12.30	Mãga kꞌĩsiapata na pꞌekꞌau eujãdepema ijãadakꞌaa beerãpa. Mamĩda parã́pata ɨtꞌaripema Akꞌõre Waibɨa iru pꞌanɨ. Irua kꞌawa bɨ ne–inaa parãpa falta pꞌanɨ. 
LUK.12.31	Maperãpɨ jɨrɨ́tɨ pꞌanapataadaitꞌee iru jua ekꞌari. Mãga ooruta pɨrã, ma ne–inaa jõma iru pꞌanadaitꞌee.
LUK.12.32	—Kꞌõpꞌãyoorã, parã mɨchi ovejaarãkꞌa pꞌanɨ. Mapa waaweenáatɨ. Parã chokꞌara–ee pꞌanɨ. Mamĩda Tachi Akꞌõrepa parã kꞌinia iru bɨ. Mapa parã bɨji ichi jua ekꞌari, ichideerã pꞌaneedamerã. 
LUK.12.33	Maperã parãpa netꞌaa iru pꞌanɨ netokꞌóotɨ mãikꞌaapa chupɨria beerãmaa téetɨ. Na pꞌekꞌau eujãdepema muchila atadai kꞌãyaara, óotɨ Tachi Akꞌõrepa kꞌinia bɨkꞌa. Mãgá atadai ɨtꞌaripema ne–inaa, sore pakꞌaa. Ma ne–inaa pi–ia bɨmãi nechɨapataarã pꞌoyaa tꞌĩudakꞌaa mãikꞌaapa polillapa pꞌoyaa ãridakꞌaa. 
LUK.12.34	Na pꞌekꞌau eujãdepema ne–inaa pia audú ata kꞌinia bakꞌãri, pɨ tꞌãri araa baitꞌee ma ne–inaa ome. Jõdee ɨtꞌaripema ne–inaa pia audú ata kꞌinia bakꞌãri, pɨ tꞌãri araa baitꞌee mãgɨ́ ne–inaa ome.
LUK.12.35	—Mɨ parã poro waibɨa perã, mɨ waya cheitꞌee nɨdaipia bɨ, mimiapataarãpa pꞌaru jɨ̃dapꞌeda lámpara kꞌoopatakꞌa ãchi chipari cheru misa. 
LUK.12.36	Mimiapataarãpa nɨpatakꞌa chipari teedaa cheru misa miakꞌãipata fiesta oopꞌeda, puerta ewadaitꞌee iru tꞌɨ̃kꞌãri, mãga pɨkꞌa parã nɨdaipia bɨ parã poro waibɨa cheitꞌee ewate. 
LUK.12.37	Ma mimiapataarã chiparipa ãra pia akꞌɨpariitꞌee, chokꞌai pꞌanaruta pɨrã iru pachekꞌãri. Mɨa jara bɨ: Irua ãra mãgá unukꞌãri, jaraitꞌee su–akꞌɨ pꞌaneedamerã mesade, ichia ãchimaa chikꞌo teeru misa. 
LUK.12.38	Ichia ma mimiapataarã pia akꞌɨpariitꞌee mãgá chokꞌai pꞌanadakꞌãri, ichi esapɨte maa–e pɨrã ɨ̃datɨpodopa cheru pɨjida. 
LUK.12.39	Mamĩda nãga kꞌawáatɨ parãpa. Te chiparipa kꞌawa bada paara nechɨapari cheitꞌee hora ichi netꞌaa chɨa ataitꞌee, chokꞌai bakꞌaji ma nechɨapari ichi tede tꞌĩupiamaapa. 
LUK.12.40	Mãgá parã jida chokꞌai pɨkꞌa pꞌanadaipia bɨ, atu pꞌanɨde mɨ, chi Eperã Akꞌõre Truadepema, cheitꞌee perã.
LUK.12.41	Pedropa Jesumaa iidiji:
LUK.12.41	—Tachi Waibɨa, ¿ma pedee nepɨrɨjikꞌã aji, tai–itꞌee aupai, wa jõmaarã–itꞌee?
LUK.12.42	Jesupa nãga nepɨrɨji: ¿Sãgá baparima aji, mimiapataarã poro waibɨa pia? Mãgɨpa kꞌĩsia kꞌawaa oopari chiparipa oopi bɨkꞌa. Pia akꞌɨpari chipari netꞌaa atabëida ichi juade mãikꞌaapa chiparimaa nekꞌopipꞌeda, mimiapataarãmaa chikꞌo tawapari. 
LUK.12.43	O–ĩa bapari chipari pachekꞌãri, ichi mimiamaa unu chepari perã. 
LUK.12.44	Mɨa wãarata jararu. Chiparipa mãga unu chekꞌãri, jõma ichia netꞌaa iru bɨ bɨitꞌee ma mimiapari jua ekꞌari akꞌɨ bamerã. 
LUK.12.45	Mamĩda ma mimiapari tꞌãri kꞌachia bɨ pɨrã, nãga kꞌĩsiai: “Taarãitꞌee mɨ chipari.” Mapa apemaarã mimiapataarã wɨmaa beei mãikꞌaapa tomaa beei, nekꞌomaa beei toyaa beerã ome. 
LUK.12.46	Mamĩda ma mimiapari kꞌachia atu bɨde, chi te chipari pacheitꞌee. Mãpai irua ooda kꞌawaa atakꞌãri, iru miapiitꞌee mãikꞌaapa ãyaa pëitꞌaaitꞌee awaraa ijãadakꞌaa beerã chupɨria chitoonɨmaa.
LUK.12.47	ʼMimiaparipa kꞌawaakꞌãri chiparipa oopi bɨ, mamĩda chipari nɨ–e mãikꞌaapa oo–e irua kꞌinia bɨkꞌa, chiparipa ma mimiapari wɨma chokꞌara wɨpiitꞌee. 
LUK.12.48	Mamĩda mimiaparipa mãgee ne–inaa kꞌachia ooru pɨrã kꞌawa–eeta, makꞌɨara wɨpi–e paitꞌee. Tachi Akꞌõrepa eperãmaa kꞌĩsia kꞌawaapikꞌãri ne–inaa oo kꞌawaamerã, kꞌinia bɨ ma eperãpa mãga oomerã, ma ne–inaa chaaree bɨ mĩda. Ma awara eperãarã bɨkꞌãri ma eperã jua ekꞌari, kꞌinia bɨ irua ãra pia akꞌɨ bapariimerã, chaaree bɨ mĩda.
LUK.12.49	—Mɨ cheji na pꞌekꞌau eujãdee tꞌɨpɨtaukꞌa kꞌoode, aɨde ijãadakꞌaa beerã miapiitꞌee. ¡Mãga oo aupada paara, mɨ o–ĩa bakꞌaji! 
LUK.12.50	Mamĩda aɨ naaweda mɨmaa ne–inaa kꞌachia pꞌasaitꞌee. Chupɨria nɨ̃baitꞌee mãga parumaa. 
LUK.12.51	¿Parãpa kꞌĩsia pꞌanɨkꞌã mɨ cheji eperãarã kꞌãiwee pꞌanapide? Mãga–e. Kꞌĩsia awara–awaraa papideta cheji. 
LUK.12.52	Idideepa te pidaarã joisomaadepema õpeerãpa mɨde ijãadaitꞌee; jõdee omeerãpa ijãada–e paitꞌee. Maa–e pɨrã omeerãpa ijãadaitꞌee; jõdee õpeerãpa ijãada–e paitꞌee. Mɨ kꞌaurepa tꞌãri aukꞌa pꞌanada–e paitꞌee. 
LUK.12.53	Akꞌõre tꞌãri aukꞌa ba–e paitꞌee chi warra ome maa–e pɨrã chi warra tꞌãri aukꞌa ba–e paitꞌee chi akꞌõre ome. Nawe tꞌãri aukꞌa ba–e paitꞌee chi kꞌau ome maa–e pɨrã chi kꞌau tꞌãri aukꞌa ba–e paitꞌee chi nawe ome. Pꞌãkꞌõre tꞌãri aukꞌa ba–e paitꞌee chi ãigu ome maa–e pɨrã chi ãigu tꞌãri aukꞌa ba–e paitꞌee chi pꞌãkꞌõre ome.
LUK.12.54	Jesupa ichiaba mãgaji eperãarã arii pꞌanadapꞌedaarãmaa:
LUK.12.54	—Parãpa unudakꞌãri jɨ̃arara uchiaruta akꞌõrejĩru baaipari eere, jarapata kꞌoi cheitꞌee. Mãga pꞌasapari parãpa jarapatakꞌa. 
LUK.12.55	Ichiaba nãu pꞌuakꞌãri sur eereepa, jarapata wãsia nɨ̃baitꞌee. Mãga pꞌasapari. 
LUK.12.56	¡Kꞌĩsia atua pꞌanɨɨrã! Parãpa mãgá pajã mãikꞌaapa eujã akꞌɨ pꞌanɨpa eu kꞌachia wa eu pia kꞌawa pꞌanɨ pɨrã, ¿sãapꞌeda ne–inaa mɨa oomaa bɨ kꞌawada–e pꞌanɨma? aji.
LUK.12.57	ʼMɨa oo bɨ mãikꞌaapa jaratee bɨ akꞌɨ́tɨ kꞌawaadaitꞌee Tachi Akꞌõrepa oopi bɨ wa mãga–e. Mãpai parã tꞌãri aukꞌa bɨ́tɨ iru ome. 
LUK.12.58	Eperã nepɨra iru bɨ pɨrã pɨ ome mãikꞌaapa pɨ charramaa atee kꞌinia bɨ pɨrã, wãi naaweda tꞌãri pia pedeeipia bɨ iru ome tꞌãri aukꞌa bɨdaitꞌee. Maa–e pɨrã charra kꞌĩrapite panadakꞌãri, mãgɨpa pɨ ata bɨi jɨ̃apataarã juade carcelde tꞌɨ nɨ̃bɨnadamerã. 
LUK.12.59	Mɨa wãarata jararu. Mamãikꞌaapa uchia–e pai pꞌaratꞌa jõmaweda pꞌaa–emaa.
LUK.13.1	Maapai eperãarã ũkꞌuru wãjida Jesús akꞌɨde. Nepɨrɨjida Pilatopa Galilea eujãdepema ɨmɨkꞌĩraarã peepida, ãrapa pꞌaareerãmaa ne–animalaarã peepidapꞌeda, paapidakꞌãri. Mãgá ma eperãarã waa pꞌoira beeji ma ne–animalaarã waa ome. 
LUK.13.2	Mãga ũripꞌeda, Jesupa mãgaji:
LUK.13.2	—¿Parãpa kꞌĩsia pꞌanɨkꞌã aji, Tachi Akꞌõrepa mãga pꞌasapiji ma Galilea eujãdepemaarãpa pꞌekꞌau kꞌachiara oodapꞌedaa perã ma eujãdepemaarã awaraarã kꞌãyaara? 
LUK.13.3	Mãga–e. Mamĩda pãchia pꞌekꞌau kꞌachia oopata oo amaada–e pɨrã, ichiaba piudaitꞌee. 
LUK.13.4	Mãga–e pɨrã ¿kꞌĩsia pꞌanɨkꞌã dieciocho piudapꞌedaarã Siloé torre tꞌeekꞌãri, mãgá piujida ne–inaa kꞌachiara oopachida perã awaraa Jerusalendepemaarã kꞌãyaara? 
LUK.13.5	Mãga–e. Mamĩda pãchia pꞌekꞌau kꞌachia oopata oo amaada–e pɨrã, ichiaba piudaitꞌee.
LUK.13.6	Mãpai Jesupa nãga nepɨrɨji jarateeitꞌee:
LUK.13.6	—Eperãpa higuera bɨɨrɨ uu iru baji ichi uva kꞌãide. Ewari aba akꞌɨnaji, higojõ chau bɨ jĩakꞌaapa. Mamĩda chau–ee baji. 
LUK.13.7	Mapa jaraji eperã chi ne–uu akꞌɨ baparimaa: “Año õpee iru bɨda aji, higojõ jɨrɨ che bɨ nama. Mamĩda unukꞌaada aji. Tꞌɨapꞌetꞌaapáde aji. ¿Kꞌãare–itꞌee ichi kꞌinia jãma bainɨ̃ bayama aji, eujã jɨ̃amaa?” 
LUK.13.8	Mamĩda ma eujã akꞌɨparipa pꞌanauji: “Señor, ichiakꞌau bɨpáde aji, na año aupai. Yooro pꞌoiraitꞌee ujãra ome mãikꞌaapa arii pꞌe bɨnaitꞌeeda aji. 
LUK.13.9	Mãga ookꞌãri, ¿chau–e paikꞌã? aji. Mata chau–e pɨrã, tꞌɨapꞌetꞌaaitꞌeeda” aji.
LUK.13.10	Ewari aba ɨ̃ipata ewate Jesupa jarateemaa baji Tachi Akꞌõre Ũraa jarateepata tede. 
LUK.13.11	Mama baji wẽra dieciocho años kꞌayaa bɨ. Netuarapa ma wẽra eburukꞌukꞌuapiji. Mapa jĩpꞌa pꞌoyaa bainɨ̃ beekꞌaa paji. 
LUK.13.12	Jesupa ma wẽra unu atakꞌãri, tꞌɨ̃ ataji mãikꞌaapa mãgaji:
LUK.13.12	—Wẽra, pɨ jɨpa bɨda aji.
LUK.13.13	Mãpai ichi jua bɨji ma wẽra ekꞌarra ɨ̃rɨ. Aramata jĩpꞌa bainɨ̃ beeji mãikꞌaapa Akꞌõremaa ɨtꞌaa tꞌɨ̃maa beeji o–ĩapa. 
LUK.13.14	Mamĩda ma Akꞌõre Ũraa jarateepata tedepema poro waibɨa kꞌĩraudachi, ɨ̃ipata ewate Jesupa jɨpatꞌaada perã. Mapa eperãarãmaa mãgaji:
LUK.13.14	—Ewari seis paraada aji, mimiadaitꞌee. Chedapáde aji, mãgɨ́ ewate jɨpapide. Ɨ̃ipata ewate chenaadapáde aji.
LUK.13.15	Mãpai Tachi Waibɨapa pꞌanauji:
LUK.13.15	—¡Mamĩda parãpa paara oodakꞌaa pãchia jarateepatakꞌa! ¡Ɨ̃ipata ewate ichiaba mimiapata! ¿Ɨ̃ipata ewate pãchi pꞌakꞌa maa–e pɨrã burro ẽrapata–ekꞌã aji, ateedaitꞌee pania topide? 
LUK.13.16	Na wẽra Abrahamdeepa uchiada Satanapa dieciocho años kꞌayaa iru baji. ¿Ɨ̃ipata ewate pꞌoyaa jɨpaikꞌaraa baji–ekꞌã? aji.
LUK.13.17	Jesupa mãga jarakꞌãri, ichi kꞌĩra unuamaa iru pꞌanadapꞌedaarã kꞌĩra nejasia pꞌaneejida eperãarã kꞌĩrapite. Mamĩda arii pꞌanadapꞌedaarã o–ĩa para baji Jesupa ne–inaa pia ooda kꞌaurepa.
LUK.13.18	Jesupa ichiaba awaraa nepɨrɨji jarateeitꞌee:
LUK.13.18	—¿Kꞌãarekꞌa bɨma aji, Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã? ¿Kꞌãare ome aukꞌa bɨma? aji. 
LUK.13.19	Mostaza tau pꞌisi kꞌedéekꞌata bɨda aji, eperãpa uuda ichi te ãukꞌidaa. Wari wãpachi pakꞌurukꞌa nɨ̃beerumaa. Waibɨa nɨ̃beekꞌãri, chi jua tꞌaide ipanaarã chepata ɨ̃idaitꞌee.
LUK.13.20	Ichiaba Jesupa nãga nepɨrɨji jarateeitꞌee:
LUK.13.20	—¿Kꞌãarekꞌa bɨma aji, Tachi Akꞌõrepa eperãarã ichi jua ekꞌari bɨkꞌãri, ichideerã pꞌaneedamerã? 
LUK.13.21	Wẽrapa levadura pꞌoiraparikꞌa bɨ harina waibɨa ome, pan masa pia warimerã.
LUK.13.22	Jerusalén ode wãdade Jesupa jarateeji pꞌuuru bee chaa mãikꞌaapa aɨ ikꞌaawa eperãarã pꞌanapatamãi. 
LUK.13.23	Maapai eperãpa iidiji:
LUK.13.23	—Tachi Waibɨa, ¿eperãarã chokꞌara–ee Akꞌõre eujãdee wãdaitꞌeekꞌã? aji.
LUK.13.23	Jesupa pꞌanauji:
LUK.13.24	—Tachi Akꞌõre truadee wãitꞌee puerta pꞌĩrupꞌee bɨde tꞌĩupatákꞌata bɨ. Mɨa jara bɨ: Eperãarã chokꞌara wã kꞌinia pꞌanadaitꞌee Tachi Akꞌõre truadee. Mamĩda pꞌoyaa wãda–e paitꞌee. 
LUK.13.25	Te chipari pꞌirabaipꞌeda, ichi puerta jɨ̃a nɨ̃bɨparikꞌa, mãga pɨkꞌa ewari cherude mɨ, parã poro waibɨapa Akꞌõre truadepema puertakꞌa bɨ jɨ̃aitꞌee. Mãpai parã taawa pꞌanɨɨrãpa mãgadaitꞌee: “Tachi Waibɨa, ewapáde adaitꞌee tai tꞌĩudaitꞌee.” Mamĩda mɨa pꞌanautꞌee: “Mɨa parã kꞌawa–e bɨ. Mapa parã tꞌĩupi–e paitꞌee. Parã mɨchideerã–eda aitꞌee.” 
LUK.13.26	Mãpai parãpa jara pꞌaneedaitꞌee: “Tai pɨ ome nekꞌopachida mãikꞌaapa ne–inaa topachida. Tai pꞌuuru jãde pɨa jaratee nipapachida” adaitꞌee. 
LUK.13.27	Mamĩda mɨa pꞌanautꞌee: “¿Mɨa jara–e pajikꞌã parã mɨchideerã–e? ¡Ãyaa wã́tɨ mɨ ikꞌaawaapa, ne–inaa kꞌachia oopataarã!” 
LUK.13.28	Parãpa unudakꞌãri Abraham, Isaac, Jacob, jõmaweda Akꞌõre pedee jarapataarã ome Tachi Akꞌõre truade, kꞌawaadaitꞌee parã taawa pꞌanɨ. Mãpai jẽedaitꞌee mãikꞌaapa pãchi kꞌida kierrkierree para baitꞌee pꞌuapa. 
LUK.13.29	Eperãarã chedaitꞌee norte eereepa, sur eereepa, akꞌõrejĩru uchiapari eereepa mãikꞌaapa akꞌõrejĩru baaipari eereepa. Mãɨrãta su–akꞌɨ pꞌana chedaitꞌee nekꞌode Tachi Akꞌõre ome ichi truade. 
LUK.13.30	Maapai chi ɨ̃rapema ekꞌariara beerã Tachi Akꞌõrepa waibɨara papiitꞌee. Jõdee ɨ̃rapema waibɨara beerã irua ekꞌariara papiitꞌee.
LUK.13.31	Mãpai fariseorã ũkꞌuru chejida mãikꞌaapa mãgajida Jesumaa:
LUK.13.31	—Wã́ji namãikꞌaapa, Herodepa pɨ peetꞌaa kꞌinia bairã.
LUK.13.32	Irua pꞌanauji:
LUK.13.32	—Wã́tɨ jarade jã ikꞌawaa bɨmaa: “Idi mãikꞌaapa nu uchiapikꞌooitꞌee netuara merãtɨa bee eperãarã kꞌapꞌɨadeepa mãikꞌaapa kꞌayaa beerã jɨpakꞌooitꞌee. Maapꞌeda nunorema parumaa aupaitꞌee.” 
LUK.13.33	Mamĩda idi, nu mãikꞌaapa nunorema ichita wãitꞌee mɨchi ode, pia–e bairã Akꞌõre pedee jarapari Jerusalén pꞌuurudeepa taawa piumerã.
LUK.13.34	ʼ¡Jerusalén, Jerusalén, pɨdepemaarãpa Tachi Akꞌõre pedee jarapataarã peepata mãikꞌaapa irua pëida eperãarã mãupa batꞌa peepata! Atꞌapai mɨa pɨdepemaarã araa pꞌe kꞌinia bapachi, etꞌerre wẽrapa chi chakꞌeerã pꞌe ataparikꞌa ichi isia ekꞌari. Mamĩda parãpa kꞌiniada–e paji. 
LUK.13.35	¡Ũrítɨ! ¡Pãchi te ituaba beeitꞌee, Tachi Akꞌõrepa parã waa akꞌɨ–e paitꞌee perã! Mɨa jara bɨ: Parãpa mɨ waa unuda–e paitꞌee ewari cherude nãga jararutamaa:
LUK.13.35	‘¡Tachi Akꞌõrepa ichia pëida ichita pia akꞌɨ bapariitꞌee!’ 
LUK.14.1	Ewari aba ɨ̃ipata ewate Jesús wãji nekꞌode fariseorã poro waibɨa temaa. Mama bɨde awaraa fariseorãpa iru akꞌɨ pꞌanajida, ɨmɨatee kꞌinia pꞌanadapꞌedaa perã. 
LUK.14.2	Mama ichiaba baji eperã aba kꞌapꞌɨa ooro bɨ kꞌayaapa. Mãgɨ́ Jesús kꞌĩrapite bainɨ̃ ba cheji. 
LUK.14.3	Mãpai Jesupa iidiji Moisepa pꞌãda jarateepataarãmaa mãikꞌaapa fariseorãmaa:
LUK.14.3	—¿Ɨ̃ipata ewate kꞌayaa bɨ jɨpaipia bɨkꞌã aji, maa–e pɨrã jɨpaikꞌaraa bɨ?
LUK.14.4	Mamĩda ãchi kꞌĩupꞌee para beeji. Mãpai irua chi kꞌayaa bɨ jita atapꞌeda, jɨpatꞌaaji mãikꞌaapa jaraji wãmerã. 
LUK.14.5	Mãpai fariseorãmaa mãgaji:
LUK.14.5	—Pɨchi warra maa–e pɨrã pꞌakꞌa toidú padarida paara, ¿isapai jitana–e pakꞌajikꞌã aji, ɨ̃ipata ewate mĩda?
LUK.14.6	Mamĩda maarepida pꞌanauda–e paji.
LUK.14.7	Jesupa unukꞌãri ma fariseopa awaraarã tꞌɨ̃ pëida su–akꞌɨ pꞌaneeruta su–akꞌɨ beepari piara bɨde, nãga nepɨrɨji jarateeitꞌee:
LUK.14.8	—Eperãpa pɨ tꞌɨ̃ pëikꞌãri miakꞌãipata fiesta oode, su–akꞌɨ beenáaji su–akꞌɨ beepari piara bɨde, eperã pɨ kꞌãyaara waibɨara bɨ tꞌẽe chei perã. 
LUK.14.9	Mãgara chi tꞌɨ̃dapa pɨmaa mãgai: “Téeji pɨ su–akꞌɨ beepari na eperãmaa.” Mãpai pɨ kꞌĩra nejasia bai mãikꞌaapa su–akꞌɨ banai su–akꞌɨ beepari tꞌɨmɨpɨara bɨde. 
LUK.14.10	Ma kꞌãyaara pɨ tꞌɨ̃ pëidakꞌãri, su–akꞌɨ banáji su–akꞌɨ beepari tꞌɨmɨara bɨde, pɨ tꞌɨ̃dapa mãga chemerã: “Kꞌõpꞌãyo, su–akꞌɨ ba chéji su–akꞌɨ beepari piara bɨde.” Mãgara pɨ o–ĩa su–akꞌɨ banai apemaarã waawí mesade. 
LUK.14.11	Tachi Akꞌõrepa chi waibɨara pa kꞌinia bɨ ekꞌariara papiitꞌee. Jõdee chi audua–ee bɨ waibɨara papiitꞌee.
LUK.14.12	Ichiaba Jesupa mãgaji ma fariseorã poro waibɨamaa:
LUK.14.12	—Eperãarã tꞌɨ̃ pëikꞌãri nekꞌo chedamerã pɨchi temaa, tꞌɨ̃ pëináaji pɨchi kꞌõpꞌãyoorã, ɨ̃pemaarã, ëreerã, wa pɨ te kꞌaitꞌa pꞌanɨ pꞌaratꞌara beerã, ma pari ãrapa ichiaba pɨ tꞌɨ̃dai perã nekꞌode ãchi temaa. 
LUK.14.13	Ma kꞌãyaara fiesta ookꞌãri, tꞌɨ̃ pëipia bɨ chupɨria chedeerã, pꞌoyaa tꞌɨa–ee beerã, bɨɨrɨ nɨkꞌanɨkꞌaa beerã mãikꞌaapa tau pꞌãriu beerã. 
LUK.14.14	Mãgá o–ĩa baitꞌee, ma pari ãrapa ne–inaa oodaitꞌee wẽe pꞌanadairã. Ma awara ma pari Tachi Akꞌõrepa pɨmaa ne–inaa pia ooitꞌee, ichia pia akꞌɨ bɨɨrã jai–idaadapꞌeda pꞌirabairuta ewate.
LUK.14.15	Mãga ũrikꞌãri, ma mesade su–akꞌɨ pꞌanadapꞌedaadepema abaapa mãgaji Jesumaa:
LUK.14.15	—¡O–ĩa baitꞌeepɨ chi nekꞌoru nekꞌopata waibɨade Akꞌõre truade!
LUK.14.16	Mãpai Jesupa nãga nepɨrɨji jarateeitꞌee:
LUK.14.16	—Eperãpa chikꞌo waibɨa joopiji mãikꞌaapa eperãarã chokꞌara tꞌɨ̃ pëiji. 
LUK.14.17	Chikꞌo aupa nɨ̃bakꞌãri, pëiji chi chokꞌapari jarade ma tꞌɨ̃ pëida eperãarãmaa: “Chétɨ, jõma aupa jẽra bairã.” 
LUK.14.18	Mamĩda jõmaarãpa: “Pꞌoyaa wãda–eda” ajida. Chi naapemapa mãgaji: “Etꞌewapai mɨa eujã neto ataji. Ichita wãitꞌee akꞌɨde. Mɨ chupɨria kꞌawaapáde aji, pꞌoyaa wã–e perã.” 
LUK.14.19	Awaraapa mãgaji: “Etꞌewapai pꞌakꞌa diez neto atajida aji, mimiapinaitꞌee mɨchi eujãde. Mɨ chupɨria kꞌawaapáde aji, pꞌoyaa wã–e perã.” 
LUK.14.20	Jõdee awaraapa mãgaji: “Ewaa miakꞌãiji. Mapa pꞌoyaa wã–eda” aji. 
LUK.14.21	Chi chokꞌa pëida ãpɨtee cheji chiparimaa jarade. Mãpai ma te chipari kꞌĩraudachi mãikꞌaapa mãgaji chi chokꞌaparimaa: “Wã́ji pꞌuuru jãdee mãikꞌaapa pꞌe anéeji chupɨria chedeerã, pꞌoyaa tꞌɨakꞌaa beerã, tau pꞌãriu beerã mãikꞌaapa bɨɨrɨ nɨkꞌanɨkꞌaa beerã.” 
LUK.14.22	Bɨɨ–apꞌeda, mãgaji chi chokꞌa pëidapa: “Señor, mɨa ooji pɨa jaradakꞌa. Mamĩda su–akꞌɨ beepari atꞌãri pari jẽra bɨda” aji. 
LUK.14.23	Mãpai ma te chiparipa mãgaji chi chokꞌaparimaa: “Mãgara wã́ji o bee chaa eperãarã jɨrɨde, mɨ te pꞌĩu nɨ̃ba chemerã. 
LUK.14.24	Mɨa jara bɨ: Chi eperãarã naa tꞌɨ̃ pëida apidaapa kꞌoda–e paitꞌee mɨ chikꞌo.”
LUK.14.25	Eperãarã chokꞌara nipajida Jesús tꞌẽe. Mapa irua ãpɨtee akꞌɨji mãikꞌaapa mãgaji:
LUK.14.26	—Mɨ ome niparupa mɨ kꞌiniara iru ba–e pɨrã chi akꞌõre, chi nawe, chi wẽra, chi warrarã, chi ɨ̃pemaarã, chi ɨ̃pewẽraarã, ichi paara kꞌinia bai kꞌãyaara, mãgɨ́ pꞌoyaa mëré pa–e pai. 
LUK.14.27	Ichiaba eperã piuamaa bɨ pɨrã mɨde ijãa bɨ kꞌaurepa, mãgɨ́ mëré pa–e pai. 
LUK.14.28	Parãdepema abaapa te ɨtꞌɨa oo kꞌinia bɨ pɨrã, naapɨara juasia–e paikꞌã kꞌawaaitꞌee jõmasaa pꞌaratꞌa falta bɨ ma te oo aupaitꞌee. 
LUK.14.29	Mãga oo–e pɨrã, ma te basa oopꞌeda, pꞌoyaa oo aupa–e pakꞌãri, chi unurutaarãpa pɨ oomaa iru pꞌaneedai. 
LUK.14.30	Jarapataadai: “Na eperãpa te oomaa beeji. Mamĩda pꞌoyaa oo aupa–e paji.” 
LUK.14.31	Maa–e pɨrã, rey wã kꞌinia bakꞌãri jura chõode awaraa rey ome, naapɨara chi soldaorã juasiapari kꞌawaaitꞌee diez mil soldaorãpa pꞌoyaadai wa pꞌoyaada–e pai soldaorã veinte mil ãra ɨ̃rɨ chõo cherutaarã. 
LUK.14.32	Pꞌoyaa–e paita bɨ pɨrã, ¿chi apema rey tꞌɨmɨ́ cheru weda jara pëiitꞌee–ekꞌã kꞌĩra jĩpꞌa pꞌaneedaitꞌee chõoda–ee? 
LUK.14.33	Mãga pɨkꞌa parãdepemapa kꞌĩsiapꞌeda mɨde ijãaitꞌee, ma kꞌaurepa ichia ne–inaa jõmaweda iru bɨ atuaamaa beeru pɨrã, mãgara pꞌoyaa mëré pa–e pai.
LUK.14.34	—Tꞌã pia bɨ. Mamĩda kꞌɨyaa–edaru pɨrã, ¿sãga waya kꞌɨyaapiima? aji. 
LUK.14.35	Pia–e bɨ eujã–itꞌee pɨjida. Ichiaba ne–uu kꞌarra ikꞌaawa pꞌeitꞌee pida pia–e bɨ. Jĩpꞌa batꞌatꞌaaipia bɨda aji. Pia kꞌĩsíatɨ parãpa etꞌewa ũridapꞌedaade kꞌawaadamerã kꞌãata jara kꞌinia bɨ.
LUK.15.1	Ma tꞌẽepai Cesar–itꞌee impuesto pꞌepataarã mãikꞌaapa awaraa kꞌachia oopataarãda apatapꞌedaa kꞌaitꞌa chejida Jesús pedee ũride. 
LUK.15.2	Mapa fariseorã Moisepa pꞌãda jarateepataarã ome iru ãpɨte ikꞌachia pedeejida:
LUK.15.2	—Jãgɨpa pꞌekꞌau kꞌachia oopataarã auteebaipari mãikꞌaapa nekꞌopari ãra ome.
LUK.15.3	Mãpai Jesupa nãga nepɨrɨji jarateeitꞌee:
LUK.15.4	—Parãdepema abaapa cien oveja iru bɨ pɨrã mãikꞌaapa madepema aba atuadaru pɨrã, ¿atabëi–e paikꞌã aji, chi apemaarã noventa y nueve ãchi pꞌanapatamãi chi atuadaida jɨrɨnaitꞌee unu atarumaa? 
LUK.15.5	Unu atakꞌãri, o–ĩapa pɨ ikꞌia ɨ̃rɨ jira atapꞌeda, 
LUK.15.6	aneeitꞌee mãikꞌaapa pachekꞌãri teeda, pɨchi kꞌõpꞌãyoorã tꞌɨ̃ pꞌe ataitꞌee. Mãpai mãgaitꞌee: “O–ĩa pꞌanadáma mɨ oveja atua bada unu atada perã.” 
LUK.15.7	Mɨa jara bɨ: Akꞌõre truade mãgá ichiaba audú o–ĩadaipata pꞌekꞌau kꞌachia ooparipa ichia pꞌekꞌau kꞌachia oopata oo amaakꞌãri mãikꞌaapa Tachi Akꞌõrede ijãa beekꞌãri. O–ĩara pꞌanapata ma kꞌapꞌɨa, o–ĩa pꞌanadai kꞌãyaara noventa y nueve tꞌãri pia beerã kꞌapꞌɨa.
LUK.15.8	—Wẽrapa pꞌaratꞌa tau diez iru bɨpa madepema aba atuadaru pɨrã, ¿lámpara kꞌoo atapꞌeda, piakꞌãa te jã barremaa bee–e paikꞌã unu atarumaa? 
LUK.15.9	Unu atakꞌãri, chi kꞌõpꞌãyoorã tꞌɨ̃ pꞌe ataitꞌee mãikꞌaapa mãgaitꞌee: “O–ĩa pꞌanadáma mɨa unu atada perã pꞌaratꞌa tau atuadaida.” 
LUK.15.10	Mɨa jara bɨ: Angeleerãpa ichiaba mãgá o–ĩadaipata pꞌekꞌau kꞌachia ooparipa ichia pꞌekꞌau kꞌachia oopata oo amaakꞌãri mãikꞌaapa Tachi Akꞌõrede ijãa beekꞌãri.
LUK.15.11	Jesupa ichiaba nãga nepɨrɨji jarateeitꞌee:
LUK.15.11	—Eperãpa warrarã omé iru baji. 
LUK.15.12	Ewari aba chi kꞌũtrãara badapa mãgaji chi akꞌõremaa: “Akꞌõre, teepáde aji, mɨ eerepema netꞌaa pɨ piukꞌãri atabëiitꞌee bɨdepema.” Mãga ooji chi akꞌõrepa. Ma kꞌũtrãa eerepema netꞌaa teeji irumaa. 
LUK.15.13	Maapꞌeda ma warra tꞌẽepemapa ichi eerepema netꞌaa pꞌe atapꞌeda, netokꞌooji mãikꞌaapa ma pꞌaratꞌapa tꞌɨmɨ́ wãji awaraa todee. Mama pꞌaratꞌa pariatua gasta wãpachi mãikꞌaapa jõtꞌaaji ichia oo kꞌiniata oo bɨpa. 
LUK.15.14	Ma awara pꞌaratꞌa jõma jõdaikꞌãri, atꞌapai jarra oojida ma eujãde. Maperã jarra choomaa beeji. 
LUK.15.15	Mapa wãji mimia jɨrɨde ma eujãdepema eperãmaa. Ma eperãpa pëiji sinaarã jɨ̃ade. 
LUK.15.16	Audú jarrapa bi jãwaa kꞌinia bapachi sinaarã chikꞌopa. Mamĩda apidaapa nekꞌopidakꞌaa paji. 
LUK.15.17	Mãpai kꞌĩsia beeji: “Mɨ akꞌõre tede mimiapataarã chokꞌaraarãpa nekꞌodaitꞌee iru pꞌanɨda aji. ¡Jõdee mɨ nama jarrapa piu wã! 
LUK.15.18	Mɨ akꞌõremaa wãitꞌeeda aji. Panakꞌãri, nãga jaraitꞌeeda aji: Akꞌõre, mɨa pꞌekꞌau kꞌachiata ooji Tachi Akꞌõre kꞌĩrapite mãikꞌaapa pɨ ãpɨte. 
LUK.15.19	Waa pɨchi warrakꞌa mɨ iru banáaji. Jĩpꞌa pɨchi mimiaparikꞌa iru báji anaitꞌee.” 
LUK.15.20	Maapꞌeda cheji chi akꞌõre temaa.
LUK.15.20	ʼAtꞌãri tꞌɨmɨ́ cheru weda, chi akꞌõrepa unu ataji mãikꞌaapa chupɨria kꞌawaaji. Pꞌiraji chi warramaa mãikꞌaapa wëre atapꞌeda, kꞌĩra ɨ̃tꞌaaji. 
LUK.15.21	Mãpai chi warrapa mãgaji: “Akꞌõre, mɨa pꞌekꞌau kꞌachiata oojida aji, Tachi Akꞌõre kꞌĩrapite mãikꞌaapa pɨ ãpɨte. Waa pɨchi warrakꞌa iru banáaji. Jĩpꞌa pɨchi mimiaparíkꞌata iru báji.”
LUK.15.22	Mamĩda chi akꞌõre audú o–ĩa bada perã, mãgaji chi mimiapataarãmaa: “Pꞌaru pipɨara bɨta atanátɨ mãikꞌaapa jɨ̃ bɨ́tɨ. Ichiaba ichi juade sortija jɨ̃ bɨ́tɨ mãikꞌaapa ichi bɨɨrɨde chancla jɨ̃ bɨ́tɨ. 
LUK.15.23	Anéetɨ pꞌakꞌa poreera bɨta mãikꞌaapa peetꞌáatɨ. ¡Kꞌodaitꞌee mãikꞌaapa pëiradaitꞌee! 
LUK.15.24	¡Mɨ warra piu pɨkꞌa bada waya chokꞌai bɨ! ¡Chi atua pɨkꞌa bada unu atajidapɨ!” Mãpai fiesta oojida.
LUK.15.25	ʼMãɨmisa chi warra naapema ne–uu kꞌãide baji. Teedaa chekꞌãri, ũri cheji o–ĩa pëira para bɨ. 
LUK.15.26	Mapa mimiapari aba tꞌɨ̃ ataji mãikꞌaapa iidiji: “¿Sãga jõnɨma?” aji. 
LUK.15.27	Mãpai ma mimiaparipa mãgaji: “Pɨ ɨ̃pema pachejida aji. Pɨ akꞌõrepa pꞌakꞌa poreera bɨta peepiji, iru kꞌapꞌɨa kꞌayaa wẽe pacheda perã.” 
LUK.15.28	Mãga ũrikꞌãri, chi ɨ̃pema ne–uu kꞌãideepa cheda kꞌĩraudachi mãikꞌaapa teedaa tꞌĩuamaa beeji. Maperã chi akꞌõre taawaa uchiaji enenee pedeede tꞌĩumerã. 
LUK.15.29	Mamĩda chi warrapa mãgaji chi akꞌõremaa: “Pɨa kꞌawa bɨda aji, mɨ taarã mimiadoo. Ichita kꞌĩra jĩpꞌa oodoo pɨa jaradakꞌa. Mamĩda mɨmaa tee–e paji cabra chakꞌe pida, o–ĩa nekꞌomerã mɨchi kꞌõpꞌãyoorã ome. 
LUK.15.30	Jõdee pɨ warra pacheda–itꞌeeta peepiji pꞌakꞌa poreera bɨ, jõma pɨchi pꞌaratꞌa teeda jõtꞌaaji mĩda prostitutaarã ome.”
LUK.15.31	ʼMãpai chi akꞌõrepa pꞌanauji: “Warra, pɨ ichita mɨ ome bapari. Netꞌaa jõmaweda mɨa iru bɨ përé. 
LUK.15.32	Mamĩda ɨ̃rá o–ĩa pꞌanadaipia bɨ pɨ ɨ̃pema piu pɨkꞌa bada chokꞌai bairã; chi atua bada unu atadapꞌedaa perã.”
LUK.16.1	Jesupa ichiaba nãga nepɨrɨji chi kꞌõpꞌãyoorãmaa jarateeitꞌee:
LUK.16.1	—Eperã pꞌaratꞌara bɨ bapachi. Ichia iru baji mimiapataarã poro waibɨa ichi jua ekꞌari. Ewari aba mãgɨ́ ɨmɨateejida irua netꞌaa pariatua atuapi bada perã. 
LUK.16.2	Mapa chi mimia chiparipa tꞌɨ̃ atapꞌeda, mãgaji: “¿Wãarakꞌã aji, pɨ ãpɨte jara chedapꞌedaa? Ɨ̃raweda pꞌã téeji jõmaweda mɨ netꞌaa iru bɨ, pɨ waa mɨ mimiapataarã poro waibɨa pa–e paitꞌee perã.” 
LUK.16.3	Mãga ũrikꞌãri, ma mimiapataarã poro waibɨapa kꞌĩsiaji: “Ɨ̃rá ¿sãgapɨ ooitꞌeema mɨ mimia chiparipa mɨ mimia wẽe bɨkꞌãri? Juatau wẽe bɨ mimia chaaree ooitꞌee mãikꞌaapa kꞌĩra nejasia bɨ ne–iidipariitꞌee. 
LUK.16.4	Kꞌawa bɨda aji, sãga ooitꞌee eperãarãpa mɨ auteebaidamerã mimia wẽe beekꞌãri.” 
LUK.16.5	Mãpai tꞌɨ̃piji aba–abaa chedamerã chi paraa pꞌanadapꞌedaarã chi mimia chiparimaa. Chi naa chedamaa iidiji: “Pɨa ¿jõmasaa paraa bɨma aji, mɨchi poro waibɨamaa?” 
LUK.16.6	Pꞌanauji: “Aceite olivodee ooda ochocientos galones paraa bɨda” aji. Mãpai ma mimiapataarã poro waibɨapa mãgaji: “Acha bɨda aji, pɨa paraa bada pꞌãda. Nãgɨ́ jẽtꞌáaji mãikꞌaapa awaraata oo atapáde aji, cuatrocientos pari.” 
LUK.16.7	Maapꞌeda iidiji awaraamaa: “¿Pɨa jõmasaa paraa bɨma?” aji. Ma eperãpa pꞌanauji: “Trigo bulto cien paraa bɨda” aji. Mãpai mimiapataarã poro waibɨapa mãgaji: “Acha bɨda aji, pɨa paraa bada pꞌãda. Nãgɨ́ jẽtꞌaapꞌeda, awaraata oo atapáde aji, ochenta bulto pari.” 
LUK.16.8	Chi mimia chiparipa kꞌawaji ma mimiapataarã poro waibɨa kꞌachia bada ikꞌawaa bɨ. Mapa ɨtrɨa–e paji. Ichiaba mãga pɨkꞌa pꞌanɨ na pꞌekꞌau eujãdepema ijãadakꞌaa beerã. Ikꞌawaara pꞌanapata Tachi Akꞌõredeerã kꞌãyaara.
LUK.16.9	ʼMaperã mɨa parãmaa ũraaitꞌee. Na pꞌekꞌau eujãdepema netꞌaa iru pꞌanɨ téetɨ kꞌõpꞌãyoorã atadaitꞌee mɨ–itꞌee. Mãga ooruta pɨrã, ma netꞌaa jõdaikꞌãri, Tachi Akꞌõrepa parã auteebaiitꞌee ichi truade.
LUK.16.10	—Chi tꞌãri jĩpꞌa bɨpa netꞌaa chokꞌara–ee iru bɨ pɨjida, awaraarãmaa teeru pɨrã, aukꞌa teepariitꞌee netꞌaa chokꞌara iru bakꞌãri. Jõdee chi kꞌũrayaa bɨpa teeamaa bɨ pɨrã netꞌaa chokꞌara–ee iru bɨdepema, aukꞌa teeamaa bapariitꞌee netꞌaara iru bakꞌãri. 
LUK.16.11	Mapa parã tꞌãri jĩpꞌa pꞌanada–e pɨrã na pꞌekꞌau eujãdepema netꞌaa, pꞌaratꞌa ome, ¿kꞌaipa ɨtꞌaripema netꞌaa parã jua ekꞌari bɨima? 
LUK.16.12	Ichiaba na pꞌekꞌau eujãde pꞌanɨde chĩara netꞌaa tꞌãri jĩpꞌa akꞌɨda–e pɨrã, ¿kꞌaipa parãmaa ɨtꞌaripema netꞌaa pia teeima?
LUK.16.13	ʼEperã chipariirã omé jua ekꞌari mimia baikꞌaraa bɨ. Mãga bɨ pɨrã, chipari aba kꞌĩra unuamaa iru bai mãikꞌaapa chi apema kꞌinia iru bai, maa–e pɨrã abaapa jara bɨkꞌa ooi mãikꞌaapa chi apemapa jara bɨkꞌa ooamaa bai. Mãga pɨkꞌa apidaapa ooda–e pai Tachi Akꞌõrepa jara bɨkꞌa; pꞌaratꞌa, netꞌaa pia pꞌe bɨ misa.
LUK.16.14	Fariseorãpa ma ũraa ũridakꞌãri, Jesús oo iru pꞌaneejida, pꞌaratꞌa kꞌinia pꞌanadapꞌedaa perã. 
LUK.16.15	Mapa Jesupa mãgaji:
LUK.16.15	—Parã tꞌãri pia beerãkꞌa pꞌanapata eperãarã kꞌĩrapite. Mamĩda Tachi Akꞌõrepa kꞌawa bɨ kꞌĩsia kꞌachia parã tꞌãride iru pꞌanɨ. Ne–inaa parãpa audupɨara kꞌinia iru pꞌanɨ; ma ne–inaa Tachi Akꞌõrepa unuamaa iru bapari.
LUK.16.16	—Moisepa ũraa pꞌãdakꞌãriipa mãikꞌaapa Tachi Akꞌõre pedee jarapataarãpa ũraa pꞌãdakꞌãriipa Juan Bautistapa ũraa jarada parumaa, eperãarãpa jɨrɨpachida Tachi Akꞌõredeerã pꞌaneedaitꞌee ma ũraade jara bɨkꞌa oo pꞌanɨpa. Mamĩda ma ũraa jõru. Juan badakꞌãriipa mɨa pedee pia jarateepari, eperãarãpa kꞌawaadamerã mɨ kꞌaurepa Tachi Akꞌõrepa eperãarã bɨitꞌee ichi jua ekꞌari, ichideerã pꞌaneedamerã.
LUK.16.17	ʼPajã mãikꞌaapa na pꞌekꞌau eujã jõdaridai, jõma Tachi Akꞌõrepa ũraa pꞌãpidade jara bɨkꞌa pꞌasai naaweda.
LUK.16.18	—Eperãpa ichi wẽra amaatꞌaaru pɨrã mãikꞌaapa miakꞌãiru pɨrã awaraa ome, pꞌekꞌau oomaa bɨ Tachi Akꞌõre kꞌĩrapite. Ichiaba eperã miakꞌãiru pɨrã wẽra amaatꞌaada ome, pꞌekꞌau oomaa bɨ Tachi Akꞌõre kꞌĩrapite.
LUK.16.19	—Eperã pꞌaratꞌara bɨ bapachi. Mãgɨ́ pꞌaru pi–ia jɨ̃pachi mãikꞌaapa ewari chaa fiesta waibɨa oopachi. 
LUK.16.20	Ichiaba mama bapachi eperã chupɨria chɨ tꞌɨ̃jarapatapꞌedaa Lázaro. Mãgɨ́ kꞌapꞌɨa jõma aida–idaa baji. Eujãde su–akꞌɨ beepachi ma pꞌaratꞌara bɨ te tꞌĩupatamãi. 
LUK.16.21	Mãga oopachi ma pꞌaratꞌara bɨ mesadeepa chikꞌo baaida kꞌo kꞌinia bada perã. Mama bɨde usaarãpa iru aida senepachida. 
LUK.16.22	Ewari aba ma chupɨria chɨ jai–idaaji mãikꞌaapa angeleerãpa iru jaure ɨtꞌaa ateejida Abraham ome bade. Ichiaba ma pꞌaratꞌara bada piuji mãikꞌaapa ɨajida.
LUK.16.23	ʼMa pꞌaratꞌara bada jaure chupɨria nɨ̃baji piudapꞌedaarãmãi. Mamãikꞌaapa ɨtꞌaa akꞌɨkꞌãri, tꞌɨmɨɨpa unuji Abraham Lázaro ome. 
LUK.16.24	Mãpai biaji: “Mɨchi chonaarã akꞌõchona Abraham, ¡mɨ chupɨria kꞌawáaji! Lázaro jua kꞌɨ̃ paniade beepíji mãikꞌaapa pë́iji mɨ kꞌĩrame kꞌurãtɨpide, na tꞌɨpɨtaude chupɨria nɨ̃bairã.” 
LUK.16.25	Mamĩda Abrahampa pꞌanauji: “Warra, kꞌirãpáji pɨ pia bapachi chokꞌai bakꞌãri; jõdee Lázaro chupɨria bapachi. Ɨ̃rá iru ɨ̃imaa bɨ nama; jõdee pɨ chupɨria nɨ̃bɨ. 
LUK.16.26	Ma awara tachi pꞌanɨ esajĩakꞌa waibɨa kꞌõotꞌari jira bɨ. Mapa chi nãikꞌaapa wã kꞌinia pꞌanɨɨrã pꞌoyaa wãda–e jãmaa. Ichiaba chi jãikꞌaapa che kꞌinia pꞌanɨɨrã pꞌoyaa cheda–e namaa.”
LUK.16.27	ʼMãpai ma pꞌaratꞌara badapa mãgaji: “Mãgara akꞌõchona Abraham, mɨ chupɨria kꞌawáaji. Pë́iji Lázaro mɨchi akꞌõre temaa. 
LUK.16.28	Mama mɨchi ɨ̃pemaarã joisomaa pꞌanapata. Jara pë́iji chenaadamerã namaa, mɨ mia nɨ̃bɨmaa.” 
LUK.16.29	Mamĩda Abrahampa pꞌanauji: “Ãrapa iru pꞌanɨda aji, Moisepa pꞌãda mãikꞌaapa Tachi Akꞌõre pedee jarapataarãpa pꞌãdapꞌedaa. Mãgɨ́ ũraa ũridaipia bɨ mãikꞌaapa Akꞌõrede ijãadaipia bɨ.” 
LUK.16.30	Mamĩda ma pꞌaratꞌara badapa pꞌanauji: “Wãarada aji, akꞌõchona Abraham. Mamĩda piuda chokꞌai pꞌirabaipꞌeda, wãru pɨrã ãramaa, mãgara wãara ãchia pꞌekꞌau kꞌachia oopata oo amaadaitꞌee mãikꞌaapa Akꞌõrede ijãadaitꞌee.” 
LUK.16.31	Mamĩda Abrahampa mãgaji ma pꞌaratꞌara badamaa: “Moisepa pꞌãda mãikꞌaapa Akꞌõre pedee jarapataarãpa pꞌãdapꞌedaa ũri kꞌiniada–e pꞌanɨ pɨrã, ichiaba ijãada–e paitꞌee eperã piuda pꞌirabaipꞌeda, wãru pɨjida ãramaa jarade.”
LUK.17.1	Jesupa mãgaji chi kꞌõpꞌãyoorãmaa:
LUK.17.1	—Na pꞌekꞌau eujãde ichita pꞌekꞌau kꞌachia paraaitꞌee. ¡Mamĩda Tachi Akꞌõrepa kꞌachiadee pëiitꞌeepɨ chi eperãpa pꞌekꞌau kꞌachia oopi bɨ awaraarãmaa! 
LUK.17.2	Piara bakꞌaji kꞌũruma iru otaude jɨ̃ atadapꞌeda, pꞌusa jãde batꞌatꞌaadaitꞌee, ichia na warrarãmaa pꞌekꞌau kꞌachia oopii kꞌãyaara. 
LUK.17.3	¡Kꞌĩrakꞌaupai parãpa mãga oodai!
LUK.17.3	ʼAwaraa ijãaparipa pꞌekꞌau kꞌachia ooru pɨrã, ɨtrɨ́atɨ. Mamĩda irua pꞌekꞌau kꞌachia oo amaa bɨ pɨrã, chupɨria kꞌawáatɨ mãikꞌaapa ma kꞌachia ooda perdonáatɨ. 
LUK.17.4	Ewari abaade pɨmaa ne–inaa kꞌachia ooda siete ooru pɨjida, jarada siete irua jara cheru pɨrã mãga waa oo–e, ichita chupɨria kꞌawáaji mãikꞌaapa ma kꞌachia ooda perdonáaji.
LUK.17.5	Mãpai chi kꞌõpꞌãyoorãpa Jesumaa iidijida:
LUK.17.5	—Taimaa waapɨara ijãapíji Tachi Akꞌõrede.
LUK.17.6	Jesupa pꞌanauji:
LUK.17.6	—Mostaza tau pꞌisi kꞌedee mĩda, waibɨadaipari pakꞌurukꞌa. Mãga pɨkꞌa ɨ̃rá parãpa wãara ijãaruta pɨrã, ma–ãri pida, ne–inaa oodai Akꞌõrepa kꞌinia bɨkꞌa. Waapɨara ijãadakꞌãri, ne–inaa waibɨara oodai iru–itꞌee. Mãga pꞌanadakꞌãri, na nejõ bɨɨrɨmaa jaradai: “Jãmãikꞌaapa ãyaa wã́ji mãikꞌaapa pꞌusa jãde baaináji.” Mãgá wãara ijãarutara, ma nejõ bɨɨrɨpa ooi parãpa jararutakꞌa.
LUK.17.7	—Parãdepemapa chokꞌapari aba iru bɨ ne–uu kꞌãide mimia bapꞌeda maa–e pɨrã oveja akꞌɨdeepa cheru pɨrã, ¿nãga jarakꞌajikꞌã? “Su–akꞌɨ béeji mãikꞌaapa nekꞌóji.” 
LUK.17.8	Mãga–e. Ma kꞌãyaara nãga jarai: “Mɨ–itꞌee nejóoji mãikꞌaapa mɨa iidiruta anéeji, mɨ nekꞌomaa, ne–inaa tomaa bɨ misa. Tꞌẽepai pɨ nekꞌoi mãikꞌaapa ne–inaa toi.” 
LUK.17.9	Ma awara pɨa gracias jara–e paitꞌee ma chokꞌaparipa ooda pari pɨa jaradakꞌa. 
LUK.17.10	Mãga pɨkꞌa parãpa oodapꞌeda jõmaweda Akꞌõrepa jaradakꞌa, irumaa nãga jaradaipia bɨ: “Pɨata tai chokꞌapari. Jĩpꞌa oojida pɨa jaradakꞌa.”
LUK.17.11	Jesús ode wãde Jerusalendee, wãyaaji Samaria eujãde mãikꞌaapa Galilea eujãde. 
LUK.17.12	Panaji pꞌuuru chakꞌede. Mama irumaa chejida diez ɨmɨkꞌĩraarã leprapa kꞌayaa pꞌanɨ. Mamĩda tꞌɨmɨ́ pꞌaneejida mãgá kꞌayaa pꞌanadapꞌedaa perã. 
LUK.17.13	Mãga nɨde biajida:
LUK.17.13	—Jesús, Tachi Jarateepari, ¡tai chupɨria kꞌawáaji!
LUK.17.14	Jesupa ãchi unukꞌãri, mãgaji:
LUK.17.14	—Pꞌaareerãmaa wã́tɨ jarade Tachi Akꞌõre juapa pãchi kꞌapꞌɨa jɨpakꞌooda.
LUK.17.14	Mãgá wãrutade, jɨpa pꞌaneejida. 
LUK.17.15	Ma diezdepema abaapa unukꞌãri ichi kꞌapꞌɨa jɨpada, ãpɨtee o–ĩa cheji. Tachi Akꞌõremaa golpe pedee pia jara cheji. 
LUK.17.16	Mãpai Jesús kꞌĩrapite bedabaidachi ichi tau bɨɨrɨ eujãde tꞌõbairumaa. Mãga ooji gracias jaraitꞌee ichi jɨpada perã. Ma eperã judio–e paji. Samaria eujãdepema paji. 
LUK.17.17	Mãpai Jesupa mãgaji:
LUK.17.17	—¿Diez paji–ekꞌã aji, jɨpa pꞌaneedapꞌedaarã ãchi kꞌayaadeepa? ¿Sãma pꞌanɨma apemaarã nueve? 
LUK.17.18	¿Na kꞌĩra tewaraa aupaita chejikꞌã aji, gracias jarade Tachi Akꞌõremaa?
LUK.17.19	Mãpai Jesupa mãgaji ma eperãmaa:
LUK.17.19	—Pꞌirabáiji mãikꞌaapa wã́ji. Pɨa wãara ijãada perã, jɨpa beejida aji.
LUK.17.20	Fariseorãpa Jesumaa iidijida:
LUK.17.20	—¿Sãapaita Tachi Akꞌõrepa ichia pëida rey papiitꞌee na eujãde?
LUK.17.20	Jesupa pꞌanauji:
LUK.17.20	—Tachi Akꞌõrepa pëida rey papi–e paitꞌee eperãarã taide. 
LUK.17.21	Eperãarãpa jarada–e paitꞌee: “Iru nama bɨ” maa–e pɨrã “iru jãma bɨ”. Mãga pꞌoyaa jarada–e iru parã ome bapari perã, unuda–e pꞌanɨ mĩda.
LUK.17.22	Mãpai Jesupa chi kꞌõpꞌãyoorãmaa mãgaji:
LUK.17.22	—Ewari cherude parãpa mɨ, chi Eperã Akꞌõre Truadepema, audú unu kꞌinia jõnadaitꞌee. Mamĩda unuda–e paitꞌee. 
LUK.17.23	Eperãarã ũkꞌuruurãpa jaradaitꞌee: “Iru nama bɨ” maa–e pɨrã “iru jãma bɨ”. Mamĩda wãnáatɨ ãchia jara pꞌanɨmaa mãikꞌaapa ijãanáatɨ ãchi pedee. 
LUK.17.24	Atu pꞌanɨde pa tau pꞌorepꞌorekꞌãri pajã jõmaweda ɨ̃daa ataparikꞌa, mãga pɨkꞌa atu pꞌanɨde mɨ, chi Eperã Akꞌõre Truadepema, waya cheitꞌee. 
LUK.17.25	Mamĩda mãga pai naaweda ɨ̃rapemaarãpa mɨ chupɨria papidaitꞌee mãikꞌaapa yiaraa iru pꞌanadaitꞌee. 
LUK.17.26	Noé bada ewaride pꞌasadakꞌa, mãga pɨkꞌa pꞌasaitꞌee mɨ, chi Eperã Akꞌõre Truadepema waya chekꞌãri. 
LUK.17.27	Maapai eperãarã nekꞌopachida, ne–inaa topachida mãikꞌaapa miakꞌãipachida Noé ichi barcode bataurumaa. Mãpai kꞌoi che nɨ̃beeji, na pꞌekꞌau eujã ũudachi mãikꞌaapa eperãarã jõmaweda kꞌiniidachida. 
LUK.17.28	Mãga paji ichiaba Lot bapariikꞌãri. Eperãarã nekꞌo para bapachi, to para bapachi, ne–inaa neto para bapachi, ne–uu para bapachi mãikꞌaapa te oo para bapachi. 
LUK.17.29	Mamĩda Lot Sodoma pꞌuurudeepa uchiakꞌãri, ma ewate ɨtꞌariipa kꞌoi tau baaiparikꞌa, azufre mãukꞌa baaiji tꞌɨpɨtau ome ma pꞌuuru ɨ̃rɨ. Mapa ma pꞌuurudepemaarã jõmaweda kꞌiniidachida. 
LUK.17.30	Mãga pɨkꞌa paitꞌee Eperã Akꞌõre Truadepema waya chekꞌãri. Eperãarãpa Tachi Akꞌõrede kꞌĩsiada–e pꞌanadaitꞌee.
LUK.17.31	ʼMa ewate eperã terrazade bɨ pɨrã, mamãikꞌaapa ɨrabaikꞌãri, teedaa tꞌĩukꞌaraa bɨ ichi netꞌaa pꞌe atade. Ma awara eperã ichi ne–uu kꞌãide ni pɨrã, teedaa cheikꞌaraa bɨ ichi netꞌaa atade. 
LUK.17.32	Kꞌirãpátɨ Lot wẽra pꞌasada. 
LUK.17.33	Eperã piuamaa bɨ pɨrã mɨde ijãapari kꞌaurepa, mãgɨ́ piukꞌãri atuaitꞌee. Mamĩda eperã piuru pɨrã mɨde ijãapari kꞌaurepa, mãgɨ́ eperã piukꞌãri, ɨtꞌaa wãitꞌee.
LUK.17.34	ʼMɨa jara bɨ: Ma ewate pꞌãrikꞌua mɨ waya cheitꞌee. Omé araa pꞌaru abaade kꞌãi pꞌanɨde angeleerãpa aba ɨtꞌaa ateedaitꞌee; chi apema atabëidaitꞌee. 
LUK.17.35	Ichiaba wẽraarã omé trigo bamaa pꞌanadaitꞌee kꞌũrumade. Aba ɨtꞌaa ateedaitꞌee; chi apema atabëidaitꞌee. 
LUK.17.36	[Ichiaba ɨmɨkꞌĩraarã omé ne–uu kꞌãide mimiamaa pꞌanadaitꞌee. Aba ɨtꞌaa ateedaitꞌee; chi apema atabëidaitꞌee.]
LUK.17.37	Mãpai Jesús kꞌõpꞌãyoorãpa iidijida:
LUK.17.37	—Tachi Waibɨa, ¿sãma mãga pꞌasaitꞌeema? ajida.
LUK.17.37	Pꞌanauji:
LUK.17.37	—Piuda kꞌapꞌɨa bɨmãi, ãkoso seedaipatada aji.
LUK.18.1	Jesupa chi kꞌõpꞌãyoorãmaa nãga nepɨrɨji jarateeitꞌee ichita sẽda–ee ɨtꞌaa tꞌɨ̃pataadamerã. 
LUK.18.2	Mãgaji:
LUK.18.2	—Pꞌuuru abaade charra bapachi. Mãgɨpa Tachi Akꞌõre, eperãarã paara waaweekꞌaa paji. 
LUK.18.3	Ma pꞌuurude ichiaba bapachi pꞌẽtrãa. Mãgɨ́ nepɨra iru baji awaraa eperã ome. Mapa wãpachi ma charramaa irua ma nepɨra akꞌɨmerã. 
LUK.18.4	Ewari chaa ma charrapa iru pedee ũripachi mĩda, kꞌaripa kꞌiniakꞌaa paji. Mamĩda tꞌẽepai kꞌĩsiaji: “Mɨa Tachi Akꞌõre waaweekꞌaa, eperãarã jida. 
LUK.18.5	Mamĩda na pꞌẽtrãapa mɨ itu bɨ–e bairã, mɨ tꞌãri kꞌachiadai naaweda, kꞌaripaitꞌee waa chenaamerã.”
LUK.18.6	Mãpai Jesupa ichiaba mãgaji:
LUK.18.6	—Ma charra kꞌachia bɨpa mãga ooji pɨrã ma pꞌẽtrãa ome, 
LUK.18.7	audupɨara Tachi Akꞌõrepa ichia jɨrɨtꞌeradaarã kꞌaripaitꞌeeda aji, ãrapa ɨtꞌaa iidipata perã ãstaawa, pꞌãrikꞌua pida. ¿Ãramaa taarã nɨpiikꞌã? 
LUK.18.8	Mɨa jara bɨ: Taarã–e weda ãra kꞌaripaitꞌee. Mamĩda mɨ, chi Eperã Akꞌõre Truadepema waya chekꞌãri, ¿unu cheikꞌã aji, na pꞌekꞌau eujãde pꞌanɨ ijãapataarã atꞌãri mɨde wãara ijãapata?
LUK.18.9	Jesupa awaraa nepɨrɨji jarateeitꞌee chi awaraarã ekꞌariara akꞌɨ pꞌanɨɨrãmaa, ãchi tꞌãri piara pꞌanɨ jĩakꞌaapa:
LUK.18.10	—Ɨmɨkꞌĩraarã omé wãjida Tachi Akꞌõre te waibɨadee ɨtꞌaa tꞌɨ̃de. Aba fariseo paji. Jõdee chi apemapa Cesar–itꞌee impuesto pꞌepachi. 
LUK.18.11	Ma fariseo akꞌɨnɨ̃ beepꞌeda, nãga ɨtꞌaa tꞌɨ̃pachi: “Aai, Akꞌõre, pɨmaa gracias jarapari, mɨ apemaarãkꞌa bakꞌaa perã. Mɨ nechɨayaa bakꞌaa; kꞌachia ooyaa bakꞌaa; chĩara wẽra ome kꞌãikꞌaa mãikꞌaapa ookꞌaa jã impuesto Cesar–itꞌee pꞌeparipa ooparikꞌa. 
LUK.18.12	Tomia chaa kꞌãima omé nekꞌokꞌaa ɨtꞌaa tꞌɨ̃itꞌee mãikꞌaapa mɨa jitaru ne–inaa diezdepema chaa aba pɨmaa teepari.” 
LUK.18.13	Mamĩda ma Cesar–itꞌee impuesto pꞌepari tꞌɨmɨ́ bainɨ̃ baji, audú pꞌekꞌau kꞌachia ooyaa bɨ jĩakꞌaapa. Mapa ɨtꞌaa pida akꞌɨkꞌaa paji. Jĩpꞌa tꞌũa tꞌaapꞌe nɨ̃bapachi mãikꞌaapa ɨtꞌaa tꞌɨ̃pachi: “Aai, Akꞌõre, mɨ chupɨria kꞌawáaji pꞌekꞌau kꞌachia ooyaa bairã.” 
LUK.18.14	Mɨa jara bɨ: Ma impuesto pꞌepari kꞌãiwee wãji ichi temaa, Tachi Akꞌõrepa irua pꞌekꞌau kꞌachia oopata wẽpapida perã. Jõdee mãga–e paji ma fariseo ome. Tachi Akꞌõrepa irua pꞌekꞌau kꞌachia oopata wẽpapi–e paji. Chi awaraarã kꞌãyaara waibɨara pa kꞌinia bɨ ekꞌariara baitꞌee Tachi Akꞌõre kꞌĩrapite. Jõdee chi audua–ee bɨ awaraarã kꞌãyaara waibɨara paitꞌee Tachi Akꞌõre kꞌĩrapite.
LUK.18.15	Ichiaba eperãarãpa warra chakꞌeerã aneejida Jesumaa iru jua bɨmerã ãra ɨ̃rɨ mãikꞌaapa bendiciamerã. Mamĩda chi kꞌõpꞌãyoorãpa mãga unudakꞌãri, ma warrarã aneedapꞌedaarã ɨtrɨajida. 
LUK.18.16	Mãpai Jesupa chi kꞌõpꞌãyoorã tꞌɨ̃ pꞌeji mãikꞌaapa mãgaji:
LUK.18.16	—Ichiakꞌau mɨmaa warrarã chepítɨ, Tachi Akꞌõrepa ãra jĩakꞌaarã bɨitꞌee perã ichi jua ekꞌari, ichideerã pꞌaneedamerã. 
LUK.18.17	Mɨa wãarata jararu. Warra chaipa tꞌãripa wãara ijãapari. Eperãpa mãgá Tachi Akꞌõrede ijãa–e pɨrã, pꞌoyaa ba–e pai iru jua ekꞌari ichideerã ome.
LUK.18.18	Eperãarã poro waibɨapa iidiji Jesumaa:
LUK.18.18	—Tachi Jarateepari tꞌãri pia, ¿kꞌãata mɨa ooipia bɨma aji, ɨtꞌaa wãitꞌee?
LUK.18.19	Jesupa pꞌanauji:
LUK.18.19	—¿Sãapꞌeda mɨmaa tꞌãri pia bɨda a bɨma? aji. Tꞌãri pia apaita bɨ: mãgɨ́ Tachi Akꞌõre. 
LUK.18.20	Pɨa kꞌawa bɨ Tachi Akꞌõrepa Moisemaa ũraa pꞌãpida:
LUK.18.20	‘Eperã peenáaji; miakꞌãi bɨ pɨrã, awaraarã ome kꞌãináaji; nechɨanáaji; seewa jaranáaji chĩara kꞌachiade baaipiitꞌee; pɨchi akꞌõre mãikꞌaapa pɨchi nawe kꞌinia iru baparíiji mãikꞌaapa ãra pedee ũriparíiji.’ 
LUK.18.21	Mãpai ma eperãpa mãgaji:
LUK.18.21	—Mɨa ma jõma ooparida aji, kꞌũtrãa weda.
LUK.18.22	Mãga ũrikꞌãri, Jesupa pꞌanauji:
LUK.18.22	—Ne–inaa aba waide oo–e bɨ. Pɨchi netꞌaa jõmaweda netokꞌoonáji mãikꞌaapa chupɨria beerãmaa ma pꞌaratꞌa téeji. Mãga ooru pɨrã, ne–inaa pipɨara iru baitꞌee Tachi Akꞌõre eujãde. Mãga oopꞌeda, mɨ ome nipa chéji.
LUK.18.23	Mamĩda mãga ũrikꞌãri, ma eperã kꞌĩra pia–ee wãji, pꞌaratꞌa audú kꞌinia bada perã. 
LUK.18.24	Mãga unukꞌãri, Jesupa mãgaji:
LUK.18.24	—¡Chaaree bɨ pꞌaratꞌara beerã pꞌaneedaitꞌee Tachi Akꞌõre jua ekꞌari ichideerã ome! 
LUK.18.25	Chaareera bɨda aji, pꞌaratꞌara bɨ beeitꞌee Tachi Akꞌõre jua ekꞌari, camello aguja taude wãyaai kꞌãyaara.
LUK.18.26	Mãpai chi ũri pꞌanadapꞌedaarãpa iidijida:
LUK.18.26	—Mãgara, ¿kꞌaita pꞌoyaa ɨtꞌaa wãyama? ajida.
LUK.18.27	Jesupa pꞌanauji:
LUK.18.27	—Eperãarã pꞌoyaa ɨtꞌaa wãda–eda aji, ãchi kꞌĩradoopa, audú chaaree bairã. Mamĩda Tachi Akꞌõre–itꞌee ne–inaa chaaree wẽ–eda aji.
LUK.18.28	Mãpai Pedropa mãgaji:
LUK.18.28	—Tachi Waibɨa, tai netꞌaa jõmaweda atabëijida pɨ ome nipapataadaitꞌee.
LUK.18.29	Jesupa pꞌanauji:
LUK.18.29	—Mɨa wãarata jararu. Eperã mɨde ijãa bɨ kꞌaurepa atabëiru pɨrã ichi te, wẽra, ɨ̃pemaarã, akꞌõreerã maa–e pɨrã warrarã, 
LUK.18.30	mãgɨ́ eperãpa waapɨara ataitꞌee na pꞌekꞌau eujãde bɨ misa, mãikꞌaapa piukꞌãri, ichita chokꞌai bapariitꞌee Tachi Akꞌõre ome.
LUK.18.31	Tꞌẽepai Jesupa chi kꞌõpꞌãyoorã doce awara ãi tꞌɨ̃ pꞌe ataji mãikꞌaapa mãgaji:
LUK.18.31	—Ɨ̃rá tachi Jerusalendee wãdaitꞌee. Mama jõmaweda chonaarãwedapema Akꞌõre pedee jarapataarãpa pꞌãdapꞌedaakꞌa pꞌasaitꞌee mɨ, chi Eperã Akꞌõre Truadepema ome. 
LUK.18.32	Kꞌachia beerãpa mɨ kꞌĩra tewaraarãmaa teedaitꞌee. Mãgɨɨrãpa mɨ oo iru pꞌanadaitꞌee, ikꞌachia jaradaitꞌee mɨmaa mãikꞌaapa kꞌĩramaa idudaitꞌee. 
LUK.18.33	Maapꞌeda mɨ wɨdaitꞌee mãikꞌaapa peetꞌaadaitꞌee. Mamĩda ewari õpeemaa mɨ waya chokꞌai pꞌirabaiitꞌeeda aji.
LUK.18.34	Jesús kꞌõpꞌãyoorãpa maarepida kꞌawada–e paji irua jarada. Ichiaba kꞌawada–e paji kꞌãaredeta pedee baji. Irua jara kꞌinia bada pꞌoyaa kꞌawadakꞌaa paji.
LUK.18.35	Jesús Jericó pꞌuuru kꞌaitꞌa pakꞌãri, unuji tau pꞌãriu bɨ o bi ikꞌaawa su–akꞌɨ bɨ. Mãgɨ́ chupɨria chɨpa chi wãyaarutaarãmaa pꞌaratꞌa iidimaa baji. 
LUK.18.36	Ũrikꞌãri eperãarã chokꞌara wãyaa wãruta ichi ikꞌaawa, iidiji:
LUK.18.36	—¿Kꞌaita nama wãyaa wãdama? aji.
LUK.18.37	Pꞌanaujida:
LUK.18.37	—Jesús Nazaret pꞌuurudepemata wãyaa wãda ajida.
LUK.18.38	Mãga ũrikꞌãri, ma tau pꞌãriu bɨpa biaji:
LUK.18.38	—¡Jesús, Rey David Warra,
LUK.18.39	Chi naa wãdapꞌedaarãpa ɨtrɨatꞌaapachida kꞌĩupꞌee beemerã. Mamĩda waapɨara biapachi:
LUK.18.39	—Rey David Warra, mɨ chupɨria kꞌawáaji.
LUK.18.40	Mãpai Jesús akꞌɨnɨ̃ beeji mãikꞌaapa jaraji aneedamerã. Kꞌaitꞌa pachekꞌãri, Jesupa iidiji:
LUK.18.41	—¿Kꞌãata kꞌinia bɨma aji, mɨa pɨ ome oomerã?
LUK.18.41	Tau pꞌãriu bɨpa pꞌanauji:
LUK.18.41	—Tachi Waibɨa, mɨchi taupa pia unu kꞌinia bɨda aji.
LUK.18.42	Mãpai Jesupa mãgaji:
LUK.18.42	—¡Unúji! Pɨa ijãada perã, jɨpa beejida aji.
LUK.18.43	Aramãgá ma tau pꞌãriu badapa pia unu beeji mãikꞌaapa Jesús tꞌẽe wãji. O–ĩapa pia pedeeji Tachi Akꞌõremaa. Ichiaba Jesupa ooda unudapꞌedaarãpa o–ĩapa pia pedee pꞌaneejida Tachi Akꞌõremaa.
LUK.19.1	Jesús Jericó pꞌuurude panakꞌãri, nipaji calle jãde. 
LUK.19.2	Mama bapachi eperã pꞌaratꞌara bɨ, tꞌɨ̃jarapatapꞌedaa Zaqueo. Mãgɨ́ Cesar–itꞌee impuesto pꞌepataarã poro waibɨa paji. 
LUK.19.3	Ma eperãpa Jesús kꞌawa kꞌinia baji. Mamĩda pꞌoyaa unukꞌaa paji, eperãarã audú chokꞌara nipadapꞌedaa perã iru ome. Ma awara ichi audú jepꞌeda baji. 
LUK.19.4	Mapa Jesús naa pꞌiraji mãikꞌaapa ɨtꞌɨ́ padachi pakꞌuru o bi ikꞌaawa badade Jesús wãyaaitꞌeemãi. 
LUK.19.5	Mãpai Jesús Zaqueo badamãi wãyaa wãkꞌãri, ɨtꞌaa akꞌɨji mãikꞌaapa mãgaji:
LUK.19.5	—Zaqueo, isapai ɨrabáiji jãmãikꞌaapa, idi mɨ pɨ tede beeitꞌee perã.
LUK.19.6	Aramãgá Zaqueo ɨrabaidachi mãikꞌaapa tꞌãri o–ĩa Jesús ateeji ichi temaa. 
LUK.19.7	Mãga unudakꞌãri, arii pꞌanadapꞌedaarã jõmaarãpa ikꞌachia pedee pꞌaneejida Jesús ãpɨte, iru wãda perã pꞌekꞌau kꞌachia ooyaa bɨda apata tede. 
LUK.19.8	Tꞌẽepai teeda pꞌanadakꞌãri, Zaqueo bainɨ̃ beeji mãikꞌaapa mãgaji:
LUK.19.8	—Tachi Waibɨa, mɨa netꞌaa pꞌe iru bɨdepema esa–aukꞌa chupɨria beerãmaa teeitꞌeeda aji. Ichiaba chĩara pꞌaratꞌa chɨadoo pɨrã, ma chɨada aba chaachaa pari kꞌĩmari teeitꞌeeda aji.
LUK.19.9	Mãpai Jesupa mãgaji:
LUK.19.9	—Idi Tachi Akꞌõrepa na te chipari kꞌaripa ataji iru o kꞌachiade wãdadeepa, aukꞌa Tachi Akꞌõrede ijãapari perã, ichi chonaarãwedapema akꞌõchona Abrahampa ijãadakꞌa. 
LUK.19.10	Ma–itꞌeepɨ mɨ, chi Eperã Akꞌõre Truadepema cheji; atua beerã jɨrɨitꞌee mãikꞌaapa o kꞌachiadeepa kꞌaripa ataitꞌee.
LUK.19.11	Eperãarãpa ũrimaa pꞌanajida Jesupa mãga jarakꞌãri. Jerusalén kꞌaitꞌa bada perã, ãchia kꞌĩsiajida taarã–ee Tachi Akꞌõrepa iru rey papiitꞌee. Mapa Jesupa nãga nepɨrɨji jarateeitꞌee.
LUK.19.12	—Pꞌaratꞌara beerãdepema aba bapachi. Mãgɨ́ tꞌɨmɨ́ wãji awaraa eujãdee, Cesarpa ichi rey bɨmerã mãikꞌaapa tꞌẽepai ichi ãpɨtee chemerã ichi eujã akꞌɨde. 
LUK.19.13	Mamĩda wãi naaweda, tꞌɨ̃ pꞌeji ichi mimiapataarã diez mãikꞌaapa pꞌaratꞌa waibɨa
LUK.19.14	Mamĩda ichi eujãdepemaarãpa iru kꞌĩra unuamaa iru pꞌanapachida. Mapa iru tꞌẽe eperãarã pëijida jaradamerã: “Kꞌiniada–e jã eperã tai rey pamerã.”
LUK.19.15	ʼMãga jara pëijida mĩda, Cesarpa iru rey bɨji. Ma tꞌẽepai waya cheji ichi eujãdee. Pachekꞌãri, tꞌɨ̃ pëiji ichi mimiapataarã, mãgɨ́ pꞌaratꞌa teedaarãmaa, kꞌawaa kꞌinia bada perã jõmasaa eepa iru pꞌanɨ ãchi chaachaa. 
LUK.19.16	Chi naa chedapa mãgaji: “Señor, pɨa pꞌaratꞌa teeda mɨmaa, ma pꞌaratꞌa tau chaa waa diez eepa wãjida” aji. 
LUK.19.17	Reypa mãgaji: “¡Pɨ pia bɨda aji, pia mimiapari perã! Mɨa atabëida pia akꞌɨji mãikꞌaapa aɨ ɨ̃rɨ waapɨara uchiapiji. Mãga ooda perã ɨ̃rá mɨa pɨ eperãarã poro waibɨa papiitꞌee pꞌuuru diez akꞌɨpariimerã.” 
LUK.19.18	Araarepema mimiaparipa ichiaba jara cheji: “Señor, pɨa pꞌaratꞌa teeda mɨmaa, ma pꞌaratꞌa tau chaa waa joisomaa eepa wãjida” aji. 
LUK.19.19	Ichiaba mãgɨmaa reypa mãgaji: “Mãgara pɨa pꞌuuru joisomaa akꞌɨpariitꞌeeda” aji.
LUK.19.20	ʼMamĩda awaraa mimiapari chedapa mãgaji: “Señor, acha bɨda aji, pɨa pꞌaratꞌa mɨmaa teeda. Pꞌarude pia jɨ̃ bɨpꞌeda, ɨa iru bajida aji. 
LUK.19.21	Mɨa pɨ waawee bapari, kꞌawa bairã pɨa eperãarã pia chupɨria kꞌawakꞌaa. Kꞌawa bɨ pɨchia ne–inaa jõma pꞌe atapari awaraarã mimiadapꞌedaa pari.” 
LUK.19.22	Mãpai ma reypa mãgaji: “¡Mimiapari kꞌachia! Pɨa jaradakꞌa ooitꞌeeda aji, pɨ ome. Kꞌawa bɨda a bɨ, mɨa pia chupɨria kꞌawakꞌaa mãikꞌaapa mɨa ne–inaa jõma pꞌe atapari awaraarã mimiadapꞌedaa pari. 
LUK.19.23	Mãgara ¿sãapꞌeda pɨa mɨ pꞌaratꞌa ɨana–e pajima aji, pꞌaratꞌa ɨapata tede, mɨ chekꞌãri, mãpemaarãpa mɨmaa waya teedamerã aɨ ɨ̃rɨ eepadapꞌedaa ome?” 
LUK.19.24	Mãpai ma reypa mãgaji arii pꞌanadapꞌedaarãmaa: “Jãri atátɨ mɨa pꞌaratꞌa teeda irumaa mãikꞌaapa téetɨ ma pꞌaratꞌa tau chaa waa diez eepadamaa.” 
LUK.19.25	Mãpai ãchia mãgajida: “Mamĩda tachi poro waibɨa, ¡irua ma tau chaa waa diez eepada iru bɨda!” ajida. 
LUK.19.26	Mãpai ma reypa mãgaji: “Mɨa jara bɨ: Chi iru bɨmaa waapɨara teeitꞌee. Mamĩda chi makꞌɨara wẽe bɨpa ma–ãri iru bɨ paara jãri ataitꞌeeda aji. 
LUK.19.27	Ma awara jɨrɨnátɨ mɨ kꞌiniada–ee pꞌanadapꞌedaarã ãchi rey pamerã. Anéetɨ mɨ kꞌĩrapite mãikꞌaapa peekꞌóotɨ.”
LUK.19.28	Ma pedee jara aupapꞌeda, Jesús wãji Jerusalén ode. 
LUK.19.29	Olivo Eede, Betfagé mãikꞌaapa Betania pꞌuuru kꞌaitꞌa panadakꞌãri, chi kꞌõpꞌãyoorã omé naa pëiji. 
LUK.19.30	Ãramaa mãgaji:
LUK.19.30	—Wã́tɨ ara bɨ pꞌuuru tachi kꞌĩrapite bɨmaa. Panadakꞌãri, ununadaitꞌee burro jɨ̃ bainɨ̃ bɨ, waide apida batauda–e pꞌanɨ iru ɨ̃rɨ. Ẽra atátɨ mãikꞌaapa anéetɨ. 
LUK.19.31	Apidaapa iidiruta pɨrã kꞌãare–itꞌee ẽramaa pꞌanɨ, jarátɨ: “Tachi Waibɨapa arakꞌatɨa atee kꞌinia bɨ.”
LUK.19.32	Mãpai Jesús kꞌõpꞌãyoorã wãjida mãikꞌaapa ununajida jõma irua jaradakꞌa. 
LUK.19.33	Ma burro ẽramaa pꞌanɨ misa, chipariirãpa iidijida:
LUK.19.33	—¿Kꞌãare–itꞌee ẽramaa pꞌanɨma? ajida.
LUK.19.34	Pꞌanaujida:
LUK.19.34	—Tachi Waibɨapa arakꞌatɨa atee kꞌinia bɨda ajida.
LUK.19.35	Mãpai ma burro Jesumaa ateedapꞌeda, ãchi ɨ̃rɨpema pꞌaru jɨ̃patapꞌedaa ata bɨjida aɨ ɨ̃rɨ mãikꞌaapa bataupijida.
LUK.19.36	Wãruta misa, eperãarãpa ãchi ɨ̃rɨpema pꞌaru tꞌõ jẽra bɨjida o jãde, ãchi rey pai jĩakꞌaapa. 
LUK.19.37	Mãpai Olivo Eedeepa ɨrabaipata o kꞌaitꞌa pa wãdakꞌãri, jõmaweda iru ome nipapataarã o–ĩapa biukꞌa para beeji, taarã–ee ãchi rey pai jĩakꞌaapa. O–ĩapa Tachi Akꞌõremaa pedee pia pedeepachida, ãchia unudapꞌedaa perã Jesupa oo bɨ; ne–inaa eperãarãpa pꞌoyaa oodakꞌaa ãchi juadoopa. 
LUK.19.38	Mãgapachida:
LUK.19.38	—‘¡Kꞌĩra wãree Akꞌõre eujãde, Tachi Kꞌaripapari reykꞌa cheru perã! ¡Ɨ̃rá Tachi Akꞌõre kꞌãiwee bapariitꞌee ichi eperãarã ome! ¡Iru jõmaarã kꞌãyaara waibɨara bɨ!’ 
LUK.19.39	Mãpai ũkꞌuru fariseorã ma eperãarã tꞌãide pꞌanadapꞌedaarãpa Jesumaa mãgajida:
LUK.19.39	—Tachi Jarateepari, pɨ ome nipapataarã ɨtrɨapáde ajida, mãga jaranaadamerã.
LUK.19.40	Mamĩda Jesupa pꞌanauji:
LUK.19.40	—Na eperãarã kꞌĩupꞌee pꞌaneeruta pɨrã, mãu paara mãga biadaitꞌeeda aji.
LUK.19.41	Jerusalén pꞌuuru kꞌaitꞌa parutade Jesupa araa akꞌɨkꞌãri, jẽedachi. 
LUK.19.42	Mãpai mãgaji:
LUK.19.42	—¡Pɨdepemaarãpa mɨde ijãadapꞌedaa paara, idi weda mɨa parã kꞌãiwee pꞌaneepikꞌaji! Mamĩda mãga kꞌawada–e pꞌanadairã, parã–itꞌee mera pɨkꞌa bɨ. Mapa pꞌoyaa unuda–e Tachi Akꞌõrepa oo bɨ. 
LUK.19.43	Jerusalén, ewari cherude pɨmaa ne–inaa kꞌachia pꞌasaitꞌee. Pɨ kꞌĩra unuamaa iru pꞌanapataarãpa muralla yoorodee oodaitꞌee pɨ ikꞌaawa. Pɨ wapꞌɨra atadaitꞌee mãikꞌaapa ma muralladeepa pɨ kꞌidaa chaa wawadaitꞌee. 
LUK.19.44	Pɨ muralla jõma tꞌeetꞌaadaitꞌee, edajãdepema te jẽra bɨ paara. Aɨde pꞌanɨɨrã chokꞌara peedaitꞌee. Mãu apida bee–e paitꞌee awaraa mãu ɨ̃rɨ, pɨdepemaarãpa ũridaamaa pꞌanadapꞌedaa perã mɨa parã kꞌaripa chekꞌãri.
LUK.19.45	Jerusalén pꞌuurude panadakꞌãri, Jesús Tachi Akꞌõre te waibɨade tꞌĩuji mãikꞌaapa jëremaa beeji aɨde ne–inaa netomaa pꞌanadapꞌedaarã. 
LUK.19.46	Mãgaji:
LUK.19.46	—Tachi Akꞌõre Ũraa pꞌã jẽra bɨde jara bɨ:
LUK.19.46	‘Mɨ te ɨtꞌaa tꞌɨ̃pata teda apatadaitꞌee.’ 
LUK.19.46	‘Mamĩda parãpa nechɨapataarã tékꞌata oo iru pꞌanɨ.’ 
LUK.19.47	Ewari chaa Jesupa jarateepachi Tachi Akꞌõre te waibɨade. Maapai pꞌaareerã poroorã, Moisepa pꞌãda jarateepataarã mãikꞌaapa Jerusalén pꞌuuru pidaarã poro waibɨarãpa jɨrɨpachida Jesús peepitꞌaadaitꞌee. 
LUK.19.48	Mamĩda pꞌoyaadakꞌaa paji, eperãarãpa iru pedee audú ũri kꞌinia pꞌanadapꞌedaa perã.
LUK.20.1	Ewari aba Tachi Akꞌõre te waibɨade Jesupa jarateemaa baji pedee pia Akꞌõrepa jara pëida. Mãga nɨde pachejida pꞌaareerã poroorã, Moisepa pꞌãda jarateepataarã mãikꞌaapa judiorã poro waibɨarã. 
LUK.20.2	Mãɨrãpa Jesumaa iidijida:
LUK.20.2	—¿Tachi Akꞌõrepa tai bɨji–ekꞌã ichi te waibɨa akꞌɨdamerã? ¿Kꞌaipa pɨmaa nãga oopi bɨma? ajida.
LUK.20.3	Jesupa pꞌanauji:
LUK.20.3	—Mɨa pida parãmaa iidiitꞌeeda aji. Pꞌanáutɨ pꞌoyaa pꞌanaudai pɨrã. 
LUK.20.4	¿Kꞌaipa pëijima aji, Juan Bautistapa poro choo chemerã; Tachi Akꞌõrepa maa–e pɨrã eperãarãpa?
LUK.20.5	Mãpai ãchi pitapai pedee para beeji:
LUK.20.5	—Tachi Akꞌõrepa pëidada aruta pɨrã, irua iidiitꞌee: “Mãgara, ¿sãapꞌeda Juan ũraa ijãada–e pajima?” aitꞌee. 
LUK.20.6	Ichiaba jaradaikꞌaraa bɨ: “eperãarãpa Juan pëijida”. Mãga jararuta pɨrã, na eperãarã kꞌĩraudaridaitꞌee tachi ome mãikꞌaapa tachi mãupa batꞌa peedai. Jõmaarãpa ijãa pꞌanɨ Juan Tachi Akꞌõre pedee jarapari paji.
LUK.20.7	Mapa ãchia pꞌanaujida:
LUK.20.7	—Kꞌawada–e pꞌanɨda ajida, kꞌaipa Juan pëiji poro choo chemerã.
LUK.20.8	Mãpai Jesupa mãgaji:
LUK.20.8	—Mãgara mɨa pida jara–eda aji, kꞌaipa mɨmaa nãga oopi bɨ.
LUK.20.9	Maapꞌeda Jesupa nãga nepɨrɨmaa beeji jarateeitꞌee eperãarãmaa:
LUK.20.9	—Eperãpa uva eujã uuji. Maapꞌeda ne–uu eujã akꞌɨpataarã jɨrɨji aɨde mimiadamerã. Mãpai awara ãyaa tꞌɨmɨ́ wãji. 
LUK.20.10	Tꞌẽepai uva oropata ewari pakꞌãri, ma eujã chiparipa ichi mimiapari pëiji ma ne–uu akꞌɨpataarãmaa, ichi eere bee bɨ chauda tee pëidamerã. Mamĩda ãchia ma mimiapari sĩkꞌoojida mãikꞌaapa pëitꞌaajida waya chiparimaa, maarepida netꞌaa wẽe. 
LUK.20.11	Mãpai ma ne–uu chiparipa awaraa mimiapari pëiji. Mamĩda mãgɨmaa ichiaba ikꞌachia jaradapꞌeda, pꞌua ootꞌaajida mãikꞌaapa jua arajãgaa pëitꞌaajida. 
LUK.20.12	Ma tꞌẽepai awaraa mimiapari pëiji. Mamĩda ma ne–uu akꞌɨpataarãpa iru aukꞌa pꞌua oojida mãikꞌaapa taawaa pëijida.
LUK.20.13	ʼMãpai ma ne–uu chiparipa mãgaji: “Ɨ̃rá, ¿kꞌãata ooyama? aji. Pëiitꞌeeda aji, mɨ warra kꞌinia iru bɨ. Taawa iru waaweedayada” aji. 
LUK.20.14	Mamĩda ma ne–uu akꞌɨpataarãpa iru warra tꞌɨmɨ́ cheru unu atadakꞌãri, ãchi pitapai mãgapachida: “Jãgɨpa ichi akꞌõre netꞌaa jõmaweda ataitꞌee chi akꞌõre piukꞌãri. Peetꞌaadáma ajida, tachi–itꞌee na ne–uu eujã beemerã.” 
LUK.20.15	Mapa ma uva eujãdeepa uchia atajida mãikꞌaapa peetꞌaajida.
LUK.20.15	Mãpai Jesupa mãgaji:
LUK.20.15	—Parãpa, ¿kꞌãata kꞌĩsia pꞌanɨma aji, ma uva eujã chiparipa ooitꞌee ma eujã akꞌɨpataarã ome? 
LUK.20.16	Mɨa jaraitꞌee. Wãkꞌãri, ma eujã akꞌɨpataarã peekꞌooitꞌeeda aji, mãikꞌaapa chi eujã teeitꞌeeda aji, awaraarãmaa ãchia akꞌɨpataadamerã.
LUK.20.16	Mãga ũridakꞌãri, eperãarãpa mãgajida:
LUK.20.16	—¡Mãga pꞌasa–e paitꞌeeda! ajida.
LUK.20.17	Mamĩda Jesupa ãramaa akꞌɨji mãikꞌaapa mãgaji:
LUK.20.17	—Mãgara, ¿kꞌãata jara kꞌinia bɨma aji, na pedee Tachi Akꞌõre Ũraa pꞌãdadepema?
LUK.20.17	‘Te oopataarãpa mãu kꞌiniada–e padapꞌedaa pipɨara padachi.’ 
LUK.20.18	Eperã ma mãu pipɨara bɨ ɨ̃rɨ tꞌĩutɨru pɨrã, chupɨria nɨ̃beeitꞌee. Jõdee ma mãu eperã ɨ̃rɨ baairu pɨrã, iru peetꞌaaitꞌee.
LUK.20.19	Pꞌaareerã poroorãpa Moisepa pꞌãda jarateepataarã ome ma nepɨrɨda ũri aupadakꞌãri, kꞌawaajida Jesupa ãchideta pedee baji. Mapa aramata jita atapi kꞌinia pꞌanajida. Mamĩda mãga ooda–e paji eperãarã waawee pꞌanadapꞌedaa perã.
LUK.20.20	Maperã tꞌẽepai ma judiorã poroorãpa pëijida tꞌãri jĩpꞌa pɨkꞌa beerã Jesús ome pedeede. Kꞌinia pꞌanapachida ma eperãarãpa iidi pꞌanɨpa Jesupa pedee kꞌachia jarapidai Romadepemaarã poro waibɨarã ãpɨte. Mãgá ma eujã akꞌɨpari, Romadepemaarã poro waibɨapa iru atapii. 
LUK.20.21	Ma–itꞌee ma pëida eperãarãpa Jesumaa iidijida:
LUK.20.21	—Tachi Jarateepari, taipa kꞌawa pꞌanɨda ajida, pɨa pedee wãara jarapari mãikꞌaapa jarateepari eperãarãpa ne–inaa pia oo kꞌawaadamerã. Eperãarã maarepida kꞌũrakꞌaa. Ichita jara bɨ eperãarã kꞌĩra jĩpꞌa pꞌanapataadamerã Tachi Akꞌõrepa kꞌinia bɨkꞌa. 
LUK.20.22	Mãga bɨta, nãga iidi kꞌinia pꞌanɨ: ¿Pia bɨkꞌã ajida, taipa Cesarmaa impuesto pꞌaadaitꞌee wa mãga–e?
LUK.20.23	Jesupa kꞌawa bada perã mãɨrãpa kꞌĩsia kꞌachia iru pꞌanɨ, mãgaji:
LUK.20.24	—Akꞌɨpítɨ denario pꞌaratꞌa tau. ¿Kꞌai kꞌĩrata nade bɨ mãikꞌaapa kꞌai tꞌɨ̃ta pꞌã bɨma? aji.
LUK.20.24	Pꞌanaujida:
LUK.20.24	—César kꞌĩra mãikꞌaapa ichi tꞌɨ̃ta pꞌã bɨda ajida.
LUK.20.25	Mãpai Jesupa mãgaji:
LUK.20.25	—Mãgara téetɨ Cesarmaa irua netꞌaa iidipari, mãikꞌaapa aukꞌa téetɨ Tachi Akꞌõremaa irua iidipari.
LUK.20.26	Mãga ũridakꞌãri, kꞌawaajida Jesumaa pedee kꞌachia pꞌoyaa jarapida–e pai eperãarã taide. Mapa akꞌɨtrua para beeji mãikꞌaapa kꞌĩupꞌeekꞌoodachida.
LUK.20.27	Maapꞌeda saduceorã ũkꞌuru wãjida Jesumaa. Saduceorãpa ijãadakꞌaa eperã piupꞌeda waya chokꞌai pꞌirabaii. Maperã iidijida:
LUK.20.28	—Tachi Jarateepari, Moisepa nãga pꞌã bëijida ajida. Eperã miakꞌãi bɨ warra wẽe piuru pɨrã, chi ɨ̃pemapa iru wẽra ataipia bɨ mãikꞌaapa aɨ ome warra ooipia bɨ chi ɨ̃pema piuda kꞌapꞌɨa pari.
LUK.20.29	Mãga jaradapꞌeda, ma saduceorãpa nãga nepɨrɨjida. Pꞌanajida ɨ̃pemaarã siete. Chi naapema miakꞌãiji. Mamĩda warra wẽe piuji. 
LUK.20.30	Chi araarepema 
LUK.20.31	mãikꞌaapa araarepema miakꞌãijida ma pꞌẽtrãa ome. Mamĩda aukꞌa warra wẽe piujida. Ma tꞌẽepai chi apemaarã jida miakꞌãijida ma pꞌẽtrãa ome. Mamĩda ãchi jõmaweda warra wẽe piujida. 
LUK.20.32	Maapꞌeda ma wẽra ichiaba piuji. 
LUK.20.33	Ɨ̃rá taipa nãga kꞌawa kꞌinia pꞌanɨ. Piudapꞌedaarã waya chokꞌai pꞌirabaidakꞌãri, ¿chisãgɨ́ ɨ̃pemata ma wẽra ɨmɨkꞌĩra paitꞌeema ajida, ãchi jõmaweda iru ome miakꞌãi pꞌanadapꞌedaa perã?
LUK.20.34	Jesupa pꞌanauji:
LUK.20.34	—Na pꞌekꞌau eujãde ɨmɨkꞌĩraarã mãikꞌaapa wẽraarã miakꞌãipata. 
LUK.20.35	Mamĩda Akꞌõrepa jɨrɨtꞌeradaarã ichi eujãde pꞌanadakꞌãri, ɨmɨkꞌĩraarã wẽraarã paara waa miakꞌãida–e paitꞌee, 
LUK.20.36	waa piuda–e paitꞌee perã. Angeleerãkꞌa pꞌanadaitꞌee mãikꞌaapa Tachi Akꞌõre warrarã padaitꞌee, chokꞌai pꞌirabaidapꞌedaa perã. 
LUK.20.37	Moisepa paara tachimaa kꞌawapipari piudapꞌedaarã chokꞌai pꞌirabaidaitꞌee. Chonaarãweda Tachi Akꞌõrepa irumaa pedeekꞌãri pakꞌuru jepꞌeda urua jira bɨdeepa tꞌɨpɨtaukꞌa, jaraji ichi Abraham, Isaac, Jacob ijãadapꞌedaa Akꞌõre Waibɨa.
LUK.20.38	¡Tachi Akꞌõre piudapꞌedaarã Akꞌõre Waibɨa–e! ¡Chokꞌai pꞌanɨɨrã Akꞌõre Waibɨa, iru–itꞌee eperãarã jaureerã jõma chokꞌai pꞌanadairã!
LUK.20.39	Mãpai ũkꞌuru Moisepa pꞌãda jarateepataarãpa mãgajida:
LUK.20.39	—Tachi Jarateepari, pia pꞌanaujida ajida.
LUK.20.40	Maadamãiipa waawee pꞌaneejida waa iididaitꞌee.
LUK.20.41	Mãpai Jesupa iidiji:
LUK.20.41	—¿Sãapꞌeda jara pꞌanɨma aji, Mesías chonaarãwedapema Rey Daviddeepa uchiaitꞌee? 
LUK.20.42	Salmos pꞌãdade Rey Davidpa paara jara bɨ:
LUK.20.42	‘Tachi Akꞌõrepa jaraji Tachi Waibɨamaa: “Pɨ mɨ ome aukꞌa waibɨa bairã, su–akꞌɨ beepáde aji, mɨ juaraare, 
LUK.20.43	mɨa pɨ kꞌĩra unuamaa iru pꞌanapataarã pꞌoyaaru misa.” ’
LUK.20.44	Davidpa ichi ëreerãdeepa uchiaitꞌee bɨmaa tꞌɨ̃jaraji “Tachi Waibɨa”. ¿Mapa kꞌawada–ekꞌã aji, Mesías waibɨara bɨ chonaarãwedapema Rey David kꞌãyaara?
LUK.20.45	Eperãarã jõmaarãpa ũrimaa pꞌanajida, Jesupa chi kꞌõpꞌãyoorãmaa mãgakꞌãri:
LUK.20.46	—Kꞌĩrakꞌaupai pꞌanapataadai Moisepa pꞌãda jarateepataarãkꞌa. Ãchi audua pꞌanadairã pꞌaru teesoo jɨ̃i awaa pꞌanapata mãikꞌaapa kꞌinia pꞌanapata jõmaarãpa ãchimaa saludaadamerã plaza bee chaa, tachi poro waibɨarã ome oopatakꞌa. Ichiaba su–akꞌɨ pꞌaneepata su–akꞌɨ beepari pipɨara bɨde Tachi Akꞌõre Ũraa jarateepata tede mãikꞌaapa nekꞌodakꞌãri, chi su–akꞌɨ beepari pipɨara bɨde su–akꞌɨ pꞌaneepata. 
LUK.20.47	Ma awara pꞌẽtrãarã kꞌaripadai kꞌãyaara, ãra te jãri atapata mãikꞌaapa taarã ɨtꞌaa tꞌɨ̃pata, eperãarãpa ãchi tꞌo pꞌanadamerã. Mãga pꞌanapata perã, Tachi Akꞌõrepa ãra audupɨara miapiitꞌee, kꞌachia beerã miapikꞌãri ichi ewari waibɨa ewate.
LUK.21.1	Jesupa akꞌɨmaa baji, pꞌaratꞌara beerãpa primisia ata bɨ pꞌanɨ misa pꞌaratꞌa pꞌepatade Tachi Akꞌõre te waibɨade. 
LUK.21.2	Mãpai ichia unuji pꞌẽtrãa chupɨria kꞌɨrɨpa ata bɨ cheru pꞌaratꞌa tau omé cobredee. 
LUK.21.3	Mãga unukꞌãri, Jesupa mãgaji:
LUK.21.3	—Mɨa wãarata jararu. Na pꞌẽtrãa chupɨria kꞌɨrɨpa primisia waibɨara teejida aji, apemaarã kꞌãyaara. 
LUK.21.4	Jõmaarãpa tee pꞌanɨ ãchi pꞌaratꞌa waibɨa iru pꞌanadapꞌedaadepema beeda. Jõdee na pꞌẽtrãa, chupɨria kꞌɨrɨ mĩda, ichia iru kꞌerada jõmaweda teeji Tachi Akꞌõremaa. Teejida aji, chi pꞌaratꞌa iru bada paara chikꞌo netoitꞌee.
LUK.21.5	Eperãarã ũkꞌuru pedeemaa pꞌanajida Tachi Akꞌõre te waibɨade. Jarapachida mãu pi–iadee oo kꞌobɨ mãikꞌaapa kꞌĩra wãree bainɨ̃ bɨ eperãarãpa netꞌaa tee pꞌanadapꞌedaa kꞌaurepa. Mãga ũrikꞌãri, Jesupa mãgaji:
LUK.21.6	—Ewari cherude parãpa na jõma unu pꞌanɨ unuda–e paitꞌee. Mãu apida bee–e paitꞌee awaraa mãu ɨ̃rɨ, na jõmaweda tꞌeekꞌoo chedaitꞌee perã.
LUK.21.7	Mãpai Jesumaa iidijida:
LUK.21.7	—Tachi Jarateepari, ¿sãapaita mãga pꞌasaitꞌeema? ajida. ¿Sãga kꞌawadayama ajida, ma ewari kꞌaitꞌa pakꞌãri pꞌasaitꞌee pɨa jaradakꞌa?
LUK.21.8	Jesupa pꞌanauji:
LUK.21.8	—Taukꞌa nipapatáatɨ apidaamaa kꞌũrapiamaapa. Mɨ jĩakꞌa chokꞌara chedaitꞌee. Seewata jaradaitꞌee: “Mɨta Akꞌõre Warra; ɨ̃rapɨ paji chi cheitꞌee bada.” Mamĩda ãchia jara pꞌanɨ ijãanáatɨ. 
LUK.21.9	Ũridakꞌãri eperãarãpa jura chõo jõnɨ mãikꞌaapa oodaamaa pꞌanɨ ãchi poro waibɨarãpa jara pꞌanɨkꞌa, pꞌeranáatɨ. Ichita mãga pꞌasaitꞌee naapɨara. Mamĩda Tachi Akꞌõre ewari waibɨa ewate atꞌãri pa–e paitꞌee.
LUK.21.10	Ichiaba Jesupa mãgaji:
LUK.21.10	—Eperãarã awaraarã ome chõodaitꞌee. 
LUK.21.11	Awẽrachai wëre nɨ̃beeitꞌee; jarra oodaitꞌee mãikꞌaapa kꞌayaara paraaitꞌee eujã awara–awaraade. Ma awara pajãde ne–inaa waide unudakꞌaa unupataadaitꞌee; ne–inaa tachi pꞌerapipari.
LUK.21.12	ʼMamĩda mãga pꞌasai naaweda, ijãadakꞌaa beerãpa parã jɨrɨpataadaitꞌee miapidaitꞌee mãikꞌaapa jita atadapꞌeda, ateedaitꞌee Tachi Akꞌõre Ũraa jarateepata tede. Mama parã akꞌɨdaitꞌee jaradaitꞌee eperãarã pia wa kꞌachia. Ichiaba carcelde tꞌɨ nɨ̃bɨnadaitꞌee mãikꞌaapa ateedaitꞌee reyrã kꞌĩrapite maa–e pɨrã eperãarã poro waibɨarã kꞌĩrapite. Ma jõma parãmaa oopataadaitꞌee, mɨde ijãapata kꞌaurepa. 
LUK.21.13	Mãga oodakꞌãri, ãchi kꞌĩrapite parãpa jarapataadai Tachi Akꞌõrepa ooda parã–itꞌee mɨ kꞌapꞌɨa pari. 
LUK.21.14	Maapai kꞌĩsianáatɨ kꞌãare pedeeta jaradai. 
LUK.21.15	Mɨa kꞌĩsia kꞌawaa pedee jarapiitꞌee, parã kꞌĩra unuamaa iru pꞌanapataarãpa pꞌanaupiamaapa mãikꞌaapa jarapiamaapa parãpa seewa jara jõnɨ. 
LUK.21.16	Mamĩda pãchi akꞌõreerãpa, ɨ̃pemaarãpa, ëreerãpa mãikꞌaapa kꞌõpꞌãyoorãpa paara parã traicionaadaitꞌee. Maapai parã ũkꞌuru peepidaitꞌee. 
LUK.21.17	Jõmaarãpa parã kꞌĩra unuamaa iru pꞌanapataadaitꞌee mɨde ijãapata kꞌaurepa. 
LUK.21.18	Mamĩda parã puda kꞌãu apida atuada–e, mɨa parã akꞌɨ bapariitꞌee perã. 
LUK.21.19	Mapa ¡tꞌãripa choopatáatɨ! Mãgá parã ɨtꞌaa wãdaitꞌee.
LUK.21.20	—Unudakꞌãri soldaorãpa Jerusalén pꞌuuru wapꞌɨra iru pꞌanɨ, kꞌawáatɨ taarã–e jõdariitꞌee. 
LUK.21.21	Maapai Judea eujãde pꞌanɨɨrã mirudaipia bɨ eera jẽra bɨdee. Jõdee Jerusalén pꞌuurude pꞌanɨɨrã mamãikꞌaapa uchiadaipia bɨ. Ichiaba chi taawa pꞌanɨɨrã chedaikꞌaraa bɨ pꞌuurudee. 
LUK.21.22	Mãga oodaipia bɨ ma ewate Tachi Akꞌõrepa mɨde ijãadakꞌaa beerã kꞌachia ooitꞌee perã. Eperãarã chupɨria chitoonadaitꞌee, Tachi Akꞌõrepa ãra kꞌachia ooitꞌee perã ichi ũraa pꞌãdade jara bɨkꞌa. 
LUK.21.23	¡Aai, ma ewate chupɨria jõneedaitꞌee wẽraarã biakꞌoo bee maa–e pɨrã warra chakꞌeerã jude iru bee, isapai pꞌoyaa wãda–e paitꞌee perã! Ma eujãde audú chupɨria jõnadaitꞌee mãikꞌaapa Tachi Akꞌõrepa ne–inaa kꞌachia ooitꞌee na pꞌuurudepemaarãmaa. 
LUK.21.24	Ũkꞌuru piudaitꞌee espadapa; awaraarã ateedaitꞌee awaraa eujãdee esclavoorãkꞌa pꞌaneedamerã. Maapai Tachi Akꞌõrede ijãadakꞌaa beerãpa Jerusalén pꞌuuru iru pꞌanadaitꞌee ãchi jua ekꞌari, Tachi Akꞌõrepa ewari awara bɨda parumaa ãra kꞌachia ooitꞌee.
LUK.21.25	—Maapai ne–inaa eperãarãpa waide unudakꞌaa unudaitꞌee akꞌõrejĩrude, atanede mãikꞌaapa lucerode. Na pꞌekꞌau eujãdepemaarãpa mãga unudakꞌãri, kꞌawada–e paitꞌee kꞌãata kꞌĩsiadai mãikꞌaapa pꞌeradaitꞌee, audú pꞌusa tꞌo jĩwaa nɨ̃baitꞌee perã. 
LUK.21.26	Eperãarã kꞌĩra kꞌĩdaipataadaitꞌee pꞌera jõnɨpa, kꞌĩsiadakꞌãri na pꞌekꞌau eujã pꞌasarude, pajã wëre nɨ̃baitꞌee perã. 
LUK.21.27	Mãpai eperãarãpa unudaitꞌee mɨ, chi Eperã Akꞌõre Truadepema jõmaarã kꞌãyaara waibɨara bɨ, kꞌĩra wãree cheru jɨ̃ararade. 
LUK.21.28	Mãga pꞌasakꞌãri, sõcharra pꞌanapatáatɨ mãikꞌaapa tꞌãri o–ĩa para bátɨ, taarã–e nɨde mɨ cheitꞌee perã parã kꞌaripade atuanaadamerã.
LUK.21.29	Ichiaba Jesupa nãga nepɨrɨji jarateeitꞌee ichi waya cheitꞌee pakꞌãri:
LUK.21.29	—Kꞌĩsíatɨ higuera bɨɨrɨde maa–e pɨrã awaraa nejõ bɨɨrɨde. 
LUK.21.30	Unudakꞌãri kꞌiru tꞌukꞌua uchia nɨ̃beeru, parãpa kꞌawaapata eujã wãsia wã. 
LUK.21.31	Mãga pɨkꞌa unudakꞌãri mãgɨ́ ne–inaa pꞌasaruta, kꞌawaadaitꞌee Tachi Akꞌõre ewari waibɨa ewate kꞌaitꞌa bɨ.
LUK.21.32	ʼMɨa wãarata jararu. Ɨ̃rapemaarã piudai naaweda, ma ne–inaa jõmaweda pꞌasaitꞌee. 
LUK.21.33	Ewari cherude pajã na pꞌekꞌau eujã ome jõdaitꞌee. Mamĩda ichita pꞌasaitꞌee mɨa pedee jaradakꞌa.
LUK.21.34	ʼKꞌĩrakꞌaupai kꞌɨɨrɨ kꞌisua pꞌaneedai pãchi kꞌinia ne–inaa oo kꞌiniapa; itꞌua to kꞌiniapa maa–e pɨrã audú kꞌĩsia jõnɨpa na pꞌekꞌau eujãdepema ne–inaade. Maa–e pɨrã atu bɨde 
LUK.21.35	ne–animal trampade baaiparikꞌa, mãga pɨkꞌa parã atu pꞌanɨde mɨ waya cheitꞌee. Ma ewate ne–inaa kꞌachia pꞌasaitꞌee jõmaweda na pꞌekꞌau eujãdepemaarãmaa. 
LUK.21.36	Mapa taukꞌa nipapatáatɨ mãikꞌaapa ichita ɨtꞌaa tꞌɨ̃patáatɨ. Mãgá baaida–e paitꞌee ma ne–inaa kꞌachia pꞌasaitꞌee bɨ juade mãikꞌaapa panadaitꞌee mɨ, chi Eperã Akꞌõre Truadepema kꞌĩrapite.
LUK.21.37	Ewari chaa ãstaawa Jesupa jarateepachi Tachi Akꞌõre te waibɨade. Jõdee pꞌãrikꞌua beepachi Olivo Eede. 
LUK.21.38	Maperã tapꞌeda weda eperãarã wãpachida Tachi Akꞌõre te waibɨadee iru pedee ũride.
LUK.22.1	Kꞌaitꞌa baji fiesta pan levadura wẽe kꞌopata tꞌɨ̃jarapatapꞌedaa Pascua. 
LUK.22.2	Pꞌaareerã poroorãpa Moisepa pꞌãda jarateepataarã ome eperãarã waawee pꞌanadapꞌedaa perã, ãra taide Jesús jita atapida–e paji. Mamĩda ichita jɨrɨpachida sãga iru peepitꞌaadaitꞌee.
LUK.22.3	Mãpai Satanás Judas kꞌapꞌɨade tꞌĩuji. Mãgɨ́ Judas Jesús kꞌõpꞌãyoorã docedepema paji. Ichiaba tꞌɨ̃jarapachida Iscariote. 
LUK.22.4	Mãgɨ́ wãji pꞌaareerã poroorãmaa mãikꞌaapa Tachi Akꞌõre te waibɨa jɨ̃apataarãmaa. Mama pedeeji ãchi ome sãga Jesús atapii. 
LUK.22.5	Mãpai ãchi o–ĩadachida mãikꞌaapa pedeejida pꞌaratꞌa teedaitꞌee Judamaa. 
LUK.22.6	Ichia ma pꞌaratꞌa jitapꞌeda, jɨrɨmaa beeji sãga Jesús ãchimaa atapii, eperãarã wẽ–e misa.
LUK.22.7	Fiesta pan levadura wẽe kꞌopata ewate pakꞌãri, oveja chakꞌe peepata Pascua fiesta–itꞌee. 
LUK.22.8	Mapa Jesupa jaraji Pedro Juan ome Pascua fiestadepema chikꞌo jɨrɨdamerã mãikꞌaapa awaraa ne–inaa oodamerã, nekꞌodai naaweda.
LUK.22.9	Mãpai ãchia iidijida:
LUK.22.9	—¿Sãma mãga oodaipia bɨma? ajida.
LUK.22.10	Jesupa pꞌanauji:
LUK.22.10	—Parã pꞌuurude panadakꞌãri, unudaitꞌee eperãpa pania chokꞌode ateeru. Iru tꞌẽe wã́tɨ ichi temãi tꞌĩurumaa. 
LUK.22.11	Mãpai chi te chiparimaa jarátɨ: “Tachi Jarateeparipa iidi pëiji: ‘¿Chisãgɨ́ cuartode Pascua chikꞌo kꞌoitꞌee mɨchi kꞌõpꞌãyoorã ome?’ ” 
LUK.22.12	Ɨtꞌɨpema pisode irua akꞌɨpiitꞌeeda aji, cuarto waibɨa ne–inaa jõmaa ome. Mama ne–inaa jõma óotɨ tachi nekꞌodaitꞌee.
LUK.22.13	Ãchi wãdakꞌãri, jõmaweda ununajida Jesupa jaradakꞌa mãikꞌaapa mama ne–inaa jõma oojida Pascua chikꞌo kꞌodaitꞌee.
LUK.22.14	Nekꞌodaitꞌee pakꞌãri, Jesús chi kꞌõpꞌãyoorã ome mesade su–akꞌɨ pꞌaneejida.
LUK.22.15	Mãpai ichia mãgaji:
LUK.22.15	—¡Wãara mɨ piu naaweda, parã ome na Pascua fiestadepema chikꞌo audú kꞌo kꞌinia baji! 
LUK.22.16	Mɨa jara bɨ: Parã waa nãgá nekꞌoda–e paitꞌee mɨ ome, Tachi Akꞌõre truade pꞌanadai naaweda.
LUK.22.17	Mãpai copa jitapꞌeda, gracias jaraji Tachi Akꞌõremaa mãikꞌaapa mãgaji:
LUK.22.17	—Jitátɨ na copa mãikꞌaapa jedétɨ pãchi pitapai. 
LUK.22.18	Mɨa jara bɨ: Mɨa vino waa to–e paitꞌeeda aji, Tachi Akꞌõre truade pai naaweda.
LUK.22.19	Maapꞌeda Jesupa pan ataji mãikꞌaapa ɨtꞌaa tꞌɨ̃ji gracias jaraitꞌee Tachi Akꞌõremaa. Ma pan kꞌõratꞌaaji mãikꞌaapa chi kꞌõpꞌãyoorãmaa teeji. Mãpai mãgaji:
LUK.22.19	—Nãgɨ́ pan mɨ kꞌapꞌɨa, mɨ peepiitꞌee parã kꞌaripaitꞌee. Nãgá pan kꞌodakꞌãri, kꞌopatáatɨ kꞌirãpadaitꞌee mɨ piuda parã pari.
LUK.22.20	Nekꞌodapꞌedaa tꞌẽepai, ichiaba mãgá ooji ma vino ome. Mãgaji:
LUK.22.20	—Nãgɨ́ vino mɨ waa, mɨchi waa batꞌaitꞌee perã mɨ piukꞌãri eperãarã pari. Tachi Akꞌõrepa nãgɨ́ ũraa chiwidi jara bɨ. Mɨchi waa batꞌada kꞌaurepa irua wẽpapiitꞌee parãpa pꞌekꞌau kꞌachia oopata mãikꞌaapa mɨchideerã papiitꞌee. 
LUK.22.21	Mamĩda chi mɨ traicionaaitꞌee bɨ jua na mesa ɨ̃rɨ bɨ mɨchi jua ome. 
LUK.22.22	Mɨ, chi Eperã Akꞌõre Truadepema ichita piutꞌee Akꞌõrepa oopi bɨkꞌa. Mamĩda, ¡aai, Tachi Akꞌõrepa kꞌachiadee pëiitꞌee chi mɨ traicionaaitꞌee bɨ!
LUK.22.23	Mãpai ãchi pitapai iidi para beeji kꞌaipata traicionaaitꞌee.
LUK.22.24	Mãpai chi kꞌõpꞌãyoorã aupedee para beeji kꞌawaadaitꞌee kꞌaita pipɨara bɨ apemaarã kꞌãyaara. 
LUK.22.25	Mapa Jesupa mãgaji:
LUK.22.25	—Ijãadakꞌaa beerã tꞌãide reyrãpa ãchia oo kꞌiniata oopipata eperãarãmaa mãikꞌaapa mãɨrã poro waibɨarãpa ãchi jua ekꞌari pꞌanɨɨrã pia akꞌɨ pꞌanɨda apata. 
LUK.22.26	Mamĩda parã mãgá pꞌanadaikꞌaraa bɨ. Ma kꞌãyaara parã tꞌãidepema waibɨara bɨ warra chokꞌekꞌee baparikꞌa baipia bɨ. Ma awara parã tꞌãidepema poro waibɨara bɨ mimiapari jĩpꞌaakꞌa beeipia bɨ parã kꞌaripaitꞌee. 
LUK.22.27	¿Chisãgɨ́ eperã waibɨara bɨ; chi mesade su–akꞌɨ bɨ nekꞌoitꞌee maa–e pɨrã chi chikꞌo jedepari? ¿Chi mesade su–akꞌɨ bɨ–ekꞌã? Jõdee mɨ nama bɨ parã tꞌãide chi chikꞌo jedeparikꞌa.
LUK.22.28	ʼParã ichita mɨ ome pꞌanɨ, nepɨrade wa ne–inaa kꞌachiade pꞌanajida mĩda. 
LUK.22.29	Mapa mɨa parã reyrã papiitꞌee mɨ Akꞌõrepa mɨ rey papidakꞌa. 
LUK.22.30	Parã nekꞌodaitꞌee Akꞌõre truade mãikꞌaapa ne–inaa todaitꞌee mɨ ome mɨ ɨtꞌaripema mesade. Ma awara su–akꞌɨ pꞌaneedaitꞌee rey su–akꞌɨ beeparide. Israeldeepa ëreerã doce uchiadapꞌedaarã iru pꞌanadaitꞌee parã jua ekꞌari mãikꞌaapa jaradaitꞌee mãɨrãpa oopatapꞌedaa pia wa kꞌachia.
LUK.22.31	Ichiaba Jesupa mãgaji:
LUK.22.31	—Simón, Simón, Satanapa parã iididoo oo kꞌinia bairã trigo ome oopatakꞌa nẽesidakꞌãri chi tau ãyaa atadaitꞌee. 
LUK.22.32	Mamĩda mɨ ɨtꞌaa tꞌɨ̃pari pɨ pari mɨde ijãa bapariimerã. Waya mɨ ome nipakꞌãri, kꞌaripáji pɨchi ɨ̃pemaarã mɨ kꞌapꞌɨa, ichita ijãapataadamerã.
LUK.22.33	Mãpai Simonpa mãgaji:
LUK.22.33	—Tachi Waibɨa, mɨ pɨ ome nipa kꞌinia bɨda aji, mɨ carcelde tꞌɨ nɨ̃bɨruta pɨjida maa–e pɨrã piuru pɨjida.
LUK.22.34	Jesupa pꞌanauji:
LUK.22.34	—Pedro, mɨa jara bɨ: Idi pꞌãrikꞌua etꞌerre kꞌarii naaweda, jarada õpee pɨa mɨ kꞌawa–e bɨda aitꞌee.
LUK.22.35	Maapꞌeda Jesupa iidiji:
LUK.22.35	—Mɨa parã pëikꞌãri muchila wẽe, pꞌaratꞌa te wẽe, chancla wẽe, ¿netꞌaa apida faltajidakꞌã? aji.
LUK.22.35	Pꞌanaujida:
LUK.22.35	—Maarepida faltada–e pajida ajida.
LUK.22.36	Mãpai irua mãgaji:
LUK.22.36	—Ɨ̃rá, jõdee, chi muchila iru bɨpa ateeipia bɨ ichi pꞌaratꞌa te ome; chi espada wẽe bɨpa ichi ɨ̃rɨpema pꞌaru jɨ̃ bɨ netoipia bɨ mãikꞌaapa espada aba neto ataipia bɨ. 
LUK.22.37	Mɨa mãga jara bɨ ichita uchiaitꞌee perã mɨde jara bɨkꞌa Akꞌõre Ũraa pꞌãdade:
LUK.22.37	‘Eperã tꞌãri kꞌachia–idaakꞌa iru pꞌanajida.’ 
LUK.22.37	Jõma ma pꞌãdade jara bɨ mɨde ichita pꞌasaitꞌeeda aji.
LUK.22.38	Mãpai ãchia mãgajida:
LUK.22.38	—Tachi Waibɨa, nama espada omé iru pꞌanɨda ajida.
LUK.22.38	Mãpai irua pꞌanauji:
LUK.22.38	—Jãgapaipɨ.
LUK.22.39	Maapꞌeda Jesús wãji Olivo Eedee ichi wãpatakꞌa mãikꞌaapa chi kꞌõpꞌãyoorã tꞌẽe wãjida. 
LUK.22.40	Mama panadakꞌãri, ichia ãramaa mãgaji:
LUK.22.40	—Ɨtꞌaa tꞌɨ̃́tɨ pꞌekꞌau kꞌachiade baaipiamaapa.
LUK.22.41	Maapꞌeda Jesús waawipai wãji chi kꞌõpꞌãyoorã pꞌanadapꞌedaamãiipa. Mama bedabaiji ɨtꞌaa tꞌɨ̃itꞌee. 
LUK.22.42	Mãgaji:
LUK.22.42	—Akꞌõre, pɨchia kꞌinia bɨ pɨrã, kꞌaripáji na miaitꞌee bɨdeepa. Mamĩda oonaapáde aji, mɨa kꞌinia bɨkꞌa. Jĩpꞌa pɨa kꞌinia bɨ́kꞌata oopáde aji.
LUK.22.43	[Mãga nɨde ɨtꞌaripema ángel iru ikꞌaawa bainɨ̃ ba cheji iru kꞌaripaitꞌee. 
LUK.22.44	Jesús audú tꞌãri pꞌua nɨ̃bada perã, audupɨara ɨtꞌaa tꞌɨ̃pachi, ichi jɨa eujãde baairumaa waa tꞌeutꞌewaakꞌa.]
LUK.22.45	Ɨtꞌaa tꞌɨ̃ aupakꞌãri, chi kꞌõpꞌãyoorã atabëidamaa wãji. Mamĩda ununaji kꞌãi para bɨ, audú tꞌãri pꞌua jõnɨpa. 
LUK.22.46	Mãpai irua mãgaji ãramaa:
LUK.22.46	—¿Sãapꞌeda kꞌãi jõnɨma? aji. Pꞌirabáitɨ mãikꞌaapa ɨtꞌaa tꞌɨ̃́tɨ pꞌekꞌau kꞌachiade baaipiamaapa.
LUK.22.47	Jesús atꞌãri pedeemaa bɨde, eperãarã chokꞌara pachejida. Ma eperãarã chokꞌara chedapꞌedaa naa che wãji Judas, Jesús kꞌõpꞌãyoorã docedepema. Mãgɨ́ Jesús kꞌaitꞌa chekꞌãri kꞌĩra ɨ̃tꞌaaitꞌee, 
LUK.22.48	Jesupa mãgaji:
LUK.22.48	—Judas, ¿mɨ kꞌĩra ɨ̃rupa mɨ, chi Eperã Akꞌõre Truadepema traicionaarukꞌã? aji.
LUK.22.49	Jesús ome pꞌanadapꞌedaarãpa mãga unudakꞌãri, iidijida:
LUK.22.49	—Tachi Waibɨa, ¿espadapa chõodaipia bɨkꞌã? ajida.
LUK.22.50	Aramata ãradepema abaapa pꞌaareerã poro waibɨa mimiapari juaraarepema kꞌɨɨrɨ orpꞌetꞌaaji espadapa. 
LUK.22.51	Mãpai Jesupa mãgaji:
LUK.22.51	—Ichiakꞌau bɨ́tɨ; jãgapaipɨ.
LUK.22.51	Mãpai Jesupa ma eperã kꞌɨɨrɨ orpꞌetꞌaadamãi tꞌõbaitꞌaaruta, anidachi. 
LUK.22.52	Mãpai mãgaji ichi ata chedapꞌedaa pꞌaareerã poroorãmaa, Tachi Akꞌõre te waibɨa jɨ̃apataarãmaa mãikꞌaapa judiorã poro waibɨarãmaa:
LUK.22.52	—¿Sãapꞌeda parã espada ome mãikꞌaapa pakꞌuru ome chejidama aji, mɨ jita atade, nechɨayaa bɨ jita atapatakꞌa? 
LUK.22.53	Ewari chaa mɨ Tachi Akꞌõre te waibɨade bapari parã ome. Maapai parãpa mɨ jita atada–e paji. Mamĩda hora pajipɨ parãpa ne–inaa kꞌachia oodamerã mɨmaa, Netuara Poro Waibɨapa kꞌinia bɨkꞌa.
LUK.22.54	Jesús mãgá jita atadapꞌeda, ateejida pꞌaareerã poro waibɨa temaa. Mãɨmisa Pedro tꞌɨmɨɨpapai tꞌẽe wãkꞌãtɨ wãji. 
LUK.22.55	Mama te taawaikꞌa eere tꞌɨakꞌau bɨmãi tꞌɨpɨ oro iru pꞌanajida mãikꞌaapa aɨ ikꞌaawa eperãarã su–akꞌɨ pꞌanajida. Pedro jida ichiaba su–akꞌɨ beeji ãra ome. 
LUK.22.56	Mãga nɨde ariipema mimiapari awẽrapa Pedro unuji, tꞌɨpɨtau ikꞌaawa su–akꞌɨ bɨ. Ma mimiaparipa pi–ia akꞌɨji mãikꞌaapa mãgaji:
LUK.22.56	—Nãgɨ́ jida aukꞌa jã eperã ome bajida aji.
LUK.22.57	Mamĩda Pedropa meraji:
LUK.22.57	—Mɨa iru kꞌawa–e bɨda aji.
LUK.22.58	Taarã–e nɨde awaraapa Pedro unu atakꞌãri, ichiaba mãgaji:
LUK.22.58	—Pɨ aukꞌa jã eperã kꞌõpꞌãyoorãdepemada aji.
LUK.22.58	Pedropa pꞌanauji:
LUK.22.58	—¡Mɨ iru kꞌõpꞌãyo–eda! aji.
LUK.22.59	Hora abaamaa awaraapa ichiaba mãgaji:
LUK.22.59	—Wãara na eperã ichiaba bajida aji, jãgɨ́ ome. Ma awara ichi Galilea eujãdepemada aji.
LUK.22.60	Pedropa pꞌanauji:
LUK.22.60	—Mɨa kꞌawa–e bɨda aji, kꞌãaredeta pedee bɨ.
LUK.22.60	Aramata Pedro atꞌãri pedeemaa bɨde, etꞌerre kꞌariji. 
LUK.22.61	Mãpai Jesupa ãpɨtee akꞌɨji Pedromaa mãikꞌaapa Pedropa kꞌirãpaji irua jarada: “Etꞌerre kꞌarii naaweda, pɨa jarada õpee jaraitꞌee mɨ kꞌawa–e bɨ.” 
LUK.22.62	Mãpai Pedro taawaa uchiapꞌeda, jẽe nɨ̃beeji audú tꞌãri pꞌua nɨ̃bada perã.
LUK.22.63	Jesús jɨ̃a pꞌanadapꞌedaarãpa iru oo iru pꞌaneepachida mãikꞌaapa sĩpachida. 
LUK.22.64	Iru tau pꞌãrajɨ̃ atadapꞌeda, mãgapachida:
LUK.22.64	—¡Pɨ wãara Tachi Akꞌõre Warra pɨrã, jarapáde aji, kꞌaipata pɨ sĩji!
LUK.22.65	Ichiaba awaraa ikꞌachia pedee jarapachida.
LUK.22.66	Tapꞌeda weda judiorã poro waibɨarã, pꞌaareerã poroorã mãikꞌaapa Moisepa pꞌãda jarateepataarã, pia jaraitꞌeera, chi Junta Supremadepemaarã chipꞌejida. Mãpai Jesús aneejida ãra kꞌĩrapite. Irumaa iidijida:
LUK.22.67	—¿Pɨkꞌã ajida, Mesías, Tachi Akꞌõrepa pëida eperãarã rey pamerã?
LUK.22.67	Ichia pꞌanauji:
LUK.22.67	—Mɨa mãgada aru pɨrã, parãpa ijãada–eda aji. 
LUK.22.68	Jõdee mɨa parãmaa ne–inaa iidiru pɨrã, pꞌanauda–e. 
LUK.22.69	Mamĩda mɨa jara bɨ: Ɨ̃raweda mɨ, chi Eperã Akꞌõre Truadepema Tachi Akꞌõre Waibɨa juaraare su–akꞌɨ banaitꞌee.
LUK.22.70	Mãpai jõmaarãpa iidijida:
LUK.22.70	—¿Mãgara pɨ Tachi Akꞌõre Warrakꞌã? ajida.
LUK.22.70	Jesupa pꞌanauji:
LUK.22.70	—Pãchia jara pꞌanɨkꞌa, mãgada aji.
LUK.22.71	Mãpai ãchia mãgajida:
LUK.22.71	—¿Kꞌãare–itꞌee eperãarã waa jɨrɨdayama ajida, irua ooda jaradamerã? Tachi kꞌɨɨrɨpa ũrijidada ajida, ma pedee kꞌachia ichi itꞌaideepa jarada Akꞌõre Waibɨa ãpɨte.
LUK.23.1	Ma judiorã poro waibɨarã pꞌirabaikꞌoodaidapꞌeda, Jesús ateejida Pilato kꞌĩrapite. 
LUK.23.2	Mama iru kꞌĩrapite ɨmɨateemaadachida:
LUK.23.2	—Taipa na eperã unujidada ajida, tai pꞌuuru pidaarãmaa kꞌĩsia awara–awaraa papimaa bɨ. Jara bɨ taipa Cesarmaa impuesto pꞌaadaikꞌaraa bɨ. Ma awara jara bɨ ichi Mesías, Tachi Akꞌõrepa pëida rey pamerã.
LUK.23.3	Mãpai Pilatopa iidiji:
LUK.23.3	—¿Pɨkꞌã aji, Judiorã Rey?
LUK.23.3	Jesupa pꞌanauji:
LUK.23.3	—Mɨda aji, pɨa jara bɨkꞌa.
LUK.23.4	Mãpai Pilatopa mãgaji ma pꞌaareerã poroorãmaa mãikꞌaapa arii pꞌanadapꞌedaarãmaa:
LUK.23.4	—Mɨa unu–e bɨda aji, na eperãpa ne–inaa kꞌachia ooda.
LUK.23.5	Mamĩda audupɨara golpe pedeejida:
LUK.23.5	—Ichia jaratee bɨ kꞌaurepa tai pꞌuuru pidaarã jõmaweda chõo pɨkꞌa para bɨ. Naa Galilea eujãde jaratee nipa beeji. Ɨ̃rá nama Judea eujãde aukꞌa oomaa bɨ.
LUK.23.6	Mãga ũrikꞌãri, Pilatopa iidiji:
LUK.23.6	—¿Na eperã Galilea eujãdepemakꞌã? aji.
LUK.23.7	Ichida adakꞌãri, Pilatopa pëiji Herodemaa. Mãgɨ́ Galilea eujã akꞌɨpari paji. Aukꞌa baji Jerusalende. 
LUK.23.8	Herodepa Jesús unukꞌãri, o–ĩadachi aɨ naaweda iru kꞌĩra unu kꞌinia bada perã mãikꞌaapa ũrida perã nepɨrɨ pꞌanɨ irua oopari ne–inaa eperãarãpa pꞌoyaa oodakꞌaa ãchi juadoopa. Mapa unu kꞌinia baji ichi taide irua mãgee ne–inaa oomerã. 
LUK.23.9	Ma–itꞌee iidida chokꞌara iidiji Jesumaa. Mamĩda Jesupa maarepida pꞌanaukꞌaa paji. 
LUK.23.10	Mama ichiaba pꞌaareerã poroorã mãikꞌaapa Moisepa pꞌãda jarateepataarã pꞌanajida. Ãchiata audú Jesús ɨmɨateepachida. 
LUK.23.11	Mapa Herodes ichi soldaorã ome Jesumaa ikꞌachia pedee jarajida mãikꞌaapa reypa jɨ̃pari pꞌaru pi–iara bɨta jɨ̃ bɨjida iru oo iru pꞌanadaitꞌee. Maapꞌeda Herodepa waya ãpɨtee pëitꞌaaji Pilatomaa. 
LUK.23.12	Ma ewate Pilato kꞌõpꞌãyo meraaji Herodes ome, aɨ naaweda chikꞌĩra unuamaa pꞌanapachida mĩda.
LUK.23.13	Pilatomãi panadakꞌãri, irua waya tꞌɨ̃ pꞌeji pꞌaareerã poroorã, judiorã poro waibɨarã mãikꞌaapa pꞌuuru pidaarã. 
LUK.23.14	Maapꞌeda mãgaji:
LUK.23.14	—Parãpa mɨmaa jara chejida na eperãpa pꞌuuru pidaarã kꞌĩsia awara–awaraa papikꞌoomaa bɨ. Mamĩda parã kꞌĩrapite irumaa mɨa iidida chokꞌara iidiji mãikꞌaapa unu–e ne–inaa kꞌachia apida ichia oo bɨda a pꞌanɨ. 
LUK.23.15	¿Ichiaba Herodepa iru mãga unu bɨ–ekꞌã? aji. Maa–e pɨrã waya namaa pëi–e pakꞌaji. Parãpa kꞌawa pꞌanɨ irua ne–inaa kꞌachia oo–e bɨ ma kꞌaurepa iru peepimerã. 
LUK.23.16	Mapa wɨpipꞌeda, ichiakꞌau wãpiitꞌeeda aji.
LUK.23.17	[Mãgɨ́ fiestade Pilatopa kꞌena pëipachi carceldepema preso; chi iidirutata pꞌuuru pidaarãpa.] 
LUK.23.18	Mamĩda arii pꞌanadapꞌedaarã jõmaweda biukꞌadachida:
LUK.23.18	—¡Jãgɨ́ ãyaa atáji! ¡Barrabata kꞌena pë́iji!
LUK.23.19	Ma Barrabás carcelde baji ooamaa bada perã Romadepemaarãpa oopipatakꞌa ma pꞌuurude; ma awara chĩara peetꞌaada perã. 
LUK.23.20	Mãpai Pilatopa Jesús uchia pëi kꞌinia bada perã, waya pedeeji. 
LUK.23.21	Mamĩda ãchi waapɨara biukꞌa nɨ̃beeji:
LUK.23.21	—¡Kurusode peepitꞌáaji! ¡Kurusode peepitꞌáaji!
LUK.23.22	Mãpai waya jarada õpee Pilatopa mãgaji:
LUK.23.22	—¿Kꞌãare kꞌachiata oojima aji, irua? Mɨa unu–e bɨ ne–inaa kꞌachia ooda ma kꞌaurepa peepiitꞌee. Wɨpipꞌeda, ichiakꞌau kꞌena pëiitꞌeeda aji.
LUK.23.23	Mamĩda audupɨara biapachida Jesús kurusode baijira bɨpimerã. Mãgá bia jõnɨpa ãchia kꞌinia pꞌanadapꞌedaakꞌa oopijida. 
LUK.23.24	Pilatopa ooji ãchia iidi pꞌanadapꞌedaakꞌa. 
LUK.23.25	Kꞌena pëiji Barrabás, ãchia kꞌinia pꞌanadapꞌedaa, ma ooamaa bada Romadepemaarãpa oopidapꞌedaakꞌa mãikꞌaapa chĩara peeda. Jõdee Jesús ateepiji kurusode baijira bɨnadamerã, ãchia kꞌinia pꞌanadapꞌedaakꞌa.
LUK.23.26	Jesús ateedakꞌãri kurusode baijira bɨdaitꞌee, jita atajida eperã aba pꞌuurudee che wã nipada, Cirene pꞌuurudepema tꞌɨ̃jarapatapꞌedaa Simón. Mãgɨmaa kuruso ateepijida Jesús tꞌẽe.
LUK.23.27	Ma wãdade eperãarã chokꞌara ichi tꞌẽe wã nipapachida. Mãɨrã ome wãdapꞌedaarã wẽraarã chokꞌara jẽe wãpachida mãikꞌaapa biukꞌa wãpachida tꞌãri pꞌuapa, Jesús mãgá atee wãdapꞌedaa perã. 
LUK.23.28	Mamĩda Jesupa ãchimaa akꞌɨji mãikꞌaapa mãgaji:
LUK.23.28	—Jerusalendepema wẽraarã, jẽenáatɨ mɨ pari. Jẽ́etɨ pãchi pari mãikꞌaapa pãchi warrarã pari, ewari cherude audú chupɨria chitoonadaitꞌee perã. 
LUK.23.29	Tachi Akꞌõrepa na eujãdepemaarã kꞌachia ookꞌãri, mãgadaitꞌee: “O–ĩa pꞌanɨ chi ju tawadakꞌaa beerã warra tꞌodakꞌaa perã.” 
LUK.23.30	Ma ewate eperãarãpa eemaa jaradaitꞌee:
LUK.23.30	‘¡Tai ɨ̃rɨ ɨrakꞌoodarítɨ!’ mãikꞌaapa: ‘¡Tai tꞌapꞌa atátɨ!’ 
LUK.23.31	Eperãarãpa pakꞌuru õdoo bɨ tꞌɨpɨtaude batꞌatꞌaapata pɨrã, ¿audupɨara pakꞌuru pꞌũasaa bɨ batꞌatꞌaada–e paikꞌã, taarã–ee paa jõdaipari perã?
LUK.23.32	Ichiaba Jesús ome atee wã nipajida kꞌachia beerã omé aukꞌa kurusode baijira bɨdaitꞌee. 
LUK.23.33	Panadakꞌãri eujã “Tachi Poro Bɨɨrɨ”
LUK.23.34	[Mãpai Jesupa mãgaji:
LUK.23.34	—Akꞌõre, mɨ nãgá oo pꞌanɨɨrã perdonáaji, kꞌawada–e pꞌanadairã ne–inaa kꞌachiata oomaa pꞌanɨ.]
LUK.23.34	Mãpai soldaorãpa suerte jemenejida kꞌawaadaitꞌee kꞌaipata iru pꞌaru ataitꞌee. 
LUK.23.35	Mãɨmisa arii pꞌanadapꞌedaarãpa Jesumaa akꞌɨ para bapachi mãikꞌaapa judiorã poroorãpa iru nãga oo iru pꞌanapachida:
LUK.23.35	—Awaraarã kꞌaripadakꞌa, pɨchi kꞌapꞌɨa jida kꞌaripa atáji, wãara Tachi Akꞌõrepa pɨ pëida pɨrã, maa–e pɨrã irua jɨrɨtꞌerada pɨrã.
LUK.23.36	Soldaorãpa ichiaba Jesús oo iru pꞌanapachida. Iru kꞌaitꞌa wãdapꞌeda, vino achuchua teepachida 
LUK.23.37	mãikꞌaapa mãgapachida:
LUK.23.37	—¡Pɨ wãara Judiorã Rey pɨrã, jãmãikꞌaapa uchiadaríji!
LUK.23.38	Ichiaba Jesús poro ɨtꞌaikꞌa eere letrero bɨjida: 
LUK.23.39	Ma awara iru ikꞌaawa baijira badapa ikꞌachia jarapachi:
LUK.23.39	—¡Pɨ wãara Tachi Akꞌõrepa pëida pɨrã, jãmãikꞌaapa uchiadaipáde apachi, mãikꞌaapa tai jida aukꞌa kꞌaripapáde! apachi.
LUK.23.40	Mamĩda chi apemapa mãgɨ́ pedee bada ɨtrɨatꞌaaji:
LUK.23.40	—¿Pɨa Tachi Akꞌõre waawee–e bɨkꞌã aji, nama aukꞌa baijira bɨta? 
LUK.23.41	Tachi nama chupɨria chitoonɨ ne–inaa kꞌachia oodapꞌedaa perã. Mamĩda na eperãpa ne–inaa kꞌachia ookꞌaa pajida aji.
LUK.23.42	Maapꞌeda, mãgaji:
LUK.23.42	—Jesús, pɨ Akꞌõre Waibɨa truade rey beekꞌãri, mɨ kꞌirãpáji.
LUK.23.43	Jesupa pꞌanauji:
LUK.23.43	—Mɨa wãarata jararu. Idi pɨ mɨ ome bapariitꞌeeda aji, Akꞌõre Waibɨa eujãde.
LUK.23.44	Imatꞌɨpa akꞌõrejĩru kꞌiatꞌɨdachi. Na eujã jõma pꞌãriudachi las tres parumaa. 
LUK.23.45	Akꞌõrejĩru kꞌiatꞌɨdachi mãikꞌaapa Tachi Akꞌõre te waibɨadepema cuarto edupɨara tꞌĩupatamãi pꞌaru eebai jira bada esajĩakꞌa jẽdachi. 
LUK.23.46	Mãpai Jesús golpe biaji:
LUK.23.46	—‘¡Akꞌõre, mɨchi jaure pɨ juade bɨru!’ 
LUK.23.46	Mãga jarapꞌeda, jai–idaaji.
LUK.23.47	Romadepema soldaorã poropa ma jõma unukꞌãri, pedee pia jaraji Tachi Akꞌõremaa mãikꞌaapa mãgaji:
LUK.23.47	—Wãara na eperãpa ne–inaa kꞌachia ookꞌaa pajida aji.
LUK.23.48	Eperãarã jõmaweda mama see nɨ̃badaarãpa mãga unudakꞌãri, ãchi tꞌũa tꞌaapꞌe erreudachida tꞌãri pꞌuapa. 
LUK.23.49	Mamĩda Jesús ome nipapatapꞌedaarã, ɨmɨkꞌĩraarã mãikꞌaapa wẽraarã iru ome chedapꞌedaa Galilea eujãdeepa, ma ne–inaa pꞌasada tꞌɨmɨɨpa akꞌɨmaa pꞌaneejida.
LUK.23.50	Ma eujãde eperã tꞌãri pia bapachi. Ne–inaa kꞌachia ookꞌaa paji. Mãgɨ́ tꞌɨ̃jarapachida José. Iru Arimatea pꞌuurudepema paji. Mãgɨ́ pꞌuuru Judea eujãde bɨ. 
LUK.23.51	Nɨ baji Tachi Akꞌõrepa pëida eperãarã rey pamerã. Junta Supremadepema paji. Mamĩda ijãa–e paji mãɨrãpa oodapꞌedaade Jesús ome. 
LUK.23.52	Mapa wãji Pilatomaa Jesús kꞌapꞌɨa piuda iidide ɨaitꞌee. 
LUK.23.53	Tꞌẽepai Jesús kꞌapꞌɨa kurusodeepa ɨrabai atapꞌeda, pɨratꞌaaji lienzode mãikꞌaapa bɨnaji mãu te uria kꞌoro iru pꞌanadapꞌedaade. Made piuda apida waide ɨada–e pꞌanajida.
LUK.23.54	Ma ewate judiorã ɨ̃ipata noreweda paji. Pꞌãriupodopa pada perã, ne–inaa waa ooikꞌaraa baji, ɨ̃ipata ewate wãyaaru misa.
LUK.23.55	Ma wẽraarã Jesús ome Galilea eujãdeepa chedapꞌedaa ichiaba wãjida ma mãu te uriade iru bɨdapꞌedaamaa mãikꞌaapa akꞌɨjida sãga Jesús kꞌapꞌɨa ata bɨjida. 
LUK.23.56	Maapꞌeda teedaa chedakꞌãri, kꞌera oojida ne–inaa awaraa tꞌũa bee ome Jesús kꞌapꞌɨa ɨ̃rɨ bɨdaitꞌee, judiorãpa oopatakꞌa ãchi aukꞌaarã piudakꞌãri. Ɨ̃ipata ewate ma wẽraarã ɨ̃ijida Tachi Akꞌõre Ũraa pꞌãdade jara bɨkꞌa.
LUK.24.1	Tomia ewate tapꞌeweda ma wẽraarã wãjida Jesús kꞌapꞌɨa ɨadapꞌedaamaa. Ateejida kꞌera ne–inaa tꞌũa ome ãchia oodapꞌedaa. 
LUK.24.2	Panadakꞌãri, unujida chi mãu te uria tꞌai mãupa tꞌapꞌa bada awara ãi bɨ. 
LUK.24.3	Tꞌĩudakꞌãri, Tachi Waibɨa Jesús kꞌapꞌɨa unuda–e paji. 
LUK.24.4	Kꞌawadakꞌaa paji kꞌãata oodaitꞌee. Mãga nɨde unujida ɨmɨkꞌĩraarã omé pꞌaru tꞌo–tꞌoo uchiterree jɨ̃ bainɨ̃ pꞌanɨ ãchi ikꞌaawa. 
LUK.24.5	Mãpai ãchobeepa bedabaidachida tau bɨɨrɨ eujãde tꞌõbairutamaa. Mamĩda mãɨrãpa mãgajida:
LUK.24.5	—¿Sãapꞌeda jãɨramãi jɨrɨ pꞌanɨma ajida, iru chokꞌai bɨta? 
LUK.24.6	Iru nama wẽ–e. ¡Chokꞌai pꞌirabaiji! Kꞌirãpátɨ iru atꞌãri Galilea eujãde bakꞌãri, 
LUK.24.7	jaraji ichi, chi Eperã Akꞌõre Truadepema, kꞌachia beerã juade bɨdaitꞌee; ãrapa kurusode baijira bɨdaitꞌee piumerã mãikꞌaapa ewari õpeemaa ichi chokꞌai pꞌirabaiitꞌee.
LUK.24.8	Mãga ũridakꞌãri, ma wẽraarãpa Jesupa jarada kꞌirãpajida. 
LUK.24.9	Mãpai iru kꞌapꞌɨa ɨadapꞌedaamãiipa wãdakꞌãri, ma jõmaweda nepɨrɨnajida Jesús kꞌõpꞌãyoorã oncemaa mãikꞌaapa awaraarãmaa. 
LUK.24.10	Chi mãga nepɨrɨnadapꞌedaarã paji María Magdalena, Juana, Santiago nawe María mãikꞌaapa awaraa wẽraarã. 
LUK.24.11	Mamĩda ãrapa nepɨrɨdapꞌedaa ũridakꞌãri, Jesús kꞌõpꞌãyoorãpa kꞌĩsiajida pariatua pedeemaa pꞌanɨ. Mapa ijãa kꞌiniada–e paji.
LUK.24.12	Mãga jarajida mĩda, Pedro pꞌiradachi Jesús kꞌapꞌɨa ɨadapꞌedaamaa mãikꞌaapa edajãde akꞌɨkꞌãri, chi kꞌapꞌɨa lienzode beda bada unu–e paji. Jĩpꞌa chi pꞌaru aupai unuji. Mãpai pꞌera pɨkꞌa teedaa cheji. Kꞌawa–e paji kꞌãata ooitꞌee.
LUK.24.13	Ma ewate weda Jesús ome nipapatapꞌedaarã omé wã nipajida Emaús pꞌuurudee. Ma pꞌuuru Jerusalendeepa perá once kilometros bɨ. 
LUK.24.14	Ma ode wãdade ãchi pedee wã nipajida ma jõma Jesús ome pꞌasadade. 
LUK.24.15	Mãgá pedee wãdade, Jesús cheji ãchi ikꞌaawa mãikꞌaapa aukꞌa tꞌɨa wãji. 
LUK.24.16	Unu pꞌanajida mĩda aukꞌa wãru awaraa eperã ãchi ome, kꞌawada–e paji kꞌaita mãga bɨ. 
LUK.24.17	Mãpai Jesupa iidiji ãramaa:
LUK.24.17	—¿Kꞌãaredeta parã pedee wãdama? aji.
LUK.24.17	Mãpai ãchi kꞌĩra pia–ee bainɨ̃ pꞌaneejida 
LUK.24.18	mãikꞌaapa ãchidepema Cleofás apatapꞌedaapa pꞌanauji:
LUK.24.18	—¿Pɨ Jerusalende badata kꞌawa–e bɨkꞌã aji, mama pꞌasada?
LUK.24.19	Mãpai ichia iidiji:
LUK.24.19	—¿Kꞌãata pꞌasajima? aji.
LUK.24.19	Ãchia mãgajida:
LUK.24.19	—Jesús Nazaretdepema Akꞌõre pedee jarapari paji. Ne–inaa pi–ia oopachi mãikꞌaapa pedee pia jarateepachi Tachi Akꞌõre kꞌĩrapite mãikꞌaapa pꞌuuru pidaarã kꞌĩrapite. 
LUK.24.20	Pꞌaareerã poroorãpa mãikꞌaapa tachi poro waibɨarãpa iru ateejida Romadepema poro waibɨa Pilatomaa kurusode peepitꞌaamerã. 
LUK.24.21	Taipa ijãa pꞌanajida ma Jesupata tachi Israel pidaarã uchiapiitꞌee Romadepemaarã juadeepa. Mamĩda ewari õpee paru mãgɨ́ ne–inaa jõma pꞌasada. 
LUK.24.22	Ma awara wẽraarã tai ome nipapataarãpa tai pꞌerapijida. Taujaaweda wãjida Jesús ɨadapꞌedaamaa. 
LUK.24.23	Mamĩda iru kꞌapꞌɨa unuda–e pakꞌãri, ãpɨtee chejida teedaa mãikꞌaapa taimaa nepɨrɨjida angeleerã unudapꞌedaa. Mãɨrãpa jarajidada ajida, Jesús chokꞌai bɨ. 
LUK.24.24	Mãga ũridakꞌãri, tai kꞌõpꞌãyoorã ũkꞌuru wãjida iru ɨadapꞌedaamaa mãikꞌaapa ununajida ma wẽraarãpa jaradapꞌedaakꞌa. Mamĩda iru unuda–e paji.
LUK.24.25	Mãpai Jesupa mãgaji:
LUK.24.25	—¡Parã kꞌĩsia kꞌawada–ee pꞌanɨ! ¿Ijãada–e pꞌanɨkꞌã Akꞌõre pedee jarapataarãpa chonaarãweda jaradapꞌedaa? 
LUK.24.26	¿Tachi Akꞌõrepa pëida mãgá chupɨria nɨ̃baitꞌee paji–ekꞌã aji, Akꞌõrepa iru ateei naaweda ichi truadee?
LUK.24.27	Mãpai Jesupa jarateemaa beeji ichi pꞌasaitꞌee bada Tachi Akꞌõre Ũraa pꞌãdade jara bɨkꞌa. Jarateeji Moisepa pꞌãdadeepa, Akꞌõre pedee jarapataarãpa pꞌãdapꞌedaade jara bɨ parumaa.
LUK.24.28	Chi pꞌuuru wãdapꞌedaamaa panadakꞌãri, Jesús kꞌĩra jiwaa wãyaaitꞌee paji, pꞌuurude bee–ee. 
LUK.24.29	Mamĩda ãchia mãgajida:
LUK.24.29	—Tai ome béeji kꞌewara bairã mãikꞌaapa pꞌãriu wã perã.
LUK.24.29	Mãpai Jesús aukꞌa teedaa wãji ãra ome. 
LUK.24.30	Tꞌẽepai mesade su–akꞌɨ pꞌaneedakꞌãri nekꞌodaitꞌee, Jesupa ichi juade pan ataji. Mãpai ɨtꞌaa tꞌɨ̃ji gracias jaraitꞌee Tachi Akꞌõremaa mãikꞌaapa tꞌoopꞌeda ãramaa teeji. 
LUK.24.31	Mata Tachi Akꞌõrepa aweda ãra tau eratɨkꞌoopiji mãikꞌaapa ãramaa Jesús kꞌawapiji. Mamĩda mamãikꞌaapa iru wẽpadachi. 
LUK.24.32	Mãpai mãgajida:
LUK.24.32	—¿Wãara–ekꞌã? ajida. ¡Iru paji! Tachi tꞌãripa mãga jara nɨ̃baji, ode Akꞌõre Ũraa pꞌãda tachimaa jaratee che wã nipakꞌãri.
LUK.24.33	Aramata waya ãpɨtee chejida Jerusalendee. Mama unu chejida iru kꞌõpꞌãyoorã once awaraa nipapatapꞌedaarã ome see nɨ̃bɨ. 
LUK.24.34	Mãgɨ́ see nɨ̃badaarãpa mãgajida:
LUK.24.34	—Wãarada ajida, Jesús chokꞌai bɨ. Simón Pedromaa ichiaba unupijida ajida.
LUK.24.35	Mãpai ãchi omeerãpa nepɨrɨjida ode pꞌasada mãikꞌaapa Jesupa pan tꞌoopꞌeda, jedekꞌãri kꞌawaadapꞌedaa.
LUK.24.36	Atꞌãri mãgá nepɨrɨmaa pꞌanɨde, Jesús ãra esajĩakꞌa bainɨ̃ ba cheji mãikꞌaapa mãgaji:
LUK.24.36	—Kꞌãiwee pꞌanapatáatɨ.
LUK.24.37	Jesús unudakꞌãri, ãchi pꞌeradachida, iru jaureta unu pꞌanɨ jĩakꞌaapa. 
LUK.24.38	Mamĩda Jesupa mãgaji:
LUK.24.38	—¿Sãapꞌeda pꞌera jõnɨma? aji. ¿Sãapꞌeda pãchi tꞌãride atꞌãri ijãada–e pꞌanɨma? aji. 
LUK.24.39	Akꞌɨ́tɨ mɨ jua, mɨ bɨɨrɨ ome. Mɨpɨ. Mɨ kꞌapꞌɨa tꞌõbáitɨ mãikꞌaapa akꞌɨ́tɨ. Eperã jaure chiara wẽe bɨ, bɨɨrɨ jida mɨa iru bɨkꞌa.
LUK.24.40	Mãga jarapꞌeda, ãramaa akꞌɨpiji ichi jua mãikꞌaapa ichi bɨɨrɨ. 
LUK.24.41	Mamĩda atꞌãri pia ijãada–e pꞌanajida, audú o–ĩa pꞌanadapꞌedaa perã mãikꞌaapa pꞌera pɨkꞌa pꞌanadapꞌedaa perã. Jesupa ichi kꞌawapi kꞌinia bada perã, iidiji:
LUK.24.41	—¿Nama ne–inaa kꞌoparii iru pꞌanɨkꞌã? aji.
LUK.24.42	Mãpai ãchia chikꞌo paada esajĩakꞌa teejida. 
LUK.24.43	Irua jitaji mãikꞌaapa ãchi taide kꞌotꞌaaji. 
LUK.24.44	Maapꞌeda mãgaji:
LUK.24.44	—Mɨmaa pꞌasajida aji, mɨa jaradakꞌa, atꞌãri parã ome bakꞌãri. Jaraji ne–inaa jõmaweda pꞌasaitꞌee paji Moisepa pꞌãdade jara bɨkꞌa mãikꞌaapa Tachi Akꞌõre pedee jarapataarãpa pꞌãdapꞌedaade jara bɨkꞌa, Salmos libro pꞌãdade jara bɨkꞌa paara.
LUK.24.45	Mãpai jarateeji Tachi Akꞌõre Ũraa pꞌãdade jara bɨ Mesiade. 
LUK.24.46	Mãgaji:
LUK.24.46	—Tachi Akꞌõre Ũraa pꞌãdade jara bɨ Mesías ichita piutꞌee mãikꞌaapa ewari õpeemaa chokꞌai pꞌirabaiitꞌee. 
LUK.24.47	Akꞌõrepa kꞌaripapꞌeda, Jerusalendeepa na pꞌekꞌau eujã eperãarã paraamaa jarateenátɨ pꞌekꞌau kꞌachia oo amaadamerã mãikꞌaapa Tachi Akꞌõrede ijãapataadamerã. Mãgá irua ãchia pꞌekꞌau kꞌachia oopata wẽpapiitꞌee. 
LUK.24.48	Parãpa mɨ pꞌasada jõmaweda kꞌawa pꞌanɨ, unudapꞌedaa perã. 
LUK.24.49	Mapa parãmaa mɨa ne–inaa pëiitꞌee mɨ Akꞌõrepa jaradakꞌa. Mamĩda mãga ooru misa, nama pꞌanéetɨ Jerusalén pꞌuurude. Tꞌẽepai ɨtꞌariipa Tachi Akꞌõrepa ichi jaure pëiitꞌee parã ome bapariimerã.
LUK.24.50	Maapꞌeda Jesupa ãra ateeji ma pꞌuurudeepa Betania pꞌuuru kꞌaitꞌa. Mama ichi jua ɨtꞌaa ɨapꞌeda, ãra bendiciaji. 
LUK.24.51	Mãpai mãgá pedeemaa bɨde Tachi Akꞌõrepa iru ɨtꞌaa ateeji ãra ikꞌaawaapa.
LUK.24.52	Tꞌẽepai chi kꞌõpꞌãyoorãpa ɨtꞌaa tꞌɨ̃dapꞌeda, pedee pia jarajida irude mãikꞌaapa tꞌãri o–ĩa ãpɨtee chejida Jerusalendee. 
LUK.24.53	Maadamãiipa ewari chaa Tachi Akꞌõre te waibɨade pꞌanapachida ɨtꞌaa tꞌɨ̃maa mãikꞌaapa pedee pia jaramaa Tachi Akꞌõremaa.
JHN.1.1	Na pꞌekꞌau eujã bai naaweda Jesucristo, Tachi Akꞌõre Pedee apata, bapachi. Mãgɨ́ bapachi Tachi Akꞌõre ome. Iru ichita Tachi Akꞌõre bapari. 
JHN.1.2	Tachi Akꞌõre ome bapachi. 
JHN.1.3	Iru kꞌapꞌɨa pari Tachi Akꞌõrepa ne–inaa jõmaweda ooji. Iru wẽe Tachi Akꞌõrepa ne–inaa maarepida oo–e paji. 
JHN.1.4	Irua chokꞌai bapipachi ne–inaa jõmaweda chokꞌai bɨ. Ɨ̃daa pɨkꞌa bapachi eperãarã tꞌãide, ma kꞌaurepa eperãarãpa Tachi Akꞌõre kꞌawapataadamerã. 
JHN.1.5	Atꞌãri irua Tachi Akꞌõre kꞌawapimaa bɨ eperãarãmaa. Apidaapa pꞌoyaa jarada–e irua mãga oonaamerã.
JHN.1.6	Bapachi eperã, tꞌɨ̃jarapatapꞌedaa Juan Bautista.
JHN.1.7	Tachi Akꞌõrepa mãgɨ́ eperã jɨrɨtꞌeraji jaramerã ma ɨ̃daa pɨkꞌa bɨde, jõmaarãpa Akꞌõrede ijãadamerã ma jarateeda kꞌaurepa. 
JHN.1.8	Juan ɨ̃daa pɨkꞌa ba–e paji. Jĩpꞌa cheji jarateede 
JHN.1.9	ma wãara ɨ̃daa pɨkꞌa bɨ na pꞌekꞌau eujãdee cheji, Tachi Akꞌõre eperãarãmaa kꞌawapiitꞌee.
JHN.1.10	Mãgɨ́ Pedee, Jesucristo ba cheji na pꞌekꞌau eujãde, ichia eujã oodade. Mamĩda na pꞌekꞌau eujãdepemaarãpa kꞌawada–e paji iru Tachi Akꞌõre Warra. 
JHN.1.11	Cheji mĩda ichi aukꞌaarã tꞌãide, ãchia auteebaida–e paji. 
JHN.1.12	Mamĩda eperãarã ũkꞌuruurãpa iru auteebaijida mãikꞌaapa wãara irude ijãajida. Irua mãgɨɨrã Tachi Akꞌõre warrarã papiji. 
JHN.1.13	Tachi Akꞌõre warrarã mãgá padaitꞌee, mãgɨ́ eperãarã tꞌoda–e paji warra jĩpꞌaarã tꞌopatakꞌa, eperãpa warra oo kꞌinia ooparikꞌa. Ma kꞌãyaara Tachi Akꞌõrépata mãgɨɨrã ichi warrarã papiji, irude ijãa pꞌaneedapꞌedaa perã.
JHN.1.14	Mãgɨ́ Pedee, Jesucristo Tachi Akꞌõrepa pëida. Tꞌoji eperã kꞌapꞌɨade mãikꞌaapa tachi tꞌãide bapachi. Iru Tachi Akꞌõre Warra pada perã, Tachi Akꞌõre kꞌĩra wãree unupiji tachimaa. Eperãarã kꞌinia iru bapachi mãikꞌaapa Tachi Akꞌõre wãarata ãchimaa kꞌawapipachi.
JHN.1.15	Juan Bautistapa kꞌawaji mãgɨ́ Pedee Tachi Akꞌõrepa pëida. Mapa jarapachi:
JHN.1.15	—Nãgɨde mɨa jara baji jarakꞌãri eperã mɨ tꞌẽepai cheru mɨ kꞌãyaara waibɨara bɨ, mɨ tꞌoi naaweda iru bapachi perã.
JHN.1.16	Ma eperã tꞌãri pia bapari tachi jõmaarã ome mãikꞌaapa tachi ichita kꞌaripapari. 
JHN.1.17	Tachi Akꞌõrepa ichi ũraa kꞌawapiji eperãarãmaa Moisés kꞌapꞌɨa pari. Mamĩda eperãarã kꞌinia iru baji mãikꞌaapa ichi wãarata kꞌawapiji ãramaa Jesucristo kꞌapꞌɨa pari. 
JHN.1.18	Eperã apidaapa Tachi Akꞌõre unudakꞌaa. Mamĩda Jesucristo, iru Warra apai iru bɨ, iru ome aukꞌa bairã, iru eperãarãmaa kꞌawapiji.
JHN.1.19	Judiorã poroorãpa Jerusalendeepa pëijida pꞌaareerã Leví ëreerãdepemaarã ome, mãɨrãpa Juanmaa iididamerã:
JHN.1.19	—¿Pɨ kꞌaima? ajida.
JHN.1.20	Juan Bautistapa wãarata pꞌanauji:
JHN.1.20	—Mɨ Tachi Akꞌõrepa pëida–epɨ, eperãarã rey pamerã.
JHN.1.21	Mãpai iidijida:
JHN.1.21	—Mãgara, ¿pɨ Tachi Akꞌõre pedee jarapari Eliakꞌã? ajida.
JHN.1.21	—Mãga–eda aji.
JHN.1.21	Mamĩda waya iidijida:
JHN.1.21	—¿Pɨ Tachi Akꞌõre pedee jaraparikꞌã ajida, tachia nɨ pꞌanɨ?
JHN.1.21	—Mãga–eda aji.
JHN.1.22	Mãpai mãgajida:
JHN.1.22	—Mãgara, ¿pɨ kꞌaima? Jarapáde ajida. Tai pëidapꞌedaarãmaa jaranadaitꞌee. ¿Kꞌãata jara pëiitꞌeema? ajida.
JHN.1.23	Juanpa pꞌanauji Tachi Akꞌõre pedee jarapari Isaíapa
JHN.1.23	—Mɨ ni eujã pania wẽe bɨde mãikꞌaapa bia bɨ:
JHN.1.23	‘O pi–ia oopatakꞌa poro waibɨa chei naaweda, mãga pɨkꞌa pꞌekꞌau kꞌachia oo amáatɨ Tachi Waibɨa chei naaweda.’ 
JHN.1.24	Ma fariseorãpa pëidapꞌedaarãpa 
JHN.1.25	Juanmaa iidijida:
JHN.1.25	—Pɨ Tachi Akꞌõrepa pëida–e pɨrã eperãarã rey pamerã, Elia–e pɨrã wa Tachi Akꞌõre pedee jarapari–e pɨrã, ¿kꞌãare–itꞌee eperãarã poro chooparima? ajida.
JHN.1.26	Juanpa mãgaji:
JHN.1.26	—Mɨa parã poro choopari paniapa. Mamĩda pãchi tꞌãide bɨda aji, awaraa eperã, parãpa kꞌawada–e pꞌanɨ. 
JHN.1.27	Mãgɨ́ mɨ tꞌẽepai parãmaa jaratee cheru. Iru mɨ kꞌãyaara waibɨara bɨ. Mɨa iru chancla jida ẽraikꞌaraa bɨda aji, mɨ iru kꞌãyaara ekꞌariara bairã.
JHN.1.28	Mãga pꞌasaji Betania pꞌuurude Jordán to kꞌĩraikꞌa eere, Juanpa poro choomaa badamãi.
JHN.1.29	Aɨ norema Juanpa unukꞌãri Jesús ichi kꞌaitꞌa cheru, mãgaji:
JHN.1.29	—¡Akꞌɨ́tɨ! Nãgɨ́ eperã oveja chakꞌekꞌa bɨ, Tachi Akꞌõrepa pëida perã piumerã eperãarã pari. Nãgɨpa wẽpapiitꞌee eperãarãpa pꞌekꞌau kꞌachia oopata. 
JHN.1.30	Nãgɨ́ eperãde mɨa pedee baji nãga jarakꞌãri: “Eperã mɨ tꞌẽepai cheru mɨ kꞌãyaara waibɨara bɨ, iru mɨ tꞌoi naaweda bapachi perã.” 
JHN.1.31	Aɨ naaweda mɨa pida kꞌawa–e baji iru Tachi Akꞌõrepa pëida tachi kꞌaripamerã. Mamĩda ma–itꞌee mɨa eperãarã poro choo cheji; mãgá Israel pidaarãpa iru kꞌawadamerã.
JHN.1.32	Mãpai Juanpa jaraji ichia unuda:
JHN.1.32	—Mɨa Tachi Akꞌõre Jaure unuji iru ɨ̃rɨ palomakꞌa baai chekꞌãri. 
JHN.1.33	Mɨa kꞌawa–e bakꞌaji iru Tachi Akꞌõre Warra. Mamĩda aɨ naaweda mɨ pëidapa eperãarã paniapa poro choomerã, mɨmaa jaraji: “Pɨa unuitꞌeeda aji, mɨ Jaure baai cheru eperã ɨ̃rɨ, ichita iru ome bapariitꞌee. Mãgɨ́ eperãpa mɨ Jaure ba chepiitꞌeeda aji, eperãarã ome.” 
JHN.1.34	Tachi Akꞌõrepa jaradakꞌa mɨa mãga unuji. Maperãpɨ mɨa parãmaa jara bɨ: Nãgɨ́ Jesús, Tachi Akꞌõre Warra.
JHN.1.35	Aɨ norema Juan Bautista waya mama baji chi kꞌõpꞌãyoorã omeerã ome. 
JHN.1.36	Jesús wãyaa wã unukꞌãri, mãgaji:
JHN.1.36	—¡Akꞌɨ́tɨ! Jãgɨta chi oveja chakꞌekꞌa bɨ, Tachi Akꞌõrepa pëida.
JHN.1.37	Chi kꞌõpꞌãyo omeerãpa mãga ũridakꞌãri, Jesús tꞌẽe wãjida. 
JHN.1.38	Jesús ãpɨtee pꞌɨrrabaikꞌãri, unuji ichi tꞌẽe cheruta mãikꞌaapa mãgaji:
JHN.1.38	—¿Kꞌãata kꞌinia pꞌanɨma? aji.
JHN.1.38	Mãgajida:
JHN.1.38	—
JHN.1.39	Jesupa pꞌanauji:
JHN.1.39	—Chétɨ kꞌawaadamerã.
JHN.1.39	Mãgá wãjida iru baparimaa mãikꞌaapa ma ewate pꞌaneejida iru ome kꞌewara las cuatro pada perã.
JHN.1.40	Kꞌõpꞌãyo abaapa Juan pedee ũrida mãikꞌaapa Jesús tꞌẽe wãda Andrés paji. Iru Simón Pedro ɨ̃pema paji. 
JHN.1.41	Mãgɨ́ Jesús ome bapꞌeda, ne–inaa awaraa ooi naaweda, isapai wãji chi ɨ̃pema jɨrɨde. Unu atakꞌãri, mãgaji:
JHN.1.41	—Mesías unujidada aji. (Mãgɨ́ tꞌɨ̃ jara kꞌinia bɨ Cristo, Tachi Akꞌõrepa pëida eperãarã rey pamerã.)
JHN.1.42	Mãpai Andrepa chi ɨ̃pema aneeji Jesumaa. Jesupa iru unukꞌãri, mãgaji:
JHN.1.42	—Pɨ Simón, Juan warra. Mamĩda pɨ tꞌɨ̃jaradaitꞌeeda aji, Cefas.
JHN.1.43	Aɨ norema Jesús wãji Galilea eujãdee. Mama unuji eperã tꞌɨ̃jarapatapꞌedaa Felipe. Mãpai mãgaji:
JHN.1.43	—Mɨ ome nipaparíiji.
JHN.1.44	Mãgɨ́ Felipe, Andrés mãikꞌaapa Pedro Betsaida pꞌuurudepemaarã paji. 
JHN.1.45	Felipepa Natanael jɨrɨnaji mãikꞌaapa unu atakꞌãri, mãgaji:
JHN.1.45	—Unujidada aji, eperã Moisepa jarada Tachi Akꞌõre Ũraa pꞌãdade. Mãgɨ́ ichiaba Tachi Akꞌõre pedee jarapataarãpa chonaarãweda ãchi pꞌãdapꞌedaade jaradapꞌedaa. Mãgɨ́ eperã José warra; tꞌɨ̃jarapata Jesús Nazaretdepema.
JHN.1.46	Natanaelpa mãgaji:
JHN.1.46	—¡Nazaretdepema! ¿Nazaret pꞌuurudeepa eperã pia uchiaikꞌã? aji.
JHN.1.46	Felipepa mãgaji:
JHN.1.46	—Wãdáma aji, akꞌɨde.
JHN.1.47	Jesupa Natanael ichi kꞌaitꞌa cheru unukꞌãri, mãgaji:
JHN.1.47	—Na Israel pida wãara tꞌãri pia bapari. Apida kꞌũrakꞌaa.
JHN.1.48	Natanaelpa Jesumaa iidiji:
JHN.1.48	—¿Sãga pɨa mɨ kꞌawa bɨma? aji.
JHN.1.48	Jesupa pꞌanauji:
JHN.1.48	—Felipepa pɨ atanai naaweda, mɨa pɨ unuji higuera kꞌarra ekꞌari.
JHN.1.49	Mãpai Natanaelpa mãgaji:
JHN.1.49	—Tachi Jarateepari, pɨ Tachi Akꞌõre Warra. Pɨ Israel pidaarã Rey, chi cheitꞌee bada.
JHN.1.50	Jesupa mãgaji:
JHN.1.50	—¿Ijãa bɨ–ekꞌã aji, mɨa jarada perã pɨ unuji ma pakꞌuru ekꞌari? Pɨa unuitꞌee ne–inaa awara ma kꞌãyaara pi–iara. 
JHN.1.51	Mɨa wãarata jararu. Parãpa unudaitꞌee Tachi Akꞌõre eujã ewaraa kꞌobɨ mãikꞌaapa angeleerã ɨtꞌaa wãruta mãikꞌaapa edaa cheruta mɨ, chi Eperã Akꞌõre Truadepema,
JHN.2.1	Natanael ome pedeepꞌeda, kꞌãima õpeemaa miakꞌãipata fiesta oojida Caná pꞌuurude. Mãgɨ́ pꞌuuru Galilea eujãde bɨ. Jesús nawe mama baji. 
JHN.2.2	Jesús chi kꞌõpꞌãyoorã ome ichiaba tꞌɨ̃ pëijida chedamerã ma fiestade. 
JHN.2.3	Mama pꞌanɨde vino jõdachi. Maperã Jesús nawepa mãgaji:
JHN.2.3	—Vino jõdachida aji.
JHN.2.4	Mãpai Jesupa mãgaji:
JHN.2.4	—Nawe, ¿sãapꞌeda pɨa mɨmaa mãga jara bɨma? aji. Waide ewari pa–eeta mɨa Akꞌõre jua akꞌɨpimerã.
JHN.2.5	Mãpai chi nawepa mãgaji vino jedepataarãmaa:
JHN.2.5	—Óotɨ jõma irua jara bɨkꞌa.
JHN.2.6	Mama bainɨ̃ pꞌanajida chokꞌo seis, mãudee ooda. Judiorãpa mãgee chokꞌo iru pꞌanapachida aɨde pania tꞌɨdaitꞌee. Mãgá sɨɨdai ãchi jua, bɨɨrɨ maa–e pɨrã netꞌaa Tachi Akꞌõre Ũraa pꞌãdade jaradakꞌa. Chokꞌo abaade cincuenta wa setenta litros araapachi.
JHN.2.7	Jesupa vino jedepataarãmaa mãgaji:
JHN.2.7	—Paniapa na chokꞌo ipurukꞌóotɨ.
JHN.2.7	Pania atanajida mãikꞌaapa ma chokꞌo ipurukꞌoojida. 
JHN.2.8	Mãpai Jesupa mãgaji:
JHN.2.8	—Ɨ̃rá ma–ãri joi atadapáde aji, mãikꞌaapa teepáde aji, na fiesta chiparimaa.
JHN.2.8	Mãga oojida. 
JHN.2.9	Ma fiesta chiparipa pania vino padai bada tokꞌãri, kꞌawa–e paji sãmãikꞌaapa uchiaji ma vino. Ma vino jedepataarãpapai kꞌawajida, ãchia ma vino chokꞌodeepa joidapꞌedaa perã. Mãgá topꞌeda, ma fiesta chiparipa chi ɨmɨkꞌĩra miakꞌãiitꞌee bada tꞌɨ̃ ataji 
JHN.2.10	mãikꞌaapa mãgaji:
JHN.2.10	—Fiesta oodakꞌãri, jõmaarãpa naapɨara vino piara bɨta jedepata. Maapꞌeda, waibɨa to pꞌanadapꞌeda, jedepata chi vino makꞌɨara pia–e bɨ. Mamĩda pɨa ɨa nɨ̃bɨjida aji, chi vino piara bɨta ɨ̃raweda todamerã.
JHN.2.11	Mãgɨ́ ooda Jesupa Galilea eujãdepema Caná pꞌuurude paji irua naapɨara ooda eperãarãpa pꞌoyaa oodakꞌaa ãchi juadoopa. Mãga ookꞌãri, unupiji ichi wãara Tachi Akꞌõrepa pëida. Ma ooda unudakꞌãri, chi kꞌõpꞌãyoorãpa audupɨara irude ijãa pꞌaneejida.
JHN.2.12	Ma tꞌẽepai Jesús wãji Capernaum pꞌuurudee chi nawe ome, chi ɨ̃pemaarã ome mãikꞌaapa chi kꞌõpꞌãyoorã ome. Kꞌãima chokꞌara–ee mama pꞌanajida.
JHN.2.13	Judiorã Pascua fiesta ɨ̃rɨ pa wãda perã, Jesús wãji Jerusalendee. 
JHN.2.14	Mama Tachi Akꞌõre te waibɨa ãukꞌidaa tꞌɨakꞌau bɨde ununaji pꞌakꞌa netopataarã, oveja netopataarã mãikꞌaapa paloma netopataarã. Ichiaba unuji pꞌaratꞌa tau tꞌerabaipataarã mama su–akꞌɨ pꞌanɨ. 
JHN.2.15	Mãga unukꞌãri, Jesupa soo oo ataji mãikꞌaapa ma jõmaweda taawaa jërekꞌooji ãchi pꞌakꞌa, oveja ome. Ma pꞌaratꞌa tau tꞌerabaipataarã mesa eujãde sĩa batꞌakꞌoopꞌeda, ãchi pꞌaratꞌa eujãde pꞌokꞌooji 
JHN.2.16	mãikꞌaapa paloma netopataarãmaa mãgaji:
JHN.2.16	—¡Pãchi netꞌaa atéetɨ namãikꞌaapa! ¡Mɨ Akꞌõre te netꞌaa netopata tekꞌa papináatɨ!
JHN.2.17	Jesupa mãga oo bɨde chi kꞌõpꞌãyoorãpa kꞌirãpajida Tachi Akꞌõre Ũraa pꞌãdade jara bɨ:
JHN.2.17	‘Mɨa pɨ te kꞌinia iru bapari perã, mɨ peetꞌaadaitꞌee.’ 
JHN.2.18	Mãpai judiorã poroorã, arii pꞌanadapꞌedaarãpa mãgajida Jesumaa:
JHN.2.18	—Wãara Tachi Akꞌõrepa nãga oopiru pɨrã pɨmaa, ¿kꞌãata ooitꞌeema ajida, taipa ijãadamerã wãara Akꞌõrepa pɨ pëida?
JHN.2.19	Jesupa pꞌanauji:
JHN.2.19	—Na te tꞌeetꞌaaruta pɨrã, ewari õpeemaa mɨa waya baikꞌo bɨitꞌeeda aji.
JHN.2.20	Mãpai judiorãpa mãgajida:
JHN.2.20	—Cuarenta y seis años mimiajidada ajida, na te oodaitꞌee. ¿Tꞌeepꞌeda pɨa ewari õpeede baikꞌo bɨitꞌeekꞌã? ajida.
JHN.2.21	Mamĩda Jesupa “na te” akꞌãri, jara kꞌinia baji ichi kꞌapꞌɨa. 
JHN.2.22	Mapa aɨ tꞌẽepai, iru piupꞌeda, chokꞌai pꞌirabaikꞌãri, chi kꞌõpꞌãyoorãpa kꞌirãpajida irua ma ewate jarada. Mãpai wãara ijãajida Tachi Akꞌõre Ũraa pꞌãdade jarada mãikꞌaapa Jesupa jarada.
JHN.2.23	Jesús Jerusalende bɨde Pascua fiesta wãyaaru misa, eperãarã chokꞌaraarãpa irude ijãajida, unudakꞌãri irua ne–inaa oomaa bɨ eperãarãpa pꞌoyaa oodakꞌaa ãchi juadoopa. 
JHN.2.24	Mamĩda Jesupa kꞌawaji wãara ijãada–e pꞌanajida, ãchi tꞌãri pia kꞌawada perã. 
JHN.2.25	Faltakꞌaa paji apidaapa eperãarã kꞌĩsia kꞌawaapidamerã irumaa, irua eperãarã tꞌãri kꞌawa bada perã.
JHN.3.1	Bapachi fariseo tꞌɨ̃jarapatapꞌedaa Nicodemo. Judiorã poro waibɨarãdepema paji.
JHN.3.2	Pꞌãrikꞌua mãgɨ́ eperã Jesumaa pꞌasiade wãji mãikꞌaapa mãgaji:
JHN.3.2	—Tachi Jarateepari, kꞌawa pꞌanɨda aji, Tachi Akꞌõrépata pɨ pëida taimaa jarateede. Pɨa pꞌoyaa oo–e pakꞌajida aji, nãgee ne–inaa pia pɨa ooparikꞌa, Tachi Akꞌõre pɨ ome ba–e pada paara.
JHN.3.3	Jesupa mãgaji:
JHN.3.3	—Mɨa wãarata jararu. Eperã waya tꞌo–e pɨrã, pꞌoyaa ba–e pai Tachi Akꞌõre jua ekꞌari ichideerã ome.
JHN.3.4	Mãpai Nicodemopa iidiji:
JHN.3.4	—Mamĩda ¿sãga waya tꞌoyama aji, eperã chona bɨta? ¡Pꞌoyaa tꞌĩukꞌaa chi nawe bide waya tꞌoitꞌee!
JHN.3.5	Jesupa pꞌanauji:
JHN.3.5	—Mɨa wãarata jararu. Eperã paniapa tꞌo–e pɨrã mãikꞌaapa Tachi Akꞌõre Jaurepa tꞌopi–e pɨrã, pꞌoyaa ba–e pai Akꞌõre jua ekꞌari ichideerã ome. 
JHN.3.6	Eperãdeepa uchiapari eperã. Mamĩda Tachi Akꞌõre Jauredeepa uchiapari Tachi Akꞌõredeerã. 
JHN.3.7	Pꞌera pɨkꞌa banáaji mɨa jarada perã eperãarã waya tꞌodaipia bɨ. 
JHN.3.8	Nãu pꞌuapari chi pꞌua kꞌiniamaa. Pɨa ma nãu ũriru mĩda, kꞌawakꞌaa sãmãikꞌaapa cheru wa sãmaa wã. Mãga pɨkꞌa bɨ ichiaba eperã Tachi Akꞌõre Jaurepa tꞌopida.
JHN.3.9	Mãpai Nicodemopa waya iidiji:
JHN.3.9	—Mamĩda ¿sãga mãga payama? aji.
JHN.3.10	Jesupa pꞌanauji:
JHN.3.10	—Pɨ Israeldeepa uchiadapꞌedaarã jarateepari. ¿Kꞌawa–e bɨkꞌã aji, mɨa jara bɨ? 
JHN.3.11	Mɨa wãarata jararu. Taipa jarapata ne–inaa kꞌawa pꞌanɨ mãikꞌaapa unudapꞌedaa. Mamĩda parãpa ijãadakꞌaa taipa jarapata. 
JHN.3.12	Parãpa ijãada–e pꞌanɨ pɨrã mɨa na eujãdepema ne–inaa jarakꞌãri, ¿sãga ijãadayama aji, mɨa ɨtꞌaripema ne–inaa jarakꞌãri?
JHN.3.13	ʼApida Akꞌõre eujãdee wãda–e pꞌanɨ. Jõdee aba, chi Eperã Akꞌõre Truadepema, Akꞌõre eujãdeepa cheji. 
JHN.3.14	Moisés eujã pania wẽe bɨde Israel pidaarã ome nipakꞌãri, taama broncedee ooda pakꞌurude jiraji eperãarãpa mãgɨ́ akꞌɨdamerã. Mãgá piuda–e paji. Mãga pɨkꞌa ichiaba chi Eperã Akꞌõre Truadepema pakꞌurude ichita jiradaitꞌee 
JHN.3.15	eperãarãpa iru akꞌɨdamerã. Mãgá jõmaarãpa irude ijãapata ichita iru ome ɨtꞌari pꞌanapataadaitꞌee.
JHN.3.16	—Tachi Akꞌõrepa na pꞌekꞌau eujãdepemaarã audú kꞌinia iru bada perã, ichi warra apai iru bada pëiji piumerã eperãarã pari. Eperãpa iru Warrade ijãa bɨ pɨrã, atua–e. Jai–idaakꞌãri, Akꞌõre eujãde banaitꞌee. 
JHN.3.17	Tachi Akꞌõrepa ichi Warra pëi–e paji na pꞌekꞌau eujãdepemaarã atuapiitꞌee. Jĩpꞌa pëiji eperãarã o kꞌachiade wãdapꞌedaadeepa kꞌaripa atade atuanaadamerã.
JHN.3.18	ʼMapa Tachi Akꞌõrepa atuapi–e ichi Warrade ijãa bɨ. Mamĩda atuapiitꞌee chi ijãa–ee bɨ, mãgɨpa ijãakꞌaa perã Tachi Akꞌõre Warra apai iru badade. 
JHN.3.19	Chi ɨ̃daa pɨkꞌa bɨ cheji na pꞌekꞌau eujãdee. Mamĩda eperãarã ũkꞌuruurãpa ma ɨ̃daa pɨkꞌa bɨ kꞌiniadakꞌaa paji, pꞌãriu pɨkꞌa bɨde pꞌanee kꞌinia pꞌanadapꞌedaa perã ne–inaa kꞌachia oodaitꞌee. 
JHN.3.20	Chi kꞌachia ooyaa beerãpa ma ɨ̃daa pɨkꞌa bɨ unuamaa iru pꞌanapata. Iru kꞌawa kꞌiniadakꞌaa. Mãga pꞌanɨ kꞌiniadakꞌaa perã irua unupimerã ãchia ne–inaa kꞌachia oopata. 
JHN.3.21	Jõdee chi oopataarãpa Tachi Akꞌõrepa wãarata jara pëidakꞌa, ma ɨ̃daa pɨkꞌa bɨ kꞌawa kꞌinia pꞌanapata. Mãga pꞌanapata jõmaarãmaa kꞌawapi kꞌinia pꞌanadairã ãchia ne–inaa pia oo pꞌanɨ Tachi Akꞌõrepa oopiparikꞌa.
JHN.3.22	Ma tꞌẽepai, Jesús chi kꞌõpꞌãyoorã ome wãjida Judea eujãdee. Mama taarãji ãchi ome, ãchia eperãarã poro choodamerã. 
JHN.3.23	Juanpa ichiaba eperãarã poro choomaa baji Enonde, Salim kꞌaitꞌa, mama paniara paraada perã. Mama eperãarã chepachida poro choopidaitꞌee. 
JHN.3.24	(Mãga paji Herodepa Juan carcelde tꞌɨpitꞌaai naaweda.)
JHN.3.25	Ewari aba Juan kꞌõpꞌãyoorã aupedeemaa pꞌaneejida awaraa judío ome, eperãarã poro choopata kꞌapꞌɨa. 
JHN.3.26	Juanmaa chejida mãikꞌaapa mãgajida:
JHN.3.26	—Tachi Jarateepari, ma eperã pɨ ome bada Jordán to kꞌĩraikꞌa eere mãikꞌaapa pɨa jarada taimaa, mãgɨpa eperãarã poro choomaa bɨda ajida. Ma awara jõmaarãta irumaa wã pꞌanɨ poro choopide.
JHN.3.27	Mãpai Juanpa pꞌanauji:
JHN.3.27	—Apidaapa mãgee ne–inaa ooda–e pakꞌajida aji, Tachi Akꞌõrepa oopi–e pada paara. 
JHN.3.28	Pãchia pia ũrijida mɨa jarakꞌãri mɨ Tachi Akꞌõrepa pëida–e eperãarã rey pamerã. Iru pëi naaweda, Tachi Akꞌõrepa mɨ pëiji. 
JHN.3.29	Kꞌĩsiadáma nãgɨde. Miakꞌãidakꞌãri, wẽra chi ɨmɨkꞌĩra wẽra paru. Mamĩda ma ɨmɨkꞌĩra kꞌõpꞌãyo kꞌaitꞌa bainɨ̃ beepari mãikꞌaapa o–ĩadaipari ũrikꞌãri ma ɨmɨkꞌĩrapa jararu chi wẽramaa. Mãga pɨkꞌa mɨ ma poro choomaa bɨ kꞌõpꞌãyokꞌa bɨ. Maperãpɨ mɨ o–ĩa bɨ. 
JHN.3.30	Iru mɨ kꞌãyaara waibɨara paitꞌee eperãarã kꞌĩrapite. Jõdee mɨ iru ekꞌariara paitꞌee.
JHN.3.31	—Eperã ɨtꞌariipa cheda jõmaarã kꞌãyaara waibɨara bɨ. Eperã na pꞌekꞌau eujãdepema na eujãde bapari perã, ichita jarapari na eujãdepema ne–inaa. Jõdee chi ɨtꞌariipa cheda jõmaarã kꞌãyaara waibɨara bɨ. 
JHN.3.32	Irua jarapari ichia unuda mãikꞌaapa ũrida ɨtꞌari, apidaapa ijãa kꞌiniada–e pꞌanɨ pɨjida irua jara bɨ. 
JHN.3.33	Mamĩda eperãpa irua jara bɨ ijãakꞌãri, kꞌawa bɨ Tachi Akꞌõrepa ichita wãarata jarapari. 
JHN.3.34	Tachi Akꞌõrepa pëidapa jarapari Tachi Akꞌõre pedee, Akꞌõrepa ichi Jaure pëipari perã iru ome bapariimerã. 
JHN.3.35	Tachi Akꞌõrepa ichi Warra kꞌinia iru bapari. Ne–inaa jõmaweda iru jua ekꞌari bɨji irua akꞌɨmerã. 
JHN.3.36	Eperãpa iru Warrade wãara ijãakꞌãri, ichita bapariitꞌee Tachi Akꞌõre ome. Mamĩda eperãpa iru Warrade ijãa kꞌinia–e bɨ pɨrã, Akꞌõre trua unu–e paitꞌee. Tachi Akꞌõre ichita kꞌĩrau baitꞌeeda aji, mãgɨ́ eperã ome.
JHN.4.1	Fariseorãpa ũrijida Jesupa Juan kꞌãyaara kꞌõpꞌãyoorãra pꞌe wã mãikꞌaapa eperãarã chokꞌaraara poro choopachi. 
JHN.4.2	(Mãga ũrijida Jesupa poro chookꞌaa paji mĩda. Chi kꞌõpꞌãyoorã́pata poro choopachida.) 
JHN.4.3	Jesupa mãga kꞌawaa atakꞌãri, waya uchiaji Judea eujãdeepa Galilea eujãdee wãitꞌee.
JHN.4.4	Ma wãdade wãyaaji Samaria eujãde. 
JHN.4.5	Mãgá Jesús pacheji Sicar pꞌuurude. Mãgɨ́ pꞌuuru Samaria eujãde bɨ. Chonaarãweda ma pꞌuuru Jacobpa ichi warra Josemaa eujã teeda kꞌaitꞌa baji. 
JHN.4.6	Ma eujãde Jacob pozo baji. Ma che wãdade ode cherupa Jesús ĩyapaa cheda perã, ma pozo ikꞌaawa su–akꞌɨ beeji. Imatꞌɨpa pa wã nipaji. 
JHN.4.7+JHN.4.8	(Chi kꞌõpꞌãyoorã pꞌuurudee wã pꞌanajida chikꞌo netode.) Mãga nɨde Samariadepema wẽra cheji ma pozodee pania joide. Mãpai Jesupa mãgaji irumaa:
JHN.4.7+JHN.4.8	—Mɨmaa pania teepáde aji.
JHN.4.9	Mamĩda judiorã, Samariadepemaarã ome pedeedakꞌaa pada perã, mãgɨ́ wẽrapa mãgaji:
JHN.4.9	—Mɨ Samaria eujãdepemapɨ. ¿Sãapꞌeda pɨ, judío bɨta mɨmaa pania iidi cheruma? aji.
JHN.4.10	Jesupa pꞌanauji:
JHN.4.10	—Pɨa kꞌawada paara jõma Tachi Akꞌõrepa oo kꞌinia bɨ eperãarã kꞌaripaitꞌee mãikꞌaapa kꞌawada paara kꞌaipata pɨmaa pania iidimaa bɨ, mɨmaa iidikꞌaji teemerã pania eperãarã ichita chokꞌai pꞌanapipari.
JHN.4.11	Mãpai mãgɨ́ wẽrapa mãgaji:
JHN.4.11	—Señor, na pozo nãpɨa bɨda aji. Pɨa ne–inaa wẽe bɨ pania joi ataitꞌee. ¿Sãma mãgee pania atayama? aji. 
JHN.4.12	Na pozo tachi chonaarãwedapema Jacobpa bëida. Irua na pozodepemata pania topachi, ichi warrarã ome mãikꞌaapa chi ne–animalaarã ome. ¿Pɨ iru kꞌãyaara waibɨara kꞌĩsia bɨkꞌã? aji.
JHN.4.13	Jesupa pꞌanauji:
JHN.4.13	—Eperãarãpa na pozodepema pania toruta waya opisiadaridaitꞌeeda aji. 
JHN.4.14	Mamĩda mɨa pania teerudepema todakꞌãri, waa opisiada–e paitꞌee. Ma kꞌãyaara ara pania poatrɨ uchiaparikꞌa eujãdeepa, mãga pɨkꞌa mɨa pania teeru uchiaitꞌee ãra tꞌãrideepa mãikꞌaapa ma kꞌaurepa kꞌawaadaitꞌee ichita pꞌanapataadaitꞌee Tachi Akꞌõre ome.
JHN.4.15	Mãpai mãgɨ́ wẽrapa mãgaji:
JHN.4.15	—Señor, mɨ–itꞌee teepáde aji, mãgɨ́ pania, mɨ waa opisia–e paitꞌee, ichiaba waa che–e paitꞌee pania joide na pozode.
JHN.4.16	Jesupa pꞌanauji:
JHN.4.16	—Wãpáde aji, pɨchi ɨmɨkꞌĩra atade mãikꞌaapa waya namaa chepáde aji.
JHN.4.17	Mãgɨ́ wẽrapa pꞌanauji:
JHN.4.17	—Mɨ ɨmɨkꞌĩra wẽe bɨda aji.
JHN.4.17	Jesupa mãgaji:
JHN.4.17	—Wãarata jaraji ɨmɨkꞌĩra wẽe bɨda akꞌãri. 
JHN.4.18	Ɨmɨkꞌĩraarã joisomaa iru badoo mãikꞌaapa chi ɨ̃rá iru bɨ përe–e. Mapa wãarada aji, pɨa jara bɨ.
JHN.4.19	Mãga ũrikꞌãri, ma wẽrapa mãgaji:
JHN.4.19	—Señor, pɨa pedee jarada kꞌaurepa mɨa kꞌawaa wãda aji, pɨ Tachi Akꞌõre pedee jarapari. 
JHN.4.20	Tai chonaarã nãgɨ́ eede ɨtꞌaa tꞌɨ̃pachidada aji. Mamĩda parã judiorãpa jarapata Jerusalende eperãarãpa ɨtꞌaa tꞌɨ̃pataadaipia bɨ.
JHN.4.21	Mãpai Jesupa mãgaji:
JHN.4.21	—Wẽra, mɨa jararu ijã́aji. Ewari paruda aji, parãpa wãara ɨtꞌaa tꞌɨ̃pataadaitꞌee Tachi Akꞌõremaa. Mamĩda mãga ooda–e paitꞌee nãgɨ́ eede wa Jerusalende. 
JHN.4.22	Parãpa ɨtꞌaa tꞌɨ̃pata Tachi Akꞌõremaa. Mamĩda iru pia kꞌawada–e pꞌanɨ. Jõdee táipata iru pia kꞌawa pꞌanɨ, tai judiorã kꞌapꞌɨa pari irua jara pëida perã sãga eperãarã o kꞌachiadeepa kꞌaripa ataitꞌee. 
JHN.4.23	Mamĩda ewari paitꞌee mãikꞌaapa ɨ̃raweda paru wãarata ɨtꞌaa tꞌɨ̃pataarã Tachi Akꞌõremaa ɨtꞌaa tꞌɨ̃pataadaitꞌee iru Jaure kꞌapꞌɨa pari, Tachi Akꞌõre wãara kꞌawapata perã. Tachi Akꞌõrepa mãgeerã jɨrɨpari mãgá ichimaa ɨtꞌaa tꞌɨ̃pataadamerã. 
JHN.4.24	Tachi Akꞌõreta, Jaure. Pꞌaareerã irumaa ɨtꞌaa tꞌɨ̃pataadaipia bɨda aji, iru Jaure kꞌapꞌɨa pari, iru wãarata kꞌawapata perã.
JHN.4.25	Mãpai mãgɨ́ wẽrapa mãgaji:
JHN.4.25	—Mɨa kꞌawa bɨ Mesías (ichiaba tꞌɨ̃jarapata Cristo) cheitꞌeeda aji. Iru chekꞌãri, tachimaa ne–inaa jõmaata jarateeitꞌee.
JHN.4.26	Jesupa mãgaji:
JHN.4.26	—Mãgɨ́ mɨda aji, pɨ ome pedeemaa bɨ.
JHN.4.27	Mãgá pedeemaa bɨde chi kꞌõpꞌãyoorã pachejida. Ãchi tꞌãridepai kꞌĩsiajida: “¿Sãapꞌeda Jesús pedeemaa bɨ jã wẽra ome?” Mamĩda apidaapa iidida–e paji ma wẽrapa kꞌãata kꞌinia baji, maa–e pɨrã kꞌãare–itꞌee iru pedeemaa baji ma wẽra ome. 
JHN.4.28	Mãpai mãgɨ́ wẽrapa ichi chokꞌo atabëipꞌeda, wãji pꞌuurudee mãikꞌaapa jaranaji eperãarãmaa:
JHN.4.29	—¡Akꞌɨ chétɨ! Eperãpa mɨmaa nepɨrɨji ne–inaa jõma mɨa oopari. ¿Mãgɨ́ Mesia–epaama? aji.
JHN.4.30	Mãpai eperãarã wãjida Jesumaa. 
JHN.4.31	Mãgá cherutade, Jesús kꞌõpꞌãyoorãpa enenee jõnajida nekꞌomerã:
JHN.4.31	—Tachi Jarateepari, nekꞌóji, ma–ãri pɨjida.
JHN.4.32	Mamĩda irua mãgaji:
JHN.4.32	—Parãpa kꞌawada–e pꞌanɨda aji, chikꞌo mɨa iru bɨ kꞌoitꞌee.
JHN.4.33	Chi kꞌõpꞌãyoorã ãchi pitapai pedeepachida:
JHN.4.33	—¿Apidaapa chikꞌo aneejida–epaama? aji.
JHN.4.34	Mamĩda Jesupa mãgaji:
JHN.4.34	—Mɨ–itꞌee chikꞌo nãga pɨkꞌa bɨ: ooitꞌee mɨ pëidapa kꞌinia bɨkꞌa mãikꞌaapa aupaitꞌee mimia irua kꞌĩsia iru bɨ mɨ–itꞌee. 
JHN.4.35	¿Parãpa jarapata–ekꞌã? “Atane kꞌĩmari falta bɨ ne–uuda ewadaitꞌee.” ¡Akꞌɨ́tɨ parã ikꞌaawa! Unudaitꞌee ne–uuda chiwari nɨ̃bɨ. Mapa ewadaipia bɨ. 
JHN.4.36	Ne–uuda ewaparipa ma ne–uuda ewakꞌãri, o–ĩadaipari pꞌaratꞌa jitaitꞌee perã ichi mimia pari. Mãga pɨkꞌa mɨ, Tachi Akꞌõre Ũraa jarateepari, o–ĩadaipari parãpa eperãarã pꞌe atadakꞌãri mɨde ijãapataadamerã, ma kꞌaurepa ichita pꞌanapataadaitꞌee perã Tachi Akꞌõre ome. Maperã chi ne–uupari chi ne–uu ewapari ome o–ĩa para beepari. 
JHN.4.37	Nãgɨ́ pedee eperãarãpa jarapata wãara bɨ. “Abaapa uupari mãikꞌaapa awaraapa ewapari.” 
JHN.4.38	Mɨa parã pëiji ne–uu ewanadamerã, parãpa uuda–e paji mĩda. Awaraarã parã naa mimiajida eperãarãpa mɨde ijãadamerã. Maapꞌeda parãpa ãra mimia aupajida.
JHN.4.39	Samariadepemaarã chokꞌara Jesude ijãajida mãgɨ́ Samariadepema wẽrapa jarada perã:
JHN.4.39	—Jõma mɨa ne–inaa ooda jarajida aji.
JHN.4.40	Maperãpɨ ma Samariadepemaarã Jesumãi pachedakꞌãri, chupɨria iidijida iru ãchi ome beemerã. Mapa iru mama beeji kꞌãima omé. 
JHN.4.41	Mama bɨde chokꞌaraarãpa irua jarateeda ũridakꞌãri, ijãajida. 
JHN.4.42	Mãpai mãɨrãpa mãgɨ́ Samariadepema wẽramaa mãgajida:
JHN.4.42	—Ɨ̃rapɨ ijãada–eda ajida, pɨa taimaa nepɨrɨda kꞌaurepapai. Ichiaba ijãapata irua jarateeda ũridapꞌedaa perã. Maperãpɨ kꞌawa pꞌanɨ wãara nãgɨ́ eperã cheji na pꞌekꞌau eujãdepemaarã o kꞌachiadeepa kꞌaripa atade.
JHN.4.43	Kꞌãima omé wãyaapꞌeda, Jesús uchiaji Samaria eujãdeepa mãikꞌaapa wãji Galilea eujãdee. 
JHN.4.44	Ichi ome nipapatapꞌedaarãpa kꞌĩsiajida mãpemaarãpa ãchi auteebaida–e pai, ichia jarada perã Tachi Akꞌõre pedee jarapari pꞌuurudepemaarãpa iru waaweedakꞌaa. 
JHN.4.45	Mamĩda Galileade panadakꞌãri, ma eujãdepemaarãpa iru auteebaijida. Mãɨrãpa irua ooda Jerusalende unujida, mama pꞌanadapꞌedaa perã Pascua fiesta oodaitꞌee.
JHN.4.46	Jesús waya cheji Caná pꞌuurudee, ichia pania vino papidamãi. Maapai Capernaum pꞌuurude bapachi rey mimiapataarã poro waibɨa. Mãgɨ́ warra kꞌayaa baji. 
JHN.4.47	Mãgɨpa kꞌawaa atakꞌãri Jesús cheda Judea eujãdeepa Galileadee, wãji iru akꞌɨde mãikꞌaapa chupɨria iidiji wãmerã ichi temaa ichi warra jɨpade, chi warra juakꞌaya bada perã. 
JHN.4.48	Mãga ũrikꞌãri, Jesupa mãgaji:
JHN.4.48	—Parãpa unuda–e pɨrã mɨa ooru ne–inaa eperãarãpa pꞌoyaa oodakꞌaa ãchi juadoopa, mɨde ijãadakꞌaa paitꞌeeda aji.
JHN.4.49	Mamĩda mãgɨ́ poro waibɨapa mãgaji:
JHN.4.49	—Tachi Waibɨa, chepáde aji, mɨ warra jai–idaai naaweda.
JHN.4.50	Mãpai Jesupa mãgaji:
JHN.4.50	—Wãpáde aji, pɨchi temaa. Pɨ warra jɨpa beeitꞌeeda aji.
JHN.4.50	Ma eperãpa Jesupa jarada ijãaji mãikꞌaapa wãji. 
JHN.4.51	Ichi temaa wãrude, ichi mimiapataarãpa unu chejida mãikꞌaapa mãgajida:
JHN.4.51	—Pɨ warra jɨpa beejida ajida.
JHN.4.52	Ichia iidikꞌãri chisãgɨ́ horade jɨpa beeji, pꞌanaujida:
JHN.4.52	—Nuweda la una kꞌɨamia tuu beejida ajida.
JHN.4.53	Chi akꞌõrepa kꞌawaji mãgɨ́ hora paji Jesupa jarakꞌãri: “Pɨ warra jɨpa beeitꞌee.” Mapa ichia mãikꞌaapa ichi te pidaarãpa Jesude ijãajida.
JHN.4.54	Ma cheda omeede Judea eujãdeepa Galilea eujãdee, Jesupa ichiaba ooji ne–inaa eperãarãpa pꞌoyaa oodakꞌaa ãchi juadoopa.
JHN.5.1	Ma tꞌẽepai Jesús cheji Jerusalendee judiorã fiesta oode. 
JHN.5.2	Jerusalén pꞌuuru
JHN.5.3	Mama eujãde kꞌayaa beerã chokꞌara pꞌaneepachida: tau pꞌãriu beerã, nɨkꞌanɨkꞌaa tꞌɨa beerã mãikꞌaapa chiwa beerã. [Nɨpachida pania pꞌërebai jira beerumaa. 
JHN.5.4	Mãga oopachida edaare angelpa pania pꞌërebai jira beepikꞌãri, chi naa tꞌĩuru aɨde jɨpa beepachi perã.] 
JHN.5.5	Mama baji eperã treinta y ocho años kꞌayaa bada. 
JHN.5.6	Jesupa iru mama jẽra bɨ unukꞌãri mãikꞌaapa kꞌawaa atakꞌãri taarã weda ichi mãgá che bapachi, irumaa iidiji:
JHN.5.6	—¿Jɨpa bee kꞌinia bɨkꞌã? aji.
JHN.5.7	Chi kꞌayaa bɨpa pꞌanauji:
JHN.5.7	—Eperã wẽ–eda aji, mɨ toida ata bɨmerã jã pozode pania pꞌërebai jira beekꞌãri. Mɨ tꞌĩudariitꞌee pakꞌãri, awaraata mɨ naa tꞌĩudaiparida aji.
JHN.5.8	Mãpai Jesupa mãgaji:
JHN.5.8	—¡Pꞌirabáiji! Pɨchi pꞌaru atáji mãikꞌaapa wã́ji pɨchi temaa.
JHN.5.9	Aramata ma eperã jɨpa beeji. Bainɨ̃ beepꞌeda mãikꞌaapa ichi pꞌaru atapꞌeda, tꞌɨa wãji. Mamĩda ɨ̃ipata ewate pada perã, 
JHN.5.10	arii pꞌanadapꞌedaa judiorã poro waibɨarãpa chi jɨpa beedamaa mãgajida:
JHN.5.10	—Idi tachi ɨ̃ipata ewate. Tachi Akꞌõre Ũraa pꞌãdade jara bɨ ɨ̃ipata ewate mimia oodaikꞌaraa bɨ. Jã pꞌaru pɨa ateeikꞌaraa bɨda ajida.
JHN.5.11	Mãpai mãgɨ́ eperãpa pꞌanauji:
JHN.5.11	—Mɨ jɨpadapa jarajida aji: “Pɨchi pꞌaru atáji mãikꞌaapa wã́ji.”
JHN.5.12	Ãchia iidijida:
JHN.5.12	—¿Kꞌaipata pɨmaa mãga jarajima? ajida.
JHN.5.13	Mamĩda ma kꞌayaa badapa kꞌawa–e paji kꞌaipata ichi jɨpatꞌaada, Jesús tau atuatꞌaada perã tꞌĩukꞌãri eperãarã chokꞌara see nɨ̃bɨde.
JHN.5.14	Ma tꞌẽepai, Tachi Akꞌõre te waibɨade Jesupa ma eperã unukꞌãri, irumaa mãgaji:
JHN.5.14	—¡Ũríji! Ɨ̃rá pɨ jɨpa bɨda aji. Pꞌekꞌau kꞌachia oo amáaji ne–inaa kꞌachiara pꞌasanaamerã.
JHN.5.15	Maapꞌeda mãgɨ́ eperãpa judiorã poroorãmaa nepɨrɨnaji Jesupa ichi jɨpada. 
JHN.5.16	Ɨ̃ipata ewate Jesupa mãgá jɨpapachi perã, judiorã poro waibɨarãpa iru jɨrɨpachida peedaitꞌee. 
JHN.5.17	Mamĩda Jesupa pꞌanaupachi ichi ɨmɨatee pꞌanadapꞌedaarãmaa:
JHN.5.17	—Mɨ Akꞌõre ichita mimiapari mãikꞌaapa ɨ̃raweda mimiamaa bɨ. Mɨ jida mãgá mimiaparida aji.
JHN.5.18	Mãga ũridakꞌãri, ma judiorãpa audupɨara peetꞌaa kꞌinia pꞌanapachida, ɨ̃ipata ewate mimiapachi perã mãikꞌaapa Tachi Akꞌõre ome aukꞌa bɨda ada perã. Mãga jaraji Tachi Akꞌõre ichi Akꞌõreda akꞌãri.
JHN.5.19	Ãchia ɨmɨateeda ũrikꞌãri, Jesupa mãgaji:
JHN.5.19	—Mɨa wãarata jararu. Tachi Akꞌõre Warrapa ne–inaa pꞌoyaa oo–eda aji, ichi kꞌĩradoopa. Ma kꞌãyaara irua unupari chi Akꞌõrepa oo bɨ mãikꞌaapa aukꞌa oopari. Jõmaweda chi Akꞌõrepa oo bɨ ichiaba oopari chi Warrapa. 
JHN.5.20	Mãga bɨ chi Akꞌõrepa ichi Warra kꞌinia iru bapari perã. Mapa jõma ichia oo bɨ akꞌɨpipari chi Warramaa. Wãara na ewari ne–inaa pi–iara akꞌɨpiitꞌee chi warramaa. Mãga unudakꞌãri, parã pꞌera pɨkꞌa para beeitꞌee. 
JHN.5.21	Chi Akꞌõrepa piu beerã pꞌirabaipiparikꞌa ichita chokꞌai pꞌanapataadamerã, chi Warrapa aukꞌa ichia kꞌinia bɨɨrã pꞌirabaipiparida aji, ichita chokꞌai pꞌanapataadamerã. 
JHN.5.22	Chi Akꞌõrepa jara–e chisãgɨ́ na pꞌekꞌau eujãdepemaarã ichita chokꞌai pꞌanapataadaitꞌee mãikꞌaapa chisãgɨ́ atuadaitꞌee. Ma–itꞌee chi Warra pëiji. 
JHN.5.23	Kꞌinia baji jõmaarãpa ichi Warra waaweedamerã iru waaweepatakꞌa. Eperã iru Warra waawee–ee bɨpa ichiaba waawee–e Tachi Akꞌõre, chi Warra pëida.
JHN.5.24	ʼMɨa wãarata jararu. Tachi Akꞌõre Waibɨapa mɨ pëiji. Mɨ pedee ũri bɨpa mãikꞌaapa irude ijãa bɨpa ɨtꞌaa wãitꞌeeda aji. Mãgɨ́ eperã atua–e paitꞌee. Irua ijãadakꞌãriipa ichita bapariitꞌee Tachi Akꞌõre ome. 
JHN.5.25	Mɨa wãarata jararu. Ewari paitꞌee mãikꞌaapa ɨ̃raweda paru piu pɨkꞌa beerãpa ũridaitꞌee Tachi Akꞌõre Warra pedee. Chi ma pedee ijãarutaarã ichita pꞌanapataadaitꞌee Tachi Akꞌõre ome. 
JHN.5.26	Tachi Akꞌõrepa eperãarã ichita chokꞌai pꞌanapiparikꞌa, ichi Warra bɨji aukꞌa oomerã. 
JHN.5.27	Ma awara ichi Warra bɨji ichikꞌa jõmaarã kꞌãyaara waibɨara bamerã. Mãgá irua jarai chisãgɨ́ eperãarã ichita chokꞌai pꞌanapataadaitꞌee mãikꞌaapa chisãgɨ́ atuadaitꞌee. Tachi Akꞌõrepa iru mãga bɨji iru Eperã Akꞌõre Truadepema perã. 
JHN.5.28	Pꞌera pɨkꞌa pꞌananáatɨ mɨa jararu ũridakꞌãri. Ewari cherude jõmaweda jãɨrade pꞌanɨɨrãpa mɨ pedee ũridaitꞌee. 
JHN.5.29	Chokꞌai pꞌirabaidaitꞌee mãikꞌaapa jãɨradeepa uchiadaitꞌee. Ne–inaa pia oopatapꞌedaarã ichita pꞌanapataadaitꞌee Tachi Akꞌõre ome. Mamĩda chi ne–inaa kꞌachia oopatapꞌedaarã atuadaitꞌee.
JHN.5.30	—Mɨa ne–inaa pꞌoyaa oo–eda aji, mɨchi kꞌĩradoopa. Mɨa ũripari mɨ Akꞌõrepa jara bɨ mãikꞌaapa irua jara bɨkꞌa oopari. Mapa mɨa eperãarãpa oopata akꞌɨpari jaraitꞌee pia wa kꞌachia. Mɨa mãga jarakꞌãri, wãarata jarapari, mɨchia oo kꞌiniata oo kꞌiniakꞌaa perã. Jĩpꞌa oo kꞌinia bɨ mɨ pëidapa kꞌinia bɨkꞌa. 
JHN.5.31	Mɨchi kꞌĩsiadoopapai na pedee jarada paara, mãgara eperãarãpa wãarata jara–e bɨda akꞌajida. 
JHN.5.32	Mamĩda awaraapa jara bɨ mɨ ichi Warra. Mɨa kꞌawa bɨ irua ichita wãarata jarapari. 
JHN.5.33	Parãpa eperãarã pëidakꞌãri Juan Bautistamaa iidide, irua pꞌanauda wãarata paji. 
JHN.5.34	Mɨa pꞌua–e bɨda aji, eperãpa jarada. Mamĩda mãga jaraji parãpa kꞌirãpadamerã Juanpa jarada mãikꞌaapa mɨde ijãadamerã. Mãgá mɨa parã o kꞌachiadeepa kꞌaripa atai. 
JHN.5.35	Juan urua pɨkꞌa bapachi lamparakꞌa na pꞌekꞌau eujã pꞌãriu pɨkꞌa bɨde. Maapai parã o–ĩa pꞌanapachida iru ome ma urua pɨkꞌa bɨde. 
JHN.5.36	Mamĩda ne–inaa piara paraa Juanpa jarada kꞌãyaara. Mɨa ne–inaa jõma oopari mɨ Akꞌõrepa kꞌĩsia iru bɨkꞌa. Mãga ookꞌãri, akꞌɨpipari wãara irua mɨ pëiji. 
JHN.5.37	Irua pida akꞌɨpidoo mɨ pëiji, parãpa jara pꞌanɨ mĩda waide iru pedee ũridakꞌaa mãikꞌaapa iru kꞌĩra unudakꞌaa. 
JHN.5.38	Ma awara parãpa akꞌɨpipata iru pedee jara pëida wãara ijãadakꞌaa, irua pëidade ijãada–e pꞌanadairã. 
JHN.5.39	Parãpa Tachi Akꞌõre Ũraa pꞌãda pi–ia akꞌɨpata, ijãapata perã ma kꞌaurepa ɨtꞌaa wãdaitꞌee. Mãgɨ́ ũraade mɨdeta jara bɨ. 
JHN.5.40	Mamĩda parãpa mɨde ijãa kꞌiniada–e pꞌanɨ, mɨa parã ɨtꞌaa wãpimerã.
JHN.5.41	ʼMɨa mãga jara–e paji kꞌinia bairã eperãarãpa mɨ akꞌɨdamerã eperã tꞌãri piakꞌa. 
JHN.5.42	Ma awara mɨa parã kꞌawa bɨda aji. Wãara Tachi Akꞌõre kꞌinia iru pꞌanada–e. 
JHN.5.43	Mɨ chejida aji, mɨ Akꞌõre pari. Mamĩda parãpa mɨ auteebaida–e paji. Jõdee awaraa eperã ichi kꞌinia cheru pɨrã, mata parãpa auteebaipata. 
JHN.5.44	¿Sãga mɨde ijãadayama? aji. Jɨrɨpata eperãarãpa parã akꞌɨdamerã judiorã pia beerãkꞌa, jɨrɨdai kꞌãyaara Tachi Akꞌõrepa parã akꞌɨmerã ichideerãkꞌa. ¡Iru aupaita Akꞌõre Waibɨa! 
JHN.5.45	Kꞌĩsianáatɨ mɨa parã ɨmɨateeitꞌee mɨ Akꞌõre kꞌĩrapite. Ma kꞌãyaara Moisepa pꞌãdapa parã ɨmɨateepari, ma ũraade ijãa pꞌanɨ mĩda. 
JHN.5.46	Parãpa wãara Moisepa pꞌãda ijãadapꞌedaa paara, ichiaba mɨde ijãakꞌajida, irua mɨde pꞌãda perã. 
JHN.5.47	Mamĩda wãara irua pꞌãda ijãada–e pꞌanadairã, audupɨara mɨ pedee ijãada–e pai.
JHN.6.1	Ma tꞌẽepai, Jesús wãji Galilea Lago kꞌĩraikꞌa eeree. Mãgɨ́ lago ichiaba tꞌɨ̃jarapata Tiberias. 
JHN.6.2	Eperãarã chokꞌara iru tꞌẽe nipapachida, irua kꞌayaa beerã jɨpada perã mãikꞌaapa ãrapa unudapꞌedaa perã irua oo bɨ ne–inaa eperãarãpa pꞌoyaa oodakꞌaa ãchi juadoopa. 
JHN.6.3	Mãpai Jesús wãji ee nokꞌodee mãikꞌaapa su–akꞌɨ banaji chi kꞌõpꞌãyoorã ome. 
JHN.6.4	Judiorã Pascua fiesta ɨ̃rɨ pa baji. 
JHN.6.5	Jesupa unukꞌãri ma eperãarã chokꞌara ichi tꞌẽe che wãda, Felipemaa mãgaji:
JHN.6.5	—¿Sãma chikꞌo netodaitꞌeema aji, na eperãarã jõmaweda nekꞌodamerã?
JHN.6.6	Jesupa kꞌawa baji kꞌãata ooitꞌee. Mapa iidiji kꞌawaaitꞌee kꞌãata pꞌanau Felipepa. 
JHN.6.7	Felipepa pꞌanauji:
JHN.6.7	—Doscientos denariopa
JHN.6.8	Mãpai Jesús kꞌõpꞌãyo Andrés, Simón Pedro ɨ̃pemapa mãgaji:
JHN.6.9	—Nama bɨda aji, warra aba. Ichia iru bɨda aji, pan cebadadee ooda joisomaa mãikꞌaapa chikꞌo omé. Mamĩda, ¿kꞌãata araayama aji, na eperãarã see nɨ̃bɨ–itꞌee?
JHN.6.10	Jesupa pꞌanauji:
JHN.6.10	—Jarátɨ jõmaweda su–akꞌɨ pꞌaneedamerã.
JHN.6.10	Mama pꞌũajara jepꞌeda paraaji. Mama su–akꞌɨ pꞌaneejida. Ãchi ɨmɨkꞌĩraarã cinco mil paji. 
JHN.6.11	Jesupa ma pan jita atapꞌeda, ɨtꞌaa tꞌɨ̃ji gracias jaraitꞌee mãikꞌaapa jõmaarãmaa jedepiji. Ichiaba mãga ooji chikꞌo ome. 
JHN.6.12	Jõmaweda bi jãwaa pꞌaneedakꞌãri, Jesupa chi kꞌõpꞌãyoorãmaa mãgaji:
JHN.6.12	—Chi nɨ̃beeda pꞌe atadapáde aji, maarepida ãrinaamerã.
JHN.6.13	Ãrapa ipurujida kꞌoraa docena aba ma pan joisomaadeepa. 
JHN.6.14	Eperãarãpa unudakꞌãri Jesupa oo bɨ ma ne–inaa eperãarãpa pꞌoyaa oodakꞌaa ãchi juadoopa, jarapachida:
JHN.6.14	—Wãara nata Akꞌõre pedee jarapari tachia nɨ pꞌanadapꞌedaa chemerã na pꞌekꞌau eujãdee. 
JHN.6.15	Mamĩda Jesupa kꞌawa bada perã ichi rey papi kꞌinia pꞌanɨ, ee nokꞌodee waya wãji, ituaba ba kꞌinia bada perã.
JHN.6.16	Pꞌãriupodopa Jesús kꞌõpꞌãyoorã lago idee chejida 
JHN.6.17	mãikꞌaapa barcode bataudapꞌeda, Capernaum pꞌuurudee wãjida. Pꞌãriudaikꞌãri, waide Jesús pache–e baji. 
JHN.6.18	Mãgá ãchi ituaba wãrutade pꞌusara tꞌo nɨ̃beeji, nãu golpe pꞌua nɨ̃bada perã. 
JHN.6.19	Tokꞌesaa wã nidade kilometro joisomaa maa–e pɨrã seis, unujida Jesús barco kꞌaitꞌa tꞌɨa cheru pania ɨ̃rɨ. Mãpai ãchi pꞌeradachida. 
JHN.6.20	Mãpai irua mãgaji:
JHN.6.20	—¡Pꞌeranáatɨ! ¡Mɨda! aji.
JHN.6.21	Ãchia mãga ũridakꞌãri, o–ĩa iru batau atajida. Taarã–ee panajida ãchi wã nipadapꞌedaamaa.
JHN.6.22	Aɨ norema eperãarã lago kꞌĩraikꞌa eere pꞌanadapꞌedaarãpa kꞌawaajida Jesús kꞌõpꞌãyoorã wãdapꞌedaa barco mama badade. Ichiaba kꞌawaajida Jesús ãra ome wã–e pada. 
JHN.6.23	Mãga nɨde barco pachejida Tiberias pꞌuurudeepa, Jesupa Akꞌõremaa gracias jarapꞌeda, eperãarãpa pan kꞌodapꞌedaa kꞌaitꞌa. 
JHN.6.24	Mãgá eperãarãpa Jesús chi kꞌõpꞌãyoorã ome mama unuda–e pakꞌãri, ma barcode bataudapꞌeda, Capernaum pꞌuurudee wãjida iru jɨrɨde.
JHN.6.25	Ma eperãarã lago kꞌĩraikꞌa eere panadakꞌãri, Jesús ununajida mãikꞌaapa iidijida:
JHN.6.25	—Tachi Jarateepari, ¿sãaweda pachejima? ajida.
JHN.6.26	Jesupa mãgaji:
JHN.6.26	—Mɨa wãarata jararu. Parãpa mɨ jɨrɨ nidada aji, mɨa parã bi jãwaa netawada perã, jɨrɨdai kꞌãyaara kꞌawaadaitꞌee mɨa ne–inaa pi–ia oopari eperãarãpa pꞌoyaa oodakꞌaa ãchi juadoopa. 
JHN.6.27	Mimianáatɨ chikꞌo kꞌodaitꞌee aupai, mãgee chikꞌo jõpari perã. Ma kꞌãyaara mimíatɨ kꞌawaadamerã mɨ, chi ne–inaa jõkꞌaa. Mɨ, chi Eperã Akꞌõre Truadepema kꞌaurepata parã ichita pꞌanapataadai Tachi Akꞌõre ome. Irua akꞌɨpi bɨ mɨ pia akꞌɨ bapari, iru juapa mɨa ookꞌãri ne–inaa eperãarãpa pꞌoyaa oodakꞌaa ãchi juadoopa.
JHN.6.28	Mãpai arii pꞌanadapꞌedaarãpa Jesumaa iidijida:
JHN.6.28	—¿Kꞌãata oodayama ajida, Tachi Akꞌõrepa tai pia akꞌɨpariimerã?
JHN.6.29	Jesupa pꞌanauji:
JHN.6.29	—Tachi Akꞌõrepa kꞌinia bɨda aji, ijãadamerã eperã irua na eujãdee pëidade.
JHN.6.30	Mãpai iidijida:
JHN.6.30	—¿Kꞌãata pɨa ooitꞌeema ajida, taipa ijãadamerã pɨ Tachi Akꞌõrepa pëida? ¿Kꞌãata pɨa taimaa akꞌɨpiitꞌeema? 
JHN.6.31	Eujã pania wẽe bɨde tachi chonaarãpa ɨtꞌaripema chikꞌo 
JHN.6.31	‘Tachi Akꞌõrepa ãramaa ɨtꞌaripema chikꞌo teeji nekꞌodamerã.’ 
JHN.6.32	Jesupa pꞌanauji:
JHN.6.32	—Mɨa wãarata jararu. Moisepa parãmaa mãgɨ́ chikꞌo tee–e paji. Mɨ Akꞌõre ɨtꞌaripemapata chikꞌo jõmaweda teepari. Mãgɨ́ chikꞌo chi pipɨara bɨ–e paji. 
JHN.6.33	Chi pipɨara bɨta ɨtꞌariipa cheji na pꞌekꞌau eujãdepemaarã chokꞌai pꞌanapiitꞌee ichita pꞌanapataadamerã.
JHN.6.34	Ãchia mãgajida:
JHN.6.34	—Tai–itꞌee mãgɨ́ chikꞌota teeparíiji.
JHN.6.35	Mãpai Jesupa mãgaji:
JHN.6.35	—Mɨda aji, chi chikꞌo eperãarã ichita chokꞌai pꞌanapipari. Eperã ewaa nekꞌoda jarrapisia–e bɨkꞌa mãikꞌaapa chi ewaa ne–inaa toda opisia–e bɨkꞌa, mãga pɨkꞌa eperã mɨde ijãa bɨ o–ĩa bapariitꞌee. 
JHN.6.36	Mamĩda mɨa parãmaa etꞌewa jaradakꞌa, parãpa mɨde ijãada–e pꞌanɨ, mɨ unupata mĩda. 
JHN.6.37	Jõmaweda eperãarã mɨ Akꞌõrepa mɨ jua ekꞌari bɨda mɨmaa chedaitꞌee. Chi cherutaarãmaa mɨa kꞌinia–eda a–e paitꞌee. 
JHN.6.38	Mɨ ɨtꞌariipa che–e paji ooitꞌee mɨchia oo kꞌiniata. Ma kꞌãyaara cheji ooitꞌee mɨ Akꞌõrepa kꞌinia bɨkꞌa. 
JHN.6.39	Ma–itꞌee mɨ pëiji; jõmaweda mɨ jua ekꞌari bɨdaarã akꞌɨ bamerã apida atuanaamerã. Mãgá Akꞌõre ewari waibɨa ewate ãra chokꞌai pꞌirabaidaitꞌee. 
JHN.6.40	Mɨ Akꞌõrepa kꞌinia bɨ jõmaweda ichi Warra kꞌawa pꞌanɨɨrã mãikꞌaapa irude ijãa pꞌanɨɨrã ɨtꞌaa wãdamerã. Akꞌõre ewari waibɨa ewate mɨata mãgɨɨrã pꞌirabaipiitꞌee.
JHN.6.41	Mãpai judiorã poro waibɨarãpa Jesús ãpɨte pedee kꞌachia pedee pꞌaneejida irua jarada perã: “Mɨda aji, chi chikꞌo ɨtꞌariipa cheda”. 
JHN.6.42	Maperã mãgajida:
JHN.6.42	—¿Nãgɨ–ekꞌã Jesús, José warra? Taipa kꞌawa pꞌanɨda ajida, chi akꞌõre mãikꞌaapa chi nawe. ¿Sãgapɨ ɨtꞌariipa chejida a bɨma? ajida.
JHN.6.43	Mãpai Jesupa mãgaji:
JHN.6.43	—¡Pedee kꞌachia pedee amáatɨ! 
JHN.6.44	Mɨ Akꞌõrepa mɨ pëiji. Eperã apida mɨmaa pꞌoyaa cheda–eda aji, irua anee–emãi. Akꞌõre ewari waibɨa ewate irua aneeda eperãarã mɨa pꞌirabai ataitꞌeeda aji. 
JHN.6.45	Akꞌõre pedee jarapataarãpa pꞌãdapꞌedaade jara bɨ:
JHN.6.45	‘Tachi Akꞌõrepa eperãarãmaa ichi ũraa jarateeitꞌee.’ 
JHN.6.45	Mapa jõmaarãpa iru ũraa ũri pꞌanɨ mãikꞌaapa kꞌawaa wãda mɨmaa chedaitꞌee.
JHN.6.46	ʼMɨa mãga jarakꞌãri, jara kꞌinia–e bɨ eperãarãpa Tachi Akꞌõre unupata. Eperã apidaapa Tachi Akꞌõre unuda–e pꞌanɨ. Irua ɨtꞌariipa pëidapapaita iru unupari. 
JHN.6.47	Mɨa wãarata jararu. Eperãpa mɨde ijãa bɨ ɨtꞌaa wãitꞌee. 
JHN.6.48	Mɨda aji, chi chikꞌo eperãarã ichita chokꞌai pꞌanapipari. 
JHN.6.49	Parã chonaarã eujã pania wẽe bɨde wãyaadakꞌãri, 
JHN.6.50	Mɨa “chikꞌo” akꞌãri, jara kꞌinia bɨ chikꞌo ɨtꞌariipa cheda. Eperãpa mãgɨ́ chikꞌo kꞌoru pɨrã, atua–e. 
JHN.6.51	Mɨda aji, ma chikꞌo ɨtꞌariipa cheda eperãarã chokꞌai pꞌanapiitꞌee. Chi nãgɨ́ chikꞌo kꞌo bɨpa ichita chokꞌai bapariitꞌee. Nãgɨ́ chikꞌo mɨ kꞌapꞌɨa, mɨa teeitꞌeeda aji, piumerã jõmaarã pari, ichita chokꞌai pꞌanapataadamerã.
JHN.6.52	Mãga ũridakꞌãri, judiorã aupedee para beeji:
JHN.6.52	—¿Sãga na eperãpa tachimaa ichi kꞌapꞌɨa kꞌopiitꞌeema? ajida.
JHN.6.53	Mãpai Jesupa mãgaji:
JHN.6.53	—Mɨa wãarata jararu. Parãpa Eperã Akꞌõre Truadepema kꞌapꞌɨa kꞌoda–e pɨrã mãikꞌaapa iru waa toda–e pɨrã, ɨtꞌaa wãda–e pai. 
JHN.6.54	Chi mɨ kꞌapꞌɨa kꞌo bɨpa mãikꞌaapa mɨ waa to bɨpa Akꞌõre eujãde banaitꞌee. Akꞌõre ewari waibɨa ewate mɨata iru chokꞌai pꞌirabai ataitꞌee. 
JHN.6.55	Mapa mɨ kꞌapꞌɨata chi chikꞌo pipɨara bɨda aji. Ichiaba mɨ waata chi ba pipɨara bɨda aji. 
JHN.6.56	Chi mɨ kꞌapꞌɨa kꞌo bɨpa, ichiaba mɨ waa to bɨpa mɨ ome araa bapariitꞌeeda aji. 
JHN.6.57	Mɨ Akꞌõre ichita chokꞌai bapari; mɨ jida aukꞌa. Irua mɨ pëiji mɨ kꞌapꞌɨa kꞌopataarã ichita chokꞌai pꞌanapimerã. 
JHN.6.58	Mɨa jara bɨda aji, chikꞌo ɨtꞌariipa chedade. Nãgɨ́ chikꞌo parã chonaarãpa 
JHN.6.59	Jesupa ma jõma jara aupada jarateeji Tachi Akꞌõre Ũraa jarateepata tede Capernaum pꞌuurude.
JHN.6.60	Jesupa jarateemaa bɨ ũridakꞌãri, iru ome nipapataarãpa mãgajida:
JHN.6.60	—Pɨa jara bɨ pꞌoyaa kꞌawada–eda ajida. ¿Kꞌaipa ijãayama? ajida.
JHN.6.61	Jesupa kꞌawa bada perã ichi ãpɨte mãgá pedeemaa pꞌanɨ, iidiji:
JHN.6.61	—¿Na pedee parãpa kꞌachia ũri pꞌanɨkꞌã? aji. 
JHN.6.62	Mãgara audupɨara ijãada–e pai, parãpa Eperã Akꞌõre Truadepema unuruta pɨrã ɨtꞌaa wãru ichi badamaa. 
JHN.6.63	Tachi Akꞌõre Jaurepa eperãarã ichita chokꞌai pꞌanapipari. Tachi kꞌĩradoopa apida ichita chokꞌai pꞌanada–e pai. Mɨa jaradakꞌa parãpa mɨ kꞌapꞌɨa kꞌoruta pɨrã, pia jaraitꞌeera, mɨde wãara ijãaruta pɨrã, Tachi Akꞌõre Jaure cheitꞌee parã ichita chokꞌai pꞌanapide. 
JHN.6.64	Mamĩda waide parã ũkꞌuru ijãada–e pꞌanɨ.
JHN.6.64	Jesupa mãga jaraji aɨ naaweda kꞌawa bada perã kꞌairãpa ijãada–e pꞌanɨ mãikꞌaapa kꞌaipa ichi traicionaaitꞌee. 
JHN.6.65	Ichiaba mãgaji:
JHN.6.65	—Mapa mɨa parãmaa jaraji eperã apida mɨmaa pꞌoyaa cheda–eda aji, mɨ Akꞌõrepa anee–e pɨrã.
JHN.6.66	Maadamãiipa chokꞌara Jesús ome nipadapꞌedaarãpa iru atabaibëijida. 
JHN.6.67	Mãpai Jesupa iidiji chi kꞌõpꞌãyoorã docemaa:
JHN.6.67	—¿Parã jida ichiaba wã kꞌinia pꞌanɨkꞌã? aji.
JHN.6.68	Simón Pedropa pꞌanauji:
JHN.6.68	—Tachi Waibɨa, pɨkꞌa awaraa wẽ–e. Pɨ ũraa kꞌaurepa kꞌawa pꞌanɨ ɨtꞌaa wãdaitꞌee. 
JHN.6.69	Taipa pɨde ijãa pꞌanɨda ajida, mãikꞌaapa kꞌawa pꞌanɨ pɨ chi kꞌachia wẽe bapari, Tachi Akꞌõrepa pëida.
JHN.6.70	Jesupa pꞌanauji:
JHN.6.70	—Mɨa parã doce weda jɨrɨtꞌerajida aji. Mamĩda parãdepema aba netuara eere bɨda aji.
JHN.6.71	Jesupa mãga jarakꞌãri, jara kꞌinia baji Simón Iscariote warra Judapa ichi traicionaaitꞌee, chi kꞌõpꞌãyoorã docedepema paji mĩda.
JHN.7.1	Ma tꞌẽepai Jesús nipaji Galilea eujãde. Judea eujãde ba kꞌinia–e paji, judiorã poro waibɨarãpa iru jɨrɨ pꞌanadapꞌedaa perã peepitꞌaadaitꞌee.
JHN.7.2	Mamĩda judiorã fiesta Rancho Oopata ɨ̃rɨ pꞌanadapꞌedaa perã, 
JHN.7.3	Jesús ɨ̃pemaarãpa mãgajida:
JHN.7.3	—Nama beenaapáde ajida. Wãpáde ajida, Judea eujãdee, arapemaarã pɨde ijãapataarãpa ichiaba pɨa ne–inaa oo bɨ akꞌɨdamerã. 
JHN.7.4	Eperãpa ichia oo bɨ merakꞌaa ma oo bɨ kꞌawapi kꞌinia bɨ pɨrã. Mapa pɨa ne–inaa oo bɨ nama jõmaarãmaa akꞌɨpinapáde aji.
JHN.7.5	Mãga jarajida chi ɨ̃pemaarãpa pida ijãada–e pꞌanadapꞌedaa perã iru Tachi Akꞌõrepa pëida. 
JHN.7.6	Mãpai Jesupa mãgaji:
JHN.7.6	—Ewari Tachi Akꞌõrepa awara bɨda ma–itꞌee waide pa–e bɨda aji. Mamĩda parã wã kꞌinia pꞌanadakꞌãri, wãdaipia bɨ. 
JHN.7.7	Na pꞌekꞌau eujãdepemaarãpa parã kꞌĩra unuamaa iru pꞌanadakꞌaada aji. Mamĩda mɨ kꞌĩra unuamaa iru pꞌanapata, mɨa jarapari perã ãchia kꞌachia oopata. 
JHN.7.8	Wã́tɨ fiestadee. Mɨ wã–eda aji, waide mɨ ewari pa–e perã.
JHN.7.9	Mãga jarapꞌeda, beeji Galilea eujãde.
JHN.7.10	Mamĩda chi ɨ̃pemaarã wãdapꞌedaa tꞌẽepai, Jesús ichiaba wãji ma fiestadee. Mamĩda awaraarã ome wã–e paji. Ituaba miru wãji, chi kꞌõpꞌãyoorã ome. 
JHN.7.11	Mãɨmisa judiorã fiestade pꞌanadapꞌedaarãpa Jesús jɨrɨpachida mãikꞌaapa mãgapachida:
JHN.7.11	—¿Sãma bɨma apachida, jã eperã?
JHN.7.12	Eperãarã chokꞌara ãchi pitapai osausawaa pedeepachida iru ãpɨte. Ũkꞌuruurãpa mãgapachida:
JHN.7.12	—Jã eperã tꞌãri pia bapari.
JHN.7.12	Mamĩda awaraarãpa mãgapachida:
JHN.7.12	—Jã eperãpa eperãarã kꞌũramaa nipapari.
JHN.7.13	Mamĩda judiorã poroorã waidoopa, jõmaarã taide apidaapa mãga jarada–e paji.
JHN.7.14	Ma fiesta tomia esa–aukꞌa wãyaa wãde Jesús tꞌĩuji Akꞌõre te waibɨade mãikꞌaapa jarateemaa beeji. 
JHN.7.15	Arii pꞌanadapꞌedaa judiorã akꞌɨtrua para beeji mãikꞌaapa iidijida:
JHN.7.15	—¿Sãgapɨ na eperãpa Tachi Akꞌõre Ũraa audú kꞌawa bɨma ajida, estudia–e padata awaraarãkꞌa?
JHN.7.16	Jesupa pꞌanauji:
JHN.7.16	—Mɨchi kꞌĩsiadoopa jaratee–e bɨda aji. Mɨa jaratee bɨ mɨ pëidapa jarateepi bɨkꞌa. 
JHN.7.17	Eperãpa oo kꞌinia bɨ pɨrã Tachi Akꞌõrepa oopi bɨkꞌa, ma eperãpa kꞌawaaitꞌee mɨa wãara jarateemaa bɨ Akꞌõre Ũraa, maa–e pɨrã wãara jarateemaa bɨ mɨchi kꞌĩsiadoopa. 
JHN.7.18	Eperãpa ichi kꞌĩsiadoopa jarateekꞌãri, mãga oopari awaraarãpa ichi tꞌo pꞌanadamerã. Mamĩda eperãpa jarateekꞌãri awaraarãpa Tachi Akꞌõre Ũraa pia akꞌɨ pꞌanapataadamerã, mãgɨpa wãarata jarateepari. Seewa jarakꞌaa mãikꞌaapa eperãarã kꞌũrakꞌaa.
JHN.7.19	ʼMoisepa parã chonaarãmaa Akꞌõre Ũraa pꞌã teeji. ¿Wãara–ekꞌã? Mamĩda apidaapa ichita oodakꞌaa ma ũraade jara bɨkꞌa. ¿Sãapꞌeda parãpa mɨ peetꞌaa kꞌinia pꞌanɨma? aji.
JHN.7.20	Arii pꞌanadapꞌedaarãpa mãgajida:
JHN.7.20	—¿Netuara pɨ kꞌapꞌɨade merãtɨa bɨ–ekꞌã? ajida. ¿Kꞌaipa pɨ jɨrɨ bɨma ajida, peetꞌaaitꞌee?
JHN.7.21	Jesupa mãgaji:
JHN.7.21	—Parãpa ijãa pꞌanɨ ɨ̃ipata ewate mimiadaikꞌaraa bɨda aji, Moisepa pꞌãdade mãga jara bairã. Mapa parã jõmaweda pꞌera pɨkꞌa para baji, ɨ̃ipata ewate mɨa ookꞌãri ne–inaa eperãarãpa pꞌoyaa oodakꞌaa ãchi juadoopa. 
JHN.7.22	Mamĩda ɨ̃ipata ewate parãpa paara ne–inaa oopata. Pãchi ɨmɨkꞌĩra warrarã kꞌapꞌɨade tauchaa bɨpata. Mãga oopata Moisepa jarada perã mãga oodamerã. (Wãara Moisepa naapɨara mãga oopi–e paji. Iru tꞌoi naaweda, parã chonaarãpa mãga oopachida.) 
JHN.7.23	Ɨ̃ipata ewate parãpa mãga oopata, oo kꞌinia pꞌanadairã Moisepa pꞌãdade jara bɨkꞌa. Mãga bɨta, ¿sãapꞌeda kꞌĩrau pꞌanɨma aji, ɨ̃ipata ewate mɨa eperã jɨpada perã? 
JHN.7.24	Mɨa oo bɨ ɨ̃rɨpai akꞌɨnáatɨ jaradaitꞌee pia wa kꞌachia. Akꞌɨ́tɨ Tachi Akꞌõrepa mɨ akꞌɨparikꞌa, iruapai jarapii perã chisãgɨ́ pia mãikꞌaapa chisãgɨ́ kꞌachia.
JHN.7.25	Maapai Jerusalén pꞌuurudepemaarãpa iidi para beeji:
JHN.7.25	—¿Nãgɨ́ eperã–ekꞌã ajida, tachi poroorãpa jɨrɨmaa pꞌanɨ peetꞌaadaitꞌee? 
JHN.7.26	Jãma jõmaarã taide pedeemaa bɨ. Mamĩda apidaapa jarada–e pꞌanɨ iru pedeenaamerã. ¿Tachi poroorãpa ijãa pꞌanɨkꞌã na eperã Mesías, Tachi Akꞌõrepa pëida tachi kꞌaripamerã? 
JHN.7.27	Taipa kꞌawa pꞌanɨ sãmapema na eperã. Mamĩda Mesías chekꞌãri, apidaapa kꞌawada–e paitꞌee iru sãmapema.
JHN.7.28	Mãɨmisa Tachi Akꞌõre te waibɨade Jesupa jarateemaa baji. Mãɨrã pedee ũrikꞌãri, Jesupa golpe mãgaji:
JHN.7.28	—Wãara parãpa mɨ kꞌawa pꞌanɨ mãikꞌaapa kꞌawa pꞌanɨ mɨ sãmapema. Mamĩda mɨchi kꞌĩradoopa che–e bɨda aji. Abaapa mɨ pëiji. Mãgɨ́ wãara bapari. Mamĩda parãpa iru kꞌawada–e pꞌanɨ. 
JHN.7.29	Jõdee mɨa iru kꞌawa bɨ, iru baparimãiipa cheda perã. Iruata mɨ pëijida aji.
JHN.7.30	Mãga ũridakꞌãri, Jesús jita atadaitꞌee paji. Mamĩda pꞌoyaada–e paji, atꞌãri iru ewarimaa pa–e bada perã. 
JHN.7.31	Mãga baji mĩda judiorã poroorã ome, eperãarã chokꞌara Jesude ijãajida mãikꞌaapa mãgapachida:
JHN.7.31	—Mesías chekꞌãri, ¿ne–inaa piara ooikꞌã ajida, na eperãpa oo bɨ kꞌãyaara?
JHN.7.32	Fariseorãpa ũrijida eperãarã mãgá pedee pꞌanɨ. Mapa ma fariseorãpa pꞌaareerã poroorã ome pëijida Tachi Akꞌõre te waibɨa jɨ̃apataarã Jesús jita atadamerã. 
JHN.7.33	Mamĩda Jesupa mãgaji:
JHN.7.33	—Mɨ parã ome makꞌɨara taarã–eda aji. Ma tꞌẽepai mɨ waya wãitꞌee mɨ pëida baparimaa. 
JHN.7.34	Parãpa mɨ jɨrɨdayada aji. Mamĩda mɨ unuda–e paitꞌee, pꞌoyaa wãdakꞌaa perã mɨ wãitꞌee bɨmaa.
JHN.7.35	Mãpai judiorã poroorã pedee para beeji:
JHN.7.35	—¿Sãmapɨ wãitꞌeema ajida na eperã, tachia pꞌoyaa unuda–e paitꞌee? ¿Tokꞌesaa wãitꞌee–epaa jarateede judiorãmaa, kꞌĩra tewaraarã pꞌuurudepemaarãmaa, maa–e pɨrã judio–eerãmaa? 
JHN.7.36	¿Kꞌãata jara kꞌinia bɨma ajida, irua jarakꞌãri: “Parãpa mɨ jɨrɨdaitꞌee. Mamĩda mɨ unuda–e paitꞌee, pꞌoyaa wãdakꞌaa perã mɨ wãitꞌee bɨmaa”?
JHN.7.37	Fiesta Rancho Oopata jõ wãda ewate, ma ewari waibɨara paji. Ma ewate Jesús bainɨ̃ beeji mãikꞌaapa golpe pedeeji:
JHN.7.37	—Apida opisia bɨ pɨrã, mɨmaa chepáde aji, tode. 
JHN.7.38	Chi mɨde ijãa bɨ baitꞌee Tachi Akꞌõre Ũraa pꞌãdade jara bɨkꞌa:
JHN.7.38	‘Eperã tꞌãrideepa to chakꞌekꞌa jĩchooyada aji, paniapa eperãarã chokꞌai pꞌanapiparikꞌa.’ 
JHN.7.39	Ma pedee “paniapa eperãarã chokꞌai pꞌanapiparida” akꞌãri, Jesupa jara kꞌinia baji Tachi Akꞌõre Jaure, mãgɨ́ pëiitꞌee bada perã irude ijãapataarãmaa. Mamĩda Jesupa mãga jarakꞌãri, waide Akꞌõre Jaure pëi–e paji, ichi waide ɨtꞌaa wã–e bada perã.
JHN.7.40	Ma pedee ũridakꞌãri, eperãarã ũkꞌuruurãpa mãgapachida:
JHN.7.40	—Wãara, na eperã Akꞌõre pedee jarapari.
JHN.7.41	Awaraarãpa mãgapachida:
JHN.7.41	—Na Mesías, Tachi Akꞌõrepa pëida eperãarã rey pamerã.
JHN.7.41	Mamĩda awaraarãpa mãgapachida:
JHN.7.41	—Mãga–epɨ. ¿Sãga Mesías adaima? Iru Galilea eujãdepema. Galilea eujãdeepa Mesías uchia–e paitꞌee. 
JHN.7.42	¿Tachi Akꞌõre Ũraa pꞌãdade jara bɨ–ekꞌã ajida, Mesías uchiaitꞌee Rey David ëreerãdeepa mãikꞌaapa tꞌoitꞌee Belén pꞌuurude
JHN.7.43	Mapa eperãarã kꞌĩsia awara–awaraadachida. Ũkꞌuruurãpa ijãajida Jesús Tachi Akꞌõrepa pëida; ũkꞌuru ijãadakꞌaa paji. 
JHN.7.44	Mãɨrãpa Jesús jita ata kꞌinia pꞌanajida. Mamĩda apidaapa pꞌoyaa ooda–e paji.
JHN.7.45	Mãpai Tachi Akꞌõre te waibɨa jɨ̃apataarã ãchi pëidapꞌedaarãmaa chejida. Pachedakꞌãri, fariseorãpa mãikꞌaapa pꞌaareerã poroorãpa iidijida:
JHN.7.45	—¿Sãapꞌeda Jesús aneeda–e pajima? ajida.
JHN.7.46	Ma Akꞌõre te waibɨa jɨ̃apataarãpa pꞌanaujida:
JHN.7.46	—¡Eperã apida pedeeda–eda ajida, mãgɨ́ eperãkꞌa!
JHN.7.47	Mãpai fariseorãpa mãgajida:
JHN.7.47	—¿Parãpa pida irumaa kꞌũrapijidakꞌã? ajida. 
JHN.7.48	¿Sãma tachi poroorãpa maa–e pɨrã tai fariseorãpa irude ijãa pꞌanɨma? ajida. ¡Mãga oodakꞌaa! 
JHN.7.49	Jã eperãarãpa kꞌawadakꞌaa Tachi Akꞌõrepa Moisemaa ũraa pꞌãpida, irude ijãadakꞌaa perã. Mapa Akꞌõrepa ãra kꞌachia ooitꞌee.
JHN.7.50	Mãpai fariseo Jesumaa naaweda wã bada, Nicodemopa mãgaji:
JHN.7.51	—¿Tachi Akꞌõre Ũraa pꞌãdade nãga jara bɨ–ekꞌã? aji. Ũridaipia bɨ eperãpa jara bɨ mãikꞌaapa kꞌawaadaipia bɨ irua oo bɨ, jaradai naaweda ma eperã pia wa kꞌachia.
JHN.7.52	Ãchia pꞌanaujida:
JHN.7.52	—¿Pɨ jida ichiaba Galilea eujãdepemakꞌã? ajida. Tachi Akꞌõre Ũraa pꞌãda pia léeji. Mãga ooru pɨrã, kꞌawaaitꞌee Tachi Akꞌõre pedee jarapataarã Galilea eujãdeepa uchiadakꞌaa.
JHN.7.53	[Mãpai jõmaweda wãjida ãchi te chaa.
JHN.8.1	Mamĩda Jesús wãji Olivo Eedee. 
JHN.8.2	Aɨ norema tapꞌeda, waya cheji Tachi Akꞌõre te waibɨadee. Mama pachekꞌãri, eperãarã chokꞌara chejida irumaa. Mapa iru su–akꞌɨ beeji mãikꞌaapa jarateemaa beeji.
JHN.8.3	Moisepa pꞌãda jarateepataarãpa fariseorã ome aneejida wẽra unu atadapꞌedaa pꞌekꞌau oomaa bɨ. Eperãarã taide ata bɨjida 
JHN.8.4	mãikꞌaapa Jesumaa mãgajida:
JHN.8.4	—Tachi Jarateepari, taipa na wẽra miakꞌãi bɨta unujidada ajida, awaraa ome nɨ̃bɨ. 
JHN.8.5	Akꞌõre Ũraa pꞌãdade Moisepa jaraji nãgee wẽraarã mãupa batꞌa peetꞌaadamerã.
JHN.8.6	Ãchia mãga iidijida Jesupa Moisepa pꞌãda merai jĩakꞌaapa. Mãgá ɨmɨateekꞌajida. Mamĩda Jesupa made tꞌĩupi–e paji. Edaa ɨ̃jaabaipꞌeda, pꞌãmaa beeji yooro pꞌorade ichi jua kꞌɨ̃pa. 
JHN.8.7	Mãpai ãchia iidi jõnɨde Jesús jĩpꞌa su–akꞌɨ beeji mãikꞌaapa mãgaji:
JHN.8.7	—Naapɨara ichimaa mãupa batꞌapáde aji, parãdepema chi pꞌekꞌau kꞌachia wẽe bɨpa.
JHN.8.8	Maapꞌeda waya edaa ɨ̃jaabaipꞌeda, yooro pꞌorade waya pꞌãmaa beeji ichi jua kꞌɨ̃pa. 
JHN.8.9	Mãgɨ́ pedee ũridakꞌãri, jõmaweda aba–abaa uchia wãdapa erreudachida. Naapɨara wãjida chonaarã, maapꞌeda apemaarã. Jesús ituaba beeji mãgɨ́ wẽra ome. 
JHN.8.10	Mapa Jesús jĩpꞌa su–akꞌɨ beepꞌeda, irumaa iidiji:
JHN.8.10	—¿Sãma pꞌanɨma? aji. ¿Apidaapa pɨ pee kꞌiniada–e pajikꞌã? aji.
JHN.8.11	Ma wẽrapa mãgaji:
JHN.8.11	—Apidaapa, Tachi Waibɨa.
JHN.8.11	Jesupa mãgaji:
JHN.8.11	—Mɨa pida pɨ pee kꞌinia–eda aji. Ɨ̃rá wãpáde aji, mãikꞌaapa ɨ̃raweda pꞌekꞌau kꞌachia oo amáaji.]
JHN.8.12	Mãpai Jesupa waya jarateemaa beeji eperãarãmaa:
JHN.8.12	—Mɨda aji, ɨ̃daa pɨkꞌa bɨ na pꞌekꞌau eujãdepemaarã–itꞌee, mɨa ãramaa Tachi Akꞌõre o akꞌɨpipari perã. Mɨde ijãa bɨ pꞌãriu pɨkꞌa bɨde nipa–e paitꞌee, Tachi Akꞌõre kꞌawa–ee. Ma kꞌãyaara ichita chokꞌai bapariitꞌee, ɨ̃daa pɨkꞌa bɨde Tachi Akꞌõre ode nipapari perã.
JHN.8.13	Mãpai fariseorãpa irumaa mãgajida:
JHN.8.13	—Pɨchi kꞌĩsiadoopa mãgɨ́ pedee jaramaa bɨda ajida. Awaraa wẽ–e perã aukꞌa jaraitꞌee, pari pɨ pedeemaa bɨda ajida.
JHN.8.14	Jesupa pꞌanauji:
JHN.8.14	—Mɨ pedeekꞌãri, wãarata jarapari. Mɨa kꞌawa bɨda aji, sãmãikꞌaapa cheda mãikꞌaapa sãmaa wãitꞌee. Jõdee parãpa mãga kꞌawada–e pꞌanɨ. 
JHN.8.15	Awaraarãpa oo pꞌanɨ ɨ̃rɨpai akꞌɨpata jaradaitꞌee pia wa kꞌachia. Jõdee mɨa mãgá akꞌɨ–epɨ. 
JHN.8.16	Mamĩda eperãpa oo bɨ akꞌɨkꞌãri, mɨa jararu pɨrã pia wa kꞌachia, wãarata jaraitꞌee, mɨ pëidapa mɨ kꞌaripapari perã. Mɨchi ituabaapa eperãarãpa oopata mãgá akꞌɨkꞌaa. 
JHN.8.17	Pãchi ũraa pꞌãdade jara bɨ eperã omeerãpa ne–inaa unudapꞌedaa aukꞌa jaradakꞌãri, ma jarada wãara. Aukꞌa bɨ mɨ ome. 
JHN.8.18	Mɨchia oo bɨ jarapari mãikꞌaapa mɨ Akꞌõre, mɨ pëidapa, aukꞌa jarapari.
JHN.8.19	Mãpai ãchia iidijida:
JHN.8.19	—¿Sãma bɨma ajida, pɨ Akꞌõre?
JHN.8.19	Jesupa pꞌanauji:
JHN.8.19	—Parãpa mɨ wãara kꞌawada–eda aji. Mɨ Akꞌõre jida wãara kꞌawada–e. Mɨ wãara kꞌawa pꞌanadapꞌedaa paara, mɨ Akꞌõre jida wãara kꞌawa pꞌanakꞌajidada aji.
JHN.8.20	Jesupa mãga jaraji, Tachi Akꞌõre te waibɨade primisia ɨapatamãi jaratee bɨ misa. Eperãarã chokꞌara mama wãyaa wãjida mĩda, apidaapa iru jitada–e paji irua jarateeda kꞌaurepa, ewari Tachi Akꞌõrepa awara bɨda ma–itꞌee waide pa–e bada perã.
JHN.8.21	Mãpai waya Jesupa mãgaji:
JHN.8.21	—Mɨ ãyaa wãitꞌeeda aji. Parãpa mɨ jɨrɨdaitꞌee. Mamĩda mɨ unuda–e paitꞌee. Atuadaitꞌee pãchia pꞌekꞌau kꞌachia oopata kꞌaurepa. Mapa mɨ wãitꞌee bɨmaa parã pꞌoyaa wãda–eda aji.
JHN.8.22	Mãga ũridakꞌãri, judiorã poroorã pedee para beeji:
JHN.8.22	—Tachi pꞌoyaa wãda–eda a bɨ, iru wãitꞌee bɨmaa. ¿Ichi juadoopa piutꞌee–epaama? aji.
JHN.8.23	Mãpai Jesupa ãchimaa mãgaji:
JHN.8.23	—Parã ekꞌaripemaarãda aji. Mamĩda mɨ ɨtꞌaripema. Parã na pꞌekꞌau eujãdepema. Mamĩda mɨ na pꞌekꞌau eujãdepema–e. 
JHN.8.24	Mapa mɨa jaraji parã atuadaitꞌee pãchia pꞌekꞌau kꞌachia oopata kꞌaurepa. Wãara mãgá atuadaitꞌeeda aji, ijãada–e pꞌanɨ pɨrã Mɨta jõmaarã Akꞌõre Waibɨa. Mɨa aupaita eperãarãpa pꞌekꞌau kꞌachia oopata wẽpapii.
JHN.8.25	Mãpai irumaa iidijida:
JHN.8.25	—Pɨ, ¿kꞌaima? ajida.
JHN.8.25	Jesupa pꞌanauji:
JHN.8.25	—Mɨ chedakꞌãriipa, parãmaa mãga jaraparida aji. 
JHN.8.26	Mɨa unupari pãchia ne–inaa kꞌachia oopata mãikꞌaapa pedee chokꞌaraapa parã ɨmɨateekꞌaji. Mamĩda mãga oo–e paitꞌee. Jĩpꞌa jaraitꞌee mɨ pëidapa jarapi bɨkꞌa na pꞌekꞌau eujãdepemaarãmaa. Irua ichita wãarata jaraparida aji.
JHN.8.27	Mamĩda ãchia kꞌawada–e paji, Jesupa jarakꞌãri ichi Tachi Akꞌõrepa pëida. 
JHN.8.28	Mapa Jesupa mãgaji:
JHN.8.28	—Parãpa Eperã Akꞌõre Truadepema kurusode jiradakꞌãri peedaitꞌee, kꞌawaadaitꞌee Mɨta Tachi Akꞌõrepa pëida. Ma awara kꞌawaadaitꞌee mɨa ne–inaa jõma oopari irua oopi bɨkꞌa mãikꞌaapa jõma jarapari irua jarapi bɨkꞌa. 
JHN.8.29	Mɨ pëida na pꞌekꞌau eujãdee mɨ ome baparida aji. Mɨ ituaba atabëi–epɨ, irua kꞌinia bɨkꞌa oopari perã.
JHN.8.30	Jesupa mãga jarakꞌãri, eperãarã chokꞌara irude ijãajida.
JHN.8.31	Mãpai Jesupa judiorã irude ijãadapꞌedaarãmaa mãgaji:
JHN.8.31	—Parãpa oo pꞌanɨ pɨrã mɨa ũraa bɨkꞌa, wãara mɨ kꞌõpꞌãyoorã. 
JHN.8.32	Mãga ooruta pɨrã, kꞌawaadaitꞌee Tachi Akꞌõrepa wãarata jara pëida mãikꞌaapa ma kꞌaurepa waa esclavoorã pꞌanada–e paitꞌeeda aji.
JHN.8.33	Ãchia pꞌanaujida:
JHN.8.33	—Tai Abrahamdeepa uchiadapꞌedaarã. Mapa tai esclavoorã–epɨ. Apidaa jua ekꞌari pꞌanadakꞌaa. Tachi Akꞌõre juadepai pꞌanapata. ¿Sãapꞌeda taimaa jara cheruma ajida, waa esclavoorã pꞌanada–e paitꞌee?
JHN.8.34	Jesupa pꞌanauji:
JHN.8.34	—Mɨa wãarata jararu. Jõmaweda pꞌekꞌau kꞌachia oopataarã esclavoorãkꞌa pꞌanɨda aji, pꞌekꞌau kꞌachia jua ekꞌari pꞌanapata perã. 
JHN.8.35	Kꞌĩsiadáma nãgɨde. Esclavo ichita ba–e chipari tede. Jõdee ma te chipari warra ichita bapari ma tede, ichi akꞌõrede perã. 
JHN.8.36	Mapa Tachi Akꞌõre Warrapa parã pꞌekꞌau kꞌachia jua ekꞌariipa uchia ataru pɨrã, wãara uchiadaitꞌee. 
JHN.8.37	Mɨa kꞌawa bɨ parã Abrahamdeepa uchiadapꞌedaarã. Mamĩda mɨ peetꞌaa kꞌinia pꞌanɨ, mɨ ũraa wãara ijãa kꞌiniada–e pꞌanadairã. 
JHN.8.38	Mɨa jaraparida aji, mɨ Akꞌõrepa mɨmaa akꞌɨpida. Jõdee parãpa oopata pãchi akꞌõrepa jarateedakꞌa.
JHN.8.39	Mãpai ãchia mãgajida:
JHN.8.39	—¡Tai akꞌõre Abrahamda! ajida.
JHN.8.39	Mamĩda Jesupa pꞌanauji:
JHN.8.39	—Parã wãara Abraham warrarã pada paara, irua oodakꞌa ookꞌajidada aji. 
JHN.8.40	Mamĩda mãga ooda–e pꞌanɨ. Mɨa parãmaa Tachi Akꞌõre wãarata jaraji, irua mɨmaa mãga jarada perã. Mamĩda ɨ̃rá parãpa mɨ peetꞌaa kꞌinia pꞌanɨ. Abrahampa mãga oo–e paji Akꞌõre pedee jarapataarã ome. 
JHN.8.41	Parãpa ne–inaa kꞌachia oomaa pꞌanɨda aji, pãchi akꞌõrepa ooparikꞌa.
JHN.8.41	Ãchia mãgajida:
JHN.8.41	—¡Tai awaraa akꞌõredeepa uchiada–e pajida! ajida. ¡Akꞌõre abapaita iru pꞌanɨda! ajida. ¡Mãgɨ́ Tachi Akꞌõre!
JHN.8.42	Jesupa pꞌanauji:
JHN.8.42	—Tachi Akꞌõre wãara parã akꞌõre pada paara, mɨ kꞌinia iru pꞌanakꞌajidada aji, mɨ Tachi Akꞌõremãiipa cheda perã. Mapa mɨ nama bɨ. Mɨchi kꞌĩradoopa nama che–e paji. Tachi Akꞌõrépata mɨ pëiji. 
JHN.8.43	¿Parãpa mɨa jaratee bɨ atꞌãri kꞌawada–e pꞌanɨkꞌã? Parãpa mɨ ũraa ũri kꞌiniada–e pꞌanɨ. Maperãpɨ mɨa jara bɨ kꞌawada–e pꞌanɨ. 
JHN.8.44	Parã akꞌõre Netuara Poro Waibɨa. Ichideerã perã ichia oopi kꞌiniata oo kꞌinia pꞌanɨ. Na eujã beedakꞌãriipa ichia eperãarã peeyaa bapari. Ma awara ne–inaa wãara unuamaa iru bapari, wãarata kꞌawakꞌaa perã. Seewa jarapari wãarakꞌa; mãga bapari. Ichi seewa–idaa beerã akꞌõre, seewa–idaa bapari perã. 
JHN.8.45	Mamĩda mɨa Tachi Akꞌõre wãarata jarakꞌãri, parãpa mɨ pedee ijãadakꞌaa. 
JHN.8.46	¿Kꞌaipa akꞌɨpii mɨa pꞌekꞌau kꞌachia aba pida ooda? ¡Mãga pꞌoyaa ooda–e! Mãga bɨta, mɨa wãarata jarakꞌãri, ¿parãpa sãapꞌeda mɨ pedee ijãada–ema? 
JHN.8.47	Tachi Akꞌõredeerãpa iru Ũraa ũri kꞌinia pꞌanapata. Mamĩda parã Akꞌõredeerã–e pꞌanadairã, iru ũraa ũri kꞌiniadakꞌaada aji.
JHN.8.48	Mãpai judiorã poroorãpa Jesumaa mãgajida:
JHN.8.48	—¿Pɨ Samariadepema–ekꞌã?
JHN.8.49	Jesupa pꞌanauji:
JHN.8.49	—Mɨ kꞌapꞌɨade netuara wẽe bɨda aji. Ma kꞌãyaara mɨa mɨ Akꞌõre waawee bapari. Mamĩda parãpa mɨ waaweedakꞌaa. 
JHN.8.50	Mɨa jɨrɨ–e bɨ eperãarãpa mɨ tꞌo pꞌanadamerã, mɨ Akꞌõrepa mãga kꞌinia bɨ mĩda. Iruata akꞌɨ bɨ parãpa oopata mãikꞌaapa jaraitꞌee pia wa kꞌachia. 
JHN.8.51	Mɨa wãarata jararu. Eperãpa mɨ ũraa ũripꞌeda, ooru pɨrã ma ũraade jara bɨkꞌa, piu–e paitꞌeeda aji.
JHN.8.52	Mãpai ma judiorãpa mãgajida:
JHN.8.52	—¡Ɨ̃rapɨ kꞌawa pꞌanɨ wãara pɨ kꞌapꞌɨade netuara merãtɨa bɨ! Abraham mãikꞌaapa Tachi Akꞌõre pedee jarapataarã jõmaweda piujida. Mamĩda pɨa jara bɨ pɨ ũraa jara bɨkꞌa oopari piu–e paitꞌee. 
JHN.8.53	Mãgara, ¿pɨ waibɨara bɨkꞌã tai chonaarãwedapema piuda Abraham kꞌãyaara? ¿Waibɨara bɨkꞌã Tachi Akꞌõre pedee jarapataarã piudapꞌedaa kꞌãyaara? ¿Kꞌãata kꞌinia bɨma ajida, taipa kꞌĩsiadamerã pɨde?
JHN.8.54	Jesupa pꞌanauji:
JHN.8.54	—Mɨa jarada paara mɨ waibɨara bɨ awaraarã kꞌãyaara, pari mãga jarakꞌaji. Mamĩda mɨ Akꞌõrépata mãga jarapari. Mãgɨ́ Akꞌõre parãpa “Tachi Akꞌõre” apata. 
JHN.8.55	Mamĩda parãpa Tachi Akꞌõre kꞌawada–e pꞌanɨ. Jõdee mɨa iru wãara kꞌawa bɨ. Mɨa iru kꞌawa–e bɨda ada paara, seewa–idaa bakꞌaji parã jĩakꞌa. Mamĩda mãga–e. Mɨa wãara iru kꞌawa bɨ mãikꞌaapa oopari irua jara bɨkꞌa. 
JHN.8.56	Pãchi chonaarãwedapema Abraham o–ĩadachi mɨ na eujãdee cheda unuitꞌee bada perã. Wãara mãga unuji mãikꞌaapa o–ĩa beejida aji.
JHN.8.57	Mãpai ãchia mãgajida Jesumaa:
JHN.8.57	—Pɨ waide cincuenta años wẽe bɨ. Mãga bɨta, ¿Abraham unujida a bɨkꞌã? ajida.
JHN.8.58	Jesupa pꞌanauji:
JHN.8.58	—Mɨa wãarata jararu. Abraham tꞌoi naaweda, Mɨta bapachida aji.
JHN.8.59	Mãga ũridakꞌãri, ãchia mãu pꞌe atajida batꞌadaitꞌee Jesumaa, ichi Tachi Akꞌõreda ada perã. Mamĩda Jesús mirudachi mãikꞌaapa Akꞌõre te waibɨadeepa uchiadachi.
JHN.9.1	Maapꞌeda Jesús awara ãi wã nide unuji eperã tau pꞌãriu bɨ ichi tꞌoru weda. 
JHN.9.2	Ma eperã unudakꞌãri, Jesús ome nipapataarãpa iidijida:
JHN.9.2	—Tachi Jarateepari, ¿kꞌãare kꞌaurepata na eperã tau pꞌãriu tꞌojima? ajida. ¿Ichia pꞌekꞌau kꞌachia oopata kꞌaurepa pajikꞌã ajida, maa–e pɨrã chi akꞌõreerãpa pꞌekꞌau kꞌachia oopata kꞌaurepa?
JHN.9.3	Jesupa pꞌanauji:
JHN.9.3	—Ichi kꞌaurepa–epɨ; ichiaba ichi akꞌõreerã kꞌaurepa–epɨ. Tachi Akꞌõrepa mãga tꞌopiji eperãarãpa akꞌɨdamerã iruata ne–inaa pia ooi ma eperã kꞌapꞌɨade. 
JHN.9.4	Ãstaawa tachia oodaipia bɨ mɨ pëidapa oopi bɨkꞌa, pꞌãrikꞌua pakꞌãri, apidaapa mãga pꞌoyaa oodakꞌaa perã. 
JHN.9.5	Mɨ na pꞌekꞌau eujãde bɨ misa, ɨ̃daa pɨkꞌa bɨ na eujãdepemaarã–itꞌee.
JHN.9.6	Mãga jarapꞌeda, Jesupa eujãde idutꞌaaji mãikꞌaapa yooro pꞌora ome pꞌoiratꞌaapꞌeda, tau pꞌãriu bɨ taude pꞌurutꞌaaji. 
JHN.9.7	Mãpai mãgaji:
JHN.9.7	—Wãpáde aji, pɨchi tau sɨɨde pania tꞌɨpata 
JHN.9.7	Mãpai tau pꞌãriu bɨ wãji ichi tau sɨɨde. Ãpɨtee chekꞌãri, pia unu beeji. 
JHN.9.8	Tꞌẽepai ma eperã kꞌaitꞌa pꞌanadapꞌedaarãpa mãikꞌaapa iru ne–iidimaa unudapꞌedaarãpa mãgapachida:
JHN.9.8	—¿Nãgɨ́ chi ne–inaa iidimaa su–akꞌɨ bapariida–ekꞌã? apachida.
JHN.9.9	Ũkꞌuruurãpa mãgapachida:
JHN.9.9	—Jã ichipɨ.
JHN.9.9	Awaraarãpa mãgapachida:
JHN.9.9	—Jã iru–epɨ, iru kꞌĩra papaa bɨ mĩda.
JHN.9.9	Mamĩda ichia pꞌanauji:
JHN.9.9	—Mɨpɨ.
JHN.9.10	Mãpai iidijida:
JHN.9.10	—¿Sãga ɨ̃rá pɨa unu bɨma? ajida.
JHN.9.11	Ichia pꞌanauji:
JHN.9.11	—Eperã tꞌɨ̃jarapata Jesupa iduba yooro pꞌora ome pꞌoirapꞌeda, mɨ taude pꞌurutꞌaajida aji, mãikꞌaapa mãgaji: “Wã́ji pɨchi tau sɨɨde pania tꞌɨpata Siloé apatamaa.” Aramãgá mɨ wãjida aji, mãikꞌaapa mɨchi tau sɨɨtꞌaakꞌãri, unuji.
JHN.9.12	Mãpai ãchia iidijida irumaa:
JHN.9.12	—¿Sãma bɨma ajida, ma eperã?
JHN.9.12	Ichia pꞌanauji:
JHN.9.12	—Kꞌawa–e bɨda aji.
JHN.9.13+JHN.9.14	Jesupa ma yooro ookꞌãri pꞌuruitꞌee tau pꞌãriu bada taude, ɨ̃ipata ewate paji. Maperã judiorã poro waibɨarãpa ma tau pꞌãriu bada ateejida fariseorãmaa. 
JHN.9.15	Mãpai ãchia iidijida:
JHN.9.15	—¿Sãga ɨ̃rá unu bɨma? ajida.
JHN.9.15	Ichia pꞌanauji:
JHN.9.15	—Yooro mɨ taude pꞌurujida aji. Maapꞌeda mɨa sɨɨtꞌaaji. Mapa ɨ̃rá pia unu bɨda aji.
JHN.9.16	Fariseorã ũkꞌuruurãpa mãgajida:
JHN.9.16	—Jãgɨ́ eperã Tachi Akꞌõrepa pëida–eda ajida, ɨ̃ipata ewate mãga ooda perã. ¿Tachi Akꞌõre Ũraa pꞌãdade jara bɨ–ekꞌã ajida, ɨ̃ipata ewate mimiadaikꞌaraa bɨ?
JHN.9.16	Mamĩda awaraarãpa mãgapachida:
JHN.9.16	—¿Sãgá eperã pꞌekꞌau kꞌachia ooparipa nãgee ne–inaa pia ooyama? ajida.
JHN.9.16	Mãgá ãchi kꞌĩsia awara–awaraadachida mãikꞌaapa ãchi kꞌõpꞌãyoorã ome aupedee jõnapachida. 
JHN.9.17	Maapꞌeda waya iidijida naaweda tau pꞌãriu badamaa:
JHN.9.17	—Pɨa ¿kꞌãata kꞌĩsia bɨma ajida, jã eperãpa pɨ tau jɨpadade?
JHN.9.17	Ichia pꞌanauji:
JHN.9.17	—Mɨ–itꞌee iru Akꞌõre pedee jaraparida aji.
JHN.9.18	Mamĩda ma judiorãpa ijãada–e paji ma eperã wãara naaweda tau pꞌãriu baji mãikꞌaapa ɨ̃rá pia unu bɨ. Mapa chi akꞌõre chi nawe ome tꞌɨ̃ pëijida. 
JHN.9.19	Mãpai iidijida:
JHN.9.19	—¿Na parã warrakꞌã? ajida. ¿Parãpa jaradaikꞌã ichi tau pꞌãriu tꞌoda? ¿Sãga ɨ̃rá pia unu bɨma? ajida.
JHN.9.20	Chi akꞌõreerãpa pꞌanaujida:
JHN.9.20	—Taipa kꞌawa pꞌanɨda ajida, nãgɨ́ tai warra mãikꞌaapa kꞌawa pꞌanɨ ichi tau pꞌãriu tꞌoda. 
JHN.9.21	Mamĩda kꞌawada–e ɨ̃rá sãga ichi taupa unu bɨ. Ichiaba kꞌawada–e kꞌaipa ichi taupa unupiji. Iidítɨ irumaa. Iru chona bairã, ichi itu jarayada ajida.
JHN.9.22	Chi akꞌõreerãpa mãga jarajida judiorã waidoopa. Aɨ naaweda judiorã poro waibɨarãpa pedeeteejida chi eperã Jesús Mesías aru pɨrã, waa tꞌĩupida–e paitꞌee Tachi Akꞌõre Ũraa jarateepata tede. 
JHN.9.23	Mapa chi akꞌõreerãpa jarajida: “Ichimaa iidítɨ. Iru chona bɨda” ajida.
JHN.9.24	Maperã judiorã poro waibɨarãpa waya tꞌɨ̃ pëijida ma naaweda tau pꞌãriu bada mãikꞌaapa mãgajida:
JHN.9.24	—Wãara jarapáde ajida, Tachi Akꞌõre kꞌĩrapite. Taipa kꞌawa pꞌanɨda ajida, jã eperã pꞌekꞌau kꞌachia ooyaa bapari.
JHN.9.25	Ichia pꞌanauji:
JHN.9.25	—Mɨa kꞌawa–e bɨda aji, ma eperãpa pꞌekꞌau kꞌachia oopari wa mãga–e. Nãgapai kꞌawa bɨ. Mɨ tau pꞌãriu baji. Mamĩda ɨ̃rá pia unu bɨda aji.
JHN.9.26	Waya iidijida:
JHN.9.26	—¿Kꞌãata oojima? ajida. ¿Sãga pɨ tau pia unupijima? ajida.
JHN.9.27	Ichia pꞌanauji:
JHN.9.27	—Mɨa parãmaa jarajida aji. Mamĩda mɨ pedee ijãada–e pꞌanɨ. ¿Waya jarapi kꞌinia pꞌanɨkꞌã? ¿Parãpa ichiaba irude ijãa kꞌinia pꞌanɨkꞌã? aji.
JHN.9.28	Mãga ũridakꞌãri, ikꞌachia pedee pꞌaneejida ma tau pꞌãriu badamaa:
JHN.9.28	—¡Pɨata jã eperãpa jaratee bɨde ijãa bɨda! ajida. ¡Jõdee taipa Moisepa pꞌãdade ijãapata! 
JHN.9.29	Taipa kꞌawa pꞌanɨda ajida, Tachi Akꞌõrepa Moisemaa pedeeda. Mamĩda kꞌawada–eda ajida, sãmãikꞌaapa cheji jã eperã.
JHN.9.30	Ichia pꞌanauji:
JHN.9.30	—¿Sãga? ¡Parãpa kꞌawada–eda a pꞌanɨ sãmãikꞌaapa cheji! ¡Mamĩda irua mɨ tau unupiji! 
JHN.9.31	Jõmaarãpa kꞌawa pꞌanɨ Tachi Akꞌõrepa pꞌekꞌau kꞌachia ooyaa beerã pedee ũrikꞌaa. Mamĩda ũripari ichimaa ɨtꞌaa tꞌɨ̃pataarã pedee, mãɨrãpa irua kꞌinia bɨkꞌa oopata perã. 
JHN.9.32	Na pꞌekꞌau eujã beedakꞌãriipa waide ũridakꞌaa eperãpa tau pꞌãriu bee pia unupida. 
JHN.9.33	Ma eperã Tachi Akꞌõrepa pëi–e pada paara, nãgee ne–inaa oo–e pakꞌajida aji.
JHN.9.34	Mãpai ma fariseorã kꞌĩraudachida mãikꞌaapa mãgajida:
JHN.9.34	—Pɨchi tꞌoru weda pꞌekꞌau kꞌachia ooyaa bapari. Mãga bɨta, ¿taimaa jaratee kꞌinia bɨkꞌã? ajida.
JHN.9.34	Maapꞌeda taawaa jëretꞌaajida.
JHN.9.35	Jesupa kꞌawaaji mãgɨ́ tau pꞌãriu bada taawaa jëretꞌaadapꞌedaa. Tꞌẽepai iru ome unukꞌãri, iidiji:
JHN.9.35	—¿Pɨa Eperã Akꞌõre Truadepemade ijãa bɨkꞌã? aji.
JHN.9.36	Ichia pꞌanauji:
JHN.9.36	—Mɨmaa jarapáde aji, kꞌaita pɨa jara bɨ. Mɨa irude ijãaitꞌee.
JHN.9.37	Jesupa mãgaji:
JHN.9.37	—Pɨa mãgɨ́ unuda; mɨda aji, pɨ ome pedeemaa bɨ.
JHN.9.38	Mãpai Jesús kꞌĩrapite bedabaiji mãikꞌaapa mãgaji:
JHN.9.38	—Tachi Waibɨa, mɨa ijãa bɨda aji.
JHN.9.39	Ma tꞌẽepai Jesupa mãgaji:
JHN.9.39	—Mɨ na pꞌekꞌau eujãdee chejida aji, eperãarã akꞌɨde, kꞌawaaitꞌee wãara ijãa pꞌanɨ wa ijãada–e pꞌanɨ. Chejida aji, Tachi Akꞌõre kꞌawapiitꞌee tau pꞌãriu pɨkꞌa beerãmaa, ãchia iru kꞌawaadamerã. Ichiaba cheji akꞌɨpiitꞌee tau ɨ̃daa pɨkꞌa beerãmaa, ãchia Tachi Akꞌõre wãara kꞌawada–e pꞌanɨ.
JHN.9.40	Fariseorã ũkꞌuruurãpa mãga ũridakꞌãri, iidijida:
JHN.9.40	—¿Kꞌãata jara kꞌinia bɨma? ajida. ¿Tai jida Tachi Akꞌõre kꞌawada–e pꞌanɨkꞌã? ajida.
JHN.9.41	Jesupa pꞌanauji:
JHN.9.41	—Parã mãga pꞌanadapꞌedaa paara, apidaapa parã ɨmɨateeda–e pakꞌaji. Mamĩda parãpa jarapata Tachi Akꞌõre wãara kꞌawa pꞌanɨ. Mãga jaradakꞌãri, pꞌekꞌau kꞌachia oomaa pꞌanɨ, seewa jara pꞌanɨ perã.
JHN.10.1	Mãpai Jesupa mãgaji:
JHN.10.1	—Mɨa wãarata jararu. Eperãarã oveja kꞌãipatamãi tꞌĩudakꞌãri, puerta eere tꞌĩupata. Maperã eperã ma puerta eere tꞌĩu–e pɨrã, mãgɨ́ nechɨayaa bɨ. 
JHN.10.2	Mamĩda chi eperã puerta eere tꞌĩupari; mãgɨ́ chi ovejaarã akꞌɨpari. 
JHN.10.3	Puerta jɨ̃aparipa ewapari mãgɨ́ oveja akꞌɨpari tꞌĩumerã. Mãpai irua ichi ovejaarã aba–abaa tꞌɨ̃pari. Ma ovejaarãpa iru pedee kꞌawapata perã, ãchi kꞌãipatamãiipa uchiadakꞌãri, iru tꞌẽe kꞌĩupꞌee wãpata. 
JHN.10.4	Ichi ovejaarã jõmaweda uchia atakꞌãri, ãra naa wãpari mãikꞌaapa chi ovejaarã iru tꞌẽe wãpata, chipari pedee kꞌawapata perã. 
JHN.10.5	Mamĩda awaraa eperãpa ma ovejaarã atee kꞌinia bɨ pɨrã, wãdakꞌaa mãgɨ́ ome. Ãyaa wãpata, mãgɨ́ pedee kꞌawadakꞌaa perã.
JHN.10.6	Jesupa mãga nepɨrɨji jarateeitꞌee ma fariseorãmaa. Mamĩda ãchia kꞌawada–e paji irua kꞌãata jara kꞌinia bada.
JHN.10.7	Mapa Jesupa ãchimaa waya mãgaji:
JHN.10.7	—Mɨa wãarata jararu. Mɨda aji, ma puertakꞌa, ovejaarã tꞌĩupatamãi. 
JHN.10.8	Jõmaarãpa mɨ naa jara chedapꞌedaa ãchita Tachi Akꞌõrepa pëida, nechɨayaa beerãkꞌa pꞌanajidada aji. Mapa mɨchi ovejaarã, pia jaraitꞌeera, mɨchideerãpa mãɨrã pedee ijãada–e paji. 
JHN.10.9	Mɨda aji, puertakꞌa bɨ. Mɨa eperãarã o kꞌachiadeepa kꞌaripa atapari tꞌĩudamerã mɨchi jua ekꞌari mɨchideerã ome. Oveja akꞌɨpari pia bɨpa ichi ovejaarã akꞌɨparikꞌa, mãga pɨkꞌa mɨa mɨchideerã akꞌɨpari mãikꞌaapa kꞌaripapari pia pꞌanapataadamerã.
JHN.10.10	ʼChi nechɨapari chepari nechɨaitꞌee aupai mãikꞌaapa peeitꞌee aupai; ichiaba ne–inaa jõma pꞌe atadariitꞌee aupai. Jõdee mɨ nama cheji eperãarã pia pꞌanapiitꞌee mãikꞌaapa ichita pꞌanapiitꞌee Tachi Akꞌõre ome.
JHN.10.11	ʼMɨ chi ovejaarã akꞌɨpari tꞌãri piara bɨkꞌa mãikꞌaapa eperãarã mɨ ovejaarãkꞌa. Ovejaarã akꞌɨpari tꞌãri pia bakꞌãri, chi ovejaarã pia akꞌɨpari, mãga oo bɨ kꞌaurepa piuru pɨjida. 
JHN.10.12	Mamĩda mãga–e mimiapari jĩpꞌaa ome. Chĩara ovejaarã akꞌɨ bɨde, mãgɨpa ne–animal kꞌachia cheru unukꞌãri, mirudaipari ma ovejaarã kꞌiniakꞌaa perã. Maperãpɨ ne–animal kꞌachia bɨpa ma ovejaarã ũkꞌuru ata chepari mãikꞌaapa apemaarã awara ãyaa jĩchoopipari. 
JHN.10.13	Ma eperã mirudaipari ma ovejaarã akꞌɨpari–e perã mãikꞌaapa ma ovejaarã ichide–e perã.
JHN.10.14+JHN.10.15	ʼOvejaarã akꞌɨpari tꞌãri piara bɨpa ichi ovejaarã pia akꞌɨparikꞌa, mãga pɨkꞌa mɨa mɨchideerã pia akꞌɨpari. Mɨ Akꞌõrepa mɨ tꞌãri kꞌawa bɨ; ichiaba mɨa pida mɨ Akꞌõre tꞌãri kꞌawa bɨ. Mãgá ichiaba mɨa mɨchi ovejaarã tꞌãri kꞌawa bɨ mãikꞌaapa ãrapa pida mɨ tꞌãri kꞌawa pꞌanɨ. Mɨchi kꞌapꞌɨa peepiitꞌee ãra kꞌaripaitꞌee. 
JHN.10.16	Mɨa ichiaba awaraa ovejaarã iru bɨ. Mãgɨ́ ovejaarã nãpemaarã–e, judiorã–e perã. Mamĩda mɨa ichiaba ãra kꞌaripa kꞌinia bɨ. Ãrapa ichiaba mɨ pedee ũripataadayada aji. Mapa mɨa ãra pꞌe bɨitꞌee apemaarã mɨchideerã, judiorã mɨde ijãapataarã ome, jõmaweda akꞌɨpari apai jua ekꞌari pꞌanapataadamerã.
JHN.10.17	ʼMɨ Akꞌõrepa mɨ kꞌinia iru bapari mɨchi kꞌapꞌɨa peepiitꞌee perã eperãarã pari. Mamĩda waya chokꞌai pꞌirabaiitꞌee. 
JHN.10.18	Awaraarãpa mɨ kꞌapꞌɨa peepida–e pai. Ma kꞌãyaara mɨata ãchimaa mɨchi kꞌapꞌɨa peepiitꞌee. Mɨa mãga ooitꞌee mãikꞌaapa waya chokꞌai pꞌirabaiitꞌee, mɨ Akꞌõrepa mãga jara bairã. Iru jõmaarã kꞌãyaara waibɨara bɨ.
JHN.10.19	Ma pedee ũridakꞌãri, judiorã waya kꞌĩsia awara–awaraa pꞌaneejida. 
JHN.10.20	Ũkꞌuruurãpa mãgapachida:
JHN.10.20	—¿Sãapꞌeda parãpa jã eperã pedee ũri pꞌanɨma? ajida. Iru kꞌapꞌɨade netuara merãtɨa bɨ mãikꞌaapa kꞌĩra kꞌawa–ee bɨ.
JHN.10.21	Mamĩda awaraarãpa mãgapachida:
JHN.10.21	—Eperã kꞌapꞌɨade netuara merãtɨa bakꞌãri, mãga pedeekꞌaada ajida. ¿Netuarapa tau pꞌãriu beerã pia unupiikꞌã? ajida.
JHN.10.22	Ma tꞌẽepai kꞌoijara pakꞌãri,
JHN.10.23	Jesús mama nipaji Akꞌõre te ãukꞌidaa, Salomón Pórtico apatapꞌedaamãi. 
JHN.10.24	Maperã judiorã poro waibɨarãpa iru wapꞌɨra ata chejida mãikꞌaapa iidijida:
JHN.10.24	—¿Atꞌãri tai audú kꞌĩsiapimaa iru baitꞌeekꞌã? ajida. Pɨ Tachi Akꞌõrepa pëida, Mesías pɨrã, aweda jaráji.
JHN.10.25	Jesupa pꞌanauji:
JHN.10.25	—Naaweda mɨa parãmaa mãga jarajida aji. Mamĩda ijãada–e paji. Mɨa oopari mɨ Akꞌõrepa oopi bɨkꞌa. Oopari ne–inaa eperãarãpa pꞌoyaa oodakꞌaa ãchi juadoopa. Ma kꞌaurepata ijãadaipia bɨ mɨ Tachi Akꞌõrepa pëida. 
JHN.10.26	Mamĩda parãpa ijãada–e pꞌanɨ, mɨchideerã–e perã. 
JHN.10.27	Mɨchideerãpa mɨ pedee kꞌawapata mãikꞌaapa mɨa ãchi kꞌawapari. Mapa ãchi mɨ tꞌẽe nipapata. 
JHN.10.28	Mɨa ãchi o kꞌachiadeepa kꞌaripa atapari atuanaadamerã; jĩpꞌa ichita chokꞌai pꞌanapataadamerã Tachi Akꞌõre ome. Apidaapa ãchi pꞌoyaa jãri atada–e pai mɨ juadeepa. 
JHN.10.29	Mɨ Akꞌõrepa ãchimaa mɨde ijãapiji. Iru jõmaarã kꞌãyaara waibɨara bɨ. Maperãpɨ apidaapa ãchi pꞌoyaa jãri atada–e pai iru juadeepa. 
JHN.10.30	Mɨ, mɨ Akꞌõre ome abapai.
JHN.10.31	Mãga ũridakꞌãri, ma judiorãpa mãu pꞌe atajida iru batꞌa peedaitꞌee. 
JHN.10.32	Mamĩda Jesupa mãgaji:
JHN.10.32	—Mɨ Akꞌõrepa mɨmaa oopiparida aji, ne–inaa pia chokꞌara eperãarãpa pꞌoyaa oodakꞌaa ãchi juadoopa. ¿Chisãgɨ́ kꞌaurepata mɨ batꞌa pee kꞌinia pꞌanɨma aji, mãupa?
JHN.10.33	Ma judiorãpa pꞌanaujida:
JHN.10.33	—Pɨa ne–inaa pia oo bɨ kꞌaurepa pɨ batꞌa pee kꞌiniada–eda ajida. Mãga oodaitꞌee pɨa Tachi Akꞌõre ãpɨte ikꞌachia pedeeda perã. Jaraji pɨ Tachi Akꞌõre ome aukꞌa, pɨ eperã bɨ mĩda taikꞌa.
JHN.10.34	Mãpai Jesupa mãgaji:
JHN.10.34	—¿Parã ũraa pꞌãdade Tachi Akꞌõrepa jara bɨ–ekꞌã:
JHN.10.34	‘Mɨa jaraji parã mɨkꞌa; akꞌõre waibɨarã’? 
JHN.10.35	Tachi Akꞌõre Ũraa jõkꞌaa. Maperã pꞌoyaa merada–e. Ma ũraa pꞌãdade Akꞌõrepa tꞌɨ̃jaraji ‘akꞌõre waibɨarã mɨkꞌa’ iru pedee ũridapꞌedaarãmaa, parã chonaarãpa mãɨrã awara bɨdapꞌedaa perã iru–itꞌee. 
JHN.10.36	Tachi Akꞌõrepa mɨ aukꞌa awara bɨji mãikꞌaapa pëiji na pꞌekꞌau eujãdee. Mãga bɨta, ¿sãga parãpa jaradai mɨa ikꞌachia pedee baji Tachi Akꞌõre ãpɨte, jarakꞌãri mɨ Tachi Akꞌõre Warra? 
JHN.10.37	Oo–e pɨrã mɨ Akꞌõrepa oopi bɨkꞌa, mãgara ijãanáatɨ. 
JHN.10.38	Mamĩda oo bɨ pɨrã mɨ Akꞌõrepa oopi bɨkꞌa, mɨa jara bɨ ijãada–e pꞌanɨ mĩda, ijã́atɨ mɨa ooda kꞌaurepa. Mãgá parãpa wãara kꞌawaadai mɨ Tachi Akꞌõre ome abapai.
JHN.10.39	Mãga ũridakꞌãri, waya iru jita atadaitꞌee paji. Mamĩda Jesús mirudachi.
JHN.10.40	Maapꞌeda Jesús wãji Jordán to kꞌĩraikꞌa eeree. Mama Juanpa naaweda poro choopatamãi beeji. 
JHN.10.41	Mama bɨde eperãarã chokꞌara irumaa wãjida mãikꞌaapa ãchi pitapai mãgapachida:
JHN.10.41	—Juanpa oo–e paji ne–inaa eperãarãpa pꞌoyaa oodakꞌaa ãchi juadoopa, na eperãpa ooparikꞌa. Mamĩda irua wãarata jarapachi na eperãde.
JHN.10.42	Maperãpɨ mama eperãarã chokꞌara Jesude ijãajida.
JHN.11.1	Eperã, tꞌɨ̃jarapatapꞌedaa Lázaro kꞌayaa baji. Ma eperã chi ɨ̃pewẽraarã María, Marta ome Betania pꞌuurudepema paji. 
JHN.11.2	(Tꞌẽepai mãgɨ́ Mariapa kꞌera weeji Jesús bɨɨrɨ ɨ̃rɨ mãikꞌaapa Jesús bɨɨrɨ pꞌooji ichi pudapa.) 
JHN.11.3	Lázaro kꞌayaa bada perã, chi ɨ̃pewẽraarãpa jara pëijida Jesumaa:
JHN.11.3	—Tachi Waibɨa, pɨ kꞌõpꞌãyo kꞌinia Lázaro kꞌayaa bɨ.
JHN.11.4	Jesupa mãga ũrikꞌãri, mãgaji chi kꞌõpꞌãyoorãmaa:
JHN.11.4	—Ma kꞌayaapa jai–idaaru pɨjida, chokꞌai pꞌirabaiitꞌee. Iru kꞌayaa bɨ eperãarãpa kꞌawaadamerã Tachi Akꞌõre jõmaarã kꞌãyaara waibɨara bɨ mãikꞌaapa kꞌawaadamerã Tachi Akꞌõre Warrapa ne–inaa jõma ooi ichi Akꞌõrepa oopi bɨkꞌa. Mãga ookꞌãri, jarapataadaitꞌee Tachi Akꞌõre tꞌãri pia bapari eperãarã ome; chi Warra jida aukꞌa.
JHN.11.5	Jesupa kꞌinia pꞌe iru bapachi Marta, María mãikꞌaapa Lázaro. 
JHN.11.6	Jesumaa jara pëijida mĩda, ichi badamãi kꞌãima omé beeji. 
JHN.11.7	Maapꞌeda mãgaji chi kꞌõpꞌãyoorãmaa:
JHN.11.7	—Waya wãdáma aji, Judea eujãdee.
JHN.11.8	Pꞌanaujida:
JHN.11.8	—Mamĩda Tachi Jarateepari, makꞌɨara taarã–e bɨda ajida, judiorã poro waibɨarãpa pɨ mãupa peedaitꞌee pꞌanadapꞌedaa. ¿Waya jãmaa wã kꞌinia bɨkꞌã? ajida.
JHN.11.9	Jesupa pꞌanauji:
JHN.11.9	—¿Ewari doce hora ɨ̃daa nɨ̃bapari–ekꞌã? aji. Eperã ãstaawa nipakꞌãri, tꞌĩutɨkꞌaa, ɨ̃daa nɨ̃bairã.
JHN.11.10	Mamĩda eperã pꞌãrikꞌua ni pɨrã, tꞌĩutɨpari ɨ̃daa–e bairã.
JHN.11.11	Mãga jarapꞌeda, Jesupa mãgaji:
JHN.11.11	—Tachi kꞌõpꞌãyo Lázaro kꞌãi bɨ. Mamĩda mɨa ɨ̃rɨmatꞌaanaitꞌee.
JHN.11.12	Chi kꞌõpꞌãyoorãpa pꞌanaujida:
JHN.11.12	—Tachi Waibɨa, iru kꞌãi bɨ pɨrã, jɨpaitꞌeeda ajida.
JHN.11.13	Jesupa jara kꞌinia baji Lázaro jai–idaa bɨ. Mamĩda ãrapa kꞌawada–e pꞌanajida. Kꞌĩsiajida jĩpꞌa kꞌãi bɨ. 
JHN.11.14	Mãpai Jesupa jĩpꞌa mãgaji:
JHN.11.14	—Lázaro jai–idaajida aji. 
JHN.11.15	Pia bɨ mɨ naaweda wã–e paji, ma kꞌaurepa ɨ̃rá parãpa waapɨara ijãadaitꞌee perã Tachi Akꞌõrede. Ɨ̃rá wãdáma aji, Lazaromaa.
JHN.11.16	Mãpai Tomapa (ichiaba tꞌɨ̃jarapatapꞌedaa Me–iso) apemaarãmaa mãgaji:
JHN.11.16	—Wãdáma aji, iru ome, tachi peekꞌooruta pɨjida.
JHN.11.17	Jesús pachekꞌãri Lázaro bapatamãi, kꞌãima kꞌĩmari baji ɨadapꞌedaa. 
JHN.11.18	Jerusalendeepa Betania pꞌuuru perá kilometro õpee baji. 
JHN.11.19	Mamãikꞌaapa judiorã chokꞌara cheepuru pꞌanajida Marta mãikꞌaapa María kꞌõpꞌãyaadaitꞌee, ãra ɨ̃pema jai–idaa bada perã. 
JHN.11.20	Martapa kꞌawaakꞌãri Jesús cheru, wãji iru kꞌĩrachuude. Mamĩda María teeda beeji. 
JHN.11.21	Jesús unukꞌãri, Martapa mãgaji:
JHN.11.21	—Tachi Waibɨa, pɨ cheda paara, mɨ ɨ̃pema jai–idaa–e pakꞌajida aji. 
JHN.11.22	Mamĩda mɨa kꞌawa bɨ atꞌãri pɨa iidiruta Tachi Akꞌõrepa ooitꞌee.
JHN.11.23	Jesupa mãgaji:
JHN.11.23	—Pɨ ɨ̃pema pꞌirabaiitꞌeeda aji.
JHN.11.24	Martapa pꞌanauji:
JHN.11.24	—Mɨa kꞌawa bɨ na pꞌekꞌau eujã jõdaikꞌãri, iru chokꞌai pꞌirabaiitꞌee mãikꞌaapa ɨtꞌaa wãitꞌee.
JHN.11.25	Mãpai Jesupa mãgaji:
JHN.11.25	—Mɨa piu beerã waya chokꞌai pꞌanapiparida aji. Chi jai–idaada Akꞌõre eujãde ichita chokꞌai bapariitꞌeeda aji, mɨde ijãa bapachi perã. 
JHN.11.26	Ma awara chi chokꞌai bɨ jida atua–e. Ichita ɨtꞌari banaitꞌeeda aji, ijãa bapari perã. ¿Pɨa mãga ijãa bɨkꞌã? aji.
JHN.11.27	Martapa mãgaji:
JHN.11.27	—Ijãa bɨpɨ. Pɨta Mesías, chi na pꞌekꞌau eujãdee cheitꞌee bada eperãarã kꞌaripade. Pɨta Tachi Akꞌõre Warra.
JHN.11.28	Mãga jarapꞌeda, Marta wãji ichi ɨ̃pewẽra Mariamaa mãikꞌaapa kꞌɨɨrɨ ikꞌaawa mãganaji:
JHN.11.28	—Tachi Waibɨa nama bɨ. Pɨ tꞌɨ̃ bɨda aji.
JHN.11.29	Mariapa mãga ũrikꞌãri, isapai Jesumaa wãji. 
JHN.11.30	Jesús waide pana–e baji pꞌuurude; atꞌãri Marta ome unudamãi baji. 
JHN.11.31	Judiorã María ome pꞌanadapꞌedaarãpa ichi isapai uchiaru unudakꞌãri, iru tꞌẽe wãjida, wãitꞌee jĩakꞌaapa jẽede Lázaro ɨadapꞌedaamãi.
JHN.11.32	Mamĩda Mariapa Jesús unukꞌãri, bedabaidachi mãikꞌaapa mãgaji:
JHN.11.32	—Tachi Waibɨa, pɨ nama bada paara, mɨ ɨ̃pema jai–idaa–e pakꞌajida aji.
JHN.11.33	Jesupa unukꞌãri María chi che pꞌanadapꞌedaarã ome jẽe para nɨ̃bɨ, tꞌãri pꞌua nɨ̃beeji. 
JHN.11.34	Mãpai iidiji:
JHN.11.34	—¿Sãma ɨajidama? aji.
JHN.11.34	Pꞌanaujida:
JHN.11.34	—Chepáde ajida, akꞌɨde.
JHN.11.35	Jesús jẽedachi. 
JHN.11.36	Mãga unudakꞌãri, judiorãpa mãgajida:
JHN.11.36	—¡Akꞌɨ́tɨ! ¡Mãgara Lázaro kꞌinia iru baji!
JHN.11.37	Mamĩda mãɨrã ũkꞌuruurãpa mãgajida:
JHN.11.37	—Na Jesupa tau pꞌãriu beerã pia unupipari. Maperã ¿Lázaro jɨpakꞌaji–ekꞌã ajida, jai–idaanaamerã?
JHN.11.38	Lázaro piuda kꞌaurepa Jesús atꞌãri tꞌãri pꞌua nɨ̃bɨde, panaji Lázaro ɨadapꞌedaamãi. Mãu te uria baji mãikꞌaapa chi tꞌai jɨ̃a nɨ̃baji mãu choma bɨpa. 
JHN.11.39	Mapa Jesupa mãgaji:
JHN.11.39	—Jã mãu ãyaa ata bɨnadapáde aji.
JHN.11.39	Mãpai Marta, chi piuda ɨ̃pewẽrapa mãgaji:
JHN.11.39	—Mamĩda Tachi Waibɨa, ɨ̃rá iru kꞌapꞌɨa mikꞌia jo nɨ̃bɨda aji, kꞌãima kꞌĩmari bairã ɨadapꞌedaa.
JHN.11.40	Mãpai Jesupa mãgaji:
JHN.11.40	—¿Mɨa pɨmaa jaraji–ekꞌã? aji. Ijãa bɨ pɨrã, Akꞌõrepa ne–inaa pia ooitꞌee eperãarãpa pꞌoyaa oodakꞌaa ãchi juadoopa.
JHN.11.41	Mãpai chi mãu ãyaa ata bɨjida. Maapꞌeda Jesús ɨtꞌaa akꞌɨji mãikꞌaapa mãgaji:
JHN.11.41	—Akꞌõre, gracias mɨa chupɨria iidida ũrida perã. 
JHN.11.42	Kꞌawa bɨ mɨa iidipari chaa pɨa ũripari. Mamĩda na pedee jararu na eperãarãpa ũridamerã mãikꞌaapa ijãadamerã pɨa mɨ pëiji.
JHN.11.43	Mãga jarapꞌeda, Jesupa golpe biaji:
JHN.11.43	—¡Lázaro, uchíaji jãmãikꞌaapa!
JHN.11.44	Mãpai chi jai–idaa bada uchiaji. Ichi kꞌapꞌɨa jõma atꞌãri pɨra baji pꞌarupa; chi jua, jĩru paara. Ichiaba ichi poro pɨra baji pꞌarupa. Mapa Jesupa mãgaji:
JHN.11.44	—Iru ɨa bada pꞌaru ẽratꞌaadapáde aji.
JHN.11.45	Jesupa ooda unudakꞌãri, judiorã chokꞌara María ome wã pꞌanadapꞌedaarãpa irude ijãajida. 
JHN.11.46	Mamĩda mãɨrãdepema ũkꞌuru fariseorãmaa wãjida Jesupa ooda nepɨrɨde. 
JHN.11.47	Mapa ma fariseorã pꞌaareerã poroorã ome tꞌɨ̃ pëijida Junta Supremadepemaarã mãikꞌaapa mãgajida:
JHN.11.47	—¿Kꞌãata oodaitꞌeema? ajida. Jã eperãpa oomaa bɨ ne–inaa chokꞌara eperãarãpa pꞌoyaa oodakꞌaa ãchi juadoopa. 
JHN.11.48	Ita–aria bɨrutara, jõmaarãpa irude ijãadai. Mãgara Romadepemaarã chedayada ajida, Tachi Akꞌõre te waibɨa tꞌeetꞌaade mãikꞌaapa tachi aukꞌaarã jõtꞌaade.
JHN.11.49	Judío tꞌɨ̃jarapatapꞌedaa Caifás pꞌaareerã poro waibɨa paji ma añode. Ichia mãgaji:
JHN.11.49	—Parãpa maarepida kꞌawada–e pꞌanɨda aji. 
JHN.11.50	Piara bɨ eperã aba piumerã tachi pꞌuuru pidaarã pari, tachi pꞌuuru pidaarã jõmaweda piudai kꞌãyaara.
JHN.11.51	Mamĩda Caifapa mãga jara–e paji ichi kꞌĩsiadoopa. Ma añode pꞌaareerã poro waibɨa pada perã, Tachi Akꞌõrepa ne–inaa pꞌasaitꞌee bada ichimaa jarapiji. Maperãpɨ ichia jaraji Jesús piutꞌee ãchi pꞌuuru pidaarã pari. 
JHN.11.52	Mamĩda wãara ma eujãdepemaarã–itꞌee aupai piu–e paitꞌee paji. Ichiaba piutꞌee paji eperãarã jõmaarã pari, chi Tachi Akꞌõrede ijãapataadaitꞌeerã awara–awaraa eujãde pꞌanapataarã pari. 
JHN.11.53	Caifapa mãga jarada ewatedeepa judiorã poroorãpa pedeeteepachida Jesús peedaitꞌee.
JHN.11.54	Maperã Jesús judiorã tꞌãide tau taawa nipakꞌaa paji naawedapemakꞌa. Mamãikꞌaapa wãji eujã pania wẽe bɨ kꞌaitꞌa, eperãarã makꞌɨara pꞌanadakꞌaa pꞌuurude. Mãgɨ́ pꞌuuru tꞌɨ̃jarapachida Efraín. Mama beeji chi kꞌõpꞌãyoorã ome.
JHN.11.55	Ma tꞌẽepai judiorã Pascua fiesta ɨ̃rɨ pakꞌãri, eperãarã chokꞌara awara ãiipa chejida Jerusalendee Tachi Akꞌõre Ũraa pꞌãdade jara bɨkꞌa oodaitꞌee mãikꞌaapa pia pꞌanadaitꞌee iru kꞌĩrapite. 
JHN.11.56	Mama pꞌanɨde ma eperãarã Jesús jɨrɨ nipapachida mãikꞌaapa Tachi Akꞌõre te waibɨade pedee para baji ãchi kꞌõpꞌãyoorã ome:
JHN.11.56	—¿Kꞌãata kꞌĩsia pꞌanɨma? ajida. ¿Iru cheipaa na fiestade wa mãga–e?
JHN.11.57	Mamĩda fariseorãpa mãikꞌaapa pꞌaareerã poroorãpa Jesús jita atapi kꞌinia pꞌanapachida. Mapa jarajida apidaapa Jesús unuruta pɨrã, ãchimaa jara chedamerã.
JHN.12.1	Ewari seis falta bakꞌãri Pascua fiesta oodaitꞌee, Jesús wãji Betania pꞌuurudee, Lázaro bapatamãi. Ma Lázaro paji Jesupa chokꞌai pꞌirabaipida. 
JHN.12.2	Mama bɨde kꞌewara Jesumaa nekꞌopijida. Martapa jedepachi. Jõdee Lázaro Jesús ome nekꞌomaa baji. 
JHN.12.3	Mãɨmisa Mariapa aneeji kꞌera ɨ̃pɨa nardodee ooda. Litro kꞌaudaa baji. Ma kꞌera Jesús bɨɨrɨ ɨ̃rɨ weetꞌaaji mãikꞌaapa ichi pudapa pꞌootꞌaaji. Te jã tꞌũa jo nɨ̃beeji kꞌerapa. 
JHN.12.4	Mãpai Jesús kꞌõpꞌãyo, Judas Iscariote, Jesús traicionaaitꞌee badapa mãgaji:
JHN.12.5	—Jã kꞌera ichi kꞌinia weemaa bɨda aji. Netotꞌaakꞌaji trescientos denarios pari mãikꞌaapa chupɨria beerã kꞌaripakꞌaji.
JHN.12.6	Mamĩda Judapa mãga jara–e paji chupɨria beerã kꞌaripa kꞌinia bada perã. Ma kꞌãyaara mãga jaraji nechɨayaa bada perã. Ichia ãra pꞌaratꞌa anipapachi mãikꞌaapa aɨdepema chɨa atapachi. 
JHN.12.7	Mãpai Jesupa mãgaji:
JHN.12.7	—Ita–aria bɨ́ji. Irua nãgɨ́ kꞌera ɨa iru bajida aji, mɨ ɨaruta ewatepema–itꞌee. 
JHN.12.8	Chupɨria beerã ichita paraaitꞌee parã tꞌãide. Mamĩda mɨ parã ome ichita ba–e paitꞌeeda aji.
JHN.12.9	Ũridakꞌãri Jesús Betania pꞌuurude bɨ, judiorã chokꞌara wãjida iru akꞌɨde. Ichiaba wãjida Lázaro akꞌɨde, Jesupa iru chokꞌai pꞌirabaipida perã. 
JHN.12.10	Maperã pꞌaareerã poroorãpa pedeeteejida Lázaro ichiaba peetꞌaadaitꞌee. 
JHN.12.11	Kꞌĩsiajida Jesupa iru pꞌirabaipida kꞌaurepa judiorã chokꞌara ãchi ũraade ijãadaamaa pꞌaneeruta Jesude ijãadaitꞌee.
JHN.12.12	Aɨ norema eperãarã chokꞌara, chi wã pꞌanadapꞌedaarãpa kꞌawaajida Jesús Jerusalendee Pascua fiesta oode cheru. 
JHN.12.13	Mapa tꞌapꞌuru kꞌiru tꞌɨapꞌedapꞌeda, wãjida iru auteebaidaitꞌee mãikꞌaapa biapachida:
JHN.12.13	—
JHN.12.14	Jesupa burro chakꞌe atapiji mãikꞌaapa bataudachi aɨ ɨ̃rɨ, Akꞌõre Ũraa pꞌãdade jara bɨkꞌa:
JHN.12.15	‘Sión pꞌuurudepemaarã, waweenáatɨ. ¡Akꞌɨ́tɨ! Pãchi Rey cheru burro chakꞌe ɨ̃rɨ.’ 
JHN.12.16	Chi kꞌõpꞌãyoorãpa kꞌawada–e paji ma pedee pꞌãda kꞌãata jara kꞌinia bɨ. Mamĩda Jesús ɨtꞌaa wãda tꞌẽepai kꞌirãpajida ma pedee mãikꞌaapa Jesús pꞌasada. Mãpai kꞌawaajida ma pedee pꞌãda irude jara baji.
JHN.12.17	Jesupa Lázaro pꞌirabaipida unudapꞌedaarãpa irua ooda jõmaarãmaa nepɨrɨpachida. 
JHN.12.18	Mapa eperãarã chokꞌara wãjida Jesús ome unudaitꞌee. Mãgá wã kꞌinia pꞌanajida ũridapꞌedaa perã irua ne–inaa ooda eperãarãpa pꞌoyaa oodakꞌaa ãchi juadoopa. 
JHN.12.19	Fariseorã ũkꞌuruurãpa mãga unudakꞌãri, ãchi kꞌõpꞌãyoorãmaa mãgajida:
JHN.12.19	—¿Parãpa unu pꞌanɨkꞌã? ajida. ¡Iru maarepida pꞌoyaada–e pai! ¡Jõmaarãta irude ijãa wãdada! ajida.
JHN.12.20	Pascua fiesta pai naaweda, eperãarã wãpachida Jerusalendee ɨtꞌaa tꞌɨ̃de Tachi Akꞌõremaa. Ma wãdapꞌedaarã tꞌãide pꞌanajida judio–eerã, judiorã ũraade ijãadapꞌedaarã. 
JHN.12.21	Mãɨrã Felipemaa wãjida. Mãgɨ́ Felipe Betsaida pꞌuurudepema paji. Mãgɨ́ pꞌuuru Galilea eujãde bɨ. Ma judio–eerãpa mãgajida irumaa:
JHN.12.21	—Señor, taipa Jesús unu kꞌinia pꞌanɨda ajida.
JHN.12.22	Mãpai Felipepa nepɨrɨnaji Andreemaa. Maapꞌeda ãchi omé wãjida Jesumaa nepɨrɨde.
JHN.12.23	Ũrikꞌãri judio–eerãpa iru jɨrɨmaa pꞌanɨ, Jesupa mãgaji:
JHN.12.23	—Ewari paruda aji, Eperã Akꞌõre Truadepema ɨtꞌaa wãitꞌee. 
JHN.12.24	Mɨa wãarata jararu. Eperãpa trigo tau apai iru bɨta, mãgɨ́ tau uu–e pɨrã, tau apai iru baitꞌee. Jõdee mãgɨ́ tau uuru pɨrã, baaipꞌeda yoorode piu pɨkꞌa bɨ mĩda, madeepa trigo kꞌarra chiwidi tꞌonopari mãikꞌaapa waripꞌeda, chaupari. Mãgá tau apaideepa chokꞌara uchiadaitꞌee. 
JHN.12.25	Na pꞌekꞌau eujãde bɨ misa, eperãpa jɨrɨru pɨrã ooitꞌee ichia oo kꞌiniata, ichi piukꞌãri atuaitꞌee. Mamĩda na pꞌekꞌau eujãde bɨ misa, eperãpa jɨrɨru pɨrã ooitꞌee Tachi Akꞌõrepa kꞌinia bɨkꞌa, ma kꞌaurepa ichita chokꞌai bapariitꞌee Tachi Akꞌõre ome. 
JHN.12.26	Apidaapa oo kꞌinia bɨ pɨrã mɨa oopi bɨkꞌa, mãgɨ́ nipaipia bɨ mɨ ome mɨ wãrumaa. Mãga ooru pɨrã, mɨ Akꞌõrepa iru pia akꞌɨitꞌee.
JHN.12.27	—Ɨ̃rá mɨ tꞌãri pꞌua nɨ̃bɨda aji. ¿Kꞌãata jaraima? ¿Nãga jaraikꞌã: “Akꞌõre, mɨ kꞌaripáji nãgá banaamerã”? Ma–itꞌee mɨ cheji, chupɨria chaitꞌee. Mapa mɨa jara bɨ mɨ Akꞌõremaa: 
JHN.12.28	“Akꞌõre, akꞌɨpíji wãara pɨ jõmaarã kꞌãyaara waibɨara bɨ. ¡Óoji pɨchia oo kꞌiniata!”
JHN.12.28	Mãpai arii pꞌanadapꞌedaarãpa ũrijida ɨtꞌariipa jara bɨ:
JHN.12.28	—Mɨa mãga akꞌɨpidoo pɨ kꞌapꞌɨa pari mãikꞌaapa waya mãga akꞌɨpiitꞌee.
JHN.12.29	Eperãarãpa mãgɨ́ pedee ũridakꞌãri, kꞌĩsiajida pata kꞌĩrau nɨ̃bɨ. Mamĩda mãɨrã ũkꞌuruurãpa mãgajida:
JHN.12.29	—Ɨtꞌaripema ángel paji. Mãgɨ́pata pedeejida ajida.
JHN.12.30	Mãpai Jesupa mãgaji:
JHN.12.30	—Jã pedee ũridapꞌedaa, mɨ–itꞌee–e pajida aji. Parã–itꞌeeta paji. 
JHN.12.31	Ɨ̃rapɨ Tachi Akꞌõrepa kꞌawapiitꞌee na pꞌekꞌau eujãdepemaarãpa kꞌachia oopata. Ɨ̃rapɨ Tachi Akꞌõrepa pꞌoyaaitꞌee na pꞌekꞌau eujãdepemaarã poro waibɨa Satanás. 
JHN.12.32	Mamĩda mɨchi kꞌapꞌɨa kurusode jira atadakꞌãri eujãdeepa, eperãarãpa mɨde ijãa pꞌaneedaitꞌeeda aji.
JHN.12.33	Mãga jarakꞌãri, Jesupa jara kꞌinia baji ichi sãgá piutꞌee. 
JHN.12.34	Mãpai eperãarãpa pꞌanaujida:
JHN.12.34	—Tai ũraade jara bɨ Mesías ichita bapariitꞌee. ¿Sãga pɨa jaraima Eperã Akꞌõre Truadepema kurusode jiradaitꞌee? ¿Kꞌaima ma Eperã Akꞌõre Truadepema?
JHN.12.35	Jesupa mãgaji:
JHN.12.35	—Mɨ, chi ɨ̃daa pɨkꞌa bɨ makꞌɨara taarã–e parã ome. Nipapatáatɨ mɨ ɨ̃daa pɨkꞌa bɨde pꞌãriu pɨkꞌa bɨde tꞌĩunaadamerã. Chi pꞌãriu pɨkꞌa bɨde nipaparipa kꞌawa–e bɨ sãmaa wãru. 
JHN.12.36	Mɨ, chi ɨ̃daa pɨkꞌa bɨ parã ome bɨ misa, mɨde ijãapatáatɨ. Mɨa Tachi Akꞌõrepa wãarata jara pëida jarateepari, parãpa ma pedee ijãadapꞌeda, iru warrarã pꞌaneedamerã.
JHN.12.36	Mãga jarapꞌeda, Jesús ãyaa wãji ichi ununaadamerã.
JHN.12.37	Jesupa ne–inaa eperãarãpa pꞌoyaa oodakꞌaa ãchi taide oopachi mĩda, judiorã chokꞌaraarãpa irude ijãadakꞌaa paji. 
JHN.12.38	Mãga paji wãara uchiamerã nãgɨ́ pedee Akꞌõre pedee jarapari Isaíapa pꞌãdade jara bɨkꞌa:
JHN.12.38	‘Tachi Akꞌõre, ¿kꞌaipa ijãajima aji, taipa jarateedapꞌedaa? ¿Kꞌaimaa pɨa ooda akꞌɨpijima?’ 
JHN.12.39	Isaíapa pꞌãdade ichiaba jara bɨ ãchia pꞌoyaa ijãadakꞌaa paji nãga perã:
JHN.12.40	‘Tachi Akꞌõrepa ãchi tau pꞌãriu pɨkꞌapiji irua ooda akꞌɨ pꞌanɨ mĩda, ununaadamerã. Ma awara kꞌɨɨrɨ kꞌisua pɨkꞌapiji irua jarada ũri pꞌanɨ mĩda, kꞌawanaadamerã mãikꞌaapa irumaa chenaadamerã, irua ãchia pꞌekꞌau kꞌachia oopata wẽpapimerã.’ 
JHN.12.41	Isaíapa mãga jaraji, kꞌãimokꞌaraa pɨkꞌa bɨde Jesús unuda perã Tachi Akꞌõre kꞌĩra wãree eujãde. Maperãpɨ Jesude pedee baji.
JHN.12.42	Isaíapa jaradakꞌa wãara uchiaji mĩda chokꞌaraarã ome, judiorã ũkꞌuruurãpa Jesude ijãajida; ichiaba ãchi poroorã ũkꞌuruurãpa pida ijãajida. Mamĩda fariseorã waidoopa mãɨrãpa ijãadapꞌedaa eperãarã taide jaradakꞌaa paji. Waawee pꞌanajida fariseorãpa ãchi tꞌĩupida–e pai jĩakꞌaapa Tachi Akꞌõre Ũraa jarateepata tede. 
JHN.12.43	Audupɨara kꞌinia pꞌanapachida ãchi aukꞌaarãpa ãchi akꞌɨdamerã judiorã pia beerãkꞌa, kꞌinia pꞌanadai kꞌãyaara Tachi Akꞌõrepa ãchi akꞌɨmerã ichideerãkꞌa.
JHN.12.44	Maapꞌeda Jesupa golpe pedeeji judiorã arii pꞌanadapꞌedaarãmaa:
JHN.12.44	—Chi mɨde ijãa bɨ mɨdepai ijãa–e bɨda aji. Ichiaba mɨ Akꞌõrede ijãa bɨ, iruata mɨ na pꞌekꞌau eujãdee pëida perã. 
JHN.12.45	Chi mɨ unu bɨpa ichiaba mɨ pëida unu bɨ. 
JHN.12.46	Mɨta chi ɨ̃daa pɨkꞌa bɨ. Mɨ cheji na pꞌekꞌau eujãdee mɨde ijãapataarã pꞌananaadamerã pꞌekꞌau oopataarã pꞌanapatakꞌa pꞌãriu pɨkꞌa bɨde. 
JHN.12.47	Eperãpa mɨ ũraa ũripꞌeda, made jara bɨkꞌa oo–e pɨrã, mɨa jara–e ma eperã atuaitꞌee. Mɨ che–e paji na pꞌekꞌau eujãdepemaarã atuapiitꞌee. Ma kꞌãyaara mɨ cheji eperãarã o kꞌachiadeepa kꞌaripa atade. 
JHN.12.48	Eperãpa mɨ yiaraa iru bɨ pɨrã mɨ ũraa ũri kꞌinia–e bairã, Tachi Akꞌõre ewari waibɨa ewate ichia mãgɨ́ eperã miapiitꞌee. Mɨa jarada kꞌaurepa irua eperãarãpa oopata akꞌɨitꞌee kꞌawaaitꞌee ijãapachida wa ijãadakꞌaa paji. 
JHN.12.49	Mɨchi kꞌĩsiadoopa pedee–e bajida aji. Mɨ Akꞌõre, mɨ na eujãdee pëidapa ma pedee jõma mɨmaa jarapiji. Irua jaraji mɨa pedeeitꞌee mãikꞌaapa jarateeitꞌee. 
JHN.12.50	Mɨa kꞌawa bɨ jõmaweda mɨ Akꞌõrepa mɨmaa jarapiru, mãga jara bɨ eperãarãpa ijãadamerã mãikꞌaapa ɨtꞌaa wãdamerã.
JHN.13.1	Pascua fiesta ewate pai naaweda, Jesupa kꞌawa baji ewari awara bɨda ichi na pꞌekꞌau eujãdeepa uchiaitꞌee mãikꞌaapa ichi Akꞌõremaa wãitꞌee; mãgɨ́ ewari paru. Ichia chi kꞌõpꞌãyoorã na pꞌekꞌau eujãde pꞌanɨ kꞌinia iru bapachi. Mãgá ãchi kꞌinia iru bapachi ichi piurumaa.
JHN.13.2	Aɨ kꞌewara Pascuadepema chikꞌo jedei naaweda, Netuara Poro Waibɨapa kꞌĩsia kꞌachia kꞌĩsiapiji Judas, Simón Iscariote warramaa, ichia Jesús traicionaamerã. 
JHN.13.3	Mamĩda Jesupa kꞌawa baji ichi Tachi Akꞌõredeepa cheda mãikꞌaapa Akꞌõremaa wãitꞌee. Ichiaba kꞌawa baji Tachi Akꞌõrepa ne–inaa jõmaweda bɨji ichi jua ekꞌari. 
JHN.13.4	Mapa nekꞌomaa pꞌanɨde Jesús bainɨ̃ beeji mãikꞌaapa ichi ɨ̃rɨpema pꞌaru jɨ̃ bada ẽratꞌaapꞌeda, ãyaa bɨji. Maapꞌeda toalla jɨ̃ nɨ̃bɨji ichi kꞌɨrrɨde, mimiapataarãpa oopatakꞌa chĩara bɨɨrɨ sɨɨdaitꞌee pakꞌãri. 
JHN.13.5	Mãpai jarrade pania wee atapꞌeda, chi kꞌõpꞌãyoorã bɨɨrɨ sɨɨmaa beeji. Maapꞌeda ma toallapa pꞌookꞌooji.
JHN.13.6	Mamĩda Simón Pedro bɨɨrɨ sɨɨnaitꞌee pakꞌãri, irua mãgaji:
JHN.13.6	—Tachi Waibɨa, ¿mɨ bɨɨrɨ paara sɨɨitꞌeekꞌã? aji.
JHN.13.7	Jesupa pꞌanauji:
JHN.13.7	—Ɨ̃rá pɨa kꞌawa–e bɨda aji, mɨa oomaa bɨ. Mamĩda tꞌẽepai kꞌawayada aji.
JHN.13.8	Mãpai Pedropa mãgaji:
JHN.13.8	—¡Mɨ bɨɨrɨ sɨɨpi–eda! aji.
JHN.13.8	Jesupa pꞌanauji:
JHN.13.8	—Pɨ bɨɨrɨ sɨɨpi kꞌinia–e bɨ pɨrã, mãgara waa nipanaapáde aji, mɨ ome.
JHN.13.9	Mãpai Simón Pedropa mãgaji:
JHN.13.9	—¡Tachi Waibɨa, mãgara mɨ bɨɨrɨ aupai sɨɨnaapáde aji. Ichiaba mɨ jua mãikꞌaapa poro paara sɨɨpáde! aji.
JHN.13.10	Mamĩda Jesupa pꞌanauji:
JHN.13.10	—Eperã ewaa kꞌuipꞌeda mãikꞌaapa taawaa uchiapꞌeda, waya kꞌui–eda aji. Chi bɨɨrɨ aupaita sɨɨpari, kꞌapꞌɨa jõma tꞌãu–ee bairã. Mãga pɨkꞌa parã tꞌãu–ee pɨkꞌa pꞌanɨ pꞌekꞌau kꞌachiapa. Mamĩda parã jõmaweda mãga pꞌanɨ–eda aji.
JHN.13.11	Jesupa mãga jaraji kꞌawa bada perã kꞌaipa ichi traicionaaitꞌee bɨ.
JHN.13.12	Chi kꞌõpꞌãyoorã bɨɨrɨ sɨɨpꞌeda, waya ichi ɨ̃rɨpema pꞌaru jɨ̃ beeji. Maapꞌeda mesade su–akꞌɨ beeji mãikꞌaapa mãgaji:
JHN.13.12	—¿Parãpa kꞌawa pꞌanɨkꞌã aji, kꞌãata jara kꞌinia bɨ mɨa etꞌewa ooda? 
JHN.13.13	Parãpa mɨmaa “Jarateepari” mãikꞌaapa “Tachi Waibɨa” apata. Mãga jaradakꞌãri, wãarata jara pꞌanɨ. 
JHN.13.14	Mɨ parã Waibɨa mãikꞌaapa parã Jarateepari bɨ mĩda, parã bɨɨrɨ sɨɨji. Mapa parãpa pida pãchi kꞌõpꞌãyoorã bɨɨrɨ sɨɨdaipia bɨ. 
JHN.13.15	Mɨa mãga ooji parãpa aukꞌa oodamerã. 
JHN.13.16	Mɨa wãarata jararu. Mimiapari ichi poro waibɨa kꞌãyaara waibɨara bɨ–e. Ichiaba chokꞌa pëida iru pëida kꞌãyaara waibɨara bɨ–eda aji. 
JHN.13.17	Parãpa mɨa etꞌewa jarada ũrijida. Ma jaradakꞌa ooruta pɨrã, tꞌãri o–ĩa pꞌanadaitꞌee.
JHN.13.18	ʼMamĩda mãga–e paitꞌee parã jõmaarã ome. Mɨa kꞌawa bɨ mɨ kꞌõpꞌãyoorã jɨrɨtꞌerada. Mapa ichiaba kꞌawa bɨ wãara pꞌasaitꞌee Tachi Akꞌõre Ũraa pꞌãdade jara bɨkꞌa:
JHN.13.18	‘Mɨ ome nekꞌorupa mɨ peepitꞌaaitꞌee.’ 
JHN.13.19	Ɨ̃rá mɨa mãga jara bɨ mãga pꞌasakꞌãri, parãpa wãara ijãadamerã Mɨta, Tachi Akꞌõrepa pëida eperãarã kꞌaripamerã. 
JHN.13.20	Mɨa wãarata jararu. Chi mɨa pëida auteebairupa mɨ jida auteebai bɨ. Mãga pɨkꞌa chi mɨ auteebairupa mɨ Akꞌõre, mɨ pëida, aukꞌa auteebai bɨ.
JHN.13.21	Mãga jarapꞌeda, Jesús tꞌãri pꞌua nɨ̃beeji. Mãpai mãgaji:
JHN.13.21	—Mɨa wãarata jararu. Parãdepema abaapa mɨ traicionaaitꞌeeda aji.
JHN.13.22	Jesupa mãga jarakꞌãri, chi kꞌõpꞌãyoorã akꞌɨ trua para beeji, kꞌawada–e pꞌanadapꞌedaa perã kꞌaita jara bɨ. 
JHN.13.23	Mãɨrãdepema aba, Jesupa audú kꞌinia iru bada, iru ikꞌaawa sĩu–akꞌɨ baji. 
JHN.13.24	Mapa Simón Pedropa taupa jarapachi mãgɨmaa iidimerã kꞌaipata Jesús traicionaaitꞌee.
JHN.13.25	Mãpai mãgɨ́ kꞌõpꞌãyopa kꞌɨɨrɨ ikꞌaawa iidiji Jesumaa:
JHN.13.25	—Tachi Waibɨa, ¿kꞌaima? aji.
JHN.13.26	Jesupa pꞌanauji:
JHN.13.26	—Nãgɨ́ pan pite sã atakꞌãri, mɨa teeitꞌeeda aji, mãgɨmaa.
JHN.13.26	Aramata Jesupa ma pan pite sã ataji mãikꞌaapa teeji Judamaa. Mãgɨ́ Judas Simón Iscariote warra paji. 
JHN.13.27	Judapa mãgɨ́ pan jitakꞌãri, Satanás iru tꞌãride tꞌĩudachi. Mãpai Jesupa mãgaji:
JHN.13.27	—Pɨchia ooitꞌee bɨ isapai oopáde aji.
JHN.13.28	Mamĩda Jesús ome nekꞌomaa pꞌanadapꞌedaarãpa kꞌawada–e paji sãapꞌeda mãga jaraji. 
JHN.13.29	Judapa ãchi pꞌaratꞌa anipapachi perã, ũkꞌuruurãpa kꞌĩsiajida Jesupa jara baji ne–inaa netonamerã fiesta–itꞌee, maa–e pɨrã chupɨria beerãmaa ne–inaa teenamerã.
JHN.13.30	Judapa ma pan jitapꞌeda, uchiadachi taawaa. Pꞌãrikꞌua paji.
JHN.13.31	Judas taawaa uchiada tꞌẽepai, Jesupa mãgaji:
JHN.13.31	—Ɨ̃rá Tachi Akꞌõrepa ichi kꞌĩra wãree unupiitꞌee, mɨ chi Eperã Akꞌõre Truadepema kꞌapꞌɨa pari. Mɨ kꞌaurepa jõmaarãpa wãara kꞌawaadaitꞌee Tachi Akꞌõre jõmaarã kꞌãyaara waibɨara bɨ. 
JHN.13.32	Mɨa mãga akꞌɨpikꞌãri, taarã–e nɨde Tachi Akꞌõrepa ichiaba akꞌɨpiitꞌee mɨ wãara irua pëida.
JHN.13.33	ʼWarrarã, naapai mɨ taarã–e parã ome. Parãpa mɨ jɨrɨdayada aji. Mamĩda unuda–e paitꞌee. Mɨa judiorã poro waibɨarãmaa jaradakꞌa parãmaa aukꞌa jaraitꞌee; pꞌoyaa wãda–e mɨ wãrumaa. 
JHN.13.34	Parãmaa ũraa chiwidi jararu. Chikꞌinia pꞌanapatáatɨ. Mɨa parã kꞌinia iru baparikꞌa, mãgá parã jida chikꞌinia pꞌanapatáatɨ. 
JHN.13.35	Mãgá chikꞌinia pꞌanaruta pɨrã, jõmaarãpa kꞌawadayada aji, parã mɨ kꞌõpꞌãyoorã.
JHN.13.36	Mãpai Simón Pedropa Jesumaa iidiji:
JHN.13.36	—Tachi Waibɨa, ¿sãmaa wãitꞌeema? aji.
JHN.13.36	Jesupa pꞌanauji:
JHN.13.36	—Mɨ wãrumaa waide pɨ pꞌoyaa wã–eda aji. Mamĩda tꞌẽepai wãitꞌeeda aji.
JHN.13.37	Pedropa mãgaji:
JHN.13.37	—Tachi Waibɨa, ¿sãapꞌeda mɨ pɨ tꞌẽe wã–e payama? aji. ¡Pɨ ome wã kꞌinia bɨ, pɨ kꞌaurepa piuru pɨjida!
JHN.13.38	Mãpai Jesupa pꞌanauji:
JHN.13.38	—¿Wãara pɨchi kꞌapꞌɨa peepitꞌaaikꞌã aji, mɨ kꞌaurepa? Mɨa wãarata jararu. Etꞌerre kꞌarii naaweda, jarada õpee pɨa mɨ kꞌawa–e bɨda aitꞌee.
JHN.14.1	—Kꞌĩsia paraa pꞌananáatɨ. Ma kꞌãyaara ijãapatáatɨ Tachi Akꞌõrede mãikꞌaapa mɨde. 
JHN.14.2	Mɨ Akꞌõre eujãde te chokꞌara paraada aji, ichideerã–itꞌee. Mãga–e pada paara, mɨa jarakꞌaji. Parã naa wãitꞌee te pi–ia oode parã–itꞌee. 
JHN.14.3	Ma tꞌẽepai mɨ waya cheitꞌee parã atade, mɨ ome pꞌananadamerã mɨ baparimaa. Mãgá parã ichita pꞌanapataadaitꞌee mɨ ome. 
JHN.14.4	Mɨ wãrumaa parãpa kꞌawa pꞌanɨda aji, chi o kꞌawa pꞌanadairã.
JHN.14.5	Mãpai Tomapa mãgaji Jesumaa:
JHN.14.5	—Tachi Waibɨa, kꞌawada–e pꞌanɨda aji, pɨ sãmaa wãru. ¿Sãga chi o kꞌawadayama? aji.
JHN.14.6	Jesupa pꞌanauji:
JHN.14.6	—Mɨta Tachi Akꞌõre truadee wãpari okꞌa bɨ. Mɨata Tachi Akꞌõre wãarata jarapari. Mɨata eperãarã chokꞌai pꞌanapipari ichita pꞌanapataadamerã Tachi Akꞌõre ome. Mɨ awara apidaapa eperãarã wãpida–e pai Tachi Akꞌõremaa. Mapa mɨdepai ijãadakꞌãri, mɨ Akꞌõremaa wãdaitꞌee. 
JHN.14.7	Parãpa wãara mɨ kꞌawada paara, ichiaba mɨ Akꞌõre kꞌawakꞌajida. Wãara, ɨ̃raweda iru kꞌawadaitꞌee, iru unupata perã.
JHN.14.8	Mãpai Felipepa mãgaji:
JHN.14.8	—Tachi Waibɨa, Akꞌõre Waibɨa kꞌĩra taimaa akꞌɨpipáde aji. Mãgapaita kꞌinia pꞌanɨda aji.
JHN.14.9	Jesupa pꞌanauji:
JHN.14.9	—Felipe, mɨ taarã nipapari parã ome. Mãga bɨta, ¿waide mɨ kꞌawa–e bɨkꞌã? aji. Chi mɨ unuparipa ichiaba Akꞌõre Waibɨa unupari. ¿Sãga pɨa “Akꞌõre Waibɨa kꞌĩra akꞌɨpipáde” ayama? aji. 
JHN.14.10	¿Ijãa–e bɨkꞌã aji mɨ, Akꞌõre Waibɨa ome araa bapari? Mɨ araa bapari iru Jaure ome; jõdee iru araa bapari mɨ kꞌapꞌɨa ome. Mɨa jaramaa bɨ mɨchi kꞌĩsiadoopa jara–e bɨda aji. Mɨ Akꞌõrépata mãga jarapi bɨ. Ma awara mɨa ne–inaa oo bɨ ookꞌaa mɨchi juadoopa. Mɨ Akꞌõrépata mãga oopi bɨ, mɨ ome bapari perã. 
JHN.14.11	Ijã́atɨ mɨa jarakꞌãri mɨ, Akꞌõre Waibɨa ome araa bapari. Maa–e pɨrã ijã́atɨ mɨa ne–inaa ooda kꞌaurepapai, oopari perã ne–inaa eperãarãpa pꞌoyaa oodakꞌaa ãchi juadoopa. 
JHN.14.12	Mɨa wãarata jararu. Chi mɨde wãara ijãa bɨpa aukꞌa ooyada aji, mɨa ne–inaa oo bɨkꞌa. Ma awara ne–inaa pi–iara ooyada aji, mɨ wãitꞌee perã mɨ Akꞌõre bɨmaa. 
JHN.14.13	Mɨa oopariitꞌee jõmaweda parãpa ɨtꞌaa iidiruta mɨ tꞌɨ̃de mɨchideerã perã. Mãgá iru Warra kꞌaurepa jõmaarãpa unudai Tachi Akꞌõre jõmaarã kꞌãyaara waibɨara bɨ. 
JHN.14.14	Parã mɨchideerã perã, mɨ tꞌɨ̃de ɨtꞌaa iididakꞌãri, mɨa nejõmaata oopariitꞌeeda aji, parãpa iidi pꞌanɨkꞌa.
JHN.14.15	—Parãpa mɨ kꞌinia iru pꞌanɨ pɨrã, oopataadaitꞌeeda aji, mɨ ũraade jara bɨkꞌa. 
JHN.14.16	Mãpai mɨa chupɨria iidiitꞌee mɨ Akꞌõremaa, irua awaraa Kꞌaripapari pëimerã mɨ pari, mãgɨ́ ichita parã ome bapariimerã. 
JHN.14.17	Mãgɨ́ Tachi Akꞌõre Jaure. Ichia wãara aupaita jarateepari. Ijãadakꞌaa beerã ome iru ba che–e, iru unuda–e pꞌanadairã mãikꞌaapa kꞌawada–e pꞌanadairã. Mamĩda parã́pata iru kꞌawa pꞌanɨ, parã ome bapari perã mãikꞌaapa parã tꞌãride bapariitꞌee perã.
JHN.14.18	ʼMɨa parã chupɨria atabëi–eda aji. Waya cheitꞌee. 
JHN.14.19	Taarã–e na pꞌekꞌau eujãdepemaarãpa mɨ waa unuda–e paitꞌee. Mamĩda parã́pata mɨ unudaitꞌee. Mɨ ichita chokꞌai bapari perã, parã jida aukꞌa ichita chokꞌai pꞌanapataadaitꞌee. 
JHN.14.20	Maapai parãpa wãara kꞌawaadaitꞌee mɨ, Tachi Akꞌõre Waibɨa ome araa bapari mãikꞌaapa parã mɨ ome ichiaba araa pꞌanapataadaitꞌee, tꞌãri a–ba. 
JHN.14.21	Chi mɨ ũraa ũri bɨpa mãikꞌaapa oo bɨpa ma ũraade jara bɨkꞌa wãara mɨ kꞌinia iru bɨ. Mɨ Akꞌõrepa mãgɨ́ eperã ichiaba kꞌinia iru bapariitꞌee. Ma awara mɨa pida iru kꞌinia iru bapariitꞌee mãikꞌaapa irumaa unupiitꞌee.
JHN.14.22	Mãpai Judas, chi Simón Iscariote warra–ee badapa iidiji:
JHN.14.22	—Tachi Waibɨa, ¿sãapꞌeda pɨa taimaa unupiitꞌeema aji, mamĩda ijãadakꞌaa beerãmaa unupi–e paitꞌee?
JHN.14.23	Jesupa pꞌanauji:
JHN.14.23	—Eperãpa mɨ kꞌinia iru bɨ pɨrã, mɨ ũraade jara bɨkꞌa oopariitꞌeeda aji. Mɨ Akꞌõrepa mãgɨ́ eperã kꞌinia iru bapariitꞌee mãikꞌaapa mɨ Akꞌõre mɨ ome chedaitꞌee iru ome pꞌanapataade. 
JHN.14.24	Jõdee chi mɨ kꞌinia–e bɨpa oo kꞌinia–e bɨ mɨ ũraade jara bɨkꞌa. Na pedee parãpa ũri pꞌanɨ mëre–eda aji; mɨ Akꞌõrede. Iruata mɨ pëiji.
JHN.14.25	ʼMɨa na ũraa jara bɨda aji, parã ome bɨ misa. 
JHN.14.26	Mamĩda mɨ uchiada tꞌẽepai, Akꞌõre Waibɨapa pëiitꞌee awaraa Kꞌaripapari mɨ pari; mãgɨ́ iru Jaure. Mãgɨpa ne–inaa jõmaata jarateeitꞌee parãpa oodamerã mɨa oopi bɨkꞌa. Ma awara irua kꞌaripaitꞌee mɨa jarada jõmaweda kꞌirãpadamerã.
JHN.14.27	ʼMɨ wãi naaweda, parã tꞌãri kꞌãiweepi kꞌinia bɨ. Tꞌãri kꞌãiwee pꞌanapatáatɨ. Mɨa arakꞌatɨapai kꞌãiwee pꞌanapi–e, na pꞌekꞌau eujãdepemaarãpa oopatakꞌa. Mapa tꞌãri pꞌua pꞌananáatɨ mãikꞌaapa pꞌeranáatɨ. 
JHN.14.28	Parãpa ũrijida mɨa jarakꞌãri: “Mɨ wãitꞌee, maapꞌeda waya cheitꞌee.” Parãpa wãara mɨ kꞌinia iru pꞌanadapꞌedaa paara, tꞌãri o–ĩa pꞌanakꞌajida mɨa nãga jarakꞌãri. O–ĩa pꞌanadaipia bɨ mɨ wãru perã Akꞌõre Waibɨamaa; mɨ kꞌãyaara waibɨara bɨmaa. 
JHN.14.29	Ma jõma pꞌasai naaweda, mɨa mãga jaraji, pꞌasakꞌãri, parãpa mɨ pedee ijãadamerã.
JHN.14.30	ʼWaa makꞌɨara pedee–e paitꞌee parã ome, Satanás, na pꞌekꞌau eujãdepemaarã poro waibɨa, cheru perã. Ichia mɨ pꞌoyaa chokꞌakꞌaa. 
JHN.14.31	Mamĩda na pꞌekꞌau eujãdepemaarãpa kꞌawaadamerã mɨa Akꞌõre Waibɨa kꞌinia iru bapari, ooitꞌee irua jara bɨkꞌa.
JHN.14.31	ʼPꞌirabaidapáde aji. Ãyaa wãdáma namãikꞌaapa.
JHN.15.1	Uchiadai naaweda, Jesupa mãgaji:
JHN.15.1	—Mɨ uva kꞌarrakꞌa pipɨara bɨda aji. Jõdee mɨ Akꞌõre chi uva uuda akꞌɨparikꞌa bɨ. 
JHN.15.2	Mɨ kꞌarradepema jɨ̃kꞌara chau–e bɨ pɨrã, irua mãgɨ́ jɨ̃kꞌara tꞌɨapꞌetꞌaapari. Jõdee chi jɨ̃kꞌara chauparidepema jua chakꞌeerã jaritꞌaapari mãgɨ́ jɨ̃kꞌara waapɨara chaumerã. 
JHN.15.3	Parã mãgɨ́ jɨ̃kꞌara jaridákꞌata pꞌanɨ mɨa ũraa jarada ijãadapꞌedaa perã. 
JHN.15.4	Mɨ ome araa pꞌanapatáatɨ mɨ parã ome araa baparikꞌa. Uva jɨ̃kꞌara ichi itu chaukꞌaa chi kꞌarra ome araa ba–e pɨrã. Mãga pɨkꞌa pãchi kꞌĩradoopa mɨa oopi bɨkꞌa pꞌoyaa ooda–e, mɨ ome araa pꞌanapataada–e pɨrã.
JHN.15.5	ʼMɨda aji, uva kꞌarrakꞌa bɨ. Jõdee parã chi jɨ̃kꞌarákꞌata pꞌanɨ. Uva jɨ̃kꞌara pia chauparikꞌa araa bakꞌãri chi kꞌarra ome, mãga pɨkꞌa parã mɨ ome araa pꞌanapataadakꞌãri, ne–inaa chokꞌara mɨa oopi bɨkꞌa oopataadaitꞌee. Mamĩda mɨ wẽe parãpa maarepida ooda–e pai mɨa oopi bɨkꞌa. 
JHN.15.6	Uva jɨ̃kꞌara chaukꞌaa bakꞌãri, tꞌɨapꞌekꞌoodapꞌeda, pꞌe nɨ̃bɨpata akꞌõrejĩrumaa pꞌookꞌoodaimerã. Maapꞌeda tꞌɨpɨtaude batꞌakꞌoopata paakꞌoodaimerã. Mãga pɨkꞌa paitꞌee chi mɨ wẽe beerã ome.
JHN.15.7	ʼMamĩda parã araa pꞌanaruta pɨrã mɨ ome mãikꞌaapa mɨ ũraade jara bɨkꞌa ooruta pɨrã, ɨtꞌaa iidipatáatɨ pãchia iidi kꞌiniata. Mɨ Akꞌõrepa ooitꞌee parãpa iidi pꞌanɨkꞌa. 
JHN.15.8	Parãpa ne–inaa chokꞌara mɨa oopi bɨkꞌa oodakꞌãri, akꞌɨpipata wãara mɨ kꞌõpꞌãyoorã. Mãga unudakꞌãri, awaraarãpa “Tachi Akꞌõre jõmaarã kꞌãyaara waibɨara bɨda” adaitꞌee. 
JHN.15.9	Mɨ Akꞌõrepa mɨ kꞌinia iru baparikꞌa, mɨa aukꞌa parã kꞌinia iru bapari. Mɨ ome chikꞌinia pꞌanapatáatɨ. 
JHN.15.10	Mɨ, mɨ Akꞌõre ome chikꞌinia bapari, mɨa oopari perã irua jara bɨkꞌa. Mãgá parã mɨ ome chikꞌinia pꞌanapataadaitꞌee, mɨa jara bɨkꞌa ooruta pɨrã.
JHN.15.11	ʼMɨa mãga jaraji mɨkꞌa parã tꞌãri o–ĩa pꞌanapataadamerã. Kꞌinia bɨ parã tꞌãri o–ĩa pꞌanapataadamerã. 
JHN.15.12	Mɨa nãga jara bɨ: Chikꞌinia pꞌanapatáatɨ, mɨa parã kꞌinia iru baparikꞌa. 
JHN.15.13	Eperãpa chi kꞌõpꞌãyo audú kꞌinia iru bakꞌãri, iru kꞌaripapari ma kꞌaurepa piuru pɨjida. Ma kꞌãyaara apidaapa awaraa eperã audupɨara kꞌinia iru pꞌanada–e pai. 
JHN.15.14	Parã wãara mɨ kꞌõpꞌãyoorã, mɨ ũraa jara bɨkꞌa oo wãruta pɨrã. 
JHN.15.15	Waa mɨa parã tꞌɨ̃jara–e “mimiapataarã”, mimiaparipa kꞌawa–e bairã ne–inaa jõmaweda chi poropa oo bɨ. Ma kꞌãyaara tꞌɨ̃jara bɨ “mɨchi kꞌõpꞌãyoorã” mɨa kꞌawapida perã jõmaweda mɨ Akꞌõrepa mɨmaa jarada. 
JHN.15.16	Parãpa mɨ jɨrɨtꞌerada–e paji. Mɨata parã jɨrɨtꞌeraji mãikꞌaapa awara bɨji mɨ ũraa jarateenadamerã. Mãgá parã kꞌaurepa eperãarãpa ma ũraa ũridapꞌeda, mɨde ijãadai mãikꞌaapa ichita pꞌanapataadai mɨ ome. Ma awara ma jarateenadapꞌedaa kꞌaurepa parãpa mɨ tꞌɨ̃de ne–inaa iididakꞌãri mɨ Akꞌõremaa mɨchideerã perã, irua ooitꞌee parãpa iidi pꞌanɨkꞌa. 
JHN.15.17	Waya mɨa jara bɨ: chikꞌinia pꞌanapatáatɨ.
JHN.15.18	—Mɨde ijãadakꞌaa beerãpa parã kꞌĩra unuamaa iru pꞌanɨ pɨrã, kꞌirãpátɨ mɨta naapɨara kꞌĩra unuamaa iru pꞌanapachida. 
JHN.15.19	Parã pꞌanadapꞌedaa paara ãchi pꞌanapatakꞌa, ãchia parã kꞌinia iru pꞌanakꞌajida ãchideerãkꞌa. Mamĩda parã ãchideerã–e. Mɨata parã jɨrɨtꞌeraji ãchi kꞌãyaara awara pꞌanapataadamerã. Maperãpɨ ãchia parã kꞌĩra unuamaa iru pꞌanapata. 
JHN.15.20	Kꞌirãpátɨ mɨa jarada: “Mimiapari ichi poro waibɨa kꞌãyaara waibɨara bɨ–e.” Mɨ jɨrɨ nipapatapꞌedaakꞌa ichiaba parã jɨrɨ nipapataadaitꞌee. Jõdee mɨa jarateeda ijãajida pɨrã, parãpa jaratee pꞌanɨ ichiaba ijãadaitꞌee. 
JHN.15.21	Mamĩda ma kꞌãyaara audupɨara parã jɨrɨ nipapataadaitꞌee, mɨchideerã perã. Mãga oodaitꞌee kꞌawada–e pꞌanadairã kꞌaipata mɨ pëiji.
JHN.15.22	ʼMɨa Akꞌõre netꞌaa jara che–e pada paara, ãrapa kꞌĩsiada–e pꞌanakꞌajida ãchia pꞌekꞌau kꞌachia oopata. Mamĩda mɨ Akꞌõrepa jara pëida jara cheji. Mapa ɨ̃rá “taipa kꞌawada–e pꞌanɨda” adaikꞌaraa bɨ. 
JHN.15.23	Mɨ kꞌĩra unuamaa iru pꞌanɨɨrãpa mɨ Akꞌõre jida kꞌĩra unuamaa iru pꞌanɨ. 
JHN.15.24	Unuda–e pada paara mɨa ne–inaa ooda awaraarãpa pꞌoyaa oodakꞌaa, ãchia pꞌekꞌau kꞌachia ooda–e pakꞌaji Tachi Akꞌõre kꞌĩrapite. Mamĩda ãchia mãga unujida mĩda, atꞌãri mɨ, mɨ Akꞌõre ome kꞌĩra unuamaa iru pꞌanɨ. 
JHN.15.25	Pꞌasaji ãchi ũraa pꞌãdade jara bɨkꞌa:
JHN.15.25	‘Ãchi kꞌinia mɨ kꞌĩra unuamaa iru pꞌanapachida.’ 
JHN.15.26	ʼMamĩda mɨa awaraa Kꞌaripapari pëiitꞌeeda aji. Mãgɨpa wãara aupaita jarapariitꞌee. Mãgɨ́ uchiapari Tachi Akꞌõredeepa, iru Jaure perã. Mãgɨ́ chekꞌãri, irua mɨ kꞌawapiitꞌee eperãarãmaa. 
JHN.15.27	Parãpa pida mɨ kꞌawapidaitꞌee awaraarãmaa, mɨde ijãadakꞌãriipa mɨ ome pꞌanapatapꞌedaa perã.
JHN.16.1	ʼMɨa ma jõma jaraji parãpa mɨde ijãapataadamerã. 
JHN.16.2	Tachi Akꞌõre Ũraa jarateepata tedeepa parã jëretꞌaapataadaitꞌeeda aji. Ma awara parã peetꞌaadaitꞌeeda aji. Mãga oodakꞌãri, ãchia kꞌĩsiadaitꞌee mãgata pia oomaa pꞌanɨ Tachi Akꞌõre–itꞌee. 
JHN.16.3	Mãga oodaitꞌee mɨ, mɨ Akꞌõre ome wãara kꞌawada–e pꞌanadairã. 
JHN.16.4	Mapa ma jõma jaraji parãmaa, mãga pꞌasakꞌãri, kꞌirãpadamerã. Naaweda mãga jara–e paji, parã ome bada perã.
JHN.16.5	—Ɨ̃rá mɨ wãitꞌee mɨ pëida baparimaa. Mamĩda parãdepema apidaapa iidida–e pꞌanɨ mɨ sãmaa wãitꞌee. 
JHN.16.6	Ma kꞌãyaara parã kꞌĩra pia–ee pꞌanɨ, mɨa mãga jarada perã. 
JHN.16.7	Mɨa wãarata jararu. Parã–itꞌee piara bɨ mɨ wãmerã. Mɨ wã–e pɨrã, Akꞌõre Jaure, Tachi Kꞌaripapari, che–e paitꞌee parã ome bapariitꞌee. Mamĩda mɨ wãru pɨrã, mɨa iru pëiitꞌee parãmaa. 
JHN.16.8	Iru chekꞌãri, na pꞌekꞌau eujãdepemaarãmaa kꞌawapiitꞌee ãchia pꞌekꞌau kꞌachia oopata. Ichiaba ãchimaa kꞌawapiitꞌee Tachi Akꞌõredeerãpa ne–inaa pia oopata irua kꞌinia bɨkꞌa. Ma awara kꞌawapiitꞌee Tachi Akꞌõre ewari waibɨa ewate ichia akꞌɨitꞌee eperãarãpa oopata jaraitꞌee pia wa kꞌachia. 
JHN.16.9	Kꞌawapiitꞌee eperãarãpa mɨde ijãada–e pꞌanadakꞌãri, kꞌachia oomaa pꞌanɨ. 
JHN.16.10	Kꞌawapiitꞌee mɨa oopachi Tachi Akꞌõrepa kꞌinia bɨkꞌa, mɨ irumaa wãru perã. Mãga ookꞌãri, parãpa mɨ waa unuda–e paitꞌee. 
JHN.16.11	Kꞌawapiitꞌee Tachi Akꞌõrepa pia akꞌɨ–e na pꞌekꞌau eujãdepemaarã poro waibɨapa oo bɨ. Mapa iru, iru eere pꞌanɨɨrã ome miapiitꞌee.
JHN.16.12	ʼMɨa kꞌĩsia chokꞌara iru bɨda aji, parãmaa jaraitꞌee. Mamĩda ɨ̃rá waa jara–e, parãpa ma jõma kꞌirãpada–e pai perã. 
JHN.16.13	Mamĩda Akꞌõre Jaure chekꞌãri, ne–inaa wãarata jõma kꞌawapiitꞌee parãmaa, ichia wãara aupaita jarapari perã. Ichi kꞌĩsiadoopa pedee–e paitꞌee. Tachi Akꞌõrepa jara bɨ ũripꞌeda, mãga jarapariitꞌee mãikꞌaapa jarapariitꞌee ne–inaa waide pꞌasa–e bɨ. 
JHN.16.14	Akꞌɨpiitꞌee mɨ apemaarã kꞌãyaara waibɨara bɨ, mɨa ne–inaa kꞌawa bɨ parãmaa kꞌawapikꞌãri. 
JHN.16.15	Jõma mɨ Akꞌõrepa kꞌawa bɨ mɨa pida kꞌawa bɨ. Maperãpɨ mɨa jaraji Akꞌõre Jaurepa kꞌawapiitꞌee jõma mɨa ne–inaa kꞌawapi kꞌinia bɨ parãmaa.
JHN.16.16	ʼNa ewari mɨ waa unuda–e paitꞌee. Mamĩda aɨ tꞌẽepai taarãpai waya unudaitꞌeeda aji.
JHN.16.17	Mãga ũridakꞌãri, chi kꞌõpꞌãyoorã ũkꞌuru ãchi pitapai pedee para beeji:
JHN.16.17	—¿Kꞌãata jara kꞌinia bɨma, ajida, na pedee: “Na ewari mɨ unuda–e paitꞌee, mamĩda aɨ tꞌẽepai waya unudaitꞌee”? ¿Ichiaba kꞌãata jara kꞌinia bɨma nãgɨ́ pedee: “mɨ Akꞌõremaa wãru perã”? 
JHN.16.18	¿Kꞌãata jara kꞌinia bɨma na pedee: “taarãpai”? Kꞌawada–e pꞌanɨda ajida, irua kꞌãata jara kꞌinia bɨ.
JHN.16.19	Jesupa kꞌawaji chi kꞌõpꞌãyoorãpa kꞌãata iidi kꞌinia pꞌanɨ. Mapa mãgaji:
JHN.16.19	—Mɨa jarajida aji, na ewari parumaa mɨ waa unuda–e paitꞌee, mamĩda aɨ tꞌẽepai waya unudaitꞌee. ¿Mata parãpa iidi para bɨ–ekꞌã? aji. 
JHN.16.20	Mɨa wãarata jararu. Parã jarajẽedaitꞌee mãikꞌaapa tꞌãri pꞌua pꞌaneedaitꞌee. Jõdee na pꞌekꞌau eujãdepema ijãadakꞌaarã o–ĩa pꞌaneedaitꞌee. Mamĩda parã kꞌĩra pia–ee pꞌanadapꞌeda, o–ĩa pꞌaneedayada aji. 
JHN.16.21	Kꞌĩsiadáma nãgɨde. Wẽra warra tꞌoitꞌee pakꞌãri, pꞌua nɨ̃beepari, tꞌoitꞌee perã. Mamĩda chi warra tꞌo atakꞌãri, kꞌĩra atuadaipari pꞌua nɨ̃bada mãikꞌaapa o–ĩa nɨ̃beepari warra chai tꞌo atada perã. 
JHN.16.22	Mãga pɨkꞌa bɨ parã ome. Ɨ̃rá parã kꞌĩra pia–ee pꞌanɨ mɨ wãru perã. Mamĩda mɨa parã waya unuitꞌee. Maapai parã tꞌãri o–ĩa pꞌaneedakꞌãri, apidaapa ma o–ĩa wẽpapida–e paitꞌee.
JHN.16.23	ʼMaapai parãpa mɨmaa maarepida iidida–e paitꞌee. Mɨa wãarata jararu. Mɨ tꞌɨ̃de mɨ Akꞌõremaa ne–inaa iidiruta pɨrã, irua parãpa iidi pꞌanɨ teepariitꞌee, mɨchideerã perã. 
JHN.16.24	Waide mɨ tꞌɨ̃de parãpa maarepida ɨtꞌaa iidida–e pꞌanɨ. Iidítɨ mɨ Akꞌõrepa teemerã parãpa iidi pꞌanɨ. Mãgá parã wãara tꞌãri o–ĩa pꞌanapataadaitꞌee.
JHN.16.25	ʼMa etꞌewa jarada mɨa imeraa pɨkꞌa jarateeji. Mapa parãpa pia kꞌawada–e paji. Mamĩda na ewari mãgá jaratee–e paitꞌeeda aji. Jĩpꞌa pedeeitꞌee Akꞌõre netꞌaa pia kꞌawaadamerã. 
JHN.16.26	Maapai parãpa mɨ tꞌɨ̃de ɨtꞌaa iididaitꞌee, mɨchideerã perã. Mapa mɨa jara–e chupɨria iidiitꞌee parã pari Tachi Akꞌõremaa. 
JHN.16.27	Akꞌõrépata parã kꞌinia iru bapari parãpa mɨ kꞌinia iru pꞌanapata perã mãikꞌaapa ijãapata perã mɨ wãara cheji iru baparimãiipa. 
JHN.16.28	Cheji na pꞌekꞌau eujãdee eperã jĩpꞌaakꞌa bapariitꞌee. Ɨ̃rá jõdee na pꞌekꞌau eujã atabëiitꞌeeda aji, mãikꞌaapa waya irumaa wãitꞌee.
JHN.16.29	Mãpai chi kꞌõpꞌãyoorãpa mãgajida:
JHN.16.29	—Ɨ̃rapɨ jĩpꞌa pedee bɨda ajida. Imeraa pɨkꞌa jaratee–e bɨda ajida. 
JHN.16.30	Ɨ̃rapɨ kꞌawa pꞌanɨ pɨa ne–inaa jõmaata kꞌawa bɨ. Apidaapa pɨmaa iidida–e paitꞌee, taipa iididai naaweda, pɨa kꞌawa bairã taipa iidi kꞌinia pꞌanɨ. Mapa ijãa pꞌanɨda ajida, pɨ wãara cheji Tachi Akꞌõre baparimãiipa.
JHN.16.31	Jesupa pꞌanauji:
JHN.16.31	—¿Mãgara ɨ̃rá wãara ijãa pꞌanɨkꞌã? aji. 
JHN.16.32	Ewari kꞌaitꞌa pa wã, parã jĩchoodaitꞌee pãchi te chaa mãikꞌaapa mɨ ituaba atabëidaitꞌee. Mamĩda wãara mɨ ituaba bɨ–eda aji, mɨ Akꞌõre mɨ ome bairã. 
JHN.16.33	Ma jõma jaraji parã tꞌãridepai choodamerã mɨde ijãa pꞌanɨde mãikꞌaapa parã kꞌãiwee pꞌanapataadamerã. Na pꞌekꞌau eujãde pꞌanɨ misa, nepɨrade baaidaitꞌee parã jɨrɨdaitꞌee perã. Mamĩda sõcharra pꞌanapatáatɨ. Mɨata na pꞌekꞌau eujãdepema ijãadakꞌaa beerã ãchi poro waibɨa ome pꞌoyaajida aji.
JHN.17.1	Ma pedee jarapꞌeda, Jesupa ɨtꞌaa akꞌɨji mãikꞌaapa mãgaji:
JHN.17.1	—Akꞌõre, mɨ ewari pajida aji. Akꞌɨpíji mɨ wãara pɨchi Warra, mãgá mɨa akꞌɨpimerã pɨ wãara jõmaarã kꞌãyaara waibɨara bɨ. 
JHN.17.2	Pɨa eperãarã jõmaweda bɨji mɨ jua ekꞌari, chi mɨde ijãa pꞌanɨɨrã jõmaweda ichita pꞌanapataadamerã pɨ ome. 
JHN.17.3	Mãgá ichita pꞌanapataadaitꞌee pɨ ome, kꞌawaadakꞌãri pɨ aupaita wãara Tachi Akꞌõre mãikꞌaapa kꞌawaadakꞌãri mɨ, Jesucristo, pɨchia pëida eperãarã kꞌaripamerã.
JHN.17.4	ʼNa pꞌekꞌau eujãde bɨ misa, mɨa akꞌɨpiji pɨ aupaita Tachi Akꞌõre, ookꞌãri pɨa mɨmaa oopidakꞌa. 
JHN.17.5	Ɨ̃rá Akꞌõre, akꞌɨpíji mɨ wãara pɨchi Warra. Mɨ atéeji pɨmaa bapariitꞌee pɨchi kꞌĩra wãreede, na pꞌekꞌau eujã bai naaweda badakꞌa.
JHN.17.6	—Mɨa pɨ kꞌĩra unupipachi mɨ ome nipapatapꞌedaarãmaa, ma–itꞌee pɨa ãra jɨrɨtꞌera atada perã na pꞌekꞌau eujãdepemaarã tꞌãideepa. Përé paji mãikꞌaapa pɨa mɨchideerã papiji. Pɨ ũraade ijãa pꞌanɨpɨ. 
JHN.17.7	Ɨ̃rá ãrapa kꞌawa pꞌanɨ ne–inaa jõmaweda mɨa kꞌawa bɨ pɨata mɨmaa kꞌawapida. 
JHN.17.8	Mɨa jõma jarateeji pɨa jarapidakꞌa. Ãrapa ma pedee ijãajida, ijãa pꞌanadapꞌedaa perã wãara pɨata mɨ pëida.
JHN.17.9	ʼMɨa chupɨria iidimaa bɨ ãra pari. Na pꞌekꞌau eujãdepemaarã jĩpꞌaarã pari chupɨria iidi–e bɨ. Pɨa jɨrɨtꞌeradaarã mɨde ijãadamerã, mãɨrã párita chupɨria iidimaa bɨ, ãra pɨchideerã perã. 
JHN.17.10	Mɨchideerã pɨchideerã aukꞌa. Ichiaba pɨchideerã mɨchideerã aukꞌa. Ãrapa ne–inaa oodakꞌãri mɨa oopi bɨkꞌa, akꞌɨpipata mɨ waibɨara bɨ apemaarã kꞌãyaara.
JHN.17.11	ʼMɨ na pꞌekꞌau eujãde waa ba–e paitꞌee. Mamĩda ãra pꞌaneedaitꞌee, mɨ pɨ ome banaru misa. Mapa Akꞌõre, pɨ jõmaarã kꞌãyaara tꞌãri piara bairã, ãra akꞌɨ baparíiji pɨchi juapa pɨa mɨmaa teeda juapa, ãra tꞌãri a–ba, chikꞌinia pꞌanapataadamerã, pɨ mɨ ome baparikꞌa. 
JHN.17.12	Mɨ na pꞌekꞌau eujãde ãra ome bakꞌãri, ãra akꞌɨ bapachi pɨ kꞌapꞌɨa pari, apida atuanaadamerã. Aba chi atuaitꞌee bɨta atuaitꞌee, pꞌasamerã pɨ ũraa chonaarãweda pꞌãdade jaradakꞌa.
JHN.17.13	ʼƗ̃rá mɨ wãitꞌee pɨmaa. Na pꞌekꞌau eujãde bɨde mɨa nãgɨ́ pedee jara bɨ, ãrapa o–ĩa ũridamerã mãikꞌaapa tꞌãri o–ĩadaidamerã, mɨ tꞌãri o–ĩa bɨkꞌa. 
JHN.17.14	Mɨa ãramaa pɨ ũraa jarateeji. Mɨde ijãadakꞌãri, na pꞌekꞌau eujãdepema ijãadakꞌaa beerãpa ãra kꞌĩra unuamaa iru pꞌaneejida, mɨkꞌa mãɨrã eere pꞌanɨ–e perã. 
JHN.17.15	Mɨa iidi–e bɨ pɨa ãra na pꞌekꞌau eujãdeepa uchia atamerã. Ma kꞌãyaara iidi bɨ ãra chi kꞌachia ooyaa bɨ juadeepa kꞌaripa atamerã. 
JHN.17.16	Mɨ mãgɨ́ jua ekꞌari bakꞌaakꞌa, ãra jida mãgɨ́ jua ekꞌari pꞌanada–e, iru eere pꞌanɨ–e perã. 
JHN.17.17	Mapa ãra awara bɨ́ji pɨ wãarata bɨde tꞌãri pia pꞌanapataadamerã pɨ baparikꞌa. Mãga pꞌanapataadai pɨ ũraa kꞌawaadakꞌãri, wãara bairã. 
JHN.17.18	Pɨa mɨ na pꞌekꞌau eujãdee pëidakꞌa, mãgá ichiaba mɨa ãra na pꞌekꞌau eujãdepemaarãmaa pëiji. 
JHN.17.19	Ãra kꞌaurepa mɨa ne–inaa jõma oopari pɨa oopi bɨkꞌa, mɨchi kꞌapꞌɨa piuru pɨjida mãga oo kꞌiniapa. Mɨa mãga oopari ãrapa pida aukꞌa wãara ne–inaa jõma pɨa oopi bɨkꞌa oopataadamerã.
JHN.17.20	—Ãra–itꞌee aupai mɨa iidi–e bɨda aji. Ichiaba iidimaa bɨ jõmaarã eperãarã pari, chi tꞌẽepai mɨde ijãadaitꞌeerã ãrapa jarateepata kꞌaurepa. 
JHN.17.21	Akꞌõre, mɨa iidi bɨ mãgɨ́ ijãapataarã ichiaba tꞌãri a–ba, chikꞌinia pꞌanapataadamerã, pɨ mɨ ome tꞌãri a–ba, chikꞌinia baparikꞌa. Mãgá pꞌanapataadakꞌãri, jõmaarãpa ijãadaitꞌee wãara pɨa mɨ pëiji na pꞌekꞌau eujãdee. 
JHN.17.22	Pɨa mɨmaa pia oodakꞌa mɨa ichiaba ãramaa pia ooji, tꞌãri a–ba pꞌanapataadamerã, pɨ mɨ ome tꞌãri a–ba baparikꞌa. 
JHN.17.23	Mɨ tꞌãri a–ba bapari ãra ome, pɨ mɨ ome baparikꞌa, ãra mãgá tꞌãri a–ba pꞌanapataadamerã ãchi kꞌõpꞌãyoorã ome. Mãgapɨ na pꞌekꞌau eujãdepemaarãpa kꞌawaadaitꞌee wãara pɨa mɨ pëiji mãikꞌaapa pɨa ãra aukꞌa kꞌinia iru bapari, mɨ kꞌinia iru baparikꞌa.
JHN.17.24	ʼAkꞌõre, pɨa ãra jɨrɨtꞌeraji mɨde ijãapataadamerã. Mɨa kꞌinia bɨ ãra pꞌananadamerã mɨ ome, mɨ wãrumaa. Mãgá jõma mɨ kꞌĩra wãree unudaitꞌee, pɨa mɨmaa teeda mɨ kꞌinia iru bapachi perã na pꞌekꞌau eujã bai naaweda. 
JHN.17.25	Akꞌõre, pɨ jõmaarã kꞌãyaara tꞌãri piara bɨ. Na pꞌekꞌau eujãdepemaarãpa pɨ kꞌawada–e pꞌanɨ mĩda, mɨa pɨ kꞌawa bɨ mãikꞌaapa nãgɨɨrãpa pida kꞌawa pꞌanɨ pɨa mɨ pëida. 
JHN.17.26	Mɨa pɨ ãramaa kꞌawapiji mãikꞌaapa atꞌãri kꞌawapiitꞌee, mɨ ãra tꞌãride bapariitꞌee perã. Mãgá pɨa mɨ kꞌinia iru baparikꞌa, ãra jida ichiaba kꞌinia iru bapariitꞌeeda aji, ãrapa jõdee awaraarã kꞌinia iru pꞌanapataadamerã.
JHN.18.1	Mãgá ɨtꞌaa tꞌɨ̃pꞌeda, Jesús chi kꞌõpꞌãyoorã ome Cedrón to chakꞌe sĩajida. Mama tꞌĩujida olivo kꞌãide.
JHN.18.2	Judas, Jesús traicionaaitꞌee badapa kꞌawa baji ãra tꞌĩudapꞌedaamãi, Jesús chi kꞌõpꞌãyoorã ome mama chipꞌepatapꞌedaa perã. 
JHN.18.3	Mapa Judapa mamaa ateeji Romadepema soldaorã chokꞌara mãikꞌaapa Tachi Akꞌõre te waibɨa jɨ̃apataarã, judiorã pꞌaareerã poroorãpa pëidapꞌedaa; ichiaba fariseorãpa pëidapꞌedaa. Espada
JHN.18.4	Jesupa kꞌawa baji ichi pꞌasaitꞌee bada. Mapa mãɨrã cheruta unu atakꞌãri, uchiaji ma ne–uu kꞌãideepa mãikꞌaapa iidiji:
JHN.18.4	—¿Kꞌaita jɨrɨ pꞌanɨma? aji.
JHN.18.5	Ãchia pꞌanaujida:
JHN.18.5	—Jesús Nazaretdepema.
JHN.18.5	Jesupa mãgaji:
JHN.18.5	—Mɨda aji.
JHN.18.5	Judas, chi traicionaaitꞌee bada mama bainɨ̃ baji ma chedapꞌedaarã ome. 
JHN.18.6	Jesupa “mɨda” akꞌãri, ãchi jõma ãpɨtee jɨ̃tɨjida mãikꞌaapa eujãde baainajida.
JHN.18.7	Mãpai Jesupa waya iidiji:
JHN.18.7	—¿Kꞌaita jɨrɨ pꞌanɨma? aji.
JHN.18.7	Waya pꞌanaujida:
JHN.18.7	—Jesús Nazaretdepema.
JHN.18.8	Mãpai Jesupa mãgaji:
JHN.18.8	—Mɨa jaraji mɨ Jesús Nazaretdepema. Mɨta jɨrɨ pꞌanɨ pɨrã, mɨ ome pꞌanɨɨrã ichiakꞌau wãpítɨ.
JHN.18.9	Jesupa mãga jaraji pꞌasamerã ichia naaweda jaradakꞌa. “Pɨa mɨ juade bɨdaarã apida atuada–e paitꞌee.”
JHN.18.10	Mãpai Simón Pedropa espada iru bada ẽe atapꞌeda, tꞌuji mãɨrãdepema aba, tꞌɨ̃jarapatapꞌedaa Malco. Mãgɨ́ kꞌɨɨrɨ juaraarepema orpꞌetꞌaaji. Mãgɨ́ pꞌaareerã poro waibɨa esclavo paji. 
JHN.18.11	Mãpai Jesupa mãgaji Pedromaa:
JHN.18.11	—¡Pɨchi espada ata bɨ́ji ichi badamãi! ¿Mɨa choo–e paikꞌã aji, mɨ Akꞌõrepa miapiru?
JHN.18.12	Mãpai ma soldaorã see nɨ̃bada ãchi poro ome mãikꞌaapa judiorã, chi Tachi Akꞌõre te waibɨa jɨ̃apataarã paara, Jesús jita atadachida. Mãpai jɨ̃ nɨ̃bɨjida. 
JHN.18.13	Naapɨara ateejida Anás temaa, ichi Caifás chãure pada perã. Aɨ naaweda Anás pꞌaareerã poro waibɨa paji. Mamĩda ma año Caifás ãchi poro waibɨa paji. 
JHN.18.14	Caifás paji chi jarada: “Piara bɨ eperã aba piumerã tachi judiorã pꞌuuru pidaarã pari.”
JHN.18.15	Jesús jita atadakꞌãri, Simón Pedro awaraa kꞌõpꞌãyo ome ãra tꞌẽe wãjida. Pꞌaareerã poro waibɨapa mãgɨ́ kꞌõpꞌãyo kꞌawa bada perã, tꞌĩupiji ma te tꞌɨakꞌau badamãi Jesús ome. 
JHN.18.16	Mamĩda Pedro taawa bainɨ̃ beeji puerta tꞌaide. Mapa chi apema kꞌõpꞌãyo
JHN.18.17	Ma puerta jɨ̃aparipa Pedromaa iidiji:
JHN.18.17	—¿Pɨ jã eperã kꞌõpꞌãyo–ekꞌã? aji.
JHN.18.17	Mãpai Pedropa pꞌanauji:
JHN.18.17	—Mɨ–eda aji.
JHN.18.18	Jĩsua nɨ̃bada perã, pꞌaareerã poro waibɨa mimiapataarãpa mãikꞌaapa te jɨ̃apataarãpa tꞌɨpɨ orojida mãikꞌaapa kꞌara pꞌaimaa pꞌaneejida. Bainɨ̃ pꞌanɨde tꞌɨpɨtau ikꞌaawa, Pedro ichiaba ãchi ome kꞌara pꞌaimaa beeji.
JHN.18.19	Mãɨmisa pꞌaareerã poro waibɨapa Jesumaa iidiji:
JHN.18.19	—¿Kꞌáirãma aji, pɨ kꞌõpꞌãyoorã? Pɨa, ¿kꞌãata jarateeparima? aji.
JHN.18.20	Jesupa pꞌanauji:
JHN.18.20	—Mɨ jĩpꞌa pedeeparida aji, jõmaarã taide Akꞌõre te waibɨade mãikꞌaapa Tachi Akꞌõre Ũraa jarateepata te beede. Judiorã chepatamãi mɨa jarateepari. Maarepida chĩara ãpɨte pedee–e bɨ. 
JHN.18.21	¿Sãapꞌeda mɨmaa mãga iidi bɨma? aji. Mɨ pedee ũridapꞌedaarãmaa iidináji. Ãrapa jaradaipɨ, kꞌawa pꞌanadairã mɨa jarapari.
JHN.18.22	Jesupa mãga jarakꞌãri, te jɨ̃aparipa iru kꞌĩramaa sĩji mãikꞌaapa mãgaji:
JHN.18.22	—¿Jãgata pꞌanauparikꞌã aji, pꞌaareerã poro waibɨamaa?
JHN.18.23	Jesupa mãgaji:
JHN.18.23	—Mɨa pedee kꞌachia jaraji pɨrã, jarapáde aji, kꞌãare pedeeta kꞌachia baji. Mamĩda mɨa jarada wãara pɨrã, ¿sãapꞌeda mɨ sĩjima? aji.
JHN.18.24	Mãpai Anapa Jesús jua jɨ̃pꞌeda, Caifamaa pëiji. Maapai Caifás pꞌaareerã poro waibɨa paji.
JHN.18.25	Mãɨmisa taawa Simón Pedro bainɨ̃ baji tꞌɨpɨtau ikꞌaawa kꞌara pꞌaimaa. Arii pꞌanadapꞌedaarãpa iidijida:
JHN.18.25	—¿Pɨ jã eperã kꞌõpꞌãyo–ekꞌã? ajida.
JHN.18.25	Pedropa meraji:
JHN.18.25	—¡Mɨ iru kꞌõpꞌãyo–eda! aji.
JHN.18.26	Mamĩda awaraa eperãpa Pedro kꞌĩra kꞌawa ataji. Mãgɨ́ pꞌaareerã poro waibɨa mimiapari paji. Ëreerã paji Pedropa kꞌɨɨrɨ orpꞌetꞌaada ome. Mãgɨpa mãgaji:
JHN.18.26	—¿Pɨ–ekꞌã mɨa ne–uu kꞌãide Jesús ome unuda?
JHN.18.27	Mãpai Pedropa waya meraji. Aramata etꞌerre kꞌariji.
JHN.18.28	Tapꞌeda weda judiorã poro waibɨarãpa Jesús ateejida Caifás tedeepa Pilato palaciodee. Pascua fiesta ɨ̃rɨ pada perã, aɨ tede tꞌĩuda–e paji. Kꞌawa pꞌanajida judio–eerã tede tꞌĩudapꞌedaa paara, Pascua chikꞌo pꞌoyaa kꞌoda–e pakꞌaji. Mãga kꞌawajida ãchi ũraade jara bairã. 
JHN.18.29	Maperã Pilato uchiaji pedeede ãchi ome:
JHN.18.29	—¿Kꞌãare kꞌaurepata na eperã nãgá iru pꞌanɨma? aji.
JHN.18.30	Pꞌanaujida:
JHN.18.30	—Na eperã tꞌãri kꞌachia–idaa–e bada paara, pɨmaa aneeda–e pakꞌajida ajida.
JHN.18.31	Mãpai Pilatopa mãgaji:
JHN.18.31	—Mãgara pãchia atadarítɨ mãikꞌaapa iru akꞌɨ́tɨ pãchi ũraade jara bɨkꞌa. Maapꞌeda óotɨ pãchia oo kꞌiniata.
JHN.18.31	Mamĩda ma judiorãpa pꞌanaujida:
JHN.18.31	—Pãchi Romadepemaarã ũraade jara bɨ tai judiorãpa chĩara peedaikꞌaraa bɨ irua ne–inaa kꞌachia ooda kꞌaurepa.
JHN.18.32	Mãga jarajida uchiamerã Jesupa aɨ naaweda jaradakꞌa, irua jarakꞌãri sãga ichi piutꞌee. 
JHN.18.33	Pilato waya ichi palaciode tꞌĩupꞌeda, Jesús tꞌɨ̃ ataji mãikꞌaapa iidiji:
JHN.18.33	—¿Pɨkꞌã aji, Judiorã Rey?
JHN.18.34	Jesupa mãgaji:
JHN.18.34	—¿Pɨchi kꞌĩradoopapai mãga iidi bɨkꞌã, maa–e pɨrã awaraarãpa pɨmaa mãga jaradapꞌedaa perã?
JHN.18.35	Pilatopa pꞌanauji:
JHN.18.35	—¡Mɨ judio–epɨ! Pɨchi aukꞌaarã́pata mãikꞌaapa pꞌaareerã poroorã́pata pɨ mɨmaa aneejida. ¿Pɨa kꞌãata oojima? aji.
JHN.18.36	Jesupa pꞌanauji:
JHN.18.36	—Mɨ rey–eda aji, na pꞌekꞌau eujãdepema reyrãkꞌa. Ãchikꞌa pada paara, mɨ ome nipapataarã chõokꞌajida, judiorã poro waibɨarãpa mɨ jitanaadamerã. Mamĩda mɨ rey–e na pꞌekꞌau eujãdepema reyrãkꞌa.
JHN.18.37	Mãpai Pilatopa iidiji:
JHN.18.37	—¿Wãara pɨ reykꞌã? aji.
JHN.18.37	Jesupa pꞌanauji:
JHN.18.37	—Pɨchia jarajipɨ. Mɨ reypɨ. Ma–itꞌee mɨ tꞌoji mãikꞌaapa cheji na pꞌekꞌau eujãdee; Tachi Akꞌõre wãarata jaraitꞌee. Wãarata kꞌawa kꞌinia pꞌanɨɨrã jõmaarãpa mɨ pedee ũripatada aji.
JHN.18.38	Mãpai Pilatopa mãgaji:
JHN.18.38	—¿Kꞌaipa wãarata kꞌawayama? aji.
JHN.18.38	Mãga jarapꞌeda, Pilato taawaa uchiaji waya pedeede ma judiorã poro waibɨarã ome:
JHN.18.38	—Mɨa maarepida kꞌachia unu–eda aji, na eperãde. 
JHN.18.39	Mamĩda kꞌirãpátɨ año chaa Pascua fiestade mɨa preso aba kꞌena pëipari. Mapa ¿kꞌinia pꞌanɨkꞌã aji, mɨa Judiorã Rey apata kꞌena pëimerã?
JHN.18.40	Mãpai arii pꞌanadapꞌedaarã jõmaweda waya biajida:
JHN.18.40	—¡Jãgɨ́ kꞌena pëináaji! ¡Barrabata kꞌena pë́iji!
JHN.18.40	Barrabás nechɨayaa bapachi mãikꞌaapa chõoyaa bapachi Romadepemaarã ome, ãchi jua ekꞌariipa uchia kꞌinia bada perã.
JHN.19.1	Mãpai Pilatopa Jesús wɨpiji soldaorãmaa. 
JHN.19.2	Soldaorãpa poro jɨ̃ra pakꞌuru jua ne–ɨɨrɨ–idaa bɨdee oodapꞌeda, Jesús porode jɨ̃ bɨjida mãikꞌaapa pꞌaru pꞌoree teesoo, kꞌĩra pꞌãimapꞌãimaa bɨ, jɨ̃ bɨjida. 
JHN.19.3	Maapꞌeda irumaa chejida mãikꞌaapa mãgajida:
JHN.19.3	—¡Akꞌɨ́tɨ Judiorã Rey!
JHN.19.3	mãikꞌaapa kꞌĩramaa sĩpachida.
JHN.19.4	Pilato waya tedeepa uchiakꞌãri, mãgaji:
JHN.19.4	—Akꞌɨ́tɨ. Mɨa iru nama aneeru parã taide. Kꞌawapi kꞌinia bɨ parãmaa mɨa maarepida ne–inaa kꞌachia unu–e na eperãde.
JHN.19.5	Jesús uchiakꞌãri, ma poro jɨ̃ra jɨ̃ baji mãikꞌaapa pꞌaru teesoo. Mãpai Pilatopa mãgaji:
JHN.19.5	—¡Nama bɨ chi eperã!
JHN.19.6	Jesús unu atadakꞌãri, pꞌaareerã poroorãpa mãikꞌaapa Tachi Akꞌõre te waibɨa jɨ̃apataarãpa biapachida:
JHN.19.6	—¡Kurusode peepitꞌáaji! ¡Kurusode peepitꞌáaji!
JHN.19.6	Mamĩda Pilatopa mãgaji:
JHN.19.6	—Mãgara pãchia atadaidapáde aji, mãikꞌaapa peetꞌaanadapáde aji. Mɨa maarepida unu–e bɨ ne–inaa kꞌachia ooda ma kꞌaurepa peepiitꞌee.
JHN.19.7	Mamĩda ma judiorã poro waibɨarãpa pꞌanaujida:
JHN.19.7	—Tai ũraade jara bɨ eperãpa ichi Tachi Akꞌõre Warrada aru pɨrã, piupia bɨ. Mãga ooji jãgɨ́ eperãpa.
JHN.19.8	Mãga ũrikꞌãri, Pilato waapɨara pꞌeradachi. 
JHN.19.9	Waya ichi palaciode tꞌĩuji mãikꞌaapa Jesumaa iidiji:
JHN.19.9	—¿Pɨ, sãpemama? aji.
JHN.19.9	Mamĩda Jesupa maarepida pꞌanaukꞌaa paji. 
JHN.19.10	Mãpai Pilatopa mãgaji:
JHN.19.10	—¿Mɨ pedee pꞌanau–ekꞌã? aji. ¿Kꞌawa–e bɨkꞌã aji, mɨa pɨ kurusode peepi kꞌinia baitꞌeera peepitꞌaai, maa–e pɨrã peepi kꞌinia–e baitꞌeera kꞌena pëi?
JHN.19.11	Mãpai Jesupa pꞌanauji:
JHN.19.11	—Pɨa mɨmaa maarepida oo–e pakꞌaji, ɨtꞌari baparipa pɨ eperãarã poro waibɨa papi–e pada paara. Maperã chi eperã mɨ nama pëidapa ne–inaa kꞌachiara oo bɨda aji, pɨ kꞌãyaara.
JHN.19.12	Maadakꞌãriipa Pilatopa kꞌĩsiapachi sãga Jesús kꞌena pëii. Mamĩda judiorãpa biapachida:
JHN.19.12	—¡Jãgɨ́ eperã peepi–e pɨrã, pɨ César kꞌõpꞌãyo–eda! apachida. ¡Eperãpa ichi reyda a bɨ pɨrã, mãgɨpa César kꞌĩra unuamaa iru bɨda! ajida.
JHN.19.13	Pilatopa mãga ũrikꞌãri, Jesús taawaa ateepiji mãikꞌaapa ichi su–akꞌɨ beeji charra su–akꞌɨ beeparimãi, hebreo pedeede Gabatá apatapꞌedaa, griego pedeede “Mãu Choma Pꞌepꞌedee Bɨmãi”. 
JHN.19.14	Mãgɨ́ ewate Pascua fiesta norema paji. Imatꞌɨpa Pilatopa mãgaji ma judiorã poro waibɨarãmaa:
JHN.19.14	—¡Akꞌɨ́tɨ! ¡Nama bɨda aji, pãchi rey!
JHN.19.15	Mamĩda ãchia biapachida:
JHN.19.15	—¡Ãyaa ateepíji! ¡Ãyaa ateepíji! ¡Kurusode peepitꞌáaji!
JHN.19.15	Pilatopa iidiji:
JHN.19.15	—¿Kꞌinia pꞌanɨkꞌã aji, mɨa pãchi rey peepimerã?
JHN.19.15	Pꞌaareerã poroorãpa pꞌanaujida:
JHN.19.15	—¡Taipa rey awaraa wẽe pꞌanɨda ajida, César kꞌãyaara!
JHN.19.16	Mãpai Pilatopa Jesús teeji ichi soldaorãmaa kurusode peetꞌaanadamerã.
JHN.19.17	Jesumaa kuruso ateepidapꞌeda, uchiajida pꞌuurudeepa taawaa wãdaitꞌee “Tachi Poro Bɨɨrɨ” apatapꞌedaamaa. (Hebreo pedeede Gólgota apachida.)
JHN.19.18	Mama merapꞌedapꞌeda, ma kurusode baijira bɨjida piumerã. Iru ikꞌaawa bɨjida awaraarã omé, aba juaraare, aba juabi eere.
JHN.19.19	Pilatopa letrero pꞌãji Jesús kurusode bɨdamerã. Nãga pꞌãji: 
JHN.19.20	Judiorã chokꞌaraarãpa leejida ma pꞌãda, Jesús peedapꞌedaamãi pꞌuuru kꞌaitꞌa bada perã. Ma pꞌãda pꞌã baji hebreo pedeede, latín pedeede mãikꞌaapa griego pedeede. 
JHN.19.21	Ma pꞌãda leedakꞌãri, pꞌaareerã poroorãpa mãgajida Pilatomaa:
JHN.19.21	—Pꞌãnáaji 
JHN.19.22	Mamĩda Pilatopa pꞌanauji:
JHN.19.22	—Mɨa pꞌãda perã jãgá pꞌã beeitꞌeeda aji.
JHN.19.23	Soldaorãpa Jesús kurusode baijira bɨdapꞌeda mãikꞌaapa iru pꞌaru atadapꞌeda, ãchi kꞌĩmariirãmaa jedetꞌaajida. Mamĩda chi edupema pꞌaru teesoo baji, kꞌaatꞌɨ–ee; jĩpꞌa kꞌa baji. 
JHN.19.24	Mapa mãgajida:
JHN.19.24	—Jẽnaadáma. Ma kꞌãyaara suerte jemenedáma kꞌawaadaitꞌee kꞌaipata ataitꞌee.
JHN.19.24	Mãga oojida uchiamerã Tachi Akꞌõre Ũraa pꞌãdade jara bɨkꞌa:
JHN.19.24	‘Mɨchi pꞌaru jedejida mãikꞌaapa suerte jemenedapꞌeda, mɨchi pꞌaru jitajida’. 
JHN.19.25	Soldaorãpa mãga oo pꞌanɨ misa, kuruso kꞌaitꞌa bainɨ̃ pꞌanajida Jesús nawe chi nawe ɨ̃pewẽra ome, awaraa María, mãgɨ́ Cleofás wẽra pada, mãikꞌaapa María Magdalena. 
JHN.19.26	Jesupa unukꞌãri chi nawe kꞌaitꞌa bainɨ̃ bɨ mɨ, chi kꞌõpꞌãyo kꞌinia iru bada ome, chi nawemaa mãgaji:
JHN.19.26	—Nawe, jã pɨchi warrapɨ.
JHN.19.27	Maapꞌeda mɨmaa mãgaji:
JHN.19.27	—Jã pɨchi nawepɨ.
JHN.19.27	Maadakꞌãriipa mɨa María iru bapachi mɨ tede mɨchi nawekꞌa.
JHN.19.28	Ma tꞌẽepai Jesupa kꞌawaakꞌãri jõmaweda ichia ooitꞌee bada auparu, mãgaji:
JHN.19.28	—‘Opisia nɨ̃bɨda aji.’ 
JHN.19.28	Mãga jaraji uchiamerã Tachi Akꞌõre Ũraa pꞌãdade jara bɨkꞌa. 
JHN.19.29	Mama iru pꞌanajida vino achuchua chokꞌode. Aɨde esponjakꞌa pꞌẽesapꞌẽesaa bɨ topa atadapꞌeda, jõi bɨjida hisopo kꞌɨ̃de mãikꞌaapa itꞌaimãi tꞌɨ atajida. 
JHN.19.30	Sõpꞌeda, Jesupa mãgaji:
JHN.19.30	—Ɨ̃rá jõma aupajida aji,
JHN.19.30	mãikꞌaapa ichi poro ɨ̃jaabaipꞌeda, jai–idaaji.
JHN.19.31	Ma ewate Pascua fiesta ɨ̃ipata ewate norema paji. Judiorãpa mãgɨ́ ewate ɨapata perã, kꞌiniada–e pꞌanajida piuda kꞌapꞌɨa kurusode pꞌaneedamerã. Maperã iidijida Pilatomaa kurusode pꞌanadapꞌedaarã jĩru kꞌõrapikꞌoomerã, mãgá isapai piudamerã. Mãgá chi piuda kꞌapꞌɨa kurusodeepa ɨrabai atapidai. 
JHN.19.32	Pilatopa ooji ãchia iididapꞌedaakꞌa. Romadepema soldaorã wãdapꞌeda, Jesús ikꞌaawa baijira pꞌanadapꞌedaarã jĩru kꞌõrakꞌoonajida, waide piuda–e pꞌanadapꞌedaa perã. 
JHN.19.33	Mamĩda Jesús kꞌaitꞌa panadakꞌãri, piu bɨ unujida. Maperã iru jĩru kꞌõrada–e paji.
JHN.19.34	Ma kꞌãyaara soldaopa Jesús orrode miasupa sutꞌaaji. Aramata uchiaji waa pania ome. 
JHN.19.35	Mɨ, chi mãga unudapa nepɨrɨmaa bɨ mɨa unuda. Mɨa kꞌawa bɨ wãarata jara bɨ, mɨa mãga unuda perã. Mɨa nãga jara bɨ parãpa pida ichiaba ijãadamerã. 
JHN.19.36	Mãga pꞌasaji uchiamerã Akꞌõre Ũraa pꞌãdade jara bɨkꞌa:
JHN.19.36	‘Iru bɨɨrɨ apida bɨada–e paji’.
JHN.19.37	Ichiaba mãga pꞌasaji uchiamerã pedee awaraa Akꞌõre Ũraa pꞌãdade jara bɨkꞌa:
JHN.19.37	‘Akꞌɨdaitꞌee eperã ãchia sutꞌaadapꞌedaa’. 
JHN.19.38	Ma tꞌẽepai Josepa Pilatomaa Jesús kꞌapꞌɨa iidinaji, ichimaa ɨapimerã. Ichi Arimatea pꞌuurudepema paji mãikꞌaapa Jesude ijãa bapachi. Mamĩda judiorã poro waibɨarã waidoopa, awaraarãmaa kꞌawapi–e paji. Pilatopa Josemaa jaraji Jesús kꞌapꞌɨa atanamerã. 
JHN.19.39	José ome cheji Nicodemo, chi naaweda Jesús ome pꞌãrikꞌua pedeenada. Mãgɨpa aneeji treinta kilos mirra kꞌera áloe kꞌera ome pꞌoirada Jesús piuda kꞌapꞌɨa ɨ̃rɨ pꞌodaitꞌee. 
JHN.19.40	Judiorãpa oopatakꞌa piuda ɨadakꞌãri, ãchia Jesús kꞌapꞌɨa ma kꞌera ome pi–ia pɨratꞌaajida lienzode. 
JHN.19.41	Jesús peedapꞌedaamãi ne–uu eujã kꞌaitꞌa baji. Mama baji mãu te uria ewaa kꞌorodapꞌedaa piuda ɨadaitꞌee. Mamĩda waide apida ɨada–e pꞌanajida. 
JHN.19.42	Jesús kꞌapꞌɨa mama bɨnajida, ma mãu te uria kꞌaitꞌa bada perã mãikꞌaapa judiorã ɨ̃ipata ewate ɨ̃rɨ bada perã.
JHN.20.1	Tomia ewate tapꞌeweda, María Magdalena wãji Jesús kꞌapꞌɨa ɨadapꞌedaamaa. Panakꞌãri, unuji chi mãu te uria tꞌai mãupa tꞌapꞌa bada awara ãi bɨ. 
JHN.20.2	Mapa pꞌira cheji Simón Pedromaa mãikꞌaapa mɨ, chi apema kꞌõpꞌãyo Jesupa kꞌinia iru badamaa. Mãpai mãgaji:
JHN.20.2	—¡Tachi Waibɨa kꞌapꞌɨa ateejidada! aji. ¡Kꞌawada–e pꞌanɨ sãma ata bɨnajida!
JHN.20.3	Mãga ũridakꞌãri, Pedro mɨ ome araa wãjida akꞌɨde. 
JHN.20.4	Omee weda aukꞌa pꞌira wãjida. Mamĩda mɨ Pedro kꞌãyaara isapaira pꞌiradachi. Mapa naapɨara panaji Jesús ɨadapꞌedaamãi mãu te uriade. 
JHN.20.5	Ɨ̃jaabaikꞌãri akꞌɨitꞌee edaa, chi pꞌaru aupai unuji. Mamĩda tꞌĩu–e paji. 
JHN.20.6	Mãga nɨde Simón Pedro pacheji mãikꞌaapa tꞌĩuji edú. Ma lienzo ichiaba unuji. 
JHN.20.7	Ma awara unuji Jesús poro pɨra bada pꞌaru, bedapꞌeda awara ãi bɨ. 
JHN.20.8	Mãpai mɨ aukꞌa tꞌĩuji. Akꞌɨkꞌãri, ijãaji Jesús chokꞌai pꞌirabaida, aɨ naaweda taipa ijãada–e paji mĩda. 
JHN.20.9	Waide kꞌawada–e paji Tachi Akꞌõre Ũraa pꞌãdade jara kꞌinia bɨ Jesús piupꞌeda, chokꞌai pꞌirabaiitꞌeeda akꞌãri. 
JHN.20.10	Maapꞌeda tai omee weda temaa wãjida.
JHN.20.11	Mamĩda María beeji mãu te uria kꞌaitꞌa jẽemaa. Mãgá jẽe nɨ̃bɨde ɨ̃jaabaiji edaa akꞌɨitꞌee. 
JHN.20.12	Unuji angeleerã omé pꞌaru tꞌo–tꞌoo jɨ̃ pꞌanɨ. Su–akꞌɨ pꞌanajida Jesús kꞌapꞌɨa badamãi, aba chi poro bada eere, aba chi jĩru bada eere. 
JHN.20.13	Ãchia iidijida Mariamaa:
JHN.20.13	—Wẽra, ¿sãapꞌeda jẽemaa bɨma? ajida.
JHN.20.13	Mãpai Mariapa mãgaji:
JHN.20.13	—Mɨchi Waibɨa kꞌapꞌɨa ateejidada aji. Kꞌawa–eda aji, sãmaapɨ bɨnajida.
JHN.20.14	Mata ãpɨtee akꞌɨkꞌãri, unuji Jesús mama bainɨ̃ bɨ. Mamĩda iru kꞌĩra kꞌawa–e paji. 
JHN.20.15	Mãpai Jesupa iidiji:
JHN.20.15	—Wẽra, ¿sãapꞌeda jẽe nɨ̃bɨma? aji. ¿Kꞌaita jɨrɨ bɨma? aji.
JHN.20.15	Mariapa kꞌĩsiaji ma eperã chi jãɨradepema ne–uu akꞌɨpari. Mapa mãgaji:
JHN.20.15	—Mɨ chupɨria kꞌawáaji. Pɨa Jesús kꞌapꞌɨa ateeji pɨrã, jaráji sãma iru bɨ. Mɨa atanaitꞌeeda aji.
JHN.20.16	Mãpai Jesupa mãgaji:
JHN.20.16	—¡María!
JHN.20.16	Ichi tꞌɨ̃jarakꞌãri, waya ãpɨtee akꞌɨji mãikꞌaapa hebreo pedeede mãgaji:
JHN.20.16	—
JHN.20.17	Jesupa mãgaji:
JHN.20.17	—Mɨ kꞌena pë́iji waide mɨ Akꞌõremaa wã–e bairã. Jaranapáde aji, mɨ kꞌõpꞌãyoorãmaa: “Mɨ wãitꞌee mɨ Akꞌõremaa; iru ichiaba parã Akꞌõre. Mɨ wãitꞌee mɨ Akꞌõre Waibɨamaa; iru ichiaba parã Akꞌõre Waibɨa.”
JHN.20.18	Mãpai María Magdalena wãji Jesús kꞌõpꞌãyoorãmaa nepɨrɨde ichia unuda mãikꞌaapa Jesupa jarada.
JHN.20.19	Mãgɨ́ ewate tomia ewate paji. Kꞌeupodopa Jesús kꞌõpꞌãyoorã teeda pꞌanajida. Puerta jɨ̃a iru pꞌanajida judiorã poro waibɨarã waidoopa. Mãga nɨde Jesús ãra esajĩakꞌa bainɨ̃ ba cheji mãikꞌaapa mãgaji:
JHN.20.19	—Pꞌeranáatɨ. Kꞌãiwee pꞌanapatáatɨ.
JHN.20.20	Mãga jarapꞌeda, ãramaa akꞌɨpiji ichi jua mãikꞌaapa ichi orro. Jesús kꞌawaadakꞌãri, tꞌãri o–ĩadachida. 
JHN.20.21	Waya Jesupa mãgaji:
JHN.20.21	—¡Kꞌãiwee pꞌanapatáatɨ! Mɨ Akꞌõrepa mɨ pëidakꞌa, mɨa parã jida aukꞌa pëiru.
JHN.20.22	Mãga jarapꞌeda, jãrapꞌuaji ãchi ɨ̃rɨ mãikꞌaapa mãgaji:
JHN.20.22	—Akꞌõre Jaure auteebáitɨ, parã ome ba chemerã. 
JHN.20.23	Eperãarãpa ãchia pꞌekꞌau kꞌachia oopata oo amaaruta pɨrã mɨde ijãadaitꞌee, parãpa ãramaa jaradai: “Tachi Akꞌõrepa pãchia pꞌekꞌau kꞌachia oopata wẽpapiitꞌee,” mãikꞌaapa Akꞌõrepa ooitꞌee parãpa jaradapꞌedaakꞌa. Jõdee eperãarãpa mɨde ijãadaamaaruta pɨrã, parãpa ãramaa jaradai: “Tachi Akꞌõrepa pãchia pꞌekꞌau kꞌachia oopata wẽpapi–e paitꞌee,” mãikꞌaapa Akꞌõrepa ooitꞌee parãpa jaradapꞌedaakꞌa.
JHN.20.24	Tomás, ichiaba tꞌɨ̃jarapatapꞌedaa Me–iso, Jesús kꞌõpꞌãyoorã docedepema paji. Mamĩda mãgɨ́ wẽ–e paji Jesús chekꞌãri apemaarãmãi. 
JHN.20.25	Mapa chi kꞌõpꞌãyoorãpa irumaa mãgajida:
JHN.20.25	—Taipa Tachi Waibɨa unujidada ajida.
JHN.20.25	Mãga ũrikꞌãri, Tomapa mãgaji:
JHN.20.25	—Mɨa unukꞌãri clavopa merapꞌedapꞌedaamãi iru juade mãikꞌaapa aɨde mɨ jua kꞌɨ̃ tꞌɨkꞌãri, maapꞌeda iru orrode sudamãi mɨ jua tꞌɨkꞌãri, ijãayada aji, Jesús chokꞌai bɨ. Mãga–e pɨrã, ijãa–eda aji.
JHN.20.26	Tomia abaamaa waya Jesús kꞌõpꞌãyoorã ma tede pꞌanadakꞌãri, Tomás jida baji. Puerta jɨ̃a baji mĩda, Jesús ãchi tꞌãide bainɨ̃ ba cheji mãikꞌaapa mãgaji:
JHN.20.26	—¡Kꞌãiwee pꞌanapatáatɨ!
JHN.20.27	Mãpai Tomamaa mãgaji:
JHN.20.27	—Akꞌɨ chéji mɨ jua, mãikꞌaapa pɨchi jua kꞌɨ̃ tꞌɨtꞌáaji. Ichiaba pɨchi jua mɨ orrode tꞌɨtꞌáaji. ¡Ijãa–eda ai kꞌãyaara, ijãa bɨda aparíiji!
JHN.20.28	Mãpai Tomapa mãgaji:
JHN.20.28	—¡Mɨchi Waibɨa, ɨ̃rá mɨa ijãa bɨpɨ. Pɨ Tachi Akꞌõre Waibɨa!
JHN.20.29	Mãpai Jesupa mãgaji:
JHN.20.29	—Pɨa ijãa bɨ mɨ unuda perã. ¡Tꞌãri o–ĩa pꞌanɨ chi mɨde ijãa pꞌanɨɨrã, mɨ unuda–e pꞌanɨ mĩda!
JHN.20.30	Wãara chi kꞌõpꞌãyoorã taide Jesupa awaraa ne–inaa chokꞌara ooji, ne–inaa eperãarãpa pꞌoyaa oodakꞌaa ãchi juadoopa. Mɨa na pꞌãdade ma jõma pꞌã–e paji. 
JHN.20.31	Mamĩda nãgɨ́ pꞌãji parãpa ijãapataadamerã Jesús Tachi Akꞌõre Warra; irua pëida eperãarã kꞌaripamerã. Jesude ijãa pꞌanɨ pɨrã, ɨtꞌaa wãdaitꞌee jai–idaadakꞌãri.
JHN.21.1	Ma tꞌẽepai Jesupa ichi waya unupiji chi kꞌõpꞌãyoorãmaa, Tiberias Lago ikꞌaawa. Nãga paji. 
JHN.21.2	Ma lago ikꞌaawa pꞌanajida Simón Pedro; Tomás ichiaba tꞌɨ̃jarapatapꞌedaa Me–iso; Natanael, Caná pꞌuurudepema Galilea eujãde bɨ; Zebedeo warrarã omé mãikꞌaapa Jesús kꞌõpꞌãyoorã awaraarã omé. 
JHN.21.3	Mama pꞌanɨde Simón Pedropa mãgaji:
JHN.21.3	—Mɨ to–ɨanaitꞌeeda aji.
JHN.21.3	Apemaarãpa pꞌanaujida:
JHN.21.3	—Tai jida wãdaitꞌeeda ajida, pɨ ome.
JHN.21.3	Mãgá wãjida mãikꞌaapa barcode bataukꞌoodachida. Mamĩda ma ewate pꞌãrikꞌua maarepida peeda–e paji. 
JHN.21.4	Taujaaweda unujida Jesús bainɨ̃ bɨ lago ide. Mamĩda iru kꞌawada–e paji. 
JHN.21.5	Mãpai Jesupa iidiji:
JHN.21.5	—Warrarã, ¿Peeda–ekꞌã? aji.
JHN.21.5	Ãchia pꞌanaujida:
JHN.21.5	—Maarepida peeda–eda ajida.
JHN.21.6	Mãpai Jesupa mãgaji:
JHN.21.6	—Barco juaraare tꞌɨrɨ tꞌaadapáde aji. Mãgara peedayada aji.
JHN.21.6	Irua jaradakꞌa oodakꞌãri, ma tꞌɨrɨ pꞌoyaa jirada–e paji chikꞌo chɨkꞌɨapa. 
JHN.21.7	Mãpai mɨ, chi kꞌõpꞌãyo Jesupa audú kꞌinia iru badapa Pedromaa mãgaji:
JHN.21.7	—¡Jãgɨ́ Tachi Waibɨa!
JHN.21.7	Simón Pedropa “Tachi Waibɨa” ũriruta, ichi ɨ̃rɨpema pꞌaru jɨ̃ beeji, ma pꞌaru ẽrapachi perã ma mimia ookꞌãri. Mãpai toidú jɨ̃tɨdachi. 
JHN.21.8	Jõdee chi apemaarã kꞌõpꞌãyoorã barcode chejida. Tꞌɨrɨ jidiu aneejida chikꞌo ome, makꞌɨara tꞌɨmɨa–e bada perã lago ideepa; cien metropai baji. 
JHN.21.9	Ipude bataudakꞌãri, unujida okꞌokꞌĩra urua nɨ̃bɨ chikꞌo ome mãikꞌaapa pan. 
JHN.21.10	Mãpai Jesupa mãgaji:
JHN.21.10	—Chikꞌo ũkꞌuru anéetɨ parãpa etꞌewa peedapꞌedaadepema.
JHN.21.11	Simón Pedro barcode bataudaipꞌeda, tꞌɨrɨ ipu idee jidiu aneeji. Aɨde ciento cincuenta y tres chikꞌo waibɨa bee pꞌaneejida. Mamĩda ma tꞌɨrɨ jẽ–e paji. 
JHN.21.12	Jesupa mãgaji:
JHN.21.12	—Nekꞌo chétɨ.
JHN.21.12	Chi kꞌõpꞌãyoorã apidaapa iididakꞌaa paji kꞌaita iru, Jesuta kꞌawa pꞌanadapꞌedaa perã. 
JHN.21.13	Mãpai Jesús ãra kꞌaitꞌaara cheji. Ma pan chikꞌo paada ome atapꞌeda, ãramaa jedetꞌaaji.
JHN.21.14	Ma Jesupa unupida õpee paji chi kꞌõpꞌãyoorãmaa, iru chokꞌai pꞌirabaida tꞌẽepai.
JHN.21.15	Nekꞌodapꞌedaa tꞌẽepai, Jesupa Simón Pedromaa iidiji:
JHN.21.15	—Simón, Juan warra, ¿pɨa mɨ kꞌinia iru baparikꞌã aji, apemaarãpa mɨ kꞌinia iru pꞌanapata kꞌãyaara?
JHN.21.15	Pedropa pꞌanauji:
JHN.21.15	—Tachi Waibɨa, pɨata kꞌawa bɨ. Mɨa pɨ kꞌinia iru bɨ.
JHN.21.15	Mãpai Jesupa mãgaji:
JHN.21.15	—Ewaa ijãa pꞌanɨɨrã akꞌɨpariipáde aji, oveja akꞌɨparipa oveja chakꞌeerã akꞌɨparikꞌa.
JHN.21.16	Jesupa waya iidiji:
JHN.21.16	—Simón, Juan warra, ¿pɨa mɨ kꞌinia iru baparikꞌã? aji.
JHN.21.16	Pedropa pꞌanauji:
JHN.21.16	—Tachi Waibɨa, pɨata kꞌawa bɨ. Mɨa pɨ kꞌinia iru bɨ.
JHN.21.16	Jesupa mãgaji:
JHN.21.16	—Mɨde ijãapataarã akꞌɨpariipáde aji, oveja akꞌɨparipa ovejaarã akꞌɨparikꞌa.
JHN.21.17	Waya iidida õpee iidiji:
JHN.21.17	—Simón, Juan warra, ¿pɨa mɨ kꞌinia iru bɨkꞌã? aji.
JHN.21.17	Pedro kꞌĩra pia–ee baji Jesupa iidida õpee mãgá iidida perã. Pꞌanauji:
JHN.21.17	—Tachi Waibɨa, pɨa jõma kꞌawa bɨ. Kꞌawa bɨda aji, mɨa pɨ kꞌinia iru bɨ.
JHN.21.17	Jesupa mãgaji:
JHN.21.17	—Mɨde ijãapataarã akꞌɨpariipáde aji, oveja akꞌɨparipa ichi ovejaarã akꞌɨparikꞌa. 
JHN.21.18	Mɨa wãarata jararu. Pɨ kꞌũtrãa bakꞌãri mãikꞌaapa ãyaa wãitꞌee pakꞌãri, pɨchi pꞌaru pɨchi juadoopa jɨ̃ beepachi. Mamĩda pɨ chonaa pakꞌãri, pɨchi jua eratɨitꞌee mãikꞌaapa awaraapa pɨ pꞌaru jɨ̃ bɨitꞌee, maapꞌeda pɨ ateeitꞌee pɨ wã kꞌinia–e bɨmaa.
JHN.21.19	Jesupa mãga jarakꞌãri, jara kꞌinia baji sãgá Pedro piutꞌee paji, mãga pꞌasakꞌãri, eperãarãpa jaradamerã Tachi Akꞌõre jõmaarã kꞌãyaara waibɨara bɨ. Mãga jarapꞌeda, Jesupa Pedromaa mãgaji:
JHN.21.19	—Mãga pꞌasaitꞌee mĩda, mɨde ijãaparíiji.
JHN.21.20	Ãpɨtee akꞌɨkꞌãri, Pedropa unuji mɨ, chi kꞌõpꞌãyo Jesupa audú kꞌinia iru bada. (Pascua chikꞌo kꞌodakꞌãri, mɨ Jesús ikꞌaawa baji iru kꞌõpꞌãyoorã ome. Mɨ paji chi iidida: “Tachi Waibɨa, ¿kꞌáipapɨ pɨ traicionaaitꞌeema?” ada.)
JHN.21.21	Pedropa mɨ unukꞌãri, Jesumaa iidiji:
JHN.21.21	—Tachi Waibɨa, ¿kꞌãata pꞌasaitꞌeema aji, iru ome?
JHN.21.22	Jesupa pꞌanauji:
JHN.21.22	—Mɨa kꞌinia bɨ pɨrã iru chokꞌai bamerã mɨ waya cherumaa, pɨ–itꞌee pꞌua–e bɨda aji. Mɨde ijãaparíiji.
JHN.21.23	Jesupa mãga jarada perã irude ijãapataarãpa kꞌĩsiapachida mãgɨ́ kꞌõpꞌãyo piu–e paitꞌee. Mamĩda Jesupa mãga jara–e paji. Jĩpꞌa jaraji: “Mɨa kꞌinia bɨ pɨrã iru bamerã mɨ waya cherumaa, pɨ–itꞌee pꞌua–e bɨda” aji.
JHN.21.24	Mãgɨ́ “kꞌõpꞌãyo” etꞌewa jarada mɨ, Juanpa nãgɨ́ pedee nepɨrɨmaa bɨ parãmaa. Na jõma mɨa pꞌãji. Mapa kꞌawa pꞌanɨ jõma nepɨrɨda na pꞌãdade wãara.
JHN.21.25	Jesús na pꞌekꞌau eujãde bakꞌãri, awaraa ne–inaa chokꞌara oopachi. Ma ne–inaa jõma aba–abaa pꞌãdapꞌedaa paara, mɨa kꞌĩsia bɨ ma pꞌãda jõmaweda araa–e pakꞌaji na eujãde.
ACT.1.1	Teófilo, naapɨara kꞌartꞌa pꞌãdade pɨmaa mɨa pꞌãji Jesupa ne–inaa ooda mãikꞌaapa jarateeda ɨtꞌaa wãrumaa. 
ACT.1.2	Wãi naaweda, Akꞌõre Jaure kꞌapꞌɨa pari jaraji ichia jɨrɨtꞌeradaarãmaa kꞌãata oopataadaitꞌee. 
ACT.1.3	Piuda tꞌẽepai chi kꞌõpꞌãyoorãmaa cheji mãikꞌaapa unupiji wãara ichi chokꞌai bɨ. Kꞌãima cuarenta wãyaaru misa, ichi kꞌapꞌɨa unupipachi mãikꞌaapa jarateepachi Tachi Akꞌõrepa oopi kꞌinia bɨ ichide ijãapataarãmaa.
ACT.1.4	Ewari aba chi kꞌõpꞌãyoorã ome bakꞌãri, mãgaji:
ACT.1.4	—Wãnaadapáde aji, Jerusalendeepa awara ãyaa. Nɨdapáde aji, mɨ Akꞌõrepa jarada oorumaa, mɨa parãmaa jaradakꞌa ooitꞌee perã. 
ACT.1.5	Juan Bautistapa
ACT.1.6	Ma tꞌẽepai Olivo Eede pꞌanadakꞌãri, Jesús kꞌõpꞌãyoorãpa iidijida:
ACT.1.6	—Tachi Waibɨa, ¿ɨ̃raweda Israel pidaarã pꞌuuru waibɨa papiitꞌeekꞌã ajida, aɨ naawedapemakꞌa, chĩara jua ekꞌari pꞌanada–ee?
ACT.1.7	Irua pꞌanauji:
ACT.1.7	—Parãpa kꞌawadaikꞌaraa bɨda aji, sãapai Tachi Akꞌõrepa ne–inaa ooitꞌee, parã–itꞌee–e perã. Irua aupaita mãgee netꞌaa kꞌawa bɨ. 
ACT.1.8	Mamĩda Tachi Akꞌõre Jaure parã ome ba chekꞌãri, ichia kꞌaripaitꞌee nejõmaata oodamerã Akꞌõrepa oopi kꞌinia bɨkꞌa. Kꞌawapiitꞌeeda aji, jõmaweda mɨa ooda eperãarã kꞌaripaitꞌee, parãpa jarateenadamerã Jerusalén pꞌuurude, Judea eujãde, Samaria eujãde, awaraa eujã tꞌɨmɨ́ beede paara.
ACT.1.9	Mãga jarapꞌeda, Tachi Akꞌõrepa iru ɨtꞌaa ateeji. Ãchia akꞌɨ jõnɨde jɨ̃ararade tꞌĩudachi mãikꞌaapa waa unuda–e paji.
ACT.1.10	Mãgá ɨtꞌaa akꞌɨ jõnɨ misa, angeleerã omé ãchi ikꞌaawa bainɨ̃ pꞌana chejida. Pꞌaru tꞌo–tꞌoo jɨ̃ pꞌanajida.
ACT.1.11	Mãɨrãpa mãgajida:
ACT.1.11	—Galilea pidaarã, ¿sãapꞌeda ɨtꞌaa akꞌɨ jõnɨma? ajida. Jãgɨ́ Jesús parã ome bada mãikꞌaapa ɨtꞌaa wãda waya cheitꞌeeda ajida, parãpa iru ɨtꞌaa wãru unudapꞌedaakꞌa.
ACT.1.12	Maapꞌeda Olivo Eedeepa Jesús ome nipapatapꞌedaarã waya chejida Jerusalendee. Ɨ̃ipata ewate paji mãikꞌaapa ãchi ũraade jara bɨ ma ewate tꞌɨmɨ́ wãdaikꞌaraa bɨ. Mamĩda tꞌɨmɨa–e bada perã, chejida. 
ACT.1.13	Pꞌuurude panadakꞌãri, wãjida ãchi pꞌanapatapꞌedaamaa ɨtꞌɨpema pisode. Ma chedapꞌedaarã paji Pedro, Juan, Santiago, Andrés, Felipe, Tomás, Bartolomé, Mateo, Alfeo warra Santiago, Simón Celote apatapꞌedaa mãikꞌaapa Santiago warra Judas. 
ACT.1.14	Mama ãchi ɨtꞌaa tꞌɨ̃pachida Jesús ɨ̃pemaarã ome mãikꞌaapa Jesús nawe María ome, ichiaba awaraa wẽraarã ome.
ACT.1.15	Ewari aba Jesucristode ijãapataarã ciento veinte see nɨ̃bɨde Pedro bainɨ̃ beeji mãikꞌaapa mãgaji:
ACT.1.16	—Ɨ̃pemaarã Cristo kꞌaurepa, chonaarãweda Akꞌõre Jaurepa jarajida aji, Rey David itꞌaideepa eperã abaapa Jesús peepiitꞌee. Mãga jara bɨ Tachi Akꞌõre Ũraa pꞌãdade. Ɨ̃rá Davidpa jaradakꞌa uchiaji Judas ome. 
ACT.1.17	Judas tachi kꞌõpꞌãyo paji mãikꞌaapa tachi ome aukꞌa mimiapachi. 
ACT.1.18	Mamĩda kꞌachia ooda pari pꞌaratꞌa pꞌaadapꞌedaapa irua eujã neto ataji. Mama iru baaidachi mãikꞌaapa chi jɨ̃si chedachi. 
ACT.1.19	Jerusalende pꞌanapatapꞌedaarãpa iru piuda kꞌawaadakꞌãri, ma eujã tꞌɨ̃ bɨjida 
ACT.1.20	Mãga pꞌasada perã Judas ome, awaraa jɨrɨdaipia bɨ iru mimia oomerã. Mãga oodaipia bɨ Tachi Akꞌõre Ũraa pꞌãdadepema Salmode jara bairã:
ACT.1.20	‘Pɨ tede apida pꞌanada–e. Mapa ichita te tuma baitꞌee.’ 
ACT.1.20	mãikꞌaapa awara ãi ichiaba jara bairã:
ACT.1.20	‘Awaraapa pɨ mimia ataitꞌee.’ 
ACT.1.21	ʼNama pꞌanɨda aji, eperãarã tachi ome nipapatapꞌedaarã, Jesús tachi ome niparu weda. 
ACT.1.22	Juan Bautistapa iru poro choodakꞌãriipa ɨtꞌaa wãrumaa mãgá nipapachida. Judas pari ãchidepema jɨrɨdaipia bɨ aba tachi ome aukꞌa Jesús unuda chokꞌai pꞌirabaipꞌeda.
ACT.1.23	Mãpai madepema omé jɨrɨjida aba jɨrɨtꞌeradaitꞌee. Aba paji José. Mãgɨ́ ichiaba tꞌɨ̃jarapachida Barsabás, maa–e pɨrã Justo. Chi apema tꞌɨ̃jarapachida Matías. 
ACT.1.24	Ma omé jɨrɨdapꞌeda, ɨtꞌaa tꞌɨ̃jida:
ACT.1.24	—Tachi Waibɨa, pɨa jõmaarã tꞌãri kꞌawa bɨda ajida. Maperã kꞌawapíji na omeedepema kꞌaita pɨa kꞌinia bɨ. 
ACT.1.25	Mãgɨpa pɨ ũraa jarateenaitꞌeeda aji, Judas pari, irua kꞌachia ooda kꞌaurepa ichi wãitꞌee padamaa wãda perã.
ACT.1.26	Mãga ɨtꞌaa tꞌɨ̃dapꞌeda, suerte jemenejida jɨrɨtꞌeradaitꞌee. Mãpai Matiata uchiaji. Ma ewate weda apemaarã once Cristopa jɨrɨtꞌeradaarã ome mimiamaa beeji.
ACT.2.1	Jerusalén pꞌuurude Pentecostés fiesta ewate pakꞌãri, jõmaweda Cristode ijãapataarã abaamaa see nɨ̃baji. 
ACT.2.2	Mãga nɨde nãumia pururua jĩwaaparikꞌa ũrijida ɨtꞌariipa cheru ãchimaa. 
ACT.2.3	Mãpai unujida tꞌɨpɨtaukꞌa jẽrajẽraa cheru ãchi ɨ̃rɨ. Maapꞌeda ãchi chaachaa ɨ̃rɨ urua jẽrajẽraa nɨ̃beeji. 
ACT.2.4	Jõmaweda Akꞌõre Jaure ome pꞌaneejida mãikꞌaapa Akꞌõre Jaurepa pedeepiji ichia kꞌinia badakꞌa. Pedeepachida ãchia aɨ naaweda kꞌawada–e pꞌanadapꞌedaa pedeede.
ACT.2.5	Maapai Jerusalende pꞌanajida judiorã Tachi Akꞌõrede ijãapataarã fiesta–itꞌee chedapꞌedaarã awara ãiipa. 
ACT.2.6	Ãchia mãgɨ́ nãu pururua jĩwaaparikꞌa ũridakꞌãri, jõmaweda seedachida ma ciento veinte ijãapataarã pꞌanadapꞌedaamãi. Kꞌawadakꞌaa paji kꞌãata kꞌĩsiadai, ũripachida perã ãchi tꞌodapꞌedaa pedeede. 
ACT.2.7	Mapa ãchi akꞌɨtrua para beeji mãikꞌaapa mãgapachida:
ACT.2.7	—¿Jõmaweda na eperãarã pedee para bɨ Galileadepemaarã–ekꞌã? 
ACT.2.8	¿Sãgapɨ kꞌĩra tꞌãdoo pedee para bɨma ajida, eperãarã nama para bɨ pedee chaa? 
ACT.2.9	Nama eperãarã pꞌanɨ Partia, Media, Elam, Mesopotamia, Judea, Capadocia, Ponto mãikꞌaapa Ásia eujãdepemaarã. 
ACT.2.10	Ma awara chejida Frigiadepemaarã, Panfiliadepemaarã, Egiptodepemaarã, ichiaba Libiadepemaarã Cirene pꞌuuru kꞌaitꞌa pꞌanapataarã. Ichiaba Roma pꞌuurudepemaarã ũkꞌuru chejida. 
ACT.2.11	Judiorã ũkꞌuru mãga tꞌodapꞌedaa perã mãikꞌaapa ũkꞌuru judiorã pakꞌoodaidaarã, judiorã ũraade ijãadapꞌedaa perã. Ichiaba chejida Creta isladepemaarã mãikꞌaapa Arabia eujãdepemaarã. Nãgɨɨrã Galilea eujãdepemaarã mĩda, tachi chaachaa tꞌodapꞌedaa pedeede tachia ũri pꞌanɨda ajida. Ãchia pedee para bɨda ajida, jaradaitꞌee Tachi Akꞌõrepa ne–inaa pia ooda.
ACT.2.12	Mãgá ãchi tꞌodapꞌedaa pedeede ũridapꞌedaa perã, jõmaarãta akꞌɨtrua para beeji mãikꞌaapa kꞌawadakꞌaa paji kꞌãata kꞌĩsiadai. Ãchi pitapai mãgapachida:
ACT.2.12	—Na ¿kꞌãata jara kꞌinia bɨma? apachida.
ACT.2.13	Mamĩda ũkꞌuru, chĩara oo kꞌiniapa, mãgapachida:
ACT.2.13	—¡Vinopata piu para bɨ! ¡Mapa pariatua pedee pꞌanɨda! apachida.
ACT.2.14	Mãpai Pedro, ɨtꞌa akꞌɨnɨ̃ beepꞌeda chi kꞌõpꞌãyoorã once ome, golpe pedeeji:
ACT.2.14	—Tachi aukꞌaarã mãikꞌaapa jõmaweda nama Jerusalende pꞌanɨɨrã, mɨa jararu pia ũrítɨ. 
ACT.2.15	Atꞌãri tapꞌeda nɨ̃bairã tai vinopa piuda–e pꞌanɨda aji, parãpa kꞌĩsia pꞌanɨkꞌa. Parãpa pia kꞌawa pꞌanɨ tai judiorã tapꞌeda weda todakꞌaa. 
ACT.2.16	Parãpa nama unu pꞌanɨ chonaarãwedapema Akꞌõre pedee jarapari Joelpa nãga jaradakꞌa:
ACT.2.17	‘Tachi Akꞌõrepa jara bɨ: Na ewari na eujã jõi naaweda, eperãarã chokꞌaraarãmaa mɨ Jaure pëiitꞌeeda aji. Parã warrarã mãikꞌaapa parã kꞌaurãpa jaradaitꞌee mɨa jarapirukꞌa. Kꞌũtrãarãpa kꞌãimokꞌaraa pɨkꞌa bɨde mɨa ooru unudaitꞌee mãikꞌaapa chonaarã kꞌãimokꞌaraadaitꞌee mɨ ome. 
ACT.2.18	Wãara, maapai mɨa oopi bɨkꞌa oopataarãmaa mɨ Jaure pëiitꞌee; ɨmɨkꞌĩraarãmaa, wẽraarãmaa aukꞌa. Mɨa ooru ãrapa jarapataadaitꞌee. 
ACT.2.19	Pajãde mãikꞌaapa eujãde ne–inaa eperãarãpa waide unudakꞌaa unupiitꞌee: waa, tꞌɨpɨtau mãikꞌaapa nari jɨ̃rakꞌawaa nɨ̃bɨ. 
ACT.2.20	Akꞌõrejĩru kꞌĩidariitꞌee mãikꞌaapa atane kꞌĩra pꞌoree waakꞌa padariitꞌee. Mãgá paitꞌee Akꞌõre ewari waibɨa ewate, na eujã jõi naaweda. 
ACT.2.21	Mamĩda aɨ naaweda Tachi Akꞌõrepa ichimaa chupɨria iidirutaarã kꞌaripa ataitꞌeeda aji, atuanaadamerã.’ 
ACT.2.22	Mãpai Pedropa mãgaji:
ACT.2.22	—Kꞌawa pꞌanɨda aji, Joelpa jaradakꞌa wãara uchiaru idi, Tachi Akꞌõrepa ichi Jaure taimaa pëida perã. Israel pidaarã, ũrítɨ mɨa jararu. Tachi Akꞌõrepa Jesús Nazaretdepema pëiji tachi tꞌãide. Mãga kꞌawa pꞌanɨ Tachi Akꞌõrepa irumaa oopipachi perã ne–inaa eperãarãpa pꞌoyaa oodakꞌaa. 
ACT.2.23	Mamĩda Tachi Akꞌõrepa kꞌĩsia iru badakꞌa, parãpa iru jita atadachida, maapꞌeda ijãadakꞌaa beerãmaa peepijida. Mãɨrãpa kurusode baijira bɨjida mama piumerã. 
ACT.2.24	Mamĩda Tachi Akꞌõrepa chokꞌai pꞌirabai ataji. Mãgá chokꞌai pꞌirabai atada perã, waa piu–e; ichita chokꞌai baitꞌee. 
ACT.2.25	Chonaarãweda Tachi Akꞌõrepa Jesús ome ooitꞌee bada jaraji Rey David itꞌaideepa:
ACT.2.25	‘Ichita mɨ Akꞌõre Waibɨa unupachida aji, mɨ kꞌĩrapite. Ichi mɨ ome bairã, maarepida mɨ waawee–e. 
ACT.2.26	Mapa mɨ tꞌãri o–ĩa nɨ̃bɨ, mãikꞌaapa kꞌari kꞌinia bɨ, kꞌawa bairã Tachi Akꞌõrepa mɨ kꞌaripapari. 
ACT.2.27	Akꞌõre, pɨa mɨ kꞌapꞌɨa beraupi–e paitꞌee mɨ ɨarutamãi, mɨa oopari perã pɨa oopi bɨkꞌa. 
ACT.2.28	Akꞌõre eujãdee wãpari o mɨmaa akꞌɨpiji. Mapa mɨ o–ĩa baitꞌeeda aji, pɨ kꞌĩrapite.’ 
ACT.2.29	Maapꞌeda Pedropa mãgaji:
ACT.2.29	—Tachi aukꞌaarã nama see nɨ̃bɨ, ũrítɨ. Tachi chonaarãwedapema Rey David jai–idaaji mãikꞌaapa ɨajida. Iru kꞌapꞌɨa atꞌãri jãɨrade bɨ tachi tꞌãide. 
ACT.2.30	Kꞌawa pꞌanɨ David chokꞌai bakꞌãri, Akꞌõre pedee jarapari paji. Mapa irua kꞌawa baji Tachi Akꞌõrepa jarada irumaa, irudeepa rey uchiapiitꞌee.
ACT.2.31	Mãgá, wãara Davidpa unu pɨkꞌaji mãikꞌaapa jaraji sãga Cristo pꞌirabaiitꞌee iru ɨadapꞌedaamãiipa mãikꞌaapa iru kꞌapꞌɨa berau–e paitꞌee.
ACT.2.32	Kꞌawa pꞌanɨ na pedee Jesudeta jara bɨ, Tachi Akꞌõrepa iru pꞌirabai atada perã mãikꞌaapa taipa unudapꞌedaa perã. 
ACT.2.33	Tachi Akꞌõrepa iru ɨtꞌaa ateeji ichi juaraare akꞌɨ banamerã. Maapꞌeda ichia jaradakꞌa ichi Jaure teeji Jesumaa, irua pëimerã irude ijãapataarãmaa. Mãgɨta parãpa etꞌewa unujida mãikꞌaapa ũrijida. 
ACT.2.34	Tachi Akꞌõrepa Rey David kꞌapꞌɨa piuda chokꞌai pꞌirabaipi–e paji ɨtꞌaa ateeitꞌee. Mamĩda Davidpa jaraji:
ACT.2.34	‘Tachi Akꞌõrepa jaraji Tachi Waibɨamaa: “Pɨ mɨ ome aukꞌa waibɨa bairã, su–akꞌɨ beepáde aji, mɨ juaraare, 
ACT.2.35	mɨa pɨ kꞌĩra unuamaa iru pꞌanapataarã pꞌoyaaru misa.” ’ 
ACT.2.36	ʼIsrael pidaarã, pia kꞌawáatɨ mãgɨ́ Jesús parãpa kurusode peepidapꞌedaa Tachi Akꞌõrepa Tachi Waibɨa papiji. Iruta Tachi Akꞌõrepa pëijida aji, tachi rey pamerã.
ACT.2.37	Mãga ũridakꞌãri, arii pꞌanadapꞌedaarã kꞌĩsia pꞌuadachida. Mapa iidijida Pedromaa mãikꞌaapa chi kꞌõpꞌãyoorãmaa:
ACT.2.37	—¿Kꞌãata oodayama ajida, taipa?
ACT.2.38	Pedropa pꞌanauji:
ACT.2.38	—Pꞌekꞌau kꞌachia oo amáatɨ, Tachi Akꞌõrepa parã pꞌekꞌau kꞌachia wẽpapikꞌoomerã mãikꞌaapa Jesucristo tꞌɨ̃de poro choopítɨ. Mãga ooruta pɨrã, Akꞌõrepa ichi Jaure pëiitꞌee parã ome bapariimerã. 
ACT.2.39	Mãgɨ́ jarada parã–itꞌee aupai–eda aji; ichiaba pãchi warrarã–itꞌee mãikꞌaapa tꞌɨmɨ́ pꞌanɨɨrã–itꞌee; pia jaraitꞌeera, Tachi Akꞌõre Waibɨapa ichi odee atee kꞌinia bɨɨrã–itꞌee.
ACT.2.40	Mãgɨ́ pedee jõma jarapꞌeda, Pedropa ũraaji:
ACT.2.40	—Pꞌananáatɨ Jesús peedapꞌedaarãkꞌa; jĩpꞌa ijã́atɨ mãikꞌaapa óotɨ Tachi Akꞌõrepa oopi bɨkꞌa.
ACT.2.41	Ma ewate weda Pedro pedee ijãadapꞌedaarãpa poro choopijida mãikꞌaapa apemaarã Cristode ijãapataarã ome tꞌĩujida. Ma ijãadapꞌedaarã Pedro kꞌaurepa eperãarã tres mil paji. 
ACT.2.42	Mamãikꞌaapa ãchia ũri kꞌinia pꞌanapachida Cristopa jɨrɨtꞌeradaarãpa jarateepata mãikꞌaapa jedepachida ãchia ne–inaa iru bee. Ichiaba jõmaweda cheepurupachida ɨtꞌaa tꞌɨ̃daitꞌee mãikꞌaapa ne–inaa jedekꞌodaitꞌee, mãgá kꞌirãpadaitꞌee Cristo piuda ãchi pari.
ACT.2.43	Maapai eperãarã pꞌera pɨkꞌa para bapachi, Tachi Akꞌõrepa oopipachi perã Cristopa jɨrɨtꞌeradaarãmaa ne–inaa eperãarãpa pꞌoyaa oodakꞌaa. 
ACT.2.44	Ma awara Cristode ijãapataarã chikꞌinia para bapachi mãikꞌaapa chi wẽe beerãmaa ãchi ne–inaa jedepachida. 
ACT.2.45	Pia jaraitꞌeera, netopachida ãchi netꞌaa iru pꞌanɨ mãikꞌaapa ma pꞌaratꞌa tꞌoopachida teedaitꞌee chi wẽe beerãmaa. 
ACT.2.46	Ewari chaa cheepurupachida Akꞌõre te waibɨade ɨtꞌaa tꞌɨ̃daitꞌee mãikꞌaapa tꞌãri o–ĩapa ne–inaa jedekꞌopachida ãchi tede. 
ACT.2.47	Akꞌõremaa ɨtꞌaa tꞌɨ̃pachida jaradaitꞌee iru tꞌãri pia bɨ. Jerusalén pidaarãpa pia pedeepachida ãra ãpɨte. Maperã ewari chaa chokꞌaraara o kꞌachiadeepa uchiapachida ãchi kꞌaurepa.
ACT.3.1	Ewari aba Pedro Juan ome wãjida Tachi Akꞌõre te waibɨadee a las tres, ma hora judiorã ɨtꞌaa tꞌɨ̃patapꞌedaa hora pada perã. 
ACT.3.2	Mama Akꞌõre te waibɨade baji eperã chiwa bɨ, ichi tꞌoru weda. Ewari chaa eperãarãpa mãgɨ́ ateepachida mãikꞌaapa bɨnapachida Akꞌõre tede chi Tꞌĩupata Pi–ia apatamãi, pꞌaratꞌa iidipariimerã chi mama tꞌĩurutaarãmaa.
ACT.3.3	Mãgɨ́ eperãpa unukꞌãri Pedro mãikꞌaapa Juan Akꞌõre tede tꞌĩu wãda, pꞌaratꞌa iidiji. 
ACT.3.4	Mãpai ãchia akꞌɨjida irumaa mãikꞌaapa Pedropa mãgaji:
ACT.3.4	—Taimaa akꞌɨpáde aji.
ACT.3.5	Mãgɨ́ eperãpa akꞌɨji, pꞌaratꞌa teedai jĩakꞌaapa. 
ACT.3.6	Mamĩda Pedropa mãgaji:
ACT.3.6	—Mɨa wẽe bɨda aji, pꞌaratꞌa, nẽe jida. Mamĩda mɨa pɨ kꞌaripaitꞌee. Jesucristo Nazaretdepemapa mɨmaa nãga oopi bairã, iru tꞌɨ̃de mɨa jararu: pꞌirabáiji mãikꞌaapa wã́ji.
ACT.3.7	Mãga jararuta, Pedropa juaraarepema juade jitapꞌeda, pꞌirabai ataji. Aramata ma chiwa bada bɨɨrɨ pia beeji 
ACT.3.8	mãikꞌaapa pꞌinajɨ̃tɨ bainɨ̃ beeji. Maapꞌeda pꞌɨrrɨa beeji. Ma tꞌẽepai ichi bɨɨrɨpa tꞌĩuji Akꞌõre tede ãchi ome. Jɨ̃tɨjɨ̃tɨa wãji mãikꞌaapa o–ĩapa ɨtꞌaa tꞌɨ̃ wãji Akꞌõremaa. 
ACT.3.9	Mãga unudakꞌãri, jõmaweda arii pꞌanadapꞌedaarã 
ACT.3.10	pꞌera pɨkꞌa para beeji. Mãgá pꞌanajida aɨ naaweda ãchia unupatapꞌedaa perã ma eperã su–akꞌɨ bɨ pꞌaratꞌa iidimaa Akꞌõre tede, chi Tꞌĩupata Pi–ia apatamãi.
ACT.3.11	Mãgɨ́ chiwa bada jɨpa beeda perã, Pedro mãikꞌaapa Juan ikꞌaawaapa ãyaa wãkꞌaa paji. Ãchi pꞌanajida Akꞌõre te waibɨa ãukꞌidaa, Salomón Pórtico apatapꞌedaamãi. Ãchimaa eperãarã jõmaweda pꞌera pɨkꞌa pꞌira erreujida. 
ACT.3.12	Pedropa mãga unukꞌãri, mãgaji:
ACT.3.12	—Israel pidaarã, ¿sãapꞌeda parã pꞌera para bɨma? aji. ¿Sãapꞌeda tai kꞌĩra akꞌɨ jõnɨma? ¿Parãpa kꞌĩsia pꞌanɨkꞌã taipa tachi juadoopa na eperã jɨpajida? 
ACT.3.13	Tachi chonaarã Abraham, Isaac mãikꞌaapa Jacob ijãadapꞌedaa Akꞌõre Waibɨapa ichi Warra Jesús waibɨara papiji jõmaarã kꞌãyaara, ichia oopi badakꞌa oopachi perã. Mamĩda parãpa mãgɨ́ Jesús jita atadapꞌeda, charraarãmaa teenajida. Maapꞌeda Pilatopa uchia pëiitꞌee pakꞌãri, parãpa kꞌiniada–e paji. 
ACT.3.14	Eperã tꞌãri pia bɨ pꞌekꞌau kꞌachia wẽe kꞌena pëidai kꞌãyaara, chĩara peeparita parãpa uchiapitꞌaajida. 
ACT.3.15	Mãgá peepitꞌaajida Tachi Akꞌõre o akꞌɨpipari. Mamĩda parãpa peepidapꞌeda, Tachi Akꞌõrepa chokꞌai pꞌirabai ataji. Taipa mãga unujida tachi taupa. 
ACT.3.16	Nãgɨ́ eperã jɨpa beeji ichia ijãada perã Jesupa jɨpai. Maperãpɨ jɨpa beeji, parãpa unu pꞌanɨkꞌa. Jesús jõmaarã kꞌãyaara waibɨara bairã, kꞌayaa beerã jɨpai.
ACT.3.17	ʼMɨchi aukꞌaarã, mɨa kꞌawa bɨ pãchi poroorãpa mãikꞌaapa parãpa Jesús peepidakꞌãri, kꞌawada–e paji iru Tachi Akꞌõrepa pëida tachi kꞌaripamerã. 
ACT.3.18	Mamĩda parãpa mãga oo pꞌanɨpa Tachi Akꞌõrepa uchiapiji ichia jaradakꞌa, ichi pedee jarapataarã itꞌaideepa: ichia pëida piutꞌee. 
ACT.3.19	Mãpai Tachi Akꞌõrepa kꞌĩsia iru badade pia kꞌĩsiadapꞌeda, kꞌachia oo amáatɨ mãikꞌaapa irude ijã́atɨ, irua pãchi pꞌekꞌau kꞌachia wẽpapikꞌoomerã. 
ACT.3.20	Mãga ooruta pɨrã, Akꞌõrepa parã kꞌãiwee pꞌanapiitꞌee mãikꞌaapa pëiitꞌee Jesucristo, ichia jɨrɨtꞌerada parã kꞌaripapariimerã. 
ACT.3.21	Mamĩda Jesús atꞌãri Akꞌõre eujãde baitꞌee, Akꞌõrepa ne–inaa jõmaweda chiwidi pɨkꞌa ooru misa, chonaarãweda ichi pedee jarapataarã itꞌaideepa jaradapꞌedaakꞌa. 
ACT.3.22	Maapai Moisepa tachi chonaarãmaa mãgaji:
ACT.3.22	‘Akꞌõrepa ichi pedee jarapari uchiapiitꞌee parã tꞌãide mɨ jĩakꞌa. Oopatáatɨ irua jara bɨkꞌa. 
ACT.3.23	Mãgɨ́ Akꞌõre pedee jaraparipa jara bɨ pedee ũri kꞌiniada–e pꞌanɨɨrã Akꞌõre eperãarã pꞌanɨmãiipa ãyaa jërekꞌooitꞌee mãikꞌaapa peekꞌooitꞌee.’ 
ACT.3.24	ʼIchiaba Samuel beedakꞌãriipa jõma apemaarã Akꞌõre pedee jarapataarãpa jarapachida tachia ɨ̃rá unu pꞌanɨ. 
ACT.3.25	Mapa parãpa kꞌawa pꞌanɨ Tachi Akꞌõrepa jarada chonaarãweda ichi pedee jarapataarã itꞌaideepa parã ɨ̃rapemaarã–itꞌee. Ichiaba ichia jarada Abrahammaa parã ɨ̃rapemaarã–itꞌee. Mãgaji Abrahammaa:
ACT.3.25	‘Mɨa na pꞌekꞌau eujãdepemaarã jõmaweda kꞌaripaitꞌeeda aji, pɨdeepa uchiadaitꞌeerã kꞌapꞌɨa pari.’ 
ACT.3.26	Ichia jaradakꞌa Abrahammaa Tachi Akꞌõrepa parã pia ooji, ichi Warra piupꞌeda chokꞌai pꞌirabai atakꞌãri parã tꞌãide. Mãga ooji kꞌinia bada perã parãpa naapɨara ijãadamerã mãikꞌaapa pãchia kꞌachia oopata oo amaadamerã.
ACT.4.1	Atꞌãri Pedro Juan ome pedeemaa pꞌanɨ misa, judiorã pꞌaareerã pachejida Akꞌõre te waibɨa jɨ̃apataarã poro ome. Ichiaba ãchi ome chejida saduceorã.
ACT.4.2	Kꞌĩrau pꞌanajida Pedropa mãikꞌaapa Juanpa jaratee pꞌanadapꞌedaa perã eperãarã piudapꞌeda chokꞌai pꞌirabaidai, Jesús pꞌirabaidakꞌa. 
ACT.4.3	Mapa jita atadachida. Kꞌewara bada perã, carcelde tꞌɨtꞌaanajida, aɨ norema ma nepɨra akꞌɨdaitꞌee. 
ACT.4.4	Mãga oojida mĩda, eperãarã chokꞌaraarãpa Cristode ijãajida, ãrapa jarateedapꞌedaa kꞌaurepa. Ijãapataarã jõmaweda ɨmɨkꞌĩraarã aupai cinco mil paji.
ACT.4.5	Aɨ norema Jerusalende abaamaa see nɨ̃baji judiorã poro waibɨarã, ãchi chonaarã mãikꞌaapa Moisepa pꞌãda jarateepataarã. 
ACT.4.6	Mama baji ichiaba Anás, judiorã pꞌaareerã poro waibɨa pada. Ichiaba baji pꞌaareerã poro waibɨa Caifás, Juan, Alejandro mãikꞌaapa Anás ëreerã awaraarã. 
ACT.4.7	Pedro Juan ome atapijida mãikꞌaapa ãchi kꞌĩrapite bainɨ̃ beepidapꞌeda, iidijida:
ACT.4.7	—¿Kꞌai juapa parãpa jãgee netꞌaa oo pꞌanɨma? maa–e pɨrã ¿kꞌaipa jãgá oopi bɨma? ajida.
ACT.4.8	Akꞌõre Jaure Pedro ome bada perã, pia pꞌanauji:
ACT.4.8	—Judiorã poro waibɨarã mãikꞌaapa chonaarã, 
ACT.4.9	parãpa taimaa iidiruta, sãga nãgɨ́ kꞌayaa bada kꞌaripajida mãikꞌaapa sãga jɨpa beeji. ¿Mãga–ekꞌã? aji. 
ACT.4.10	Pia bɨ. Taipa parã kꞌĩrapite jaradaitꞌee, jõmaweda Israel pidaarãpa kꞌawaadamerã. Nãgɨ́ eperã parã jõmaarã kꞌĩrapite bainɨ̃ bɨ, jɨpa beeji Jesucristo Nazaretdepema juapa, parãpa kurusode peepidapꞌedaa mãikꞌaapa Tachi Akꞌõrepa chokꞌai pꞌirabai atada. 
ACT.4.11	Tachi Akꞌõre Ũraa pꞌãdade jara bɨ:
ACT.4.11	‘Te oopataarãpa mãu kꞌiniada–e padapꞌedaa pipɨara padachi.’ 
ACT.4.12	Mapa Jesucristodepai ijãa pꞌanɨ pɨrã, ɨtꞌaa wãdaitꞌee, maarepida awaraa eperã wẽ–e perã irukꞌa na pꞌekꞌau eujãde, tachi o kꞌachiadeepa kꞌaripa ataitꞌee.
ACT.4.13	Judiorã poroorã arii pꞌanadapꞌedaarãpa unudakꞌãri Pedro mãikꞌaapa Juan jĩpꞌa pedeemaa pꞌanɨ waaweeda–ee, mãikꞌaapa kꞌawaadakꞌãri ãchi eperã jĩpꞌaarã, makꞌɨara kꞌartꞌa tau kꞌawada–ee, akꞌɨtrua para beeji. Kꞌawaajida Jesús ome nipapatapꞌedaa perã, mãga pedeejida. 
ACT.4.14	Ma awara chiwa bada ãchia jɨpadapꞌedaa arii baji. Mapa judiorã poroorãpa pꞌoyaa pꞌanaudakꞌaa paji. 
ACT.4.15	Mãpai ãchia Juan, Pedro, ma chiwa bada ome taawaa uchiapijida. Maapꞌeda pedee para beeji ãchi pitapai:
ACT.4.16	—¿Kꞌãata oodaitꞌeema ajida, jã eperãarã ome? Jõmaweda Jerusalendepemaarãpa kꞌawa pꞌanɨ ãrapa ne–inaa pia oodapꞌedaa, eperãarãpa pꞌoyaa oodakꞌaa ãchi juadoopa. Tachia pꞌoyaa merada–e. 
ACT.4.17	Mamĩda ɨ̃rá jaradáma ajida, ma eperãarãmaa jarateenaadamerã Jesupa ne–inaa oopata, mãga–e pɨrã miapidai.
ACT.4.18	Mãpai waya tꞌɨ̃ pꞌe atajida mãikꞌaapa jarajida waa jarateenaadamerã Jesupa ne–inaa oopata. 
ACT.4.19	Mamĩda Pedropa Juan ome pꞌanaujida:
ACT.4.19	—Pia kꞌĩsíatɨ parãpa. ¿Kꞌãare piata bayama ajida, Akꞌõrepa jara bɨ ooda–e paitꞌee, parã pedee ũri kꞌiniapa? 
ACT.4.20	Taipa unudapꞌedaa mãikꞌaapa ũridapꞌedaa pꞌoyaa nepɨrɨ amaada–eda ajida.
ACT.4.21	Judiorã poroorã arii pꞌanadapꞌedaarãpa ãchi juade iru pꞌanajida mĩda miapidaitꞌee, arajãgaa pëijida eperãarã waidoopa. Jõmaweda eperãarã o–ĩa ɨtꞌaa tꞌɨ̃maa pꞌanapachida Tachi Akꞌõremaa, 
ACT.4.22	Jesús Jaurepa ma eperã jɨpatꞌaada perã, cuarenta años audú iru bɨta.
ACT.4.23	Kꞌena pëidapꞌeda, Pedro Juan ome chejida ãchi kꞌõpꞌãyoorã pꞌanadapꞌedaamaa. Nepɨrɨjida judiorã pꞌaareerã poroorãpa mãikꞌaapa awaraa judiorã poro waibɨarãpa ãchimaa jaradapꞌedaa. 
ACT.4.24	Mãgɨ́ pedee ũridapꞌeda, jõmaweda aukꞌa ɨtꞌaa tꞌɨ̃jida:
ACT.4.24	—Tachi Waibɨa, pɨa pajã, na eujã, pꞌusa mãikꞌaapa ne–inaa jõmaweda aɨde nɨ̃bɨ ooji. 
ACT.4.25	Pɨ Jaurepa tachi chonaa Davidmaa nãga pedeepiji irua pɨde ijãa bada perã:
ACT.4.25	‘¿Kꞌãare–itꞌee awaraa eujãdepemaarã kꞌĩrau pꞌanapatama? Mɨchi eperãarã paara pariatua kꞌĩsiapata. 
ACT.4.26	Na pꞌekꞌau eujãdepema reyrã mãikꞌaapa poro waibɨarã audua pꞌanadairã, pedeeteepata kꞌachia oodaitꞌee. Pedee kꞌachia jarapata Tachi Akꞌõre ãpɨte mãikꞌaapa ichia rey pëida ãpɨte.’ 
ACT.4.27	ʼTachi Waibɨa, pɨa jaradakꞌa David itꞌaideepa, mãga uchiaji. Rey Herodes, Poncio Pilato mãikꞌaapa awaraarã judio–eerã na pꞌuurude pedeeteejida Israel pidaarã ome kꞌachia oodaitꞌee Jesús, pɨa pëida oo chemerã pɨa oopi kꞌinia bɨ. 
ACT.4.28	Mãga oojida pɨa naaweda kꞌĩsia iru badakꞌa. 
ACT.4.29	Ɨ̃rá Tachi Waibɨa, akꞌɨ́ji pɨ ãpɨte kꞌachia pedee pꞌanɨɨrã mãikꞌaapa taimaa waapɨara pɨ ũraa waawee–ee jarateepíji, taipa oo kꞌinia pꞌanadairã pɨa oopi bɨkꞌa. 
ACT.4.30	Ichiaba tai kꞌaripáji kꞌayaa beerã jɨpapataadamerã mãikꞌaapa ne–inaa eperãarãpa pꞌoyaa oodakꞌaa ãchi juadoopa oopataadamerã Jesús tꞌɨ̃de. Iruata pɨchia oopi bɨkꞌa ichita oopari.
ACT.4.31	Ɨtꞌaa tꞌɨ̃ aupadakꞌãri, ãchi pꞌanadapꞌedaamãi wɨrrɨwɨrrɨa nɨ̃beeji. Mãpai jõmaweda Akꞌõre Jaurepa oopi bɨkꞌa oo kꞌinia pꞌaneejida mãikꞌaapa Tachi Akꞌõrepa ooda Jesús piuda kꞌaurepa waawee–ee jarateepachida.
ACT.4.32	Maapai ijãapataarã jõmaweda aukꞌa kꞌĩsiapachida mãikꞌaapa chikꞌaripa pꞌanapachida. Apidaapa ãchi netꞌaa iru pꞌanɨ ãchi–itꞌee aupaida adakꞌaa paji. Jĩpꞌa jõmaarã–itꞌee paji. 
ACT.4.33	Mapa Akꞌõrepa ãchi pia oopachi. Kꞌaripaji Cristopa jɨrɨtꞌeradaarãpa jarateedamerã Jesús chokꞌai pꞌirabaida mãikꞌaapa oodamerã ne–inaa eperãarãpa pꞌoyaa oodakꞌaa ãchi juadoopa. 
ACT.4.34	Ãchi chupɨria pꞌanadakꞌaa paji. Chi eujã iru beerãpa mãikꞌaapa ne–inaa awaraa iru beerãpa netotꞌaapachida. 
ACT.4.35	Mãpai ma pꞌaratꞌa Cristopa jɨrɨtꞌeradaarãmaa teepachida, jedenadamerã wẽe beerãmaa. 
ACT.4.36	Mãga ooji Leví ëreerãdepema Josepa. Mãgɨ́ eperã Chipre isladepema paji. Mãgɨmaa Cristopa jɨrɨtꞌeradaarãpa pedida tꞌɨ̃ bɨjida Bernabé (jara kꞌinia bɨ “Tꞌãri O–ĩapipari”). 
ACT.4.37	Mãgɨ́ eperãpa eujã iru bada netotꞌaaji mãikꞌaapa ma pꞌaratꞌa Cristopa jɨrɨtꞌeradaarãmaa teeji.
ACT.5.1	Mamĩda Bernabepa oodakꞌa ooda–e paji Ananías chi wẽra Safira ome. Mãgɨɨrãpa ãchi eujã netotꞌaajida. 
ACT.5.2	Mamĩda mãgɨ́ eperã chi wẽra ome pedeeteejida pꞌaratꞌa jõma teeda–e paitꞌee Cristopa jɨrɨtꞌeradaarãmaa. Ananiapa mãgɨ́ pꞌaratꞌa ũkꞌurupai teenakꞌãri, 
ACT.5.3	Pedropa mãgaji:
ACT.5.3	—Ananías, ¿pɨ seewa cherukꞌã aji, Akꞌõre Jauremaa, pꞌaratꞌa jõma tee che–ee? ¿Sãapꞌeda oojima Satanapa oopi bɨkꞌa? 
ACT.5.4	¿Jã eujã pɨchide paji–ekꞌã netotꞌaai naaweda? ¿Ma pꞌaratꞌa pɨchide paji–ekꞌã netotꞌaapꞌeda? ¿Sãapꞌeda nãga oo kꞌiniadachima? Pɨa eperãarãmaa seewa–e paji. Akꞌõremaata seewajida aji.
ACT.5.5	Mãga ũriruta, Ananías eujãde piu baainaji. Arii pꞌanadapꞌedaarãpa unudakꞌãri, pꞌerakꞌoodachida. 
ACT.5.6	Mãpai kꞌũtrãarã ũkꞌuruurãpa chi piuda beda atajida mãikꞌaapa ateejida ɨade.
ACT.5.7	Hora õpeemaa Ananías wẽra tꞌĩuji, chi ɨmɨkꞌĩra piuda kꞌawa–ee. 
ACT.5.8	Mãpai Pedropa irumaa iidiji:
ACT.5.8	—¿Wãara nãgɨ́ pꞌaratꞌa pari eujã netotꞌaajidakꞌã? aji.
ACT.5.8	Ichia pꞌanauji:
ACT.5.8	—Netotꞌaajidapɨ.
ACT.5.9	Pedropa mãgaji:
ACT.5.9	—¿Sãapꞌeda parã pedeeteejida Akꞌõre Jauremaa seewadaitꞌee? Ara cherutada aji, pɨ ɨmɨkꞌĩra ɨadeepa. Naade pɨ jida aukꞌa ateedaitꞌeeda aji.
ACT.5.10	Aramata Safira piu baainaji Pedro bɨɨrɨ ikꞌaawa. Kꞌũtrãarã tꞌĩudakꞌãri, unujida piu bɨ. Maapꞌeda ɨanajida chi ɨmɨkꞌĩra ikꞌaawa. 
ACT.5.11	Jõmaweda ijãapataarã mãikꞌaapa awaraarã mãga kꞌawadapꞌedaarã pꞌera para beeji.
ACT.5.12	Atꞌãri Jerusalende pꞌanɨde Cristopa jɨrɨtꞌeradaarãpa oopachida ne–inaa eperãarãpa pꞌoyaa oodakꞌaa ãchi juadoopa. Maapai jõmaweda Cristode ijãapataarã cheepurupachida Salomón Pórtico apatapꞌedaamãi, Tachi Akꞌõre te waibɨa ãukꞌidaa. 
ACT.5.13	Apemaarã judiorã Tachi Akꞌõre te waibɨade tꞌĩupataarã waaweepa araa pꞌanada–e paji ãchi ome. Mamĩda pia pedeepachida ãchi ãpɨte, apemaarã Jerusalendepemaarã ome. 
ACT.5.14	Mãɨrã mãgá tꞌĩuda–e paji mĩda ãchi ome, Cristode ijãapataarã ĩwajida, wẽraarã mãikꞌaapa ɨmɨkꞌĩraarã. 
ACT.5.15	Cristopa jɨrɨtꞌeradaarãpa ne–inaa pia oo pꞌanadapꞌedaa perã, eperãarãpa ãchi kꞌayaa beerã calle jã ikꞌaawa uchia atapachida joipꞌarukꞌa bɨ ɨ̃rɨ, Pedro wãyaa wãkꞌãri, chi jaurepa pida ãra tꞌõbaimerã mãikꞌaapa jɨpamerã. 
ACT.5.16	Ichiaba pꞌuuru kꞌaitꞌa beerãpa Jerusalendee kꞌayaa beerã chokꞌara aneepachida mãikꞌaapa ichiaba eperã netuara merãtɨa bee aneepachida. Tachi Akꞌõrepa jõmaweda jɨpakꞌoopachi Cristopa jɨrɨtꞌeradaarã juapa.
ACT.5.17	Unudakꞌãri jõmaweda Cristopa jɨrɨtꞌeradaarãpa oopata, judiorã pꞌaareerã poro waibɨa mãikꞌaapa ũkꞌuru saduceorã iru ome nipapatapꞌedaarãpa Cristopa jɨrɨtꞌeradaarã kꞌĩra unuamaa iru pꞌaneejida. 
ACT.5.18	Mapa Tachi Akꞌõre te waibɨa jɨ̃apataarãmaa atapijida carcelde tꞌɨkꞌoonadamerã. 
ACT.5.19	Mamĩda pꞌãrikꞌua angelpa carcelde tꞌĩupata ewatꞌaa cheji. Maapꞌeda ãchi taawaa uchiapikꞌooji. Mãpai mãgaji:
ACT.5.20	—Wã́tɨ Tachi Akꞌõre te waibɨadee mãikꞌaapa arii pꞌanɨɨrãmaa jaratéetɨ Cristopa ooda eperãarã kꞌaripaitꞌee ɨtꞌaa wãdamerã.
ACT.5.21	Mãgá aɨ norema tapꞌeweda tꞌĩujida Akꞌõre tede mãikꞌaapa jarateemaa pꞌaneejida.
ACT.5.21	Mãɨmisa ma pꞌaareerã poro waibɨapa mãikꞌaapa ichi ome pꞌanadapꞌedaarãpa tꞌɨ̃ pëijida Junta Supremadepemaarã jõmaweda. Ichiaba carceldeepa Cristopa jɨrɨtꞌeradaarã atapijida. 
ACT.5.22	Mamĩda Akꞌõre te jɨ̃apataarãpa carcelde jɨrɨnadakꞌãri, unuda–e paji. Maperã nepɨrɨ chejida:
ACT.5.23	—Ununajidada ajida, carcel te pia jɨ̃a nɨ̃bɨ, mãikꞌaapa chi jɨ̃apataarã aɨ tꞌaide jɨ̃a pꞌanɨ. Mamĩda ewa atadakꞌãri, apida unuda–e paji.
ACT.5.24	Mãga ũridakꞌãri, ma pꞌaareerã poro waibɨa apemaarã pꞌaareerã poroorã ome mãikꞌaapa Akꞌõre te jɨ̃apataarã poropa kꞌawada–e paji kꞌãata oodai. 
ACT.5.25	Mãga nɨde eperã pacheji mãikꞌaapa mãgaji:
ACT.5.25	—Parãpa carcelde tꞌɨkꞌoodapꞌedaarã Akꞌõre te waibɨade eperãarãmaa jarateemaa pꞌanɨda aji.
ACT.5.26	Aramata Akꞌõre te waibɨa jɨ̃apataarã poro apemaarã jɨ̃apataarã ome wãjida jita pꞌe atade. Mamĩda kꞌĩra jĩpꞌa pꞌe aneejida, eperãarãpa ãchimaa mãupa batꞌadai jĩakꞌaapa. 
ACT.5.27	Pachedakꞌãri, akꞌɨnɨ̃ pꞌaneepijida Junta Suprema kꞌĩrapite. Mãpai ma pꞌaareerã poro waibɨapa mãgaji:
ACT.5.28	—Taipa parãmaa jarajida waa jarateenaadamerã jã eperãpa oopata. Mamĩda mãga ooda–e pꞌanɨ. Waapɨara jõmaweda Jerusalén pidaarãmaa jarateemaa pꞌanɨ. Ma awara táipata jã eperã peetꞌaajidada a jõnɨ.
ACT.5.29	Apemaarã pari Pedropa pꞌanauji:
ACT.5.29	—Taipa ichita Akꞌõrepa oopi bɨkꞌa oodaitꞌeeda aji, eperãpa jara bɨkꞌa oodai kꞌãyaara. 
ACT.5.30	Tachi chonaarãwedapema Akꞌõrépata Jesús, parãpa kurusode peepidapꞌedaa, chokꞌai pꞌirabaipiji. 
ACT.5.31	Tachi Akꞌõrepa iru pꞌirabai atapꞌeda, su–akꞌɨ bɨji ichi juaraare, jõmaarã kꞌãyaara waibɨara bairã. Mama bɨji eperãarã akꞌɨpariimerã mãikꞌaapa o kꞌachiadeepa kꞌaripa atamerã. Kꞌinia baji Jesús piuda kꞌaurepa Israel pidaarãpa pꞌekꞌau kꞌachia oopata oo amaadamerã. Mãgá irua wẽpapikꞌooi ãrapa pꞌekꞌau kꞌachia oopata. 
ACT.5.32	Tachi Akꞌõre Jaurepa ma jõma kꞌawa bɨda aji. Taipa pida ichiaba mãga kꞌawa pꞌanɨda aji, Cristode ijãadakꞌãri, Akꞌõrepa ichi Jaure taimaa pëida perã.
ACT.5.33	Judiorã poroorãpa mãga ũridakꞌãri, Cristopa jɨrɨtꞌeradaarã peekꞌoo kꞌiniadachida. 
ACT.5.34	Mamĩda ãra tꞌãide baji fariseo
ACT.5.35	Tꞌẽepai mãgaji apemaarã judiorã poroorãmaa:
ACT.5.35	—Israel pidaarã, pia kꞌĩsíatɨ ne–inaa oodai naaweda jã eperãarãmaa. 
ACT.5.36	Kꞌirãpátɨ makꞌɨara taarã–e bɨ eperã Teudas apatapꞌedaapa kꞌĩsiaji ichita jõmaarã kꞌãyaara waibɨara pai. Mãgɨ́ eere cuatrocientos ɨmɨkꞌĩraarã pꞌanajida. Mamĩda mãgɨ́ peetꞌaadakꞌãri, iru ome nipapatapꞌedaarã jĩchoodachida. Mãgá ãchia kꞌĩsia iru pꞌanadapꞌedaa jõdachi. 
ACT.5.37	Aɨ tꞌẽepai, Romadepemaarãpa eperãarã tꞌɨ̃ pꞌãpimaa pꞌanadakꞌãri, ichiaba Judas Galileadepemapa mãga kꞌĩsiaji. Eperãarã ũkꞌuruurãpa iru pedee ijãajida. Mamĩda ichiaba peetꞌaadakꞌãri, iru ome nipapatapꞌedaarã ãyaa erreudachida. 
ACT.5.38	Mapa mɨa parãmaa ũraaitꞌee jã eperãarã kꞌachia oonaadamerã. Ãchia jaratee pꞌanɨ pɨrã ãchi kꞌĩsiadeepa mãikꞌaapa ne–inaa oo pꞌanɨ pɨrã ãchi juadoopa, ãchia oopata jõdariyada aji. 
ACT.5.39	Mamĩda Tachi Akꞌõrépata ãchimaa mãga oopi bɨ pɨrã, parãpa pꞌoyaada–eda aji. Kꞌĩrakꞌaupai, Tachi Akꞌõre ome chõomaa pꞌaneedai.
ACT.5.39	Ãchia Gamaliel ũraa ijãajida. 
ACT.5.40	Maapꞌeda Cristopa jɨrɨtꞌeradaarã tꞌɨ̃ pꞌe atajida mãikꞌaapa wɨkꞌoojida. Jarajida waa jarateenaadamerã Jesupa ooda. Maapꞌeda kꞌena pëijida. 
ACT.5.41	Mamĩda Cristopa jɨrɨtꞌeradaarã judiorã poroorã kꞌĩrapiteepa o–ĩa uchiajida, Akꞌõrepa ãchi ita–aria miapida perã Jesús kꞌaurepa. 
ACT.5.42	Maapꞌeda ewari chaa jarateepachida Jesucristota Tachi Akꞌõrepa pëida eperãarã kꞌaripamerã. Mãga jaratee wãpachida Tachi Akꞌõre te waibɨade mãikꞌaapa te bee chaa.
ACT.6.1	Maapai ijãapataarã chokꞌarapɨara ĩwajida. Judiorã griego pedee pedeepataarãpa ɨmɨateejida judiorã hebreo pedee pedeepataarãmaa, ãchia griego pedee pedeepataarã pꞌẽtrãarã pia akꞌɨdakꞌaa pada perã ewari chaa ne–inaa jededakꞌãri kꞌaripadaitꞌee. 
ACT.6.2	Maperã chi doce jɨrɨtꞌeradaarãpa tꞌɨ̃ pëijida jõmaweda Cristode ijãapataarã cheepurudamerã. See nɨ̃beekꞌãri, mãgajida:
ACT.6.2	—Kꞌõpꞌãyoorã, tai jua araada–e ijãapataarã jõmaweda akꞌɨdaitꞌee. Pia–e bɨda ajida, taipa waa jarateeda–e paitꞌee Akꞌõrepa jara pëida Jesucristo kꞌapꞌɨa pari, chi ne–inaa wẽe beerã akꞌɨ kꞌiniapa. 
ACT.6.3	Mapa eperãarã siete jɨrɨtꞌerátɨ ma mimia oodamerã. Jɨrɨdaipia bɨ nãgee eperãarã: kꞌĩsia kꞌawaa beerã; tꞌãri pia beerã mãikꞌaapa Akꞌõre Jaurepa oopi bɨkꞌa oo kꞌinia beerã. 
ACT.6.4	Tai jõdee ɨtꞌaa tꞌɨ̃maa pꞌanadaitꞌee mãikꞌaapa Akꞌõrepa jara pëida jarateedaitꞌeeda ajida.
ACT.6.5	Mãpai ãchia pꞌanaujida:
ACT.6.5	—Pia bɨda ajida.
ACT.6.5	Maapꞌeda jɨrɨtꞌerajida Esteban. Ma eperã Cristode pia ijãaji mãikꞌaapa Akꞌõre Jaurepa oopi bɨkꞌa oopachi. Ichiaba jɨrɨtꞌerajida Felipe, Prócoro, Nicanor, Timón, Pármenas mãikꞌaapa Nicolás Antioquiadepema. Naaweda mãgɨ́ Nicolás Tachi Akꞌõrede ijãakꞌaa bapꞌeda, judiorãpa ijãapatade ijãa baji. 
ACT.6.6	Ma tꞌẽepai ateejida Cristopa jɨrɨtꞌeradaarã pꞌanadapꞌedaamaa. Mãgɨɨrã ɨtꞌaa tꞌɨ̃jida ãchi pari mãikꞌaapa jua bɨjida ãchi ɨ̃rɨ. Mãga oojida akꞌɨpidaitꞌee ma mimia ãchimaa teeruta.
ACT.6.7	Ma tꞌẽepai, Akꞌõrepa ooda Cristo piuda kꞌaurepa waapɨara jarateepachida mãikꞌaapa ijãapataarã waapɨara ĩwapachida Jerusalende. Judiorã ũkꞌuru, pꞌaareerã jida ichiaba Cristode ijãajida.
ACT.6.8	Maapai Jerusalendepemaarã tꞌãide Estebanpa oopachi ne–inaa eperãarãpa pꞌoyaa oodakꞌaa ãchi juadoopa. Mãga oopachi Tachi Akꞌõrepa iru kꞌaripa bada perã. 
ACT.6.9	Mamĩda ewari aba pachejida judiorã Tachi Akꞌõre Ũraa jarateepata tedepema. Ma te tꞌɨ̃jarapachida Esclavoorã Pꞌanadapꞌeda Uchiadapꞌedaa. Mãɨrãpa nepɨra jɨrɨ chejida Estebanmaa. Ãchi ome chejida aukꞌa Cirene pꞌuurudepemaarã, Alejandría pꞌuurudepemaarã, Cilicia eujãdepemaarã mãikꞌaapa Ásia eujãdepemaarã. 
ACT.6.10	Mamĩda aupedeedakꞌãri, Esteban pꞌoyaa kꞌĩupꞌeepidakꞌaa paji, Akꞌõre Jaurepa iru kꞌĩsia kꞌawaapida perã ãchia iidida pꞌanautꞌee. 
ACT.6.11	Mapa awaraarãmaa pꞌaajida seewa jaradamerã ichia pedee kꞌachia pedeemaa bɨ Moisés ãpɨte mãikꞌaapa Tachi Akꞌõre ãpɨte. 
ACT.6.12	Mãgá pꞌuuru pidaarã, judiorã poro waibɨarã mãikꞌaapa Moisepa pꞌãda jarateepataarã kꞌĩraupikꞌoojida Esteban ome. Mãɨrãpa Esteban jita atadapꞌeda, atadachida Junta Suprema kꞌĩrapite Tachi Akꞌõre te waibɨade. 
ACT.6.13	Mãpai ma pꞌaadapꞌedaarã aneejida seewa jaradamerã. Mãɨrãpa mãgajida:
ACT.6.13	—Nãgɨ́ eperãpa ikꞌachia pedeeparida ajida, Tachi Akꞌõre te ãpɨte mãikꞌaapa Moisepa pꞌãda ãpɨte. 
ACT.6.14	Jara bɨ Jesús Nazaretdepemapa nãgɨ́ te tꞌeetꞌaaitꞌee mãikꞌaapa tachimaa waa oopi–e paitꞌee Moisepa pꞌãdade jaradakꞌa, tachia oodamerã.
ACT.6.15	Judiorã poroorãpa mãikꞌaapa arii pꞌanadapꞌedaarãpa Esteban akꞌɨdakꞌãri, chi kꞌĩra ángel kꞌĩrakꞌa unujida.
ACT.7.1	Mãpai pꞌaareerã poro waibɨapa iidiji Estebanmaa:
ACT.7.1	—¿Wãarakꞌã aji, na eperãarãpa jara pꞌanɨ?
ACT.7.2	Irua pꞌanauji:
ACT.7.2	—Mɨchi aukꞌaarã mãikꞌaapa chonaarã, ũrítɨ. Tachi Akꞌõre kꞌĩra wãree bɨpa ichi unupijida aji, tachi akꞌõchona Abrahammaa Mesopotamia eujãde bakꞌãri, Harande banai naaweda. 
ACT.7.3	Akꞌõrepa jaraji:
ACT.7.3	‘Atabëipáde aji, pɨ eujã pɨ ëreerã ome mãikꞌaapa wãpáde aji, mɨa akꞌɨpiitꞌee eujãmaa.’ 
ACT.7.4	Mãpai Abraham uchiaji Caldea eujãdeepa mãikꞌaapa banaji Harande. Tꞌẽepai chi akꞌõre piukꞌãri, Tachi Akꞌõrepa Abraham aneeji na eujãdee tachi ɨ̃rá pꞌanɨmãi. 
ACT.7.5	Mamĩda na eujã maarepida waide tee–e paji irumaa; bɨɨrɨ aba tꞌɨaitꞌee pida. Jĩpꞌa jaraji teeitꞌee irudeepa uchiadaitꞌeerãmaa iru piuda tꞌẽepai, Abraham waide warra wẽe baji mĩda.
ACT.7.6	Ma awara Akꞌõrepa jaraji:
ACT.7.6	‘Pɨdeepa uchiadaitꞌeerã pꞌanapataadaitꞌeeda aji, awaraa eujãde mimiamaa chĩara–itꞌee. Mama esclavoorã pꞌanadaitꞌee mãikꞌaapa jãpemaarãpa ãra miapi iru pꞌanadaitꞌee cuatrocientos años.’ 
ACT.7.7	Mamĩda Akꞌõrepa ichiaba jaraji:
ACT.7.7	‘Mɨa kꞌachia ooitꞌeeda aji, ãra esclavoorã papirutaarã. Tꞌẽepai ãra mamãikꞌaapa uchiadaitꞌee mãikꞌaapa mɨmaa ɨtꞌaa tꞌɨ̃daitꞌeeda aji, na eujãde.’ 
ACT.7.8	Mãgá pedee nɨ̃bɨde Abraham ome, Akꞌõrepa jaraji Abrahampa tauchaa bɨmerã ichi warra kꞌapꞌɨade. Tachi Akꞌõrepa kꞌinia baji mãga oodamerã ichi eperãarãpa akꞌɨpidaitꞌee ichide ijãa pꞌanɨ. Mapa Abraham warra Isaac tꞌokꞌãri, kꞌãima ocho parumaa iru kꞌapꞌɨade tauchaa bɨji. Isaacpa mãga ooji ichi warra Jacob ome. Ichiaba Jacobpa mãga ooji chi warrarã doce ome. Mãɨrãdeepa Israel pidaarã ëreerã doce uchiajida.
ACT.7.9	ʼMãgɨ́ Jacob warrarã pada, tachi chonaarãpa, ãchi ɨ̃pema José kꞌĩra unuamaa iru pꞌanapachida. Maperã netotꞌaajida esclavokꞌa Egiptodee wãyaa wãdapꞌedaarãmaa. Mamĩda Tachi Akꞌõre José ome baji. 
ACT.7.10	Maperã kꞌaripa ataji jõmaweda ne–inaa kꞌachiadeepa. Ma awara kꞌĩsia kꞌawaapiji mãikꞌaapa kꞌinia iru bapiji rey Egiptodepema Faraonmaa. Mãgɨpa José Egiptodepemaarã poro waibɨa papiji ichi palaciode.
ACT.7.11	ʼMa tꞌẽepai jarra oojida Egipto eujãde mãikꞌaapa Canaán eujãde. Maperã makꞌɨara nekꞌodaitꞌee wẽ–e paji. 
ACT.7.12	Mamĩda Jacobpa kꞌawaakꞌãri Egiptode ne–inaa kꞌoitꞌee paraa, jãmaa pëiji ichi warrarã, ne–inaa netode. Mãgɨ́ paji tachi chonaarã naapɨara wãdapꞌedaa. 
ACT.7.13	Aɨ tꞌẽepai wãdakꞌãri, Josepa ichi ɨ̃pemaarãmaa kꞌawaapiji. Madeepa Faraónpa José ëreerã kꞌawaji. 
ACT.7.14	Tꞌẽepai, Josepa jara pëiji chi akꞌõre Jacob mãikꞌaapa chi ëreerã jõmaweda chedamerã Egiptodee. Ãchi setenta y cinco paji. 
ACT.7.15	Mãgapɨ Jacob banaji Egiptode. Mama jai–idaaji. Ichiaba mama tachi chonaarã jai–idaajida. 
ACT.7.16	Jacob bɨɨrɨ mãikꞌaapa chi warrarã bɨɨrɨ ateejida Siquem pꞌuurudee mãikꞌaapa mama ɨajida Abrahampa Hamor ëreerã juakꞌaawa netoda jãɨrade.
ACT.7.17	ʼEwari kꞌaitꞌa pakꞌãri Tachi Akꞌõrepa uchiapiitꞌee Abrahamdeepa uchiadapꞌedaarã Egiptodeepa ichia jaradakꞌa, ãchi chokꞌara pꞌanajida, ĩwa pꞌanadapꞌedaa perã. 
ACT.7.18	Maapai Egiptodepema reypa José kꞌawa–e pada Faraón paji.
ACT.7.19	Mãgɨ́ reypa tachi chonaarã kꞌũraji waa ĩwanaadamerã. Ãchi chupɨria ooji. Jaraji ãchi warrarã ewaa tꞌo kꞌedeerã ita–aria piupidamerã. 
ACT.7.20	Maapai tꞌoji Moisés. Tachi Akꞌõrepa mãgɨ́ warra chai pia akꞌɨji. Mapa chi akꞌõreerãpa atane õpee warimaa iru pꞌanajida ãchi tede. 
ACT.7.21	Mamĩda pꞌoyaa waa merada–e paji. Mapa ituaba atabëidakꞌãri, Faraón kꞌaupa unu ataji mãikꞌaapa wari ataji ichi warrakꞌa. 
ACT.7.22	Mãgapɨ Moisés wariji Egipto pidaarã tꞌãide mãikꞌaapa kꞌawaa wãji ne–inaa kꞌĩra tꞌãdoo Egiptodepemaarãpa kꞌawa pꞌanadapꞌedaakꞌa. Mãpai jõmaarãpa iru kꞌawajida, irua pedeeda kꞌaurepa mãikꞌaapa ooda kꞌaurepa.
ACT.7.23	ʼ‘Cuarenta años iru bakꞌãri, kꞌĩsiaji wãitꞌee Israel pidaarã akꞌɨde, ichi aukꞌaarã pada perã. 
ACT.7.24	Mamĩda unukꞌãri Egiptodepemapa ichi aukꞌaa sĩmaa bɨ, Moisepa kꞌaripanaji mãikꞌaapa ma Egipto pida pee atapëiji.’ 
ACT.7.25	Moisepa kꞌĩsiaji ichi aukꞌaarãpa ijãadai Tachi Akꞌõrepa ichi pëida ãchi kꞌaripamerã. Mamĩda ãchia mãga ooda–e paji.
ACT.7.26	‘Aɨ norema unuji Israel pidaarã omé chõomaa pꞌanɨ. Mãgá chõonaadamerã mãgaji: “¿Pãchi aukꞌaarã–ekꞌã aji, jãgá chõo jõnadaitꞌee?” 
ACT.7.27	Mãpai chi kꞌõpꞌãyo sĩmaa badapa Moisés sĩatꞌaaji mãikꞌaapa mãgaji: “¿Kꞌaipa pɨ tai porokꞌa bɨjima aji, taipa oopata akꞌɨmerã? 
ACT.7.28	¿Mɨ peetꞌaa kꞌinia bɨkꞌã aji, nuweda Egipto pida peetꞌaadakꞌa?” ’ 
ACT.7.29	Mãga ũrikꞌãri, Moisés mirudachi. Maapꞌeda tꞌɨmɨ́ wãji Madián eujãdee. Mama banaji kꞌĩra tewaraakꞌa. Ariipema wẽra atapꞌeda, warrarã omé paraaji.
ACT.7.30	ʼCuarenta años wãyaapꞌeda, ewari aba Moisés baji eujã pania wẽe bɨmãi Sinaí ee kꞌaitꞌa. Mama bɨde unuji pakꞌuru jepꞌeda tꞌɨpɨtaukꞌa urua nɨ̃bɨ, angelpa aɨde ichi unupi bada perã.
ACT.7.31	Mãgá urua unukꞌãri, Moisés kꞌaitꞌaara wãji pi–iara akꞌɨitꞌee kꞌãata mãga bɨ. Mãga nɨde ũriji Tachi Akꞌõrepa mãgaru:
ACT.7.32	‘Mɨ pɨ chonaarã Akꞌõre Waibɨa; Abraham, Isaac, Jacob ijãadapꞌedaa Akꞌõre Waibɨa.’ 
ACT.7.32	Mãga ũrikꞌãri, Moisés bɨɨrɨ wëre nɨ̃beeji pꞌera nɨ̃bɨpa mãikꞌaapa pꞌoyaa akꞌɨkꞌaa paji ma pakꞌurumaa. 
ACT.7.33	Mãpai Tachi Akꞌõrepa mãgaji:
ACT.7.33	‘Pɨchi chancla ẽratꞌaapáde aji, nama pɨ mɨ kꞌĩrapite bainɨ̃ bairã. 
ACT.7.34	Mɨa kꞌawa bɨ mɨ eperãarã chupɨria chitoonɨ Egiptode. Ũri bɨ ãchi bia chitoonɨ. Mapa cheji kꞌaripaitꞌee. Pɨa aukꞌa kꞌaripanáji. Mɨa pɨ Egiptodee pëiitꞌeeda aji.’ 
ACT.7.35	ʼAɨ naaweda ãchia Moisés pedee ũri kꞌiniada–e paji nãga pꞌanauda perã:
ACT.7.35	‘¿Kꞌaipa pɨ tai porokꞌa bɨjima ajida, taipa oopata akꞌɨmerã?’ 
ACT.7.35	Mãgá yiaraa pɨkꞌa iru pꞌanajida mĩda, Tachi Akꞌõrepa ichi ángel pakꞌuru ɨɨrɨ–idaade unupida kꞌapꞌɨa pari Moisés pëiji ãchi porokꞌa. Tachi Akꞌõrepa kꞌinia baji Moisepa ãchi uchia atamerã Egipto pidaarã juadeepa. 
ACT.7.36	Mãgá Moisepa tachi chonaarã uchia pꞌe ataji Egiptodeepa. Ichia ne–inaa ooji eperãarãpa pꞌoyaa oodakꞌaa ãchi juadoopa mãgɨ́ eujãde, Mar Rojode mãikꞌaapa cuarenta años wãyaaruta misa eujã pania wẽe bɨde. 
ACT.7.37	Mãgɨ́ Moisepa jaraji Israel pidaarãmaa:
ACT.7.37	‘Parãdeepa Akꞌõrepa uchiapiitꞌee ichi pedee jarapari mɨ jĩakꞌa.’ 
ACT.7.38	Pꞌanadakꞌãri eujã pania wẽe bɨde, Israel pidaarã pari Moiseta pedeeji ángel ome Sinaí eede. Ichiata Akꞌõrepa jarada naapɨara pꞌãji, tachi chonaarãpa mãikꞌaapa tachia mãgɨ́ ũraa ijãadapꞌeda, ichita pꞌanapataadamerã.
ACT.7.39	ʼMamĩda tachi chonaarãpa iru pedee ijãa kꞌiniada–e paji. Ma kꞌãyaara waya Egiptodee wã kꞌiniadachida. 
ACT.7.40	Mapa Moisés wẽ–e pakꞌãri, ichi ɨ̃pema Aaronmaa mãgajida:
ACT.7.40	‘Tachi–itꞌee akꞌõre waibɨarã oopáde ajida, tachi naa o jaratee wãdamerã, kꞌawada–e pꞌanadairã sãgataji jã Moisés ome, Egiptodeepa tai ãyaa aneeda.’ 
ACT.7.41	Mãpai oojida pꞌakꞌa chakꞌekꞌa aɨ kꞌĩrapite ɨtꞌaa tꞌɨ̃daitꞌee. Ne–animalaarã peejida aɨ kꞌĩrapite paadaitꞌee mãikꞌaapa fiesta oojida o–ĩapa, ma pꞌakꞌa chakꞌekꞌa ooda–itꞌee. 
ACT.7.42	Maperãpɨ Tachi Akꞌõre ãchi ikꞌaawaapa ãyaa wãji. Mapa pajãde nɨ̃bɨ ne–inaamaa ɨtꞌaa tꞌɨ̃pachida, Tachi Akꞌõremaa ɨtꞌaa tꞌɨ̃dai kꞌãyaara. Oojida Akꞌõre pedee jarapataarãpa pꞌãdapꞌedaade jara bɨkꞌa:
ACT.7.42	‘Israel pidaarã, parã cuarenta años eujã pania wẽe bɨde pꞌanadakꞌãri, ¿mɨ–itꞌee ne–animalaarã peedapꞌeda, paapachidakꞌã, mɨde ijãa pꞌanadapꞌedaa perã? 
ACT.7.43	Ma kꞌãyaara parãpa ɨtꞌaa tꞌɨ̃pachida Canaandepemaarã akꞌõre waibɨa Molocmaa mãikꞌaapa Egiptodepemaarã akꞌõre waibɨa Refanmaa. Mɨa mãga kꞌawa bɨ ne–inaa pãchi juapa oodapꞌedaa atee pꞌanadapꞌedaa perã pãchi wãrutamaa. Mapa mɨa parã ãyaa jërekꞌooitꞌeeda aji, Babilónia pꞌuuru kꞌãyaara tꞌɨmɨara.’ 
ACT.7.44	ʼTachi chonaarã eujã pania wẽe bɨde pꞌanadakꞌãri, ateepachida Tachi Akꞌõre te ne–edee ooda, kꞌirãpadaitꞌee Tachi Akꞌõre arii bɨ ãchi ome. Mãgɨ́ te oojida Tachi Akꞌõrepa Moisemaa akꞌɨpidakꞌa. Oojida aɨde ɨtꞌaa tꞌɨ̃pataadaitꞌee Tachi Akꞌõremaa.
ACT.7.45	Ma tꞌẽepai tachi chonaarã mãgɨ́ tede ɨtꞌaa tꞌɨ̃pachida ãchi chonaarãpa oodapꞌedaakꞌa. Mapa Tachi Akꞌõrepa awaraa pꞌuuru ome jura chõo pꞌoyaapikꞌãri, Josué ome chedapꞌedaarãpa ãchi ome aneejida mãgɨ́ te ne–edee ooda. Mãgá iru pꞌanapachida David rey parumaa. 
ACT.7.46	Tachi Akꞌõrepa Rey David kꞌinia iru bapachi. Mapa Davidpa iidiji Tachi Akꞌõremaa te waibɨa oo teeitꞌee, te pia oo kꞌinia bada perã Jacobpa ijãadapꞌedaa Akꞌõre–itꞌee. 
ACT.7.47	Mamĩda David warra Salomonpa Tachi Akꞌõre te waibɨa ooji. 
ACT.7.48	Salomonpa mãgɨ́ te ooji mĩda, kꞌawa pꞌanɨ Tachi Akꞌõre Waibɨa bakꞌaa te eperãarã juapa oodade. Mãga kꞌawa pꞌanɨ Akꞌõre pedee jaraparipa jarada perã:
ACT.7.49	‘Mɨ, Jõmaarã Rey, ɨtꞌarita baparida aji, mãikꞌaapa eujã mɨ jua ekꞌari bɨ. ¿Te kꞌãaredeeta mɨmaa oo teedaitꞌeema? ¿Sãmata mɨ ɨ̃inaitꞌeema? 
ACT.7.50	¿Mɨchi juadoopa jõmaweda ooji–ekꞌã? aji.’ 
ACT.7.51	Mãpai Estebanpa mãgaji:
ACT.7.51	—Parãpa Tachi Akꞌõrede ijãa pꞌanɨda apata mĩda, tꞌãri kꞌachia–idaa pꞌanapatada aji, ijãadakꞌaa beerãkꞌa. Ma awara kꞌɨɨrɨ kꞌisua pꞌanapata, oo kꞌiniadakꞌaa perã Akꞌõre Jaurepa oopi bɨkꞌa. Pãchi chonaarã́kꞌapɨ pꞌanɨ. 
ACT.7.52	Parã chonaarãpa ichita Tachi Akꞌõre pedee jarapataarã jɨrɨjida peedaitꞌee. Peejida chi pꞌekꞌau kꞌachia wẽe bɨ cheitꞌee bɨda apatapꞌedaarã. Maapꞌeda chi pꞌekꞌau kꞌachia wẽe bɨ chekꞌãri Tachi Akꞌõrepa oopi bɨkꞌa ooitꞌee, iru ichiaba jita atapidapꞌeda, peepijida parãpa. 
ACT.7.53	Parã́pata Akꞌõre Ũraa iru pꞌanapata angeleerã kꞌaurepa. Mamĩda atꞌãri ooda–e pꞌanɨda aji, mãgɨ́ ũraa jara bɨkꞌa.
ACT.7.54	Mãga ũridakꞌãri, tꞌãri kꞌachiapa Esteban peetꞌaa kꞌinia pꞌaneejida. 
ACT.7.55	Mamĩda Akꞌõre Jaure ichi ome bada perã, ɨtꞌaa akꞌɨji mãikꞌaapa unuji Akꞌõre kꞌĩra wãree mãikꞌaapa Akꞌõre juaraare Jesús bainɨ̃ bɨ. 
ACT.7.56	Mãpai mãgaji:
ACT.7.56	—Akꞌɨdapáde aji. Mɨa unu bɨ pajã ewa nɨ̃bɨ mãikꞌaapa unu bɨ Eperã Akꞌõre Truadepema Akꞌõre Waibɨa juaraare.
ACT.7.57	Mamĩda ãchi kꞌɨɨrɨ tꞌapꞌakꞌoodachida mãikꞌaapa golpe biadapꞌeda, jõmaweda iru ɨ̃rɨ wãjida. 
ACT.7.58	Jerusalén pꞌuurudeepa uchia atadapꞌeda, mãupa batꞌamaa pꞌaneejida iru peetꞌaadaitꞌee. Aukꞌa kꞌaripajida Esteban ɨmɨateedapꞌedaarãpa. Ãchi ɨ̃rɨpema pꞌaru jɨ̃patapꞌedaa ata bɨjida eperã Saulo apatapꞌedaa bɨɨrɨ ikꞌaawa irua akꞌɨmerã, ãchia mãu batꞌaruta misa.
ACT.7.59	Mãupa batꞌamaa pꞌanɨde Esteban ɨtꞌaa tꞌɨ̃ji:
ACT.7.59	—Tachi Waibɨa Jesús, mɨ jaure pɨchimaa atéeji.
ACT.7.60	Tꞌẽepai bedabaiji mãikꞌaapa golpe ɨtꞌaa tꞌɨ̃ji:
ACT.7.60	—Tachi Waibɨa, ãchi chupɨria kꞌawáaji, mɨ nãgá kꞌachia oo pꞌanɨ mĩda.
ACT.7.60	Mãga jarapꞌeda, piuji.
ACT.8.1+ACT.8.2	Esteban peedakꞌãri, Saulo mama baji akꞌɨitꞌee, ichi judiorã poroorã eere bada perã. Esteban piupꞌeda, ũkꞌuru Tachi Akꞌõrede ijãapataarãpa ɨajida; ichiaba audú jẽejida iru–itꞌee.
ACT.8.1+ACT.8.2	Ma ewatedeepa Jerusalende Cristode ijãadakꞌaa beerãpa irude ijãapataarã jɨrɨjida peedaitꞌee. Mapa jõmaweda mirukꞌoodachida Judea eujãdee mãikꞌaapa Samaria eujãdee. Cristopa jɨrɨtꞌeradaarã aupai miruda–e paji. 
ACT.8.3	Mãgá jɨrɨ pꞌanɨ misa, Saulopa Cristode ijãapataarã aukꞌa jɨrɨpachi. Te chaa tꞌĩu wãpachi wẽraarã ɨmɨkꞌĩraarã ome jita pꞌeitꞌee. Maapꞌeda carcelde tꞌɨpikꞌoopachi.
ACT.8.4	Saulopa mãga oo baji mĩda, chi Jerusalendeepa mirudapꞌedaarãpa jaratee wãpachida Cristopa ooda eperãarã kꞌaripaitꞌee ãchi wãrutamaa. 
ACT.8.5	Felipe wãji Samaria eujãdee mãikꞌaapa Cristopa ooda jarateepachi. 
ACT.8.6	Arii pꞌanadapꞌedaarãpa mãga ũridakꞌãri mãikꞌaapa unudakꞌãri irua ooda eperãarãpa pꞌoyaa oodakꞌaa ãchi juadoopa, waapɨara kꞌawa kꞌinia pꞌanajida. 
ACT.8.7	Mama Felipepa uchiapikꞌoopachi netuaraarã merãtɨa bee eperãarã chokꞌara kꞌapꞌɨadeepa. Mãgɨ́ netuaraarã ãra kꞌapꞌɨadeepa bia uchia wãpachida. Ma awara Felipepa jɨpakꞌoopachi eperãarã chokꞌara chiwa beerã mãikꞌaapa pꞌoyaa ãchi bɨɨrɨpa pia nipadakꞌaarã. 
ACT.8.8	Maperã ma pꞌuurudepemaarã o–ĩa pꞌanapachida.
ACT.8.9	Mamĩda mama bapachi eperã tꞌɨ̃jarapatapꞌedaa Simón. Mãgɨpa petau tau kꞌawaa baji mãikꞌaapa ma eujãdepemaarã kꞌũra pꞌe iru bapachi ichia oo bɨ kꞌaurepa. Mapa ãchi tꞌãide eperã waibɨakꞌa bapachi. 
ACT.8.10	Waibɨara beerã, ekꞌariara beerãpa paara iru pedee ũri kꞌinia pꞌanapachida mãikꞌaapa mãgapachida:
ACT.8.10	—Tachi Akꞌõrépata irumaa nãga oopi bɨ.
ACT.8.11	Irua jararu ijãapachida, ichi petau taupa kꞌũrapꞌe iru bada perã. Taarãji ma kꞌapɨte bɨ. 
ACT.8.12	Mama bɨde Felipepa jarateeji: Jesucristo Tachi Akꞌõrepa pëida mãikꞌaapa iru kꞌaurepa Tachi Akꞌõrepa eperãarã pꞌekꞌau kꞌachia wẽpapikꞌoopari. Mãga ijãadakꞌãri, mãpema ɨmɨkꞌĩraarã mãikꞌaapa wẽraarã poro choopijida. 
ACT.8.13	Simonpa pida ijãaji. Maapꞌeda poro choopiji mãikꞌaapa nipaji Felipe ome. Unukꞌãri Felipepa ne–inaa oo bɨ eperãarãpa pꞌoyaa oodakꞌaa ãchi juadoopa, ichia kꞌawa–e bapachi sãga kꞌĩsiai.
ACT.8.14	Cristopa jɨrɨtꞌeradaarã Jerusalende pꞌanadapꞌedaarãpa ũridakꞌãri Samaria pidaarãpa ijãaruta Akꞌõrepa ooda Cristo piuda kꞌaurepa, mamaa pëijida Pedro Juan ome. 
ACT.8.15	Arii panadakꞌãri, ɨtꞌaa tꞌɨ̃jida Samaria pidaarã Cristode ijãapataarã pari, Tachi Akꞌõre Jaure ãra ome ba chemerã, 
ACT.8.16	waide Akꞌõre Jaure ãra kꞌapꞌɨade ba che–e bada perã. Jĩpꞌa poro choopijida Tachi Waibɨa Jesús tꞌɨ̃de, akꞌɨpidaitꞌee irude ijãadapꞌedaa. 
ACT.8.17	Mãpai Pedropa mãikꞌaapa Juanpa jua bɨdakꞌãri ãra ɨ̃rɨ, mãgá Akꞌõre Jaure ba cheji ãra ome.
ACT.8.18	Simonpa unukꞌãri Akꞌõre Jaure che bɨ Cristopa jɨrɨtꞌeradaarãpa jua bɨrutade eperãarã ɨ̃rɨ, pꞌaratꞌa teeitꞌee paji, ichia aukꞌa mãga ooitꞌee. 
ACT.8.19	Mãgaji:
ACT.8.19	—Mɨmaa kꞌawaapidapáde aji, ichiaba mɨa jua bɨkꞌãri eperã ɨ̃rɨ, Akꞌõre Jaure iru ome ba chemerã.
ACT.8.20	Mãpai Pedropa pꞌanauji:
ACT.8.20	—¡Pɨchi pꞌaratꞌa ome atua baibeepáde aji, kꞌĩsia bairã neto atai Tachi Akꞌõrepa oopipari ichi jɨrɨtꞌeradaarãmaa! 
ACT.8.21	Pɨa na mimia pꞌoyaa oo–e, Akꞌõre kꞌĩrapite kꞌĩra jĩpꞌa kꞌĩsia–e bairã. 
ACT.8.22	Mãgá kꞌĩsia amáaji mãikꞌaapa Tachi Akꞌõremaa chupɨria iidíji. Mãga oorura, Tachi Akꞌõrepa perdonaaipɨ pɨa kꞌachia oo kꞌinia bɨ. 
ACT.8.23	Mɨa mãga jara bɨ kꞌawa bairã pɨ tꞌãride tai ome kꞌĩrau bɨ, waibɨara paruta perã pɨ kꞌãyaara nãpemaarã kꞌĩrapite. Wãara pɨ atꞌãri pꞌekꞌau kꞌachia jua ekꞌari bɨ.
ACT.8.24	Mãpai Simonpa pꞌanauji:
ACT.8.24	—Parãpa Akꞌõremaa chupɨria iididapáde aji mɨ pari, mɨ baainaamerã parãpa mɨmaa jaradapꞌedaade.
ACT.8.25	Maapꞌeda Pedropa Juan ome ma pꞌuurudepemaarãmaa jarajida ãchia unudapꞌedaa Jesús ome nipadakꞌãri. Ichiaba Tachi Akꞌõrepa jara pëida jarateejida. Ma tꞌẽepai chejida Jerusalendee. Mamĩda ode Samariade pꞌuuru bee chaa jaratee che wãpachida Tachi Akꞌõrepa pedee pia jara pëida Cristode.
ACT.8.26	Ma tꞌẽepai, Tachi Akꞌõrepa ichi ángel pëiji Felipemaa jaramerã:
ACT.8.26	—Wã́ji barree, Jerusalendeepa chonaarãwedapema Gaza pꞌuurudee wãpari ode. Mãgɨ́ o wãyaapari eujã pania wẽe bɨde.
ACT.8.27	Mãpai Felipe wãji mãikꞌaapa ode unuji eperã Etiopía eujãdepema. Mãgɨ́ Etiopiadepemaarã poro waibɨara paji. Ãchi reina pꞌaratꞌa jɨ̃apari paji. Ichi wã baji Jerusalendee Tachi Akꞌõremaa ɨtꞌaa tꞌɨ̃de. 
ACT.8.28	Mata waya che wãji ichi eujãdee. Su–akꞌɨ baji ichi caballopa jidiupata carrode mãikꞌaapa lee wãji chonaarãwedapema Akꞌõre pedee jarapari Isaíapa pꞌãda.
ACT.8.29	Mãgá wãde, Akꞌõre Jaurepa mãgaji Felipemaa:
ACT.8.29	—Wã́ji jã carro kꞌaitꞌa.
ACT.8.30	Felipe ma carro ikꞌaawa pakꞌãri, ũriji Etiopiadepemapa Isaíapa pꞌãda leemaa bɨ. Mãpai iidiji:
ACT.8.30	—¿Kꞌawa bɨkꞌã aji, kꞌãata jara kꞌinia bɨ pɨa leemaa bɨ?
ACT.8.31	Etiopiadepemapa pꞌanauji:
ACT.8.31	—¿Sãga mɨa kꞌawaayama aji, apidaapa mɨmaa jarateeda–eeta?
ACT.8.31	Mãpai Felipemaa chupɨria iidiji bataumerã mãikꞌaapa ichi ikꞌaawa su–akꞌɨ beemerã. 
ACT.8.32	Isaíapa pꞌãdadepema ichia leemaa badade nãga pꞌã baji:
ACT.8.32	‘Iru ateejida oveja ateepatakꞌa chi peepatamaa. Ara oveja kꞌĩupꞌee baparikꞌa chi kꞌara tꞌɨɨmaa pꞌanadakꞌãri, mãga pɨkꞌa iru kꞌĩupꞌee baji. 
ACT.8.33	Iru kꞌĩra nejasiapijida mãikꞌaapa maarepida chupɨria kꞌawada–e paji. Ãchi audú tꞌãri kꞌachia–idaa pꞌanadapꞌedaa perã, pee atapëijida. Maperã irudeepa warra apida uchiada–e paji. Mãgá iru peedakꞌãri, uchiapijida na pꞌekꞌau eujãdeepa.’ 
ACT.8.34	Mãpai Etiopiadepemapa Felipemaa iidiji:
ACT.8.34	—Mɨ chupɨria kꞌawáaji. ¿Kꞌaideta pedeemaa bɨma aji, na Akꞌõre pedee jaraparipa; ichide wa awaraa eperãde?
ACT.8.35	Mãpai Felipepa ma Etiopiadepemamaa mãgaji:
ACT.8.35	—Pɨa leemaa bɨ Tachi Akꞌõre Warrade; Jesús pꞌasada.
ACT.8.35	Mãpai Felipepa jarateemaa beeji jõma Jesupa ooda eperãarã kꞌaripaitꞌee. 
ACT.8.36	Maapꞌeda waawipai ode wãyaadakꞌãri pania paraamãi, mãgɨ́ eperãpa mãgaji:
ACT.8.36	—Nama pania paraa. ¿Sãapꞌeda mɨ poro choo–ema? aji.
ACT.8.37	[Felipepa pꞌanauji:
ACT.8.37	—Pɨa wãara Jesucristode ijãa bɨ pɨrã, pia bɨda aji.
ACT.8.37	Ma eperãpa mãgaji:
ACT.8.37	—Mɨa ijãa bɨda aji, Jesucristo Tachi Akꞌõre Warra.]
ACT.8.38	Ma carro tꞌɨbaipipꞌeda, ãchi omee weda ɨrabaijida mãikꞌaapa wãjida pania paraamaa. Mama Felipepa poro chooji. 
ACT.8.39	Paniadeepa uchiadakꞌãri, Felipe wẽpadachi Tachi Akꞌõre Jaurepa ateeda perã. Ma Etiopiadepemapa waa unu–e paji. Mamĩda ichi o–ĩa wãji ichi eujãdee. 
ACT.8.40	Mãɨmisa Akꞌõre Jaurepa Felipe uchiapiji Azoto pꞌuurude. Mamãikꞌaapa pꞌuuru bee chaa Cristopa ooda eperãarã kꞌaripaitꞌee jaratee wãpachi Cesarea pꞌuurude panarumaa.
ACT.9.1	Felipepa mãga oo bɨ misa, Saulopa Cristode ijãapataarã peekꞌooitꞌeeda apachi. Mapa wãji judiorã pꞌaareerã poro waibɨamaa 
ACT.9.2	mãikꞌaapa iidiji kꞌartꞌa pꞌã teedamerã. Kꞌĩsia iru baji wãitꞌee Damasco pꞌuurudee Tachi Akꞌõre Ode Pꞌanɨɨrãda apata jɨrɨde, ɨmɨkꞌĩraarã wẽraarã ome, mãgɨɨrã jita pꞌe ateeitꞌee Jerusalendee. Ma kꞌartꞌa pꞌãdapꞌedaade jaraji Saulopa oo kꞌinia bɨ, judiorã poroorãpa Tachi Akꞌõre Ũraa jarateepata te bee chaa kꞌawaadamerã mãikꞌaapa kꞌaripadamerã. 
ACT.9.3	Ma kꞌartꞌa pꞌãdapꞌedaa atapꞌeda, Saulo wãji. Damasco kꞌaitꞌa pa wãkꞌãri, ɨtꞌariipa ichi ɨ̃rɨ ɨ̃daa jẽra tꞌĩudachi. 
ACT.9.4	Mãga unukꞌãri, Saulo eujãde baainaji. Maapꞌeda pedee ũriji:
ACT.9.4	—Saulo, Saulo ¿sãapꞌeda mɨchideerã jɨrɨ nima? aji.
ACT.9.5	Saulopa iidiji:
ACT.9.5	—¿Pɨ, kꞌaima? aji.
ACT.9.5	Chi pedee badapa pꞌanauji:
ACT.9.5	—Mɨ Jesupɨ, pɨa jɨrɨ ni eperãarã poro waibɨa. 
ACT.9.6	Pꞌirabáiji mãikꞌaapa wã́ji pꞌuurudee. Mama jaradai pɨa kꞌãata ooitꞌee.
ACT.9.7	Saulo ome wã nipadapꞌedaarã pedee wẽe akꞌɨnɨ̃ pꞌaneejida pꞌera jõnɨpa, ãrapa pedee ũridapꞌedaa perã. Mamĩda unuda–e paji kꞌaipata pedee bɨ. 
ACT.9.8	Ma tꞌẽepai Saulo pꞌirabaidachi. Mamĩda tau ẽekꞌãri, maarepida unukꞌaa paji. Mãgá juade jitadapꞌeda, ateejida Damascodee. 
ACT.9.9	Kꞌãima õpee mama baji tau pꞌãriu; maarepida ne–inaa to–ee mãikꞌaapa nekꞌo–ee.
ACT.9.10	Ma pꞌuurude bapachi eperã Cristode ijãapari, tꞌɨ̃jarapatapꞌedaa Ananías. Saulo mãga bɨ misa, Akꞌõrepa kꞌãimokꞌaraa pɨkꞌa bɨde Ananías tꞌɨ̃jaraji. Ichia pꞌanauji:
ACT.9.10	—Tachi Waibɨa, mɨ nama bɨda aji.
ACT.9.11	Akꞌõrepa mãgaji:
ACT.9.11	—Wã́ji calle tꞌɨ̃jarapata Derechamaa mãikꞌaapa Judas tede iidíji Tarso pida, tꞌɨ̃jarapata Saulo. Mãgɨpa mɨmaa ɨtꞌaa tꞌɨ̃maa bɨda aji. 
ACT.9.12	Mãgɨmaa kꞌãimokꞌaraa pɨkꞌa bɨde mɨa unupijida aji, eperã tꞌɨ̃jarapata Ananías wãru irumaa mãikꞌaapa jua bɨru iru ɨ̃rɨ, waya pia unumerã.
ACT.9.13	Mãga ũrikꞌãri, Ananiapa mãgaji:
ACT.9.13	—Tachi Waibɨa, mɨa ũridooda aji, jã eperãpa pɨde ijãapataarã miapida Jerusalende. 
ACT.9.14	Ɨ̃rá nama che bɨ pꞌaareerã poroorãpa kꞌaripa kꞌinia pꞌanadairã. Maperã pëijidada aji, pɨde ijãapataarã jita pꞌe atade.
ACT.9.15	Mamĩda Akꞌõrepa pꞌanauji:
ACT.9.15	—Wãpáde aji, mɨa iru jɨrɨtꞌerada perã mɨ ũraa jarateenamerã awaraa eujãdepemaarãmaa mãikꞌaapa ãchi reyrãmaa, ichiaba Israel pidaarãmaa. 
ACT.9.16	Mɨa irumaa kꞌawapiitꞌeeda aji, sãgapɨ iru mia iru pꞌanapataadaitꞌee, mɨa ooda jaratee kꞌinia bɨ kꞌaurepa.
ACT.9.17	Maapꞌeda Ananías wãji Saulo badamaa. Teeda panapꞌeda, jua bɨji iru ɨ̃rɨ mãikꞌaapa mãgaji:
ACT.9.17	—Kꞌõpꞌãyo Saulo, pɨa unuda ode che wãkꞌãri, Tachi Waibɨa Jesupata mɨ pëijida aji, pɨa waya unumerã mãikꞌaapa Tachi Akꞌõre Jaure ome beemerã.
ACT.9.18	Aramata Saulo taudeepa chikꞌo escamakꞌa baaijida mãikꞌaapa waya pia unu beeji. Maapꞌeda poro choopiji Ananiamaa. 
ACT.9.19	Tꞌẽepai nekꞌoji waya juatau paraaitꞌee. Ewari chokꞌara–ee beeji Damascodepemaarã Cristode ijãapataarã ome.
ACT.9.20	Saulopa jarateenapachi Akꞌõre Ũraa jarateepata tede. Jarapachi Jesuta Tachi Akꞌõre Warra. 
ACT.9.21	Mãga ũridakꞌãri, jõmaarãpa akꞌɨtrua para beepachi mãikꞌaapa mãgapachida:
ACT.9.21	—¿Nãgɨ́ paji–ekꞌã ajida, Jerusalende jɨrɨ nipapata peeitꞌee jõmaweda Jesude ijãapataarã? ¿Ichiaba nama cheji–ekꞌã ajida, ijãapataarã jita pꞌe ateede pꞌaareerã poroorãmaa?
ACT.9.22	Mãga jarapachida mĩda, Saulopa ewari chaa waapɨara jarateepachi Jesuta Tachi Akꞌõrepa pëida eperãarã kꞌaripamerã. Mapa judiorã Damascode pꞌanapatapꞌedaarãpa kꞌawadakꞌaa paji kꞌãata kꞌĩsiadai.
ACT.9.23	Ma tꞌẽepai taarã pakꞌãri, judiorãpa pedeeteejida Saulo peetꞌaadaitꞌee. 
ACT.9.24	Mamĩda ichia kꞌawaa ataji. Ãstaawa mãikꞌaapa pꞌãrikꞌua pꞌuuru tꞌĩupata chaa otꞌewa pꞌanapachida uchiakꞌãri jita atadaitꞌee. 
ACT.9.25	Mamĩda ijãapataarãpa kꞌoraa choma bɨde tꞌɨ atajida mãikꞌaapa chi pꞌuuru ikꞌaawa tꞌɨakꞌau jẽra bɨ ɨ̃rɨɨpa ɨrabai pëijida. Mãgá mirudachi.
ACT.9.26	Mamãikꞌaapa Saulo Jerusalendee wãji. Mama ijãapataarã ome kꞌõpꞌãyo meraa kꞌinia baji. Mamĩda jõmaarãpa iru waawee pꞌanapachida. Ijãadakꞌaa paji wãara irua Cristode ijãa bɨ. 
ACT.9.27	Awaraa ijãapataarã mãga pꞌanajida mĩda, Bernabepa ateeji Cristopa jɨrɨtꞌeradaarãmaa. Nepɨrɨji Saulopa Tachi Waibɨa unuda Damasco ode mãikꞌaapa Jesupa irumaa pedeeda. Maapꞌeda nepɨrɨji Saulo Damascode bakꞌãri, waawee–ee jarateemaa bada Jesupa ooda. 
ACT.9.28	Mãgá Saulo beeji Jerusalende mãikꞌaapa nipapachi Cristode ijãapataarã ome. Mama bɨde Cristopa ooda waawee–ee jarateepachi judiorãmaa. 
ACT.9.29	Ichiaba aupedeepachi judiorã griego pedee pedeepataarã ome. Mapa ãrapa iru peetꞌaa kꞌinia pꞌanapachida. 
ACT.9.30	Cristode ijãapataarãpa mãga kꞌawaadakꞌãri, ateejida Cesarea pꞌuurudee. Mamãikꞌaapa pëijida Tarso pꞌuurudee.
ACT.9.31	Maapai ijãapataarã Judeadepemaarã, Galileadepemaarã mãikꞌaapa Samariadepemaarã kꞌãiwee pꞌanapachida. Akꞌõre Jaurepa ãchi kꞌaripapachi perã, waapɨara oo kꞌawaa wãpachida Tachi Akꞌõrepa oopi kꞌinia bɨ mãikꞌaapa chokꞌaraara ĩwa wãpachida.
ACT.9.32	Maapai Pedropa Cristode ijãapataarãmaa pꞌasia nipakꞌãri, panaji Lida pꞌuurude. 
ACT.9.33	Mama ununaji eperã tꞌɨ̃jarapatapꞌedaa Eneas. Mãgɨ́ ocho años iru baji chiwa bɨ. 
ACT.9.34	Ma eperã unukꞌãri, Pedropa irumaa mãgaji:
ACT.9.34	—Eneas, Jesucristopa pɨ jɨparupɨ. Pꞌirabaipáde aji, mãikꞌaapa pɨchi pꞌaru bedáji.
ACT.9.34	Aramata Eneas pꞌirabaidachi. 
ACT.9.35	Chokꞌara Lida pꞌuurude pꞌanapatapꞌedaarãpa mãikꞌaapa Sarón eujãde pꞌanapatapꞌedaarãpa Eneas jɨpa bɨ unudakꞌãri, Jesucristode ijãajida.
ACT.9.36	Maapai Jope pꞌuurude baji wẽra Cristode ijãapari, tꞌɨ̃jarapachida Tabita; griego pedeede Dorcas
ACT.9.37	Ma wẽra kꞌayaadachi mãikꞌaapa jai–idaaji. Judiorãpa oopatapꞌedaakꞌa iru kꞌapꞌɨa kꞌuitꞌaadapꞌeda, te ɨtꞌɨpema pisode bɨnajida. 
ACT.9.38	Maapai Pedro Lida pꞌuurude baji. Lida Jope pꞌuuru kꞌaitꞌa bada perã, ijãapataarãpa eperãarã omé pëijida irumaa. Mãganajida:
ACT.9.38	—Isapai chepáde ajida, Jopedee.
ACT.9.39	Pedro wãji ãchi ome mãikꞌaapa panadakꞌãri, ateejida piuda bɨmaa. Jõmaweda pꞌẽtrãarã jẽe para baji iru ikꞌaawa mãikꞌaapa Pedromaa akꞌɨpijida Dorcapa pꞌaru kꞌaatꞌɨda chokꞌai bakꞌãri. 
ACT.9.40	Pedropa jõmaweda taawaa uchiapikꞌooji. Mãpai bedabaipꞌeda, ɨtꞌaa tꞌɨ̃ji. Tꞌẽepai jai–idaa badamaa akꞌɨji mãikꞌaapa mãgaji:
ACT.9.40	—¡Tabita, pꞌirabáiji!
ACT.9.40	Iru tau ẽeji mãikꞌaapa Pedro unukꞌãri, su–akꞌɨ beeji. 
ACT.9.41	Pedropa juadeepa pꞌirabai ataji mãikꞌaapa tꞌɨ̃ pꞌeji chi pꞌẽtrãarã mãikꞌaapa awaraa ijãapataarã, ãchimaa akꞌɨpiitꞌee chokꞌai bɨ. 
ACT.9.42	Jopedepemaarãpa mãga kꞌawaadakꞌãri, chokꞌara Cristode ijãajida. 
ACT.9.43	Maperã Pedro kꞌãima chokꞌara beeji ma pꞌuurude, ne–e pꞌoopari tꞌɨ̃jarapatapꞌedaa Simón tede.
ACT.10.1	Pedro Jope pꞌuurude bɨ misa, Cesarea pꞌuurude baji eperã tꞌɨ̃jarapatapꞌedaa Cornelio. Mãgɨ́ Romadepema soldaorã batallondepema poro paji. Ma batallón tꞌɨ̃jarapachida Italiadepema. 
ACT.10.2	Mãgɨ́ eperã tꞌãri pia bapachi. Ichi tedepemaarã ome Tachi Akꞌõrede ijãapachida. Ichiaba pꞌaratꞌa teepachi judiorã kꞌaripaitꞌee mãikꞌaapa Tachi Akꞌõremaa ɨtꞌaa tꞌɨ̃pachi.
ACT.10.3	Ewari aba a las tres, kꞌãimokꞌaraa pɨkꞌa bɨde taawapemakꞌa unuji ɨtꞌaripema ángel ichimãi tꞌĩuru mãikꞌaapa jararu:
ACT.10.3	—¡Cornelio!
ACT.10.4	Corneliopa waaweede mãgɨ́ ángel kꞌĩra akꞌɨ nɨ̃beepꞌeda, iidiji:
ACT.10.4	—¿Kꞌãata kꞌinia bɨma? aji.
ACT.10.4	Pꞌanauji:
ACT.10.4	—Tachi Akꞌõrepa ũrijida aji, pɨa ɨtꞌaa iidida mãikꞌaapa unu bɨ pɨa pꞌaratꞌa teepari chupɨria beerãmaa. Pɨa pia oo bɨ iru kꞌĩrapite. 
ACT.10.5	Eperã pë́iji Jope pꞌuurudee aneemerã Simón Pedro apata. 
ACT.10.6	Irua pɨmaa Akꞌõre netꞌaa jarateeitꞌee. Awaraa Simón, ne–e pꞌoopari tede bɨ. Mãgɨ́ pꞌusa ide baparida aji.
ACT.10.7	Ma ángel ichi ome pedeemaa bada wãkꞌãri, Corneliopa tꞌɨ̃ pëiji ichi mimiapataarã omé mãikꞌaapa Romadepema soldao aba Akꞌõrede ijãa bada. 
ACT.10.8	Ichia kꞌãimokꞌaraa pɨkꞌa bɨde unuda nepɨrɨpꞌeda, ãchi pëiji Jopedee.
ACT.10.9	Aɨ norema imatꞌɨpa ãchi Jope pꞌuuru kꞌaitꞌa wãrutade, Pedro wãji terrazade ɨtꞌaa tꞌɨ̃de. 
ACT.10.10	Mama bɨde jarrapisia nɨ̃beeji. Nejoomaa pꞌanɨ misa, ichia kꞌãimokꞌaraa pɨkꞌa bɨde 
ACT.10.11	unuji pajã ewadaru. Madeepa ɨtꞌariipa che wãji lienzokꞌa bɨ. Ma kꞌɨ̃ chaa jɨ̃ beeji.
ACT.10.12	Mãgɨ́ pꞌarude ne–animalaarã kꞌĩra tꞌãdoo pꞌanajida: bɨɨrɨpa nĩuteepata, bipa nĩuteepata mãikꞌaapa wãabaipata. 
ACT.10.13	Pedropa mãga akꞌɨ bɨde pedee ũriji:
ACT.10.13	—Pedro, pꞌirabáiji. Péeji mãikꞌaapa kꞌopáde aji.
ACT.10.14	Pedropa pꞌanauji:
ACT.10.14	—Tachi Waibɨa, kꞌo–eda aji, mɨchi tꞌoru weda waide kꞌokꞌaa perã jãgee ne–animalaarã, pɨa kꞌoikꞌaraa bɨda ada.
ACT.10.15	Waya pedee ũriji:
ACT.10.15	—Akꞌõrepa kꞌoipia papida kꞌoikꞌaraa bɨda anaapáde aji.
ACT.10.16	Jarada õpee mãga jarapꞌeda, mãgɨ́ lienzokꞌa bɨ waya ɨtꞌaa wãji. 
ACT.10.17	Pedropa kꞌĩsia beeji kꞌãata jara kꞌinia baji ichia unuda mãgɨ́ kꞌãimokꞌaraa pɨkꞌa badade. Mãga nɨde Simón te iidi wãdapa Cornelio mimiapataarã pachejida te tꞌĩupata tꞌaide. 
ACT.10.18	Arii panadakꞌãri, iidijida:
ACT.10.18	—¿Nama bɨkꞌã ajida, eperã tꞌɨ̃jarapata Simón Pedro?
ACT.10.19	Atꞌãri Pedro kꞌĩsiamaa bɨde ichi kꞌãimokꞌaraa pɨkꞌa badade, Akꞌõre Jaurepa mãgaji irumaa:
ACT.10.19	—Eperã õpeerãpa pɨ jɨrɨ nidada aji. 
ACT.10.20	Pꞌirabáiji mãikꞌaapa ɨrabáiji. Wã́ji ãra ome kꞌĩsia–ee, mɨata ãra pëida perã.
ACT.10.21	Pedro ɨrabaipꞌeda, mãgaji ma eperãarãmaa:
ACT.10.21	—Mɨda aji, parãpa jɨrɨ pꞌanɨ. ¿Kꞌãata oo che pꞌanɨma? aji.
ACT.10.22	Pꞌanaujida:
ACT.10.22	—Tai chejida Cornelio, Romadepema soldaorã poropa pëida perã. Iru Tachi Akꞌõrede ijãapari mãikꞌaapa tꞌãri pia bapari. Mapa jõmaweda Cesareadepema judiorãpa iru kꞌinia iru pꞌanapata. Ɨtꞌaripema angelpa jaraji irumaa tai pëimerã pɨ atade, pɨ iru temaa wãmerã jarateede.
ACT.10.23	Mãpai Pedropa teeda tꞌĩupipꞌeda, nekꞌopiji mãikꞌaapa pꞌaru teeji kꞌãidamerã. Aɨ norema, Pedro wãji ãchi ome. Jopedepema ijãapataarã ũkꞌuruurãpa iru kꞌõpꞌãyanajida.
ACT.10.24	Aɨ norema panajida Cesareade, Corneliopa nɨmaa badamãi, ichi te pidaarã ome mãikꞌaapa ichia tꞌɨ̃ pëida kꞌõpꞌãyoorã kꞌiniarã ome. 
ACT.10.25	Pedro aɨ temaa panakꞌãri, Cornelio taawaa cheji mãikꞌaapa Pedro kꞌĩrapite bedabaidachi, irumaa ɨtꞌaa tꞌɨ̃itꞌee. 
ACT.10.26	Mamĩda Pedropa pꞌirabaipiji, mãikꞌaapa mãgaji:
ACT.10.26	—Mɨ jida pɨkꞌa, eperã jĩpꞌaada aji.
ACT.10.27	Maapꞌeda pedee wãdapa teeda tꞌĩujida eperãarã see nɨ̃badamãi. 
ACT.10.28	Mãpai Pedropa mãgaji:
ACT.10.28	—Parãpa kꞌawa pꞌanɨda aji, tai judiorã tꞌĩudaikꞌaraa bɨ judio–eerã tede mãikꞌaapa kꞌõpꞌãyo meraadaikꞌaraa bɨ parã ome. Mamĩda Tachi Akꞌõrepa mɨmaa kꞌawapijida aji, jõmaarã ome kꞌõpꞌãyo meraaipia bɨ. 
ACT.10.29	Maperã jararutata mɨ cheji, kꞌĩsia–ee. Ɨ̃rá kꞌawa kꞌinia bɨda aji, ¿kꞌãare–itꞌeeta mɨ tꞌɨ̃ pëiji?
ACT.10.30	Corneliopa pꞌanauji:
ACT.10.30	—Kꞌãima kꞌĩmari paruda aji, na horakꞌa kꞌewara, mɨ ɨtꞌaa tꞌɨ̃maa bɨ misa, eperã pꞌaru uchiterree jɨ̃ bɨ mɨ kꞌĩrapite bainɨ̃ ba cheji. 
ACT.10.31	Jaraji ma eperãpa: “Cornelio, Akꞌõrepa ũrijida aji, pɨa ɨtꞌaa iidida mãikꞌaapa unu bɨda aji, pɨa pꞌaratꞌa teepari chupɨria beerãmaa. Pɨa pia oo bɨ iru kꞌĩrapite. 
ACT.10.32	Eperã pëipáde aji, Jope pꞌuurudee eperã tꞌɨ̃jarapata Simón Pedro atade. Iru baparida aji, awaraa Simón ne–e pꞌoopari tede pꞌusa ide.” 
ACT.10.33	Maperã mɨa isapai pëiji pɨ jɨrɨde mãikꞌaapa pɨ tꞌãri pia bairã, cheji. Ɨ̃rá nama jõmaweda pꞌanɨ misa Akꞌõre kꞌĩrapite, taipa ũri kꞌinia pꞌanɨda aji, jõma Tachi Akꞌõrepa pɨmaa jarapiru.
ACT.10.34	Mãpai Pedro pedeemaa beeji:
ACT.10.34	—Ɨ̃rá wãara mɨa kꞌawaaruda aji, Tachi Akꞌõrepa mɨ aukꞌaarã apemaarã kꞌãyaara pipɨara akꞌɨ–e bɨ. 
ACT.10.35	Awaraa eujãdepemaarã jida kꞌinia iru bapari ichide ijãadakꞌãri mãikꞌaapa ne–inaa pia oodakꞌãri. 
ACT.10.36	Tachi Akꞌõrepa kꞌawapiji Israeldeepa uchiadapꞌedaarãmaa ichia ãchi kꞌãiwee pꞌanapiitꞌee Jesucristo kꞌaurepa, iru jõmaarã Waibɨa perã. 
ACT.10.37	Parãpa pia kꞌawa pꞌanɨ Tachi Akꞌõrepa ooda Galilea eujãde mãikꞌaapa Judea eujãde, Juanpa poro chooipia bɨda a nipada tꞌẽepai. 
ACT.10.38	Ichiaba kꞌawa pꞌanɨ Tachi Akꞌõrepa Jesús Nazaretdepema pëida ichia oopi bɨkꞌa oomerã, ichi Jaurepa kꞌaripapꞌeda. Mãgɨ́ Jesupa ne–inaa eperãarãpa pꞌoyaa oodakꞌaa ãchi juadoopa oo nipaji mãikꞌaapa jɨpapachi eperãarã netuara merãtɨa beerã. Mãga oopachi Tachi Akꞌõre iru ome bada perã. 
ACT.10.39	Tai iru ome nipapatapꞌedaarãpa unujida jõmaweda irua ooda Judea eujãde mãikꞌaapa Jerusalén pꞌuurude. Ichiaba pꞌanajida iru kurusode peedakꞌãri. 
ACT.10.40	Mamĩda Tachi Akꞌõrepa iru chokꞌai pꞌirabai ataji kꞌãima õpeemaa, maapꞌeda taimaa unupiji. 
ACT.10.41	Judiorã jõmaarãmaa unupi–e paji. Jĩpꞌa taimaapaita unupiji, Tachi Akꞌõrepa aɨ naaweda tai jɨrɨtꞌerada perã iru unudamerã. Chokꞌai pꞌirabaida tꞌẽepai iru tai ome nekꞌoji akꞌɨpiitꞌee wãara chokꞌai bɨ. 
ACT.10.42	Aɨ tꞌẽepai irua tai pëiji judiorãmaa jaranadamerã taipa unudapꞌedaa mãikꞌaapa jarateenadamerã iruta Tachi Akꞌõrepa bɨda jõmaarã Waibɨa. Akꞌõre ewari waibɨa ewate chokꞌai pꞌanɨɨrãpa oopata mãikꞌaapa piudapꞌedaarãpa oopatapꞌedaa akꞌɨitꞌee. 
ACT.10.43	Jõmaweda Akꞌõre pedee jarapataarãpa irua ooitꞌee bada kꞌawa pꞌanajida mãikꞌaapa jarapachida Tachi Akꞌõrepa iru kꞌaurepa wẽpapipariitꞌee irude ijãarutaarãpa pꞌekꞌau kꞌachia oopata.
ACT.10.44	Atꞌãri Pedro pedeemaa bɨde, Akꞌõre Jaure cheji chi ũrimaa pꞌanadapꞌedaarãmaa. 
ACT.10.45	Judiorã ijãapataarã Pedro ome chedapꞌedaarã akꞌɨtrua para beeji, Tachi Akꞌõrepa ichi Jaure ba chepida perã judio–eerã kꞌapꞌɨade. 
ACT.10.46	Ũripachida pedee para bɨ ãchia kꞌawada–e pꞌanɨ pedeede mãikꞌaapa Akꞌõremaa ɨtꞌaa iidi para bɨ. 
ACT.10.47	Mãpai Pedropa mãgaji:
ACT.10.47	—Tachi Akꞌõrepa na eperãarãmaa ichi Jaure pëiru taimaa pëidakꞌa. Mãga bɨta, ¿kꞌaipa poro choonaapáde adayama? aji.
ACT.10.48	Mãpai Pedropa jaraji Jesucristo tꞌɨ̃de poro choopidamerã. Maapꞌeda Corneliopa chupɨria iidiji Pedromaa ãchi ome taarã beemerã.
ACT.11.1	Cristopa jɨrɨtꞌeradaarã mãikꞌaapa apemaarã ijãapataarã Judea eujãde pꞌanɨɨrãpa ũrijida judio–eerãpa Tachi Akꞌõrepa jara pëida ũridapꞌeda, ichiaba Cristode ijãadapꞌedaa. 
ACT.11.2	Mapa Pedro waya chekꞌãri Jerusalendee, ũkꞌuru judiorã Cristode ijãa pꞌanadapꞌedaarã kꞌĩrau pꞌanajida irua ooda kꞌaurepa judio–eerã tꞌãide. 
ACT.11.3	Iidijida:
ACT.11.3	—¿Sãapꞌeda judio–eerã akꞌɨnajima? ajida. ¿Sãapꞌeda ãra ome nekꞌojima? ajida.
ACT.11.4	Mãpai Pedropa nepɨrɨmaa beeji jõmaweda Tachi Akꞌõrepa ichimaa kꞌawapida:
ACT.11.5	—Mɨ bajida aji, Jope pꞌuurude. Ɨtꞌaa tꞌɨ̃maa bɨde kꞌãimokꞌaraa pɨkꞌa bɨde unuji lienzokꞌa bɨ ɨtꞌariipa mɨmaa che wã. Ma kꞌɨ̃ chaa jɨ̃ beeji. 
ACT.11.6	Pi–ia akꞌɨji kꞌawaaitꞌee kꞌãata edajãde paraaji. Unuji ne–animalaarã kꞌĩra tꞌãdoo, bɨɨrɨpa nĩuteepata, kꞌachia beepata, bipa nĩuteepata mãikꞌaapa wãabaipata. 
ACT.11.7	Maapꞌeda pedee ũriji: “Pedro, pꞌirabáiji. Peepꞌeda, kꞌóji.” 
ACT.11.8	Mãpai mɨa pꞌanauji: “Waide jãgee ne–animalaarã pɨa kꞌoikꞌaraa bɨda adadepema kꞌokꞌaada” aji.
ACT.11.9	ʼMãpai ɨtꞌariipa waya pedeeji: “Akꞌõrepa kꞌoipia papida kꞌoikꞌaraa bɨda anáaji.” 
ACT.11.10	Jarada õpee mãga jaraji. Maapꞌeda ma lienzokꞌa bɨ waya ɨtꞌaa jidiu ataji. 
ACT.11.11	Aramata eperãarã õpee pëidapꞌedaa Cesareadeepa mɨ jɨrɨ chejida mɨ te badamãi. 
ACT.11.12	Tachi Akꞌõre Jaurepa mɨmaa jaraji wãmerã ãra ome, kꞌĩsia–ee. Na kꞌõpꞌãyoorã seis wãjida ichiaba mɨ ome. Jõmaweda tꞌĩujida ma eperã ichi mimiapataarã pëi bada temãi. 
ACT.11.13	Ma eperãpa taimaa nepɨrɨji ichia ángel unuda mãikꞌaapa ma angelpa jarada: “Eperã pëipáde aji, Jope pꞌuurudee eperã tꞌɨ̃jarapata Simón Pedro atanadamerã. 
ACT.11.14	Irua jarayada aji, sãga Akꞌõrepa pɨ o kꞌachiadeepa kꞌaripa atai pɨchi te pidaarã ome.”
ACT.11.15	ʼMɨ pachepꞌeda, pedeemaa beekꞌãri, Akꞌõre Jaure ãramaa cheji, naaweda tachi judiorãmaa chedakꞌa. 
ACT.11.16	Mãga pakꞌãri, mɨa kꞌirãpaji Tachi Waibɨapa jarada: “Wãara Juan Bautistapa poro choopachi paniapa. Mamĩda Tachi Akꞌõrepa ichi Jaure ba chepiitꞌee parã kꞌapꞌɨade.” 
ACT.11.17	Mãgá mɨa kꞌawaaji Tachi Akꞌõrepa ichi Jaure ba chepi kꞌinia bɨ ãra ome tachi ome ba chepidakꞌa, aukꞌa ijãapata perã Tachi Waibɨa Jesucristode. Mãga bɨta ¿sãga mɨa Tachi Akꞌõrepa ooda kꞌachia bɨda ayama? aji.
ACT.11.18	Jerusalendepema ijãapataarãpa mãga ũridakꞌãri, kꞌĩupꞌee para beeji. Maapꞌeda ɨtꞌaa tꞌɨ̃jida Tachi Akꞌõremaa. Mãgajida:
ACT.11.18	—¡Mãgara Tachi Akꞌõrepa ichi Jaure judio–eerã kꞌapꞌɨade ichiaba ba chepiitꞌee, kꞌachia oodaamaa pꞌaneedakꞌãri mãikꞌaapa Jesucristode ijãadakꞌãri! ¡Mãgá ichita iru ome chokꞌai pꞌanapataadaitꞌee!
ACT.11.19	Esteban piuda tꞌẽepai, Jesucristode ijãapataarã jɨrɨmaa pꞌanadakꞌãri peedaitꞌee, ũkꞌuru mirukꞌoodachida Fenicia eujãdee, Chipre isladee mãikꞌaapa Antioquía pꞌuurudee. Ãchi wãdapꞌedaa chaa Cristopa ooda eperãarã kꞌaripaitꞌee jarateepachida judiorãmaa aupai. 
ACT.11.20	Mamĩda Cristode ijãapataarãpa Chipredepemaarã mãikꞌaapa Cirene pꞌuurudepemaarã chedapꞌeda Antioquía pꞌuurude, Jesupa ooda eperãarã kꞌaripaitꞌee jarateepachida judio–eerãmaa. 
ACT.11.21	Tachi Akꞌõrepa ãra kꞌaripaji. Mapa judio–eerã chokꞌara Jesucristode ijãa pꞌaneejida.
ACT.11.22	Ijãapataarã Jerusalendepemaarãpa mãga ũridakꞌãri, Bernabé pëijida Antioquiadee. 
ACT.11.23	Panakꞌãri, Bernabepa unuji Tachi Akꞌõrepa ãra kꞌaripada. Mapa o–ĩadachi. Ũraaji tꞌãripa Cristode ijãadamerã mãikꞌaapa irua oopi bɨkꞌa oodamerã. 
ACT.11.24	Bernabé eperã tꞌãri pia bapachi. Cristode pia ijãapachi mãikꞌaapa oopachi Tachi Akꞌõre Jaurepa oopi bɨkꞌa. Maperã eperãarã chokꞌara Cristode ijãajida iru kꞌaurepa.
ACT.11.25	Ma tꞌẽepai Bernabé wãji Tarso pꞌuurudee Saulo jɨrɨde. 
ACT.11.26	Unu atakꞌãri, ateeji Antioquiadee. Mama pꞌaneejida año aba ijãapataarã ome jarateemaa Cristopa ooda eperãarã kꞌaripaitꞌee. Eperãarã chokꞌaraarãpa ãchia jarateeda ũripachida. Antioquía pꞌuurude naapɨara Cristode ijãapataarã tꞌɨ̃ bɨjida Cristodeerã.
ACT.11.27	Maapai Akꞌõre pedee jarapataarã ũkꞌuru wãjida Jerusalendeepa Antioquiadee. 
ACT.11.28	Mama pꞌanɨde mãɨrãdepema aba tꞌɨ̃jarapatapꞌedaa Agabo, ijãapataarã kꞌĩrapite bainɨ̃ beepꞌeda, Tachi Akꞌõre Jaurepa jarapiji jarra oodaitꞌee jõmaweda Roma jua ekꞌari pꞌanɨɨrã eujãde. Wãara, aɨ tꞌẽepai mãgɨpa jaradakꞌa pꞌasaji César Claudio Romadepema reyrã poro waibɨa bakꞌãri. 
ACT.11.29	Antioquiadepema Cristode ijãapataarãpa mãga ũridakꞌãri, pedeeteejida Judeadepema ijãapataarã kꞌaripadaitꞌee, ãchia pꞌaratꞌa teedai pitapai. 
ACT.11.30	Mãgɨ́ pꞌaratꞌa pꞌedapꞌeda, Judeadepema ijãapataarã akꞌɨpataarãmaa tee pëijida Bernabé ome mãikꞌaapa Saulo ome.
ACT.12.1	Bernabé Saulo ome Antioquía pꞌuurude atꞌãri pꞌanɨ misa, Rey Herodepa
ACT.12.2	Jaraji Juan ɨ̃pema, Santiago espadapa peetꞌaadamerã. 
ACT.12.3	Herodepa kꞌawaakꞌãri judiorã o–ĩa pꞌanɨ ichia oo bɨ unudapꞌeda, ichiaba Pedro jita atapiji. Mãga ooji judiorãpa fiesta pan levadura wẽe kꞌopata oo pꞌanɨde. 
ACT.12.4	Pedro jita atadapꞌeda, Herodepa carcelde tꞌɨ nɨ̃bɨpiji. Mama Romadepema soldaorã dieciséis pꞌepachida kꞌĩmarikꞌĩmarii carcel jɨ̃adamerã. Herodepa kꞌĩsia iru baji Pedro ɨmɨateeitꞌee eperãarã taide Pascua fiesta tꞌẽepai. 
ACT.12.5	Mãgá Pedro baji carcelde jɨ̃apari paraa. Mamĩda awaraa Cristode ijãapataarãpa ewari chaa ɨtꞌaa tꞌɨ̃pachida iru pari.
ACT.12.6	Herodepa Pedro ɨmɨateeitꞌee pada ewate aɨ noreweda pꞌãrikꞌua, Pedro jua cadenapa soldao jua kꞌĩraichaa jɨ̃pꞌeda, kꞌãi baji ãchi esajĩakꞌa. Mãɨmisa apemaarã soldaorã taawa jɨ̃amaa pꞌanapachida chi tꞌĩupatamãi. 
ACT.12.7	Mãga nɨde Pedromãi ɨ̃daadachi mãikꞌaapa ɨtꞌaripema ángel bainɨ̃ ba cheji. Mãgɨpa Pedro orromãi tꞌõbaiji mãikꞌaapa mãgaji:
ACT.12.7	—¡Isapai pꞌirabáiji!
ACT.12.7	Mãga jararuta, cadena baaikꞌoodachida Pedro juadeepa. 
ACT.12.8	Mãpai ma angelpa mãgaji:
ACT.12.8	—Pꞌaru jɨ̃ beepꞌeda, pɨchi chancla jɨ̃ béeji.
ACT.12.8	Mãga ooji Pedropa. Maapꞌeda mãgaji angelpa:
ACT.12.8	—Pɨchi ɨ̃rɨpema pꞌaru jɨ̃ beepꞌeda, mɨ ome chéji.
ACT.12.9	Pedro uchiaji iru tꞌẽe, kꞌawa–ee wãara wa seewa angelpa oo bɨ. Ichi kꞌĩsia–itꞌee kꞌãimokꞌaraa pɨkꞌa baji. 
ACT.12.10	Mamĩda wãyaajida chi jɨ̃apari naapema, maapꞌeda araarepema ichiaba. Carcel puerta hierrodee ooda badamãi pachedakꞌãri calle jãdee uchiadaitꞌee, ma puerta ichi itu ewadachi. Uchiadapꞌeda, calle jãde wãjida mãikꞌaapa ma angelpa ituaba atabëiji.
ACT.12.11	Mãpai Pedropa kꞌawaaji kꞌãimokꞌaraa–e bɨ. Mapa mãgaji:
ACT.12.11	—Ɨ̃rá mɨa kꞌawa bɨda aji, wãara Tachi Akꞌõrepa ichi ángel pëiji mɨ kꞌaripaitꞌee Herodes juadeepa mãikꞌaapa judiorã poroorã kꞌachia oodaitꞌee padadeepa.
ACT.12.12	Mãga kꞌawaakꞌãri, Pedro wãji María temaa. Mãgɨ́ Juan nawe paji. Ma Juan ichiaba tꞌɨ̃jarapachida Marcos. Arii ijãapataarã chokꞌara ɨtꞌaa tꞌɨ̃maa pꞌanajida Pedro pari. 
ACT.12.13	Ma te tꞌĩupata taawaikꞌa eereepa Pedropa tꞌɨ̃ji. Mãpai te akꞌɨpari awẽra Rode apatapꞌedaapa akꞌɨ cheji kꞌawaaitꞌee kꞌaita mãga ni. 
ACT.12.14	Pedro otau kꞌawaakꞌãri, o–ĩadachi. O–ĩapa puerta ewa–ee, edaa pꞌiradachi jarade Pedro taawa bɨ. 
ACT.12.15	Mãga ũridakꞌãri, mãgajida:
ACT.12.15	—¿Kꞌĩra kꞌawa–ee nɨ̃bɨkꞌã? ajida.
ACT.12.15	Mamĩda ichia wãarada akꞌãri, ãchia mãgapachida:
ACT.12.15	—Iru–epɨ, Tachi Akꞌõre angelpɨ; iru ome nipaparida ajida.
ACT.12.16	Mãɨmisa Pedropa taawaikꞌa eereepa tꞌɨ̃maa bapachi. Mãpai puerta ewadapꞌeda, unudakꞌãri, pꞌeradachida. 
ACT.12.17	Mamĩda ichi juapa jaraji kꞌĩupꞌee pꞌaneedamerã mãikꞌaapa nepɨrɨji sãga Tachi Akꞌõrepa ichi carceldeepa uchia atada. Maapꞌeda mãgaji:
ACT.12.17	—Nepɨrɨde wã́tɨ Santiagomaa mãikꞌaapa apemaarã Cristode ijãapataarãmaa.
ACT.12.17	Tꞌẽepai Pedro wãji awara ãyaa.
ACT.12.18	Ewarikꞌãri, carcelde kꞌĩraupikꞌa para beeji, kꞌawada–e pada perã sãmaa wãji Pedro. 
ACT.12.19	Herodepa kꞌawaa atakꞌãri, jaraji jɨrɨnadamerã. Mamĩda pꞌoyaa unuda–e pada perã, chi soldaorã jɨ̃a pꞌanadapꞌedaarãmaa iidipꞌeda, jita pꞌe atapiji mãikꞌaapa peepikꞌooji. Ma tꞌẽepai Herodes uchiaji Judeadeepa mãikꞌaapa Cesarea pꞌuurude banaji.
ACT.12.20	Maapai Herodes kꞌĩrau baji Tiro pꞌuurudepemaarã ome mãikꞌaapa Sidón pꞌuurudepemaarã ome. Mapa ãchi wãjida iru ome pedeede. Mamĩda panadakꞌãri, pꞌaajida Herodes mimiapataarã poro aba, Blastomaa, irua naapɨara chupɨria iidinamerã ãchi pari, chõoda–e paitꞌee. Mãga oojida ãchia ne–inaa kꞌodaitꞌee netonapachida perã Herodes jua ekꞌari pꞌanadapꞌedaarã eujãde. 
ACT.12.21	Ma eperãpa iidinakꞌãri, Herodepa jaraji ichia jararu ewate chedamerã. Ma ewate pakꞌãri, ichi pꞌaru pia jɨ̃ beepꞌeda, rey su–akꞌɨ beeparide su–akꞌɨ banaji mãikꞌaapa pedeemaa beeji. 
ACT.12.22	Ichi pedeemaa ũridakꞌãri, eperãarã biukꞌa nɨ̃beeji mãikꞌaapa mãgapachida:
ACT.12.22	—Nãgɨ́ eperã nama pedeemaa bɨ eperã–eda ajida. Akꞌõre waibɨ́akꞌata bɨda apachida.
ACT.12.23	Aramata, angelpa Herodes kꞌayaapitꞌaaji, irua ɨtrɨa–e pada perã mãga jaradakꞌãri. Mapa mokꞌitꞌa kꞌida pꞌuapa piuji.
ACT.12.24	Maapai ijãapataarã chokꞌaraara ĩwa wãpachida. Tꞌɨmɨpɨara jaratee wãpachida Tachi Akꞌõrepa ooda Cristo piuda kꞌaurepa.
ACT.12.25	Bernabé Saulo ome Jerusalendepema ijãapataarãmaa tee chejida ma pꞌaratꞌa ijãapataarãpa teedapꞌedaa Antioquiade. Maapꞌeda waya wãjida Antioquiadee. Ãchi ome ateejida Juan. Mãgɨ́ ichiaba tꞌɨ̃jarapachida Marcos.
ACT.13.1	Antioquiadepema Cristode ijãapataarã tꞌãide paraaji Akꞌõre pedee jarapataarã mãikꞌaapa jarateepataarã. Mãgɨɨrã paji Bernabé, Simón (ichiaba tꞌɨ̃jarapata Nerro), Lucio Cirene pꞌuurudepema, Menahem (aukꞌa warida Galilea pidaarã poro Herodes ome) mãikꞌaapa Saulo. 
ACT.13.2	Ewari aba mãɨrã ɨtꞌaa tꞌɨ̃maa pꞌanɨde nekꞌoda–ee, Akꞌõre Jaurepa mãgaji:
ACT.13.2	—Awara bɨdapáde aji, Bernabé mãikꞌaapa Saulo, mɨa ãra jɨrɨtꞌerada perã oodamerã mimia mɨa kꞌĩsia iru bɨ ãchi–itꞌee.
ACT.13.3	Ɨtꞌaa tꞌɨ̃dapꞌeda nekꞌoda–ee, mãgɨɨrã ɨ̃rɨ jua bɨjida, maapꞌeda pëijida.
ACT.13.4	Tachi Akꞌõre Jaurepa mãgá pëida perã, Bernabé Saulo ome wãjida Seleucia pꞌuurudee. Mama barcode bataudapꞌeda, Chipre isladee wãjida. 
ACT.13.5	Salamina pꞌuurude panadakꞌãri, Tachi Akꞌõrepa ooda Cristo piuda kꞌaurepa judiorãmaa jarateemaa pꞌaneejida, Tachi Akꞌõre Ũraa jarateepata tede. Ichiaba Juan Marcos mama nipaji ãchi ome kꞌaripaitꞌee.
ACT.13.6	Chipre isla jõmaweda bɨɨrɨpa wãyaa wãdapa, jaratee wãjida Pafos pꞌuurude panarutamaa. Mama ununajida judío tꞌɨ̃jarapatapꞌedaa Barjesús. Mãgɨpa petau tau kꞌawaa baji. Seewa–idaa bapachi, ichia Tachi Akꞌõre pedee jaraparida apachi perã. 
ACT.13.7	Mãgɨ́ Romadepema poro Sergio Paulo kꞌõpꞌãyo paji. Sergio Paulo kꞌĩsia kꞌawaa baji. Mapa tꞌɨ̃ pëiji Bernabé mãikꞌaapa Saulo, ũri kꞌinia bada perã ãchia jarateepata Tachi Akꞌõrepa ooda Cristo piuda kꞌaurepa. 
ACT.13.8	Mamĩda ãchia jarateemaa pꞌanɨ misa, mãgɨ́ petau tau kꞌawaa bɨpa, (griego pedeede Elimas apatapꞌedaa) jarapachi Romadepema poromaa irua ijãanaamerã ãchia jaratee pꞌanɨ. 
ACT.13.9	Mãpai Saulo, ichiaba Pablo apatapꞌedaapa, Akꞌõre Jaure iru ome bapachi perã, mãgɨ́ petau tau kꞌawaa bɨ kꞌĩra pia akꞌɨji mãikꞌaapa mãgaji:
ACT.13.10	—¡Seewa–idaa, netuara warra! ¡Kꞌachia ooyaa bɨ! ¿Chĩara kꞌũra kꞌinia bɨ–ekꞌã seewa jara bɨpa? ¿Sãapꞌeda Akꞌõrepa jarateepida pɨa seewada aparima? 
ACT.13.11	Ɨ̃raweda Akꞌõrepa pɨ kꞌachia ooitꞌee. Pɨ tau pꞌãriu baibeeitꞌee. Taarã mãgá nipaitꞌeeda aji, akꞌõrejĩru unu–ee.
ACT.13.11	Aramata Elimas tau pꞌãriudachi mãikꞌaapa pariatua jɨrɨ nipapachi ichi juadeepa jidibai ateedamerã. 
ACT.13.12	Romadepema poropa mãga unukꞌãri mãikꞌaapa ãchia jaratee pꞌanɨ ũrikꞌãri, kꞌawaaji wãarata pedee pꞌanɨ. Mapa Cristode ijãaji.
ACT.13.13	Pablo mãikꞌaapa ichi ome nipapatapꞌedaarã Pafos pꞌuurudeepa barcode wãjida Perge pꞌuurudee. Mãgɨ́ pꞌuuru Panfilia eujãde bɨ. Mama pꞌanɨde Juan Marcopa ãchi atabëiji mãikꞌaapa ãpɨtee wãji Jerusalendee. 
ACT.13.14	Mamĩda ãchi Pergedeepa wãjida Antioquía pꞌuurudee. Mãgɨ́ pꞌuuru Pisidia eujãde bɨ. Mama pꞌanɨde ɨ̃ipata ewate tꞌĩujida judiorã Tachi Akꞌõre Ũraa jarateepata tede mãikꞌaapa su–akꞌɨ pꞌaneejida. 
ACT.13.15	Mãgɨ́ tedepema judiorã poroorãpa Moisepa pꞌãda mãikꞌaapa Akꞌõre pedee jarapataarãpa pꞌãdapꞌedaa pedeedapꞌeda, jara pëijida Pablomaa mãikꞌaapa Bernabemaa:
ACT.13.15	—Tachi aukꞌaarã, parãpa eperãarãmaa pedee pia jara kꞌinia pꞌanɨ pɨrã, ɨ̃raweda jaradapáde aji.
ACT.13.16	Mãpai Pablo ɨtꞌa akꞌɨnɨ̃ beepꞌeda mãikꞌaapa juapa jarapꞌeda kꞌĩupꞌee pꞌaneedamerã, mãgaji:
ACT.13.16	—Ũrítɨ Israel pidaarã mãikꞌaapa parã awaraa eujãdepemaarã, Tachi Akꞌõrede ijãa pꞌanɨɨrã. 
ACT.13.17	Tai Israel pidaarãpa ijãa pꞌanɨda aji, chonaarãweda Tachi Akꞌõrepa tai chonaarã jɨrɨtꞌeraji ichi–itꞌee. Ãchi ĩwapiji Egiptode, atꞌãri awaraa eujãdepemaarãkꞌa pꞌanajida mĩda. Ichi juapa ãchi mamãikꞌaapa uchiapiji, ichi jõmaarã kꞌãyaara waibɨara bairã. 
ACT.13.18	Ma awara ãchi akꞌɨpachi cuarenta años eujã pania wẽe bɨde wãyaadakꞌãri. 
ACT.13.19	Canaán eujãde panadakꞌãri, ichia Canaandepema awara–awaraa to pidaarã siete kꞌiniipiji, ãra eujã tai judiorã chonaarãpa atadamerã. 
ACT.13.20	Akꞌõrepa tai judiorã jɨrɨtꞌeradakꞌãriipa mãgɨ́ eujã Canaánde atarutamaa cuatrocientos cincuenta años paji.
ACT.13.20	ʼMa tꞌẽepai Tachi Akꞌõrepa eperãarã charraarãkꞌa bɨji aba–abaa, ãchi akꞌɨpataadamerã, ichi pedee jarapari Samuel ãchi poro waibɨa parumaa. 
ACT.13.21	Mãpai ãchia iidijida Samuelmaa rey bɨmerã ãchi akꞌɨpari. Mapa Tachi Akꞌõrepa Saúl ãchi rey papiji cuarenta años. Mãgɨ́ Quis warra paji, Benjamín ëreerãdepema. 
ACT.13.22	Aɨ tꞌẽepai Saúl uchiapipꞌeda, Tachi Akꞌõrepa Rey David bɨji iru pari. Mãgaji:
ACT.13.22	‘Mɨa Jesé warra David unujida aji, mɨa kꞌinia bɨkꞌa. Ichiaba mɨa kꞌawa bɨda aji, irua ooitꞌee mɨa oopi kꞌinia bɨkꞌa.’ 
ACT.13.23	ʼRey David ëreerãdeepa uchiaji Tachi Kꞌaripapari. Mãgɨ́ Jesús, Tachi Akꞌõrepa pëida Israel pidaarã kꞌaripamerã, ichia naaweda jaradakꞌa ichi pedee jarapataarã itꞌaideepa. 
ACT.13.24	Mãgɨ́ Jesús chei naaweda, Juan Bautistapa jarateepachi jõmaweda Israel pidaarãmaa ãchi pꞌekꞌau kꞌachia oo amaadamerã mãikꞌaapa poro choopidamerã. 
ACT.13.25	Mãpai Juanpa, ichi mimia aupa wãkꞌãri, mãgaji:
ACT.13.25	‘Mɨ parã poro waibɨa–e, parãpa kꞌĩsia pꞌanɨkꞌa. Mamĩda mɨ tꞌẽepai cheitꞌeeda aji, eperãarã poro waibɨara bɨ. Mɨa iru chancla jida ẽraikꞌaraa bɨda aji, iru mɨ kꞌãyaara waibɨara bairã.’ 
ACT.13.26	ʼMɨchi aukꞌaarã, Abrahamdeepa uchiadapꞌedaarã, ichiaba parã judio–eerã, ¡ũrítɨ! Tachi Akꞌõrepa tachi jõmaarãmaa jara pëi bɨ sãga ichia tachi o kꞌachiadeepa kꞌaripa ata kꞌinia bɨ. 
ACT.13.27	Eperãarã Jerusalende pꞌanapatapꞌedaarãpa mãikꞌaapa ãchi poroorãpa kꞌawada–e pꞌanajida Jesús Tachi Akꞌõrepa pëida eperãarã kꞌaripamerã. Ichiaba kꞌawadakꞌaa paji Tachi Akꞌõrepa jara kꞌinia bada chonaarãwedapema Akꞌõre pedee jarapataarãpa pꞌãdapꞌedaade, ɨ̃ipata ewari chaa judiorãpa mãgɨ́ leepata mĩda Akꞌõre Ũraa jarateepata tede. Maperã ãchiata oojida ma ũraade jaradapꞌedaakꞌa Jesús peepidakꞌãri. 
ACT.13.28	Irua maarepida kꞌachia oo–e paji. Mamĩda ãchia iru pee kꞌinia pꞌanajida. Mapa Pilatomaa iidinajida peepitꞌaamerã. 
ACT.13.29	Maapꞌeda jõma oodapꞌeda iru ome Tachi Akꞌõre Ũraa pꞌãdade jara badakꞌa, awaraarãpa kurusodeepa ɨrabai atadapꞌeda, ɨanajida. 
ACT.13.30	Mamĩda Tachi Akꞌõrépata chokꞌai pꞌirabaipiji. 
ACT.13.31	Aɨ tꞌẽepai iru ome chedapꞌedaarãpa Galileadeepa Jerusalendee unuda chokꞌara unupachida, mãikꞌaapa ɨ̃rá tai aukꞌaarãmaa ãchia unudapꞌedaa jara pꞌanɨ.
ACT.13.32	ʼMapa taipa parãmaa nãgɨ́ pedee pia jara kꞌinia pꞌanɨ. Tai judiorã chonaarãmaa Tachi Akꞌõrepa jaraji 
ACT.13.33	aba pëiitꞌee eperãarã kꞌaripade. Mamĩda ichia mãgɨ́ pëi–e paji tai chonaarã chokꞌai pꞌanɨ weda. Jĩpꞌa pëiji ãchideepa uchiadapꞌedaarã, tachi ɨ̃rapemaarã chokꞌai pꞌanɨde. Mãgɨ́ pëida paji ichi Warra Jesús, ichia chokꞌai pꞌirabaipida. Kꞌawa pꞌanɨ ichi Warra pëiji ichi ũraa pꞌãdadepema Salmode jara bairã:
ACT.13.33	‘Mɨa idi jõmaarãmaa jara bɨ pɨ mɨ Warra.’ 
ACT.13.34	Tachi Akꞌõrepa jaraji ichi Warra chokꞌai pꞌirabaipiitꞌee, waa piu–e paitꞌee ichi ũraa pꞌãdade jara bɨkꞌa:
ACT.13.34	‘Rey Davidmaa jaradakꞌa mɨa ooitꞌee, mɨa wãarata jarapari perã.’ 
ACT.13.35	Ichiaba jara bɨ awaraa Salmo pꞌãdade:
ACT.13.35	‘Pɨa mɨ kꞌapꞌɨa beraupi–e paitꞌee, mɨa oopari perã pɨa mɨmaa oopi bɨkꞌa.’ 
ACT.13.36	ʼWãara na eujãde bakꞌãri, Rey Davidpa ooji Tachi Akꞌõrepa kꞌĩsia iru badakꞌa. Maapꞌeda jai–idaaji. Ɨajida chi akꞌõreerã ikꞌaawa mãikꞌaapa ichi kꞌapꞌɨa beraudachi. 
ACT.13.37	Mamĩda Tachi Akꞌõrepa Jesús chokꞌai pꞌirabaipida kꞌapꞌɨa berau–e paji. 
ACT.13.38	Maperãpɨ, tachi aukꞌaarã, kꞌawaadaipia bɨ Tachi Akꞌõrepa tachia pꞌekꞌau kꞌachia oopata wẽpapipari Jesús piuda kꞌaurepa. 
ACT.13.39	Ma kꞌaurepa ichide ijãapataarã pꞌekꞌau kꞌachia wẽe pꞌanɨ Tachi Akꞌõre kꞌĩrapite. Moisepa pꞌãdakꞌa oodapꞌedaa kꞌaurepa pꞌekꞌau kꞌachia wẽpakꞌaa paji mĩda, Tachi Akꞌõrepa Jesude ijãapataarã pꞌekꞌau kꞌachia wẽpapipari, Jesupa ooda kꞌaurepa. 
ACT.13.40	Kꞌĩrakꞌaupai pꞌanadai Tachi Akꞌõre pedee jarapataarãpa pꞌãdapꞌedaade jara bɨkꞌa:
ACT.13.41	‘Ũrítɨ parã chi oo iru pꞌanapataarãpa Tachi Akꞌõrepa jara bɨ. Akꞌɨ́tɨ mãikꞌaapa akꞌɨtrua para bátɨ. Parã atꞌãri chokꞌai pꞌanɨde mɨa ooitꞌee ne–inaa parãpa ijãada–e pai, aɨ naaweda abaapa parãmaa mãga jararu pɨjida.’ 
ACT.13.42	Pablo Bernabé ome judiorã Akꞌõre Ũraa jarateepata tedeepa uchiadakꞌãri, chi waa kꞌawa kꞌinia pꞌanadapꞌedaarãpa chupɨria iidijida ɨ̃ipata ewate pakꞌãri waya jaratee chedamerã. 
ACT.13.43	Judiorã mãikꞌaapa judio–eerã Tachi Akꞌõrede ijãapataarã uchiadapꞌeda, chokꞌara wãjida Pablo mãikꞌaapa Bernabé tꞌẽe. Maperã ãchia ma Akꞌõrede ijãapatapꞌedaarãmaa ũraajida kꞌirãpadamerã Tachi Akꞌõrepa ãchi kꞌaripada Cristo piuda kꞌaurepa.
ACT.13.44	Apema tomiade ɨ̃ipata ewate, perá jõmaweda pꞌuuru pidaarã cheepurujida Akꞌõrepa jarapida ũride. 
ACT.13.45	Mamĩda judiorãpa unudakꞌãri eperãarã chokꞌara see nɨ̃bɨ, kꞌĩraudachida mãikꞌaapa Pablomaa ikꞌachia jaramaa pꞌaneejida, Cristo ãpɨte paara. 
ACT.13.46	Mãpai Pablopa Bernabé ome waawee–ee pꞌanaujida:
ACT.13.46	—Tachi Akꞌõrepa tai naapɨara pëijida ajida, parã judiorãmaa ichia jara pëida Cristode jarateedamerã. Mamĩda parãpa ũri kꞌiniada–e pꞌanadairã, pãchi kꞌĩradoopa atuadaitꞌee. Mãga pꞌanadairã, tai wãdaitꞌee judio–eerãmaa jarateede. 
ACT.13.47	Mãga oodaitꞌee Tachi Akꞌõre Ũraa pꞌãdade jara bairã:
ACT.13.47	‘Kꞌõpꞌãyoorã ome lámpara pëipatakꞌa ɨ̃daamerã ode pꞌãrikꞌua nipadakꞌãri, mãga pɨkꞌa mɨa pɨ pëiru mɨ o akꞌɨpimerã na pꞌekꞌau eujãdepemaarãmaa. Mɨa mãgá pëiru kꞌinia bairã pɨa chi tꞌɨmɨara beerã paara o kꞌachiadeepa kꞌaripa atamerã.’ 
ACT.13.48	Judio–eerãpa mãga ũridakꞌãri, o–ĩa para beeji mãikꞌaapa Tachi Akꞌõrepa jara pëida pia bɨda apachida. Mãpai Cristode ijãajida chi Tachi Akꞌõrepa kꞌĩsia iru bada ichita chokꞌai pꞌanapataadamerã. 
ACT.13.49	Mãgɨɨrãpa Tachi Akꞌõrepa ooda jaratee wãpachida ãchi wãrutamaa. Cristo piuda kꞌaurepa irua tachi o kꞌachiadeepa kꞌaripa ataji. 
ACT.13.50	Mamĩda judiorãpa pedeejida wẽraarã ãchikꞌa Tachi Akꞌõre waaweepataarã ome. Pablo Bernabé ome ãpɨte ikꞌachia pedeejida. Maperã ma pꞌaratꞌara beerãpa mãikꞌaapa ɨmɨkꞌĩraarã chi pꞌuuru pidaarã poroorãpa Pablo Bernabé ome ma eujãdeepa jëretꞌaajida. 
ACT.13.51	Mãɨrãpa mãga oodakꞌãri, Pablo Bernabé ome ãchi bɨɨrɨ pꞌora nẽepꞌejida akꞌɨpidaitꞌee waa jarateeda–e paitꞌee ma judiorãmaa, Cristode ijãadakꞌaa pꞌanadapꞌedaa perã. Maapꞌeda wãjida Iconio pꞌuurudee. 
ACT.13.52	Pablo Bernabé ome mãgá jërekꞌoojida mĩda, chi Cristode ijãapataarã ma eujãde o–ĩa pꞌanajida, Tachi Akꞌõre Jaure ãchi ome bada perã.
ACT.14.1	Iconiode panadakꞌãri, oojida Antioquiade oodapꞌedaakꞌa. Tꞌĩujida judiorã Akꞌõre Ũraa jarateepata tede mãikꞌaapa jarajida Tachi Akꞌõre Jaurepa jarapidakꞌa. Mapa judiorã chokꞌara Cristode ijãajida, judio–eerã jida ichiaba. 
ACT.14.2	Mamĩda judiorã Cristode ijãa kꞌiniada–ee pꞌanadapꞌedaarãpa pedee kꞌachia jaramaa pꞌaneejida Pablo mãikꞌaapa Bernabé ãpɨte. Mapa judio–eerã kꞌĩraudachida ãra ome. 
ACT.14.3	Mãga pꞌanajida mĩda, ãchi omé arii taarãjida mãikꞌaapa waawee–ee jarateepachida Tachi Akꞌõrepa jarapidakꞌa, Cristopa ãchi kꞌaripa bapachi perã. Jarateepachida Tachi Akꞌõrepa eperãarã pia ooda Cristo piuda kꞌaurepa. Maperã Akꞌõrepa ãchimaa oopiji ne–inaa eperãarãpa pꞌoyaa oodakꞌaa ãchi juadoopa. 
ACT.14.4	Mamĩda, mãga oo pꞌanajida mĩda, ma pꞌuuru pidaarã kꞌĩsia awara–awaraa pꞌanajida. Ũkꞌuru judiorã eere pꞌanajida, jõdee chi apemaarã Cristopa jɨrɨtꞌeradaarã eere. 
ACT.14.5	Maapai ũkꞌuru judiorã mãikꞌaapa judio–eerã pedeeteejida ãchi poroorã ome miapidaitꞌee; mãupa batꞌa peedaitꞌee. 
ACT.14.6	Mamĩda Pablopa Bernabé ome kꞌawaadakꞌãri, mirudachida Licaonia eujãdee, Listra pꞌuurude mãikꞌaapa Derbe pꞌuurude, ichiaba ma pꞌuuru ikꞌaawa. 
ACT.14.7	Mama ichiaba Jesupa ooda eperãarã kꞌaripaitꞌee jarateepachida.
ACT.14.8	Listra pꞌuurude pꞌanɨde unujida eperã pꞌoyaa tꞌɨakꞌaa bɨ, ichi tꞌoru weda chiwa bada perã. Ma eperã su–akꞌɨ baji 
ACT.14.9	ũrimaa Pablopa jarateemaa bɨ. Pablopa irumaa akꞌɨkꞌãri mãikꞌaapa unukꞌãri wãara ijãa bɨ, kꞌawaji jɨpaipia bɨ. 
ACT.14.10	Mapa ma eperãmaa golpe pedeeji:
ACT.14.10	—Pꞌirabáiji mãikꞌaapa jĩpꞌa bainɨ̃ béeji.
ACT.14.10	Aramata ma eperã pꞌinajɨ̃tɨ bainɨ̃ beeji mãikꞌaapa pꞌɨrrɨa beeji. 
ACT.14.11	Pablopa ooda unudakꞌãri, arii pꞌanadapꞌedaarã biukꞌa nɨ̃beeji Licaonia pidaarã pedeede. Mamĩda Pablopa Bernabé ome ãrapa jara pꞌanɨ kꞌawada–e paji. Ãrapa mãgajida:
ACT.14.11	—¡Nãgɨɨrã akꞌõre waibɨarã, ɨtꞌariipa edaa che pꞌanɨ tachi tꞌãide eperãarãkꞌa!
ACT.14.12	Mãpai Bernabé tꞌɨ̃ bɨjida Greciadepemaarã akꞌõre waibɨa Zeus. Jõdee Pablo tꞌɨ̃ bɨjida Hermes, ichiata pedee bapachi perã. 
ACT.14.13	Ma pꞌuuru tꞌĩupata kꞌaitꞌa Zeumaa ɨtꞌaa tꞌɨ̃pata te iru pꞌanajida. Maperã atapijida Zeus pꞌaaremaa aneemerã pꞌakꞌa ɨmɨkꞌĩra, paadaitꞌee Pablo mãikꞌaapa Bernabé kꞌĩrapite; ma awara nepꞌono aneemerã teedaitꞌee Pablomaa mãikꞌaapa Bernabemaa, ãchi akꞌõre waibɨarã jĩakꞌaapa. 
ACT.14.14	Mamĩda Bernabé Pablo ome kꞌawaadakꞌãri mãgá oo pꞌanɨ ɨtꞌaa tꞌɨ̃daitꞌee ãchi kꞌĩrapite, ãchi pꞌaru jẽtꞌaajida tꞌãri pꞌuapa. Maapꞌeda nãga bia tꞌĩudachida eperãarã tꞌãide:
ACT.14.15	—Eperãarã, ¿sãapꞌeda nãga oorutama? ajida. Tai ichiaba eperãarãpɨ parãkꞌa. Ma–itꞌeepɨ tai che pꞌanɨ jaradaitꞌee nãgee netꞌaa vale–ee baibɨde ijãa amaadamerã; ma kꞌãyaara Tachi Akꞌõrede ijãadamerã, iru ichita bapari perã. Tachi Akꞌõrepa ooji pajã, na eujã, pꞌusa mãikꞌaapa ne–inaa jõmaweda aɨde nɨ̃bɨ. 
ACT.14.16	Naaweda Tachi Akꞌõrepa na pꞌekꞌau eujãdepemaarãmaa ita–aria ãchia oo kꞌiniata oopiji. 
ACT.14.17	Mamĩda ichia ãra akꞌɨ baji. Mãga oo bɨpa akꞌɨpiji ichi Tachi Akꞌõre. Ichiata parã–itꞌee kꞌoi chepipari ne–uu pia chaumerã. Mãgá iru pꞌanɨ nekꞌodaitꞌee mãikꞌaapa o–ĩa pꞌanadaitꞌee.
ACT.14.18	Pablopa Bernabé ome ma jõma jarajida mĩda, perá pꞌoyaada–e paji eperãarã pꞌakꞌa ɨmɨkꞌĩra peenaadamerã mãikꞌaapa ɨtꞌaa tꞌɨ̃naadamerã ãchi kꞌĩrapite.
ACT.14.19	Aɨ tꞌẽepai pachejida judiorã Antioquía pꞌuurudeepa mãikꞌaapa Iconio pꞌuurudeepa. Eperãarã ãchi eere pa atadapꞌeda, Pablomaa mãupa batꞌajida peetꞌaadaitꞌee. Piu bɨ jĩakꞌaapa, pꞌuuru kꞌidaa jidiu baibɨnajida. 
ACT.14.20	Mamĩda Cristode ijãapataarã Pablomãi seedaidakꞌãri, waya pꞌirabaiji. Maapꞌeda waya wãji pꞌuurudee mãikꞌaapa aɨ norema wãji Bernabé ome Derbe pꞌuurudee.
ACT.14.21	Cristopa ooda eperãarã kꞌaripaitꞌee jarateedakꞌãri Derbede, eperãarã chokꞌara ijãajida. Mama bapꞌeda, ãpɨtee chejida Listradee, Iconiodee mãikꞌaapa Antioquiadee. 
ACT.14.22	Ma nipadapꞌedaa chaa ũraajida Cristode ijãapataarã waapɨara ijãa pꞌaneedamerã mãikꞌaapa mãgajida:
ACT.14.22	—Ɨtꞌaa wãdai naaweda, tachi ichita miadaitꞌeeda ajida, Cristode ijãapata perã.
ACT.14.23	Ichiaba ijãapataarã para bee chaa ũkꞌuru jɨrɨtꞌerajida ijãapataarã akꞌɨ pꞌanapataadamerã. Mãpai ɨtꞌaa tꞌɨ̃dapꞌeda nekꞌoda–ee, ijãapataarã jõmaweda Akꞌõre juade bɨjida.
ACT.14.24	Maapꞌeda Pisidia eujãde wãyaajida Panfilia eujãde panarutamaa. 
ACT.14.25	Mama bɨde Akꞌõrepa jarapidakꞌa jarateejida Perge pꞌuurude. Mamãikꞌaapa wãjida Atalía pꞌuurudee. 
ACT.14.26	Mama barcode bataudapꞌeda, wãjida Antioquía pꞌuurudee, chi ijãapataarãpa Akꞌõre juade bɨdapꞌedaamãi, irua ãchi pia akꞌɨ bapariimerã. Mãgá irua kꞌaripapachi perã, ãchia oojida jõma irua kꞌinia badakꞌa oodamerã ma wãdade. 
ACT.14.27	Pachedakꞌãri Antioquiade, Cristode ijãapataarã tꞌɨ̃ pꞌejida mãikꞌaapa nepɨrɨjida Tachi Akꞌõrepa ãchi pari ooda. Ichiaba nepɨrɨjida Akꞌõrepa judio–eerãmaa ijãapida. 
ACT.14.28	Maapꞌeda Pablo Bernabé ome mama taarã pꞌaneejida Cristode ijãapataarã ome.
ACT.15.1	Maapai eperãarã Judeadeepa chejida Antioquiadee. Mãgɨɨrãpa Jesude ijãapataarãmaa jarateemaa pꞌaneejida. Mãgajida:
ACT.15.1	—Pãchi ɨmɨkꞌĩraarã kꞌapꞌɨade tauchaa bɨda–e pɨrã Moisepa pꞌãdade jara bɨkꞌa, ɨtꞌaa wãda–e paitꞌeeda ajida.
ACT.15.2	Mãpai Pablo Bernabé ome ijɨ̃atɨ pedeejida ãchi ome. Maapꞌeda Jesude ijãapataarãpa Pablo, Bernabé mãikꞌaapa awaraarã pëijida Jerusalendee mãgɨ́ jarateeda iidinadamerã Cristopa jɨrɨtꞌeradaarãmaa mãikꞌaapa Jerusalendepema ijãapataarã akꞌɨpataarãmaa.
ACT.15.3	Antioquiadepema ijãapataarãpa ãchi pëidapꞌeda, Fenicia eujãde mãikꞌaapa Samaria eujãde wãyaajida. Nepɨrɨjida judio–eerãpa Cristode ijãa pꞌanadapꞌedaa. Mãga ũridakꞌãri, mãpema Cristode ijãapataarã o–ĩadachida.
ACT.15.4	Pablo Bernabé ome Jerusalende pachedakꞌãri, awaraa ijãapataarãpa ãra auteebaijida Cristopa jɨrɨtꞌeradaarã ijãapataarã akꞌɨpataarã ome. Chipꞌedaidapꞌeda ãra ome, Pablo mãikꞌaapa Bernabé nepɨrɨjida jõma Tachi Akꞌõrepa ooda ãchi pari. 
ACT.15.5	Mamĩda ũkꞌuru fariseorã Cristode ijãapataarã, pꞌirabaijida mãikꞌaapa mãgajida:
ACT.15.5	—Judio–eerã ijãa pꞌanɨɨrãmaa tauchaa bɨpidaipia bɨ ãchi ɨmɨkꞌĩraarã kꞌapꞌɨade mãikꞌaapa oopidaipia bɨda ajida, Moisepa pꞌãdade jara bɨkꞌa.
ACT.15.6	Mãpai seedachida Cristopa jɨrɨtꞌeradaarã mãikꞌaapa ijãapataarã akꞌɨpataarã kꞌĩsiadaitꞌee ma pedee jaradade. 
ACT.15.7	Taarã aupedee jõnɨde, Pedro pꞌirabaiji mãikꞌaapa mãgaji:
ACT.15.7	—Ɨ̃pemaarã Cristo kꞌaurepa, parãpa kꞌawa pꞌanɨda aji, taarãru Tachi Akꞌõrepa mɨ jɨrɨtꞌeraji Jesucristopa ooda eperãarã kꞌaripaitꞌee jaranamerã judio–eerãmaa, ãchia aukꞌa Jesude ijãadamerã. 
ACT.15.8	Tachi Akꞌõrepa ãchi tꞌãride iru pꞌanadapꞌedaa kꞌawa bada perã, akꞌɨpiji ichia ãchi jida kꞌinia iru bɨ, tachi kꞌinia iru bɨkꞌa. Mãga akꞌɨpiji ãchimaa pëikꞌãri ichi Jaure, tachimaa pëidakꞌa. 
ACT.15.9	Tachi Akꞌõrepa ãchi aukꞌa akꞌɨpari tachikꞌa. Mãga kꞌawa pꞌanɨ ãchia pꞌekꞌau kꞌachia oopata aukꞌa wẽpapikꞌooda perã Cristode ijãadakꞌãri, tachi ome oodakꞌa. 
ACT.15.10	Ɨ̃rá, ¿tachia sãga oodaima? ¿Oodaipia bɨkꞌã Tachi Akꞌõrepa jara–e padata? ¿Jõma ijãapataarãmaa oopidaikꞌã mãgee ne–inaa chaaree Moisepa pꞌãdade jara bɨkꞌa? Tachia mãikꞌaapa tachi chonaarãpa mãgee ne–inaa jõmaweda pꞌoyaa ooda–e paji. 
ACT.15.11	Maperã mãga oodaikꞌaraa bɨ. Tachia ijãa pꞌanɨ Tachi Waibɨa Jesucristo tachi ome tꞌãri pia bairã, tachi o kꞌachiadeepa kꞌaripa ataitꞌee ɨtꞌaa wãdamerã. Ãchia aukꞌa mãga ijãa pꞌanɨda aji.
ACT.15.12	Maapꞌeda jõma kꞌĩupꞌee para beeji Bernabé Pablo ome nepɨrɨmaa pꞌaneedakꞌãri Tachi Akꞌõrepa oopida ãchimaa judio–eerã tꞌãide, eperãarãpa pꞌoyaa oodakꞌaa ãchi juadoopa. 
ACT.15.13	Pedee aupadakꞌãri, Santiagopa mãgaji:
ACT.15.13	—Ɨ̃pemaarã, mɨ pedee ũrítɨ. 
ACT.15.14	Simón Pedropa etꞌewa nepɨrɨjida aji, Tachi Akꞌõrepa judio–eerã kꞌaripada. Tachi Akꞌõrepa ãchi jida jɨrɨpari ichideerã pꞌaneedamerã. 
ACT.15.15	Mãga bɨ iru pedee jarapataarãpa pꞌãdapꞌedaade jara bɨkꞌa:
ACT.15.16	‘Nãga bapꞌeda, mɨa Rey David trua waya papiitꞌee irudeepa uchiada jua ekꞌari. Mɨa ooitꞌee Israel pidaarã tꞌãidepema te kꞌarawapataarãpa oopatakꞌa. Te tꞌeedaikꞌãri, ãrapa tꞌeedeechoo jẽra bada araa pꞌepata te chiwidikꞌa bainɨ̃ bɨdaitꞌee. 
ACT.15.17	Mãga pɨkꞌa Rey Daviddeepa uchiadapꞌedaarã mɨde ijãa pꞌanɨ mɨa araa pꞌeitꞌee apemaarã mɨde ijãa pꞌanɨɨrã ome. Maapꞌeda ma jõmaweda mɨchideerã papiitꞌee mɨ Warra kꞌaurepa. Mãga ooitꞌee chi mɨde ijãa pꞌanɨɨrã, Daviddeepa uchiada–e paji mĩda. 
ACT.15.18	Chonaarãweda mɨa kꞌawapidakꞌa eperãarãmaa, mãga ooitꞌee. Mɨ, Tachi Akꞌõre Waibɨapa mãga jara bɨ.’ 
ACT.15.19	Mãpai Santiagopa mãgaji:
ACT.15.19	—Tachi Akꞌõrepa mãga jara bairã, mɨa nãga kꞌĩsia bɨda aji. Tachia Moisepa pꞌãdade jara bɨkꞌa oopidaikꞌaraa bɨ judio–eerãmaa, mãgɨɨrã Tachi Akꞌõrede ijãadakꞌãri. 
ACT.15.20	Ma kꞌãyaara kꞌartꞌa pꞌã pëidáma jaradaitꞌee kꞌonaadamerã nechiara ata bɨdapꞌedaa ne–inaa juapa ooda kꞌĩrapite, aɨ kꞌĩrapite ɨtꞌaa tꞌɨ̃pata; wẽra apai ome pꞌanadamerã; ne–animal ɨ̃yapa jɨ̃a piuda chiara kꞌonaadamerã, aɨde waa paraa perã mãikꞌaapa ne–animal waa kꞌonaadamerã. 
ACT.15.21	Mãgɨ́ ũraa aupai pëidaipia bɨ. Awaraa ũraa kꞌawa kꞌinia pꞌanɨ pɨrã, ɨ̃ipata ewari chaa ũridai Tachi Akꞌõre Ũraa jarateepata tede. Chonaarãweda Moisepa pꞌãda jarateepachidada aji, mãgee tede mãikꞌaapa ɨ̃rá atꞌãri mãga oopata.
ACT.15.22	Mãpai Cristopa jɨrɨtꞌeradaarã, ijãapataarã akꞌɨpataarã mãikꞌaapa jõmaweda Jerusalendepema ijãapataarãpa pedeeteejida ũkꞌuru jɨrɨtꞌeradaitꞌee mãikꞌaapa pëidaitꞌee Antioquiadee Pablo ome mãikꞌaapa Bernabé ome. Nãgɨ́ eperãarã jɨrɨtꞌerajida: Judas, ichiaba tꞌɨ̃patapꞌedaa Barsabás mãikꞌaapa Silas.
ACT.15.23	Kꞌartꞌa pꞌãdapꞌedaade nãga jara pëijida:
ACT.15.23	Tai, Cristopa jɨrɨtꞌeradaarãpa, ijãapataarã akꞌɨpataarã ome na kꞌartꞌade salude pëiruta parã judio–eerãmaa Cristode ijãa pꞌanɨɨrã Antioquía pꞌuurudepema, Siria eujãdepema mãikꞌaapa Cilicia eujãdepemaarã–itꞌee.
ACT.15.24	Taipa ũrijida nãpemaarã ũkꞌuru parãmaa wãdapꞌedaa, mamĩda taipa pëida–eeta. Mãgɨɨrãpa pariatua ãchi kꞌĩradoopa jaratee nipajida. Maperã parãpa kꞌawada–e paji ijãadaitꞌee Moisepa pꞌãdade wa Pablopa jarateedade. 
ACT.15.25	Mapa taipa pedeeteejida taidepemaarã ũkꞌuru jɨrɨtꞌeradaitꞌee mãikꞌaapa pëidaitꞌee parãmaa tai kꞌõpꞌãyoorã kꞌiniarã Bernabé Pablo ome. 
ACT.15.26	Taipa kꞌawa pꞌanɨ Pablo Bernabé ome waaweedakꞌaa piudaitꞌee Tachi Waibɨa Jesucristode ijãa pꞌanɨ kꞌaurepa. 
ACT.15.27	Mapa ãchi ome parãmaa pëiruta Judas Silas ome. Ãchia parãmaa jõma taipa kꞌĩsiadapꞌedaa na pꞌãdade jara bɨkꞌa nepɨrɨdaitꞌee. 
ACT.15.28	Tachi Akꞌõre Jaurepa tai kꞌaripaji parãmaa ne–inaa audú chaaree oopinaadamerã. Nãgapai jara kꞌinia pꞌanɨ parãpa oodamerã. 
ACT.15.29	Kꞌonáatɨ nechiara ata bɨdapꞌedaa ne–inaa juapa ooda kꞌĩrapite, aɨ kꞌĩrapite ɨtꞌaa tꞌɨ̃pata. Ne–animal ɨ̃yapa jɨ̃a piuda chiara kꞌonáatɨ mãikꞌaapa ne–animal waa kꞌonáatɨ. Ma awara pꞌekꞌau oonáatɨ. Taipa jara pꞌanɨkꞌa ooruta pɨrã, pia oodaitꞌee.
ACT.15.29	Mãgapai paji.
ACT.15.30	Mãpai ma kꞌartꞌa pꞌãdapꞌeda, pëijida Antioquiadee wãdapꞌedaarã ome. Mama panadapꞌeda, ijãapataarã jõmaweda tꞌɨ̃ pꞌejida mãikꞌaapa ma kꞌartꞌa ãchimaa teejida. 
ACT.15.31	Ijãapataarãpa ma kꞌartꞌa leedakꞌãri, o–ĩadachida, ãchi–itꞌee ũraa pia bada perã. 
ACT.15.32	Judas Silas ome Tachi Akꞌõre Jaurepa jarapiru jarapataarã pada perã, ichiaba ma ijãapataarãmaa ũraajida tꞌãri o–ĩa pꞌaneedamerã. 
ACT.15.33	Mama pꞌanadapꞌeda, ijãapataarãpa ãchi despediijida kꞌãiwee wãdamerã. 
ACT.15.34	[Mamĩda Silas arii beeji.] 
ACT.15.35	Pablo Bernabé ome ichiaba pꞌaneejida awaraa ijãapataarã ome Antioquiade, Tachi Akꞌõrepa pedee pia jara pëida Cristode jarateedaitꞌee.
ACT.15.36	Mãga pꞌanadapꞌeda, ewari aba Pablopa mãgaji Bernabemaa:
ACT.15.36	—Waya wãdáma aji, ijãapataarã akꞌɨde, Tachi Akꞌõrepa jara pëida Cristode jaratee nipadapꞌedaa pꞌuuru chaa. Akꞌɨdaitꞌeeda aji, atꞌãri ijãa pꞌanɨ wa mãga–e.
ACT.15.37	Bernabepa ichiaba atee kꞌinia baji Juan; mãgɨ́ Juan ichiaba tꞌɨ̃jarapatapꞌedaa Marcos. 
ACT.15.38	Mamĩda Pablopa atee kꞌinia–e paji, ãchi ikꞌaawaapa uchiada perã Panfilia eujãde, ãchi mimia atꞌãri aupada–eeta. 
ACT.15.39	Ijɨ̃atɨ pedeedapꞌeda, ãchi o chaachaa jitakꞌoodachida. Bernabé wãji Chipre isladee Marcos ome. 
ACT.15.40	Jõdee Pablopa jɨrɨtꞌeraji Silas ichi kꞌõpꞌãyo pamerã. Ijãapataarãpa ãchi omé Akꞌõre juade bɨjida irua ãchi pia akꞌɨ bapariimerã. Mãpai Pablo ichi kꞌõpꞌãyo ome wãji. 
ACT.15.41	Wãyaajida Siria eujãde mãikꞌaapa Cilicia eujãde. Ijãapataarã ũraa wãjida ãchi para bee chaa.
ACT.16.1	Mamãikꞌaapa Pablo Silas ome panajida Derbe pꞌuurude mãikꞌaapa Listra pꞌuurude. Mama unujida ijãapari tꞌɨ̃jarapatapꞌedaa Timoteo. Chi nawe judío wẽra Cristode ijãapari paji. Jõdee chi akꞌõre Greciadepema paji. 
ACT.16.2	Ijãapataarã Listradepemaarã mãikꞌaapa Iconiodepemaarãpa Timoteo pia tꞌo pꞌanadapꞌedaa perã, 
ACT.16.3	Pablopa ichi ome ateeji mamãikꞌaapa. Mamĩda uchiadai naaweda, iru kꞌapꞌɨade tauchaa bɨji mãpemaarã judiorã kꞌaurepa. Ma eujãdepema jõmaarãpa kꞌawajida Timoteo akꞌõre Greciadepema paji mãikꞌaapa ãrapa tauchaa bɨdakꞌaa paji ãchi warrarã kꞌapꞌɨade. 
ACT.16.4	Pꞌuuru bee chaa wãyaa wãdakꞌãri, jara bëi wãpachida Cristopa jɨrɨtꞌeradaarãpa mãikꞌaapa ijãapataarã akꞌɨpataarãpa jara pëidapꞌedaa Jerusalendeepa. 
ACT.16.5	Mãgá ijãapataarãpa pipɨara kꞌawaajida Cristopa oopi kꞌinia bɨ ãchimaa mãikꞌaapa waapɨara ijãajida irude. Ma awara ewari chaa ijãapataarã chokꞌaraara ĩwa wãjida.
ACT.16.6	Ma wãrutade wãyaajida Frigia eujãde mãikꞌaapa Galacia eujãde, Tachi Akꞌõre Jaurepa jarateepi–e pada perã Ásia eujãde. 
ACT.16.7	Misia eujãde panadakꞌãri, wãdaitꞌee paji Bitinia eujãdee. Mamĩda Jesús Jaurepa wãpi–e paji. 
ACT.16.8	Mapa Misia eujãde wãyaajida Troas pꞌuurude parutamaa. 
ACT.16.9	Panadapꞌedaa ewate pꞌãrikꞌua, Pablo kꞌãimokꞌaraa pɨkꞌa bɨde unuji Macedonia eujãdepema ɨmɨkꞌĩra bainɨ̃ bɨ. Mãgɨpa chupɨria iidiji Pablo wãmerã ichi eujãdee. Mãgaji:
ACT.16.9	—Chéji Macedoniadee tai kꞌaripade.
ACT.16.10	Pablo mãgá kꞌãimokꞌaraa pɨkꞌa bapꞌeda, aramata netꞌaa pꞌe atajida wãdaitꞌee Macedoniadee, kꞌĩsia pꞌanadapꞌedaa perã Tachi Akꞌõrepa jarateepi kꞌinia bɨ Cristopa ooda eperãarã kꞌaripaitꞌee ma eujãde. Ma wãdapꞌedaade mɨ jida aukꞌa wãji.
ACT.16.11	Troas pꞌuurudeepa tai barcode bataujida. Mata Samotracia islade panajida. Mamãikꞌaapa aɨ norema Neápolis pꞌuurude panajida. 
ACT.16.12	Neapolideepa wãjida Filipodee. Mãgɨ́ pꞌuuru waibɨa Macedonia eujãde bɨ. Ma pꞌuurude Romadepemaarã chokꞌara pꞌanapachida. Mama kꞌãima chokꞌara–ee pꞌanajida. 
ACT.16.13	Ɨ̃ipata ewate tai wãjida pꞌuurudeepa to idee, ma pꞌuurudepema judiorã ɨtꞌaa tꞌɨ̃patamãi unudai jĩakꞌaapa. Unu atadakꞌãri, su–akꞌɨ pꞌaneejida mãikꞌaapa jarateemaa pꞌaneejida wẽraarã cheepurudapꞌedaarãmaa. 
ACT.16.14	Ma wẽraarã tꞌãide baji aba tꞌɨ̃jarapatapꞌedaa Lidia. Ma wẽra Tiatira pꞌuurudepema paji. Mãgɨpa netopachi pꞌaru pia tꞌɨda pꞌupꞌuchia. Mãgɨ́ wẽrapa Tachi Akꞌõremaa ɨtꞌaa tꞌɨ̃pachi. Maperã Akꞌõrepa irumaa ũripiji Pablopa jaratee bɨ. Pia ũrikꞌãri, Cristode ijãa beeji. 
ACT.16.15	Iru poro choopipꞌeda ichi te pidaarã ome, taimaa mãgaji:
ACT.16.15	—Parãpa unu pꞌanɨ pɨrã mɨ wãara ijãa bɨ Jesucristode, mɨ tede pꞌana chétɨ.
ACT.16.15	Mãga jara bɨpa wãjida ichi temaa.
ACT.16.16	Ewari aba tai waya ɨtꞌaa tꞌɨ̃de wãdakꞌãri ɨtꞌaa tꞌɨ̃patapꞌedaamaa, unujida awẽra. Mãgɨ́ awẽra esclava paji. Mãgɨpa ne–inaa pꞌasaitꞌee bɨ jarapachi, ichi kꞌapꞌɨade netuara merãtɨa bada perã. Mapa ma awẽra chiparipa pꞌaratꞌara jitapachi ichi kꞌaurepa. 
ACT.16.17	Mãgɨ́ awẽra tai tꞌẽe bia wãpachi:
ACT.16.17	—Nãgɨ́ eperãarã Tachi Akꞌõre Waibɨapa pëida jarateedamerã sãga eperãarã ɨtꞌaa wãdai.
ACT.16.18	Ewari chokꞌara mãga oopachi tai wãrutamaa. Mata ewari aba Pablopa ũriamaadaikꞌãri, ãpɨtee akꞌɨji mãikꞌaapa mãgaji ma netuara kꞌapꞌɨade merãtɨa badamaa:
ACT.16.18	—Jesucristo jõmaarã poro waibɨa perã, ichi tꞌɨ̃de mɨa pɨmaa jara bɨ uchiadaimerã jã wẽra kꞌapꞌɨadeepa.
ACT.16.18	Aramata ma netuara uchiadachi.
ACT.16.19	Ma awẽra chipariirãpa mãga unudakꞌãri, kꞌawaajida ãchi pꞌaratꞌa waa pꞌoyaa jitada–e iru kꞌapꞌɨa. Mapa Pablo Silas ome jita atadapꞌeda, ateejida ãchi pꞌuurudepema poroorãmaa, mãgɨɨrã chipꞌedaipatapꞌedaamãi. 
ACT.16.20	Ma Romadepema poroorãmaa ateedapꞌeda, mãgajida:
ACT.16.20	—Na judiorãpa tachi pꞌuuru pidaarã kꞌĩraupirutada ajida, 
ACT.16.21	mãikꞌaapa ne–inaa jarateemaa pꞌanɨ tachi Romadepemaarãpa oopata awara. Taipa mãga ũri kꞌiniada–e pꞌanɨda ajida.
ACT.16.22	Mãpai pꞌuuru pidaarã chokꞌara seedachida. Ãchi poroorãpa Pablo Silas ome pꞌaru ẽrapijida mãikꞌaapa wɨpijida pakꞌurupa. 
ACT.16.23	Pia wɨpitꞌaadapꞌeda, carcelde tꞌɨtꞌaajida mãikꞌaapa carceldepema jɨ̃aparimaa jarajida pia jɨ̃amerã, carceldeepa uchiapiamaapa. 
ACT.16.24	Chi jɨ̃aparipa mãga ũrikꞌãri, calabozo edupɨara badade tꞌɨ nɨ̃bɨji mãikꞌaapa ãchi bɨɨrɨ tꞌɨkꞌooji cepode.
ACT.16.25	Mãgá iru pꞌanajida mĩda, Pablo Silas ome ɨtꞌaa tꞌɨ̃maa mãikꞌaapa kꞌarimaa pꞌanajida Tachi Akꞌõremaa. Jõdee chi apemaarã carcel pidaarãpa ũrii pꞌanajida. 
ACT.16.26	Esapɨte pakꞌãri, awẽrachai golpe wëre nɨ̃beeji. Ma carcel perá tꞌeedachi. Aramata chi puerta jõmaweda ewakꞌoodachida. Presoorã juade nɨ̃bada cadena mãikꞌaapa cepo ichiaba jõma ẽtꞌakꞌoodachida. 
ACT.16.27	Ma carceldepema jɨ̃aparipa unukꞌãri chi puerta jõma ewa jẽra bɨ, ichi espada ẽtꞌa ataji ichi juadoopa piudariitꞌee, carcel pidaarã jõma uchiadai pꞌanɨ jĩakꞌaapa. 
ACT.16.28	Mamĩda Pablopa biaji ichi badamãiipa mãgɨ́ jɨ̃aparimaa:
ACT.16.28	—¡Jãgá oonáaji! ¡Tai jõma nama pꞌanɨpɨ!
ACT.16.29	Mãpai carceldepema jɨ̃aparipa lámpara aneepipꞌeda, tꞌĩudachi Pablo mãikꞌaapa Silas pꞌanadapꞌedaamãi. Ãchi kꞌĩrapite wɨrrɨwɨrrɨa bedabai nɨ̃banaji pꞌera nɨ̃bɨpa. 
ACT.16.30	Uchia pꞌe atapꞌeda calabozo edupɨara bɨdeepa, mãgaji:
ACT.16.30	—Jarateepataarã, ¿kꞌãata ooipia bɨma aji, mɨ ɨtꞌaa wãitꞌee?
ACT.16.31	Mãpai pꞌanaujida:
ACT.16.31	—Jesucristode ijã́aji. Mãgara pɨ, pɨchi tedepemaarã ome ɨtꞌaa wãdayada ajida.
ACT.16.32	Mãpai Tachi Akꞌõrepa jara pëida Cristode jarateejida ma jɨ̃aparimaa mãikꞌaapa ichi tede pꞌanadapꞌedaarãmaa. 
ACT.16.33	Aramata ma carceldepema jɨ̃aparipa Pablo Silas ome ateeji sɨɨkꞌooitꞌee ãchi kꞌapꞌɨade tꞌudakꞌa jẽra bada. Maapꞌeda iru ichi tedepemaarã ome poro choopijida. 
ACT.16.34	Mãpai teedaa pꞌe ateepꞌeda, nekꞌopiji. Ma carcel jɨ̃apari ichi tedepemaarã ome o–ĩa pꞌanajida Tachi Akꞌõrede ijãadapꞌedaa perã.
ACT.16.35	Aɨ norema tapꞌeda Romadepema poroorãpa ãchi jɨ̃apataarã pëijida ma carceldepema jɨ̃aparimaa, Pablo Silas ome uchia pëimerã. 
ACT.16.36	Maperã carceldepema jɨ̃aparipa mãgaji Pablomaa:
ACT.16.36	—Mɨ poroorãpa jara pëi pꞌanɨda aji, parã uchia pëimerã. Mapa kꞌãiwee wã́tɨ namãikꞌaapa.
ACT.16.37	Mamĩda Pablopa mãgaji Romadepema poroorãpa pëidapꞌedaarãmaa:
ACT.16.37	—Tai aukꞌa Romadepemaarã pꞌanɨta, wɨjidada aji, jõmaarã kꞌĩrapite, charramaa ateeda–ee. Maapꞌeda carcelde tꞌɨpijida. Ɨ̃rá jõdee, ¿merã uchiapi kꞌinia pꞌanɨ–ekꞌã? ¡Mãga–epɨ! Namãikꞌaapa wãda–eda aji, ãchia uchia pëi cheda–emãi ãchi kꞌĩradoopa.
ACT.16.38	Pablopa jarada ãchi poroorãmaa jaranadakꞌãri mãikꞌaapa jã eperãarã aukꞌa Romadepemaarãda adakꞌãri, mãɨrã poroorã pꞌeradachida, ãchia wɨpidapꞌedaa perã mãikꞌaapa carcelde tꞌɨ nɨ̃bɨdapꞌedaa perã. 
ACT.16.39	Mapa chedapꞌeda, chupɨria iidijida Pablomaa Silas ome perdonaadamerã ãchia oodapꞌedaa. Mãpai uchiapijida carceldeepa mãikꞌaapa pꞌuurudeepa. 
ACT.16.40	Pablo Silas ome ma carceldeepa uchiadapꞌeda, wãjida Lidia temaa. Mama ijãapataarã jõmaarãmaa ũraajida tꞌãri o–ĩa pꞌaneedamerã. Maapꞌeda wãjida ma pꞌuurudeepa.
ACT.17.1	Mamãikꞌaapa ãchi wãdade Pablo Silas ome wãyaajida Anfípolis pꞌuurude mãikꞌaapa Apolonia pꞌuurude. Maapꞌeda Tesalónica pꞌuurude panajida. Mãgɨ́ pꞌuurude baji Tachi Akꞌõre Ũraa jarateepata te. 
ACT.17.2	Maperã Pablo ichia oopatakꞌa pꞌuurude panakꞌãri, jãmaa wãji. Mama beeji tomia õpee mãikꞌaapa ɨ̃ipata ewari chaa aupedeeji arii pꞌanadapꞌedaarã ome. 
ACT.17.3	Akꞌõre Ũraa pꞌãdade akꞌɨpipachi sãga Cristo chupɨria nɨ̃baitꞌee mãikꞌaapa piupꞌeda, pꞌirabaiitꞌee. Jarapachi:
ACT.17.3	—Nãgɨ́ Jesús parãmaa mɨa jaratee bɨ Cristota, Tachi Akꞌõrepa pëida eperãarã kꞌaripamerã.
ACT.17.4	Mãga ũridakꞌãri, judiorã ũkꞌuru Cristode ijãajida mãikꞌaapa araa nipapachida Pablo mãikꞌaapa Silas ome. Ichiaba ijãajida judio–eerã; Tachi Akꞌõrede ijãa pꞌanadapꞌedaarã chokꞌara mãikꞌaapa wẽraarã pꞌaratꞌara beerã. 
ACT.17.5	Judiorã Cristode ijãada–ee pꞌanadapꞌedaarãpa mãga unudakꞌãri, kꞌĩraudachida. Mapa jɨrɨjida eperãarã mimiadakꞌaa pꞌanadapꞌedaarã, pꞌuuru pidaarã kꞌĩraupitꞌaadamerã Pablo mãikꞌaapa Silas ome, pedee jõnɨpa ãra ãpɨte. Mãgá pꞌuuru pidaarã jõma kꞌĩraupitꞌaadapꞌeda, Jasón tede tꞌĩudachida, Pablo Silas ome uchia atadapꞌeda, pꞌuuru pidaarãmaa teedaitꞌee. 
ACT.17.6	Mamĩda mãgɨ́ tede ãra unuda–e pakꞌãri, uchia atajida Jasonta mãikꞌaapa awaraa ijãapataarã. Maapꞌeda ãchi pꞌuurudepema poroorãmaa ateejida. Mama panadakꞌãri, biapachida:
ACT.17.6	—¡Ɨ̃rá eperãarã Roma jua ekꞌari pꞌanɨɨrã kꞌĩsia awarapipataarã nama che pꞌanɨda! ajida. 
ACT.17.7	Ma awara mãgɨɨrã Jasonpa ichi tede auteebaiji. Mãɨrãpa oodakꞌaa Cesarpa oopi bɨkꞌa. Jĩpꞌa jara pꞌanɨ ichi kꞌãyaara rey aba waibɨara bɨda ajida, tꞌɨ̃jarapata Jesús.
ACT.17.8	Mãga ũridakꞌãri, ma pꞌuuru pidaarã mãikꞌaapa ãchi poroorã kꞌĩraupikꞌa para beeji. 
ACT.17.9	Mamĩda Jasonpa apemaarã ijãapataarã ome pꞌaajida ãchi uchia pëidamerã. Mãpai kꞌena pëijida.
ACT.17.10	Ma pꞌãrikꞌua weda ijãapataarãpa Pablo Silas ome Berea pꞌuurudee pëijida. Mama panadakꞌãri, tꞌĩujida judiorã Akꞌõre Ũraa jarateepata temãi. 
ACT.17.11	Mãpema judiorã Tesalonicadepema kꞌãyaara kꞌĩsia kꞌawaara pꞌanajida. Mapa Pablopa jaratee bɨ ũri kꞌinia pꞌanajida. Mãga ũridapꞌeda, ewari chaa Tachi Akꞌõre Ũraa pꞌãda akꞌɨpachida kꞌawaadaitꞌee wãara jara bɨ Pablopa jara bɨkꞌa maa–e pɨrã awara jara bɨ. 
ACT.17.12	Kꞌawaadakꞌãri wãarata jara bɨ, mãgɨdepemaarã judiorã chokꞌara ijãajida. Ichiaba judio–eerã wẽraarã pꞌaratꞌara beerã chokꞌara ijãajida, ɨmɨkꞌĩraarã jida ichiaba. 
ACT.17.13	Mamĩda Tesalonicadepema judiorãpa ũridakꞌãri Pablopa Tachi Akꞌõrepa jara pëida jarateemaa bɨ Bereade, wãjida ma pꞌuuru pidaarã kꞌĩraupitꞌaade. 
ACT.17.14	Aramata mãpema ijãapataarãpa Pablo pëijida kꞌõpꞌãyoorã ũkꞌuru ome pꞌusa idee. Jõdee Silas Timoteo ome Bereade pꞌaneejida. 
ACT.17.15	Chi Pablo ome wãdapꞌedaarãpa iru ateejida Atenas pꞌuurudee. Waya ãpɨtee uchiadaitꞌee pakꞌãri, Pablopa jara pëiji Silamaa Timoteo ome taarã–ee chedamerã ichimaa.
ACT.17.16	Atenas pꞌuurude Pablopa Silas mãikꞌaapa Timoteo nɨmaa beeji. Mama bɨde unukꞌãri chokꞌara ne–inaa iru pꞌanɨ eperã juapa ooda aɨ kꞌĩrapite ɨtꞌaa tꞌɨ̃pata, tꞌãri ãriidachi. 
ACT.17.17	Mapa aupedeepachi judiorã ome mãikꞌaapa judio–eerã Tachi Akꞌõre waaweepataarã ome Akꞌõre Ũraa jarateepata temãi. Ichiaba mãga oopachi ewari chaa chi unuru ome ma pꞌuurude netꞌaa netopatamãi. 
ACT.17.18	Mama ũkꞌuru poro wẽsaa beerã tꞌɨ̃jarapatapꞌedaa Epicúreo eerepemaarã mãikꞌaapa Estoico eerepemaarã aupedee pꞌaneejida Pablo ome. Mãɨrã ũkꞌuruurãpa mãgapachida:
ACT.17.18	—¿Kꞌãata jara kꞌinia bɨma apachida, na pedee–idaa bɨpa?
ACT.17.18	Awaraarãpa mãgapachida:
ACT.17.18	—Awaraa eujãdepemaarã akꞌõre waibɨapa ooda jaratee bɨda apachida.
ACT.17.18	Mãga jarapachida Pablopa jarateemaa bada perã Tachi Akꞌõrepa ooda Jesús piuda kꞌaurepa mãikꞌaapa jarateepachi perã tachi piuda tꞌẽepai waya chokꞌai pꞌirabaidaitꞌee. 
ACT.17.19	Mãpai ãchia Pablo ateejida Areopagomaa, ãchi poro wẽsaa beerã cheepurupatamaa ũraa ũride. Mama iidijida:
ACT.17.19	—¿Taipa pɨa jaratee bɨ kꞌawaadaikꞌã? ajida. 
ACT.17.20	Taipa waide ũrida–e pꞌanɨda ajida, pedee pɨa jaratee bɨkꞌa. Mapa kꞌawa kꞌinia pꞌanɨda ajida.
ACT.17.21	Ma Atenas pidaarã mãikꞌaapa awaraarã arii pꞌanadapꞌedaarã mimiada–e pꞌanadakꞌãri, pꞌanapachida ne–inaa chiwidi pedeemaa mãikꞌaapa ũrimaa.
ACT.17.22	Mãpai Pablo bainɨ̃ beeji ãchi kꞌĩrapite Areopagode mãikꞌaapa mãgaji:
ACT.17.22	—Atenas pꞌuuru pidaarã, mɨa unu bɨ parãpa akꞌõre waibɨa kꞌĩra tꞌãdoo waaweepata. 
ACT.17.23	Mɨ wãyaakꞌãri parã ɨtꞌaa tꞌɨ̃patamãi, unuji netꞌaa chokꞌara iru pꞌanɨ aɨ kꞌĩrapite ɨtꞌaa tꞌɨ̃pata. Mama bɨde unuji parã altar bide pꞌã bɨ: 
ACT.17.24	ʼNãgɨ́ Akꞌõrépata ooji na eujã mãikꞌaapa jõma aɨde nɨ̃bɨ. Nãgɨta, Tachi Akꞌõre, jõmaarã Waibɨa na pꞌekꞌau eujãde mãikꞌaapa pajãde. Nãgɨ́ Akꞌõre eperãarãpa te oodade bakꞌaa, 
ACT.17.25	ichi–itꞌee pꞌua–e bairã ne–inaa eperãarãpa oopata ichi–itꞌee. Ichiata eperãarã chokꞌai pꞌanapipari, ĩyapaapipari mãikꞌaapa tachimaa ne–inaa jõmaata teepari pia pꞌanapataadamerã.
ACT.17.26	ʼEperã abaadeepa eperãarã kꞌĩra tꞌãdoo uchiapiji, na pꞌekꞌau eujã jõmaade pꞌanapataadamerã. Aɨ naaweda kꞌĩsia iru baji sãapai uchiapiitꞌee mãikꞌaapa sãmaata pꞌanapiitꞌee. 
ACT.17.27	Tachi Akꞌõrepa mãga ooji eperãarãpa iru jɨrɨdamerã. Tachi taupa nãgɨ́ Akꞌõre unuda–e pꞌanɨ mĩda, iru kꞌawadai, wãara tachimãiipa tꞌɨmɨa–ee bairã. 
ACT.17.28	Iru kꞌaurepa tachi chokꞌai pꞌanɨ; pꞌɨrrɨapata mãikꞌaapa na eujãde pꞌanapata. Pãchi kꞌarikꞌa pꞌãpataarãpa jaradapꞌedaakꞌa mãga bɨ: “Tachi, Tachi Akꞌõre Waibɨapa ooda”. 
ACT.17.29	Maperã kꞌĩsiadaikꞌaraa bɨ Tachi Akꞌõre santokꞌa bɨ, eperãarãpa kꞌĩsiadapꞌeda oopatakꞌa nẽedee, pꞌaratꞌadee maa–e pɨrã mãudee. 
ACT.17.30	Naaweda Tachi Akꞌõrepa miapi–e paji mãgee kꞌĩrapite ɨtꞌaa tꞌɨ̃patapꞌedaarã, iru waide kꞌawada–e pꞌanadapꞌedaa perã. Mamĩda ɨ̃rá jõmaarãmaa jara bɨ pꞌekꞌau kꞌachia oo amaadamerã mãikꞌaapa ichide ijãadamerã. 
ACT.17.31	Ichia mãga jara bɨ na ewari na pꞌekꞌau eujãdepemaarãpa oopata jõmaweda akꞌɨitꞌee perã, kꞌawaaitꞌee pia wa kꞌachia. Mãga ooitꞌee ichia pëida Jesucristopa. Cristopa eperãarãpa oopata mãgá akꞌɨi, ichia kꞌachia ookꞌaa pada perã na eujãde nipakꞌãri. Tachia kꞌawa pꞌanɨda aji, Akꞌõrepa iru jɨrɨtꞌeraji, iru piupꞌeda, chokꞌai pꞌirabaipida perã.
ACT.17.32	Arii pꞌanadapꞌedaarãpa ũridakꞌãri eperã piupꞌeda chokꞌai pꞌirabaida, ũkꞌuru ëi para beeji mãikꞌaapa ũkꞌuruurãpa mãgajida:
ACT.17.32	—Na ewari waya ũridayada ajida, pɨ pedee.
ACT.17.33	Mãpai Pablo uchiaji mamãikꞌaapa. 
ACT.17.34	Mamĩda ũkꞌuruurãpa ijãajida Pablopa jarada mãikꞌaapa Cristode ijãa pꞌaneejida. Ma ijãadapꞌedaarã tꞌãide baji ɨmɨkꞌĩra tꞌɨ̃jarapatapꞌedaa Dionisio. Mãgɨ́ Areópago poro wẽsaa beerã cheepurupatadepema paji. Ichiaba baji wẽra tꞌɨ̃jarapatapꞌedaa Dámaris mãikꞌaapa awaraarã.
ACT.18.1	Ma tꞌẽepai Pablo wãji Atenas pꞌuurudeepa Corinto pꞌuurudee. 
ACT.18.2	Mama ununaji judío tꞌɨ̃jarapatapꞌedaa Áquila. Mãgɨ́ Ponto eujãdepema paji. Ewaa pache baji chi wẽra Priscila ome Italia eujãdeepa, César Claudiopa judiorã jõmaweda jërekꞌooda perã Roma pꞌuurudeepa. 
ACT.18.3	Pablo pꞌasiade wãkꞌãri ma judío badamaa, kꞌawaa ataji ichi jĩakꞌa Aquilapa carpa oopari. Mapa Pablo ãra ome beeji ma mimia oomaa. 
ACT.18.4	Mama bɨde ɨ̃ipata ewari chaa wãpachi Akꞌõre Ũraa jarateepata temaa jarateede judiorãmaa mãikꞌaapa judio–eerãmaa Cristode ijãadamerã.
ACT.18.5	Silas Timoteo ome pachedakꞌãri Macedoniadeepa, Pablopa ewari chaa Tachi Akꞌõrepa jara pëida Cristode jarateemaa bapachi, judiorãpa ijãadamerã Jesuta Cristo, Tachi Akꞌõrepa pëida. 
ACT.18.6	Mamĩda judiorã, ichi pedee ijãa kꞌiniada–ee pꞌanadapꞌedaarãpa ikꞌachia jaramaa pꞌaneejida. Mapa Pablopa ichi pꞌaru jɨ̃ bada jĩapꞌeji akꞌɨpiitꞌee ãchimaa waa jaratee–e. Maapꞌeda mãgaji:
ACT.18.6	—Pãchi kꞌĩradoopa atuadaitꞌeeda aji, piudakꞌãri. Idideepa mɨ wãitꞌeeda aji, judio–eerãmaa Tachi Akꞌõrepa jarapi bɨ jarateede.
ACT.18.7	Mãga jarapꞌeda, Pablo wãji Ticio Justo apatapꞌedaa temaa jarateede. Mãgɨ́ eperãpa Tachi Akꞌõremaa ɨtꞌaa tꞌɨ̃pachi. Ichi te baji Tachi Akꞌõre Ũraa jarateepata te ikꞌaawa. 
ACT.18.8	Pablopa mama jarateemaa bɨde, Cristode ijãaji ma Akꞌõre Ũraa jarateepata tedepema poro, tꞌɨ̃jarapatapꞌedaa Crispo. Chi te pidaarã jida aukꞌa ijãajida mãikꞌaapa apemaarã Corinto pidaarã chokꞌara Pablopa jarateeda ũridapꞌedaarã ichiaba ijãajida. Mapa mãɨrã jõma poro choopijida. 
ACT.18.9	Atꞌãri Corinto pꞌuurude pꞌanɨde ewari aba pꞌãrikꞌua kꞌãimokꞌaraa pɨkꞌa bɨde Tachi Akꞌõrepa mãgaji Pablomaa:
ACT.18.9	—Waawee–ee jaratéeji na pꞌuurude 
ACT.18.10	mɨchideerã nama chokꞌara nɨ̃bairã. Mɨ pɨ ome bairã, apidaapa pɨ kꞌachia ooda–e.
ACT.18.11	Tachi Akꞌõrepa mãga jarada perã, Pablo mama beeji año aba apꞌeda esa–aukꞌa, Tachi Akꞌõrepa jara pëida Cristode jarateemaa.
ACT.18.12	Mamĩda, mama bɨde, Romadepema Galión apatapꞌedaa Acaya eujãdepema poro waibɨa bakꞌãri, judiorã chokꞌara pedeeteejida mãikꞌaapa Pablo jita ateejida iru kꞌĩrapite. 
ACT.18.13	Mama mãgajida:
ACT.18.13	—Na eperãpa jaratee bɨ Tachi Akꞌõrede ijãadamerã mãikꞌaapa irumaa ɨtꞌaa tꞌɨ̃pataadamerã. Mamĩda jaratee–eda ajida, Moisepa pꞌãdade jara bɨkꞌa oodamerã.
ACT.18.14	Mãpai Pablo pedeeitꞌee arude, Galionpa mãgaji ma judiorãmaa:
ACT.18.14	—Na eperãpa ne–inaa kꞌachia oo bada paara maa–e pɨrã chĩara pee bada paara, mɨa akꞌɨkꞌajida aji. 
ACT.18.15	Mamĩda jara pꞌanadairã chĩara tꞌɨ̃ mãikꞌaapa parãpa ũraa pꞌãdade, pãchi pitapai ma nepɨra akꞌɨdapáde aji. Mɨa parã nepɨra akꞌɨ kꞌinia–eda aji.
ACT.18.16	Aramata jërekꞌooji ichimãiipa. 
ACT.18.17	Mãpai arii akꞌɨ pꞌanadapꞌedaarãpa Tachi Akꞌõre Ũraa jarateepata tedepema poro Sóstenes jita atadapꞌeda, wɨjida Galión kꞌĩrapite. Mamĩda iru–itꞌee maarepida pꞌua–e paji.
ACT.18.18	Aɨ tꞌẽepai Pablo taarã beeji Corinto pꞌuurude. Mãpai ijãapataarãmaa despediipꞌeda, Siria eujãdee wãji Priscila mãikꞌaapa Áquila ome. Cencrea pꞌuurude barcode batau naaweda, Pablopa ichi poro bi–si wẽtꞌaaji. Mãga ooji akꞌɨpiitꞌee ichia Tachi Akꞌõremaa ooitꞌeeda ada ooda. 
ACT.18.19	Ma wãrutade Éfeso pꞌuurude panadakꞌãri, Pablo tꞌĩunaji Tachi Akꞌõre Ũraa jarateepata tede judiorã ome pedeeitꞌee. 
ACT.18.20	Ichia jarateeda ũridakꞌãri, chupɨria iidijida ãchi ome taarã beemerã. Mamĩda Pablopa kꞌinia–e paji. 
ACT.18.21	Mãgaji:
ACT.18.21	—Ɨ̃rá wãitꞌeeda aji. Mamĩda waya cheitꞌeeda aji, Tachi Akꞌõrepa kꞌinia bɨ pɨrã.
ACT.18.21	Mãpai Pablo batauji mãikꞌaapa wãji. Jõdee Priscila Áquila ome mama pꞌaneejida. 
ACT.18.22	Pablo Cesarea pꞌuurude panakꞌãri, mamãikꞌaapa wãji Jerusalendee ijãapataarã akꞌɨde. Maapꞌeda wãji Antioquía pꞌuurudee. Mãgɨ́ pꞌuuru Siria eujãde bɨ.
ACT.18.23	Antioquiade bapꞌeda, wãji ijãapataarã para bee chaa ãchi akꞌɨde mãikꞌaapa ũraade. Mãga oo wãji Galacia eujãde mãikꞌaapa Frigia eujãde.
ACT.18.24	Maapai judío tꞌɨ̃jarapatapꞌedaa Apolo pacheji. Mãgɨ́ Alejandría pꞌuurudepema paji. Mãgɨ́ pꞌuuru Egipto eujãde bɨ. Mãgɨ́ judiopa Tachi Akꞌõre Ũraa pꞌãda pia kꞌawa baji. Ma awara pia jarateepachi. 
ACT.18.25	Mãgɨpa o–ĩ–ĩa jarateepachi Juan Bautistapa jarateedakꞌa, eperãarãpa ãchia pꞌekꞌau kꞌachia oopata oo amaadamerã mãikꞌaapa poro choopidamerã akꞌɨpidaitꞌee Tachi Akꞌõrede ijãa pꞌanɨ. Ichiaba jarateepachi Jesucristo Tachi Akꞌõrepa pëida. 
ACT.18.26	Apolo Éfeso pꞌuurude pachekꞌãri, waawee–ee jarateemaa beeji judiorã Akꞌõre Ũraa jarateepata temãi. Mãga ũridakꞌãri, Priscila Áquila ome ãchi temaa ateejida. Mãpai Apolomaa jarateejida jõma ãchia kꞌawadapꞌedaa, Tachi Akꞌõrepa ooda Jesucristo kꞌaurepa. 
ACT.18.27	Maapꞌeda, Apolo Acaya eujãdee wã kꞌinia bakꞌãri, Efesodepema ijãapataarãpa kꞌartꞌa pꞌãjida jãpemaarãmaa iru auteebaidamerã. Mãgá mama panakꞌãri, irua kꞌaripai Cristode ijãapataarã waapɨara ijãadamerã. Tachi Akꞌõre tꞌãri pia bapari perã, ãchimaa Cristode ijãapiji, Apolo mamaa wãi naaweda. 
ACT.18.28	Apolo mama bɨde jõmaarã taide Tachi Akꞌõre Ũraa pꞌãda akꞌɨpachi mãikꞌaapa jarateepachi Jesucristo Tachi Akꞌõrepa pëida eperãarã kꞌaripamerã. Mapa judiorãpa maarepida pꞌoyaa pꞌanauda–e paji.
ACT.19.1	Apolo Corinto pꞌuurude bɨ misa, Pablo wãyaaji Galacia mãikꞌaapa Frigia eujãde Éfeso pꞌuurude parumaa. Mama Cristode ijãapataarã ununaji. 
ACT.19.2	Mãpai Pablopa iidiji:
ACT.19.2	—Parãpa Cristode ijãadakꞌãri, ¿Tachi Akꞌõre Jaure parã kꞌapꞌɨade ba chejikꞌã? aji.
ACT.19.2	Pꞌanaujida:
ACT.19.2	—Taipa kꞌawada–eda ajida, Tachi Akꞌõre Jaure ba chepari ijãapataarã kꞌapꞌɨade.
ACT.19.3	Mãpai Pablopa iidiji:
ACT.19.3	—Parãpa poro choopidakꞌãri, ¿kꞌãare–itꞌee poro choopijidama? aji.
ACT.19.3	Pꞌanaujida:
ACT.19.3	—Juanpa jaradakꞌa poro choopijida akꞌɨpidaitꞌee pꞌekꞌau kꞌachia oo amaa kꞌinia pꞌanɨ.
ACT.19.4	Mãpai Pablopa mãgaji:
ACT.19.4	—Juanpa wãara poro choojida aji, waa pꞌekꞌau kꞌachia oo kꞌiniada–e pꞌanadapꞌedaarã. Mamĩda Juanpa ichiaba jarapachi ijãadamerã ichi tꞌẽe cheru eperãde. Mãgɨ́ eperã Jesucristo.
ACT.19.5	Ma eperãarãpa mãga ũridakꞌãri, aramata ãchi poro choopijida Tachi Waibɨa Jesús tꞌɨ̃de akꞌɨpidaitꞌee irude ijãa pꞌanɨ. 
ACT.19.6	Maapꞌeda Pablopa jua bɨji ma poro choodapꞌedaarã ɨ̃rɨ. Mãgá bɨkꞌãri, Tachi Akꞌõrepa ichi Jaure ãra kꞌapꞌɨade ba chepiji. Mãgɨpa ãramaa pedeepipachi kꞌawada–e pꞌanɨ pedeede. Mãgá jarajida Tachi Akꞌõrepa jarapidakꞌa. 
ACT.19.7	Chi mãgá poro choodapꞌedaa eperãarã doce paji.
ACT.19.8	Maapꞌeda Pablo wãji Tachi Akꞌõre Ũraa jarateepata tedee. Mama ɨ̃ipata ewari chaa atane õpee Tachi Akꞌõre Ũraa waawee–ee jarateeji. Jaraji Tachi Akꞌõrepa pia ooda Jesucristo pëikꞌãri, judiorãpa irude ijãadamerã. 
ACT.19.9	Mamĩda ũkꞌuruurãpa ijãa kꞌiniada–e paji Pablopa jaratee bada mãikꞌaapa waapɨara pedee kꞌachia jarajida Tachi Akꞌõre Ode Pꞌanɨɨrã ãpɨte. Maperã Pablo mamãikꞌaapa ãyaa wãji ijãapataarã ome. Jaratee banaji eperã tꞌɨ̃jarapatapꞌedaa Tirano escuelade. Mama ewari chaa jarateepachi. 
ACT.19.10	Irua Tachi Akꞌõre Ũraa jarateeji año omé. Mãgá judiorã mãikꞌaapa judio–eerã Ásia eujãde pꞌanapatapꞌedaarãpa ũrijida Tachi Akꞌõrepa jara pëida Jesude. 
ACT.19.11	Ichiaba Tachi Akꞌõrepa Pablomaa oopipachi ne–inaa eperãarãpa pꞌoyaa oodakꞌaa ãchi juadoopa. 
ACT.19.12	Pablo kꞌapꞌɨade pꞌaru tꞌõbaidapapai, kꞌayaa beerã jɨpapachida. Ichiaba netuara eperãarã kꞌapꞌɨade merãtɨa bee uchiapachida.
ACT.19.13+ACT.19.14	Mãpema judiorã ũkꞌuru Cristode ijãada–e pꞌanadapꞌedaarãpa netuara merãtɨa bee eperãarã kꞌapꞌɨadeepa uchiapikꞌoopachida. Mãga oo nipajida judiorã pꞌaareerã poro Esceva warrarã. Ãra siete paji. Mãɨrãpa kꞌawaadakꞌãri netuaraarã uchia pꞌanɨ Pablo kꞌaurepa ichia Tachi Waibɨa Jesús tꞌɨ̃ jarakꞌãri, aukꞌa oo kꞌinia pꞌaneejida. Mapa jarajida netuara merãtɨa bɨmaa:
ACT.19.13+ACT.19.14	—¡Pablopa jara bɨ Jesús tꞌɨ̃de uchíatɨ!
ACT.19.15	Mamĩda mãga oodakꞌãri, ma netuara eperã kꞌapꞌɨade merãtɨa badapa mãgaji:
ACT.19.15	—Mɨa kꞌawa bɨda aji, Jesús. Ichiaba kꞌawa bɨ kꞌaita Pablo. Mamĩda parã ¿kꞌairã́ma? aji.
ACT.19.16	Mãpai ma netuara kꞌapꞌɨade merãtɨa bada eperãpa ãchi ɨ̃rɨ cheji mãikꞌaapa ãchi jõmaweda sĩkꞌooji. Mãgá pꞌu oopꞌeda, chi netuara uchiapi chedapꞌedaarã mamãikꞌaapa ãkꞌadaa pꞌira uchiakꞌoodachida. 
ACT.19.17	Éfeso pꞌuurude pꞌanapataarã, judiorã mãikꞌaapa judio–eerãpa mãga ũridakꞌãri, jõmaarãta pꞌerajida mãikꞌaapa Tachi Waibɨa Jesús tꞌɨ̃ pia tꞌo pꞌanajida.
ACT.19.18	Mãpemaarã ũkꞌuru Cristode ijãa pꞌaneejida. Maapꞌeda Pablomaa jara chepachida ãchia kꞌachia oopatapꞌedaa, aɨ naaweda ijãa pꞌanadapꞌedaa perã petau tau kꞌawaa beerãpa oo pꞌanadapꞌedaade. 
ACT.19.19	Ichiaba ũkꞌuru petau tau kꞌawaa beerãpa aneepachida ãchi libro jõmaarã taide paakꞌoodaitꞌee. Mãgɨ́ libro valor pꞌaratꞌade juasiadakꞌãri, uchiaji pꞌaratꞌa tau cincuenta mil. 
ACT.19.20	Ma jõma oo pꞌanadapꞌedaa kꞌaurepa ma eujãdepemaarãpa waapɨara ijãapachida Tachi Akꞌõrepa jarapidade.
ACT.19.21	Ma tꞌẽepai, Tachi Akꞌõre Jaurepa Pablomaa kꞌĩsiapiji wãitꞌee Jerusalendee, wãyaapꞌeda Macedonia eujãde mãikꞌaapa Acaya eujãde. Ichiaba Jerusalendeepa Pablo wã kꞌinia baji Romadee. 
ACT.19.22	Mãga kꞌĩsiapꞌeda, Pablopa chi kꞌõpꞌãyoorã Timoteo Erasto ome naa pëiji Macedonia eujãdee. Jõdee ichi Ásia eujãde jarateemaa beeji. Maapꞌeda wãji ãra tꞌẽe.
ACT.19.23	Maapai Tachi Akꞌõre Ode Pꞌanɨɨrã kꞌaurepa, Éfeso pꞌuurudepemaarã jõma kꞌĩraupikꞌa para baji 
ACT.19.24	ne–inaa pꞌaratꞌadee oopari Demetrio apatapꞌedaapa ãra ãpɨte pedee kꞌachia jarada perã. Mãgɨ́ eperãpa ne–inaa ma–ãri santokꞌa pꞌaratꞌadee oopachi, ãchi ɨtꞌaa tꞌɨ̃pata nawe Artemisa te waibɨa kꞌirãpapataadamerã. Mãga oo bɨpa ichia mãikꞌaapa apemaarã ne–inaa oo kꞌawaa beerãpa pꞌaratꞌa waibɨa jitapachida. 
ACT.19.25	Maperãpɨ Demetriopa mãgɨɨrã mãikꞌaapa awaraa ne–inaa oo kꞌawaa beerã tꞌɨ̃ pꞌe atapꞌeda, mãgaji:
ACT.19.25	—Kꞌõpꞌãyoorã, parãpa kꞌawa pꞌanɨda aji, nãgɨ́ mimia oo pꞌanɨpa tachi pꞌaratꞌa jitapata. 
ACT.19.26	Ma awara parãpa unu pꞌanɨ mãikꞌaapa ũri pꞌanɨ Pablopa jaratee bɨ, ne–inaa ooda eperãarãpa aɨ kꞌĩrapite ɨtꞌaa tꞌɨ̃pata akꞌõre waibɨarã–e. Mãga jara bɨpa eperãarã chokꞌara ichi eere ũraa pꞌe iru bɨ. Mãga jara–e bɨ nama Éfeso pꞌuurudepai. Ichiaba mãga jara bɨ jõma Ásia eujãde. 
ACT.19.27	Iru pedee ijãaruta pɨrã, tachia ooda neto amaadai mãikꞌaapa tachia pꞌaratꞌa waa jitada–e pai. Ma awara tachi nawe Artemisade ijãada–e pai mãikꞌaapa ichiaba waa iru ĩgreste akꞌɨda–e pai. Mãgɨ́ tede na Ásia eujãdepemaarã mãikꞌaapa jõmaweda Roma jua ekꞌari pꞌanɨɨrã irumaa ɨtꞌaa tꞌɨ̃pata. ¿Wãara–ekꞌã aji, mɨa jara bɨ?
ACT.19.28	Arii pꞌanadapꞌedaarãpa mãga ũridakꞌãri, kꞌĩraudachida mãikꞌaapa biukꞌa nɨ̃beeji:
ACT.19.28	—¡Artemisa Waibɨa; tachi Éfeso pidaarã nawe!
ACT.19.29	Mãpai eperãarã waapɨara cheepuru nɨ̃beeji mãikꞌaapa pꞌuuru pidaarã jõma kꞌĩraupikꞌa para beeji. Mãpai Gayo, Aristarco ome jita atajida mãikꞌaapa atadachida ãchi chipꞌedaipatamaa. Ma eperãarã omé Macedonia eujãdepemaarã paji. Ichiaba Pablo ome nipapachida. 
ACT.19.30	Pablo wãitꞌee paji ma pꞌuuru pidaarã kꞌĩrapite pedeede. Mamĩda ijãapataarãpa wãpida–e paji. 
ACT.19.31	Ichiaba Asiadepema poroorã ũkꞌuru Pablo ome kꞌõpꞌãyo meraadapꞌedaa perã, jara pëijida wãnaamerã ma eperãarã kꞌĩraupikꞌa para bɨmaa. 
ACT.19.32	Mãɨmisa, chi cheepurudapꞌedaarã waapɨara kꞌĩraupikꞌa para beeji. Ũkꞌuruurãpa ne–inaa jarapachida; awaraarãpa biapachida. Mapa biukꞌa nɨ̃baji. Ũkꞌuruurãpa kꞌawada–e pꞌanajida sãapꞌeda cheepurudapꞌedaa. 
ACT.19.33	Judiorã arii pꞌanadapꞌedaarãpa Alejandromaa nepɨrɨdapꞌeda, jõmaarã taide ateejida. Mãpai Alejandropa juapa jaraji kꞌĩupꞌee pꞌaneedamerã, ãchi kꞌapꞌɨa pedeeitꞌee perã. 
ACT.19.34	Mamĩda eperãarã kꞌĩraupikꞌa para badaarãpa ichi judío kꞌawaadakꞌãri, perá hora omé waapɨara biukꞌa nɨ̃beeji. Mãgapachida:
ACT.19.34	—¡Artemisa Waibɨa; tachi Éfeso pidaarã nawe!
ACT.19.35	Mãpai aɨ pꞌuurudepema secretariopa eperãarã kꞌĩupꞌee pꞌanapiji mãikꞌaapa mãgaji:
ACT.19.35	—Éfeso pidaarã, jõmaarãpa kꞌawa pꞌanɨda aji, na pꞌuuru pidaarã́pata tachi nawe Artemisa jĩakꞌa ɨtꞌariipa baaida ichi ĩgrestede jɨ̃apata. 
ACT.19.36	Apidaapa nãgɨ́ pꞌoyaa merada–e perã, kꞌĩra jĩpꞌa pꞌanéetɨ, ne–inaa kꞌachia pariatua ooda–ee. 
ACT.19.37	Na eperãarã parãpa anee pꞌanɨ tachi ĩgrestedepema netꞌaa maarepida chɨada–e pꞌanɨ mãikꞌaapa tachi nawe ãpɨte pedee kꞌachia jarada–e pꞌanɨ. 
ACT.19.38	Demetrio wa chi kꞌõpꞌãyoorã nepɨra iru pꞌanɨ pɨrã awaraa ome, Romadepema charraarãmaa wã́tɨ. Ãrapa akꞌɨdaipɨ, ma–itꞌee pꞌanadairã. 
ACT.19.39	Mamĩda jõmaarãpa awaraa nepɨra iru pꞌanɨ pɨrã, kꞌĩra jĩpꞌa cheepurudakꞌãri, ma nepɨra jõ pëidai. 
ACT.19.40	Idipema oodapꞌedaa kꞌaurepa Romadepemaarãpa kꞌĩsiadaitꞌee tachi chõoyaa pꞌanɨ. Nãga bɨde ãchia iidi pꞌanɨ pɨrã sãapꞌeda idi nãga oojida, ¿sãga pꞌanaudayama? aji.
ACT.19.41	Mãga jarapꞌeda, eperãarã jõmaweda ãchi te chaa pëikꞌooji.
ACT.20.1	Eperãarã ãchi te chaa wãdapꞌedaa tꞌẽepai, Pablopa ijãapataarã tꞌɨ̃ pꞌeji ũraaitꞌee. Maapꞌeda wãji Macedonia eujãdee. 
ACT.20.2	Mama ijãapataarã ũraa nipapꞌeda, panaji Grecia eujãde. 
ACT.20.3	Atane õpee mama beeji. Mamãikꞌaapa barcode wãitꞌee bɨde Siria eujãdee, kꞌawaaji judiorãpa ichi peedaitꞌee otꞌewa pꞌanɨ. Mapa waya ãpɨtee pꞌɨrrabaidachi. Mata wãyaaji Macedonia eujãde. 
ACT.20.4	Ma wãdade iru kꞌõpꞌãyaajida nãgɨ́ ijãapataarãpa: Pirro warra Sópatro, Berea pꞌuurudepema; Aristarco mãikꞌaapa Segundo, Tesalónica pꞌuurudepema; Gayo, Derbe pꞌuurudepema; Timoteo, Tíquico mãikꞌaapa Trófimo, Ásia eujãdepema. 
ACT.20.5	Mãɨrã tai naa wãjida mãikꞌaapa nɨnajida Troas pꞌuurude. 
ACT.20.6	Ma tꞌẽepai tai wãjida Filipos pꞌuurudeepa, fiesta pan levadura wẽe kꞌopata wãyaapꞌeda. Barcode wã nipadapꞌedaa perã, kꞌãima joisomaamaa panajida Troas pꞌuurude. Kꞌĩrachuunadapꞌeda apemaarã ome, mama kꞌãima siete pꞌaneejida.
ACT.20.7	Tomia ewate tai chipꞌejida apemaarã ijãapataarã ome nekꞌodaitꞌee mãikꞌaapa Cristo piuda kꞌirãpadaitꞌee. Pablopa ijãapataarãmaa jarateemaa baji esapɨte parumaa, ichi aɨ norema wãitꞌee pada perã. 
ACT.20.8	Te piso ɨtꞌɨpema cuartode chipꞌe pꞌanajida mãikꞌaapa lamparara ɨ̃daa nɨ̃baji. 
ACT.20.9	Pablo jarateemaa bɨ misa, kꞌũtrãa Eutico apatapꞌedaa su–akꞌɨ baji ventanade ũrimaa. Mamĩda Pablopa taarã jarateeda perã, ma kꞌũtrãa kꞌãidaipꞌeda, tudú padachi piso õpeedeepa. Aramata piu jira atanajida.
ACT.20.10	Mãpai Pablo ɨrabaipꞌeda, ma kꞌũtrãa kꞌapꞌɨa wëre ataji mãikꞌaapa mãgaji chi kꞌõpꞌãyoorã arii pꞌanadapꞌedaarãmaa:
ACT.20.10	—¡Pꞌeranáatɨ! ¡Iru chokꞌai bɨpɨ!
ACT.20.11	Mãpai Pablo waya teedaa wãkꞌãri, nekꞌojida mãikꞌaapa Cristo piuda kꞌirãpajida. Mata waya ichi jarateemaa beeji ewarirumaa. Ewarikꞌãri, wãji ichi ode. 
ACT.20.12	Ma kꞌũtrãa piu bada chokꞌai ateedapꞌedaa perã ichi temaa, ijãapataarã o–ĩa pꞌaneejida.
ACT.20.13	Pablo ode wã kꞌinia baji. Mapa tai naa wãjida barcode Aso pꞌuurudee. Mama nɨjida iru batau atadaitꞌee. 
ACT.20.14	Aso pꞌuurude unudakꞌãri, batauji tai ome mãikꞌaapa wãjida Mitilene pꞌuurudee. 
ACT.20.15	Mamãikꞌaapa uchiadapꞌeda, aɨ norema Quío isla kꞌĩrapite wãyaajida. Ma norema Samos pꞌuurude panajida. Mamãikꞌaapa panajida Mileto pꞌuurude. 
ACT.20.16	Mãgá oojida Pablo waa wã kꞌinia–e bada perã Ásia eujãdee. Ma awara Éfeso pꞌuurude wiibai kꞌinia–e paji, Jerusalende isapai pana kꞌinia bada perã, Pentecostés fiesta ewate pai naaweda.
ACT.20.17	Mãgá Éfeso pꞌuurude wiibai kꞌinia–e paji taarãi jĩakꞌaapa. Mamĩda Mileto pꞌuurude pachedakꞌãri, Pablopa tꞌɨ̃ pëiji Efesodepema ijãapataarã akꞌɨpataarã. 
ACT.20.18	Ãchi pachedakꞌãri, ichia mãgaji:
ACT.20.18	—Parãpa kꞌawa pꞌanɨda aji, sãgata mɨ nipapari parã tꞌãide, na Ásia eujãde ewaa pachedakꞌãriipa. 
ACT.20.19	Taarãru parã ome Tachi Akꞌõrepa oopi bɨkꞌa oomaa bɨ, chupɨria nɨ̃bɨde mãikꞌaapa nepɨrade nɨ̃bɨde judiorã juapa. 
ACT.20.20	Mamĩda jõmaarã taide waawee–ee jarateeji, parã te chaa paara. Mãga ooji parã ũraaitꞌee mãikꞌaapa kꞌaripaitꞌee. 
ACT.20.21	Aukꞌa jarateeji judiorãmaa mãikꞌaapa judio–eerãmaa, ãchia pꞌekꞌau kꞌachia oopata oodaamaa pꞌaneedamerã mãikꞌaapa Tachi Waibɨa Jesucristode ijãadamerã. 
ACT.20.22	Ɨ̃rá wãru Jerusalendee, Tachi Akꞌõre Jaurepa mãga kꞌinia bairã. Wãitꞌee kꞌawa–e bɨ mĩda kꞌãata mɨ ome oodaitꞌee mama. 
ACT.20.23	Nãgapai kꞌawa bɨ. Pꞌuuru bee chaa wãyaarude Tachi Akꞌõre Jaurepa mɨmaa kꞌawapiru mɨ miaitꞌee mãikꞌaapa carcelde chupɨria nɨ̃banaitꞌee. 
ACT.20.24	Mamĩda mɨa pꞌua–e bɨ, piuru pɨjida Jesupa oopi bɨkꞌa oo kꞌinia bairã. Jĩpꞌa jaratee kꞌinia bɨ na pedee pia: Tachi Akꞌõrepa eperãarã kꞌinia iru bairã, tachi kꞌaripaji Jesucristo piuda kꞌaurepa.
ACT.20.25	ʼMãga jarateeji parã tꞌãide. Ma awara Tachi Akꞌõrepa parãmaa jarateeji ichia oopi kꞌinia bɨ Cristode ijãapataarãmaa. Mɨa kꞌawa bɨ parãpa mɨ kꞌĩra waa unuda–e paitꞌee. 
ACT.20.26	Mapa idi weda Tachi Akꞌõre kꞌĩrapite mɨa jara bɨ: parãdepema aba piukꞌãri atuaru pɨrã, mɨ kꞌaurepada ada–e paitꞌee. 
ACT.20.27	Mãga jara bɨ mɨa jarateeda perã jõmaweda Tachi Akꞌõrepa jarapidakꞌa. 
ACT.20.28	Mapa ɨ̃pemaarã, chikꞌaripa pꞌanapatáatɨ mãikꞌaapa ijãapataarã pia akꞌɨ pꞌanapatáatɨ, ma–itꞌee Tachi Akꞌõre Jaurepa parã jɨrɨtꞌerada perã. Tachi Waibɨapa kꞌinia bɨ parãpa akꞌɨdamerã ichide ijãapataarã, ichia ãra o kꞌachiadeepa kꞌaripa atada perã, ichi waa batꞌada kꞌaurepa. 
ACT.20.29	Mɨa kꞌawa bɨ ne–animal kꞌachia beerã atu chepatakꞌa eperãarã peede, mãga pɨkꞌa mɨ nãikꞌaapa wãda tꞌẽepai awaraarã chedaitꞌee Cristode ijãapataarã ijãa amaapide. 
ACT.20.30	Ichiaba pãchi tꞌãideepa pida uchiadaitꞌee seewa jarapataarã. Mãgɨɨrãpa ijãapataarã ãchi eere atee kꞌinia pꞌanadaitꞌee. 
ACT.20.31	Mapa kꞌĩra ɨbɨa pꞌanátɨ mãikꞌaapa kꞌirãpátɨ sãga mɨ chupɨria nɨ̃baji año õpee, parã ũraa bɨ misa pꞌãrikꞌua mãikꞌaapa ãstaawa.
ACT.20.32	ʼƗ̃rá ɨ̃pemaarã, mɨa parã bɨru Tachi Akꞌõre juade, ichia parã pia akꞌɨ bapariimerã ichi ũraa pꞌãdade jara bɨkꞌa. Ichi aupaita parãmaa oopii ichia oopi kꞌinia bɨkꞌa, mãgá iru–itꞌee pꞌanapataadamerã chi apemaarã awara bɨdaarãkꞌa. 
ACT.20.33	Mɨa chĩara pꞌaratꞌa, nẽe mãikꞌaapa pꞌaru kꞌɨ̃a–e bɨ. 
ACT.20.34	Parãpa pia kꞌawa pꞌanɨ mɨchi juadoopa mimiapari mãikꞌaapa ne–inaa atapari mɨchi–itꞌee mãikꞌaapa mɨ ome pꞌanɨɨrã–itꞌee. 
ACT.20.35	Mɨa parãmaa atꞌapai jarateedoo, aukꞌa mimiadamerã mãikꞌaapa chikꞌaripa para bamerã. Kꞌirãpátɨ Tachi Waibɨa Jesupa jarada: “Pipɨara bɨ teeitꞌee, jitai kꞌãyaara.”
ACT.20.36	Mãga jarapꞌeda, Pablo bedabaidachi mãikꞌaapa ɨtꞌaa tꞌɨ̃ji Tachi Akꞌõremaa jõmaarã ome. 
ACT.20.37	Mãpai jõmaweda jẽejida tꞌãri pꞌuapa mãikꞌaapa Pablo wëre atapachida. 
ACT.20.38	Kꞌĩra pia–ee para baji, Pablopa ichi kꞌĩra waa unuda–eda ada perã. Maapꞌeda, barco badamaa kꞌõpꞌãyanajida.
ACT.21.1	Mãgá despediidapꞌeda, barcode tai bataujida mãikꞌaapa wãjida Cos isladee. Aɨ norema wãjida Rodas isladee. Mamãikꞌaapa panajida Pátara pꞌuurude. 
ACT.21.2	Mama barco Fenicia eujãdee wã nipadade bataujida mãikꞌaapa wãjida. 
ACT.21.3	Ma wãdade Chipre isla unujida tai juabi eere. Mata wãjida Siria eujãde Tiro pꞌuurude panarutamaa, mama netꞌaa barcode atee wãdapꞌedaa atabëidaitꞌee pada perã. 
ACT.21.4	Mama ijãapataarã jɨrɨdakꞌãri, unu atajida mãikꞌaapa ewari siete pꞌaneejida ãra ome. Mama bɨde Tachi Akꞌõre Jaurepa ma ijãapataarãmaa kꞌawapiji Pablo Jerusalende pꞌasaitꞌee. Mapa irumaa jarajida wãnaamerã. 
ACT.21.5	Mãga jarajida mĩda, tomiamaa tai mamãikꞌaapa uchiajida. Mãpai ijãapataarã ãchi wẽra mãikꞌaapa chi warrarã ome pꞌuurudeepa taawaa tai kꞌõpꞌãya tee chejida pꞌusa ide. Ma ipude bedabaijida mãikꞌaapa jõmaweda Tachi Akꞌõremaa ɨtꞌaa tꞌɨ̃jida. 
ACT.21.6	Maapꞌeda, despediidapꞌeda, tai wãjida barcode. Jõdee, ma ijãapataarã ãchi te chaa erreujida.
ACT.21.7	Tiro pꞌuurudeepa tai wãjida. Mata panajida Tolemaida pꞌuurude. Mama ijãapataarã ome ewari aba pꞌaneejida. 
ACT.21.8	Aɨ norema uchiadakꞌãri, panajida Cesarea pꞌuurude. Mama panadakꞌãri, wãjida Tachi Akꞌõre Ũraa jarateepari Felipe temaa. Mãgɨ́ Felipe Cristopa jɨrɨtꞌeradaarã kꞌaripapataarã sietedepema paji. Mama pꞌaneejida. 
ACT.21.9	Felipepa kꞌau kꞌĩmari iru baji, atꞌãri ɨmɨkꞌĩra wẽe. Mãɨrãpa jarapachida Tachi Akꞌõre Jaurepa jarapidakꞌa. 
ACT.21.10	Mama taarã pꞌanɨde Judea eujãdeepa cheji Tachi Akꞌõre pedee jarapari, tꞌɨ̃jarapatapꞌedaa Agabo. 
ACT.21.11	Taimaa pachekꞌãri, Pablo kꞌɨrrɨde jɨ̃pari ẽra ataji. Mãpai Agabopa ichi jua bɨɨrɨ ome pꞌãrajɨ̃ akꞌɨ beeji mãikꞌaapa mãgaji:
ACT.21.11	—Tachi Akꞌõre Jaurepa jara bɨ: “Jerusalende judiorãpa nãgá oodaitꞌee nãgɨ́ kꞌɨrrɨde jɨ̃pari chipari ome, iru judio–eerã poroorã jua ekꞌari bɨdakꞌãri.”
ACT.21.12	Taipa mãikꞌaapa Cesareadepema ijãapataarãpa mãga ũridakꞌãri, Pablomaa enenee jõneejida Jerusalendee wãnaamerã. 
ACT.21.13	Mamĩda irua mãgaji:
ACT.21.13	—¿Kꞌãare–itꞌee jãkꞌɨara jẽe pꞌanɨma? aji. Mɨ tꞌãri pꞌuapitꞌaaruta. Ichita mɨ wãitꞌee Jerusalendee jɨ̃ nɨ̃bɨruta pɨjida, ma awara peetꞌaaruta pɨjida, mɨa Cristopa ooda jaratee bɨ kꞌaurepa.
ACT.21.14	Tai pedee ũri–e pada perã, ichiakꞌau bɨjida. Jĩpꞌa Tachi Akꞌõre juade bɨjida, Tachi Akꞌõrepa ichiakꞌau oomerã ichia oo kꞌiniata.
ACT.21.15	Maapꞌeda, netꞌaa pꞌe atadapꞌeda, wãjida Jerusalendee. 
ACT.21.16	Cesareadepema ijãapataarã ũkꞌuru wãjida tai ome, ateedaitꞌee Chipre isladepema Mnasón apatapꞌedaa temaa, Jerusalende bɨ. Mãgɨ́ eperã taarã weda Cristode ijãa bapachi.
ACT.21.17	Jerusalende panadakꞌãri, ijãapataarãpa o–ĩa tai auteebaijida. 
ACT.21.18	Aɨ norema Pablo tai ome Santiagomaa wãji. Mama ichiaba ijãapataarã akꞌɨpataarã pꞌanajida. 
ACT.21.19	Pablopa saludaapꞌeda, nepɨrɨji jõma Tachi Akꞌõrepa ooda ichi kꞌapꞌɨa pari judio–eerã tꞌãide. 
ACT.21.20	Mãga ũridakꞌãri, o–ĩa para beeji mãikꞌaapa ɨtꞌaa tꞌɨ̃jida Tachi Akꞌõremaa jaradaitꞌee iruta jõmaarã kꞌãyaara waibɨara bɨ. Mãpai Pablomaa mãgajida:
ACT.21.20	—Ɨ̃pema Pablo, pɨa kꞌawa bɨda ajida, nãpema judiorã cho–kꞌara Cristode ijãa pꞌanɨ. Mamĩda atꞌãri kꞌĩsia pꞌanɨ Moisepa pꞌãdade jara bɨkꞌa oodaipia bɨ. 
ACT.21.21	Mãgɨɨrãpa ũri pꞌanɨ pɨa judiorã awaraa eujãde pꞌanɨɨrãmaa jaratee ni Moisepa pꞌãdade jara bɨkꞌa oonaadamerã, mãikꞌaapa warra kꞌapꞌɨade tauchaa bɨnaadamerã, ma awara ne–inaa chonaarãweda oopatapꞌedaa oonaadamerã. 
ACT.21.22	Maperã, ¿taipa sãga oodaima? Ãrapa pɨ nama che bɨ kꞌawaa atadaitꞌee. 
ACT.21.23	Mapa nãga oopáde aji: nama ijãapataarã kꞌĩmariirãpa Tachi Akꞌõremaa jaradapꞌedaakꞌa ewaa oodaitꞌee, waya iru tede tꞌĩu pia pꞌaneedamerã. 
ACT.21.24	Pɨchi ome pꞌe ateepáde aji, mãikꞌaapa pꞌaapáde aji, ãchimaa pꞌaapipataarãpa iidi pꞌanɨ. Oodapáde aji, Tachi Akꞌõre Ũraade jara bɨkꞌa; puda tꞌɨɨpidamerã mãikꞌaapa Tachi Akꞌõre tede tꞌĩu pia pꞌaneedamerã. Mãgá ooru pɨrã, jõmaarãpa kꞌawaadai pɨ ãpɨte seewa nepɨrɨ pꞌanɨ. Ma awara pɨa mãgá ãramaa akꞌɨpii Moisepa pꞌãdade jara bɨkꞌa ichiaba oopari. 
ACT.21.25	Jõdee mãga oopi kꞌiniada–e judio–eerãmaa, ichiaba Cristode ijãadakꞌãri. Jĩpꞌa taipa ãramaa pꞌã pëi pꞌanɨ: kꞌonaadamerã nechiara ata bɨdapꞌedaa ne–inaa eperãpa ooda kꞌĩrapite, aɨ kꞌĩrapite ɨtꞌaa tꞌɨ̃pata; kꞌonaadamerã ne–inaa waa maa–e pɨrã ne–animal ɨ̃yapa jɨ̃a piuda chiara mãikꞌaapa pariatua pꞌekꞌau oonaadamerã.
ACT.21.26	Aɨ norema Pablopa ma eperãarã kꞌĩmari ateeji Tachi Akꞌõre temaa. Oojida Moisepa pꞌãdade jara bɨkꞌa tꞌĩu pia pꞌanadamerã Tachi Akꞌõre te waibɨade. Maapꞌeda Pablo tꞌĩuji Tachi Akꞌõre tede jaraitꞌee sãapaita Tachi Akꞌõremaa ãchia jaradapꞌedaa jõdaitꞌee mãikꞌaapa sãapaita ãchia ne–animalaarã ateedaitꞌee pꞌaareerãmaa peedapꞌeda, paadamerã Tachi Akꞌõre–itꞌee.
ACT.21.27	Ewari siete jõitꞌee nɨ̃bɨde ma eperã kꞌĩmari jõdaitꞌee paji ãchia oodaitꞌee bada tꞌĩu pia pꞌaneedamerã Tachi Akꞌõre te waibɨade. Mama pꞌanɨde Ásia eujãdepema judiorãpa Pablo unu atajida Tachi Akꞌõre te waibɨade. Mapa ãchia arii pꞌanadapꞌedaarã kꞌĩraupikꞌoojida. Pablo jita atadapꞌeda, biajida:
ACT.21.28	—Israel pidaarã, tai kꞌaripátɨ. Nãgɨ́ eperãpa pꞌuuru bee chaa ne–inaa kꞌachia jaratee ni tachi judiorã ãpɨte. Jaratee bɨ Moisepa pꞌãdade jara bɨkꞌa oonaadamerã mãikꞌaapa pedee kꞌachia jara bɨ na te ãpɨte. Ma awara judio–eerã tꞌĩupiji nama, mãgeerã Tachi Akꞌõrepa tꞌĩupiikꞌaraa bɨda a bɨ mĩda. Mãgá Tachi Akꞌõre te waibɨa kꞌachia oomaa bɨ.
ACT.21.29	Mãga biapachida aɨ naaweda Pablo unudapꞌedaa perã pꞌuuru jãde ni Trófimo ome. Mãgɨ́ Éfeso pꞌuurudepema paji. Ma omé unudapꞌedaa perã mãgá, judiorãpa kꞌĩsiajida Pablopa ma eperã aukꞌa tꞌĩupiji Tachi Akꞌõre tede.
ACT.21.30	Ma kꞌaurepata pꞌuuru pidaarã jõmaweda kꞌĩrau para beeji. Mãpai eperãarã pꞌĩsua cheepuru nɨ̃beeji. Pablo jita atajida mãikꞌaapa jidi babataa atadachida Tachi Akꞌõre temãiipa. Aramata Tachi Akꞌõre te jɨ̃apataarãpa chi tꞌĩupata jõmaweda jɨ̃ajida. 
ACT.21.31	Mãga nɨde taawa Pablo peetꞌaadaitꞌee pakꞌãri, Romadepema soldaorã poro waibɨamaa jaranajida pꞌuuru pidaarã jõma kꞌĩrau para nɨ̃bɨ. 
ACT.21.32	Aramata ichi soldaorã pꞌe atapꞌeda, awaraa poroorã ome pꞌira chejida see nɨ̃badamaa. Ma soldaorã poro waibɨa chi soldaorã ome cheruta unudakꞌãri, eperãarãpa Pablo ichiakꞌau bɨjida. 
ACT.21.33	Mãpai ma soldaorã poro waibɨa chepꞌeda, Pablo jita ataji mãikꞌaapa cadena omeepa jɨ̃ nɨ̃bɨpiji. Maapꞌeda eperãarãmaa iidiji kꞌasaa tꞌɨ̃jarapata jã eperã mãikꞌaapa kꞌãare kꞌachiata ooji. 
ACT.21.34	Biukꞌa nɨ̃beeji; abaapa ne–inaa jarapachi, awaraapa ne–inaa awara. Mapa chi soldaorã poro waibɨapa pꞌoyaa kꞌawa–e paji kꞌasaa jara para bɨ. Maperã jaraji soldaorãmaa ãchi temaa ateedamerã. 
ACT.21.35	Soldaorã temãi tomede panadakꞌãri, Pablo ɨtꞌɨ́ jira ateejida eperãarã waidoopa, 
ACT.21.36	eperãarã tꞌẽe bia wãdapꞌedaa perã:
ACT.21.36	—¡Peetꞌáatɨ!
ACT.21.37	Mamĩda teeda panadai naaweda, griego pedeede Pablopa mãgaji ma soldaorã poro waibɨamaa:
ACT.21.37	—Mɨ pɨ ome arakꞌatɨa pedee kꞌinia bɨda aji.
ACT.21.37	Mãpai mãgɨ́ poro waibɨapa pꞌanauji:
ACT.21.37	—¿Pɨa griego pedee kꞌawa bɨ–ekꞌã? aji. 
ACT.21.38	¿Mãgara pɨ–ekꞌã aji, jã Egipto pidapa mẽepemaarã cuatro mil ateeda eujã pania wẽe bɨmaa?
ACT.21.39	Pablopa pꞌanauji:
ACT.21.39	—Mãga–eda aji. Mɨ judiopɨ Tarso pꞌuurudepema. Mãgɨ́ pꞌuuru Cilicia eujãde bɨ. Mɨ ma pꞌuuru pipɨara bɨdepemapɨ. Mɨ chupɨria pedeepipáde aji, eperãarãmaa.
ACT.21.40	Mãpai mãgɨ́ soldaorã poro waibɨapa pedeepiji. Pablo tomede bainɨ̃ beepꞌeda, juapa eperãarãmaa jaraji kꞌĩupꞌee pꞌaneedamerã. Eperãarã kꞌĩupꞌee para beekꞌãri, Pablo hebreo pedeede pedeeji.
ACT.22.1	Mãgaji:
ACT.22.1	—Mɨchi aukꞌaarã mãikꞌaapa chonaarã, ũrítɨ mɨa jararu.
ACT.22.2	Hebreo pedeede pedeeru ũridakꞌãri, eperãarã kꞌĩupꞌee para beeji. Mãpai Pablopa mãgaji:
ACT.22.3	—Mɨ judiopɨ, Tarso pꞌuurude tꞌoda. Mãgɨ́ pꞌuuru Cilicia eujãde bɨ. Mamĩda mɨ nama Jerusalende estudiaji Tachi Akꞌõre Ũraa jarateepari Gamaliel ome. Iru kꞌaurepa mɨa kꞌawaaji Moisepa pꞌãda, tachi chonaarãpa bëidapꞌedaa. Ma awara mɨa oo kꞌinia bapachi Tachi Akꞌõrepa oopi kꞌinia bɨkꞌa, parãpa idi oo pꞌanɨkꞌa. 
ACT.22.4	Mapa naaweda mɨa Tachi Akꞌõre Ode Pꞌanɨɨrã apata miapipachi. Ãchi jita atapꞌeda, carcelde tꞌɨ nɨ̃bɨpachi. Wẽraarã mãikꞌaapa ɨmɨkꞌĩraarã aukꞌa mãgá oopachi. 
ACT.22.5	Pꞌaareerã poro waibɨapa mãikꞌaapa jõma nãpema poro waibɨarãpa kꞌawa pꞌanɨ na jara bɨ wãara. Ãrapa kꞌartꞌa pꞌãjida mãikꞌaapa mɨ ome pëijida judiorãmaa Damascode, mɨa ijãapataarã mama pꞌanɨ pꞌe aneemerã nama miapiitꞌee. Mamĩda mɨ kꞌĩsia awara kꞌĩsiaji.
ACT.22.6	—Mɨ Damasco kꞌaitꞌa pa wãde, imatꞌɨpa ɨtꞌariipa ɨ̃daa jẽra tꞌĩudachi mɨ ɨ̃rɨ. 
ACT.22.7	Mãpai mɨ eujãde baainaji mãikꞌaapa ũriji pedeeru: “Saulo, Saulo, ¿sãapꞌeda mɨchideerã jɨrɨ nima?” aji. 
ACT.22.8	Mãpai mɨa iidiji: “¿Kꞌaima pɨ?” Pꞌanauji: “Mɨ Jesús Nazaretdepema, pɨa jɨrɨ ni eperãarã poro waibɨa.” 
ACT.22.9	Mɨ ome wãdapꞌedaarãpa ma ɨ̃daa jẽra tꞌĩuda unujida. Mamĩda ũrida–e paji mɨ ome pedeemaa bada. 
ACT.22.10	Mãpai mɨa mãgaji: “Tachi Waibɨa, ¿mɨa kꞌãata ooipia bɨma?” aji. Mãpai ichia pꞌanauji: “Pꞌirabáiji mãikꞌaapa wã́ji Damasco pꞌuurudee. Jãma jaradai pɨa kꞌãata ooitꞌee.” 
ACT.22.11	Ma ɨ̃daa jẽra tꞌĩudapa mɨ tau pꞌãriudachi. Mapa mɨ kꞌõpꞌãyoorãpa juadeepa jidiu ateejida Damascodee.
ACT.22.12	ʼMama baji eperã tꞌɨ̃jarapatapꞌedaa Ananías. Mãgɨpa oopachi Moisepa pꞌãdade jara bɨkꞌa. Mapa Damascodepema judiorãpa iru pia unupachida. 
ACT.22.13	Irua mɨ akꞌɨ chekꞌãri, mãgaji: “Ɨ̃pema Saulo, waya unupáde” aji. Aramãgá tau eratɨdachi mãikꞌaapa mɨa iru unuji. 
ACT.22.14	Mãpai irua mãgaji: “Tachi chonaarã Akꞌõre Waibɨapa pɨ jɨrɨtꞌeraji kꞌawaamerã ichia pɨmaa oopi kꞌinia bɨ. Ma awara pɨ jɨrɨtꞌeraji unumerã Jesucristo, chi pꞌekꞌau kꞌachia wẽe bɨ mãikꞌaapa ũrimerã pedee ichi itꞌaideepa. 
ACT.22.15	Mãga ooji pɨta jõmaarã taide irua jararu jarateepari paitꞌee perã, jarakꞌãri na unuda mãikꞌaapa ũrida. 
ACT.22.16	Mapa ɨ̃raweda poro choopipáde aji, mãikꞌaapa Jesumaa ɨtꞌaa tꞌɨ̃páde aji, irua pɨchi pꞌekꞌau kꞌachia wẽpapimerã.”
ACT.22.17	—Waya Jerusalendee chekꞌãri, wãji Tachi Akꞌõre te waibɨadee ɨtꞌaa tꞌɨ̃de. Mama kꞌãimokꞌaraa pɨkꞌa bɨde unuji Jesús. 
ACT.22.18	Ichia mɨmaa mãgaji: “Isapai uchiapáde aji, Jerusalendeepa, nama pɨa jarateekꞌãri mɨa ooda, ũri kꞌiniada–e paitꞌee perã.” 
ACT.22.19	Mãpai mɨa pꞌanauji: “Mamĩda jõmaarãpa kꞌawa pꞌanɨ Tachi Akꞌõre Ũraa jarateepata te chaa wãkꞌãri, mɨa ijãapataarã pꞌe aneepachi carcelde tꞌɨkꞌoode mãikꞌaapa pꞌu oopide. 
ACT.22.20	Ma awara pɨ mimiapari Esteban peedakꞌãri, mɨ arii baji mãikꞌaapa iru peedapꞌedaarã pꞌaru akꞌɨ baji. Ɨ̃rá pɨde ijãa bɨta, ¿ũridaikꞌã mɨa ãramaa nepɨrɨkꞌãri mɨ pɨ ome unuda?” 
ACT.22.21	Mamĩda ichia mɨmaa mãgaji: “Namãikꞌaapa uchiapáde aji, mɨa pɨ pëiitꞌee perã awaraa eujãdee judio–eerãmaa jarateenamerã.”
ACT.22.22	Mãgapai eperãarãpa Pablo pedee ũrijida. Mãpai ma ũri para badaarãpa biamaa pꞌaneejida:
ACT.22.22	—¡Jã eperã chokꞌai baikꞌaraa bɨda! ajida. ¡Peetꞌaadapáde! ajida.
ACT.22.23	Eperãarã waapɨara biukꞌa nɨ̃beeji. Ãchi pꞌaru jĩapꞌejida mãikꞌaapa eujã pꞌora ɨtꞌaa batꞌapachida, kꞌĩrau para bada perã.
ACT.22.24	Mãpai chi soldaorã poro waibɨapa jaraji Pablo ateedamerã soldaorã temaa mãikꞌaapa wɨdamerã. Mãga ooji ichia ũri–e pada perã Pablopa jarada judiorã pedeede. Kꞌĩsiaji Pablo wɨdakꞌãri, jarapidai sãapꞌeda eperãarã jãga kꞌĩrau para bɨ iru ome. 
ACT.22.25	Mamĩda jɨ̃maa pꞌanɨde wɨdaitꞌee, Pablopa iidiji chi wɨdaitꞌee pꞌanadapꞌedaarã poromaa:
ACT.22.25	—Mɨ Romadepema.
ACT.22.26	Mãgɨ́ capitanpa mãga ũrikꞌãri, isapai wãji ãchi poro waibɨamaa mãikꞌaapa mãgaji:
ACT.22.26	—¿Pɨa, kꞌãata ooitꞌeema aji, jã eperã Romadepema ome?
ACT.22.27	Mãpai ãchi poro waibɨa chekꞌãri, Pablomaa iidiji:
ACT.22.27	—¿Wãara pɨ Romadepemakꞌã? aji.
ACT.22.27	Pablopa pꞌanauji:
ACT.22.27	—Wãarada aji.
ACT.22.28	Mãpai soldaorã poro waibɨapa mãgaji:
ACT.22.28	—Mɨa pꞌaratꞌa waibɨa pꞌaajida aji, eperã Romadepema paitꞌee.
ACT.22.28	Mãpai Pablopa pꞌanauji:
ACT.22.28	—Mɨ Romadepema, mɨ akꞌõre mãga bada perã.
ACT.22.29	Mãpai chi wɨdaitꞌee pꞌanadapꞌedaarãpa ichiakꞌau bɨjida. Ãchi soldaorã poro waibɨa jida pꞌeraji Pablo jɨ̃pi bada perã wɨpiitꞌee, Romadepema bɨta.
ACT.22.30	Aɨ norema soldaorã poro waibɨapa Pablo cadenapa jɨ̃ bada ẽrapiji mãikꞌaapa uchia ataji carceldeepa, kꞌawa kꞌinia bada perã sãapꞌedata judiorãpa Pablo perá peejida. Mapa pꞌaareerã poroorã mãikꞌaapa Junta Supremadepemaarã jõmaweda tꞌɨ̃ pꞌe atapꞌeda, Pablo uchiapiji ãchi kꞌĩrapite.
ACT.23.1	Pablopa Junta Supremadepemaarã see nɨ̃badamaa akꞌɨji mãikꞌaapa mãgaji:
ACT.23.1	—Mɨchi aukꞌaarã, mɨ atꞌãri kꞌĩsia pꞌua–ee ni Tachi Akꞌõre kꞌĩrapite, mɨa oo kꞌinia bairã irua oopi bɨkꞌa.
ACT.23.2	Mãga ũrikꞌãri, pꞌaareerã poro waibɨa Ananiapa Pablo itꞌaimaa wɨpiji iru kꞌaitꞌa pꞌanadapꞌedaarãmaa. 
ACT.23.3	Mamĩda Pablopa mãgaji:
ACT.23.3	—¡Tachi Akꞌõrépata pɨ kꞌachia ooyada aji, tꞌãri kꞌachia–idaa bairã! Pɨ jãma su–akꞌɨ bɨ mɨa ooda akꞌɨitꞌee Moisepa pꞌãdade jara bɨkꞌa. Mamĩda irua pꞌãdakꞌa oo–e bɨ. Moisepa pꞌãdade jara bɨ chupɨria kꞌawaamerã. Mamĩda pɨa mɨ chupɨria kꞌawa–e bɨ. ¡Ma kꞌãyaara mɨ itꞌai wɨpiru!
ACT.23.4	Mãpai arii pꞌanadapꞌedaarãpa mãgajida:
ACT.23.4	—¿Jãgata ikꞌachia jararukꞌã ajida, Tachi Akꞌõre pꞌaareerã poro waibɨamaa?
ACT.23.5	Mãpai Pablopa pꞌanauji:
ACT.23.5	—Mɨchi aukꞌaarã, mɨa kꞌawa–e pajida aji, iru pꞌaareerã poro waibɨa. Tachi Akꞌõre Ũraa pꞌãdade jara bɨ:
ACT.23.5	‘Pedee kꞌachia jaranáatɨ pãchi pꞌuuru pidaarã poroorã ãpɨte.’ 
ACT.23.6	Maapꞌeda Pablopa unukꞌãri ma see nɨ̃bɨde para bɨ saduceo eerepemaarã mãikꞌaapa fariseo eerepemaarã, ichi tꞌãridepai kꞌĩsiaji. Maapꞌeda golpe pedeeji:
ACT.23.6	—Mɨchi aukꞌaarã, mɨ fariseopɨ; fariseorãdeepa uchiada. Mɨa ijãa bɨ tachi piupꞌeda, chokꞌai pꞌirabaidaitꞌee. Maperãta nãgá parã kꞌĩrapite mɨ anee pꞌanɨ, mɨa ijãapari akꞌɨdaitꞌee.
ACT.23.7	Pablopa mãga jarakꞌãri, fariseo eere pꞌanadapꞌedaarã mãikꞌaapa saduceo eere pꞌanadapꞌedaarã ãchi pitapai aupedee para beeji. 
ACT.23.8	Mãga oojida saduceorãpa jarapata perã piudapꞌedaarã chokꞌai pꞌirabaida–e, angeleerã wẽ–e mãikꞌaapa tachi jaure wẽ–e. Jõdee fariseorãpa ijãapachida mãgɨ́ jõma paraa. 
ACT.23.9	Maperãpɨ biukꞌa nɨ̃beeji. Ũkꞌuru Moisepa pꞌãda jarateepataarã fariseo eere pꞌanadapꞌedaarãpa mãgajida:
ACT.23.9	—Na eperãpa ne–inaa kꞌachia oo–e bɨda ajida. ¿Eperã jaurepa maa–e pɨrã angelpa irumaa pedeeji–ekꞌã? ajida.
ACT.23.10	Audupai biukꞌa nɨ̃beekꞌãri, soldaorã poro waibɨapa, ewaa Pablo peetꞌaadai jĩakꞌaapa, tꞌɨ̃ji chi soldaorã iru uchia atadamerã ma biukꞌa nɨ̃badadeepa mãikꞌaapa ateedamerã ãchi temaa.
ACT.23.11	Aɨ norema pꞌãrikꞌua Tachi Waibɨa Jesús Pablo ikꞌaawa bainɨ̃ ba cheji mãikꞌaapa mãgaji:
ACT.23.11	—¡Waaweenáaji! Mɨa ooda eperãarã kꞌaripaitꞌee pɨa jarateedakꞌa Jerusalende, jãgá ichiaba jaraitꞌee Roma pꞌuurude.
ACT.23.12	Aɨ norema judiorã ũkꞌuruurãpa pedeeteejida Pablo peetꞌaadaitꞌee. Mãgɨɨrãpa Tachi Akꞌõre kꞌĩrapite nekꞌoda–eda ajida, Pablo peetꞌaarutamaa. 
ACT.23.13	Mãgɨ́ pedeeteedapꞌedaarã cuarenta ɨmɨkꞌĩraarã audú paji. 
ACT.23.14	Ãchi wãjida pꞌaareerã poroorãmaa mãikꞌaapa judiorã poro waibɨarãmaa mãikꞌaapa mãgajida:
ACT.23.14	—Taipa Tachi Akꞌõre kꞌĩrapite juraajida nekꞌoda–e paitꞌee Pablo peeda–emãi. 
ACT.23.15	Ɨ̃rá parãpa mãikꞌaapa awaraa Junta Supremadepemaarãpa jara pë́itɨ soldaorã poro waibɨamaa nu Pablo aneedamerã, seewata parãpa pipɨara kꞌawa kꞌinia pꞌanadairã kꞌãare kꞌachiata oo bɨ irua. Ma aneerutade taipa ode peetꞌaadayada ajida.
ACT.23.16	Mamĩda Pablo ɨ̃pewẽra warrapa kꞌawaakꞌãri mãga pedeeteeruta, wãji soldaorã temaa jaratꞌaade Pablomaa. 
ACT.23.17	Maapꞌeda Pablopa soldaorã poro tꞌɨ̃ji mãikꞌaapa mãgaji:
ACT.23.17	—Atéeji nãgɨ́ warra pɨchi poro waibɨamaa, ne–inaa jara kꞌinia bairã.
ACT.23.18	Mapa ma soldaorã poropa ateeji ichi poro waibɨamaa mãikꞌaapa mãgaji:
ACT.23.18	—Pablo preso bɨpa mɨ tꞌɨ̃ji na warra pɨmaa aneemerã ne–inaa jara kꞌinia bairã.
ACT.23.19	Chi soldaorã poro waibɨapa warra juade jita atapꞌeda, ãyaa ateeji mãikꞌaapa iidiji:
ACT.23.19	—¿Kꞌãata mɨmaa jara kꞌinia bɨma? aji.
ACT.23.20	Mãpai ma warrapa mãgaji:
ACT.23.20	—Judiorãpa pedeeteejida pɨmaa iididaitꞌee Pablo nu ateemerã Junta Suprema kꞌĩrapite, pipɨara kꞌawaadaitꞌee iru nepɨra. 
ACT.23.21	Mamĩda ijãanaapáde aji, ɨmɨkꞌĩraarã cuarenta audú otꞌewa pꞌanadaitꞌee perã. Ma awara ãchia Tachi Akꞌõre kꞌĩrapite juraajida nekꞌoda–e paitꞌee Pablo peetꞌaarutamaa. Mapa taarã–e mãga iidi chedaitꞌee, pɨa Pablo ãchimaa ateepimerã.
ACT.23.22	Mãpai soldaorã poro waibɨapa mãgaji:
ACT.23.22	—Kꞌĩrakꞌaupai chĩaramaa jarai pɨa mɨmaa nepɨrɨ cheda.
ACT.23.22	Maapꞌeda ma warra pëiji ichi temaa.
ACT.23.23	Aramata soldaorã poro waibɨapa tꞌɨ̃ pꞌeji soldaorã poro omé. Mãɨrãmaa mãgaji:
ACT.23.23	—Pꞌe atadapáde aji, doscientos soldaorã bɨɨrɨpa wãdamerã, ma awara setenta caballo ɨ̃rɨ wãdamerã, ma awara doscientos miasu ome, uchiadamerã pꞌãrikꞌua a las nueve. Wãdaitꞌee Cesarea pꞌuurudee. 
ACT.23.24	Ichiaba Pablo–itꞌee caballo anéetɨ aɨ ɨ̃rɨ wãmerã. Kꞌĩra jĩpꞌa ateedapáde aji, Roma jua ekꞌari eujã akꞌɨpari Felixmaa.
ACT.23.25	Ma soldaorã poro waibɨapa ichiaba kꞌartꞌa pꞌã tee pëiji. Made jara pëiji:
ACT.23.26	“Claudio Lisiapa nãga pꞌãru Felixmaa.
ACT.23.26	Mɨa salude pëiru pɨmaa. Pɨ Roma jua ekꞌari eujã akꞌɨpari pipɨara bɨ. Mapa na nepɨra mɨa jara kꞌinia bɨ pɨmaa.
ACT.23.27	Na eperã mɨa pëiru pɨmaa judiorãpa jita atajida mãikꞌaapa perá peetꞌaajida. Mamĩda mɨa kꞌawaakꞌãri iru Romadepema, mɨchi soldaorã ome wãdapꞌeda, ãra juadeepa kꞌaripa ataji. 
ACT.23.28	Mɨa kꞌawa kꞌinia baji kꞌãare–itꞌeeta ãrapa iru ɨmɨatee pꞌanajida. Mapa iru ateeji judiorã nepɨra akꞌɨpataarã kꞌĩrapite. 
ACT.23.29	Mamĩda mama bɨde kꞌawaaji na eperã ne–inaa kꞌachia oo–e bɨ. Jĩpꞌa ãra chonaarãwedapema ũraa pꞌãdade jara pꞌanajida. Pedee kꞌachia jarajida iru ãpɨte. Mamĩda irua ne–inaa kꞌachia oo–e bada perã, mɨa kꞌawaji iru peepiikꞌaraa bɨ, ma awara carcelde pida baikꞌaraa bɨ. 
ACT.23.30	Aɨ tꞌẽepai mɨa kꞌawaaji judiorãpa pedeeteedapꞌedaa iru peetꞌaadaitꞌee. Mapa pɨmaa pëiru. Jara pëiji iru ɨmɨatee pꞌanadapꞌedaarãmaa pɨ kꞌĩrapite wãdamerã ãchi nepɨra jarade.
ACT.23.30	Mãgapai paji.”
ACT.23.31	Mãpai ma soldaorãpa Pablo pꞌãrikꞌua ateejida Antípatris pꞌuurudee ãchi poro waibɨapa jaradakꞌa. 
ACT.23.32	Aɨ norema soldaorã bɨɨrɨpa wãdapꞌedaarã chejida ãchi temaa. Jõdee chi caballo ɨ̃rɨ wãdapꞌedaarã wãjida Pablo ome. 
ACT.23.33	Cesarea pꞌuurude panadakꞌãri, ma Roma jua ekꞌari eujã akꞌɨpari Felixmaa ma kꞌartꞌa teejida, ichiaba Pablo teenajida. 
ACT.23.34	Felixpa kꞌartꞌa leepꞌeda, iidiji Pablomaa sãmapema mãikꞌaapa kꞌawaakꞌãri Cilicia eujãdepema, 
ACT.23.35	mãgaji:
ACT.23.35	—Pɨ pedee ũriyada aji, pɨ ɨmɨateepataarã chedakꞌãri.
ACT.23.35	Maapꞌeda preso jɨ̃apataarãmaa jaraji jɨ̃a paraa bɨdamerã Rey Herodepa oopida palaciode.
ACT.24.1	Kꞌãima joisomaa tꞌẽepai, pꞌaareerã poro waibɨa Ananías pacheji Cesarea pꞌuurude judiorã poro waibɨarã ome. Ãchi ome cheji Romadepemaarã abogado tꞌɨ̃jarapatapꞌedaa Tértulo. Ma jõmaweda Roma jua ekꞌari eujã akꞌɨparimaa chejida Pablo ɨmɨateedaitꞌee. 
ACT.24.2	Mãpai Pablo ma see nɨ̃badamãi aneedakꞌãri, Tertulopa jõmaarã kꞌĩrapite Felixmaa mãgaji:
ACT.24.2	—Aai, tachi waibɨa, pɨ kꞌaurepa tai kꞌãiwee pꞌanapata na eujãde mãikꞌaapa ɨ̃rá ne–inaa pipɨara jẽra bɨ na eujãde, pɨ kꞌĩsia kꞌawaa bairã. 
ACT.24.3	Tai o–ĩa pꞌanɨ pɨ ome, ne–inaa jõma pipɨara oo bairã. 
ACT.24.4	Makꞌɨara taarã pedee kꞌinia–e bairã, pɨ ewari atuapiamaapa, chupɨria kꞌawáaji mɨ pedee ũrimerã. 
ACT.24.5	Jãgɨ́ eperã nepɨra jɨrɨyaa bapari ichi wãrumaa na eujãde, judiorã chõopi nipapari perã ãchi aukꞌaarã ome. Ma awara ichi nazareno eere pꞌanɨɨrã poro. 
ACT.24.6	Ichiaba Tachi Akꞌõre te waibɨade ne–inaa kꞌachia ooitꞌee paji. [Mapata taipa iru jita atapijida ateedaitꞌee tai nepɨra akꞌɨpataarãmaa. 
ACT.24.7	Mamĩda soldaorã poro waibɨa Lisias pachekꞌãri, tai juadeepa jãri ataji, mãikꞌaapa jaraji pɨ kꞌĩrapite chedamerã.] 
ACT.24.8	Ɨ̃rá pɨa jã eperãmaa iidiipia bɨ kꞌawaaitꞌee taipa seewa jarada–e pꞌanɨ.
ACT.24.9	Judiorã arii see nɨ̃badaarãpa wãarada ajida. 
ACT.24.10	Maapꞌeda ma Roma jua ekꞌari eujã akꞌɨparipa Pablomaa juapa jaraji pedeemerã. Mãpai Pablopa mãgaji:
ACT.24.10	—Mɨ o–ĩa bɨda aji, pɨ kꞌĩrapite pedeeitꞌee perã mɨchi kꞌapꞌɨa pari. Mɨa kꞌawa bɨ pɨ taarãru na eujãdepemaarã charra. 
ACT.24.11	Pɨchia kꞌawa kꞌinia bɨ pɨrã, iidíji sãaweda mɨ pache bɨ. Mɨ kꞌãima docepai iru bɨ Jerusalende pacheda Tachi Akꞌõremaa ɨtꞌaa tꞌɨ̃de. 
ACT.24.12	Judiorãpa mɨ unuda–e paji chĩara ome aupedee pedeemaa wa eperãarã chõopimaa Tachi Akꞌõre te waibɨade. Ichiaba mãga unuda–e paji Tachi Akꞌõre Ũraa jarateepata tede pida, wa awara ãi. 
ACT.24.13	Na eperãarãpa pɨmaa pꞌoyaa akꞌɨpida–e ãchia wãarata jara pꞌanɨ. 
ACT.24.14	Wãara mɨa ijãa bɨ Tachi Akꞌõre Ode Pꞌanɨɨrã apata ijãa pꞌanɨkꞌa. Mɨ ɨtꞌaa tꞌɨ̃pari tachi chonaarãwedapema Akꞌõremaa mãikꞌaapa ijãa bɨ Moisepa pꞌãdade jara bɨ, ichiaba Tachi Akꞌõre pedee jarapataarãpa pꞌãdapꞌedaade jara bɨ. Nata mɨa kꞌachia ooda a pꞌanɨ nama pꞌanɨɨrãpa. 
ACT.24.15	Mɨa ijãa bɨ ãchikꞌa; Tachi Akꞌõrepa piudapꞌedaarã chokꞌai pꞌirabaipiitꞌee, eperã tꞌãri pia beerã mãikꞌaapa eperã tꞌãri kꞌachia–idaa beerã. 
ACT.24.16	Mapa mɨa jõma oopari kꞌĩsia pꞌua–ee baitꞌee Tachi Akꞌõre kꞌĩrapite mãikꞌaapa eperãarã kꞌĩrapite.
ACT.24.17	ʼMamĩda taarã nipapꞌeda
ACT.24.18	Mãpai jõma oopꞌeda Tachi Akꞌõre tede tꞌĩu pia beeitꞌee, mama tꞌĩuji. Maapꞌeda Tachi Akꞌõre–itꞌee ne–inaa teemaa bɨde, Asiadepema judiorãpa mɨ unujida. Mamĩda chĩara ome pida chõo–e paji. 
ACT.24.19	Maperã ãchita pɨ kꞌĩrapite chekꞌajida mɨ ɨmɨateede, wãara kꞌachia oo baji pɨrã. 
ACT.24.20	Maa–e pɨrã nama see nɨ̃bɨɨrãmaa iidíji kꞌãare kꞌachiata unujida mɨ wãkꞌãri Junta Suprema kꞌĩrapite Jerusalende. 
ACT.24.21	¿Kꞌachia ooji–epaama aji, ãchi kꞌĩrapite mɨa golpe pedeekꞌãri: “Idipema ewari parã kꞌĩrapite mɨ aneeruta ijãa bairã tachi piupꞌeda chokꞌai pꞌirabaidaitꞌee?”
ACT.24.22	Felixpa mãga ũrikꞌãri, jaraji ma nepɨra ichiakꞌau bɨdaitꞌee soldaorã poro waibɨa Lisias cheru misa. Mãga jaraji pia kꞌawa bada perã sãga pꞌanapata Tachi Akꞌõre Ode Pꞌanɨɨrã.
ACT.24.23	Mãpai Felixpa soldaorã poromaa jaraji Pablo jɨ̃a paraa bɨdamerã, mamĩda ichiakꞌau akꞌɨ chepipataadamerã chi kꞌõpꞌãyoorãmaa.
ACT.24.24	Maapꞌeda taarãpai Félix waya pacheji chi wẽra Drusila ome. Mãgɨ́ judío wẽra paji. Pachedakꞌãri, Felixpa Pablo tꞌɨ̃ pëiji kꞌawaaitꞌee irua ijãada Jesucristode. 
ACT.24.25	Mamĩda Pablopa jaramaa bɨde tꞌãri pia nipapariimerã Tachi Akꞌõre kꞌĩrapite mãikꞌaapa kꞌĩra jĩpꞌa bapariimerã, ichiaba tachi piuda tꞌẽepai Tachi Akꞌõrepa akꞌɨitꞌee tachia pia oodapꞌedaa mãikꞌaapa kꞌachia oodapꞌedaa, Félix pꞌeradachi. Mãpai mãgaji:
ACT.24.25	—Jãgapai pia bɨda aji. Na ewari jua pari bakꞌãri, waya pɨ tꞌɨ̃ pëiitꞌeeda aji.
ACT.24.26	Ma tꞌẽepai, Felixpa Pablo ipꞌii tꞌɨ̃ pëipachi, kꞌĩsia bada perã Pablopa pꞌaratꞌa pꞌaai, ichi juadeepa uchia pëimerã. 
ACT.24.27	Año omé mãgá wãyaaji. Ma tꞌẽepai Félix pari tꞌĩuji awaraa eujã akꞌɨpari, tꞌɨ̃jarapatapꞌedaa Porcio Festo. Mamĩda Félix judiorã ome pia bee kꞌinia bada perã, Pablo preso bëiji.
ACT.25.1	Festo pachekꞌãri Cesarea pꞌuurude ma eujã akꞌɨpari bade, kꞌãima õpee mama baji, Jerusalendee wãi naaweda ma pꞌuuru kꞌawade. 
ACT.25.2	Mama bɨde pꞌaareerã poroorãpa mãikꞌaapa judiorã poro waibɨarãpa Pablo ãpɨte pedeejida. 
ACT.25.3	Chupɨria iidijida Festomaa Pablo Jerusalendee pëimerã. Mãga oojida pedeetee pꞌanadapꞌedaa perã ode peetꞌaadaitꞌee. 
ACT.25.4	Mamĩda Festopa mãgaji:
ACT.25.4	—Pablo preso bɨda aji, Cesarea pꞌuurude. Taarã–ee mɨ araa wãitꞌee. 
ACT.25.5	Mapa parã poro waibɨarã mɨ ome pë́itɨ. Mãgá ma eperãpa ne–inaa kꞌachia ooji pɨrã, iru kꞌĩrapite ãchi nepɨra jaradayada aji.
ACT.25.6	Festo Jerusalende baji tomia aba maa–e pɨrã kꞌãima diez. Maapꞌeda cheji Cesarea pꞌuurudee. Ma pacheda norema charra mimiapari tede su–akꞌɨ beeji mãikꞌaapa Pablo atapiji. 
ACT.25.7	Pablo pakꞌãri, judiorã Jerusalendeepa cheepurudapꞌedaarãpa ɨmɨateejida Festomaa. Mamĩda ãchia jara pꞌanadapꞌedaa pꞌoyaa akꞌɨpida–e paji. 
ACT.25.8	Jõdee Pablopa pꞌanauji:
ACT.25.8	—Mɨa pedee kꞌachia jara–e bɨda aji, judiorã ũraa Moisepa pꞌãda ãpɨte maa–e pɨrã Tachi Akꞌõre te waibɨa ãpɨte. Ma awara César ãpɨte pedee kꞌachia jara–e bɨda aji.
ACT.25.9	Mamĩda Festo, judiorãpa ichi tꞌo pꞌanadamerã, Pablomaa mãgaji:
ACT.25.9	—¿Wã kꞌinia bɨkꞌã aji, Jerusalendee, mɨa jãma pɨ nepɨra akꞌɨmerã?
ACT.25.10	Pablopa pꞌanauji:
ACT.25.10	—Nama mɨ nepɨra akꞌɨdaipia bɨda aji, nama mɨ César charra kꞌĩrapite bairã. Pɨa kꞌawa bɨ mɨa judiorãmaa ne–inaa kꞌachia oo–e bɨ. 
ACT.25.11	Kꞌachia oo bɨ pɨrã, mɨ peedaipia bɨ. Waawee–ee piutꞌee. Mamĩda kꞌachia oo–e bɨ pɨrã, apidaapa mɨ ãchimaa teedaikꞌaraa bɨ. Mapa mɨa kꞌinia bɨda aji, Cesarpa mɨ nepɨra akꞌɨmerã.
ACT.25.12	Mãpai Festo pedeeji ichi ũraapataarã ome mãikꞌaapa mãgaji Pablomaa:
ACT.25.12	—Cesarmaa wã kꞌinia bairã, pɨ irumaa wãitꞌee.
ACT.25.13	Maapꞌeda, taarãpai Rey Agripa chi ɨ̃pewẽra Berenice ome Festomaa pꞌasiade wãjida Cesarea pꞌuurudee. 
ACT.25.14	Taarã pꞌanadapꞌedaa perã, Festopa Pablo nepɨra nepɨrɨji reymaa:
ACT.25.14	—Nama bɨda aji, Felixpa preso bëida. 
ACT.25.15	Jerusalende nipakꞌãri, pꞌaareerã poroorãpa mãikꞌaapa judiorã poro waibɨarãpa mɨmaa jarajida Pablo ome nepɨra iru pꞌanɨ. Maapꞌeda jarajida peepitꞌaamerã. 
ACT.25.16	Mamĩda mɨa pꞌanauji Romadepema charraarãpa chĩara peepidakꞌaa, ma presopa ichi kꞌapꞌɨa pedee–emaa ichi ɨmɨateepataarã kꞌĩrapite. 
ACT.25.17	Tꞌẽepai ãra nama pachedakꞌãri, aɨ norema mɨ charra tede wãji maapꞌeda aneepiji ma preso. 
ACT.25.18	Mamĩda iru ɨmɨateepataarãpa pꞌoyaa wãarada ada–e paji ma preso kꞌĩrapite. Mɨa kꞌĩsia baji Pablopa kꞌachia oo bɨ. Mamĩda mãga–e paji. 
ACT.25.19	Jĩpꞌa jara pꞌanapachida ãchia ijãa pꞌanɨ Akꞌõre Waibɨapa ooda mãikꞌaapa Jesuda a pꞌanɨ piuda; mãgɨta Pablopa chokꞌai bɨda a bɨ. 
ACT.25.20	Mɨa kꞌawa–e pada perã sãga ooi, Pablomaa iidiji wã kꞌinia bɨ pɨrã Jerusalendee, jãma mɨa na nepɨra waya pia akꞌɨmerã. 
ACT.25.21	Mamĩda ichia chupɨria iidiji Tachi Rey Waibɨa Cesarpa na nepɨra akꞌɨmerã. Mapa mɨa jaraji atꞌãri preso bamerã, Romadee pëiru misa.
ACT.25.22	Mãga ũrikꞌãri, Rey Agripapa mãgaji Festomaa:
ACT.25.22	—Mɨa ma eperã pedee ũri kꞌinia bɨda aji.
ACT.25.22	Mãpai Festopa pꞌanauji:
ACT.25.22	—Nu iru pedee pɨa ũriyada aji.
ACT.25.23	Aɨ norema Agripa Berenice ome, reyrã chi–oo jõmaweda jɨ̃dapꞌeda, tꞌĩujida eperãarã chipꞌedaipata tede. Ichiaba tꞌĩujida soldaorã poroorã mãikꞌaapa ma pꞌuurudepema poro waibɨarã. Mãpai Festopa Pablo aneepiji ãchi kꞌĩrapite. 
ACT.25.24	Festopa mãgaji:
ACT.25.24	—Rey Agripa mãikꞌaapa kꞌõpꞌãyoorã nama see nɨ̃bɨ, pãchi kꞌĩrapite na eperã unu pꞌanɨ. Judiorã jõmaarãpa ichi ɨmɨatee chepata Jerusalendeepa mãikꞌaapa Cesarea pꞌuurudeepa. Jõmaarãta biukꞌadaipata mɨa ichi peepitꞌaamerã. 
ACT.25.25	Mamĩda mɨ–itꞌee irua kꞌachia oo–e bɨ piumerã. Ma awara ichia chupɨria iidida perã Cesarpa ichi nepɨra akꞌɨmerã, mapa mɨa mamaa pëiitꞌee. 
ACT.25.26	Ichi nepɨrade mɨa ne–inaa kꞌachia unu–e pada perã, pꞌã pëiitꞌee wẽe bɨ mɨchi poro waibɨa Cesarmaa. Mapata mɨa aneeru na eperã parã kꞌĩrapite mãikꞌaapa ma kꞌãyaara pɨ kꞌĩrapite, Rey Agripa. Taipa kꞌawaadakꞌãri kꞌãare kꞌachiata oo bɨ, mɨa pꞌã pëiitꞌee reyrã poro waibɨamaa. 
ACT.25.27	Mɨ–itꞌee pia–e pɨkꞌa bɨ pëiitꞌee preso, jara–ee kꞌãare kꞌachiata ooji.
ACT.26.1	Mãpai Agripapa Pablomaa mãgaji:
ACT.26.1	—Pedéeji pɨchi kꞌapꞌɨa pari.
ACT.26.1	Pablopa ichi jua ɨtꞌaa ɨaji mãikꞌaapa mãgaji:
ACT.26.2	—Tachi Rey Waibɨa Agripa, mɨ o–ĩa bɨda aji, idi pɨ kꞌĩrapite pedeeru perã. Wãarata jaraitꞌee mɨchi kꞌapꞌɨa pari, judiorãpa mɨ ãpɨte seewa jara jõnapata perã. 
ACT.26.3	O–ĩa bɨ pedeeitꞌee pɨ kꞌĩrapite, pɨa kꞌawa bairã tai judiorã pꞌanapata mãikꞌaapa kꞌĩsiapata. Mapa pɨmaa chupɨria iidiitꞌee ũrimerã mɨ pedeeru misa.
ACT.26.4	—Judiorã jõmaarãpa kꞌawa pꞌanɨ mɨ bapata ãra ome mɨchi tode mãikꞌaapa Jerusalende. 
ACT.26.5	Ichiaba kꞌawa pꞌanɨ mɨ kꞌũtrãa weda fariseorã eerepema paji, mãɨrãpa jõmaarã kꞌãyaara pipɨara oopata perã Tachi Akꞌõre Ũraa pꞌãdade jara bɨkꞌa. Ãrapa mãga jara kꞌinia pꞌanɨ pɨrã, wãarada adai. 
ACT.26.6	Maperãta mɨ parã kꞌĩrapite anee pꞌanɨ, ijãa bairã Tachi Akꞌõrepa jaradade tai chonaarãmaa. 
ACT.26.7	Tai Israeldeepa uchiadapꞌedaa ëreerã docedepemaarãpa nɨ pꞌanɨ Tachi Akꞌõrepa oomerã ichia jaradakꞌa. Maperãta ewari chaa tai Tachi Akꞌõremaa ɨtꞌaa tꞌɨ̃pata mãikꞌaapa oopata iru ũraa pꞌãdade jara bɨkꞌa. Mɨa aukꞌa ijãa bɨ mĩda, mɨ ɨmɨatee pꞌanɨ judiorãpa, ¡mɨchi aukꞌaarãpa pida! 
ACT.26.8	¿Kꞌãata kꞌĩsia pꞌanɨma? ¿Eperã piupꞌeda, Tachi Akꞌõrepa pꞌoyaa pꞌirabaipi–e paikꞌã?
ACT.26.9	—Naaweda mɨa pida kꞌĩsia baji judiorãpa kꞌĩsia pꞌanɨkꞌa. Mapa Jesús Nazaretdepema tꞌɨ̃de ijãapataarã miapipachi. 
ACT.26.10	Mãga oopachi Jerusalende. Ijãapataarã chokꞌara carcelde tꞌɨ nɨ̃bɨpachi, pꞌaareerã poroorãpa mãga oopidapꞌedaa perã. Ma awara ãrapa ijãapataarã peepidakꞌãri, mɨ o–ĩa beepachi. 
ACT.26.11	Ichiaba atꞌapai mɨa ijãapataarã miapipachi Cristode ijãa amaadamerã. Mãga oopachi Tachi Akꞌõre Ũraa jarateepata te chaa, ãra unuamaa pꞌe iru bada perã. Pꞌuuru tꞌɨmɨ́ beemaa, judio–eerã tꞌãide paara, ãra jɨrɨ nipapachi.
ACT.26.12	—Mãga ooitꞌee paji mɨ wãkꞌãri Damasco pꞌuurudee, pꞌaareerã poroorãpa mɨ kꞌaripadapꞌeda. 
ACT.26.13	Mamĩda ode wãde imatꞌɨpa unuji ɨtꞌariipa ɨ̃daa jẽra tꞌĩudaru akꞌõrejĩru kꞌãyaara ɨ̃daara, mɨ ɨ̃rɨ mãikꞌaapa mɨ ome wãdapꞌedaarã ɨ̃rɨ. 
ACT.26.14	Tai jõmaweda eujãde baainajida. Mãpai mɨa ũriji tai hebreo pedeede pedeeru: “Saulo, Saulo ¿sãapꞌeda mɨchideerã jɨrɨ nima? aji. Pɨchi kꞌĩradoopa kꞌachia oomaa bɨ, pꞌakꞌapa ooparikꞌa ãpɨtee tꞌɨakꞌãri chipari nekꞌida misuamaa.”
ACT.26.15	ʼMãpai mɨa iidiji: “¿Pɨ, kꞌaima?” aji. Pꞌanauji: “Mɨ Jesupɨ, pɨa eperãarã jɨrɨ ni poro waibɨa. 
ACT.26.16	Pꞌirabaipáde aji, mɨ mimiapari paitꞌee perã. Eperãarã kꞌĩrapite pɨa jaraitꞌee mɨ idi unuda mãikꞌaapa ichiaba jaraitꞌee mɨa ne–inaa na ewari akꞌɨpiitꞌee pɨmaa. 
ACT.26.17	Ma–itꞌee pɨ pëiitꞌeeda aji, judiorãmaa mãikꞌaapa judio–eerãmaa. Mamĩda pɨ kꞌaripa ataitꞌee ãchi juadeepa. 
ACT.26.18	Ãchimaa pëiitꞌeeda aji, kꞌawaadamerã sãga uchiadai o kꞌachia pꞌãriu pɨkꞌa bɨdeepa mãikꞌaapa Satanás juadeepa. Mãgá nipadai ɨ̃daa pɨkꞌa bɨde Tachi Akꞌõre juade. Mɨde ijãa pꞌanɨ pɨrã, Tachi Akꞌõrepa ãchi pꞌekꞌau kꞌachia wẽpapiitꞌeeda aji, mãikꞌaapa ãchia ɨtꞌari iru pꞌanadaitꞌee jõma Tachi Akꞌõrepa kꞌĩsia iru bɨ ichia awara bɨdaarã–itꞌee.”
ACT.26.19	—Mapa Rey Agripa, mɨa ooji mɨ ome pedee badapa jaradakꞌa. 
ACT.26.20	Naapɨara jaranaji Damasco pꞌuurude, maapꞌeda Jerusalende mãikꞌaapa Judea eujãde. Ichiaba judio–eerãmaa jarateeji. Ma jõmaarãmaa jaraji kꞌachia oo amaadamerã mãikꞌaapa oodamerã Tachi Akꞌõrepa oopi bɨkꞌa, mãgá awaraarãmaa akꞌɨpidaitꞌee wãara Tachi Akꞌõrede ijãa pꞌanɨ. 
ACT.26.21	Maperãpɨ judiorãpa mɨ jita atajida mãikꞌaapa perá peejida Tachi Akꞌõre te waibɨade. 
ACT.26.22	Tachi Akꞌõrepa mɨ kꞌaripapari perã, atꞌãri nama akꞌɨnɨ̃ bɨ jarateeitꞌee kꞌĩra jĩpꞌaarãmaa mãikꞌaapa waibɨarãmaa. Mɨa jarateepari Tachi Akꞌõre pedee jarapataarãpa jaradapꞌedaa mãikꞌaapa Moisepa jarada, mãgɨ́ aupai. 
ACT.26.23	Ãrapa jarajida Cristo piutꞌee mãikꞌaapa naapɨara chokꞌai pꞌirabaiitꞌee. Mãgá pꞌirabaikꞌãri, akꞌɨpiji judiorãmaa mãikꞌaapa judio–eerãmaa ãchi ichiaba ɨtꞌaa wãdai, mãgá ãchi uchiadamerã pꞌãriu pɨkꞌa bɨdeepa ɨ̃daa bɨdee.
ACT.26.24	Pablopa atꞌãri mãga jaramaa bɨde, Festopa golpe pedeeji:
ACT.26.24	—Pablo, pɨ kꞌĩra kꞌawa–ee baibɨda aji, audú estudia bɨpa.
ACT.26.25	Mãpai Pablopa pꞌanauji:
ACT.26.25	—¡Mãga–epɨ, tachi poro waibɨa Festo! Mɨ kꞌĩra pia bɨda aji. Kꞌĩra jĩpꞌa nepɨrɨmaa bɨ mãikꞌaapa wãarata jara bɨ. 
ACT.26.26	Rey Agripapa pia kꞌawa bɨ mɨa jara bɨ. Mapa waawee–ee mɨa nepɨrɨmaa bɨ ichi kꞌĩrapite, kꞌawa bairã nãgɨ́ netꞌaa mera ooda–e paji. 
ACT.26.27	Tachi Rey Waibɨa Agripa, pɨa ijãa bɨda aji, Tachi Akꞌõre pedee jarapataarãpa jaradapꞌedaa. ¿Mãga–ekꞌã?
ACT.26.28	Mãpai Agripapa mãgaji:
ACT.26.28	—¿Taarã–e weda mɨ Cristode ijãapi kꞌinia bɨkꞌã? aji.
ACT.26.29	Pablopa pꞌanauji:
ACT.26.29	—Taarã pedeerupa maa–e pɨrã makꞌɨara pedee–eepa, Tachi Akꞌõremaa mɨa chupɨria iidi bɨ pɨ pari mãikꞌaapa nama jõma see nɨ̃bɨ pari, parã mɨkꞌa papimerã, mamĩda na cadena wẽe.
ACT.26.30	Mãpai Rey Agripa mãikꞌaapa eujã akꞌɨpari Festo pꞌirabaidapꞌeda, uchiajida Berenice mãikꞌaapa awaraa mama su–akꞌɨ pꞌanadapꞌedaarã ome. 
ACT.26.31	Maapꞌeda ãchi pitapai mãgapachida:
ACT.26.31	—Na eperãpa kꞌachia oo–e bɨ piumerã maa–e pɨrã carcelde bamerã.
ACT.26.32	Mãpai Rey Agripapa mãgaji Festomaa:
ACT.26.32	—Iru carceldeepa uchia pëikꞌajida aji, César kꞌĩrapite wã kꞌinia–e bɨda ada paara.
ACT.27.1	Pedeeteedapꞌeda, tai pëijida Italiadee. Pablo awaraa presoorã ome bɨjida soldaorã poro juade, Julio apatapꞌedaa. Mãgɨ́ baji soldaorã batallonde tꞌɨ̃jarapatapꞌedaa Reyrã Poro Waibɨadeerã. 
ACT.27.2	Bataujida Adramitio pꞌuurudepema barcode, mãgɨ́ wãitꞌee pada perã Ásia eujãdee, pꞌusa ide pꞌuuru bee chaa. Tai ome ichiaba nipaji Aristarco, Tesalónica pꞌuurudepema. Mãgɨ́ pꞌuuru Macedonia eujãde bɨ. 
ACT.27.3	Tai uchiadapꞌedaa norema Sidón pꞌuurude wiibainajida. Mama soldaorã poro Juliopa Pablo chupɨria kꞌawaapꞌeda, ichiakꞌau chi kꞌõpꞌãyoorãmaa pꞌasiapiji, ãrapa iru akꞌɨdamerã mãikꞌaapa kꞌaripadamerã. 
ACT.27.4	Waya bataudakꞌãri, uchiajida Sidón pꞌuurudeepa. Mata Chipre isla ãpɨte wãyaajida, taimaa nãu pꞌua nɨ̃bada perã. 
ACT.27.5	Pꞌusa jãde wãyaajida Cilicia mãikꞌaapa Panfilia eujã kꞌĩrapite. Mata panajida Mira pꞌuurude. Mãgɨ́ pꞌuuru Licia eujãde bɨ.
ACT.27.6	Mama soldaorã poropa unuji barco Alejandría pꞌuurudepema wãru Italiadee. Mapa tai jõma ma barcode bataupiji. Mãgá wãjida tai wãdapꞌedaa ode. 
ACT.27.7	Mamĩda nãu golpe pꞌua nɨ̃bada perã, taarãjida piakꞌãa wãdapa. Mata panajida Cnido pꞌuuru kꞌĩrapite. Atꞌãri nãu taimaa pꞌua nɨ̃bada perã, Creta isla ãpɨte wãdade wãyaajida punto Salmona kꞌĩrapite. 
ACT.27.8	Mãgá isla kꞌaitꞌa piakꞌãa wãdapa, tꞌĩujida Buenos Puertos bahiade. Mãgɨ́ Lasea pꞌuuru kꞌaitꞌa baji.
ACT.27.9	Maapai judiorã fiesta nekꞌodakꞌaa ewari wãyaa baji. Ewari chokꞌara atuadai baji nãu kꞌaurepa. Maperã kꞌachia baji pꞌusa jãde wãyaadaitꞌee, pꞌusa tꞌojara paitꞌee nɨ̃bada perã. Mapa Pablopa ũraaji:
ACT.27.10	—Kꞌõpꞌãyoorã, ɨ̃raweda uchiaruta pɨrã namãikꞌaapa, kꞌachia wãdaitꞌeeda aji. Netꞌaa, barco mãikꞌaapa eperãarã paara atuadariita unu bɨda aji.
ACT.27.11	Mamĩda ma soldaorã poropa Pablo pedee ũri kꞌinia–e paji. Ma kꞌãyaara barco chipari pedee mãikꞌaapa barco pꞌerapari pedeeta ũriji. 
ACT.27.12	Ãchi panadapꞌedaamãi pia–e bada perã pꞌusa tꞌojara wãyaaitꞌee, perá jõmaarãpa kꞌĩsiajida wãyaanadaitꞌee Fenice pꞌuurude. Mãgɨ́ puerto baji Creta islade. Mãgɨdeepa unupachi noroeste mãikꞌaapa suroeste.
ACT.27.13	Ewari aba baarekꞌaapa nãu pꞌua nɨ̃beeji. Mapa ancla jira atajida mãikꞌaapa uchiajida, ãchia kꞌĩsia pꞌanadapꞌedaakꞌa. Isla kꞌaitꞌa wãjida tokꞌesaa wãdaamaapa. 
ACT.27.14	Mamĩda taarã–e nɨde nãumia golpe pꞌuaji barcomaa, nokꞌooreepa mãikꞌaapa akꞌõrejĩru uchiapari eereepa. 
ACT.27.15	Mapa barco tꞌɨmɨ́ atadachi. Chi pꞌerapataarãpa pꞌoyaa kꞌĩrapa nãumaa bɨda–e paji. Maperã ichiakꞌau nãumaa ateepijida. 
ACT.27.16	Mãgá wãdapa Cauda isla ãpɨte wãyaajida. Mãpai waa nãu golpe pꞌua–e pakꞌãri, barco ãtauwaare japa jɨ̃ ateedapꞌedaa, ɨtꞌɨ́ barcode jidiu atajida ãripiamaapa. 
ACT.27.17	Mãgɨ́ japa ɨtꞌɨ́ jira atadapꞌeda, barcode mimiapataarãpa barco ekꞌari pꞌɨrrabai jɨ̃ nɨ̃bɨjida jɨ̃kꞌarapa, barco tꞌoopꞌepiamaapa. Ma awara waawee pꞌanajida, pꞌoonɨ pꞌananadai jĩakꞌaapa pꞌusa jãde ipu tꞌɨ̃jarapatapꞌedaa Sirte ɨ̃rɨ. Maperã chi vela pɨratꞌaajida. Maapꞌeda, ichiakꞌau nãumaa ateepijida. 
ACT.27.18	Aɨ norema atꞌãri pꞌusa waapɨara tꞌo nɨ̃bada perã nãumiapa, barcode mimiapataarãpa netꞌaa nɨ̃bada batꞌamaa pꞌaneejida. 
ACT.27.19	Aɨ norema kꞌãima õpeemaa ma nãumia pꞌua nɨ̃bɨde, vela, jɨ̃kꞌara, pakꞌuru paara toidaa ãchi juadoopa batꞌamaadachida. 
ACT.27.20	Kꞌãima chokꞌara akꞌõrejĩru mãikꞌaapa lucero unuda–e paji, eu kꞌachia nɨ̃bada perã. Mapa kꞌĩsia pꞌanajida tai kꞌiniidaitꞌee.
ACT.27.21	Barco pidaarã jua araadakꞌaa paji nekꞌodaitꞌee pida, audú mimia pꞌanadapꞌedaa perã. Mapa Pablo bainɨ̃ beepꞌeda ãchi esajĩakꞌa, jõmaarãmaa mãgaji:
ACT.27.21	—Kꞌõpꞌãyoorã, mɨa jarajida aji, uchiada–e paitꞌee Creta isladeepa. Mɨ pedee ũridapꞌedaa paara, nãga pꞌasada–e pakꞌaji. Netꞌaa chokꞌara ãridai wã mãikꞌaapa atuadai wã. 
ACT.27.22	Mamĩda kꞌĩsia pꞌuanáatɨ. Tachi nama pꞌanɨɨrãdepema apida piuda–e. Mamĩda tachi barco atuadaitꞌee. 
ACT.27.23	Mɨa mãga kꞌawa bɨ Tachi Akꞌõrepa mɨmaa jarada perã ichi ángel itꞌaideepa. Mãga ooji mɨ ichide ijãapari perã mãikꞌaapa ichia oopi kꞌinia bɨkꞌa oopari perã. Pꞌãrikꞌua mɨmaa ichi ángel pëiji. 
ACT.27.24	Mãgɨpa mɨmaa mãgaji: “Pablo, pꞌeranaapáde aji, ichita pɨ César kꞌĩrapite wãitꞌee perã. Tachi Akꞌõre tꞌãri pia bairã, ũriji pɨa chupɨria iidida na barcode pꞌanɨɨrã pari. Mapa maarepida piuda–eda” aji. 
ACT.27.25	Maperã kꞌõpꞌãyoorã, kꞌĩsia pꞌuanáatɨ mɨa ijãa bairã Tachi Akꞌõrepa jaradakꞌa uchiaitꞌee. 
ACT.27.26	Pꞌusapa isla bɨmaa tachi jira batꞌakꞌooitꞌeeda aji.
ACT.27.27	Mãgá wãdapa kꞌãima catorcemaa tai pꞌanajida Adriático pꞌusa jãde. Ma ewate pꞌãrikꞌua esapɨte barco pꞌerapataarãpa kꞌĩsiajida eujã kꞌaitꞌa pa pꞌanɨ. 
ACT.27.28	Mapa chaajida chi nãpɨa. Chaadakꞌãri, juachama veinte baji chi nãpɨa. Ma waapai waya chaadakꞌãri, juachama quince baji. 
ACT.27.29	Barcode mimiapataarãpa mãu ɨ̃rɨ pꞌoonɨ pꞌananadai jĩakꞌaapa, barco ãtauwaare ancla kꞌĩmari tꞌaakꞌoojida. Maapꞌeda ɨtꞌaa tꞌɨ̃jida Tachi Akꞌõrepa isapai ewaripimerã. 
ACT.27.30	Mamĩda kꞌĩsia atajida barcodeepa jirabododaitꞌee. Mapa japa jira atajida mãikꞌaapa toidaa batꞌatꞌaajida, seewata kꞌɨ̃maapema ancla toidú batꞌarutakꞌa. 
ACT.27.31	Mamĩda Pablopa mãga kꞌawaakꞌãri, mãgaji soldaorã poromaa mãikꞌaapa chi soldaorãmaa:
ACT.27.31	—Jã eperãarã barcode pꞌaneeda–e pɨrã, parã nãikꞌaapa chokꞌai uchiada–eda aji.
ACT.27.32	Mapa soldaorã japa jɨ̃kꞌara tꞌɨɨtꞌaajida mãikꞌaapa toidú batꞌatꞌaajida, eperã wẽe.
ACT.27.33	Tapꞌeda pa wãkꞌãri, Pablopa jaraji nekꞌodamerã.
ACT.27.33	—Tomia omé paruta pia nekꞌoda–ee, kꞌĩsia jõnɨpa. 
ACT.27.34	Mapa nekꞌótɨ ma–ãri pida, juatau paraadamerã. Mamĩda kꞌĩsia pꞌuanáatɨ, apida piuda–e paitꞌee perã.
ACT.27.35	Mãga jarapꞌeda, Pablopa pan ichi juade atapꞌeda, jõmaarã taide Tachi Akꞌõremaa ɨtꞌaa tꞌɨ̃ji mãikꞌaapa ma pan tꞌookꞌoopꞌeda, kꞌoji. 
ACT.27.36	Mãpai ma jõma barcode nipadapꞌedaarãpa mãga unudakꞌãri, aukꞌa kꞌojida. 
ACT.27.37	Tai ma barcode wãdapꞌedaarã doscientos setenta y seis paji. 
ACT.27.38	Jõmaweda nekꞌodapꞌeda, bi jãwaadaidakꞌãri, barcode atee wãdapꞌedaa trigo toidú batꞌakꞌoojida barco wẽsaatɨmerã.
ACT.27.39	Ewarikꞌãri, barco pidaarãpa ma eujã kꞌawada–e paji mĩda, unujida ipu i joobai nɨ̃bɨ. Mapa kꞌĩsiajida barco ipude pꞌoo atadaitꞌee. 
ACT.27.40	Mãpai ancla jɨ̃ bada jõmaweda tꞌɨɨkꞌoodapꞌeda, toida atabaibeejida. Ichiaba chi timón jɨ̃ nɨ̃bada ẽratꞌaajida mãikꞌaapa chi vela kꞌɨ̃maapema bainɨ̃ bɨjida. Mãpai barco to idee sɨrrɨa nɨ̃beeji. 
ACT.27.41	Mamĩda barco pꞌoo nɨ̃banaji ipu atꞌãri pꞌoo–ee badamãi. Barco kꞌɨ̃ pia pꞌoo nɨ̃beeji ipude, pꞌoyaa ãyaa mimikꞌa–ee. Mãpai chi tru tꞌodoochookꞌoodachi pꞌusapa.
ACT.27.42	Aramata soldaorãpa kꞌĩsiajida presoorã jõma peekꞌoodaitꞌee, ipudee mirudaridai jĩakꞌaapa kꞌui wãdapa. 
ACT.27.43	Mamĩda ãchi poropa mãga oopi–e paji, Pablo peepiamaa bada perã. Ma kꞌãyaara jaraji chi kꞌui kꞌawaa beerã toidú jĩchoodamerã, mãgá to idee naapɨara panadamerã. 
ACT.27.44	Jõdee jaraji chi kꞌui atua beerã tabla ɨ̃rɨ maa–e pɨrã barco pakꞌuru pite ɨ̃rɨ wãdamerã. Mãgá tai jõma pia to ide panajida.
ACT.28.1	Tai jõma ipude panadakꞌãri, kꞌawaajida ma isla tꞌɨ̃jarapata Malta. 
ACT.28.2	Ariipema eperãarãpa tai pia akꞌɨjida. Kꞌoi che nɨ̃bada perã mãikꞌaapa jĩsua nɨ̃bada perã, tꞌɨpɨtau oro jira bɨjida. Maapꞌeda taimaa jarajida tꞌɨpɨtau ikꞌaawa kꞌara pꞌai chedamerã. 
ACT.28.3	Pablopa tꞌɨpɨ jua pꞌũasaa pꞌe atapꞌeda, tꞌɨpɨtaude oromaa baji. Mãga nɨde tꞌɨpɨ wãsiapa taama uchiadaipꞌeda, Pablo juade kꞌaa jira ba cheji.
ACT.28.4	Mãga unudakꞌãri, ma isladepema eperãarãpa ãchi pitapai mãgajida:
ACT.28.4	—¿Na eperã chĩara peepari–ekꞌã? ajida. Pꞌusa jãdeepa uchiaji mĩda, tachi eperãarãpa oopata akꞌɨparipa chokꞌai bapi–e pajida ajida.
ACT.28.4	Mãga jarajida Pablo piudariitꞌee jĩakꞌaapa. 
ACT.28.5	Mamĩda Pablopa taama tꞌɨpɨtaude jĩapꞌetꞌaaji mãikꞌaapa kꞌãiwee beeji. 
ACT.28.6	Jõmaarãpa nɨ jõnapachida sãapaita Pablo jua oorodarii maa–e pɨrã piudarii. Mamĩda maarepida mãga pꞌasa–e pakꞌãri, kꞌĩsia awara kꞌĩsiadachida. Jarajida Pablo akꞌõre waibɨakꞌa.
ACT.28.7	Tai pꞌanadapꞌedaa kꞌaitꞌa baji ma isladepemaarã poro waibɨa eujã. Mãgɨ́ poro waibɨa tꞌɨ̃jarapachida Publio. Mãgɨpa tai pia akꞌɨji ichi tede kꞌãima õpee. 
ACT.28.8	Tai mama pꞌanɨde Publio akꞌõre kꞌayaa baji kꞌɨamiapa mãikꞌaapa amipa. Mapa Pablopa akꞌɨnakꞌãri, ɨtꞌaa tꞌɨ̃ji mãikꞌaapa ichi jua bɨji ma kꞌayaa bada ɨ̃rɨ. Mãgá jɨpa beeji. 
ACT.28.9	Mãga kꞌawaadakꞌãri, ma isladepemaarãpa ãchi kꞌayaa beerã pꞌe ateejida mãikꞌaapa Pablopa jõma jɨpakꞌooji. 
ACT.28.10	Mãgá jɨpa pꞌaneedapꞌedaa perã, mãpema eperãarãpa tai pia akꞌɨjida mãikꞌaapa ne–inaa tee chejida tai–itꞌee. Ichiaba mamãikꞌaapa barcode uchiadakꞌãri, netꞌaa jõmaata taimaa teejida ateedamerã.
ACT.28.11	Atane õpee ma islade pꞌanadapꞌeda, bataujida barco pꞌusa tꞌojara wãyaapimaa badade. Mãgɨ́ barco Alejandría pꞌuurudepema paji. Ma barco kꞌɨ̃maa baji santokꞌa, Romadepemaarã akꞌõre waibɨarã Cástor mãikꞌaapa Pólux
ACT.28.12	Ma barcode wãjida Siracusa pꞌuurudee. Mama kꞌãima õpee pꞌaneejida. 
ACT.28.13	Ma pꞌuurudeepa wãjida to i kꞌaitꞌa. Mata wiibainajida Regio pꞌuurude. Aɨ norema tai ãpɨteikꞌa eereepa nãu pꞌua nɨ̃beeji. Mapa ma norema wiibainajida Pozzuoli pꞌuurude. 
ACT.28.14	Mama unujida ijãapataarã. Mãɨrãpa tai ãchi temaa ateejida pꞌanade tomia aba. Maapꞌeda, wãjida Romadee. 
ACT.28.15	Romadepema ijãapataarãpa kꞌawa pꞌanajida tai wã nidá. Mapa tai kꞌĩrachuu chejida Romadeepa, ũkꞌuru Foro de Apio apatapꞌedaamãi, jõdee ũkꞌuru Tres Tabernas apatapꞌedaamãi. Pablopa ãchi unukꞌãri, Tachi Akꞌõremaa ɨtꞌaa tꞌɨ̃pꞌeda, o–ĩadachi. 
ACT.28.16	Roma pꞌuurude panadakꞌãri, Pablo te jĩpꞌaade bɨjida jɨ̃apari abaa ome.
ACT.28.17	Mama panadapꞌeda, kꞌãima õpeemaa Pablopa Roma pꞌuurudepema judiorã poroorã tꞌɨ̃ pꞌeji. Jõma pachedakꞌãri, mãgaji:
ACT.28.17	—Mɨchi aukꞌaarã, maarepida mɨa ne–inaa kꞌachia oo–e bɨda aji, judiorã kꞌĩraupiitꞌee maa–e pɨrã tachi chonaarãpa oodapꞌedaakꞌa oo amaadamerã. Mamĩda Jerusalende mɨ jita atadapꞌeda, Romadepemaarã juade bɨjida. 
ACT.28.18	Romadepemaarãpa mɨmaa iididakꞌãri kꞌãare kꞌachiata oo bɨ, kꞌena pëidaitꞌee paji, maarepida kꞌachia oo–e pada perã mɨ peedaitꞌee. 
ACT.28.19	Mamĩda judiorãpa kꞌiniada–e paji mɨ uchia pëidamerã. Mapa mɨa chupɨria iidiji Cesarpa mɨ nepɨra akꞌɨmerã. Mãga ooji mɨchi aukꞌaarã ãpɨte jarai wẽe bɨ mĩda. 
ACT.28.20	Ɨ̃rá parã tꞌɨ̃ pëiji jara kꞌinia bairã mɨ nãgá cadenapa jɨ̃ nɨ̃bɨ, tachi Israel pidaarãpa ijãa pꞌanɨ kꞌaurepa.
ACT.28.21	Mãpai ma judiorãpa pꞌanaujida:
ACT.28.21	—Taipa kꞌartꞌa pꞌãda apida waide jitada–e pꞌanɨda ajida, Judea pidaarãpa tee pëidapꞌedaa. Ichiaba araapa pache pꞌanadapꞌedaarãpa pɨ ãpɨte maarepida kꞌachia jarada–e pꞌanɨ. 
ACT.28.22	Mamĩda taipa kꞌawa kꞌinia pꞌanɨda ajida, pɨa kꞌĩsia bɨ, kꞌawa pꞌanadairã jõmaarãpa pedee kꞌachia jara pꞌanɨ pɨchi eere pꞌanɨɨrã ãpɨte.
ACT.28.23	Mãpai ewari aba bɨjida Pablo pedee ũridaitꞌee. Ma ewate pakꞌãri, eperãarã cheepurujida Pablo badamãi. Tapꞌeda weda kꞌewara parumaa Pablopa jarateeji Tachi Akꞌõrepa jarapidakꞌa, kꞌawaadamerã sãga Tachi Akꞌõredeerã pꞌaneedai. Jarateeji kꞌaita Jesús, Moisepa pꞌãdadeepa mãikꞌaapa Tachi Akꞌõre pedee jarapataarãpa pꞌãdapꞌedaadeepa. 
ACT.28.24	Mãga ũridakꞌãri, ũkꞌuruurãpa ijãajida Pablopa jarateeda Jesude. Mamĩda ũkꞌuru ijãada–e paji. 
ACT.28.25	Ãchi pitapai kꞌĩsia aukꞌa pꞌanada–e paji. Mãpai erreudaitꞌee pakꞌãri, Pablopa mãgaji:
ACT.28.25	—Wãarata jarajida aji, Tachi Akꞌõre Jaurepa ichi pedee jarapari Isaías itꞌaideepa parã chonaarãmaa jarakꞌãri:
ACT.28.26	‘Jã eperãarãmaa jaranapáde aji: Parãpa ũridaitꞌee mɨ pedee. Mamĩda kꞌawada–e paitꞌee kꞌãata jara kꞌinia bɨ. Mɨa oo bɨ unudai mĩda, kꞌawada–e paitꞌee. 
ACT.28.27	Na eperãarã kꞌɨɨrɨ kꞌisua pꞌanadairã, pia ũridakꞌaa. Ma awara tau pꞌãrajɨ̃ pɨkꞌa jẽra bɨ ununaadamerã; kꞌɨɨrɨ jida tꞌapꞌa pɨkꞌa jẽra bɨ ũrinaadamerã. Maperãpɨ mɨmaa chedakꞌaa, mɨa ãchi tꞌãri pia pꞌanapimerã mãikꞌaapa ãchi o kꞌachiadeepa kꞌaripa atamerã.’ 
ACT.28.28	Mãpai Pablopa mãgaji:
ACT.28.28	—Idi wãara uchiajida aji, ma etꞌewa jarada, parãpa ijãa kꞌiniada–e pꞌanadairã Akꞌõrepa mɨmaa jarapida. Kꞌawáatɨ Tachi Akꞌõrepa ɨtꞌaa wãpiitꞌee judio–eerã, ãrapa parã kꞌãyaara ũridaitꞌee perã Tachi Akꞌõrepa jara pëi bɨ.
ACT.28.29	[Pablopa mãga jarapꞌeda, judiorã uchiajida. Aupedee erreu wãjida ãchi pitapai.]
ACT.28.30	Pablo año omé beeji Romade, te alquilaa ata badade. Mama bɨde irumaa pꞌasianarutaarã jõmaweda auteebaipachi. 
ACT.28.31	Jarateepachi Tachi Akꞌõrepa jara pëida ijãadamerã Tachi Waibɨa Jesucristode, mãgá ɨtꞌaa wãdaitꞌee. Maapai apidaapa irumaa jarateenaapáde ada–e paji.
ROM.1.1	Mɨ, Pablopa oopari Jesucristopa oopi bɨkꞌa. Mapa nãgɨ́ kꞌartꞌa pꞌãru. Tachi Akꞌõrepa mɨ jɨrɨtꞌeraji mãikꞌaapa awara bɨji jarateemerã irua pedee pia jara pëida Jesucristode.
ROM.1.2	Chonaarãweda Tachi Akꞌõrepa jaraji ma pedee pia jara pëida ichi pedee jarapataarã kꞌapꞌɨa pari, ãrapa mãgɨ́ pꞌãdamerã mãikꞌaapa jɨ̃adamerã awaraa ũraa pꞌãda ome. 
ROM.1.3	Ma jara pëidade Akꞌõrepa jaraji ichi Warra uchiaitꞌee chonaarãwedapema Rey Daviddeepa, eperã jĩpꞌaa uchiaparikꞌa. 
ROM.1.4	Mamĩda ichi warra eperã jĩpꞌaa–e paji. Tachi Akꞌõre Warra paji. Akꞌɨpiitꞌee Jesucristo wãara ichi Warra, Tachi Akꞌõrepa iru jõmaarã kꞌãyaara waibɨara papiji, iru piupꞌeda, chokꞌai pꞌirabaipikꞌãri. Mãga ooji jõmaarãpa kꞌawaadamerã wãara Jesucristota Tachi Waibɨa.
ROM.1.5	Cristopa mɨ pia ooji mɨ pëikꞌãri mãga jarateenamerã. Mapa mɨa jarateepari judio–eerã jõmaarãmaa, irude ijãadamerã mãikꞌaapa oodamerã irua oopi bɨkꞌa. 
ROM.1.6	Parãpa ichiaba ma jarateeda ijãajida. Tachi Akꞌõrepa parã jida jɨrɨji Cristodeerã
ROM.1.7	Maperã mɨa na kꞌartꞌa pꞌãru parã Roma pꞌuurudepemaarãmaa kꞌirãpapiitꞌee Tachi Akꞌõrepa parã kꞌinia iru bɨ mãikꞌaapa parã awara bɨ kꞌinia bɨ ichideerã pꞌaneedamerã. Mɨa ɨtꞌaa iidi bɨ irua mãikꞌaapa Tachi Waibɨa Jesucristopa parã pia akꞌɨ pꞌanadamerã. Mãgá kꞌãiwee pꞌanapataadaitꞌee.
ROM.1.8	Naapɨara mɨa jara kꞌinia bɨ Jesucristo kꞌaurepa mɨa gracias jarapari mɨ Akꞌõre Waibɨamaa parã jõmaarã pari. Mɨa mãgá gracias jarapari, ijãapataarã para bee chaa nepɨrɨpata perã parãpa wãara Jesucristode ijãa pꞌanɨ. 
ROM.1.9	Tachi Akꞌõrépata kꞌawa bɨ mɨ ichita ɨtꞌaa tꞌɨ̃pari parã pari, tꞌãripa oo kꞌinia bairã irua oopi bɨkꞌa. Mapa jarateepari iru Warrapa ooda eperãarã kꞌaripaitꞌee. 
ROM.1.10	Enenee nɨ̃bɨ Tachi Akꞌõremaa mɨ kꞌaripamerã wãitꞌee parã akꞌɨde, irua mãga kꞌinia bɨ pɨrã. Taarãru mɨ wã kꞌinia bɨ. 
ROM.1.11	Parã kꞌĩra akꞌɨ kꞌinia bɨ, parãmaa waapɨara kꞌawaapiitꞌee Akꞌõre Jaurepa oopi bɨ. Mãgá parãpa pipɨara oodai Akꞌõrepa kꞌinia bɨkꞌa. 
ROM.1.12	Ma awara mãgá tachi jõmaweda chikꞌaripa pꞌanadai pipɨara Cristode ijãadaitꞌee.
ROM.1.13	Ɨ̃pemaarã Cristo kꞌaurepa, mɨa parãmaa kꞌawapi kꞌinia bɨ mɨ wã kꞌinia bada parã akꞌɨde. Mamĩda pꞌoyaa–e paji. Parã aukꞌa kꞌaripa kꞌinia bɨ apemaarã judio–eerã kꞌaripaparikꞌa. Kꞌinia bɨ parã tꞌãidepemaarã ichiaba Cristode ijãadamerã mãikꞌaapa oodamerã irua oopi bɨkꞌa. 
ROM.1.14	Wãara Tachi Akꞌõrepa mɨ jɨrɨtꞌeraji ichia jara pëida jarateenamerã jõmaarãmaa: Grecia eujãdepema pedee pedeepataarãmaa; aɨ pedee pedeedakꞌaarãmaa ichiaba; kꞌĩsia kꞌawaa pꞌanɨɨrãmaa mãikꞌaapa kꞌĩsia kꞌawa–ee pꞌanɨɨrãmaa paara. 
ROM.1.15	Maperã parã Roma pꞌuurudepemaarãmaa ichiaba mɨa jaratee kꞌinia bɨ Jesucristopa ooda eperãarã kꞌaripaitꞌee.
ROM.1.16	Mɨ kꞌĩra nejasia–ee jarateeitꞌee Cristopa ooda eperãarã kꞌaripaitꞌee, Tachi Akꞌõre, ichi juapa aɨde ijãapataarã kꞌaripaitꞌee perã atuanaadamerã. Naapɨara mãga jara pëiji judiorãmaa mãikꞌaapa ɨ̃rá mãga ichiaba jara pëiru judio–eerãmaa. 
ROM.1.17	Mãgɨ́ jara pëida kꞌaurepa kꞌawa pꞌanɨ eperãarãpa kꞌawaadakꞌãri Cristopa ooda ãchi–itꞌee mãikꞌaapa irude ijãadakꞌãri, Tachi Akꞌõrepa ãchi pꞌekꞌau kꞌachia wẽe akꞌɨpariitꞌee. Tachia mãga kꞌawa pꞌanɨ Tachi Akꞌõre Ũraa pꞌãdade jara bairã:
ROM.1.17	‘Eperã Tachi Akꞌõrede wãara ijãapari ichita bapariitꞌee iru ome, pꞌekꞌau kꞌachia wẽe bairã iru kꞌĩrapite.’ 
ROM.1.18	Ɨtꞌariipa Tachi Akꞌõrepa ijãapataarã mãgá pꞌekꞌau kꞌachia wẽe akꞌɨ bɨ mĩda, ichia jõmaarãmaa kꞌawapi kꞌinia bɨ mãgá akꞌɨ–e ichide ijãadakꞌaa beerã. Kꞌĩrau bɨ ãchi ome pꞌekꞌau kꞌachia ooi awaa pꞌanapata perã mãikꞌaapa ne–inaa kꞌachia oopata perã apemaarãpa ijãanaadamerã irua wãarata jara pëidade. 
ROM.1.19	Ãchia mãga oopata, ãchi tꞌãride pia kꞌawa pꞌanɨ mĩda Tachi Akꞌõre bapari. Mãga kꞌawa pꞌanɨ ichi jua atꞌapai ãchimaa akꞌɨpidoo perã. 
ROM.1.20	Tachi Akꞌõrepa na eujã, pajã mãikꞌaapa ne–inaa jõma aɨde nɨ̃bɨ oodakꞌãriipa, eperãarãpa ma ooda akꞌɨ pꞌanapachida. Mãgá kꞌawaa wãpachida iru ichita bapari mãikꞌaapa jõmaweda irua ooda, eperãarãpa pꞌoyaa oodakꞌaa perã mãgee netꞌaa ãchi juadoopa. Mãga kꞌawa pꞌanajida mĩda, ãchi kꞌinia pꞌekꞌau kꞌachia oo wãpachida. 
ROM.1.21	Mãgá Tachi Akꞌõre kꞌawa pꞌanɨde atꞌãri irude ijãa kꞌiniadakꞌaa paji mãikꞌaapa ɨtꞌaa tꞌɨ̃ kꞌiniadakꞌaa paji gracias jaradaitꞌee, irua ãchi pia akꞌɨ bapachi mĩda. Akꞌõre netꞌaade kꞌĩsiadakꞌaa paji. Maperãpɨ eperãarã kꞌĩra kꞌawa–ee pɨkꞌa pꞌanapachida, pia mãikꞌaapa kꞌachia kꞌawada–ee. 
ROM.1.22	“Tachia ne–inaa jõma kꞌawa pꞌanɨda” apachida. Mamĩda wãara kꞌĩsia kꞌawadakꞌaa paji, Akꞌõrede ijãadakꞌaa paji perã. 
ROM.1.23	Unupachida Tachi Akꞌõrepa ne–inaa kꞌĩra wãree ooda. Mamĩda ɨtꞌaa tꞌɨ̃dai kꞌãyaara Akꞌõre kꞌĩra wãreemaa, irua oodadepema ne–inaa mãgee jĩakꞌa juapa oopachida aɨ kꞌĩrapite ɨtꞌaa tꞌɨ̃pataadaitꞌee. Mãgá ɨtꞌaa tꞌɨ̃ pꞌaneepachida eperã jĩakꞌa ooda kꞌĩrapite; ipana, ne–animal maa–e pɨrã eujãde bipa nĩuteepata, mãgee jĩakꞌaa ooda kꞌĩrapite. Mãga oopachida mãgee netꞌaa chookꞌaa mĩda, eperãpa ooda perã. Jõdaipari eperãkꞌa. Mamĩda Tachi Akꞌõre ichita bapari.
ROM.1.24	Mãga oo kꞌinia pꞌanapachida perã, Tachi Akꞌõrepa ichiakꞌau bëiji kꞌachia oodamerã chĩara ome. Mãgá ãchia kꞌachia oo kꞌiniata oo wãpachida, kꞌĩra nejasia–ee. 
ROM.1.25	Tachi Akꞌõrepa wãara ne–inaa jõmaweda ooji mĩda, ma wãarata ijãadai kꞌãyaara, seewa ijãapachida. Mapa ɨtꞌaa tꞌɨ̃pachida irua oodamaa, irumaa ɨtꞌaa tꞌɨ̃dai kꞌãyaara. ¡Mamĩda tachi ooda ichita Akꞌõre Waibɨa paitꞌee! ¡Mãgɨta Tachi Akꞌõre Waibɨa! Amén.
ROM.1.26	Ãchia mãgá Tachi Akꞌõrepa oodamaa ɨtꞌaa tꞌɨ̃ pꞌanadapꞌedaa perã irua ichiakꞌau bëiji ãchia oo kꞌiniata oodamerã. Mãgá ne–inaa kꞌachia kꞌĩra tꞌãdoo oo wãpachida. Wẽraarã awaraa wẽraarã ome kꞌãi kꞌinia pꞌanapachida, wẽra chi ɨmɨkꞌĩra ome kꞌãiparikꞌa. 
ROM.1.27	Ichiaba ɨmɨkꞌĩraarãpa awaraa ɨmɨkꞌĩraarã audú jɨrɨpachida ãchi ome aukꞌa araa kꞌãidaitꞌee, wẽraarã ome kꞌãidai kꞌãyaara. Mãga oo pꞌanɨpa kꞌĩra nejasia wẽe, ãchi kꞌapꞌɨa miapipachida, Akꞌõrepa oopi kꞌinia bɨkꞌa eperãarãmaa oodaamaa pꞌanadapꞌedaa perã.
ROM.1.28	Ma awara Tachi Akꞌõre kꞌawadaamaa pꞌanadapꞌedaa perã, irua ãchi ichiakꞌau atabëiji ne–inaa kꞌachia kꞌĩra tꞌãdoo kꞌĩsiadamerã mãikꞌaapa oodamerã. 
ROM.1.29	Mãgá pꞌekꞌau kꞌachia kꞌĩra tꞌãdoo oo pꞌaneepachida. Mãgee eperãarã nãgá pꞌanapata: pariatua awaraarã jɨrɨpata aɨ ome kꞌãidaitꞌee; ikꞌawaa ne–inaa kꞌachia oodaitꞌee; chĩara netꞌaa kꞌɨ̃ayaa; chĩara kꞌachia ooyaa; chĩara kꞌĩra unuamaa iru bee ne–inaa kꞌaurepa; chĩara jɨrɨyaa peedaitꞌee; chõo jɨrɨyaa; chĩara kꞌũrayaa; tꞌãri kꞌachia–idaa; chĩara ãpɨte kꞌachia pedeeyaa; 
ROM.1.30	ikꞌachia jarayaa; Tachi Akꞌõre kꞌĩra unuamaa; auduayaa; ãchia oopata nepɨrɨyaa awaraarãpa ãchi tꞌo pꞌanadamerã; ne–inaa kꞌachia oodaitꞌee kꞌĩsiayaa; ãchi akꞌõreerã pedee ũridaamaa; 
ROM.1.31	kꞌĩsia kꞌawadakꞌaa; oodakꞌaa ãchia oodaitꞌeeda apatakꞌa; ãchideerã paara kꞌĩra unuamaa; kꞌĩra jõdakꞌaa; chupɨria kꞌawaadakꞌaa. 
ROM.1.32	Mãgeerãpa ãchi tꞌãridepai kꞌawapata pꞌekꞌau kꞌachia oo pꞌanɨ Tachi Akꞌõre kꞌĩrapite. Ma awara kꞌawapata Tachi Akꞌõrepa atuapiitꞌee mãgee pꞌekꞌau kꞌachia ooi awaa beerã. Mamĩda ichi kꞌinia mãgee ne–inaa kꞌachia oo wãpata mãikꞌaapa pia akꞌɨpata awaraarã ãchi ome aukꞌa oo wãpataarã.
ROM.2.1	Mãgee kꞌachia oopataarã akꞌɨkꞌãri, parãdepema abaapa kꞌĩsiai: “Mɨa mãga oo–e pakꞌaji”. Mamĩda pɨa pida ne–inaa kꞌachia oopari Tachi Akꞌõre kꞌĩrapite. Maperã kꞌĩrakꞌaupai jarai Tachi Akꞌõrepa mãgee kꞌachia oopataarã miapiipia bɨ. Aukꞌa Akꞌõrepa pɨ miapii, pɨa kꞌachia oopata kꞌaurepa. 
ROM.2.2	Wãara, tachia kꞌawa pꞌanɨ Tachi Akꞌõrepa ne–inaa kꞌachia chookꞌaa ichi bɨmãi. Maperãpɨ ichia ne–inaa pia oopari, jarakꞌãri mãgeerã miapiitꞌee ãchia pꞌekꞌau kꞌachia oopata kꞌaurepa. 
ROM.2.3	Mãga bɨta ¿kꞌĩsia bɨkꞌã irua pɨ miapi–e paitꞌee, aukꞌa ne–inaa kꞌachia oopari mĩda? 
ROM.2.4	Maa–e pɨrã ¿nãga kꞌĩsia bɨkꞌã? “Tachi Akꞌõre audú tꞌãri pia bairã, chooitꞌee mɨa ne–inaa kꞌachia ookꞌãri.” ¿Kꞌawa–e bɨkꞌã Tachi Akꞌõre tꞌãri pia bapari pɨ ome, kꞌinia bairã pɨa pꞌekꞌau kꞌachia oo amaamerã? 
ROM.2.5	Mamĩda pɨa oo–e bɨ Akꞌõrepa kꞌinia bɨkꞌa, kꞌɨɨrɨ kꞌisua bapari perã. Maperã Tachi Akꞌõre ewari waibɨa ewate irua pɨ audupɨara miapiitꞌee awaraa kꞌachia oopataarã kꞌãyaara. Mãga ookꞌãri, ne–inaa pia ooitꞌee, Tachi Akꞌõrepa ichita ne–inaa pia oopari perã. 
ROM.2.6	Ma ewate Tachi Akꞌõrepa akꞌɨitꞌee eperãarã jõmaarãpa oopatapꞌedaa jaraitꞌee pia wa kꞌachia. 
ROM.2.7	Ichi truadee wãpiitꞌee nãgee eperãarã: ne–inaa pia oopataarã, kꞌinia pꞌanadairã Tachi Akꞌõrepa ãchi pia akꞌɨmerã, mãikꞌaapa ichita pꞌana kꞌinia pꞌanapataarã iru ome iru trua kꞌĩra wãreede. 
ROM.2.8	Jõdee nãgee eperãarã atuapiitꞌee: audua pꞌanapataarã mãikꞌaapa ooda–e pꞌanɨɨrã Tachi Akꞌõrepa wãarata jara pëidakꞌa, ma kꞌãyaara ne–inaa kꞌachia oo kꞌinia pꞌanadairã. Mãɨrãpa Tachi Akꞌõre kꞌĩraupipata. Mapa ma ewate irua ãchi kꞌachia ooitꞌee. 
ROM.2.9	Ma ewate jõmaweda pꞌekꞌau kꞌachia oopataarã miadaitꞌee mãikꞌaapa chupɨria chitoonadaitꞌee, naapɨara judiorã, maapꞌeda judio–eerã. 
ROM.2.10	Jõdee pia oopataarã kꞌãiwee pꞌanadaitꞌee, Tachi Akꞌõrepa ãchi pia akꞌɨitꞌee perã mãikꞌaapa ichi trua kꞌĩra wãreedee wãpiitꞌee perã. Mãga pꞌanadaitꞌee naapɨara judiorã, maapꞌeda judio–eerã. 
ROM.2.11	Tachi Akꞌõrepa judiorãpa oopatapꞌedaa, judio–eerãpa oopatapꞌedaa aukꞌa akꞌɨitꞌee.
ROM.2.12	Mɨa mãga jara bɨ Akꞌõrepa judio–eerã atuapiitꞌee perã ãchia pꞌekꞌau kꞌachia oopata kꞌaurepa, Moisepa pꞌãda kꞌawada–e pꞌanɨ mĩda. Jõdee judiorã aukꞌa atuapiitꞌee ãchia pꞌekꞌau kꞌachia oopata kꞌaurepa, Moisepa pꞌãda kꞌawa pꞌanɨ mĩda, ooda–e pꞌanadairã jõmaweda ma pꞌãdade jara bɨkꞌa. 
ROM.2.13	Tachi Akꞌõrepa Moisemaa ũraa pꞌãpida ũrirutapapai, eperã pꞌekꞌau kꞌachia wẽe bee–e pai Tachi Akꞌõre kꞌĩrapite. Mamĩda eperã pꞌekꞌau kꞌachia wẽe beei Tachi Akꞌõre kꞌĩrapite, ooru pɨrã jõmaweda ma pꞌãdade jara bɨkꞌa. 
ROM.2.14	Kꞌawa pꞌanɨ judio–eerãpa ichiaba oodai Moisepa pꞌãdade jara bɨkꞌa, ma pꞌãda kꞌawada–e pꞌanɨ mĩda. Mãga oodai oodakꞌãri Tachi Akꞌõrepa kꞌĩsia pia bëidakꞌa eperãarã tꞌãride, ewaa weda eperãarã ookꞌãri. 
ROM.2.15	Mãgá pia oodakꞌãri, jõmaarãmaa akꞌɨpipata ãchi tꞌãride bëida aukꞌa bee Akꞌõrepa pꞌãpida ome. Ma kꞌĩsia pia bëida kꞌaurepa ne–inaa pia kꞌawapata. Mapa ne–inaa pia oodakꞌãri, kꞌãiwee pꞌanapata. Jõdee ne–inaa kꞌachia oodakꞌãri, kꞌĩsia pꞌua pꞌanapata. 
ROM.2.16	Tachi Akꞌõrepa mɨ jɨrɨtꞌeraji jarateemerã ichi Warra Jesucristopa ooda eperãarã kꞌaripaitꞌee. Irua akꞌɨitꞌee eperãarãpa oopatapꞌedaa Akꞌõre ewari waibɨa ewate. Iruata kꞌawapari jõmaarãpa ãchi tꞌãride oo kꞌinia pꞌanɨ, pia wa kꞌachia. Mapa kꞌawaitꞌee chisãgɨɨrã wãpii Akꞌõre truadee mãikꞌaapa chisãgɨɨrã atuapii.
ROM.2.17	Parãpa jarapata: “Tai judiorã.” Mamĩda parã audua pꞌanɨ Tachi Akꞌõrepa oopi kꞌinia bɨ eperãarãmaa kꞌawa pꞌanɨda apata perã. Mãga jarapata pãchi aukꞌaarãpa Moisepa pꞌãda iru pꞌanadairã. 
ROM.2.18	Wãara Moisepa pꞌãda kꞌaurepa kꞌawa pꞌanɨ sãga oodaipia bɨ mãikꞌaapa sãga oodaikꞌaraa bɨ, Tachi Akꞌõrepa parã pia akꞌɨ bamerã. Ma awara ijãa pꞌanɨ Akꞌõre Ũraa pꞌãdade jara bɨkꞌa wãara oodaipia bɨ jõmaarãpa, ma pꞌãdade jara bɨ ũraa pia bairã. 
ROM.2.19	Kꞌĩsia pꞌanɨ parã́pata Tachi Akꞌõrepa oopi kꞌinia bɨ eperãarãmaa jarateedai Moisepa pꞌãda kꞌawa–ee beerãmaa, ãchia Akꞌõre Ũraa kꞌawada–e pꞌanadairã. 
ROM.2.20	Parã–itꞌee ãchi kꞌĩsia kꞌawa–ee beerãkꞌa pꞌanɨ maa–e pɨrã warra chakꞌeerãkꞌa pꞌanɨ. Parã judiorãpa ãchimaa jarateeda–e pꞌanɨ pɨrã, ¿sãga kꞌawaadaima Akꞌõrepa oopi kꞌinia bɨ ãchimaa? ¿Parãpa wãarata kꞌawa pꞌanɨ–ekꞌã, Akꞌõre Ũraa kꞌawa pꞌanapata perã? 
ROM.2.21	Parãpa awaraarãmaa jarateepata Akꞌõre Ũraa pꞌãdade jara bɨkꞌa oodaipia bɨ. ¿Mãga–ekꞌã? Mamĩda parãpa pida ooda–e pꞌanɨ ma pꞌãdade jara bɨkꞌa. Ũraapata awaraarãmaa nechɨanaadamerã. Mamĩda edaare parãpa mãga oopata. 
ROM.2.22	Jarapata tachi wẽra omepai kꞌãipia bɨ. Mamĩda parãdepema ũkꞌuruurãpa chĩara wẽra jɨrɨpata, aɨ ome kꞌãidaitꞌee. Kꞌĩra unuamaa iru pꞌanapatada apata ne–inaa kꞌĩra tꞌãdoo juapa ooda, aɨ kꞌĩrapite ɨtꞌaa tꞌɨ̃pata. Mamĩda parãdepemaarã ũkꞌuru tꞌĩupata mãgee ne–inaa iru pꞌanɨ tede nechɨadaitꞌee. 
ROM.2.23	Jara pꞌanɨ: “Táipata Tachi Akꞌõre Ũraa kꞌawa pꞌanɨda” apata. Mamĩda wãara ooda–e pꞌanɨ Akꞌõrepa jara bɨkꞌa ma ũraade. Mapa parã kꞌaurepa awaraarãpa pedee kꞌachia jarapata Tachi Akꞌõre ãpɨte, 
ROM.2.24	Akꞌõre Ũraa pꞌãdade nãga jara bɨkꞌa:
ROM.2.24	‘Parã kꞌaurepa Tachi Akꞌõrede ijãadakꞌaa beerãpa kꞌachia pedeepata iru ãpɨte.’ 
ROM.2.25	Tachi Akꞌõrepa oopidakꞌa chonaarãweda, tauchaa bɨjida parãdepema ɨmɨkꞌĩraarã kꞌapꞌɨade, akꞌɨpidaitꞌee parã Tachi Akꞌõre eperãarã. Mamĩda parãpa Tachi Akꞌõre Ũraa pꞌãdade jara bɨkꞌa wãara ooda–e pꞌanɨ pɨrã, aukꞌa pꞌaneepata tauchaa wẽe beerã ome. 
ROM.2.26	Jõdee, ma tauchaa wẽe beerãpa wãara oo pꞌanɨ pɨrã Akꞌõre Ũraade jara bɨkꞌa, Tachi Akꞌõrepa ichideerã papiitꞌee, tauchaa wẽe pꞌanɨ mĩda. 
ROM.2.27	Mãgá Tachi Akꞌõre kꞌĩrapite mãɨrã pipɨara uchiadaitꞌee parã judiorã kꞌãyaara. Akꞌõrepa oopi bɨkꞌa oo pꞌanɨpa ãrapa akꞌɨpipata Akꞌõrepa parã miapiipia bɨ, irua oopi bɨkꞌa oo kꞌiniada–e pꞌanadairã. Mãga pꞌanapata, parã judiorãpa iru ũraa pꞌãda kꞌawa pꞌanɨ mĩda mãikꞌaapa pãchi kꞌapꞌɨade tauchaa iru pꞌanɨ mĩda. 
ROM.2.28	Ma jõma jara aupadade kꞌĩsiadakꞌãri, kꞌawa pꞌanɨ Tachi Akꞌõrepa ichideerã papi–e judiorãda apataarã, ne–inaa oopata perã irua ũraa pꞌãdade jara bɨkꞌa maa–e pɨrã ãchi kꞌapꞌɨade tauchaa bɨpata perã. 
ROM.2.29	Ma kꞌãyaara ichideerã papipari chi tꞌãripa irude wãara ijãapataarã. Jaradai ãchia tauchaa pɨkꞌa iru pꞌanɨ ãchi tꞌãride, kꞌapꞌɨade iru pꞌanadai kꞌãyaara. Mãgá tꞌãripa wãara ijãadakꞌãri, Akꞌõre Jaure ãchi ome ba chepari. Mãgɨ́ pipɨara bɨ Akꞌõre Ũraa pꞌãdade iru pꞌanadai kꞌãyaara, iruata kꞌawapipari perã jõma Tachi Akꞌõrepa oopi kꞌinia bɨ. Tachi Akꞌõrepa mãgee wãara ijãapataarã pia akꞌɨpari, awaraarãpa ãra mãgá akꞌɨda–e pꞌanɨ mĩda.
ROM.3.1	Mãgara, ¿kꞌãare–itꞌee eperã kꞌapꞌɨade tauchaa bɨi judío pamerã? ¿Pipɨara bɨ–ekꞌã judio–ee baitꞌee, judío pai kꞌãyaara? 
ROM.3.2	¡Mãga–epɨ! Tachi Akꞌõrepa judiorãta naapɨara jɨrɨtꞌeraji ichia jarada jɨ̃adamerã mãikꞌaapa awaraarãmaa jarateedamerã. 
ROM.3.3	Made Akꞌõrepa ichi ũraa jaraji judiorãmaa. Mamĩda ãchidepema ũkꞌuruurãpa ma ũraa ijãada–e pꞌanapachida. Maperã ooda–e paji irua oopi kꞌinia bɨkꞌa. Ãrapa mãgá ijãada–e pꞌanadapꞌedaa perã, ¿Akꞌõrepa oo amaa beejikꞌã ichia jaradakꞌa ma ũraa pꞌãdade? 
ROM.3.4	¡Mãga–e! Akꞌõrepa seewa jarakꞌaa eperãarãkꞌa. Jĩpꞌa oopari ichia jara bɨkꞌa. Ichi ũraa pꞌãdade chonaarãwedapema Rey David itꞌaideepa jaraji:
ROM.3.4	‘Akꞌõre, mɨa ne–inaa kꞌachia oopata akꞌɨpꞌeda, pɨa wãarata jarapari “kꞌachia bɨda” akꞌãri. Pɨ ɨmɨateepataarã ichita pꞌoyaapariitꞌee, pɨa aupaita akꞌɨitꞌee perã eperãarãpa oopata jaraitꞌee pia wa kꞌachia.’ 
ROM.3.5	Mamĩda tai judiorãpa ne–inaa kꞌachia oo pꞌanadakꞌãri, akꞌɨpipata Tachi Akꞌõre pipɨara bɨ eperãarã kꞌãyaara, irua maarepida kꞌachia ookꞌaa perã. Mãgara ¿kꞌãata jaradaima? “¿Tachi Akꞌõre, tachi ooda tꞌãri kꞌachia bɨkꞌã, kꞌachia oopataarã atuapiitꞌee perã?” (Mɨa mãga iidikꞌãri parãmaa, pedeemaa bɨ eperã kꞌĩsia kꞌawa–ee bɨkꞌa.) 
ROM.3.6	¡Tachi Akꞌõre tꞌãri kꞌachia–epɨ! Mãga bada paara tachi ome, ¿sãga akꞌɨkꞌajima na pꞌekꞌau eujãdepemaarãpa oopata jaraitꞌee pia wa kꞌachia?
ROM.3.7	Mɨa mãga kꞌĩsia bada paara, eperã kꞌĩsia kꞌawa–ee bɨpa jarakꞌajikꞌa ichiaba mɨa mãga jarai: “Mɨa seewa jarakꞌãri, akꞌɨpimaa bɨ Tachi Akꞌõre pipɨara bɨ mɨ kꞌãyaara, irua seewa jarakꞌaa perã.” Mãgara mɨa kꞌĩsiakꞌaji seewa jara bɨpa jõmaarãpa Tachi Akꞌõre pipɨara akꞌɨdaitꞌee, irua wãarata jarapari perã. Mãga pada paara ¿sãapꞌeda Akꞌõrepa mɨ atuapiima ma seewa jarada kꞌaurepa? 
ROM.3.8	Wãara judiorã ũkꞌuruurãpa mɨ ãpɨte jara pꞌanɨda a pꞌanɨ, mɨa jarateepari ne–inaa kꞌachia oodaipia bɨ, jõmaarãpa Tachi Akꞌõre pipɨara akꞌɨdamerã. ¡Mɨa mãga jarateekꞌaapɨ! Akꞌõrepa kꞌawa bɨ kꞌairãpa mãga jarateepata mãikꞌaapa ichia mãgɨɨrã miapiitꞌee ma kꞌaurepa.
ROM.3.9	Ma jõma jara aupadade kꞌĩsiadakꞌãri, kꞌawa pꞌanɨ tai judiorã pipɨara pꞌanɨ–e judio–eerã kꞌãyaara, Akꞌõrepa ichi ũraa pꞌãda tai ome bëida perã. Etꞌewa mɨa akꞌɨpiji parãmaa tachi jõmaarãpa pꞌekꞌau kꞌachia oopata, pꞌekꞌau kꞌachia jua ekꞌari pꞌanapata perã; judiorã, judio–eerã aukꞌa. 
ROM.3.10	Ichiaba Tachi Akꞌõre Ũraa pꞌãdade jara bɨ:
ROM.3.10	‘Eperã apida pꞌekꞌau kꞌachia wẽe bɨ–e Tachi Akꞌõre kꞌĩrapite. 
ROM.3.11	Eperã apidaapa wãara kꞌawa–e bɨ ne–inaa pia ooitꞌee. Eperã apidaapa jɨrɨ–e bɨ Tachi Akꞌõre wãara kꞌawaaitꞌee. 
ROM.3.12	Jõmaarãta o kꞌachiade pꞌanɨ ãchia oo kꞌiniata oo pꞌanapata perã. Apidaapa oodakꞌaa Tachi Akꞌõrepa oopi kꞌinia bɨkꞌa, ne–inaa pia wãara pꞌoyaa oodakꞌaa perã.’ 
ROM.3.13	‘Nãga pɨkꞌa pꞌanɨ. Ara piuda kꞌapꞌɨa pia ɨada–e pakꞌãri, mikꞌia uchiaparikꞌa ma ɨadapꞌedaamãiipa, mãga pɨkꞌa pedee kꞌachia uchiapari ãchi itꞌaideepa, tꞌãri kꞌachia–idaa pꞌanapata perã. Ãchi itꞌaideepa seewa aupai uchiapari.’ 
ROM.3.13	‘Ara taamapa neera mera iru baparikꞌa chi kꞌidade eperã kꞌaaitꞌee, mãga pɨkꞌa ãchi imeraa pedeepa eperãarã kꞌũrapata ne–inaa kꞌachia oopidaitꞌee.’ 
ROM.3.14	‘Ikꞌachia pedeepata tꞌãri kꞌachia pꞌanapata perã.’ 
ROM.3.15	‘Chĩara audú pee kꞌinia pꞌanapata. 
ROM.3.16	Mãɨrã wãrutamaa ne–inaa kꞌachia oo wãpata awaraarãmaa mãikꞌaapa awaraarã tꞌãri pꞌuapipata. 
ROM.3.17	Kꞌãiwee pꞌanadakꞌaa mãikꞌaapa kꞌawadakꞌaa awaraarã mãgá pꞌanapidaitꞌee.’ 
ROM.3.18	‘Tachi Akꞌõre waaweedakꞌaa, irude ijãadakꞌaa perã.’ 
ROM.3.19	Tachia kꞌawa pꞌanɨ Tachi Akꞌõrepa pꞌãpiji ma etꞌewa pedeeda judiorã–itꞌee, ichia bëida perã ichi ũraa pꞌãda tai chonaarã ome. Ma ũraa pꞌãpiji apidaapa jaranaadamerã “mɨata ne–inaa kꞌachia oo–e” mãikꞌaapa jõmaweda na pꞌekꞌau eujãdepemaarãpa kꞌawaadamerã ãchia pꞌekꞌau kꞌachia oopata kꞌaurepa Tachi Akꞌõrepa ãchi atuapiitꞌee. 
ROM.3.20	Maperã kꞌawa pꞌanɨ eperã apida pꞌekꞌau kꞌachia wẽe baitꞌee Tachi Akꞌõre kꞌĩrapite Moisepa pꞌãda kꞌawapari perã maa–e pɨrã ma pꞌãdade jara bɨkꞌa oopari perã. Jĩpꞌa ma ũraa pꞌãda kꞌaurepa kꞌawapata tachia kꞌachia oopata.
ROM.3.21	Mamĩda ɨ̃rá eperãarãmaa Tachi Akꞌõrepa akꞌɨpimaa bɨ pꞌekꞌau kꞌachia wẽe pꞌaneedai iru kꞌĩrapite, ooda–e pꞌanɨ mĩda jõmaweda irua jara bɨkꞌa ichi ũraa pꞌãdade. Mãga kꞌawa pꞌanɨ irua mãga akꞌɨpida perã tai chonaarãmaa, Moisepa pꞌãdade mãikꞌaapa Akꞌõre pedee jarapataarãpa pꞌãdapꞌedaade. 
ROM.3.22	Tachimaa akꞌɨpimaa bɨ ichia naaweda kꞌĩsia iru bada: jõmaarãta wãara Jesucristode ijãa pꞌanɨɨrã pꞌekꞌau kꞌachia wẽe pꞌanapata Tachi Akꞌõre kꞌĩrapite, judiorã mãikꞌaapa judio–eerã paara. 
ROM.3.23	Jõmaarãpa pꞌekꞌau kꞌachia oopata. Eperã apida wẽ–e wãara ne–inaa jõmaweda oopari Akꞌõrepa oopi bɨkꞌa. 
ROM.3.24	Mamĩda Tachi Akꞌõre audú tꞌãri pia bapari perã mãikꞌaapa eperãarã kꞌinia iru bapari perã, pëiji ichi warra Jesucristo pꞌekꞌau kꞌachia oopataarã o kꞌachiadeepa kꞌaripa atamerã, pꞌekꞌau kꞌachia wẽe ichita pꞌanapataadamerã iru kꞌĩrapite. 
ROM.3.25	Jesucristopa eperãarã mãgá kꞌaripai Tachi Akꞌõrepa iru piupida perã eperãarã pari. Chonaarãweda eperãarãpa pꞌekꞌau kꞌachia oodakꞌãri, Tachi Akꞌõrepa choopachi mãikꞌaapa irua ma kꞌachia ãyaa bɨpachi. Mamĩda ma kꞌachia wẽpapi–e paji. Jõdee eperãarã taide ichi warra kurusode piukꞌãri, iru waa batꞌada kꞌaurepa Tachi Akꞌõrepa eperãarã pꞌekꞌau kꞌachia jõmaweda wẽpapiji, chonaarãpa chonaarãweda oopatapꞌedaa paara. 
ROM.3.26	Mãga ooji akꞌɨpiitꞌee ichi wãara tꞌãri pia bapari. Maperãpɨ eperã Cristode wãara ijãa bɨ pꞌekꞌau kꞌachia wẽe bapari Tachi Akꞌõre kꞌĩrapite.
ROM.3.27	Mamĩda eperãpa jarai: “Tachi Akꞌõrepa mɨta pia akꞌɨ bapariitꞌee mɨa ne–inaa pia oopari perã”. Mamĩda mãga–e. Tachi Akꞌõrepa pia akꞌɨ bapariitꞌee chi wãara Jesucristode ijãa bɨ aupai. 
ROM.3.28	Ma jõma jara aupadade kꞌĩsiadakꞌãri, kꞌawa pꞌanɨ eperãarã pꞌekꞌau kꞌachia wẽe pꞌoyaa pꞌanadakꞌaa oo pꞌanadairã Tachi Akꞌõre Ũraa pꞌãdade jara bɨkꞌa. Jĩpꞌa pꞌekꞌau kꞌachia wẽe pꞌanadaitꞌee Tachi Akꞌõre kꞌĩrapite, Jesucristode ijãa pꞌanadairã.
ROM.3.29	Tachi Akꞌõre jõmaarã Akꞌõre Waibɨa; judiorã Akꞌõre Waibɨa, ichiaba judio–eerã Akꞌõre Waibɨa. 
ROM.3.30	Tachi Akꞌõre apai. Maperã kꞌawa pꞌanɨ judiorã pꞌekꞌau kꞌachia, judio–eerã pꞌekꞌau kꞌachia aukꞌa wẽpapipari, Cristode wãara ijãadakꞌãri. 
ROM.3.31	Mãga jaradakꞌãri, ¿jara kꞌinia pꞌanɨkꞌã Akꞌõre Ũraa pꞌãda vale–ee pɨkꞌa bɨ? ¡Mãga–e! Tachia Cristode wãara ijãadakꞌãri, oopata ma ũraa pꞌãdade jara bɨkꞌa.
ROM.4.1	Kꞌĩsiadáma tai judiorã chonaarãwedapema Abrahampa oodade. ¿Kꞌãata oojima Tachi Akꞌõrepa iru pia akꞌɨmerã? 
ROM.4.2	Tachi Akꞌõrepa jaradakꞌa jõmaweda ooda paara Abrahampa, ichia jarakꞌaji awaraarãmaa: “Tachi Akꞌõrepa mɨ pia akꞌɨpari ne–inaa oopari perã iru–itꞌee.” Mamĩda Tachi Akꞌõre–itꞌee mãga jara–e pakꞌaji, ne–inaa jõmaweda oo–e pada perã Akꞌõrepa kꞌinia badakꞌa. Mãga bɨta, ¿sãapꞌeda Tachi Akꞌõrepa Abraham pia akꞌɨjima? 
ROM.4.3	Akꞌõre Ũraa pꞌãdade jara bɨ:
ROM.4.3	‘Abrahampa Tachi Akꞌõrepa jarada ijãaji. Maperã Tachi Akꞌõrepa iru pia akꞌɨpachi.’ 
ROM.4.4	Kꞌĩsiadáma nãgɨde. Eperã mimiakꞌãri awaraa pari, ma mimia aupapꞌeda, ichi pꞌaratꞌa iidinapari mimia chiparimaa. Mãgá tachia oopata pꞌaratꞌa jitadaitꞌee. 
ROM.4.5	Mamĩda mãga–e Tachi Akꞌõre ome. Irua eperã pia akꞌɨ–e, ma eperãpa mãga iidi bairã ichia ne–inaa pia oopari kꞌaurepa. Jĩpꞌa pꞌekꞌau kꞌachia oopataarã pia akꞌɨpari, mãɨrãpa wãara ijãadakꞌãri irua ãchia pꞌekꞌau kꞌachia oopata wẽpapiitꞌee. 
ROM.4.6	Chonaarãweda Rey Davidpa ichiaba kꞌawaji Akꞌõrepa eperã pꞌekꞌau kꞌachia wẽe akꞌɨpari, ne–inaa pia oo–e bɨ mĩda iru–itꞌee. Jaraji mãgee eperã tꞌãri o–ĩa bapari, Akꞌõrepa iru mãgá kꞌaripapari perã. Mãgaji:
ROM.4.7	‘Pꞌekꞌau kꞌachia oopataarã o–ĩa pꞌanapata Tachi Akꞌõrepa ãchi pꞌekꞌau kꞌachia ãyaa bɨkꞌãri mãikꞌaapa wẽpapikꞌãri. 
ROM.4.8	Mãgee eperã o–ĩa bapari Tachi Akꞌõrepa iru pꞌekꞌau kꞌachia wẽe akꞌɨkꞌãri.’ 
ROM.4.9	Davidpa mãga jarada perã, ¿kꞌãata jaradaima? ¿Tachi Akꞌõrepa wẽpapiikꞌã tauchaa iru beerãpa pꞌekꞌau kꞌachia oopatapꞌedaa aupai? Tauchaa wẽe beerãpa pꞌekꞌau kꞌachia oopatapꞌedaa aukꞌa wẽpapiitꞌee, o–ĩa pꞌanapataadamerã Davidpa jaradakꞌa. Waya pedeedáma Tachi Akꞌõre Ũraa pꞌãdade jara bɨ:
ROM.4.9	‘Abrahampa Tachi Akꞌõrepa jarada ijãaji. Maperã Tachi Akꞌõrepa iru pia akꞌɨpachi.’ 
ROM.4.10	Tachi Akꞌõrepa mãga jarakꞌãri, Abrahampa atꞌãri ichi kꞌapꞌɨade tauchaa bɨ–e baji. 
ROM.4.11	Ma tꞌẽepaita Abrahampa mãga ooji. Mãga ookꞌãri, akꞌɨpiji ichia wãara ijãa bɨ Tachi Akꞌõrepa iru kꞌachia wẽe akꞌɨda, ma ijãa bɨ kꞌaurepa. Tachi Akꞌõrepa Abraham mãgá akꞌɨda perã ma tauchaa bɨi naaweda, kꞌawa pꞌanɨ tauchaa wẽe beerã aukꞌa pꞌekꞌau kꞌachia wẽe pꞌaneedai Tachi Akꞌõre kꞌĩrapite, ijãadakꞌãri Abrahampa ijãadakꞌa. Mãgá ijãadakꞌãri, Abraham warrarãkꞌa padaipata, ãchi kꞌapꞌɨade tauchaa wẽe pꞌanɨ mĩda. 
ROM.4.12	Jõdee tauchaa iru beerã ichiaba Abraham warrarã. Mãga pꞌanɨ–e tauchaa iru pꞌanadairã ãchi kꞌapꞌɨadepai. Jĩpꞌa mãga pꞌanɨ ijãapata perã tai judiorã chonaarãwedapema Abrahampa ijãadakꞌa, ichi waide tauchaa wẽe bɨde.
ROM.4.13	Akꞌõrepa ichi ũraa pꞌãpii naaweda, Abrahammaa jaraji irudeepa uchiadapꞌedaarãpa Tachi Akꞌõrepa ooda jõmaweda iru pꞌaneedaitꞌee ãchi jua ekꞌari, mãikꞌaapa ãchi kꞌaurepa Tachi Akꞌõrepa na pꞌekꞌau eujãdepemaarã pia akꞌɨitꞌee. Akꞌõrepa mãga jara–e paji Abrahampa ne–inaa oo bada perã iru ũraade jaradakꞌa. Mãga jaraji Abrahampa irude ijãa bada perã. Maperãpɨ Abraham pꞌekꞌau kꞌachia wẽe baji iru kꞌĩrapite. 
ROM.4.14	Tachi Akꞌõrepa mãga jarada paara ichi ũraa pꞌãdade jara bɨkꞌa oopataarãmaa aupai, ¿kꞌãare–itꞌee irude ijãadaima? Mãga bada paara, oo–e pakꞌaji ichia jaradakꞌa Abrahammaa. Mamĩda mãga–e. Tachi Akꞌõrepa kꞌawa bɨ eperã apidaapa pꞌoyaa ooda–e jõmaweda iru ũraa pꞌãdade jara bɨkꞌa. 
ROM.4.15	Ma awara eperãarãpa ooda–e pakꞌãri ma ũraa pꞌãdade jara bɨkꞌa, ne–inaa kꞌachia oopata. Mãgá Tachi Akꞌõre kꞌĩraupipata mãikꞌaapa ma kꞌaurepa atuapata. Ma ũraa wẽ–e pada paara, kꞌawada–e pakꞌaji ãchia ne–inaa kꞌachia oo pꞌanɨ.
ROM.4.16	Ma jõma jara aupadade kꞌĩsiadakꞌãri, kꞌawa pꞌanɨ Tachi Akꞌõrepa jaradakꞌa, ichia Abrahamdeepa uchiadapꞌedaarã pia akꞌɨpariitꞌee, ãrapa ijãapata perã Abrahampa ijãadakꞌa; ma kꞌaurepapai. Maperã kꞌawa pꞌanɨ Abraham jõmaarã akꞌõchona, judiorã akꞌõchona mãikꞌaapa judio–eerã akꞌõchona, ijãadakꞌãri irua ijãadakꞌa. 
ROM.4.17	Tachi Akꞌõrepa Abrahammaa jara bɨ ichi ũraa pꞌãdade:
ROM.4.17	‘Mɨa pɨ eujã awara–awaraadepemaarã akꞌõchona papiitꞌee.’ 
ROM.4.17	Mãgá kꞌawa pꞌanɨ Tachi Akꞌõre kꞌĩrapite Abraham tachi ijãapataarã akꞌõchona, irudeepa uchiada–e paji mĩda. Abrahampa ijãapachi Tachi Akꞌõrepa piudapꞌedaarã chokꞌai pꞌirabaipipari. Ichiaba ijãapachi Akꞌõrépata jarakꞌãri ichia ooitꞌee bɨ, mãga ooitꞌee, waide oo–e bɨ mĩda.
ROM.4.18+ROM.4.19	Abraham perá cien años iru baji Tachi Akꞌõrepa jarakꞌãri:
ROM.4.18+ROM.4.19	‘Pɨdeepa uchiadaitꞌeerã cho–kꞌara paitꞌee.’ 
ROM.4.18+ROM.4.19	Mãgá taarã–ee piutꞌee baji mãikꞌaapa chi wẽra Sara, chõtrãa bɨta, warra tꞌokꞌaa paji mĩda, Abrahampa ijãaji Tachi Akꞌõrepa jarada; chi wẽrapa warra tꞌoitꞌee. Mãga ijãaji kꞌawa bada perã Tachi Akꞌõrepa ichita oopari ichia jara bɨkꞌa. Mãgá ijãada perã, Akꞌõrepa Abraham awara–awaraa eujãdepemaarã akꞌõchona papiji. 
ROM.4.20	Abrahampa Tachi Akꞌõrepa jarada ijãa amaa–e paji mãikꞌaapa awaraa ne–inaa kꞌĩsia–e paji. Jĩpꞌa ijãaji Tachi Akꞌõrepa ooitꞌee ichia jaradakꞌa. Maperã Abraham ɨtꞌaa tꞌɨ̃ji Tachi Akꞌõremaa 
ROM.4.21	jaraitꞌee iruta jõmaarã kꞌãyaara waibɨara bɨ. Kꞌawaji ne–inaa wẽ–e Tachi Akꞌõrepa pꞌoyaa ookꞌaa. 
ROM.4.22	Maperãpɨ Tachi Akꞌõre Ũraa pꞌãdade jara bɨ:
ROM.4.22	‘Abrahampa Tachi Akꞌõrepa jarada ijãaji. Maperã Tachi Akꞌõrepa iru pia akꞌɨpachi.’ 
ROM.4.23	Tachi Akꞌõrepa mãga jara–e paji Abraham–itꞌee aupai. 
ROM.4.24	Ichiaba mãga jaraji tachi–itꞌee, irude ijãapata perã. Iruata Tachi Waibɨa Jesucristo chokꞌai pꞌirabaipiji. 
ROM.4.25	Tachi Akꞌõrepa Jesucristo pëiji piumerã tachia pꞌekꞌau kꞌachia oopata kꞌaurepa. Maapꞌeda iru chokꞌai pꞌirabaipiji tachi pꞌekꞌau kꞌachia wẽe pꞌanadamerã iru kꞌĩrapite.
ROM.5.1	Tachi Cristode ijãapataarã mãgá pꞌekꞌau kꞌachia wẽe pꞌanapata perã Tachi Akꞌõre kꞌĩrapite, kꞌãiwee pꞌanapata, kꞌawaa pꞌanadairã Tachi Akꞌõrepa tachi atuapi–e paitꞌee. Ma kꞌãyaara tachi pia akꞌɨpari Tachi Waibɨa Jesucristo kꞌaurepa. 
ROM.5.2	Irude ijãapata kꞌaurepata Tachi Akꞌõrepa tachi kꞌaripapari. Maperã tꞌãri o–ĩa pꞌanapata. Kꞌawa pꞌanɨ irua ichi kꞌĩra wãree unupiitꞌee tachimaa. 
ROM.5.3	Ma awara ɨ̃raweda tꞌãri o–ĩa pꞌanapata, mia pꞌanɨ pɨjida. Mãga pꞌanadai kꞌawa pꞌanadairã mãgá miadakꞌãri, kꞌawaa wãpata choodaitꞌee. 
ROM.5.4	Mãgá choodakꞌãri, kꞌawaapata Tachi Akꞌõrepa tachi pia akꞌɨpari mãikꞌaapa waapɨara ijãapata ewari cherude iru kꞌĩra wãree unudaitꞌee. 
ROM.5.5	Kꞌawa pꞌanɨ ma ewate irua tachi kꞌũra–e paitꞌee, ichi Jaure pëida perã tachi ome ba chemerã. Mãgɨpa tachi tꞌãride kꞌawapipari Tachi Akꞌõrepa tachi kꞌinia iru bɨ.
ROM.5.6	Naaweda tachia pꞌekꞌau kꞌachia pꞌoyaa oo amaada–e paji tachi kꞌĩradoopa. Maperã Akꞌõrepa ewari aba jɨrɨtꞌeraji Cristo piumerã kꞌachia beerã pari. 
ROM.5.7	Eperã jĩpꞌaapa mãga oo–e pakꞌaji awaraa pari. ¿Kꞌaita chĩara tꞌãri kꞌachia–idaa bɨ pari piukꞌajima? Piu–e pakꞌaji pia oopataarã pari pɨjida. Piukꞌajiskꞌa eperã tꞌãri pia bɨ pari. 
ROM.5.8	Mamĩda Tachi Akꞌõrepa akꞌɨpiji ichiata tachi audú kꞌinia iru bɨ, Cristo pëikꞌãri piumerã pꞌekꞌau kꞌachia oopataarã pari.
ROM.5.9	Ichia mãga ooda perã tachi–itꞌee, ijãapata Cristo waa batꞌada kꞌaurepa Tachi Akꞌõrepa ijãapataarã pꞌekꞌau kꞌachia wẽe papipari ichi kꞌĩrapite. Ma awara kꞌawapata Cristo kꞌaurepa Tachi Akꞌõrepa tachi miapi–e paitꞌee ichi ewari waibɨa ewate. 
ROM.5.10	Naaweda tachi jida Tachi Akꞌõre kꞌĩra unuamaa iru pꞌanapataarãkꞌa pꞌanajida, o kꞌachiade pꞌanapachida perã. Mamĩda Cristo piuda kꞌaurepa tachi pari, Tachi Akꞌõrepa ichi tꞌãri aukꞌa bɨji tachi tꞌãri ome. Ma awara Cristo piupꞌeda chokꞌai pꞌirabaida perã, ɨ̃rá audupɨara tachi kꞌaripapari ichi ode wãrutade, mãikꞌaapa mãgá kꞌaripapariitꞌee tachi wãrutamaa ichi truadee. 
ROM.5.11	Tachi Waibɨa Jesucristopa tachi mãgá kꞌaripapari perã, ɨ̃rá tachi tꞌãri aukꞌa pꞌanapata Tachi Akꞌõre ome. Maperãpɨ tachi tꞌãri o–ĩa pꞌanapata.
ROM.5.12	Adanpa oodade kꞌĩsiadáma. Chi naapema eperãpa naapɨara pꞌekꞌau kꞌachia ooji, oo–e pada perã Tachi Akꞌõrepa jaradakꞌa. Piuji ma kꞌachia ooda kꞌaurepa. Ma kꞌachia oodakꞌãriipa jõmaweda ichideepa uchiadapꞌedaarãpa pꞌekꞌau kꞌachia oo pꞌaneejida. Mãgá Adanpa naapɨara kꞌachia ooda kꞌaurepa, maadamãiipa eperãarã piupata. 
ROM.5.13	Mãga paji Akꞌõrepa ichi ũraa pꞌãpii naaweda Moisemaa. Ma ũraa pꞌãpida kꞌawada–e pꞌanapachida mĩda, eperãarãpa pariatua pꞌekꞌau kꞌachia oopachida Tachi Akꞌõre kꞌĩrapite. Mamĩda Tachi Akꞌõrepa ãchi miapi–e paji ãchia ne–inaa kꞌachia oopatapꞌedaa kꞌaurepa. 
ROM.5.14	Jĩpꞌa piujida Adanpa ne–inaa kꞌachia ooda kꞌaurepa, aukꞌa ooda–e paji mĩda irua oodakꞌa. Ɨ̃rá kꞌĩsiadáma Adanpa oodade mãikꞌaapa Cristo, chi cheitꞌee bada apatapa oodade.
ROM.5.15	Tachi Akꞌõrepa eperãarã chupɨria kꞌawaada mãikꞌaapa pia ooda Cristo kꞌaurepa, Adanpa oodakꞌa bɨ–e. Adanpa ooda kꞌaurepa na pꞌekꞌau eujãdepemaarã jõmaweda piupata mãikꞌaapa pia–ee pꞌanapata Tachi Akꞌõre kꞌĩrapite. Mãga pꞌanapata mĩda Akꞌõre kꞌĩrapite mãikꞌaapa pꞌekꞌau kꞌachia oopata mĩda, Cristode ijãadakꞌãri, Tachi Akꞌõrepa eperãarã chupɨria kꞌawaapari mãikꞌaapa ãrapa pꞌekꞌau kꞌachia oopata wẽpapipari. Mãgá Cristopa ooda kꞌaurepa Akꞌõrepa ma eperãarã pꞌekꞌau kꞌachia wẽe akꞌɨpari. 
ROM.5.16	Ma awara Adanpa kꞌachia ooda kꞌaurepa Tachi Akꞌõrepa na pꞌekꞌau eujãdepemaarã pia akꞌɨ–e paji mãikꞌaapa ma kꞌaurepa ãra atuapiitꞌee paji. Jõdee Cristopa pia ooda kꞌaurepa Tachi Akꞌõrepa na eujãdepemaarã pia akꞌɨpari irude ijãadakꞌãri. 
ROM.5.17	Ma etꞌewa jara aupadade kꞌĩsiadakꞌãri, kꞌawa pꞌanɨ Adanpa ooda kꞌaurepa na pꞌekꞌau eujãdepemaarã piupata. Mamĩda ma kꞌãyaara Jesucristopa ooda pipɨara bɨ. Ma kꞌaurepa Tachi Akꞌõrepa eperãarã kꞌaripapari, pꞌekꞌau kꞌachia wẽe ichita pꞌanapataadamerã iru truade, ãrapa irude ijãapata perã.
ROM.5.18	Ichiaba Adanpa kꞌachia ooda kꞌaurepa, jõmaweda atuadaitꞌee paji. Jõdee Jesucristopa pia ooda kꞌaurepa jõmaweda pꞌekꞌau kꞌachia wẽe pꞌanadai Tachi Akꞌõre kꞌĩrapite mãikꞌaapa iru truadee wãdai. 
ROM.5.19	Mãpa jaradai eperã abaapa oo–e pada perã Akꞌõrepa jaradakꞌa, eperãarã chokꞌaraarãpa pꞌekꞌau kꞌachia oo pꞌaneejida. Jõdee chi apemapa ooda perã Akꞌõrepa jaradakꞌa, eperãarã chokꞌara pꞌekꞌau kꞌachia wẽe pꞌanɨ Tachi Akꞌõre kꞌĩrapite.
ROM.5.20	Tachi Akꞌõrepa ichi ũraa Moisemaa pꞌãpiji akꞌɨpiitꞌee eperãarãmaa ãchia ne–inaa kꞌachia oopata. Ma ũraa kꞌawaadakꞌãri, audupɨara kꞌachia oopachida. Mamĩda Tachi Akꞌõrepa mãgee eperãarã audú kꞌinia iru bada perã, ãchi ma o kꞌachiadeepa kꞌaripa ataji. 
ROM.5.21	Waide Tachi Akꞌõrepa mãgá kꞌaripa–e bakꞌãri, tachi eperãarã piudapꞌeda, atuapachida tachia pꞌekꞌau kꞌachia oopata kꞌaurepa. Mamĩda Tachi Akꞌõrepa tachi pꞌekꞌau kꞌachia oopataarã kꞌaripakꞌãri Jesucristo kꞌaurepa, pꞌekꞌau kꞌachia wẽe pꞌaneejida iru kꞌĩrapite mãikꞌaapa iru ode pꞌaneejida. Ma ode pꞌanadakꞌãri, tachi kꞌapꞌɨa piuruta pɨjida, Akꞌõre truade pꞌananadaitꞌee.
ROM.6.1	Parãdepemapa iidii: “Tachi Akꞌõrepa Cristode ijãapataarã pꞌekꞌau kꞌachia wẽe akꞌɨ bɨ pɨrã, ¿pꞌekꞌau kꞌachia waapɨara oodaipia bɨ–ekꞌã, mãgá Akꞌõrepa waapɨara tachi pia akꞌɨmerã?” 
ROM.6.2	¡Mãga–e! Cristode ijãadakꞌãri, tachi pꞌekꞌau kꞌachia ooyaa bɨ kꞌapꞌɨa piu pɨkꞌaji. Mãga bɨta, ¿sãga waapɨara pꞌekꞌau kꞌachia oodaima? 
ROM.6.3	¿Kꞌawada–e pꞌanɨkꞌã? Jesucristode ijãadakꞌãri, poro choopijida akꞌɨpidaitꞌee iru ome araa pꞌanɨ. Mãgá araa pꞌanadairã iru ome, iru piukꞌãri tachi pꞌekꞌau kꞌachia wẽpapiitꞌee, tachi jida aukꞌa piu pɨkꞌajida. 
ROM.6.4	Ma awara tachi ijãapataarãpa poro choopidakꞌãri mãgá akꞌɨpidaitꞌee tachi piu pɨkꞌadapꞌedaa Cristo ome, jaradai tachi aukꞌa ɨa pɨkꞌajida iru ome. Ichiaba jaradai Tachi Akꞌõre Waibɨapa tachi aukꞌa pꞌirabai pɨkꞌapiji iru pꞌirabaipidakꞌa, mãgá awara pꞌanapataadamerã irua kꞌinia bɨkꞌa.
ROM.6.5	Cristo ome araa pꞌanɨ kꞌaurepa, tachi aukꞌa piu pɨkꞌajida pɨrã iru ome, mãgara aukꞌa pꞌirabaidaitꞌee mãikꞌaapa iru ome pꞌekꞌau kꞌachia wẽe pꞌanapataadaitꞌee, irua kꞌinia bɨkꞌa. 
ROM.6.6	Kꞌawa pꞌanɨ Cristode ijãadai naaweda pꞌekꞌau kꞌachia ooyaa pꞌanapachida. Mamĩda ijãadakꞌãri mãikꞌaapa araa pꞌaneedakꞌãri iru ome, ma pꞌekꞌau kꞌachia ooyaa bɨ kꞌapꞌɨa kurusode piu pɨkꞌaji iru kꞌapꞌɨa ome. Mãgá uchiajida ma pꞌekꞌau kꞌachia ooyaa bɨ kꞌapꞌɨa jua ekꞌariipa, waa tachimaa kꞌachia oopinaamerã. 
ROM.6.7	Tachi eperã kꞌapꞌɨa piukꞌãri, ne–inaa waa tachimaa oopi–e pai, pia wa kꞌachia. Mãga pɨkꞌa tachi pꞌekꞌau kꞌachia ooyaa bɨ kꞌapꞌɨa piu pɨkꞌakꞌãri Cristo kꞌapꞌɨa ome, ne–inaa kꞌachia waa tachimaa oopi–e pai. 
ROM.6.8	Tachi pꞌekꞌau kꞌachia ooyaa bɨ kꞌapꞌɨa mãgá piu pɨkꞌada perã Cristo kꞌapꞌɨa ome, ijãa pꞌanɨ Cristopa tachi kꞌaripaitꞌee pꞌanapataadamerã irua kꞌinia bɨkꞌa, aukꞌa pꞌirabai pɨkꞌadapꞌedaa perã iru ome. 
ROM.6.9	Tachi ijãapataarãpa kꞌawa pꞌanɨ Cristo piupꞌeda chokꞌai pꞌirabaida perã, waa piu–e paitꞌee. 
ROM.6.10	Piuda apai piuji pꞌekꞌau kꞌachia jõmaweda wẽpapiitꞌee. Ma piudakꞌãriipa ichita chokꞌai bapari ooitꞌee Akꞌõrepa oopi bɨkꞌa. 
ROM.6.11	Parã ichiaba mãgá pꞌanapataadaipia bɨ, parã pꞌekꞌau kꞌachia ooyaa bɨ kꞌapꞌɨa piu pɨkꞌada perã Jesucristo kꞌapꞌɨa ome. Mapa ichita iididaipia bɨ Jesucristomaa, irua parã kꞌaripamerã oodaitꞌee Tachi Akꞌõrepa kꞌinia bɨkꞌa. Mãgá ne–inaa kꞌachia oo amaadaipɨ.
ROM.6.12	Oonáatɨ ma pꞌekꞌau kꞌachia ooyaa bɨ kꞌapꞌɨapa oopi kꞌinia bɨkꞌa parãmaa. Mãgɨ́ kꞌaurepa ne–inaa kꞌachia kꞌĩra tꞌãdoo oopata. Mamĩda ma kꞌapꞌɨa jõitꞌeepɨ. 
ROM.6.13	Ne–inaa kꞌachia oopináatɨ pãchi juamaa, bɨɨrɨmaa, itꞌaimaa, taumaa. Jĩpꞌa pãchi kꞌapꞌɨa bɨ́tɨ Tachi Akꞌõre jua ekꞌari, irua ne–inaa pia oopimerã ma kꞌapꞌɨamaa. Pꞌanapatáatɨ kꞌapꞌɨa chiwidi iru pꞌanɨkꞌa, parã aukꞌa pꞌirabai pɨkꞌadapꞌedaa perã Cristo ome, iru kꞌapꞌɨa chiwidi pꞌirabaikꞌãri. 
ROM.6.14	Mãga ooruta pɨrã, waa pꞌana kꞌiniada–e paitꞌee pãchia pꞌekꞌau kꞌachia ooyaa bɨ kꞌapꞌɨa jua ekꞌari. Cristopa parã uchiapidakꞌa Tachi Akꞌõre Ũraa pꞌãda jua ekꞌariipa, aukꞌa uchiapii ma kꞌachia ooyaa bɨ kꞌapꞌɨa jua ekꞌariipa. Mãgá Tachi Akꞌõrepa parã kꞌaripa kꞌinia bɨ, parã kꞌinia iru bapari perã.
ROM.6.15	Parãdepemapa jarai: “Mãgara, Cristopa ooda kꞌaurepa ɨtꞌaa wãdaitꞌee pɨrã, oonaadáma Tachi Akꞌõre Ũraa pꞌãdade jara bɨkꞌa. Oodáma tachia oo kꞌiniata.” ¡Mãga–e! 
ROM.6.16	¿Kꞌawada–e pꞌanɨkꞌã esclavopa oopari chiparipa oopi bɨkꞌa? Ne–inaa kꞌachia oopiru pɨrã, kꞌachia oopari mãikꞌaapa kꞌachiade baaipari. Mãga pɨkꞌa bɨ parã pꞌekꞌau kꞌachia ooyaa bɨ kꞌapꞌɨa jua ekꞌari pꞌanadakꞌãri. Jõdee ma esclavo chiparipa chi esclavomaa ne–inaa pia oopiru pɨrã, pia oopari mãikꞌaapa chiparipa kꞌachia wẽe akꞌɨpari. Mãga pɨkꞌa bɨ Tachi Akꞌõre jua ekꞌari pꞌanadakꞌãri. Pɨ ¿kꞌai esclavoma; pꞌekꞌau kꞌachia ooyaa bɨ kꞌapꞌɨa esclavo wa Tachi Akꞌõre esclavo? 
ROM.6.17	Mɨa gracias jarapari Tachi Akꞌõremaa, ɨ̃rá irua oopiparikꞌa oo kꞌinia pꞌanadairã pãchi tꞌãripa. Mãga oo kꞌinia pꞌanɨ Tachi Akꞌõrepa pedee pia jara pëida Cristode ũridapꞌedaa perã iru mimiapataarã itꞌaideepa mãikꞌaapa irude ijãadapꞌedaa perã. 
ROM.6.18	Mãgá uchiajida ma pꞌekꞌau kꞌachia ooyaa bɨ kꞌapꞌɨa jua ekꞌariipa mãikꞌaapa Tachi Akꞌõre jua ekꞌari pꞌaneejida. 
ROM.6.19	(Nãgɨ́ jarateerude mɨa “esclavo” jara bɨ parãpa pipɨara kꞌawaadamerã kꞌãata mɨa jara kꞌinia bɨ.) Naaweda pãchi pꞌekꞌau kꞌachia ooyaa bɨ kꞌapꞌɨa jua ekꞌari esclavoorãkꞌa pꞌanapachida. Mamĩda ɨ̃rá pãchi kꞌapꞌɨamaa oopidaipia bɨ ne–inaa pia kꞌĩra tꞌãdoo, Tachi Akꞌõrepa kꞌiniata, ma–itꞌee Akꞌõrepa parã awara bɨda perã.
ROM.6.20	Parã atꞌãri pãchi pꞌekꞌau kꞌachia ooyaa bɨ kꞌapꞌɨa jua ekꞌari esclavoorãkꞌa pꞌanadakꞌãri, ũridaamaa pꞌanapachida Akꞌõrepa oopi kꞌinia bada parãmaa. Jĩpꞌa oo kꞌinia pꞌanapachida kꞌachia beerãpa oopatakꞌa. 
ROM.6.21	¿Kꞌãare piata atajidama mãga pꞌanadapꞌedaa pari? Mãga pꞌanadapꞌedaa paara pãchi piurutamaa, atuakꞌajida kꞌachia beerã atuapatakꞌa. Ma awara ɨ̃rá ijãapata perã, kꞌĩra nejasia pꞌanɨ kꞌĩsiadakꞌãri ma kꞌachia oopatapꞌedaade. 
ROM.6.22	Mamĩda Tachi Akꞌõrepa parã ichideerã papiji mãikꞌaapa parã uchia ataji ma pꞌekꞌau kꞌachia jua ekꞌariipa, waa esclavoorãkꞌa pꞌananaadamerã. Ichia parã mãgá awara bɨda perã, ichia kꞌinia bɨkꞌa pꞌanapataadai mãikꞌaapa ɨtꞌaa wãdai pãchi jai–idaadakꞌãri. 
ROM.6.23	Wãara pꞌekꞌau kꞌachia oopataarã piudakꞌãri, atuadaitꞌee. Mamĩda Cristode ijãapataarã ɨtꞌaa wãdaitꞌee mãikꞌaapa ichita pꞌanapataadaitꞌee Tachi Waibɨa Jesucristo ome, Tachi Akꞌõrepa mãga kꞌinia bairã.
ROM.7.1	Ɨ̃pemaarã Cristo kꞌaurepa, parãpa kꞌawa pꞌanɨ Tachi Akꞌõrepa Moisemaa ũraa pꞌãpida. Kꞌawa pꞌanɨ tachi ma ũraa jua ekꞌari pꞌanapata chokꞌai pꞌanɨ misa. 
ROM.7.2	Kꞌĩsiadáma nãgɨde. Tachi Akꞌõre Ũraade jara bɨ wẽrapa awaraa ɨmɨkꞌĩra jɨrɨikꞌaraa bɨ, ichi ɨmɨkꞌĩra chokꞌai bɨ misa. Mamĩda chi ɨmɨkꞌĩra jai–idaakꞌãri, chi wẽra uchiai mãgɨ́ ũraa jara bɨ jua ekꞌariipa. Awaraa ɨmɨkꞌĩra atai. 
ROM.7.3	Pia jaraitꞌeera, chi ɨmɨkꞌĩra chokꞌai bɨde, araa beeru pɨrã awaraa ɨmɨkꞌĩra ome, pꞌekꞌau oo bɨ Tachi Akꞌõre kꞌĩrapite. Mamĩda chi kꞌima jai–idaapꞌeda, awaraa ome araa paru pɨrã, pꞌekꞌau oo–e bɨ Tachi Akꞌõre kꞌĩrapite.
ROM.7.4	Mãga pɨkꞌa bɨ parã ome, mɨchi ɨ̃pemaarã Cristo kꞌaurepa. Parã pꞌekꞌau kꞌachia ooyaa bɨ kꞌapꞌɨa kurusode piu pɨkꞌakꞌãri Cristo kꞌapꞌɨa ome, Moisepa pꞌãda ũraa jara bɨdeepa uchiajida. Parãpa Cristode ijãadakꞌãri, araa pꞌaneejida iru ome, ichideerã pꞌaneedamerã mãikꞌaapa oodamerã irua oopi bɨkꞌa. 
ROM.7.5	Araa pꞌanadai naaweda Cristo ome, ma pꞌekꞌau kꞌachia ooyaa bɨ kꞌapꞌɨapa ne–inaa kꞌachia kꞌĩra tꞌãdoo oopipachi tachimaa, oo kꞌinia bada perã Akꞌõre Ũraa pꞌãdade jara bɨ eperãarãpa oonaadamerã. Mãga oopida perã, Tachi Akꞌõrepa tachi atuapiitꞌee paji. 
ROM.7.6	Mamĩda Cristode ijãadakꞌãri mãikꞌaapa ma pꞌekꞌau kꞌachia ooyaa bɨ kꞌapꞌɨa piu pɨkꞌakꞌãri Cristo ome, tachi uchiajida ma ũraa jara bɨ jua ekꞌariipa oodaitꞌee Tachi Akꞌõre Jaurepa oopi bɨkꞌa. Naaweda ma ũraa tachi chipari pɨkꞌa baji. Mamĩda Cristo ome araa pꞌaneedakꞌãri, Tachi Akꞌõre Jaure tachi chipari beeji pꞌanapataadamerã Akꞌõrepa kꞌinia bɨkꞌa.
ROM.7.7	Mãgá Tachi Akꞌõre Jaure tachi chipari beeji pɨrã, ¿jaradaikꞌã, Tachi Akꞌõrepa ũraa pꞌãpida kꞌachia bɨ? ¡Mãga–e! Ma ũraa wẽ–e pada paara, mɨa kꞌawa–e pakꞌaji kꞌãare netꞌaata kꞌachia bɨ Akꞌõre kꞌĩrapite. Ma ũraade jara–e pada paara:
ROM.7.7	‘Chĩara netꞌaa kꞌɨ̃anáaji’, 
ROM.7.7	mɨa kꞌĩsia–e pakꞌaji chĩara netꞌaa kꞌɨ̃aitꞌee. 
ROM.7.8	Mamĩda tachia Akꞌõre Ũraa pꞌãda iru pꞌanɨ. Maperã mɨ pꞌekꞌau kꞌachia ooyaa bɨ kꞌapꞌɨapa waapɨara mɨmaa chĩara netꞌaa kꞌɨ̃apipari, mãgɨpa oopi kꞌinia bairã ma ũraade jara bɨ eperãarãpa oonaadamerã. Ma ũraa wẽ–e pada paara, ¿sãga oopikꞌajima ma ũraade jara bɨ oonaadamerã? ¡Maarepida oopi–e pakꞌaji! 
ROM.7.9	Mɨa ma ũraade jara bɨ waide kꞌawa–e bakꞌãri, kꞌĩsia pꞌua wẽe bapachi Akꞌõre kꞌĩrapite. Mamĩda ma ũraa kꞌawaadakꞌãriipa kꞌĩsia pꞌua beeji, kꞌawada perã chĩara netꞌaa kꞌɨ̃a bɨ kꞌaurepa mɨ atuaitꞌee. 
ROM.7.10	Akꞌõrepa ma ũraa pꞌãpiji akꞌɨpiitꞌee sãga iru ode tꞌĩudai. Mamĩda mɨa ma ũraa ooikꞌaraa bɨda adade ookꞌãri, iru ode tꞌĩu kꞌãyaara, o kꞌachiade tꞌĩuji. 
ROM.7.11	Mɨ pꞌekꞌau kꞌachia ooyaa bɨ kꞌapꞌɨapa mɨ kꞌũratꞌaaji. Oopii kꞌãyaara Akꞌõrepa Ũraa pꞌãpidade jara bɨkꞌa, oopiji ma ũraade jara bɨ oonaadamerã, mãgá mɨ atuapiitꞌee.
ROM.7.12	Tachi Akꞌõrepa Moisemaa ũraa pꞌãpida pia bɨ, ichia ũraa jarada chaa. Mɨa mãga jara bɨ ma ũraa uchiada perã Tachi Akꞌõre tꞌãri pia bɨdeepa. Iru kꞌachia wẽe bapari. Mapa ma ũraa kꞌaurepa Akꞌõrepa akꞌɨi eperãarãpa oopata kꞌawaaitꞌee pia wa kꞌachia.
ROM.7.13	Mãga pɨrã, ¿jaraikꞌã Tachi Akꞌõre Ũraa kꞌaurepa mɨ atua baji? ¡Mãga–e! Mɨ pꞌekꞌau kꞌachia ooyaa bɨ kꞌapꞌɨapa mɨ atuapiji oopikꞌãri Akꞌõre Ũraa pia jara bɨ eperãarãpa oonaadamerã. Tachi Akꞌõrepa kꞌĩsia iru baji ichi ũraa kꞌaurepa mɨa kꞌawaamerã wãara mɨ pꞌekꞌau kꞌachia ooyaa bɨ kꞌapꞌɨa audú kꞌachia bɨ.
ROM.7.14	Tachia kꞌawa pꞌanɨ Akꞌõre Ũraa jõmaweda uchiaji ichi Jauredeepa. Mamĩda mɨa pꞌoyaa oo–e ma ũraade jara bɨkꞌa, mɨ pꞌekꞌau kꞌachia ooyaa bɨ kꞌapꞌɨa mɨ chiparikꞌa bairã. Mãgɨpa mɨmaa ichita kꞌachia oopipari. 
ROM.7.15	Kꞌawa–e sãgapꞌeda oopari mãgɨpa oopi bɨkꞌa. Mɨa oo–e wãara mɨchi tꞌãripa oo kꞌinia bɨkꞌa. Ma kꞌãyaara oopari ne–inaa mɨa ooamaa bɨ. 
ROM.7.16	Mãga ookꞌãri, akꞌɨpi bɨ Tachi Akꞌõre Ũraade wãarata jara bɨ. 
ROM.7.17	Oo kꞌinia bɨ Cristopa oopi bɨkꞌa. Mamĩda mɨ pꞌekꞌau kꞌachia ooyaa bɨ kꞌapꞌɨapa ne–inaa kꞌachia mɨmaa oopipari. 
ROM.7.18	Kꞌawa bɨ na pꞌekꞌau kꞌachia ooyaa bɨ kꞌapꞌɨade pia wẽ–e, mɨchi kꞌĩradoopa pia pꞌoyaa oo–e bairã, mãga oo kꞌinia bɨ mĩda. 
ROM.7.19	Oo–e ne–inaa pia, mɨa oo kꞌinia bɨ. Jĩpꞌa oopari ne–inaa kꞌachia, mɨa oo kꞌinia–e bɨ. 
ROM.7.20	Mãga oopari perã, kꞌawa bɨ pꞌekꞌau kꞌachia ooyaa bɨ kꞌapꞌɨapa mɨmaa mãga oopipari.
ROM.7.21	Ne–inaa pia oo kꞌinia bakꞌãri Akꞌõrepa oopi kꞌinia bɨkꞌa, ma pꞌekꞌau kꞌachia ooyaa bɨ kꞌapꞌɨapa mãga oopi kꞌinia–e. 
ROM.7.22	Mɨ tꞌãri o–ĩa bɨ Tachi Akꞌõre Ũraa kꞌawa bairã. Tꞌãripa oo kꞌinia bapari made jara bɨkꞌa. 
ROM.7.23	Mamĩda mɨ pꞌekꞌau kꞌachia ooyaa bɨ kꞌapꞌɨa presokꞌa bɨ. Mãgɨ́ chõo pɨkꞌa bɨ mɨchi tꞌãri ome, atꞌãri mɨ chipari ba kꞌinia bairã.
ROM.7.24	¿Sãgapɨ ooima? ¡Mɨ chupɨria chɨ! ¿Kꞌaipa mɨ kꞌaripa ataima na pꞌekꞌau kꞌachia ooyaa bɨ kꞌapꞌɨa jua ekꞌariipa? Mãgɨpa mɨ waya o kꞌachiade tꞌĩupi kꞌinia bɨ. 
ROM.7.25	¡Mamĩda mɨa gracias jarapari Tachi Akꞌõremaa, Tachi Waibɨa, Jesucristopata, mɨ kꞌaripa atada perã mɨ pꞌekꞌau kꞌachia ooyaa bɨ kꞌapꞌɨa jua ekꞌariipa! Mɨchi tꞌãripa oo kꞌinia bɨ Akꞌõre ũraade jara bɨkꞌa. Mamĩda mɨ kꞌachia ooyaa bɨ kꞌapꞌɨapa atꞌãri kꞌachia oopi kꞌinia bɨ.
ROM.8.1	Ma jõma jara aupadade kꞌĩsiadakꞌãri, tachia kꞌawa pꞌanɨ Tachi Akꞌõrepa Jesucristo ome araa pꞌanɨɨrã atuapi–e paitꞌee. 
ROM.8.2	Cristode wãara ijãadakꞌãri, Tachi Akꞌõre Jaure ba chepari tachi ome. Iruata tachi uchiapipari tachi pꞌekꞌau kꞌachia ooyaa bɨ kꞌapꞌɨa jua ekꞌariipa, ma kꞌaurepa atuanaadamerã. 
ROM.8.3	Tachi Akꞌõre Ũraa Moisemaa pꞌãpidapa eperãarã pꞌoyaa kꞌaripa ata–e paji, eperãarãpa pꞌoyaa ooda–e pꞌanadairã ma ũraade jara bɨkꞌa, ãchi pꞌekꞌau kꞌachia ooyaa bɨ kꞌapꞌɨa jua ekꞌari pꞌanɨ misa. Mapa Tachi Akꞌõrepa ichi Warra pëiji eperã jĩpꞌaakꞌa bapariimerã mãikꞌaapa piumerã tachi pari, tachia pꞌekꞌau kꞌachia oopata jõmaweda wẽpapiitꞌee. Mãgapɨ Cristopa tachi pꞌekꞌau kꞌachia ooyaa bɨ kꞌapꞌɨa pꞌoyaaji. 
ROM.8.4	Mãga ooji tachi ijãapataarã pꞌanapataadamerã Akꞌõre Ũraa pꞌãdade jara bɨkꞌa. Mãgá pꞌanadai oodakꞌãri Akꞌõre Jaurepa oopi bɨkꞌa, tachi pꞌekꞌau kꞌachia ooyaa bɨ kꞌapꞌɨapa oopii kꞌãyaara.
ROM.8.5	Chi oo kꞌinia pꞌanapataarãpa ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa, mãga oopata jɨrɨpata perã ãchia oo kꞌinia pꞌanɨ aupai. Mamĩda chi oo kꞌinia pꞌanapataarãpa Tachi Akꞌõre Jaurepa oopi bɨkꞌa, mãga oopata jɨrɨpata perã Tachi Akꞌõrepa kꞌinia bɨ. 
ROM.8.6	Ma awara chi oo kꞌinia pꞌanapataarãpa ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa o kꞌachia jɨrɨpata. Mãgá atuadaitꞌee. Mamĩda chi oo kꞌinia pꞌanapataarãpa Akꞌõre Jaurepa oopi bɨkꞌa, kꞌãiwee pꞌanapata Akꞌõre kꞌĩrapite, iru ode pꞌanadairã mãikꞌaapa ɨtꞌaa wãdaitꞌee perã. 
ROM.8.7	Mãgee oo kꞌinia pꞌanapataarãpa ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa Tachi Akꞌõre kꞌĩra unuamaa iru pꞌanapata. Mapa oo kꞌiniadakꞌaa iru ũraa pꞌãdade jara bɨkꞌa. Wãara mãgá pꞌoyaa oodakꞌaa, Akꞌõre Jaure wẽe pꞌanadairã. 
ROM.8.8	Ma awara ne–inaa wẽ–e mãgee eperãarãpa oodai Tachi Akꞌõrepa ãchi pia akꞌɨmerã.
ROM.8.9	Jõdee Akꞌõre Jaure pãchi tꞌãride baparida a pꞌanɨ. Mãga pɨrã, parãpa oo kꞌinia pꞌanapataadaipia bɨ iru Jaurepa oopi bɨkꞌa. Tachia kꞌawa pꞌanɨ Cristo Jaure wẽe beerã Cristodeerã–e. 
ROM.8.10	Mamĩda Cristo pãchi tꞌãride bapari pɨrã, parã jaure ichita chokꞌai bapariitꞌee. Maperã parã kꞌapꞌɨa piudaruta pɨjida pꞌekꞌau kꞌachia oopata kꞌaurepa, Cristo kꞌaurepa Tachi Akꞌõrepa parã pꞌekꞌau kꞌachia wẽe akꞌɨpari. 
ROM.8.11	Ma awara Tachi Akꞌõre Jaure pãchi tꞌãride bapari pɨrã, parã jai–idaadakꞌãri, irua parã kꞌapꞌɨa chokꞌai pꞌirabaipiitꞌee ichita pꞌanapataadamerã. Mãga kꞌawa pꞌanɨ Tachi Akꞌõrepa mãga ooda perã Cristo ome, iru piupꞌeda pꞌirabaipikꞌãri.
ROM.8.12	Mãpai ɨ̃pemaarã, Tachi Akꞌõrepa tachi Cristode ijãapataarã mãgá kꞌaripapari perã ichi Jaure kꞌapꞌɨa, pꞌanapataadaipia bɨ iru Jaurepa pꞌanapi bɨkꞌa. Ɨ̃rá tachi ijãapataarã Cristo jua ekꞌari pꞌanapata. Mãga bɨta ¿sãga oodaima tachi pꞌekꞌau kꞌachia ooyaa bɨ kꞌapꞌɨapa oopi bɨkꞌa? 
ROM.8.13	Parã pꞌanaruta pɨrã mãgɨ́ pꞌekꞌau kꞌachia ooyaa bɨ kꞌapꞌɨapa pꞌanapi kꞌinia bɨkꞌa, atuadaitꞌee. Mamĩda mãgɨpa oopi bɨkꞌa oo amaaruta pɨrã mãikꞌaapa Akꞌõre Jauremaa oopiruta pɨrã irua oopi bɨkꞌa, parã pꞌekꞌau kꞌachia ooyaa bɨ kꞌapꞌɨa pꞌoyaadaitꞌee mãikꞌaapa Akꞌõre truade pꞌananadaitꞌee.
ROM.8.14	Jõmaweda Tachi Akꞌõre Jaurepa pꞌanapi bɨkꞌa pꞌanapataarã Tachi Akꞌõre warrarã. 
ROM.8.15	Cristode ijãadakꞌãri, Tachi Akꞌõrepa ichi Jaure pëi–e paji parã pꞌera pꞌanapataadamerã esclavoorãkꞌa, irua parã miapii jĩakꞌaapa. Jĩpꞌa pëiji ichi warrarã padamerã. Maperãpɨ Tachi Akꞌõremaa ɨtꞌaa tꞌɨ̃dakꞌãri, jarapata: “
ROM.8.16	Mãga jaradai Akꞌõre Jaurepa tachi tꞌãrimaa kꞌawapipari perã wãara Tachi Akꞌõre warrarã. 
ROM.8.17	Mãgá Tachi Akꞌõre warrarã pꞌanadairã, iru pꞌanadaitꞌee jõmaweda irua kꞌĩsia iru bɨ ichideerã–itꞌee ɨtꞌari pꞌananadakꞌãri. Ne–inaa iru pꞌanadaitꞌee iru Warra Cristopa iru bɨkꞌa. Iru na eujãde bɨ misa, ijãadakꞌaa beerãpa iru jɨrɨpachida miapidaitꞌee. Mãgá tachi aukꞌa jɨrɨpata. Mapa ɨtꞌari panadakꞌãri, Tachi Akꞌõrepa tachi Cristokꞌa papiitꞌee, aukꞌa iru kꞌĩra wãreede pꞌanapataadamerã.
ROM.8.18	Mɨchi tꞌãride mɨa nãga kꞌawa bɨ. Na pꞌekꞌau eujãde pꞌanɨ misa, tachi makꞌɨara miada–e pꞌanɨ kꞌĩsiadakꞌãri jõma Tachi Akꞌõrepa tachimaa unupiitꞌee ichi kꞌĩra wãree eujãde. 
ROM.8.19	Na pꞌekꞌau eujãde mãgá mia jõnɨ jida, o–ĩa nɨ pꞌanɨ iru ewari waibɨa ewate. Jõma ne–inaa Tachi Akꞌõrepa ooda jida nɨmaa bɨ irua akꞌɨpimerã ichi warrarã Cristo cheru ewaride. 
ROM.8.20	Chi naapema eperãpa oo–e pakꞌãri Tachi Akꞌõrepa jaradakꞌa, kꞌachiade baaiji. Maperã Akꞌõrepa ichia ooda jõmaweda aukꞌa kꞌachiade baaipiji, ma ne–inaa Akꞌõrepa ooda mãga kꞌinia–e baji mĩda. 
ROM.8.21	Mamĩda ɨ̃rá ma ooda jõmaweda nɨmaa bɨ ma ewari cherude ma kꞌachia baaidadeepa aukꞌa uchiaitꞌee perã Tachi Akꞌõre warrarã ome. Iru warrarã waa piuda–e paitꞌee mãikꞌaapa Tachi Akꞌõre kꞌĩra wãree eujãde pꞌananadaitꞌee. 
ROM.8.22	Kꞌawa pꞌanɨ Tachi Akꞌõrepa ooda jõmaweda atꞌãri mia nɨ̃bɨ, wẽra mia nɨ̃baparikꞌa ichi warra ewaa tꞌoitꞌee pakꞌãri. 
ROM.8.23	Tachi ijãapataarã jida mia chitoonɨ na pꞌekꞌau eujãde pꞌanɨ misa, ne–inaa pipɨara bɨ iru pꞌanɨ mĩda, Tachi Akꞌõrepa kꞌĩsia iru bɨdepema teeitꞌee Cristode ijãapataarãmaa. Mãgɨ́ iru Jaure. Mãgá iru Jaure tachi ome iru pꞌanɨ mĩda, tachi tꞌãride kꞌĩsia paraa pꞌanapata na pꞌekꞌau eujãde pꞌanɨ misa. Aukꞌa o–ĩa nɨpata Tachi Akꞌõrepa tachi kꞌapꞌɨa chiwidi pꞌirabaipimerã mãikꞌaapa ɨtꞌari tachi ichi warrarãkꞌa pꞌanapimerã. 
ROM.8.24	Ichia tachi o kꞌachiadeepa kꞌaripa atadakꞌãriipa, kꞌawajida ewari cherude wãara mãgá kꞌapꞌɨa chiwidide pꞌanapataadaitꞌee iru kꞌĩra wãree truade. Ma kꞌapꞌɨa chiwidi iru pꞌanadapꞌedaa paara, nɨda–e pakꞌajida kꞌapꞌɨa chiwidi iru pꞌanadaitꞌee. 
ROM.8.25	Mamĩda wãara ijãa pꞌanɨ pɨrã ma kꞌapꞌɨa chiwidi iru pꞌanadaitꞌee, waide unuda–e pꞌanɨ mĩda, choodaitꞌee tachia nɨ pꞌanɨde.
ROM.8.26	Mãgá choodai Tachi Akꞌõre Jaurepa tachi kꞌaripapari perã, audú kꞌĩsia paraa pꞌanadakꞌãri maa–e pɨrã tachi tꞌãride juatau wẽe pɨkꞌa pꞌanadakꞌãri. Mãga pꞌanɨde tachi kꞌĩradoopa pꞌoyaa ɨtꞌaa tꞌɨ̃da–e pakꞌãri Akꞌõremaa, iru Jaurepa enenee nɨ̃bɨ tachi pari ĩyapaa bɨdepai, pedee wẽe. 
ROM.8.27	Mãpai Tachi Akꞌõrepa tachi ijãapataarã tꞌãride iru bɨ kꞌawapari perã, ũripari ichi Jaurepa jara kꞌinia bɨ tachi kꞌapꞌɨa pari. Ichi Jaurepa ichita iidipari irua kꞌinia bɨkꞌa.
ROM.8.28	Mapa kꞌawa pꞌanɨ Tachi Akꞌõrepa pia uchiapiitꞌee jõmaweda ne–inaa pꞌasaru ichi kꞌinia iru pꞌanɨɨrãmaa. Mãga ooitꞌee ichiata mãɨrã jɨrɨda perã Cristode ijãadamerã. 
ROM.8.29	Eperãarã ooi naaweda, Tachi Akꞌõrepa kꞌawaji mãɨrãpa iru kꞌinia iru pꞌanadaitꞌee. Mapa kꞌĩsia iru baji mãɨrã ichi warra jĩakꞌa papiitꞌee. Cristo chi Warra naapema paji. Maapꞌeda irude ijãapataarã iru ɨ̃pemaarãkꞌa pꞌaneejida. 
ROM.8.30	Pia jaraitꞌeera, naaweda Tachi Akꞌõrepa kꞌawaji eperãarã ũkꞌuruurãpa iru kꞌinia iru pꞌanadaitꞌee. Mapa mãɨrã jɨrɨpari Cristode ijãadamerã. Mãpai, ijãadakꞌãri, irua ãchi pꞌekꞌau kꞌachia wẽe akꞌɨpari ichi warra Cristo akꞌɨparikꞌa. Maperãpɨ ãra pꞌanapiitꞌee ichi trua kꞌĩra wãree bɨde.
ROM.8.31	Kꞌĩsiadakꞌãri jõmaweda Tachi Akꞌõrepa ooparide tachi ijãapataarã kꞌaripaitꞌee, ¿kꞌãata waa jaradaima? Tachi Akꞌõrepa tachi mãgá kꞌaripapari pɨrã, ¿kꞌaipa tachi kꞌachia ooima? 
ROM.8.32	Tachi Akꞌõrepa wãakꞌa–e paji pɨrã ichi Warra piupikꞌãri tachi pari, audupɨara wãakꞌa–e paitꞌee ne–inaa awaraa ichia jara bɨ teeitꞌee tachi Cristode ijãapataarãmaa. 
ROM.8.33	¿Kꞌaipa Tachi Akꞌõrepa jɨrɨtꞌeradaarã ɨmɨateeima, irua ãra pia–ee akꞌɨmerã? Tachi Akꞌõrépata tachi pꞌekꞌau kꞌachia wẽe akꞌɨpari Cristopa ooda kꞌaurepa. 
ROM.8.34	Mãga–e pɨrã, ¿kꞌaipa Cristode ijãapataarã atuapiima? Jesucristo piuji mãikꞌaapa chokꞌai pꞌirabaiji tachi o kꞌachiadeepa kꞌaripa ataitꞌee. Maapꞌeda ɨtꞌari Tachi Akꞌõre juaraare banaji chupɨria iidiitꞌee Akꞌõremaa tachi pari. 
ROM.8.35	Mãga–e pɨrã, ¿kꞌaipa tachi ãyaa ataima Cristo juadeepa, irua tachi kꞌinia–ee iru bamerã? Mãgá ãyaa wãda–e pai nepɨrade baairuta pɨjida maa–e pɨrã audú kꞌĩsia jõnɨ pɨjida maa–e pɨrã awaraarãpa tachi kꞌachia ooruta pɨjida Cristode ijãapata perã maa–e pɨrã jarrapisia jõnɨ pɨjida maa–e pɨrã pꞌaru wẽe pꞌanɨ kꞌaurepa chupɨria chitoonɨ pɨjida maa–e pɨrã awaraarãpa tachi jɨrɨruta pɨjida miapidaitꞌee wa peedaitꞌee. ¡Ne–inaa apidaapa tachi ãyaa wãpida–e Cristo juadeepa! 
ROM.8.36	Tachi Akꞌõre Ũraa pꞌãdade jara bɨ:
ROM.8.36	‘Akꞌõre, taipa pɨ kꞌinia iru pꞌanapata perã, kꞌachia beerãpa tai ipꞌii jɨrɨpata peedaitꞌee. Oveja peepataarãpa oveja iru pꞌanapatakꞌa ateedakꞌãri peedaitꞌee, mãga pɨkꞌa mãgee kꞌachia beerãpa tai iru pꞌanɨ.’ 
ROM.8.37	Kꞌachia beerãpa tachi ijãapataarã atꞌãri mãgá iru pꞌanɨ mĩda, tachia ne–inaa jõmaade ãchi pꞌoyaapata, tachi kꞌinia iru baparipa kꞌaripapari perã. 
ROM.8.38	Cristopa tachi mãgá kꞌinia iru bapari perã, mɨchi tꞌãripa mɨa nãga ijãa bɨ. Ãyaa wãda–e iru juadeepa piuruta pɨjida maa–e pɨrã mia jõnɨ pɨjida na eujãde pꞌanɨ misa. Cristo juadeepa tachi ãyaa wãpida–e pai angeleerãpa, netuaraarãpa, na pꞌekꞌau eujãdepemaarã waibɨarãpa pida. Apidaapa mãgá wãpida–e pai ne–inaa ɨ̃rapema wa tꞌẽepema ewari cherude. 
ROM.8.39	Ɨtꞌɨpɨara wãruta pɨjida pajãde maa–e pɨrã edupɨara wãruta pɨjida eujã ekꞌari maa–e pɨrã tꞌɨmɨpɨara wãruta pɨjida na pꞌekꞌau eujãde, ãyaa wãda–e pai iru juadeepa. Mɨa mãga jara bɨ wẽ–e perã ne–inaa tachi ãyaa wãpiitꞌee Tachi Akꞌõre juadeepa Tachi Waibɨa, Jesucristopa, tachi kꞌinia iru bapari perã.
ROM.9.1	Mɨ Cristode ijãadakꞌãriipa, araa bɨ iru ome. Tachi Akꞌõre Jaurepa kꞌawapipari mɨa wãarata jararu. Ma awara mɨchi tꞌãripa ichiaba kꞌawa bɨ seewa jara–e nãga jarakꞌãri. 
ROM.9.2	Mɨ audú tꞌãri pꞌua nɨ̃bɨ mɨchi aukꞌaarã, judiorãpa Cristode ijãadakꞌaa perã. 
ROM.9.3	Piara bakꞌaji Cristopa mɨ yiaraa iru bada paara, mɨchi aukꞌaarã atuadai kꞌãyaara. 
ROM.9.4	Ãra Israeldeepa uchiajida. Chonaarãweda Tachi Akꞌõrepa ãra jɨrɨtꞌeraji ichideerã pꞌaneedamerã. Mãgá ichi warrarãkꞌa pꞌaneejida. Iru bapachi ãra chonaarã tꞌãide. Mãga nɨde iru kꞌĩra wãree unujida. Ãra chonaarãmaa jaraji ichia ooitꞌee Abrahamdeepa uchiadapꞌedaarã kꞌapꞌɨa pari. Ichi ũraa pꞌãpiji ãra chonaarãmaa mãikꞌaapa mãɨrãdepema ũkꞌuru awara bɨji mimiadamerã ichi–itꞌee. Jaraji ãra chonaarãmaa sãga ɨtꞌaa iidipataadaipia bɨ. Ãra chonaarãmaa jarada chokꞌara jaraji ãra pia akꞌɨ bapariitꞌee mãikꞌaapa eperã pëiitꞌee ãra kꞌaripade. 
ROM.9.5	Ãra uchiajida tai chonaarã Abrahamdeepa, Isaacdeepa, Jacobdeepa. Maapꞌeda Tachi Akꞌõre Waibɨa Jesucristo, chi ne–inaa jõmaweda akꞌɨpari tꞌokꞌãri eperã kꞌapꞌɨade, ãchi aukꞌaa paji, ichiaba ma chonaarãdeepa uchiada perã. ¡Maperã ichita gracias jaradáma irumaa! ¡Amén!
ROM.9.6	Mãgara ¿kꞌãata jaraima? ¿Tachi Akꞌõrepa oo–e pajikꞌã ichia ooitꞌeeda adakꞌa Israel pidaarã ome? ¡Mãga ooji! Mamĩda ichi–itꞌee jõmaweda Israeldeepa uchiadapꞌedaarã wãara Israel pidaarã–e. 
ROM.9.7	Ichiaba ichi–itꞌee jõmaweda Abrahamdeepa uchiadapꞌedaarã wãara Abraham warrarã–e. Tachi Akꞌõre Ũraa pꞌãdade jara bɨ:
ROM.9.7	‘Mɨa Isaacdeepa uchiadaitꞌeerã pia akꞌɨitꞌee, pɨ mɨde ijãapari perã.’ 
ROM.9.8	Akꞌõrepa mãga jarada perã, kꞌawa pꞌanɨ iru–itꞌee Isaacdeepa uchiadapꞌedaarã aupai Abraham warrarã, Abrahampa awaraa warrarã ooji mĩda. Tachi Akꞌõrepa Isaacdeepa uchiadapꞌedaarã mãga akꞌɨpachi, ãra uchiadapꞌedaa perã irua Abrahammaa jarada kꞌaurepa. 
ROM.9.9	Tachi Akꞌõrepa mãgaji Abrahammaa:
ROM.9.9	‘Añomaa mɨ waya cheitꞌee mãikꞌaapa Sarapa warra tꞌoitꞌee.’ 
ROM.9.10	Ma awara aɨ tꞌẽepai tai judiorã chonaa Isaacpa me–iso ooji chi wẽra Rebeca ome. 
ROM.9.11	Mamĩda ma me–iso tꞌodai naaweda, Tachi Akꞌõrepa kꞌĩsia iru baji aba jɨrɨtꞌeraitꞌee mãikꞌaapa waibɨara papiitꞌee chi apema kꞌãyaara. Akꞌõrepa mãga ooji ma warrarãpa waide ne–inaa pia wa kꞌachia ooda–e pꞌanajida mĩda. Mãga ookꞌãri, kꞌawapiji ichiata eperã jɨrɨtꞌerapari oomerã ichia oopi bɨkꞌa. 
ROM.9.12	Jɨrɨtꞌera–e ma eperãpa ne–inaa pia oopari perã. Jĩpꞌa jɨrɨtꞌerapari ichia kꞌinia bɨkꞌa. Mãga kꞌawa pꞌanɨ Akꞌõrepa Rebecamaa nãga jarada perã:
ROM.9.12	‘Chi naapema chi tꞌẽepema jua ekꞌari baitꞌee.’ 
ROM.9.13	Tachi Akꞌõre pedee jarapataarãpa pꞌãdapꞌedaade ichiaba jara bɨ:
ROM.9.13	‘Jacob jɨrɨtꞌeraji. Jõdee Esaú unuamaa iru baji.’ 
ROM.9.14	Mãgara ¿kꞌãata jaradaima? ¿Tachi Akꞌõrepa pia oo–e bɨkꞌã, aba pipɨara akꞌɨpari perã chi apema kꞌãyaara? ¡Mãga–e! 
ROM.9.15	Mɨa mãga jara bɨ Tachi Akꞌõrepa Moisemaa nãga jarada perã:
ROM.9.15	‘Mɨa chupɨria kꞌawaaitꞌee mɨa chupɨria kꞌawaa kꞌinia bɨɨrã. Pia akꞌɨitꞌee mɨa pia akꞌɨ kꞌinia bɨɨrã.’ 
ROM.9.16	Mãga jarada perã, kꞌawa pꞌanɨ Tachi Akꞌõrepa eperãarã jɨrɨtꞌerapari kꞌaripaitꞌee, ichia ãchi chupɨria kꞌawaa kꞌinia bairã. Jɨrɨtꞌera–e ãchia mãga kꞌinia pꞌanadairã maa–e pɨrã ne–inaa pia wa kꞌachia oo pꞌanadairã. 
ROM.9.17	Ichiaba Akꞌõrepa ichi ũraa pꞌãdade jaraji Egiptodepemaarã poro waibɨa Faraonmaa:
ROM.9.17	‘Mɨa pɨ rey papiji mãikꞌaapa pɨ kꞌĩrapite ooji ne–inaa eperãarãpa pꞌoyaa oodakꞌaa ãchi juadoopa. Mãga ooji mɨa pɨ nepɨrade baaipida kꞌaurepa, na pꞌekꞌau eujãdepemaarãpa kꞌawaadamerã Mɨta, jõmaarã Akꞌõre Waibɨa.’ 
ROM.9.18	Mãga jarada perã, kꞌawa pꞌanɨ Tachi Akꞌõrepa chupɨria kꞌawaapari ichia chupɨria kꞌawaa kꞌinia bɨɨrã mãikꞌaapa kꞌɨɨrɨ kꞌisuapipari ichia mãgá oopi kꞌinia bɨɨrãmaa.
ROM.9.19	Mamĩda parãdepemapa mɨmaa iidii: “Mãga pɨrã, ¿sãgapꞌeda Tachi Akꞌõrepa kꞌɨɨrɨ kꞌisua pꞌanɨɨrã miapiitꞌeema? ¿Iru kꞌaurepa mãgá pꞌanapata–ekꞌã?” 
ROM.9.20	Mɨa ma iidida nãga pꞌanautꞌee. Pɨ na pꞌekꞌau eujãdepema. Mãga bɨta, ¿Tachi Akꞌõrepa ne–inaa oopari iidiipia bɨkꞌã?
ROM.9.20	‘Ma awara pɨ, Akꞌõrepa ooda, iidiipia bɨkꞌã: “¿Sãapꞌeda mɨ nãgá oojima?” ’ 
ROM.9.21	Kꞌĩsíaji nãgɨde. Chokꞌo kꞌaparipa ichi yooro pꞌe iru bɨdee chokꞌo kꞌĩra tꞌãdoo kꞌapari, ichia kꞌinia bɨkꞌa. Ma yoorodee kꞌai chokꞌo pi–ia fiestadee ateeitꞌee mãikꞌaapa aɨ yoorodee kꞌai chokꞌo jĩpꞌaa teeda iru baitꞌee.
ROM.9.22	Tachi Akꞌõrepa mãga pɨkꞌa oopari na pꞌekꞌau eujãdepemaarã ome. Ichia kꞌĩsia iru bɨ mĩda pꞌekꞌau kꞌachia ooyaa pꞌanɨɨrã jõpiitꞌee, choopari ãra ome ichi ewari waibɨa ewate paru misa. Mãgá choo kꞌinia bɨ pɨrã, ¿kꞌãata jaradaima? 
ROM.9.23	Mãgá chooru pɨrã kꞌĩsia iru bada perã eperãarãmaa ichi kꞌĩra wãree unupiitꞌee, ¿kꞌãata jaradaima? Irua mãga ooji tachi chupɨria kꞌawaakꞌãri mãikꞌaapa tachi kꞌapꞌɨa ichi kꞌĩra wãree unupikꞌãri awaraarãmaa. 
ROM.9.24	Tachi Akꞌõrepa tachita jɨrɨji judiorã tꞌãideepa mãikꞌaapa judio–eerã tꞌãideepa, tachi jõmaweda aukꞌa Cristode ijãadamerã. 
ROM.9.25	Kꞌawa pꞌanɨ Akꞌõrepa mãga kꞌĩsia iru baji, iru pedee jarapari Oseamaa jarapida perã:
ROM.9.25	‘Mɨchi eperãarã–ee pꞌanadapꞌedaarã tꞌɨ̃jaradaitꞌee “mɨchi eperãarã” mãikꞌaapa eperãarã mɨa kꞌinia–e badaarã tꞌɨ̃jaradaitꞌee “eperãarã mɨa kꞌinia iru bɨɨrã”.’ 
ROM.9.26	Awara ãi Akꞌõre Ũraa pꞌãdade Oseapa ichiaba jaraji:
ROM.9.26	‘Mɨa eperãarãmaa jara badamãi: “parã mɨchi pꞌuuru pidaarã–e”, mãgɨɨrãmãi ãchideepa uchiadapꞌedaarãmaa “Akꞌõre ichita chokꞌai bapari warrarãda” adaitꞌee.’ 
ROM.9.27	Ma awara Tachi Akꞌõre pedee jarapari Isaíapa jaraji:
ROM.9.27	‘Israel pidaarã ipu tau nãusaakꞌa pꞌusa ide chokꞌara pꞌanɨ mĩda, Tachi Akꞌõrepa ãra chokꞌara–ee uchiapiitꞌee kꞌachia beerã juadeepa. 
ROM.9.28	Taarã–e nɨde Tachi Akꞌõrepa eperãarã chokꞌara jõpiitꞌee.’ 
ROM.9.29	Mamĩda aɨ naaweda Isaíapa ichiaba jara baji:
ROM.9.29	‘Jõmaarã Akꞌõre Waibɨapa tachi warrarã chokꞌara–ee pꞌanɨɨrã kꞌaripa–e pada paara, kꞌiniikꞌajida Sodoma pidaarãkꞌa mãikꞌaapa Gomorra pidaarãkꞌa.’ 
ROM.9.30	Tachia ¿kꞌãata kꞌawaadaima kꞌĩsiadakꞌãri Akꞌõrepa mãga oodade Israel pidaarã ome? Kꞌawa pꞌanɨ judio–eerãpa Tachi Akꞌõre jɨrɨda–e pꞌanajida. Mamĩda ɨ̃rá pꞌekꞌau kꞌachia wẽe pꞌanapata Tachi Akꞌõre kꞌĩrapite, Cristode ijãapata perã. 
ROM.9.31	Jõdee Israel pidaarãpa Tachi Akꞌõre jɨrɨ pꞌanajida mãikꞌaapa oo kꞌinia pꞌanajida iru ũraa pꞌãdade jara bɨkꞌa, irua ãchi pia akꞌɨmerã. Mamĩda pꞌoyaa ooda–e paji jõmaweda ma ũraade jara bɨkꞌa. 
ROM.9.32	¿Sãgapꞌeda mãga pꞌanajida? Cristode ijãa pꞌaneedai kꞌãyaara Tachi Akꞌõrepa ãchi pia akꞌɨmerã, Akꞌõre Ũraa Moisemaa pꞌãpidakꞌa oo kꞌinia pꞌanapachida. Mamĩda Akꞌõrepa Cristo pëiji ichi o akꞌɨpimerã. Mapa irude ijãa kꞌiniada–e pakꞌãri, ma o atuajida. 
ROM.9.33	Oojida Akꞌõrepa jaradakꞌa chonaarãweda ichi ũraa pꞌãdade:
ROM.9.33	‘Judiorã tꞌãide Sión pꞌuurude
ROM.10.1	Ɨ̃pemaarã Cristo kꞌaurepa, tꞌãripa mɨa kꞌinia bɨ judiorãpa Cristode ijãadamerã. Ɨtꞌaa tꞌɨ̃pari Tachi Akꞌõremaa ãra chupɨria kꞌawaamerã, mãgá o kꞌachiadeepa uchiadamerã. 
ROM.10.2	Mɨchi taupa unu bɨ ãrapa Akꞌõre netꞌaa kꞌawa kꞌinia pꞌanɨ. Mamĩda wãara iru kꞌawadakꞌaa. 
ROM.10.3	Kꞌawa kꞌiniadakꞌaa Akꞌõrepa Cristode ijãapataarã pꞌekꞌau kꞌachia wẽe beepipari. Kꞌĩsiapata ne–inaa pia oo pꞌanɨpa Tachi Akꞌõrepa ãchi pia akꞌɨitꞌee. Maperã Cristode ijãa kꞌiniada–e. 
ROM.10.4	Mamĩda Cristopata ichideerã uchiapipari Tachi Akꞌõre Ũraa pꞌãdade jara bɨ jua ekꞌariipa, oopataadamerã irua jara bɨkꞌa. Maperã Tachi Akꞌõrepa Cristode ijãapataarã pꞌekꞌau kꞌachia wẽe akꞌɨpari.
ROM.10.5	Moisepa pꞌãdade jara bɨ:
ROM.10.5	‘Eperãpa ookꞌãri jõmaweda Akꞌõre Ũraade jara bɨkꞌa, ichita bapariitꞌee ma ũraade jara bɨkꞌa.’ 
ROM.10.6	Mamĩda pꞌekꞌau kꞌachia wẽe beerã Cristode ijãa pꞌanɨ kꞌaurepa, mãgɨɨrãpa aukꞌa jaradai Moisepa jaradakꞌa Tachi Akꞌõre kꞌawa kꞌinia pꞌanadapꞌedaarãmaa:
ROM.10.6	‘Kꞌĩsianáatɨ pãchi tꞌãridepai: “¿Kꞌaita wãima Akꞌõre eujãdee irua kꞌinia bɨ kꞌawaade?” ’ 
ROM.10.6	(pia jaraitꞌeera, Cristo chemerã Akꞌõre eujãdeepa.) 
ROM.10.7	Maa–e pɨrã:
ROM.10.7	‘ “¿Kꞌaita piudapꞌedaarãmaa wãima Akꞌõrepa kꞌinia bɨ kꞌawaade?” ’ 
ROM.10.7	(pia jaraitꞌeera, Cristo chemerã iru ɨadapꞌedaamãiipa.) 
ROM.10.8	Mãga kꞌĩsiadai kꞌãyaara, jaradaipia bɨ Akꞌõre Ũraade jara bɨkꞌa:
ROM.10.8	‘Nãgaweda Tachi Akꞌõrepa jara pëida kꞌawa pꞌanɨ, mãgɨ́ pãchi itꞌaideepa jarapata perã mãikꞌaapa pãchi tꞌãride kꞌawapata perã.’ 
ROM.10.8	Mãgɨ́ pedee Moisepa pꞌãdadepemakꞌa ichiaba taipa jarateepata jõmaarãmaa: tꞌãripa Cristode ijãapataadamerã. 
ROM.10.9	Eperãpa jara bɨ pɨrã: “Jesucristo Mɨchi Waibɨa” mãikꞌaapa tꞌãripa wãara ijãa bɨ pɨrã Tachi Akꞌõrepa Cristo chokꞌai pꞌirabaipiji, Tachi Akꞌõrepa ma eperã wãpiitꞌee ichi truadee. 
ROM.10.10	Tꞌãripa Cristode wãara ijãadakꞌãri, pꞌekꞌau kꞌachia wẽe pꞌaneepata Akꞌõre kꞌĩrapite. Ma awara tachi itꞌaideepa jaradakꞌãri, “Jesucristo Mɨchi Waibɨa”, akꞌɨpipata irua tachi o kꞌachiadeepa kꞌaripa ataji.
ROM.10.11	Kꞌirãpátɨ Akꞌõre Ũraa pꞌãdade ichiaba jara bɨ:
ROM.10.11	‘Eperã Cristode ijãa bɨ kꞌĩra pia–ee ba–e paitꞌee Akꞌõre kꞌĩrapite.’ 
ROM.10.12	Mãga jara bairã kꞌawa pꞌanɨ judiorã, judio–eerã ome aukꞌa pꞌanɨ Tachi Akꞌõre kꞌĩrapite, Cristode ijãadakꞌãri. Iruta Jõmaarã Waibɨa. Aukꞌa kꞌaripapari chi chupɨria iidirutaarã ichimaa, ãchi aukꞌa kꞌinia iru bapari perã. 
ROM.10.13	Maperã kꞌawa pꞌanɨ na Akꞌõre Ũraa wãarata jara bɨ:
ROM.10.13	‘Tachi Akꞌõrepa ichimaa chupɨria iidirutaarã kꞌaripa ataitꞌeeda aji, atuanaadamerã.’ 
ROM.10.14	Mamĩda ¿sãga chupɨria iididaima, irude ijãada–e pꞌanɨ pɨrã? Ichiaba ¿sãga irude ijãadaima, irua ooda ãchi–itꞌee ũrida–e pꞌanɨ pɨrã? Ma awara ¿sãga ũridaima irua ooda ãchi–itꞌee, eperãpa mãga jara–e pɨrã ãchimaa? 
ROM.10.15	Mãgɨ́ eperã, ¿sãga wãima jarateede, awaraarãpa iru pëida–e pꞌanɨ pɨrã? Tachi Akꞌõre Ũraa pꞌãdade jara bɨ:
ROM.10.15	‘Eperãarã o–ĩadaipata awaraarãpa pedee pia ãchimaa jara chedakꞌãri.’ 
ROM.10.16	Mamĩda jõmaarãpa ũri kꞌiniada–e pꞌanɨ, Akꞌõre pedee pia jara chedakꞌãri. Mãga kꞌawa pꞌanɨ Tachi Akꞌõre pedee jarapari Isaíapa pꞌãdade jara bairã:
ROM.10.16	‘Tachi Akꞌõre, ¿kꞌaipa ijãajima aji, taipa jarateedapꞌedaa?’ 
ROM.10.17	Ma jõma jara aupadade kꞌĩsiadakꞌãri, kꞌawa pꞌanɨ eperãarãpa ũridakꞌãri Cristopa ooda ãchi–itꞌee, mãgapɨ irude ijãapata.
ROM.10.18	Mãga pɨrã, ¿sãgapꞌeda judiorãpa ijãada–e paji? ¿Ũrida–e pajikꞌã Cristopa ooda ãchi–itꞌee? ¡Ũrijidapɨ! Akꞌõre Ũraa pꞌãdade jara bɨ:
ROM.10.18	‘Tachi Akꞌõrepa ooda jarateepachida jõmaarãmaa; na pꞌekꞌau eujãdepema tꞌɨmɨ́ beerãmaa paara kꞌawapijida irua ooda.’ 
ROM.10.19	Mãga pɨrã, waya iidiitꞌee: ¿sãgapꞌeda ijãada–e pajima? ¿Kꞌawada–e pajikꞌã ãchia ũridapꞌedaa? ¡Kꞌawajidapɨ! Naapɨara mɨa kꞌirãpapi kꞌinia bɨ Moisepa pꞌãdade jara bɨ:
ROM.10.19	‘Tachi Akꞌõrepa nãga jara bɨ ichi eperãarãmaa: Mɨa parã kꞌĩra unuamaa iru pꞌanapiitꞌee mɨchi eperãarã–eerãmaa, ãra mɨde ijãa kꞌinia pꞌanadairã. Ma awara parã kꞌĩraupiitꞌee mãgɨɨrã ome, chi parãpa kꞌĩsiapata kꞌĩsia kꞌawa–ee beerã.’ 
ROM.10.20	Ichiaba Isaíapa pꞌãdade jĩpꞌa jara bɨ:
ROM.10.20	‘Mɨ jɨrɨda–e pꞌanadapꞌedaarãpa mɨ unujida. Mɨa unupiji mɨ kꞌawa kꞌiniada–eerãmaa.’ 
ROM.10.21	Jõdee Israel pidaarã ãpɨte jara bɨ:
ROM.10.21	‘Ichita mɨa Israel pidaarã kꞌaripa kꞌinia baji. Mamĩda ãchia oodaamaa pꞌanapachida mɨa jara bɨkꞌa, mɨde ijãa kꞌiniada–e pꞌanadapꞌedaa perã.’ 
ROM.11.1	Israel pidaarã mãgá pꞌanadapꞌedaa perã, ¿Tachi Akꞌõrepa ichi eperãarã yiaraa iru bɨkꞌã? ¡Mãga–e! ¡Mɨta Israel pida, Abrahamdeepa uchiada, Benjamín ëreerãdepema! Tachi Akꞌõrepa mɨ yiaraa–e bɨ. 
ROM.11.2	Irua Israel pidaarã naaweda jɨrɨtꞌeraji ichi eperãarã papiitꞌee. ¿Ɨ̃rá sãga ãchi yiaraa iru baima? ¿Kꞌirãpa pꞌanɨ–ekꞌã Akꞌõre Ũraa pꞌãdade jara bɨ iru pedee jarapari Elías itꞌaideepa? Israel pidaarã ãpɨte mãgɨpa Tachi Akꞌõremaa jaraji:
ROM.11.3	‘Akꞌõre, tai poro waibɨarãpa pɨ pedee jarapataarã peepachida. Ichiaba pɨa altar oopida ãrikꞌoojida. Mɨ aupai pɨde ijãapari mãikꞌaapa ɨ̃rá mɨ jida jɨrɨ pꞌanɨ peedaitꞌee.’ 
ROM.11.4	Mamĩda Tachi Akꞌõrepa Eliamaa pꞌanauji:
ROM.11.4	‘Mɨ jua ekꞌari eperãarã siete mil iru bɨ, atꞌãri mɨmaa aupai ɨtꞌaa tꞌɨ̃pata. Pɨkꞌa, ãra jida bedabaidakꞌaa jã ne–inaa juapa ooda Baal kꞌĩrapite.’ 
ROM.11.5	Tachi Akꞌõrepa ichi eperãarã ũkꞌuru ichi jua ekꞌari iru badakꞌa Elías na pꞌekꞌau eujãde bakꞌãri, aukꞌa ɨ̃rapema Cristode ijãa pꞌanɨɨrã jɨrɨtꞌeraji ichi jua ekꞌari iru bapariitꞌee. Mãga oopari ãchi kꞌinia iru bapari perã. 
ROM.11.6	Maperãpɨ ma ijãapataarã jɨrɨtꞌeraji. Eperãarã jɨrɨtꞌerada paara ãchia ne–inaa oopata kꞌaurepa, ãchia Tachi Akꞌõremaa jɨrɨtꞌerapikꞌajida ma ne–inaa oo pꞌanɨ pari. Mamĩda mãga–e. Irua ãchi jɨrɨtꞌerapari ãchi kꞌinia iru bapari perã.
ROM.11.7	Mãgara ¿kꞌãata kꞌĩsiadaima Israelde? Jõmaweda Israel pidaarãpa unuda–e paji ãchia jɨrɨdapꞌedaa. Jɨrɨpachida Tachi Akꞌõrepa ãchi pia akꞌɨmerã, pꞌekꞌau kꞌachia wẽe. Mamĩda ũkꞌurupai, chi Tachi Akꞌõrepa jɨrɨtꞌeradaarã Cristode ijãadamerã, wãara mãga pꞌaneejida iru kꞌĩrapite. Jõdee chi apemaarã kꞌɨɨrɨ kꞌisua pꞌaneepachida. 
ROM.11.8	Mapa Akꞌõre Ũraa pꞌãdade jara bɨ:
ROM.11.8	‘Tachi Akꞌõrépata ãchi tꞌãri chaareepiji. Tau iru pꞌanajida mĩda, unuda–e paji Tachi Akꞌõrepa ãchimaa unupida. Ichiaba kꞌɨɨrɨ iru pꞌanajida mĩda, ũrida–e paji Tachi Akꞌõrepa ãchimaa jarapida. Atꞌãri mãga pꞌanapata.’ 
ROM.11.9	Ichiaba Akꞌõre Ũraa pꞌãdade Rey David itꞌaideepa jara bɨ:
ROM.11.9	‘Akꞌõre Waibɨa, pɨ eperãarãpa kꞌĩsiapata Akꞌõre ewari ɨa pꞌanɨpapai pɨa ãchi pia akꞌɨpariitꞌee. Mãga kꞌĩsia pꞌanadairã, taawa pɨa ãchi kꞌachiade baaipii mãikꞌaapa miapii. 
ROM.11.10	Ichita ne–inaa oopata pɨ–itꞌee ãchia kꞌĩsia pꞌanɨkꞌa, pɨa wãara oopi kꞌinia bɨ kꞌãyaara. Maperã taawa pɨa ãchi tau pꞌãriu pɨkꞌapii ununaadamerã pɨa oo bɨ mãikꞌaapa ãchi eburukꞌukꞌua pɨkꞌadaidamerã ãchia ne–inaa kꞌachia oopata kꞌaurepa.’ 
ROM.11.11	Waya iidiitꞌee: ¿Tachi Akꞌõrepa ichi eperãarã yiaraa iru bɨkꞌã? ¡Mãga–e! Wãara ijãada–e pada perã Tachi Akꞌõrepa kꞌinia badakꞌa, kꞌachiade baaijida. Mamĩda ãchia mãgá ijãada–e pada kꞌaurepa judio–eerã Cristode ijãa pꞌaneejida mãikꞌaapa Akꞌõre ode tꞌĩujida. Akꞌõrepa mãgá judio–eerã o kꞌachiadeepa kꞌaripa ataji. Mãga ooji judiorãpa mãɨrã ijãa pꞌanɨ unudakꞌãri, aukꞌa Cristode ijãadamerã mãikꞌaapa ichi ode tꞌĩudamerã. 
ROM.11.12	Judiorã Cristode ijãadaamaa pꞌanadapꞌedaa perã, na pꞌekꞌau eujãdepemaarãpa kꞌawaadai Cristopa ooda eperãarã kꞌaripaitꞌee mãikꞌaapa judio–eerãpa iru pꞌanadai jõma Tachi Akꞌõrepa kꞌĩsia iru bɨ Cristode ijãapataarã–itꞌee. Judiorãpa aukꞌa Cristode ijãadakꞌãri, ijãapataarã jõmaweda audupɨara o–ĩa pꞌanadaitꞌee.
ROM.11.13	Ɨ̃rá parã judio–eerãmaa ne–inaa jaraitꞌee. Tachi Akꞌõrepa mɨ jɨrɨtꞌeraji parã judio–eerãmaa jarateemerã irua pedee pia jara pëida Cristode. Mɨ o–ĩa bɨ ma–itꞌee Akꞌõrepa mɨ jɨrɨtꞌerada perã. 
ROM.11.14	Na mimia oo bɨpa Tachi Akꞌõre–itꞌee, kꞌinia bɨ mɨchi aukꞌaarãpa parã ijãapata unudakꞌãri, aukꞌa Cristode ijãadamerã mãikꞌaapa Akꞌõre ode tꞌĩudamerã. 
ROM.11.15	Mamĩda Cristode ijãada–e pꞌanadapꞌedaa perã, na pꞌekꞌau eujãdepemaarã awaraarãpa irude ijãadai mãikꞌaapa tꞌãri aukꞌa pꞌanapataadai Tachi Akꞌõre ome. Tachi Akꞌõrepa ma judiorã atꞌãri pꞌoyaa pia akꞌɨ–e, mãga ijãada–e pꞌanadairã. Mamĩda ijãadakꞌãripɨ, Akꞌõrepa ãchi pia akꞌɨpariitꞌee. Akꞌõrepa chokꞌai pꞌirabaipidaarãkꞌa pꞌanadaitꞌee.
ROM.11.16	Kꞌĩsiadáma nãgɨde. Judiorãpa trigo naapɨara ewadakꞌãri, mãgɨ́ awara bɨpata aɨdee masa oodapꞌeda, pan oodaitꞌee Tachi Akꞌõre–itꞌee. Mamĩda Akꞌõrepa trigo jõmaweda waripipari perã, wãara ma masa jõmaweda ichi–itꞌee. Mãga pɨkꞌa Tachi Akꞌõrepa judiorã chonaarãwedapema Abraham awara bɨji ichi–itꞌee, Abrahampa ijãa bada perã irua jarada. Mamĩda wãara Abrahamdeepa uchiadapꞌedaarã jõmaweda ichi–itꞌee, mãga ijãadakꞌãri.
ROM.11.17	Abraham pakꞌuru kꞌarrakꞌa bɨ judiorã–itꞌee. Mamĩda olivo bɨɨrɨ uupataarãpa chi jua tꞌɨapꞌepatakꞌa ma pakꞌuru pipɨara chaumerã, mãga pɨkꞌa Tachi Akꞌõrepa Israel pidaarã ũkꞌuru tꞌɨapꞌe pɨkꞌaji, Cristode ijãadaamaa pꞌanadapꞌedaa perã. Mãpai pakꞌuru akꞌɨpataarãpa ma pakꞌuru jua tꞌɨapꞌedapꞌedaamãi awaraa pakꞌuru jua tꞌɨ bɨpatakꞌa mãgee jida chaumerã, mãga pɨkꞌa Tachi Akꞌõrepa parã judio–eerã tꞌɨ pɨkꞌa bɨji judiorã kꞌãyaara, Cristode ijãapata perã. 
ROM.11.18	Tachi Akꞌõrepa parã judio–eerã ome mãgá ooji mĩda, kꞌĩsiadaikꞌaraa bɨ parã pipɨara pꞌanɨ judiorã kꞌãyaara. Ãra parã naaweda ma pakꞌuru kꞌarradepema juakꞌa pꞌanajida. Ma pakꞌuru kꞌarrakꞌa bɨ chokꞌai–e bɨ parã, chi jua tꞌɨ pɨkꞌa bɨda kꞌaurepa. Parã chokꞌai pꞌanɨ ma pakꞌuru kꞌarrakꞌa bɨ kꞌaurepa. Judiorã kꞌaurepata parãpa Tachi Akꞌõre kꞌawa pꞌanɨ.
ROM.11.19	Parãdepemapa jarai: “Mamĩda Tachi Akꞌõrepa mɨ tꞌɨ pɨkꞌa bɨji ma kꞌarrakꞌa bɨde judiorã kꞌãyaara.” 
ROM.11.20	Pia bɨ. Mamĩda kꞌirãpáji Akꞌõrepa ma judiorã tꞌɨapꞌe pɨkꞌaji Cristode ijãadaamaa pꞌanadapꞌedaa perã. Pɨ Cristode ijãapari perãta, tꞌɨ pɨkꞌa bɨji. Audua bai kꞌãyaara, jĩpꞌa Tachi Akꞌõre waaweeipia bɨ. 
ROM.11.21	Tachi Akꞌõrepa ichi eperãarã tꞌɨapꞌe pɨkꞌaji pɨrã Cristode ijãadaamaa pꞌanadapꞌedaa perã, audupɨara parã tꞌɨapꞌe pɨkꞌaitꞌee ijãa amaadaruta pɨrã. 
ROM.11.22	Tachi Akꞌõre tꞌãri pia bapari Cristode ijãapataarã ome. Mamĩda Cristode ijãadaamaa pꞌanɨɨrã pia akꞌɨ–e. Maperã pɨ ijãa beeru pɨrã, tꞌãri pia bapariitꞌee pɨ ome. Mamĩda ijãa amaaru pɨrã, waa pia akꞌɨ–e. Pɨ tꞌɨapꞌe pɨkꞌaitꞌee ijãadakꞌaa beerã ome ooparikꞌa. 
ROM.11.23	Jõdee, naaweda Cristode ijãadaamaa pꞌanadapꞌedaarãpa ijãaruta pɨrã, Tachi Akꞌõrepa ãchi pia akꞌɨitꞌee Cristodeerã akꞌɨparikꞌa. Ãra waya tꞌɨ pɨkꞌa bɨitꞌee ãra naaweda pꞌanadapꞌedaakꞌa. Mãga ooi Tachi Akꞌõre–itꞌee ne–inaa audú chaaree wẽ–e perã. 
ROM.11.24	Irua pɨ, judio–ee bɨta, o kꞌachiadeepa kꞌaripa ataru pɨrã Cristode ijãapari perã, audupɨara judiorã mãgá kꞌaripaitꞌee, Cristode ijãadakꞌãri. Mãga ooitꞌee ãchi uchiadapꞌedaa perã irua eperã jɨrɨtꞌerada Abrahamdeepa.
ROM.11.25	Ɨ̃pemaarã Cristo kꞌaurepa, ɨ̃rá mɨa parã judio–eerãmaa ne–inaa awaraarãpa waide kꞌawadakꞌaa kꞌawapi kꞌinia bɨ, kꞌĩsianaadamerã judiorã kꞌãyaara pipɨara pꞌanɨ. Tachi Akꞌõrepa Israel pidaarã ũkꞌuru kꞌɨɨrɨ kꞌisuapiji judio–eerãpa irua jara pëida pia ũridapꞌeda, Cristode ijãadamerã mãikꞌaapa Tachi Akꞌõre ode tꞌĩudamerã. Mamĩda ichita mãga–e paitꞌee. Jĩpꞌa mãga pꞌasaitꞌee ijãarutamaa jõma judio–eerã irua kꞌĩsia iru bɨ ijãadamerã. 
ROM.11.26	Ma tꞌẽepai, Israel pidaarã chokꞌara aukꞌa Cristode ijãadaitꞌee mãikꞌaapa Akꞌõrepa ãra o kꞌachiadeepa kꞌaripa ataitꞌee, iru ũraa pꞌãdade jara bɨkꞌa:
ROM.11.26	‘Tachi Kꞌaripapari uchiaitꞌee Israel pidaarã tꞌãideepa, Sión pꞌuurudeepa. Jacobdeepa uchiadapꞌedaarã o kꞌachiadeepa kꞌaripa ataitꞌee. 
ROM.11.27	Maapai mɨa jaradakꞌa Jacobmaa, ichideerã pia ooitꞌee ãchi pꞌekꞌau kꞌachia wẽpapikꞌãri.’ 
ROM.11.28	Parã judio–eerã kꞌaurepa ɨ̃rá Tachi Akꞌõrepa Israel pidaarã yiaraa iru bɨ, ãchi ijãada–e pꞌanadairã irua pedee pia jara pëida Cristo kꞌapꞌɨa pari. Mamĩda Akꞌõrepa naaweda Israel pidaarã jɨrɨtꞌeraji. Mapa atꞌãri ãchi kꞌinia iru bapari mãikꞌaapa pia akꞌɨ bapari. Mãga oopari mãga ooitꞌeeda ada perã ãchi chonaarãmaa. 
ROM.11.29	Tachi Akꞌõrépata ichita oopari ichia jara bɨkꞌa. Mapa ichi eperãarã atabëi–e paitꞌee. Ichita ãchi pia akꞌɨ bapariitꞌee ichia jaradakꞌa ãchi chonaarãmaa. 
ROM.11.30	Naaweda parã judio–eerãpa oodaamaa pꞌanapachida Tachi Akꞌõrepa jara bɨkꞌa. Mamĩda judiorã Akꞌõre Waibɨapa ichi Warra pëidade ijãadaamaa pꞌanadapꞌedaa perã, Tachi Akꞌõrepa parã judio–eerã chupɨria kꞌawaaji. 
ROM.11.31	Ɨ̃rapema judiorã atꞌãri oodaamaa pꞌanapata Akꞌõrepa jara bɨkꞌa. Mamĩda Tachi Akꞌõrepa parã judio–eerã chupɨria kꞌawaadakꞌa Cristode ijãadakꞌãri, aukꞌa chupɨria kꞌawaaitꞌee judiorã, mãgá ijãadakꞌãri. 
ROM.11.32	Tachi Akꞌõrepa na pꞌekꞌau eujãdepemaarã judiorã mãikꞌaapa judio–eerã ichiakꞌau bɨji ãchia oo kꞌiniata oodamerã. Mãga ooji akꞌɨpiitꞌee ichia chupɨria kꞌawaapari pꞌekꞌau kꞌachia oopataarã, judiorã, judio–eerã paara.
ROM.11.33	¡Wãara Tachi Akꞌõre kꞌĩsia kꞌawaa bapari! Jõmaweda pia oopari ichia ne–inaa jõma kꞌawapari perã. Tachi eperãarãpa kꞌawada–e irua kꞌĩsia iru bɨ. Ichiaba kꞌawada–e sãgapꞌeda irua eperãarãmaa ne–inaa oopipari.
ROM.11.34	¿Akꞌõre Ũraa pꞌãdade nãga jara bɨ–ekꞌã? ‘¿Kꞌaipa kꞌawaaima Tachi Akꞌõre kꞌĩsia mãikꞌaapa kꞌaipa iru ũraaima? Iruata ne–inaa jõma kꞌawapari.’ 
ROM.11.35	‘¿Kꞌaipa ne–inaa teeima Tachi Akꞌõremaa, irua jõdee ma pari ne–inaa awara teemerã?’ 
ROM.11.36	Eperãpa mãgá pꞌoyaa tee–e, Tachi Akꞌõre juadeepa ne–inaa jõmaweda uchiapari perã. Ichiata ne–inaa jõmaweda akꞌɨ bapari. Ne–inaa jõmaweda nɨ̃bɨ ichi–itꞌee. Mapa ichita jaradaipia bɨ: “Akꞌõre, ¡pɨ jõmaarã kꞌãyaara waibɨara bɨ! ¡Amén!”
ROM.12.1	Ɨ̃pemaarã, mɨa nãga ũraaitꞌee: Tachi Akꞌõrepa eperãarã chupɨria kꞌawaapari perã, atꞌãri chokꞌai pꞌanɨ misa, oopítɨ Tachi Akꞌõremaa irua kꞌinia bɨkꞌa pɨ ome. Mãgá pãchi pꞌekꞌau kꞌachia ooyaa bɨ kꞌapꞌɨa pꞌoyaadai, pꞌanapataadaitꞌee Akꞌõrepa kꞌinia bɨkꞌa. Ichiaba mãgá akꞌɨpidai parãpa wãara Tachi Akꞌõre kꞌinia iru pꞌanɨ. 
ROM.12.2	Oonáatɨ na pꞌekꞌau eujãdepema ijãadakꞌaa beerãpa oopatakꞌa. Mãɨrãpa kꞌĩsiapata ãchia oo kꞌinia pꞌanɨdepai. Parã jõdee, kꞌĩsiadaipia bɨ Akꞌõrepa kꞌinia bɨkꞌa. Mãgá kꞌawaadaitꞌee Akꞌõrepa kꞌinia bɨ ne–inaa pia, kꞌachia wẽe; ne–inaa irua pia akꞌɨpari.
ROM.12.3	Tachi Akꞌõrepa mɨ pia ooji mɨ jɨrɨtꞌerakꞌãri parãmaa jarateemerã. Maperã mɨa ũraaitꞌee parãdepema apidaapa kꞌĩsianaadamerã: “Mɨ pipɨara bɨ awaraarã kꞌãyaara”. Ma kꞌãyaara kꞌĩra jĩpꞌa jɨrɨipia bɨ Akꞌõrepa oopi kꞌinia bɨ mãikꞌaapa tꞌãripa mãga ooipia bɨ, ɨtꞌaa iidi bɨ misa irua kꞌaripamerã. 
ROM.12.4	Tachi kꞌapꞌɨade nãgee ne–inaa chokꞌara iru bɨ; bɨɨrɨ tꞌɨaitꞌee; jua ne–inaa jitaitꞌee; mãgee ne–inaa. Ma chaachaa ne–inaa awara–awaraa oopari. Aukꞌa oodakꞌaa. 
ROM.12.5	Mãga pɨkꞌa bɨ tachi Cristode ijãapataarã. Tachi jõma araa pꞌanɨ iru ome. Mapa aukꞌa araa pꞌanɨ apemaarã ijãapataarã ome kꞌapꞌɨa apai bɨkꞌa.
ROM.12.6	Mamĩda Tachi Akꞌõrepa kꞌaripakꞌãri, ne–inaa awara–awaraa oopata, irua oopi kꞌinia bɨkꞌa tachi chaachaa.
ROM.12.6	Ichi ũraa jarapiru pɨrã tachidepema abaamaa, mãgɨpa mãga ooipia bɨ tꞌãripa, Akꞌõremaa kꞌaripa iidi bɨ misa. 
ROM.12.7	Awaraamaa ijãapataarã kꞌaripapiru pɨrã, mãga ooipia bɨ. Awaraamaa jarateepiru pɨrã, ichiaba mãga ooipia bɨ. 
ROM.12.8	Awaraa kꞌariparu pɨrã chĩara tꞌãri o–ĩapiitꞌee, mãga ooipia bɨ. Awaraamaa pꞌaratꞌarapiru pɨrã, tꞌãri pia pꞌaratꞌa waibɨa teeipia bɨ chupɨria beerã kꞌaripaitꞌee. Awaraamaa eperã waibɨa papiru pɨrã, pia akꞌɨipia bɨ ijãapataarã ichi jua ekꞌari pꞌanɨɨrã. Awaraa kꞌariparu pɨrã chĩara chupɨria kꞌawaamerã, tꞌãri o–ĩa mãga ooipia bɨ.
ROM.12.9	Awaraarã tꞌãri jĩpꞌa kꞌinia iru pꞌanadaipia bɨ. Ne–inaa kꞌachia kꞌĩra tꞌãdoo oodaikꞌaraa bɨ. Mãgee ne–inaa unuamaa iru pꞌanapatáatɨ. Pia aupaita jɨrɨdaipia bɨ oodaitꞌee. 
ROM.12.10	Chikꞌinia pꞌanapataadaipia bɨ, tachi ëreerã ome pꞌanapatakꞌa. Audua pꞌanadaikꞌaraa bɨ. Ma kꞌãyaara awaraa ijãapataarã pipɨara akꞌɨdaipia bɨ tachi kꞌãyaara.
ROM.12.11	Kꞌoo–idaa pꞌanadaikꞌaraa bɨ. Tꞌãripa oodaipia bɨ Akꞌõre Jaurepa oopi bɨkꞌa. Mãgá oodaitꞌee Tachi Waibɨa Jesucristopa oopi kꞌinia bɨkꞌa.
ROM.12.12	O–ĩa pꞌanadaipia bɨ nɨ pꞌanɨ misa Tachi Akꞌõre eujãdee wãdaitꞌee. Choodaipia bɨ nepɨrade baaidakꞌãri. Ichita ɨtꞌaa tꞌɨ̃pataadaipia bɨ Tachi Akꞌõremaa.
ROM.12.13	Awaraa ijãapataarã chupɨria kꞌawaadaipia bɨ mãikꞌaapa ne–inaa wẽe pꞌanɨ pɨrã, ãramaa teedaipia bɨ. Awaraarã pãchi tꞌãide pꞌasia chedakꞌãri, tꞌãri pia auteebaidaipia bɨ. Kꞌãidaitꞌee wẽe pꞌanɨ pɨrã, pãchi tede kꞌãipítɨ.
ROM.12.14	Awaraarãpa parã jɨrɨdakꞌãri ne–inaa kꞌachia oodaitꞌee, ɨtꞌaa iidítɨ Akꞌõrepa ãra chupɨria kꞌawaamerã mãikꞌaapa bendiciamerã. Iidináatɨ Akꞌõrepa ãra maldiciamerã.
ROM.12.15	Awaraarã o–ĩa pꞌanadakꞌãri, aukꞌa o–ĩa pꞌanadaipia bɨ. Jõdee tꞌãri pꞌua pꞌanadakꞌãri, aukꞌa jẽedaipia bɨ.
ROM.12.16	Tꞌãri aukꞌa pꞌanadaipia bɨ awaraa ijãapataarã ome. Jĩpꞌa jɨrɨdaipia bɨ Akꞌõrepa parãmaa oopi kꞌinia bɨ. Kꞌĩsiadaikꞌaraa bɨ parã awaraarã kꞌãyaara pipɨara pꞌanɨ. Aukꞌa kꞌõpꞌãyo meraadaipia bɨ chupɨria beerã ome mãikꞌaapa pꞌaratꞌara beerã ome. Audua pꞌanadaikꞌaraa bɨ.
ROM.12.17	Awaraarãpa parã kꞌachia oodakꞌãri, aukꞌa oonáatɨ. Ichita ne–inaa pia óotɨ awaraarãpa unudamerã Cristo kꞌaurepa parãpa ne–inaa pia oopata. 
ROM.12.18	Awaraarã nepɨra jɨrɨyaa pꞌanɨ mĩda, parã jõdee kꞌãiwee pꞌanapatáatɨ chĩara ome. 
ROM.12.19	Ɨ̃pemaarã kꞌiniarã, kꞌĩra jõ–ee pꞌananáatɨ. Ma kꞌãyaara ichiakꞌau bɨ́tɨ, Tachi Akꞌõrepa ãrapa oodapꞌedaa akꞌɨmerã mãikꞌaapa miapimerã ichia kꞌinia bɨkꞌa. Mɨa mãga jara bɨ Akꞌõre Ũraa pꞌãdade jara bairã:
ROM.12.19	‘Mɨa aupaita eperãarãpa oopata akꞌɨpari jaraitꞌee pia wa kꞌachia. Mɨata pꞌekꞌau kꞌachia oopataarã miapiitꞌee.’ 
ROM.12.20	Awara ãi ichiaba jara bɨ:
ROM.12.20	‘Eperãpa pɨ kꞌĩra unuamaa iru bɨ pɨrã, nãgá ooipia bɨ. Mãgɨ́ jarrapisia bakꞌãri, nekꞌopíji mãikꞌaapa opisia bakꞌãri, ne–inaa topíji. Mãgá ooru pɨrã, iru kꞌĩra nejasiapiitꞌee mãikꞌaapa irua pɨmaa kꞌachia oo kꞌinia bɨ oo–e pai.’ 
ROM.12.21	Kꞌĩrakꞌaupai ne–inaa kꞌachia oodai. Ma kꞌãyaara kꞌachia pꞌoyáatɨ ne–inaa pia oo pꞌanɨpa.
ROM.13.1	Ɨ̃rá mɨa ũraaitꞌee parã jõmaarãpa pãchi poro waibɨarã waaweedamerã. Oopatáatɨ charraarãpa jara pꞌanɨkꞌa. Mãga oodaipia bɨ Tachi Akꞌõrepa pãchi waibɨarã papida perã parã akꞌɨdamerã. Tachi Akꞌõrépata eperãarã poro waibɨarã jõmaweda mãga papipari. 
ROM.13.2	Maperã ooda–e pɨrã ãrapa jara pꞌanɨkꞌa, ichiaba ooda–e pai Tachi Akꞌõrepa oopi kꞌinia bɨ parãmaa. Ma awara ma charraarãpa parã miapidaitꞌee, mãga ooda–e pɨrã. 
ROM.13.3	Tachi charraarãpa ne–inaa pia oopataarã pꞌerapida–e. Ne–inaa kꞌachia oopataarãta pꞌerapipata. Maperã kꞌãiwee pꞌana kꞌinia pꞌanɨ pɨrã charraarã ome, pia óotɨ. Mãgá ãrapa parã pia akꞌɨpataadaitꞌee. 
ROM.13.4	Tachi Akꞌõrepa ma charraarã bɨji parã kꞌaripadamerã kꞌachia beerã juadeepa. Mamĩda pɨa ne–inaa kꞌachia ooru pɨrã, wãara waaweedaipia bɨ, ma charraarãpa pɨ ome oodaitꞌee perã kꞌachia beerã ome oopatakꞌa. Ãchi jua ekꞌari pꞌanɨɨrã pëidaitꞌee pɨ atade. Ma–itꞌee espada anipapata. Mãpai pɨ atadakꞌãri, miapide ateedaitꞌee, mãga oopi kꞌinia bairã Tachi Akꞌõrepa kꞌachia oopataarãmaa. 
ROM.13.5	Maperã óotɨ pãchi poro waibɨarãpa jara pꞌanɨkꞌa. Mãga oodaipia bɨ kꞌĩsia pꞌua wẽe pꞌanadaitꞌee ãra kꞌĩrapite mãikꞌaapa Tachi Akꞌõre kꞌĩrapite. Ichiaba mãga oodaipia bɨ ãrapa parã miapinaadamerã. 
ROM.13.6	Parãpa impuesto pꞌaapataadaipia bɨ mãgɨ́ poro waibɨarãmaa, ãra mimia oopata pari, Akꞌõrepa mãɨrã mãgá bɨda perã parã kꞌaripadamerã. 
ROM.13.7	Pãchi poro waibɨarã jõmaweda waaweedaipia bɨ. Parãmaa impuesto pꞌaapiruta pɨrã, pꞌáatɨ. Parãmaa ne–inaa aneedapꞌedaa pari awaraa eujãdeepa pꞌaapiruta pɨrã, ichiaba pꞌáatɨ, aupedeeda–ee.
ROM.13.8	Tewe paraa pꞌananáatɨ. Ma kꞌãyaara, chikꞌinia pꞌanapataadaipia bɨ. Mãga pꞌanaruta pɨrã, oodaitꞌee Tachi Akꞌõre Ũraa pꞌãdade jara bɨkꞌa:
ROM.13.9	‘Miakꞌãi pꞌanɨɨrã kꞌãináatɨ awaraarã ome; eperã peenáatɨ; chĩara netꞌaa chɨanáatɨ; chĩara te, wẽra, mimiapataarã, ne–animal wa netꞌaa kꞌɨ̃anáatɨ.’ 
ROM.13.9	Ũraa awaraa ichiaba paraa akꞌɨpiitꞌee sãga pꞌanapataadaipia bɨ chĩara ome. Mamĩda ma jõmaweda uchiapata ũraa abaade:
ROM.13.9	‘Awaraarã kꞌinia iru pꞌanapatáatɨ, pãchi kꞌapꞌɨa kꞌinia iru pꞌanapatakꞌa.’ 
ROM.13.9	Mãga ooruta pɨrã, oodaitꞌee jõma Tachi Akꞌõre Ũraa pꞌãdade jara bɨkꞌa. 
ROM.13.10	Mãgá awaraarã kꞌinia iru pꞌanadakꞌãri, maarepida ãramaa kꞌachia ooda–e. Maperãpɨ mãga oodakꞌãri, oopata jõma Akꞌõre Ũraa pꞌãdade jara bɨkꞌa.
ROM.13.11	Ma jõma oo pꞌanɨ misa, kꞌirãpátɨ jõmasaa taarãru tachi Cristode ijãadapꞌedaadeepa. Ɨ̃rá naawedapema kꞌãyaara kꞌaitꞌaara pꞌanɨ ɨtꞌaa wãdaitꞌee. Maperã kꞌãi pɨkꞌa pꞌananaadáma. Ma kꞌãyaara oodáma Tachi Akꞌõrepa kꞌinia bɨkꞌa. 
ROM.13.12	Na pꞌekꞌau eujãde pꞌanɨ misa, tachi pꞌãriu pɨkꞌa bɨde pꞌanɨ. Mamĩda taarã–ee Cristo waya chekꞌãri, ewari chiwidi pɨkꞌa unudaitꞌee. Mapa oo amaadáma ne–inaa kꞌachia kꞌĩra tꞌãdoo, na pꞌekꞌau eujãdepemaarãpa oopata mãikꞌaapa soldaopa armadura jɨ̃parikꞌa chõode wãi naaweda, mãga pɨkꞌa oodáma Cristopa oopi bɨkꞌa. 
ROM.13.13	Pꞌanadáma Akꞌõre ɨ̃daa pɨkꞌa bɨde pꞌanapataarã pꞌanapatakꞌa, ne–inaa kꞌachia ooda–ee. Oonaadáma pꞌãriu pɨkꞌa bɨde pꞌanapataarãpa oopatakꞌa. Ãchi piudaipata itꞌuapa mãikꞌaapa pariatua pedee nipapata. Ichiaba pariatua wẽraarã jɨrɨpata aɨ ome kꞌãidaitꞌee. Ma awara chõo jɨrɨpata chĩara ome mãikꞌaapa netꞌaa kꞌaurepa chĩara kꞌĩra unuamaa iru pꞌanapata. 
ROM.13.14	Parã, jõdee, Tachi Waibɨa Jesucristode ijãapata perã, pꞌanapatáatɨ iru na pꞌekꞌau eujãde badakꞌa. Kꞌĩsianáatɨ parã pꞌekꞌau kꞌachia ooyaa bɨ kꞌapꞌɨapa oo kꞌinia bɨde.
ROM.14.1	Cristode ijãapari aukꞌa parãkꞌa ijãa–e bɨ pɨrã, pia akꞌɨ́tɨ, awaraa ijãapataarã akꞌɨpatakꞌa. ¿Irua mãgá ijãa–e bɨpaa atꞌãri Akꞌõre Ũraa pia kꞌawa–e bairã? Mapa iru ome aupedeedaikꞌaraa bɨ. 
ROM.14.2	Abaapa ijãai chikꞌo kꞌĩra tꞌãdoo kꞌoipia bɨ. Jõdee chi pia kꞌawa–e bɨpa kꞌĩsiai nechiara kꞌoikꞌaraa bɨ, ma kꞌaurepa Tachi Akꞌõrepa iru pia akꞌɨ–e pai jĩakꞌaapa. 
ROM.14.3	Maperã ma chikꞌo kꞌĩra tꞌãdoo kꞌoparipa pia–ee akꞌɨikꞌaraa bɨ ma nechiara kꞌokꞌaa bɨ. Jõdee ma nechiara kꞌokꞌaa bɨpa kꞌachia pedeeikꞌaraa bɨ chi apema ãpɨte. Mãga oodaikꞌaraa bɨ Tachi Akꞌõrepa ãchi aukꞌa pia akꞌɨpari perã Cristode ijãa pꞌanɨ kꞌaurepa. 
ROM.14.4	¿Kꞌaipa pɨ bɨjima chĩara mimiapari akꞌɨmerã jaraitꞌee irua oopata pia wa kꞌachia? Mimia chiparipapai ichi jua ekꞌari mimiapataarã mãgá akꞌɨipia bɨ. Mãga pɨkꞌa bɨ Cristo ichideerã ome. Tachi Waibɨa Cristopata ichideerãpa oopata akꞌɨpari jaraitꞌee pia wa kꞌachia. Ichiata ichideerãmaa ne–inaa pia oopipari.
ROM.14.5	Ne–inaa awaraa jaraitꞌee parãpa aɨde kꞌĩsiadamerã. Ijãapari abaapa ijãai ewari aba ɨaipia bɨ apema kꞌãyaara. Jõdee awaraapa ijãai ewari chaa aukꞌa bɨ. Tachi ijãapataarã chaachaa jɨrɨdaipia bɨ tachi tꞌãride ijãa pꞌanɨ, kꞌawaadaitꞌee wãara mãga ijãa pꞌanɨ wa mãga–e. 
ROM.14.6	Ma ewari aba ɨaparipa apema kꞌãyaara, mãga oopari Tachi Akꞌõre–itꞌee. Ichiaba ma chikꞌo kꞌĩra tꞌãdoo kꞌoparipa mãga oopari Tachi Akꞌõre–itꞌee, gracias jarapari perã Akꞌõremaa ma chikꞌo kꞌokꞌãri. Jõdee ma nechiara kꞌokꞌaa bɨpa aukꞌa mãga oopari Tachi Akꞌõre–itꞌee, ichiaba gracias jarapari perã Akꞌõremaa nekꞌokꞌãri.
ROM.14.7	Tachi ijãapataarã apida ituaba pꞌanadakꞌaa tachia oo kꞌiniata oodaitꞌee. Ichiaba apida ituaba piudakꞌaa, akꞌɨpari wẽe. 
ROM.14.8	Chokꞌai pꞌanɨ misa, pꞌanapata oodaitꞌee Cristopa oopi bɨkꞌa, irua tachi akꞌɨpari perã. Mamĩda jai–idaaruta pɨjida, atꞌãri Cristopa tachi akꞌɨpari. Mapa jaradai tachi chokꞌai pꞌanɨ misa, Cristo Tachi Waibɨa. Ichiaba jai–idaa pꞌanɨ misa, Cristo Tachi Waibɨa. 
ROM.14.9	Ma–itꞌee Cristo piuji mãikꞌaapa chokꞌai pꞌirabaiji, jõmaweda ijãapataarã Akꞌõre Waibɨa paitꞌee; chi chokꞌai pꞌanɨɨrã, jai–idaadapꞌedaarã paara.
ROM.14.10	Mãga bɨta ¿sãapꞌeda pɨa, Akꞌõre Ũraa pia kꞌawa–e bɨta, pedee kꞌachia pedee bɨma awaraa ijãapataarã ãpɨte? Maa–e pɨrã, ¿sãapꞌeda pɨa, Akꞌõre Ũraa kꞌawa bɨta, pia–ee akꞌɨparima ma ijãapari pia kꞌawa–e bɨ? Tachi jõmaweda pꞌanadaitꞌee Tachi Akꞌõre kꞌĩrapite Akꞌõre ewari waibɨa ewate. 
ROM.14.11	Mãga kꞌawa pꞌanɨ Tachi Akꞌõre Ũraa pꞌãdade jara bairã:
ROM.14.11	‘Mɨ ichita chokꞌai baparida a bɨ Tachi Akꞌõrepa. Eperã chaa bedabaidaitꞌee mɨ kꞌĩrapite mãikꞌaapa jaradaitꞌee: “Pɨta Jõmaarã Akꞌõre Waibɨa.” ’ 
ROM.14.12	Mapa kꞌawa pꞌanɨ tachi chaachaa panadaitꞌee Tachi Akꞌõre kꞌĩrapite mãikꞌaapa jaradaitꞌee tachia kꞌĩsiadapꞌedaa, jaradapꞌedaa mãikꞌaapa oodapꞌedaa na pꞌekꞌau eujãde pꞌanɨ misa.
ROM.14.13	Maperã akꞌɨnaadáma awaraa ijãapataarãpa oopata pedee kꞌachia pedeedaitꞌee ãra ãpɨte. Ma kꞌãyaara jõma óotɨ awaraa ijãapataarã pipɨara ijãadamerã, mãikꞌaapa oodamerã Cristopa oopi kꞌinia bɨkꞌa. 
ROM.14.14	Mɨ jida araa bɨ Cristo ome. Ijãa bɨ chikꞌo kꞌĩra tꞌãdoo kꞌoipia bɨ, Akꞌõrepa ma chikꞌo kꞌoitꞌee ooda perã. Mamĩda awaraapa ijãa bɨ pɨrã chikꞌo kꞌĩra aba kꞌoikꞌaraa bɨ, ichi–itꞌee kꞌoikꞌaraa bɨ. 
ROM.14.15	Maperã kꞌĩrakꞌaupai pɨ ɨ̃pema Cristo kꞌaurepa tꞌãri pꞌuapii. Iru kꞌĩrapite pɨa kꞌoru pɨrã ne–inaa irua kꞌokꞌaa, iru tꞌãri ãrii beei pɨ ome maa–e pɨrã Tachi Akꞌõre ome, Cristode ijãa amaadarumaa. Cristo ichiaba piuji ma eperã kꞌaripaitꞌee. Mapa chikꞌinia pꞌanapatáatɨ. 
ROM.14.16	Kꞌĩrakꞌaupai awaraarãpa pedee kꞌachia jaradai pɨa ne–inaa pia oopata ãpɨte, pɨa ijãa bairã chikꞌo kꞌĩra tꞌãdoo kꞌoipia bɨ. 
ROM.14.17	Tachi Cristode ijãada–e pꞌanɨ irua chikꞌo kꞌĩra tꞌãdoo kꞌopipari perã wa chikꞌo kꞌĩra apai kꞌopipari perã. Ijãada–e ne–inaa topipari perã wa topikꞌaa perã. Jĩpꞌa tachi Cristode ijãapata mãikꞌaapa iru jua ekꞌari pꞌanapata, iru Jaurepa kꞌaripakꞌãri, oopataadai perã Tachi Akꞌõrepa kꞌinia bɨkꞌa mãikꞌaapa kꞌãiwee pꞌanapataadai perã. 
ROM.14.18	Tachi Akꞌõrepa pia akꞌɨpari mãgá ijãa pꞌanɨɨrã, oo kꞌinia pꞌanadairã Cristopa oopi kꞌinia bɨkꞌa. Mãga oodakꞌãri, kꞌachia ooda–e pꞌanɨ. Mapa ãra ikꞌaawa pꞌanɨɨrãpa ichiaba ãra pia akꞌɨpata.
ROM.14.19	Maperã ne–inaa pia oodáma kꞌãiwee pꞌanapataadaitꞌee awaraa ijãapataarã ome. Chikꞌaripa pꞌanadáma, tachi jõmaweda pipɨara Cristode ijãadaitꞌee. 
ROM.14.20	Kꞌĩrakꞌaupai awaraarã tꞌãri ãriipii Tachi Akꞌõre ome, parãpa ne–inaa kꞌopata kꞌaurepa. Kꞌirãpátɨ Tachi Akꞌõrepa chikꞌo jõmaweda ooji kꞌodamerã. Mamĩda pɨa chikꞌo kꞌĩra tꞌãdoo kꞌo bɨpa awaraa ijãapari kꞌachiade baaipiru pɨrã, Tachi Akꞌõre kꞌĩrapite ne–inaa kꞌachia oomaa bɨ. 
ROM.14.21	Piara bɨ chikꞌo kꞌĩra tꞌãdoo kꞌo–e paitꞌee maa–e pɨrã ne–inaa kꞌĩra tꞌãdoo to–e paitꞌee maa–e pɨrã ne–inaa awaraa oo–e paitꞌee, ma kꞌaurepa kꞌachiade baaipii kꞌãyaara pɨ ɨ̃pema Cristo kꞌaurepa.
ROM.14.22	Maperã pɨa ijãa bɨ pɨrã chikꞌo kꞌĩra tꞌãdoo kꞌoipia bɨ, mãga ijãa béeji pɨchi tꞌãridepai. Mãpai awaraa ijãapari mãga ijãa–e bɨ ome nipakꞌãri, jaraikꞌaraa bɨ pɨchi tꞌãride iru bɨ. Tachi Akꞌõrepa kꞌawa bɨ ne–inaa jõma pɨa ijãa bɨ pɨchi tꞌãride. Chi mãga oo pꞌanɨɨrã o–ĩa pꞌanɨ Akꞌõre kꞌĩrapite, kꞌĩsia pꞌua–ee. 
ROM.14.23	Mamĩda pɨa ijãa bɨ pɨrã chikꞌo kꞌĩra aba kꞌoikꞌaraa bɨ, kꞌĩsia pꞌuadarii ma chikꞌo kꞌokꞌãri. Mãgá kꞌĩsia pꞌuadaikꞌãri, ne–inaa kꞌachia oomaa bɨ Akꞌõre kꞌĩrapite ma chikꞌo kꞌoru pɨrã. Mapa mɨa ũraapari ijãaparipa kꞌawa–e bɨ pɨrã ne–inaa ooi wa oo–e pai, ooikꞌaraa bɨ, ichi tꞌãripa ijãarumaa ooipia bɨ.
ROM.15.1	Tachi Akꞌõre Ũraa pia kꞌawaa beerãpa choodaipia bɨ Akꞌõre Ũraa pia kꞌawada–e beerã ome ne–inaa awara ijãadakꞌãri. Tachia oo kꞌiniata oodai kꞌãyaara, oodaipia bɨ ãrapa kꞌinia pꞌanɨkꞌa. 
ROM.15.2	Mãga ooruta pɨrã, ãchi tꞌãri ãriipida–e paitꞌee. Jĩpꞌa ãchi kꞌaripadaitꞌee waapɨara kꞌawaadamerã Cristopa ãchimaa oopi kꞌinia bɨ. 
ROM.15.3	Oodaipia bɨ Cristopa oodakꞌa. Ne–inaa oo–e paji irua mãga oo kꞌinia bada perã. Jĩpꞌa oopachi Tachi Akꞌõrepa oopi bɨkꞌa, nepɨrade baaipachi mĩda mãga ooda kꞌaurepa. Choopachi Tachi Akꞌõre Ũraa pꞌãdade jara bɨkꞌa:
ROM.15.3	‘Akꞌõre, kꞌachia beerãpa ikꞌachia jaradapꞌedaakꞌa pɨ ãpɨte, aukꞌa mɨmaa jarajida, mɨa ooda perã pɨa oopidakꞌa.’ 
ROM.15.4	Chonaarãweda Tachi Akꞌõrepa ichi ũraa pꞌãpiji, ma kꞌaurepa tachi ɨ̃rapemaarãpa irua jara pëida kꞌawaadamerã. Mãga kꞌawaa wãdakꞌãri, tꞌãri o–ĩ–ĩadaipata tachia ijãa pꞌanɨde, choo kꞌawaa wãpata nepɨrade pꞌanɨde mãikꞌaapa nɨpata Akꞌõrepa tachi kꞌaripamerã ichi ũraade jara bɨkꞌa.
ROM.15.5	Mɨa ɨtꞌaa iidi bɨ Akꞌõrepa parã mãgá kꞌaripamerã mãikꞌaapa choopimerã nepɨrade jõnɨde. Ichiaba iidi bɨ irua parã kꞌaripamerã tꞌãri a–ba pꞌanapataadamerã apemaarã ijãapataarã ome, Jesucristopa mãga oopi kꞌinia bairã. 
ROM.15.6	Mãgá tꞌãri a–ba pꞌanadakꞌãri, otau aba pɨkꞌa parã jõmaweda o–ĩa ɨtꞌaa tꞌɨ̃pataadaitꞌee mãikꞌaapa kꞌaripataadaitꞌee. Mãgá akꞌɨpidaitꞌee wãara ijãa pꞌanɨ Tachi Waibɨa Jesucristo Akꞌõrede.
ROM.15.7	Maperã awaraa ijãapataarã pia akꞌɨ́tɨ, Cristopa parã pia akꞌɨparikꞌa. Cristopa mãga ooda perã na eujãde bɨ misa, awaraarãpa pia jarapachida Tachi Akꞌõre ãpɨte. Aukꞌa pia jaradai iru ãpɨte, parãpa mãga oo pꞌanɨ pɨrã. 
ROM.15.8	Tachi Akꞌõrepa Cristo pëiji tai judiorã kꞌaripade, ichia jaradakꞌa tai chonaarãmaa. Mãga ooji akꞌɨpiitꞌee wãara ichia oopari ichia jara bɨkꞌa. 
ROM.15.9	Ichiaba Akꞌõrepa Cristo pëiji akꞌɨpiitꞌee ichia judio–eerã aukꞌa kꞌaripa kꞌinia bɨ. Ichia ãchi mãgá chupɨria kꞌawaa bapari perã, judio–eerã aukꞌa irumaa ɨtꞌaa tꞌɨ̃ kꞌinia pꞌanɨ, iru ũraa pꞌãdade jara bɨkꞌa:
ROM.15.9	‘Maperã awaraa eujãdepemaarã tꞌãide mɨ ɨtꞌaa tꞌɨ̃itꞌee mãikꞌaapa pɨmaa kꞌariitꞌee.’ 
ROM.15.10	Awara ãi Akꞌõre Ũraa pꞌãdade ichiaba jara bɨ:
ROM.15.10	‘Awaraa eujãdepemaarã, o–ĩa ɨtꞌaa tꞌɨ̃́tɨ Tachi Akꞌõre eperãarã ome.’ 
ROM.15.11	Awara ãi ichiaba jara bɨ:
ROM.15.11	‘Parã jõmaarã eujãdepemaarã, ɨtꞌaa tꞌɨ̃́tɨ mãikꞌaapa kꞌarítɨ Tachi Waibɨamaa.’ 
ROM.15.12	Tachi Akꞌõre pedee jarapari Isaíapa pꞌãdade ichiaba jara bɨ:
ROM.15.12	‘Eperã uchiaitꞌee Jesedeepa. Mãgɨ́ jõmaarã akꞌɨpari paitꞌee. Israel pidaarã–eerãpa pida ijãadaitꞌee irua ãchi kꞌaripaitꞌee atuanaadamerã.’ 
ROM.15.13	Mɨa ɨtꞌaa iidi bɨ parã pari aukꞌa ijãadamerã. Mãgá ijãadakꞌãri, Tachi Akꞌõrepa parã o–ĩa pꞌanapiitꞌee mãikꞌaapa kꞌãiwee pꞌanapiitꞌee. Iidi bɨ Tachi Akꞌõre Jaurepa parãmaa kꞌawaapimerã Akꞌõrepa kꞌĩsia iru bɨ Cristodeerã–itꞌee, tꞌãri o–ĩa nɨ pꞌanadamerã irumaa wãrutamaa.
ROM.15.14	Ɨ̃pemaarã, mɨa kꞌawa bɨ parã Cristode wãara ijãa pꞌanɨ. Ne–inaa pia oopata awaraarã kꞌaripadaitꞌee. Akꞌõre netꞌaa pia kꞌawapata mãikꞌaapa ũraa para bapari, chikꞌaripa pꞌanɨ misa. 
ROM.15.15	Mãga pꞌanapata mĩda, na pꞌãdade mɨa ne–inaa ũkꞌuru jĩpꞌa jaraji Tachi Akꞌõrepa jarapidakꞌa. Mãgá jaraji parãpa kꞌirãpadamerã Akꞌõrepa ichideerãmaa oopi kꞌinia bɨ. Ma–itꞌeepɨ Akꞌõrepa mɨ jɨrɨtꞌeraji, mɨ chupɨria kꞌawaapꞌeda. 
ROM.15.16	Mɨ jɨrɨtꞌeraji judio–eerãmaa jarateenamerã Cristopa ooda eperãarã kꞌaripaitꞌee. Ma–itꞌee mɨ Jesucristo mimiapari papiji. Pꞌaareerã awara bɨdakꞌa iru mimia oopataadamerã, mãga pɨkꞌa mɨ awara bɨji iru pedee pia jara pëida Cristode jarateepariimerã judio–eerãmaa. Mɨa mãga jarateepari ãrapa ijãadakꞌãri, primisiakꞌa pꞌaneedamerã Tachi Akꞌõre–itꞌee mãikꞌaapa irua ãra pia akꞌɨpariimerã Cristode ijãapata kꞌaurepa. Mãgapɨ ichi Jaurepa ãra ichideerã papiitꞌee.
ROM.15.17	Mɨ mãgá mimiapari perã Tachi Akꞌõre–itꞌee, o–ĩa jara bɨ Cristopa oomaa bɨ mɨchi kꞌapꞌɨa pari. 
ROM.15.18	Ne–inaa ooda mɨchi kꞌĩradoopa jara–e. Jesucristopa mɨmaa oopi bɨ Tachi Akꞌõre Jaure kꞌapꞌɨa pari jaraitꞌee; mɨmaa ne–inaa jarapiru mãikꞌaapa ne–inaa oopiru judio–eerã ijãadamerã. 
ROM.15.19	Ãrapa mãgá ijãajida, unudakꞌãri Tachi Akꞌõre Jaurepa mɨmaa oopi bɨ ne–inaa eperãarãpa pꞌoyaa oodakꞌaa ãchi juadoopa. Mãpai iru Jaurepa mɨ tꞌɨmɨ́ wãpiji judio–eerãmaa jarateenamerã. Jerusalén pꞌuurudeepa Iliria eujãde parumaa, pꞌuuru bee chaa mɨa Cristopa ooda eperãarã kꞌaripaitꞌee jaratee nipapachi, Akꞌõrepa mɨmaa oopidakꞌa. 
ROM.15.20	Mãgá mɨa jaratee kꞌinia bɨ. Wã kꞌinia bɨ Cristo atꞌãri kꞌawada–e pꞌanɨɨrãmaa, jarateede irua ooda eperãarã kꞌaripaitꞌee. Eperãpa te chiwidi ookꞌãri, oo–e awaraapa te bɨɨrɨ suda ɨ̃rɨ. Mãga pɨkꞌa mɨa jaratee kꞌinia–e Cristopa ooda chi ũridapꞌedaarãmaa awaraa jarateepari itꞌaideepa. 
ROM.15.21	Jĩpꞌa mɨa jaratee kꞌinia bɨ kꞌawada–e pꞌanɨɨrãmaa, ãra pꞌanadamerã Akꞌõre Ũraa pꞌãdade jara bɨkꞌa:
ROM.15.21	‘Waide irua ooda ũrida–e pꞌanɨɨrãpa iru unudaitꞌee mãikꞌaapa waide irude ũrida–e pꞌanɨɨrãpa iru kꞌawaadaitꞌee.’ 
ROM.15.22	Mɨ mãgá tꞌɨmɨ́ wãpari perã awaraarãmaa jarateede, waide pꞌoyaa wã–e paji parã akꞌɨde, ichita wã kꞌinia baji mĩda. 
ROM.15.23	Mamĩda ɨ̃rá, waa wẽ–e perã na tode atꞌãri Cristopa ooda ũrida–ee mãikꞌaapa año chokꞌara paru mɨ wãitꞌee bada parã akꞌɨde, ɨ̃rá wãitꞌee. 
ROM.15.24	Españadee wãkꞌãri, parãmãi wiibaiitꞌee. Parãpa mɨ kꞌariparuta pɨrã, jãma panaitꞌee, pꞌasia nipapꞌeda parã tꞌãide. O–ĩa bɨ parã unuitꞌee perã, makꞌɨara pꞌoyaa taarã ba–e mĩda parã ome. 
ROM.15.25	Mamĩda wãi naaweda parã akꞌɨde, mɨ wãitꞌee Jerusalén pꞌuurudee. Pꞌaratꞌa ateeitꞌee ijãapataarã mama pꞌanɨɨrãmaa. 
ROM.15.26	Mãga ooitꞌee Macedonia eujãdepema mãikꞌaapa Acaya eujãdepema ijãapataarãpa kꞌaripa kꞌinia pꞌanadairã Jerusalendepema ijãapataarã chupɨria chitoonɨɨrã. Ma–itꞌee pꞌaratꞌa pꞌejida tee pëidaitꞌee mɨ ome. 
ROM.15.27	Judio–eerã paji mĩda, ãchi kꞌĩradoopa mãga oojida tꞌãri pia pꞌanadapꞌedaa perã. Mamĩda mãga ooda–e pada paara ãchi kꞌĩradoopa, kꞌaripadaipia pꞌanakꞌajida, judiorã kꞌaurepa ãchia Akꞌõre netꞌaa kꞌawa pꞌanadairã. Maperãpɨ ãchi netꞌaa teedaipia bɨ chi wẽe pꞌanɨɨrãmaa judiorã tꞌãide. 
ROM.15.28	Mãpai mɨa ãchi pꞌaratꞌa pꞌedapꞌedaa Jerusalendee ateepꞌeda mãikꞌaapa teepꞌeda ma chupɨria beerãmaa, mɨ wãitꞌee Españadee mãikꞌaapa ma wãrude wiibaiitꞌee parã akꞌɨitꞌee. 
ROM.15.29	Mãgá unudakꞌãri, mɨa kꞌawa bɨ parã o–ĩa pꞌanadaitꞌee, mɨa jaraitꞌee perã ne–inaa pia Cristopa oo kꞌinia bɨ ichideerãmaa.
ROM.15.30	Mamĩda, ɨ̃pemaarã, mãga paru misa, mɨa kꞌinia bɨ parãpa ɨtꞌaa tꞌɨ̃pataadamerã mɨ pari. Kꞌĩra jĩpꞌa ɨtꞌaa iidipatáatɨ Akꞌõrepa mɨ kꞌaripamerã, mɨ unukꞌãri Cristopa ooda ũridaamaa pꞌanɨɨrã ome. Tachi Waibɨa Jesucristopa kꞌinia bɨ tachi mãgá chikꞌaripa pꞌanadamerã. Mapa Akꞌõre Jaurepa Cristodeerã jõmaweda chikꞌinia pꞌanapipari. 
ROM.15.31	Maperã ɨtꞌaa tꞌɨ̃patáatɨ Tachi Akꞌõrepa mɨ baaipinaamerã Judeadepema Cristode ijãadakꞌaa beerã juade, mãɨrãpa mɨ kꞌĩra unuamaa iru pꞌanapata perã, mɨa jaratee bɨ kꞌaurepa. Ichiaba ɨtꞌaa tꞌɨ̃patáatɨ Jerusalendepema judiorã Cristode ijãapataarãpa tꞌãri o–ĩa jitadamerã ma pꞌaratꞌa mɨa ateeru teeitꞌee ãramaa. 
ROM.15.32	Mãgá ɨtꞌaa tꞌɨ̃patáatɨ mɨ parã tꞌãide o–ĩa panamerã, Akꞌõrepa mãga kꞌinia bɨ pɨrã. Jãma panakꞌãri, ɨ̃iitꞌee mãikꞌaapa pedee sia pedeeitꞌee parã ome. 
ROM.15.33	Mãga paru misa, mɨa ɨtꞌaa iidiitꞌee Akꞌõrepa parã jõma kꞌãiwee pꞌanapimerã. Amén.
ROM.16.1	Mɨa kꞌinia bɨ parãpa auteebaidamerã tachi ɨ̃pewẽra Cristo kꞌaurepa, tꞌɨ̃jarapata Febe. Irua Cencrea pꞌuurudepema ijãapataarã akꞌɨpataarã kꞌaripapari. 
ROM.16.2	Iru parã tꞌãide panakꞌãri, pia óotɨ Cristopa oopi bɨkꞌa jõmaweda ichideerãmaa. Febe kꞌaripátɨ parãmaa ne–inaa iidiru pɨrã, irua ijãapataarã chokꞌara kꞌaripadoo perã, mɨ paara.
ROM.16.3	Mɨa salude pëiru Priscilamaa mãikꞌaapa Aquilamaa. Mɨ ome ãra aukꞌa mimiapata Jesucristo–itꞌee. 
ROM.16.4	Perá piujida mɨ kꞌaripadaitꞌee. Maperã mɨa gracias jara kꞌinia bɨ ãramaa mãikꞌaapa ijãapataarã jõmaweda judio–eerã tꞌãidepemaarãpa pida.
ROM.16.5	Ichiaba salude pëiru jõmaweda ijãapataarãmaa, ãra tede ɨtꞌaa tꞌɨ̃ chepata. Salude pëiru mɨ kꞌõpꞌãyo kꞌinia, Epenetomaa. Iru awaraarã kꞌãyaara naapɨara Cristode ijãaji Ásia eujãde.
ROM.16.6	Salude pëiru Mariamaa. Pia oopari Cristopa oopi bɨkꞌa parã tꞌãide.
ROM.16.7	Salude pëiru mɨchi aukꞌaarã Andronicomaa mãikꞌaapa Juniamaa. Ãra carcelde pꞌanajida mɨ ome. Ãrapa mɨ kꞌãyaara naapɨara ijãajida. Jõmaweda Cristopa jɨrɨtꞌeradaarãpa ãra pia tꞌo pꞌanɨ, pia mimiapata perã Cristo–itꞌee.
ROM.16.8	Salude pëiru mɨ kꞌõpꞌãyo kꞌinia Ampliatomaa. Tachi ome aukꞌa ijãa bɨ Cristode.
ROM.16.9	Salude pëiru Urbanomaa. Irua tachi jõma kꞌaripapari mimia pꞌanɨ misa Cristo–itꞌee. Ichiaba salude pëiru mɨ kꞌõpꞌãyo kꞌinia, Estaquimaa.
ROM.16.10	Salude pëiru Apelemaa. Nepɨrade baaiji mĩda Cristode ijãapari perã, choopari ijãa bɨde. Ichiaba salude pëiru Aristóbulo te pidaarãmaa, ãra ichiaba Cristode ijãapata perã.
ROM.16.11	Salude pëiru mɨchi aukꞌaa Herodionmaa mãikꞌaapa Narciso tedepema ijãapataarãmaa.
ROM.16.12	Salude pëiru Trifenamaa mãikꞌaapa Trifosamaa. Ma wẽraarãpa pia oopata Cristopa oopi bɨkꞌa. Ichiaba salude pëiru mɨ ɨ̃pewẽra Cristo kꞌaurepa Persidemaa. Mɨa iru kꞌinia iru bɨ. Irua ichiaba pia oopari Cristopa oopi bɨkꞌa.
ROM.16.13	Salude pëiru Rufomaa. Akꞌõrepa iru jɨrɨtꞌeraji parã tꞌãide waibɨa papiitꞌee. Aukꞌa salude pëiru iru nawemaa. Mãgɨ́ wẽrapa mɨ akꞌɨpari mɨchi nawekꞌa.
ROM.16.14	Salude pëiru Asincritomaa, Flegonte, Hermes, Patrobas, Hermas, mãgɨɨrãmaa mãikꞌaapa apemaarã ɨ̃pemaarãmaa, ãra ome ɨtꞌaa tꞌɨ̃ chepata.
ROM.16.15	Ichiaba salude pëiru Filologomaa Julia ome, Nereamaa iru ɨ̃pewẽra ome, Olimpamaa mãikꞌaapa apemaarã ijãapataarãmaa, ãra ome ɨtꞌaa tꞌɨ̃ chepata.
ROM.16.16	Salude tee para bátɨ pãchi pitapai akꞌɨpidaitꞌee chikꞌinia pꞌanapata Cristopa kꞌinia bɨkꞌa. Nãpema ijãapataarãpa parãmaa aukꞌa salude pëiruta.
ROM.16.17	Ɨ̃pemaarã, mɨa enenee nɨ̃bɨ parã kꞌɨɨrɨchaa pꞌanadamerã, ũkꞌuru seewa jarateepata paraa perã. Mãɨrãpa awara jarateepata Tachi Akꞌõre Ũraa wãara jarateepataarãpa parãmaa jarateedapꞌedaa kꞌãyaara mãikꞌaapa ijãapataarã kꞌĩsia awara–awaraa papipata. Maperã Cristode ijãapataarã ũkꞌuru ijãa amaadaipata ãchi kꞌaurepa. Ãyaa pꞌanéetɨ mãɨrã ikꞌaawaapa. 
ROM.16.18	Mãgeerãpa oodakꞌaa Cristopa oopi bɨkꞌa. Jĩpꞌa ãchi–itꞌee aupai mimiapata. Pedee sia, iwarraa pedee jaratee pꞌanɨpa kꞌũrapata ijãapataarã, chi pia kꞌĩsia kꞌawada–e pꞌanɨɨrã. 
ROM.16.19	Jõmaarãpa jara pꞌanɨ parã Cristode pia ijãapata mãikꞌaapa pꞌanapata irua pëida eperãarãpa jarateepatakꞌa. Mãga ũrikꞌãri, mɨ o–ĩadaipari. Mãgá ne–inaa pia kꞌawaa wãkꞌãtɨ wã́tɨ. Mamĩda kꞌĩrakꞌaupai ne–inaa kꞌachia oodai. 
ROM.16.20	Parãpa ma seewa jarateepataarãpa jara pꞌanɨ ũrida–e pɨrã, Tachi Akꞌõrepa isapai pꞌoyaai Satanás, chi ãchimaa mãga oopi bɨ. Mãgá parã kꞌãiwee pꞌanadai, kꞌĩsia awara–awaraa pꞌanadai kꞌãyaara. Mɨa ɨtꞌaa iidi bɨ Tachi Waibɨa Jesupa made parã kꞌaripamerã.
ROM.16.21	Timoteopa parãmaa ichiaba salude pëiru. Ichia mɨ kꞌaripapari na mimia ome. Ichiaba salude pëiruta mɨchi aukꞌaarã Luciopa, Jasonpa mãikꞌaapa Sosipatropa.
ROM.16.22	Mɨ, Terciopa na kꞌartꞌa pꞌãmaa bɨ Pablo kꞌapꞌɨa pari. Mɨa pida Tachi Waibɨade ijãa bɨ. Mapa parãmaa ichiaba salude pëi kꞌinia bɨ.
ROM.16.23	Gayopa parãmaa ichiaba salude pëiru. Irua tai auteebaiji ichi tede mãikꞌaapa tai pia akꞌɨmaa bɨ. Mãga oopari jõma Cristode ijãapataarã ome nama chedakꞌãri. Erasto, na pꞌuurudepema pꞌaratꞌa jɨ̃aparipa ichiaba salude pëiru. Ma awara tachi ɨ̃pema Cristo kꞌaurepa, Cuartopa salude pëiru.
ROM.16.24	[Mɨ, Pablopa iidi bɨ Tachi Waibɨa Jesucristopa parã pia akꞌɨ bapariimerã.]
ROM.16.25	Ɨ̃rá ɨtꞌaa tꞌɨ̃dáma Tachi Akꞌõremaa jaradaitꞌee iruta jõmaarã kꞌãyaara waibɨara bɨ. Irua parã kꞌaripapariitꞌee Cristopa oopi kꞌinia bɨkꞌa oodamerã. Mɨa mãga jõmaarãmaa jara bɨ jarateekꞌãri Tachi Akꞌõre Ũraa Pia jara pëida. Ma ũraade jara bɨ jõmaweda Cristopa ooda eperãarã kꞌaripaitꞌee. Ma pedee Akꞌõrepa chonaarãweda kꞌawapi–e paji. 
ROM.16.26	Mamĩda Tachi Akꞌõre ichita baparipa, ma kꞌĩsia iru bada ɨ̃rá kꞌawapimaa bɨ mɨchi itꞌaideepa mãikꞌaapa awaraa jarateepataarã itꞌaideepa. Taimaa kꞌawaapiji ichia wãarata jara kꞌinia bada ichi ũraa pꞌãdade chonaarãweda, ma pedeeta jara bairã Cristopa ooitꞌee bada jõmaarã kꞌaripaitꞌee. Mãga kꞌawaapida perã taimaa, jõmaweda taipa jarateepata ũri pꞌanɨɨrãpa Cristode ijãadai mãikꞌaapa oodai irua oopi bɨkꞌa.
ROM.16.27	Tachi Akꞌõre aupaita wãara kꞌĩsia kꞌawaa bapari. Ichia Jesucristo pëiji tachi o kꞌachiadeepa kꞌaripa atamerã. ¡Mapa ichita ɨtꞌaa tꞌɨ̃dáma irumaa! Amén.
ROM.16.27	Mãgapai paji.
1CO.1.1	Mɨ, Pablo, tachi ɨ̃pema Cristo kꞌaurepa Sóstenes ome na kꞌartꞌa pꞌãruta. Tachi Akꞌõrepa kꞌinia bada perã, mɨ jɨrɨtꞌeraji Jesucristopa pëimerã ichi ũraa jarateede. 
1CO.1.2	Mɨa na kꞌartꞌa pꞌãru parã ijãapataarãmaa Corinto pꞌuurude pꞌanɨ. Parãpa Jesucristode ijãa pꞌaneedakꞌãri, Tachi Akꞌõrepa parã awara bɨji ichideerã pꞌaneedamerã. Mãga oopari jõmaweda na pꞌekꞌau eujãdepemaarã ome, Jesucristomaa ɨtꞌaa tꞌɨ̃dakꞌãri. Mãgá Tachi Poro Waibɨa Jesucristo ãra Poro Waibɨa pai ichiaba. 
1CO.1.3	Mɨa kꞌinia bɨ Tachi Akꞌõrepa mãikꞌaapa Tachi Waibɨa Jesucristopa parã pia akꞌɨ pꞌanadamerã. Mãgá kꞌãiwee pꞌanapataadaitꞌee.
1CO.1.4	Ichita Tachi Akꞌõremaa ɨtꞌaa tꞌɨ̃ bakꞌãri parã pari, mɨa jarapari: “Akꞌõre, pɨ tꞌãri pia bɨ Jesucristode ijãapataarã pia akꞌɨpari perã.”
1CO.1.5	Cristode ijãa pꞌanɨ kꞌaurepa Tachi Akꞌõrepa ne–inaa jõmaade parã Corinto pidaarã kꞌaripaji. Pia pedeepiji iru ũraa jarateedamerã. Ichiaba poro wẽsaapiji kꞌawaadamerã irua oopi kꞌinia bɨ ichide ijãapataarãmaa. 
1CO.1.6	Tachi Akꞌõrepa mãga ooda perã, parãpa waapɨara Cristode ijãajida, taipa naaweda jarateedapꞌedaa kꞌãyaara. 
1CO.1.7	Ma awara Tachi Akꞌõrepa ma jõma ooda perã parã–itꞌee, parãpa oodai ne–inaa jõmaweda iru Jaurepa oopi bɨkꞌa ichideerãmaa, Tachi Waibɨa Jesucristo cheitꞌee ewari nɨ pꞌanɨ misa. 
1CO.1.8	Tachi Akꞌõrepa parã pia akꞌɨ bapariitꞌee Cristo cherumaa, ma ewate iru kꞌaurepa parã kꞌachia wẽe pꞌanadamerã. 
1CO.1.9	Mãga ooitꞌee ichia jaradakꞌa oopari perã. Parã jɨrɨji ichi Warra Jesucristo ome araa pꞌanapataadamerã.
1CO.1.10+1CO.1.11	Ma jara aupada jõmaweda wãara mĩda, Cloe tedepemaarãpa mɨmaa kꞌawapijida parã nepɨrade para bɨ, aukꞌa kꞌĩsiada–e pꞌanadairã. Ɨ̃pemaarã, Tachi Waibɨa Jesucristopa mɨ pëida perã, ¡ũrítɨ mɨ ũraa! Tꞌãri aukꞌa pꞌanapatáatɨ, aupedeeda–ee, Cristode ijãapata perã. Óotɨ irua oopi bɨkꞌa ichideerãmaa. 
1CO.1.12	Nãga mɨmaa nepɨrɨjida. Ijãapataarã ũkꞌuruurãpa mãgapata: “Mɨ Pablo eere bɨ”; awaraarãpa: “Mɨ Apolo eere bɨ”; awaraarãpa: “Mɨ Pedro
1CO.1.13	Cristopa ichide ijãapataarãmaa mãgá awara–awaraa kꞌĩsiapikꞌaa. Mɨ, Pablo kurusode piu–e paji parã pari, pꞌekꞌau kꞌachia wẽpapiitꞌee. Parã poro choopidakꞌãri, mɨ tꞌɨ̃de poro chooda–e paji. 
1CO.1.14	Mɨ o–ĩa bɨ Tachi Akꞌõre kꞌĩrapite parãdepema Crispo mãikꞌaapa Gayo aupai poro chooda perã. 
1CO.1.15	Mãgá mɨa chokꞌara–ee poro chooda perã, parãdepema apidaapa pꞌoyaa jarada–e mɨ tꞌɨ̃de poro choopiji. 
1CO.1.16	Ichiaba Estéfanas te pidaarã poro chooji. Mãgɨɨrã awara mɨa waa kꞌirãpa–e. 
1CO.1.17	Cristopa mɨ pëi–e paji poro choode. Jĩpꞌa ichia ooda mãikꞌaapa ũraada jarateedeta pëiji. Mãgɨ́ ũraa mɨa kꞌĩsia kꞌawaa pɨkꞌa jaratee–e, ijãadamerã mɨ pedee wẽsaa jaratee bɨpa. Ma kꞌãyaara tꞌãri pia jarateepari kꞌawaadamerã Jesucristo kurusode piuji eperãarã o kꞌachiadeepa kꞌaripa ataitꞌee.
1CO.1.18	Mãgɨ́ jarateeda maarepida ũri kꞌiniada–e pꞌanɨ Cristode ijãadakꞌaa beerãpa, ãchi–itꞌee mãgɨ́ jarateepataarã pariatua pedee pꞌanadairã. Mamĩda tachi ijãapataarãpa mãgɨ́ jarateeda ũridakꞌãri, pꞌekꞌau kꞌachia oo kꞌiniada–e pꞌanapata, kꞌawa pꞌanadairã Cristopata tachi ma o kꞌachiadeepa kꞌaripa atapari. 
1CO.1.19	Mãga kꞌawa pꞌanɨ Tachi Akꞌõre Ũraa pꞌãdade jara bairã:
1CO.1.19	‘Mɨa akꞌɨpiitꞌee na pꞌekꞌau eujãdepema kꞌĩsia kꞌawaa beerãda apata wãara mãga pꞌanɨ–e, ãchia kꞌĩsia iru pꞌanɨkꞌa mɨa oopi–e pakꞌãri.’ 
1CO.1.20	Tachi Akꞌõrepa mãgɨ́ pꞌãdade nãga jara kꞌinia bɨ. Eperãarã ɨ̃rapemaarãkꞌa, poro wẽsaa pꞌanɨ jida mãikꞌaapa pedee wẽsaa pedee pꞌanɨ jida, kꞌĩsia kꞌawada–ee pɨkꞌa pꞌanɨ Tachi Akꞌõre kꞌĩrapite, iru jõmaarã kꞌãyaara kꞌĩsia kꞌawaara bapari perã. 
1CO.1.21	Tachi Akꞌõre mãga bapari perã, na pꞌekꞌau eujãdepemaarãpa iru pꞌoyaa kꞌawada–e ãchi kꞌĩsiadoopa. Maperãpɨ Tachi Akꞌõrepa Cristopa ooda eperãarã kꞌaripaitꞌee taimaa jarateepiji, ũkꞌuruurãpa kꞌĩsia pꞌanɨ mĩda tai kꞌĩsia kꞌawada–ee pꞌanɨ. Mamĩda chi ijãarutaarã taipa jarateepatade o kꞌachiadeepa uchiadaitꞌee.
1CO.1.22	Judiorãpa taipa jarateepata ũri kꞌiniada–e pꞌanɨ, akꞌɨ kꞌinia pꞌanadairã ne–inaa Tachi Akꞌõrepa ooru eperãarãpa pꞌoyaa oodakꞌaa. Jõdee judio–eerãpa ũri kꞌiniada–e pꞌanɨ, kꞌĩsia kꞌawaa bɨpa jarateedata jɨrɨ pꞌanadairã. 
1CO.1.23	Mamĩda táipata jarateepata Cristo kurusode piuda pꞌekꞌau kꞌachia wẽpapiitꞌee, judiorãpa ijãadaamaa pꞌanɨ pɨjida mãikꞌaapa judio–eerãpa ichiaba ijãa kꞌiniada–e pꞌanɨ pɨjida, tachi kꞌĩsiadeepa pariatua jarateedai jĩakꞌaapa. 
1CO.1.24	Taipa mãga jarateepata kꞌawa pꞌanadairã Tachi Akꞌõrepa jɨrɨmaa bɨ judiorã mãikꞌaapa judio–eerã paara Cristode ijãadamerã. Irude ijãadakꞌãri, kꞌawa pꞌaneepata iruata kꞌawapipari Tachi Akꞌõrepa kꞌĩsia iru bɨ mãikꞌaapa oopipari Akꞌõrepa oopi kꞌinia bɨkꞌa eperãarãmaa. 
1CO.1.25	Tachi Akꞌõrepa mãga kꞌĩsia iru baji na pꞌekꞌau eujãdepemaarãpa kꞌĩsia pꞌanɨ mĩda irua ne–inaa pariatua ooji Cristo piupikꞌãri. Tachi Akꞌõrepa Cristo peedapꞌedaarã ome pꞌoyaa–e pajida apata. Mamĩda irua mãga oopikꞌãri, akꞌɨpiji ichi wãara jõmaarã kꞌãyaara kꞌĩsia kꞌawaara bapari mãikꞌaapa akꞌɨpiji ne–inaa jõma pꞌoyaai, mãgá tachi o kꞌachiadeepa kꞌaripa atada perã.
1CO.1.26	Ɨ̃pemaarã Cristo kꞌaurepa, kꞌĩsíatɨ parã pꞌanapatapꞌedaade, Tachi Akꞌõrepa parã jɨrɨi naaweda. Parã tꞌãide Tachi Akꞌõrepa eperãarã jɨrɨkꞌãri ichide ijãadamerã, chokꞌara jɨrɨ–e paji nãgee: kꞌĩsia kꞌawaa beerã na pꞌekꞌau eujãdepemaarãpa jɨrɨpatakꞌa; pꞌaratꞌara beerã maa–e pɨrã eperãarã poro waibɨarã. 
1CO.1.27	Mãgeerã jɨrɨtꞌerai kꞌãyaara, Tachi Akꞌõrepa jɨrɨtꞌeraji eperãarã makꞌɨara kꞌĩsia kꞌawada–ee beerã, na pꞌekꞌau eujãdepema kꞌĩsia kꞌawaa beerã kꞌĩra nejasia pꞌaneedamerã ũridakꞌãri irua jarapida mãɨrãmaa. Ichiaba jɨrɨtꞌeraji eperã jĩpꞌaarã, na pꞌekꞌau eujãdepema poro waibɨarã kꞌĩra nejasia pꞌaneedamerã ũridakꞌãri irua oopi bɨ mãɨrãmaa. 
1CO.1.28	Jɨrɨtꞌeraji na pꞌekꞌau eujãdepema eperãarã chupɨria beerãda apata. Mãga ooji akꞌɨpiitꞌee pipɨara bɨ Cristode ijãaru, kꞌĩsia kꞌawaa bai kꞌãyaara, pꞌaratꞌara bai kꞌãyaara mãikꞌaapa eperã waibɨa bai kꞌãyaara. 
1CO.1.29	Mãga ooji Tachi Akꞌõrepa, apida audua pꞌananaadamerã ichi kꞌĩrapite. 
1CO.1.30	Tachi Akꞌõre jõmaarã kꞌãyaara kꞌĩsia kꞌawaara bapari perã, tachimaa kꞌawaapiji Cristopa ooda tachi kꞌaripaitꞌee atuanaadamerã. Cristopa tachi neto pɨkꞌa ataji uchiadamerã pꞌekꞌau kꞌachia jua ekꞌariipa. Mãpai irude ijãadakꞌãri, Tachi Akꞌõrepa tachi awara bɨji araa pꞌanapataadamerã iru ome. Mãgá pꞌekꞌau kꞌachia wẽe pꞌaneejida Tachi Akꞌõre kꞌĩrapite. Ma awara mãgá Cristopa tachimaa kꞌawapiji Tachi Akꞌõrepa oopi kꞌinia bɨ. 
1CO.1.31	Maperãpɨ Tachi Akꞌõre Ũraa pꞌãdade jara bɨ:
1CO.1.31	‘Eperãpa jara kꞌinia bɨ pɨrã ichiata ne–inaa kꞌawaara bɨ awaraarã kꞌãyaara, mãga jaraipia bɨ ichia kꞌawaa bairã Tachi Akꞌõrepa iru pia akꞌɨ bapari.’ 
1CO.2.1	Ɨ̃pemaarã, mɨ parãmaa wãkꞌãri, jarateeji Tachi Akꞌõrepa jara pëida; irua naaweda kꞌĩsia iru bada ooitꞌee Cristo piuda kꞌapꞌɨa. Mãga jaratee–e paji poro wẽsaa bɨpa jarateeparikꞌa maa–e pɨrã kꞌĩsia kꞌawaa bɨpa jarateeparikꞌa. 
1CO.2.2	Ma kꞌãyaara jarateeji Jesucristo kurusode piuda tachi pꞌekꞌau kꞌachia wẽpapiitꞌee. 
1CO.2.3	Mãga jaratee bɨde mɨ pꞌera baji, parãpa mɨa jararu ũri kꞌiniada–e pai jĩakꞌaapa. 
1CO.2.4	Jaratee–e paji kꞌĩsia kꞌawaa bɨpa jarateeparikꞌa, ichi pedee ijãadamerã. Mãga–e. Tachi Akꞌõre Jaurepata mɨa jarateeda parãmaa ijãapiji, ichia jõmaweda pꞌoyaapari perã. 
1CO.2.5	Akꞌõre Jaurepa mãga ooji parãpa kꞌĩsianaadamerã eperãpa jarateeda kꞌaurepa ijãa pꞌanɨ. Jĩpꞌa ijãa pꞌanɨ Tachi Akꞌõre Jaurepata ijãapida perã.
1CO.2.6	Taipa parãmaa jarateeda–e paji kꞌĩsia kꞌawaa beerãpa jarateepatakꞌa. Mamĩda mãgá jarateepata Tachi Akꞌõre pipɨara kꞌawa kꞌinia pꞌanɨɨrãmaa. Jarateedakꞌaa ijãadakꞌaa beerã kꞌĩsia kꞌawaa beerãkꞌa maa–e pɨrã ijãadakꞌaa beerã waibɨarãkꞌa. Ãchi piudakꞌãri, ãchia jarateedapꞌedaa makꞌɨara kꞌirãpadakꞌaa. 
1CO.2.7	Ãchia jarateepatakꞌa jarateedai kꞌãyaara, taipa jarateepachida Tachi Akꞌõrepa kꞌawapida taimaa; aɨ naaweda ne–inaa eperãarãmaa kꞌawapi–e pada. Kꞌawapiji ichia kꞌĩsia iru bada ooitꞌee Jesucristo kꞌapꞌɨa pari na eujã ooi naaweda. Ichiaba kꞌawapiji jõma ichia kꞌĩsia iru bɨ tachi–itꞌee, ɨtꞌari panadakꞌãri. 
1CO.2.8	Tachi Akꞌõrepa ichia kꞌĩsia iru bada kꞌawapi–e paji eperã waibɨa beerãmaa, mãgɨɨrãpa ijãada–e pada perã. Ãchia mãga kꞌawadapꞌedaa paara, Tachi Waibɨa kurusode peeda–e pakꞌaji. Kꞌawakꞌajida iru cheji Tachi Akꞌõre kꞌĩra wãree unupide na pꞌekꞌau eujãdepemaarãmaa. 
1CO.2.9	Ma awara tachia kꞌawa pꞌanɨ Tachi Akꞌõrepa mãgɨɨrãmaa kꞌawapi–e paji ichia kꞌĩsia iru bɨ ichide ijãapataarã–itꞌee, iru ũraa pꞌãdade jara bairã:
1CO.2.9	‘Tachi Akꞌõrepa nãgɨ́ ne–inaa kꞌĩsia iru bɨ teeitꞌee ichi kꞌinia iru pꞌanɨɨrãmaa: ne–inaa eperãarãpa waide unudakꞌaa; waide ũridakꞌaa; mãikꞌaapa waide kꞌĩsiadakꞌaa.’ 
1CO.2.10	Chonaarãweda Tachi Akꞌõre Ũraa pꞌãdakꞌãri, kꞌawada–e pꞌanapachida irua kꞌĩsia iru bada. Mamĩda Tachi Akꞌõre Jaurepa ne–inaa jõma kꞌawapari perã, mãgɨ́ kꞌĩsia paara tachimaa kꞌawapii.
1CO.2.11	Eperãpa ichi kꞌĩsia kꞌawapari ichi tꞌãridepai. Mãga pɨkꞌa Tachi Akꞌõre Jaurepa kꞌawapari Tachi Akꞌõre kꞌĩsia. 
1CO.2.12	Mapa tachi ijãapataarãpa Akꞌõrede ijãadakꞌaarãpa kꞌĩsiapatakꞌa kꞌĩsiadakꞌaa. Tachi Akꞌõrepa ichi Jaure pëiji tachimaa kꞌawapimerã ne–inaa jõma irua ooitꞌee bɨ tachi–itꞌee Jesucristo kꞌapꞌɨa pari. Akꞌõrepa mãga oo–e paji tachia ne–inaa pia oopata perã. Jĩpꞌa ooji tachi kꞌinia iru bapari perã. 
1CO.2.13	Maperã taipa jarateedakꞌaa tachi kꞌĩsiadoopa. Jĩpꞌa Tachi Akꞌõre Jaurepa jarateepi bɨkꞌa jarateepata. Mãga ũridakꞌãri, ijãapataarãpa kꞌawaa wãpata Tachi Akꞌõrepa kꞌĩsia iru bɨ ãchi–itꞌee, ichi Jaure ãchi ome bapari perã.
1CO.2.14	Mamĩda ijãadakꞌaa beerãpa mãga ũri kꞌiniadakꞌaa, ãchi–itꞌee tachi kꞌĩsiadoopa pariatua pedee pꞌanadairã. Ma awara ãchia Tachi Akꞌõre kꞌĩsia pꞌoyaa kꞌawadakꞌaa, Tachi Akꞌõre Jaure wẽe pꞌanapata perã. 
1CO.2.15	Tachi Akꞌõre Jaure iru pꞌanɨɨrãpa ne–inaa jõma akꞌɨdai kꞌawaadaitꞌee pia wa kꞌachia Tachi Akꞌõre kꞌĩrapite. Mãga oodai Akꞌõre Jaurepa ãra kꞌaripapari perã. Jõdee Tachi Akꞌõre Jaure wẽe beerãpa mãgá pꞌoyaa ooda–e. Ma awara ãchia pꞌoyaa kꞌawada–e pꞌanɨ Tachi Akꞌõre Jaure tachi ijãapataarã ome bapari wa mãga–e, iru Jaure wẽe pꞌanadairã. 
1CO.2.16	Tachia kꞌawa pꞌanɨ ijãadakꞌaa beerãpa Tachi Akꞌõre netꞌaa pꞌoyaa kꞌawadakꞌaa, iru Ũraa pꞌãdade jara bairã:
1CO.2.16	‘¿Kꞌaipa kꞌawaaima Tachi Akꞌõre kꞌĩsia mãikꞌaapa kꞌaipa iru ũraaima? Iruata ne–inaa jõma kꞌawapari.’ 
1CO.2.16	Mamĩda mãga–e tachi ijãapataarã ome. Tachiata kꞌawaadai Tachi Akꞌõre kꞌĩsia, iru Jaurepa tachi kꞌĩsiapipari perã Cristopa kꞌĩsia bɨkꞌa.
1CO.3.1	Ɨ̃pemaarã, kꞌirãpátɨ mɨa jaratee nipada parã ome bakꞌãri. Ara nawepa ichi warra chai ewaa tꞌodamaa chikꞌo kꞌopi–e bɨkꞌa, chikꞌo waide pꞌoyaa kꞌo–e bairã, mãga pɨkꞌa mɨa jaratee–e paji Tachi Akꞌõre Jaure taarã iru beerãmaa jarateeparikꞌa. Mãga oo–e paji parã atꞌãri pia ijãada–e pꞌanadapꞌedaa perã. 
1CO.3.2	Maperãpɨ nawepa ichi warra chai jutopiparikꞌa chikꞌo waide pꞌoyaa kꞌo–e bairã, mãga pɨkꞌa mɨa jĩpꞌa jarateepachi Cristo piuda eperãarãpa pꞌekꞌau kꞌachia oopata wẽpapiitꞌee. Jaratee–e paji jõma irua kꞌĩsia iru bɨ tachi–itꞌee, kꞌawa bada perã parãpa waide mãga pꞌoyaa kꞌawada–e pai. 
1CO.3.3	Mãga pꞌanɨ pãchia oo kꞌiniata oo pꞌanadairã, Tachi Akꞌõre Jaurepa oopi kꞌinia bɨ ooda–ee. Iru Jaurepa jarateepi bɨkꞌa oodai kꞌãyaara, aupedeepata, Tachi Akꞌõrepa jarateepataarã pëida audú kꞌɨ̃a pꞌanadairã. 
1CO.3.4	¿Jara pꞌanɨ–ekꞌã: “Mɨ Pablo eere bɨ” maa–e pɨrã “Mɨ Apolo eere bɨ”? ¡Parã ijãadakꞌaarã́kꞌapɨ kꞌĩsia pꞌanɨ!
1CO.3.5	Mɨ, Pablo Apolo ome eperãarã poro waibɨarã–epɨ; jĩpꞌa Tachi Akꞌõre mimia oopataarã, parãmaa jarateedapꞌedaa Cristode ijãadamerã. Taipa Cristopa oopidakꞌa jarateejida. 
1CO.3.6	Eperãpa ichi eujãde ne–uuparikꞌa, mɨa naapɨara parãmaa jaranaji Cristopa ooda eperãarã kꞌaripaitꞌee. Mãpai ne–uu akꞌɨparipa ooparikꞌa, Apolopa waapɨara jarateepachi kꞌawaadamerã Tachi Akꞌõrepa parãmaa oopi kꞌinia bɨ. Mamĩda Tachi Akꞌõrepa ne–uu jõmaata waripiparikꞌa, iruata taipa jarateedapꞌedaa parãmaa ijãapiji. 
1CO.3.7	Ne–uuparipa mãikꞌaapa ne–uu akꞌɨparipa ma ne–uuda pꞌoyaa waripidakꞌaa. Maperã ma ne–uuda waripipari ãra kꞌãyaara waibɨara bɨ. Mãga pɨkꞌa Tachi Akꞌõre waibɨara bɨ tai jarateepataarã kꞌãyaara, irua aupaita eperãarãmaa ijãapipari perã. 
1CO.3.8	Ma ne–uupari ma ne–uu akꞌɨpari ome aukꞌa mimiapachida chaumerã. Mãga pɨkꞌa tai mimiapataarãpa aukꞌa jarateepata eperãarãpa Tachi Akꞌõrede ijãadamerã. Mamĩda Tachi Akꞌõrepa tai chaachaa pꞌaaitꞌee ichia kꞌinia bɨkꞌa, taipa oodapꞌedaa pari. 
1CO.3.9	Tai ma mimiapataarã́kꞌata pꞌanɨ. Jõdee parã ma ne–uudákꞌata pꞌanɨ. Mamĩda Tachi Akꞌõreta ma eujã chipari. Parã ijãapataarã ichiaba te choma pɨkꞌa bɨ; te Tachi Akꞌõrepa oopimaa bɨ ichi mimiapataarãmaa. 
1CO.3.10	Tachi Akꞌõrepa kꞌinia bada perã, mɨ pëiji ma te choma ewaa oomerã. Maapꞌeda awaraarã mɨ tꞌẽe chejida ne–inaa awaraa parãmaa jarateede. Mamĩda pia jarateedaipia bɨ. 
1CO.3.11	Mɨa mãga jara bɨ Tachi Akꞌõrépata ichi Warra Jesucristo bɨda perã ma te choma te basakꞌa bamerã. Irua aupaita tachi o kꞌachiadeepa kꞌaripa atai. Mapa apidaapa awaraa basa jɨrɨdaikꞌaraa bɨ. 
1CO.3.12	Ma basade te oodai nãgɨ́ netꞌaa pi–ia bɨdee: nẽedee, pꞌaratꞌadee, wa mãu pi–iadee. Maa–e pɨrã ma te oodai pakꞌurudee, pꞌũajara pꞌoo bɨdee wa siadee.
1CO.3.13	Mamĩda Akꞌõre ewari waibɨa ewate irua ma te oopataarãpa oodapꞌedaa akꞌɨitꞌee mãikꞌaapa jaraitꞌee pia wa kꞌachia. Pia jaraitꞌeera, irua taipa oodapꞌedaa chaa mãikꞌaapa jarateedapꞌedaa chaa akꞌɨitꞌee. Ma ewate ma ne–inaa jõmaweda tꞌɨpɨtaude wãyaaitꞌee. 
1CO.3.14	Cristopa taimaa oopida mãikꞌaapa jarateepida paa–e paitꞌee. Chooitꞌee. Tachi Akꞌõrepa mãgɨ́ pia akꞌɨitꞌee mãikꞌaapa mãgɨ́ pari teeitꞌee ichia kꞌĩsia iru bɨ teeitꞌee Cristopa oopidakꞌa oodapꞌedaarãmaa. 
1CO.3.15	Mamĩda eperãarãpa ãchi kꞌĩsiadoopa oodapꞌedaa maa–e pɨrã jarateedapꞌedaa jõma paaitꞌee wẽparumaa. Mamĩda netꞌaa ẽtꞌa atadakꞌa tꞌɨpɨtaudeepa, ma jarateepari atua–e paitꞌee. Jĩpꞌa beeitꞌee Tachi Akꞌõre ome. Mamĩda Akꞌõrepa ne–inaa teeitꞌee pada ichimaa wẽe baitꞌee.
1CO.3.16	Tachi Akꞌõre ichi te waibɨade baparikꞌa, ichi Jaure bapari parã ome. Maperã parã iru tékꞌapɨ pꞌanɨ. 
1CO.3.17	Maperã apidaapa parãmaa ijãa amaapiruta pɨrã Cristode maa–e pɨrã oo amaapiruta pɨrã Cristopa parãmaa oopi kꞌinia bɨ, Tachi Akꞌõrepa mãgɨ́ kꞌachia ooitꞌee. Mãga ooitꞌee, parã jɨrɨtꞌera atada perã ichi–itꞌee, ichi te waibɨakꞌa pꞌanadamerã.
1CO.3.18	Pãchi itu kꞌũrapináatɨ. Parãdepema apidaapa kꞌĩsiadaikꞌaraa bɨ ãchi kꞌĩsia kꞌawaa pꞌanɨ na pꞌekꞌau eujãdepema kꞌĩsia kꞌawaa beerãkꞌa. Ma kꞌãyaara kꞌĩsia kꞌawa–ee pɨkꞌa pꞌanadaipia bɨ na eujãdepemaarã kꞌĩrapite, Tachi Akꞌõrepa ichi kꞌĩsia parãmaa kꞌawapimerã. 
1CO.3.19	Na pꞌekꞌau eujãdepema kꞌĩsia kꞌawaa beerãpa jaradakꞌãri ãchia ne–inaa kꞌawa pꞌanɨ, Tachi Akꞌõre–itꞌee ãchi kꞌĩsiadoopa pariatua pedeepata. Tachia mãga kꞌawa pꞌanɨ iru Ũraa pꞌãdade jara bairã:
1CO.3.19	‘Tachi Akꞌõrepa kꞌawa bɨ na pꞌekꞌau eujãdepema kꞌĩsia kꞌawaa beerãpa kꞌĩsia iru pꞌanɨ chĩara kꞌũradaitꞌee.’ 
1CO.3.20	Ichiaba iru Ũraa pꞌãdade jara bɨ:
1CO.3.20	‘Na pꞌekꞌau eujãdepema kꞌĩsia kꞌawaa beerãpa jõmaweda kꞌawa pꞌanɨ choo–e paitꞌee.’ 
1CO.3.21	Tachi Akꞌõrepa mãga jara bairã, apida audua pꞌanadaikꞌaraa bɨ kꞌĩsia pꞌanadairã ãchi eerepema jarateeparita pipɨara bɨ apemaarã jarateepataarã kꞌãyaara. Jõmaarãpa parã aukꞌa kꞌaripapata, ma–itꞌee Akꞌõrepa ãra pëida perã parãmaa. 
1CO.3.22	Irua mɨ, Pablo, Apolo mãikꞌaapa Pedro pëiji taipa Cristopa ooda jarateedamerã. Mãga ooji parã awaraa Cristode ijãapataarã ome pipɨara pꞌanapataadamerã Cristopa kꞌinia bɨkꞌa. Tachi Akꞌõrepa na pꞌekꞌau eujã ooji tachi aɨde pꞌanapataadamerã. Tachi o kꞌachiadeepa kꞌaripa ataji ɨtꞌaa wãdamerã jai–idaadakꞌãri mãikꞌaapa pipɨara pꞌanapataadamerã na eujãde pꞌanɨ misa. 
1CO.3.23	Ma jõma ooji tachi–itꞌee, tachi Cristodeerã perã mãikꞌaapa Cristo iru Warra perã.
1CO.4.1	Parãpa tai Cristo–itꞌee mimiapataarãkꞌa iru pꞌanadaipia bɨ, iruata tai jarateede pëida perã Tachi Akꞌõrepa kꞌĩsia iru bada; ne–inaa eperãarãmaa naaweda jara–e pada. 
1CO.4.2	Irua tai mãgá pëida perã, chokꞌekꞌee pꞌanadaipia bɨ. 
1CO.4.3	Parã maa–e pɨrã awaraarãpa mɨa ooda mãikꞌaapa jarateeda akꞌɨ kꞌinia pꞌanɨ pɨrã kꞌawaadaitꞌee pia wa kꞌachia, akꞌɨdaipia bɨ. Mɨa pꞌua–e bɨ. Mamĩda mɨchia pida mɨa ooda mãgá akꞌɨ–e bɨ. 
1CO.4.4	Cristopa jarateepidakꞌa parã tꞌãide jarateepachi perã, kꞌĩsia pꞌua–e bɨ Tachi Akꞌõre kꞌĩrapite. Mãga jarakꞌãri, jara kꞌinia–e mɨa maarepida ne–inaa kꞌachia ookꞌaa. Tachi Waibɨapata mɨa oopata akꞌɨitꞌee mãikꞌaapa jaraitꞌee pia wa kꞌachia. 
1CO.4.5	Mãgá mɨa ooda Cristopata akꞌɨitꞌee perã, ¿sãapꞌeda taipa oopata akꞌɨ kꞌinia pꞌanɨma parãpa, Cristo cheitꞌee ewate pai naaweda? Ma ewate ichiata kꞌawapiitꞌee ne–inaa jõma eperãarãpa waide kꞌawada–e pꞌanɨ; ne–inaa eperãarãpa ãchi tꞌãridepai kꞌĩsia pꞌanadapꞌedaa paara, na pꞌekꞌau eujãde nipadakꞌãri. Maapꞌeda ne–inaa pia oodapꞌedaa pari teeitꞌee ichia kꞌĩsia iru bɨ.
1CO.4.6	Ɨ̃pemaarã Cristo kꞌaurepa, ma jara aupadade kꞌĩsiadakꞌãri, kꞌawa pꞌanɨ mɨ Apolo ome akꞌɨdaipia bɨ Tachi Akꞌõre Ũraa pꞌãdade jara bɨkꞌa, pãchi kꞌĩradoopa akꞌɨdai kꞌãyaara. Mɨa mãga jara bɨ parãpa pedee audua pedeenaadamerã pãchi jarateepari ãpɨte, pedee kꞌachia pedee pꞌanɨ misa awaraarã jarateepari ãpɨte. 
1CO.4.7	¿Kꞌaipa parã bɨjima chĩara akꞌɨpataarã? Tachi Akꞌõrépata parã kꞌĩsia kꞌawaapipari mãikꞌaapa ne–inaa oo kꞌawaapipari. Pãchi kꞌĩradoopa mãga oodakꞌaa. Mãga bɨta, ¿sãapꞌeda audua pedeepatama?
1CO.4.8	Parã audua pꞌanadaikꞌaraa bɨ. Mamĩda mãgá pꞌanɨ. Mɨ–itꞌee parã pꞌaratꞌara beerã́kꞌata pꞌanɨ, ne–inaa jõma iru pꞌanadairã; maarepida faltada–ee. Ma awara nãgaweda reyrã́kꞌata pꞌanɨ Cristo ome. Mapa iru jarateepataarãpa jarateeruta waa ũri kꞌiniadakꞌaa. ¡Taawa reyrãkꞌa pꞌanakꞌajida, tai jida mãga pꞌanadaitꞌee aukꞌa! 
1CO.4.9	Mamĩda mãga–e. Mɨ–itꞌee Tachi Akꞌõrepa tai, ichia jɨrɨtꞌeradaarã, ekꞌariara papiji. Eperãarãpa awaraarã peedaitꞌee pꞌanɨkꞌa jõmaarã taide, mãga pɨkꞌa pꞌanɨ tai. Jõmaarãpa akꞌɨ kꞌinia pꞌanapata jãgɨ́ eperãarã miapiruta. Mãga pɨkꞌa na pꞌekꞌau eujãdepema jõmaarãpa tai chupɨria jõnɨ akꞌɨpata, angeleerãpa paara. 
1CO.4.10	Tai kꞌĩra kꞌawa–ee pɨkꞌa pꞌanɨ, Cristo–itꞌee mimiapata perã. Jõdee parã kꞌĩsia kꞌawaara pɨkꞌa pꞌanɨ Cristode ijãa pꞌanɨda apata perã. Taipa makꞌɨara kꞌawada–e pꞌanɨ Tachi Akꞌõrepa kꞌĩsia iru bɨ, tai kꞌĩsiadoopa kꞌĩsia pꞌanadairã. Mamĩda parãpa jõmaweda kꞌawa pꞌanɨda apata. Jõmaarãpa parã kꞌinia iru pꞌanɨ, tꞌãri pia pꞌanadairã. Jõdee tai kꞌĩra unuamaa iru pꞌanɨ, jõmaarã ekꞌariara pꞌanadairã. 
1CO.4.11	Taipa Tachi Akꞌõre Ũraa jaratee pꞌaneedakꞌãriipa, mata atꞌãri jarra oopata mãikꞌaapa opisia choopata; pꞌaru sore jɨ̃pata. Ma awara ijãadakꞌaa beerãpa tai pꞌua oopata. Te jida wẽe pꞌanɨ, awara ãi jarateede nipapata perã. 
1CO.4.12	Tachi juadoopa mimiapata, ɨ̃ida–ee. Awaraarãpa taimaa ikꞌachia jaradakꞌãri, chõo jɨrɨdakꞌaa. Jĩpꞌa Tachi Akꞌõremaa ɨtꞌaa tꞌɨ̃pata ãchi pari. Tai jɨrɨdakꞌãri miapidaitꞌee, taipa choopata. 
1CO.4.13	Tai ãpɨte pedee kꞌachia jaradakꞌãri, ãchimaa tꞌãri pia pedeepata. Mamĩda tai kꞌĩra unuamaa iru pꞌanapata. Ãchi–itꞌee tai ne–inaa mikꞌiakꞌa pꞌanɨ. Mãgá tai iru pꞌanajida. Mata atꞌãri mãgá iru pꞌanɨ.
1CO.4.14	Ma etꞌewa jarada pꞌã–e paji parã kꞌĩra nejasiapiitꞌee. Ũraaitꞌeeta pꞌãji akꞌõrepa ichi warra kꞌinia iru bɨ ũraaparikꞌa. 
1CO.4.15	Mɨa mãga jara bɨ mɨ–itꞌee parã mɨ warrarãkꞌa pꞌanadairã. Jarateepataarã chokꞌaraarãpa jarateedai Cristopa parãmaa oopi kꞌinia bɨ. Mamĩda mɨa naapɨara jarateenaji Cristo parã pari piuda. Mãgá irude ijãajida. Maperãpɨ mɨ parã akꞌõrekꞌa bɨ. 
1CO.4.16	Maperã oodaipia bɨ mɨa oo bɨkꞌa.
1CO.4.17	Mapa Timoteo pëiru parã kꞌaripanamerã. Iru mɨ warra kꞌiniakꞌa ichiaba, mɨa naapɨara jarateeda perã Cristo iru pari piuda. Irua oopari Cristopa oopi bɨkꞌa. Mapa iru parãmaa pëiru, kꞌirãpapimerã mɨ sãga bapari Cristo jua ekꞌari. Mɨa oopari Cristopa oopi bɨkꞌa mãikꞌaapa ijãapataarã para bee chaa jarateepari jõmaarãpa mãga oodamerã.
1CO.4.18	Parãdepema ũkꞌuru audua pꞌanɨ kꞌĩsia pꞌanadairã mɨ waa parãmaa wã–e. Mamĩda mãga–e. 
1CO.4.19	Akꞌõrepa kꞌinia bɨ pɨrã, makꞌɨara taarã–e jãmaa wãitꞌee. Pakꞌãri, mɨa kꞌawaaitꞌee mãgɨ́ audua beerãpa jara jõnɨ. Mamĩda ma kꞌãyaara waapɨara mɨa nãga kꞌawa kꞌinia bɨ. ¿Ãchia oo pꞌanɨkꞌã wa ooda–e pꞌanɨ Cristopa oopi bɨkꞌa? 
1CO.4.20	Parãpa kꞌawadaipia bɨ Cristode ijãa pꞌanɨda apataarãpa oodaipia bɨ irua oopi bɨkꞌa. Mãga oodakꞌãri, akꞌɨpipata pedeepapai ijãa kꞌiniada–e. Jĩpꞌa pꞌana kꞌinia pꞌanapata Cristo jua ekꞌari. 
1CO.4.21	Mɨ parãmaa wãkꞌãri, ¿kꞌãata kꞌinia pꞌanɨma; ɨtrɨamerã wa pedee sia pedeemerã?
1CO.5.1	Ɨ̃rá mɨa jaraitꞌee mɨmaa nepɨrɨdapꞌedaa. Parã tꞌãide abaapa ichi nawekꞌaa chi wẽrakꞌa iru bɨ. ¡Ijãadakꞌaa beerãpa pida mãgee kꞌachia oodakꞌaa! 
1CO.5.2	Mamĩda parã atꞌãri audua pꞌanɨ, kꞌĩsia pꞌanadairã Tachi Akꞌõre Jaurepa oopi bɨkꞌa oo pꞌanɨ. Audua pꞌanadai kꞌãyaara, kꞌĩsia pꞌua pꞌanadaipia bɨ mãgɨ́ kꞌachia oomaa bairã parã ijãapataarã tꞌãide. Ma eperã pãchi ikꞌaawaapa ãyaa pëidaipia bɨ. 
1CO.5.3	Mɨ parã ome ba–e paitꞌee mĩda, mɨ kꞌĩsia parã ome baitꞌee. Tachi Waibɨa Jesupa mɨmaa kꞌawapiji kꞌãata oodaipia bɨ ma eperã ome. 
1CO.5.4	Mapa mɨ kꞌĩsia aupai baitꞌee mĩda parã ome, irua aukꞌa mãga kꞌawapiitꞌee parãmaa chipꞌedaidakꞌãri irumaa ɨtꞌaa tꞌɨ̃daitꞌee. 
1CO.5.5	Jõma ijãapataarã see nɨ̃bakꞌãri, ma eperã pãchimãiipa ãyaa wãpítɨ, Satanapa iru kꞌapꞌɨa kꞌachia ooyaa bɨ miapimerã maa–e pɨrã piupimerã. Mãgá Tachi Akꞌõrepa iru jaure ɨtꞌaa ateei Tachi Waibɨa Jesús cheitꞌee ewate.
1CO.5.6	Audua pꞌanadaikꞌaraa bɨ ma kꞌachia oomaa bɨ misa parã tꞌãide. Jõmaarãpa nãgɨ́ pedee kꞌawa pꞌanɨ: “Levadura ma–ãriipa pan masa jõmaweda waridaipari.” 
1CO.5.7	Tai judiorãpa Pascua fiesta oodai naaweda, levadura jõmaweda iru pꞌanɨ tai tede batꞌakꞌoopata, ma fiestade pan levadura wẽe kꞌodaitꞌee. Mãga pɨkꞌa parãpa pꞌekꞌau kꞌachia jõmaweda unu pꞌanɨ parã tꞌãide oo amaadaipia bɨ, kꞌachia wẽe pꞌanadaitꞌee Tachi Akꞌõrepa kꞌinia bɨkꞌa. Wãara parã pꞌekꞌau kꞌachia wẽe pꞌanɨ Tachi Akꞌõre kꞌĩrapite, Cristo piuda perã pãchia pꞌekꞌau kꞌachia oopata wẽpapiitꞌee. Pascua fiestadepema oveja chakꞌekꞌa bɨ piuji Tachi Akꞌõrepa tachi miapinaamerã tachia pꞌekꞌau kꞌachia oopata kꞌaurepa. 
1CO.5.8	Cristo mãgá piuda perã, pꞌanadáma irua oopi bɨkꞌa. Apidaapa kꞌachia oodaikꞌaraa bɨ Cristode ijãadai naaweda oopatapꞌedaakꞌa. Ma kꞌãyaara kꞌĩra jĩpꞌa pꞌanapataadaipia bɨ mãikꞌaapa wãarata jarapataadaipia bɨ.
1CO.5.9	Mɨa naaweda kꞌartꞌa pꞌãdade jaraji kꞌõpꞌãyo meraanaadamerã wẽraarã maa–e pɨrã ɨmɨkꞌĩraarã pariatua pꞌekꞌau ooyaa beerã ome. 
1CO.5.10	Mãga jarakꞌãri, jara kꞌinia–e baji ãyaa pꞌaneedamerã nãgee ijãadakꞌaa beerã ikꞌaawaapa: pariatua pꞌekꞌau oopataarã; pꞌaratꞌa waapɨara iru pꞌana kꞌinia pꞌanɨɨrã; nechɨapataarã maa–e pɨrã awaraa akꞌõre waibɨa apatade ijãapataarã. Mãgeerã ikꞌaawaapa ãyaa pꞌaneedapꞌedaa paara, ichita uchiadaitꞌee paji na pꞌekꞌau eujãdeepa. 
1CO.5.11	Nãgɨ́ pꞌãrupa mɨa jaraitꞌee kꞌãata jara kꞌinia baji apema kꞌartꞌade. Kꞌõpꞌãyo meraanáatɨ ijãapataarãda apata mĩda, nãga oopataarã ome: pariatua pꞌekꞌau ooyaa beerã; pꞌaratꞌa waapɨara iru pꞌana kꞌinia pꞌanɨɨrã; awaraa akꞌõre waibɨa apatamaa ɨtꞌaa tꞌɨ̃pataarã; awaraarã ãpɨte ikꞌachia jarapataarã; itꞌua toyaa beerã maa–e pɨrã nechɨapataarã ome. Mãgeerãmaa pꞌasianáatɨ mãikꞌaapa pãchimaa chepináatɨ. Nekꞌode paara tꞌĩudaikꞌaraa bɨ mãgeerã ome. 
1CO.5.12+1CO.5.13	Mãga jara bɨ Tachi Akꞌõrepa tachi bɨ–e pada perã ijãadakꞌaa beerãpa oo pꞌanɨ akꞌɨdamerã. Ichiata mãɨrãpa oopatapꞌedaa akꞌɨitꞌee mãikꞌaapa ãchi miapiitꞌee. Mamĩda tachia akꞌɨdaipia bɨ awaraarãpa oo pꞌanɨ tachi ijãapataarã tꞌãide, ijãadakꞌaa beerãkꞌa pꞌanaruta pɨrã. Maperãpɨ parãpa chi kꞌachia ooyaa beerã ãyaa wãpidaipia bɨ pãchi ikꞌaawaapa, Tachi Akꞌõre Ũraa pꞌãdade jara bɨkꞌa:
1CO.5.12+1CO.5.13	‘Jëretꞌáatɨ chi kꞌachia ooyaa beerã pãchi ikꞌaawaapa.’ 
1CO.6.1	Ɨ̃rá mɨa jaraitꞌee kꞌãata oodaipia bɨ parã nepɨrade pꞌanadakꞌãri. Parãdepema nepɨra iru bakꞌãri awaraa ijãapari ome, ijãadakꞌaa beerã charraarãmaa wãikꞌaraa bɨ. Ma kꞌãyaara ijãapataarãmaa wãipia bɨ. 
1CO.6.2	¿Parãpa kꞌawada–e pꞌanɨkꞌã tachi Cristo ome araa pꞌanɨɨrãpa iru pari akꞌɨdaitꞌee ijãadakꞌaa beerãpa ne–inaa oopatapꞌedaa jaradaitꞌee pia wa kꞌachia? Mãga bɨta, ¿sãapꞌeda pꞌoyaa akꞌɨda–ema ijãapataarã nepɨra makꞌɨara waibɨa–e bɨta parã tꞌãide? 
1CO.6.3	¿Kꞌawada–e pꞌanɨkꞌã tachia ichiaba angeleerã akꞌɨdaitꞌee? Mãga pɨrã, ¡ɨ̃rapema nepɨra pãchi pitapai akꞌɨdai! 
1CO.6.4	Mãgá parã awaraa ijãapataarã ome nepɨrade baaidakꞌãri, charraarã ijãadakꞌaa beerãmaa wãdai kꞌãyaara, wãdaipia bɨ charraarã ijãapataarãmaa. 
1CO.6.5+1CO.6.6	Nãgɨ́ jararupa parã kꞌĩra nejasiapi kꞌinia bɨ. ¿Pia bɨkꞌã chõopikꞌa para baitꞌee pãchi pitapai, ma awara mãgee charraarã kꞌĩrapite wãdaitꞌee? ¿Apida parãdepemapa ijãapataarã nepɨra pꞌoyaa akꞌɨda–ekꞌã?
1CO.6.7	¡Parã mãgá chõo pɨkꞌa para bairã, kꞌachia oomaa pꞌanɨ! Ma kꞌãyaara piara bakꞌaji awaraarãpa parã nepɨrade baaipidamerã. Maa–e pɨrã piara bakꞌaji awaraarãpa parã kꞌũradamerã. 
1CO.6.8	Mamĩda mãga–e. ¡Parã́pata nepɨra jɨrɨpata awaraarã ome mãikꞌaapa awaraarã kꞌũrapata, parã ɨ̃pemaarã mĩda Cristo kꞌaurepa!
1CO.6.9	¿Parãpa kꞌawada–e pꞌanɨkꞌã kꞌachia oopataarã wãda–e paitꞌee Akꞌõre eujãdee ichideerã ome? Kꞌĩrakꞌaupai ijãadakꞌaa beerãkꞌa pꞌanadai, nãgeerã wãdakꞌaa perã Tachi Akꞌõre eujãdee: prostitutaarã; ɨtꞌaa tꞌɨ̃pataarã awaraa akꞌõre waibɨa apatamaa; miakꞌãi pꞌanɨɨrã awaraarã ome kꞌãipataarã; ɨmɨkꞌĩraarã awaraa ɨmɨkꞌĩraarã ome kꞌãipataarã, ɨmɨkꞌĩra wẽra ome kꞌãi bɨkꞌa; 
1CO.6.10	nechɨapataarã; pꞌaratꞌa waapɨara iru pꞌana kꞌinia pꞌanɨɨrã; itꞌua toyaa beerã; ikꞌachia jarapataarã awaraarã ãpɨte maa–e pɨrã kꞌũrayaa beerã awaraarã netꞌaa atadaitꞌee. 
1CO.6.11	Ijãadai naaweda, parã ũkꞌuru mãgá pꞌanapachida. Mamĩda Tachi Waibɨa Jesucristode ijãadakꞌãri, iru piuda kꞌaurepa Tachi Akꞌõrepa wẽpapiji parãpa pꞌekꞌau kꞌachia oopatapꞌedaa. Ichiaba parã awara bɨji ichi–itꞌee, ichi Jaure pëikꞌãri parã ome bapariimerã mãikꞌaapa oopimerã Cristopa oopi kꞌinia bɨkꞌa. Mãga ooji parã ichi kꞌĩrapite pꞌekꞌau kꞌachia wẽe pꞌanadamerã.
1CO.6.12	Eperãarãpa jarapata: “Ne–inaa jõma ooi mɨchia oo kꞌinia bɨkꞌa.” Mamĩda ma ne–inaa kꞌachia bɨ pɨrã, maarepida mɨ kꞌaripa–e paitꞌee. Ne–inaa jõma ooi. Mamĩda mãga oo kꞌinia bɨ kꞌaurepa mɨa oo–e pɨrã Cristopa oopi bɨkꞌa, ma ne–inaa jua ekꞌari bapariitꞌee, Cristo jua ekꞌari bai kꞌãyaara. 
1CO.6.13	Ichiaba jarapata: “Chikꞌo iru pꞌanɨ kꞌodaitꞌee mãikꞌaapa bi iru pꞌanɨ ma chikꞌo aɨde banamerã.” Mamĩda na ewari Tachi Akꞌõrepa ma omee weda jõpiitꞌee. Wãara Tachi Akꞌõrepa bi ooji chikꞌo aɨde banamerã. Mamĩda tachi kꞌapꞌɨa oo–e paji pariatua pꞌekꞌau oodamerã. Jĩpꞌa ooji ichi Jaure ma kꞌapꞌɨade bapariimerã mãikꞌaapa tachia oodamerã Cristopa oopi bɨkꞌa. 
1CO.6.14	Maperãpɨ Tachi Akꞌõrepa tachi kꞌapꞌɨa jõpi–e paitꞌee. Ma kꞌãyaara ichi ewari waibɨa ewate tachi kꞌapꞌɨa chokꞌai pꞌirabaipiitꞌee Jesucristo kꞌapꞌɨa pꞌirabaipidakꞌa. Mãgá ooi jõmaarã kꞌãyaara waibɨara bapari perã.
1CO.6.15	¿Parãpa kꞌawada–e pꞌanɨkꞌã tachi ijãapataarã araa pꞌaneepata Cristo ome irude ijãadakꞌãri? Tachi Akꞌõrepa tachi kꞌapꞌɨa ooji ichi Jaure aɨde bapariimerã. Mapa tachi kꞌapꞌɨa araa pꞌanapidaikꞌaraa bɨ prostitutaarã ome. 
1CO.6.16	¿Kꞌawada–e pꞌanɨkꞌã eperã araa paru pɨrã prostituta ome, mãgɨ́ wẽra ome eperã apai pɨkꞌa paru? Mãga kꞌawa pꞌanɨ Tachi Akꞌõre Ũraa pꞌãdade jara bairã:
1CO.6.16	‘Mãgá eperã omee weda eperã apai pɨkꞌa pꞌaneedaitꞌee.’ 
1CO.6.17	Jõdee eperã Cristode ijãakꞌãri, araa beepari iru ome mãikꞌaapa ma eperã jaure apai pɨkꞌa beepari Tachi Akꞌõre Jaure ome. Tꞌãri a–ba pꞌanapata.
1CO.6.18	Maperãpɨ pꞌekꞌau oonáatɨ awaraarã ome. Eperãpa awaraa pꞌekꞌau kꞌachia ookꞌãri, ichi kꞌapꞌɨa araa bapikꞌaa awaraa eperã kꞌapꞌɨa ome. Mamĩda awaraa ome pꞌekꞌau ookꞌãri, ichi kꞌapꞌɨa kꞌachiade baaipipari, ichi kꞌapꞌɨa araa bɨ Cristo ome bɨpari perã awaraa eperã jua ekꞌari, Cristo jua ekꞌari bɨi kꞌãyaara. 
1CO.6.19	¿Kꞌawada–e pꞌanɨkꞌã Cristode ijãadakꞌãriipa Akꞌõre Jaure tachi kꞌapꞌɨade bapari, Tachi Akꞌõre ichi te waibɨade baparikꞌa? Mapa Tachi Akꞌõreta tachi kꞌapꞌɨa chipari. 
1CO.6.20	Iruata tachi neto pɨkꞌa ataji ichi Warra apai iru bada pëikꞌãri piumerã tachi pari. Mapa parã ichideerã perã, kꞌachia oo amáatɨ. Mãgá ooruta pɨrã, akꞌɨpidai wãara oo kꞌinia pꞌanɨ irua oopi bɨkꞌa.
1CO.7.1	Ɨ̃rá mɨa pꞌanautꞌee parãpa kꞌartꞌa pꞌãdapꞌedaade iidi pëidapꞌedaa. Naapɨara iidijida chisãgɨta pipɨara bɨ ijãapari–itꞌee, miakꞌãiitꞌee maa–e pɨrã tuu baitꞌee. Mɨ–itꞌee piara bɨ tuu baitꞌee. 
1CO.7.2	Mamĩda ɨmɨkꞌĩra tuu bakꞌãri, wẽraarã ome pariatua pꞌekꞌau oo nipai. Maperã ɨmɨkꞌĩrapa ichi wẽra iru baipia bɨ; wẽrapa pida ichi ɨmɨkꞌĩra iru baipia bɨ. 
1CO.7.3	Ɨmɨkꞌĩrapa ichi kꞌapꞌɨa wãakꞌaikꞌaraa bɨ chi wẽramaa; wẽrapa pida ichiaba ichi kꞌapꞌɨa wãakꞌaikꞌaraa bɨ chi ɨmɨkꞌĩramaa. 
1CO.7.4	Mãgá pꞌanapataadaipia bɨ wẽra kꞌapꞌɨa chi ɨmɨkꞌĩra–itꞌee perã mãikꞌaapa ɨmɨkꞌĩra kꞌapꞌɨa chi wẽra–itꞌee perã. 
1CO.7.5	Jĩpꞌa Tachi Akꞌõremaa ɨtꞌaa tꞌɨ̃ kꞌiniapa pedeeteeruta pɨrã, ma ewate araa kꞌãida–e paitꞌee. Mãga pꞌanadakꞌãri, ãra kꞌapꞌɨa wãakꞌadai. Mamĩda aɨ tꞌẽepai waya kꞌãidaipia bɨ, Satanapa kꞌachia oopiamaapa awaraa ome, pꞌoyaa chooda–e pꞌanadairã.
1CO.7.6	Mɨa mãga kꞌĩsia bɨ. Pãchia jɨrɨdaipia bɨ Tachi Akꞌõrepa oopi kꞌinia bɨ parãmaa. 
1CO.7.7	Mɨ–itꞌee pipɨara bakꞌaji jõmaweda mɨkꞌa pꞌanadamerã. Mamĩda kꞌawa bɨ Tachi Akꞌõrepa kꞌaripai ijãapari chaa kꞌawaamerã miakꞌãipia bɨ wa mãga–e.
1CO.7.8	Mɨa ũraaitꞌee ɨmɨkꞌĩra tuu beerãmaa, wẽra tuu beerãmaa mãikꞌaapa pꞌẽtrãa tuu beerãmaa mɨkꞌa pꞌanadamerã. 
1CO.7.9	Mamĩda miakꞌãi kꞌinia pꞌanɨ pɨrã, miakꞌã́itɨ, pꞌekꞌau oo kꞌinia pꞌanadai kꞌãyaara.
1CO.7.10+1CO.7.11	Ichiaba Tachi Waibɨapa jarapi bɨkꞌa mɨa jara bɨ: wẽrapa ichi ɨmɨkꞌĩra amaaikꞌaraa bɨ. Aukꞌa ɨmɨkꞌĩrapa ichi wẽra amaaikꞌaraa bɨ. Mamĩda mãga ooruta pɨrã, miakꞌãidaikꞌaraa bɨ awaraarã ome. Ma kꞌãyaara waya araa padaipia bɨ ãchi naaweda pꞌanadapꞌedaakꞌa.
1CO.7.12	Ɨ̃rá mɨa ũraaitꞌee ijãapataarã miakꞌãi pꞌanadapꞌedaa ijãadakꞌaa beerã ome, Cristode ijãadai naaweda. Cristopa jaratee–e paji kꞌãata oodaipia bɨ. Mamĩda mɨa nãga ũraaitꞌee. Eperã Cristode ijãaparipa wẽra ijãakꞌaa bɨ iru bɨ pɨrã, amaaikꞌaraa bɨ, chi wẽra iru ome ba kꞌinia bɨ pɨrã. 
1CO.7.13	Ichiaba wẽrapa ɨmɨkꞌĩra ijãakꞌaa bɨ iru bɨ pɨrã, amaaikꞌaraa bɨ, chi ɨmɨkꞌĩrapa iru ome ba kꞌinia bɨ pɨrã. 
1CO.7.14	Ijãapari araa bakꞌãri ijãakꞌaa bɨ ome, eperã apai pɨkꞌa pꞌanɨ. Mãga bɨta, Tachi Akꞌõrepa chi ijãakꞌaa bɨ pia akꞌɨpari ma ijãapari kꞌaurepa. Mãgá ichiaba Akꞌõrepa ãchi warrarã pia akꞌɨpari ma ijãapari kꞌaurepa. 
1CO.7.15	Mamĩda ma ijãakꞌaa bɨpa chi Cristode ijãapari amaa kꞌinia bɨ pɨrã, mãga oonaapáde adaikꞌaraa bɨ, iru kꞌĩra unuamaa iru bapiamaapa. Tachi Akꞌõrepa kꞌinia bɨ ichideerã kꞌãiwee pꞌanapataadamerã. 
1CO.7.16	Jõdee ma ijãaparipa chi ijãakꞌaa bɨ pëi kꞌinia–e bɨ pɨrã, chooipia bɨ. Mãga ooru pɨrã, aɨ tꞌẽepai iru kꞌaurepa mãgɨpa Cristode ijãai. Parã ijãapataarãpa kꞌawada–e pꞌanɨ chisãgɨ́ ijãadakꞌaa beerãpa ijãadai parãpa kꞌaripapata perã. Tachi Akꞌõrepapai kꞌawa bɨ.
1CO.7.17	Ɨ̃rá mɨa nãga ũraaitꞌee. Parãpa jɨrɨdakꞌãri Cristopa oopi kꞌinia bɨ parãmaa, pꞌanadaipia bɨ parã pꞌanadapꞌedaakꞌa Tachi Akꞌõrepa ijãapikꞌãri. Mɨa mãga jarateepari ijãapataarã jõmaarãmaa. 
1CO.7.18	Tachi Akꞌõrepa Cristode ijãapiru pɨrã ɨmɨkꞌĩra tauchaa iru bɨ ichi kꞌapꞌɨade, ma eperãpa meraikꞌaraa bɨ ma tauchaa iru bɨ. Jõdee ichi kꞌapꞌɨade tauchaa wẽe bɨ pɨrã ijãakꞌãri, tauchaa bɨpiikꞌaraa bɨ. 
1CO.7.19	Mɨa mãga jara bɨ Tachi Akꞌõre–itꞌee pꞌua–e bairã eperãpa tauchaa iru bɨ wa wẽe bɨ. Jĩpꞌa Akꞌõrepa kꞌinia bɨ tachia oodamerã ichia jara bɨkꞌa. 
1CO.7.20	Maperã awara baikꞌaraa bɨ pɨchi naaweda bada kꞌãyaara, Tachi Akꞌõrepa ijãapikꞌãri. 
1CO.7.21	Esclavo paji pɨrã ijãa beekꞌãri, kꞌĩsianáaji pɨ eperã jua ekꞌari bɨ perã. Jõdee chiparipa pɨ pëi kꞌinia bɨ pɨrã, kꞌãiwee uchíaji. 
1CO.7.22	Esclavopa Cristode ijãakꞌãri, atꞌãri chipari iru bɨ mĩda, esclavo–ee pɨkꞌa beepari, Cristopa iru uchia atada perã pꞌekꞌau kꞌachia jua ekꞌariipa. Jõdee esclavo–ee bɨpa Cristode ijãakꞌãri, Cristo esclavokꞌa beepari, irua oopi bɨkꞌa oopari perã. 
1CO.7.23	Cristopa parã neto pɨkꞌa ataji ichi waa kurusode batꞌakꞌãri. Mãgá ichi piuji parãpa pꞌekꞌau kꞌachia oopata wẽpapiitꞌee mãikꞌaapa parã o kꞌachiadeepa kꞌaripa ataitꞌee atuanaadamerã. Maperãpɨ parã ichideerã. Maperã óotɨ irua oopi bɨkꞌa, oodai kꞌãyaara eperãarãpa oopi kꞌinia pꞌanɨkꞌa. 
1CO.7.24	Mapa ɨ̃pemaarã, mɨa etꞌewa jaradakꞌa pꞌanadaipia bɨ pãchi ijãadai naaweda pꞌanadapꞌedaakꞌa.
1CO.7.25	Ɨ̃rá mɨa pꞌanautꞌee tuu beerãpa iidi pëidapꞌedaa. Mɨa pꞌoyaa jara–e Cristopa jarapida, irua nãgɨ́ jaratee–e pada perã. Mamĩda Tachi Akꞌõrepa mɨ chupɨria kꞌawaapꞌeda, Cristode ijãapiji mãikꞌaapa iru ũraa mɨmaa jarateepiji. Maperã parãpa na ũraa ũridaipia bɨ. 
1CO.7.26	Ɨ̃rapema ijãapataarã miapi iru pꞌanadairã, mɨ–itꞌee pipɨara bɨ tuu baitꞌee. 
1CO.7.27	Wẽra iru bɨ pɨrã, yiaraa iru baikꞌaraa bɨ. Jõdee wẽe bɨ pɨrã, jɨrɨikꞌaraa bɨ. 
1CO.7.28	Mamĩda miakꞌãiru pɨrã, pꞌekꞌau kꞌachia oo–e bɨ Tachi Akꞌõre kꞌĩrapite. Ichiaba wẽra tuu bɨpa ɨmɨkꞌĩra ataru pɨrã, pꞌekꞌau kꞌachia oo–e bɨ. Mamĩda chi miakꞌãirutaarã audú miadaitꞌee na pꞌekꞌau eujãde pꞌanɨ misa. Mapa mɨa jara bɨ pipɨara bɨ tuu baitꞌee.
1CO.7.29	Ɨ̃pemaarã, mɨa mãga jara bɨ kꞌĩsia bairã taarã–e Cristo cheitꞌee. Mãga nɨ pꞌanɨde miakꞌãi pꞌanɨɨrã pꞌanadaipia bɨ tuu beerãkꞌa; chi Cristopa oopi bɨkꞌa oo pꞌanɨɨrãkꞌa. 
1CO.7.30	Ma awara tꞌãri pꞌua pꞌanɨɨrã maa–e pɨrã o–ĩa pꞌanɨɨrãpa kꞌĩsiadaipia bɨ Cristopa ãchimaa oopi kꞌinia bɨ, ãchi kꞌĩsiade iru pꞌanɨ kꞌãyaara. Ichiaba ne–inaa neto atapataarãpa kꞌirãpadaipia bɨ ãchia netꞌaa atada ateeda–e paitꞌee Tachi Akꞌõre eujãdee. 
1CO.7.31	Ma awara ne–inaa netopataarãpa kꞌirãpadaipia bɨ ãchia pꞌaratꞌa jitadapꞌedaa ne–inaa neto pëidapꞌedaa pari ɨtꞌaa ateeda–e paitꞌee. Ma pꞌaratꞌa mãikꞌaapa netꞌaa jɨrɨdai kꞌãyaara, Cristopa oopi kꞌinia bɨ jɨrɨdaipia bɨ, na pꞌekꞌau eujã mãikꞌaapa jõma aɨde nɨ̃bɨ Tachi Akꞌõrepa jõpiitꞌee perã.
1CO.7.32	Mɨa nãga ũraaitꞌee kꞌĩsia jõnanaadamerã. Ɨmɨkꞌĩra tuu bɨpa jɨrɨpari ooitꞌee Cristopa oopi kꞌinia bɨkꞌa. 
1CO.7.33	Mamĩda miakꞌãi bɨ kꞌĩsia nɨ̃bapari na pꞌekꞌau eujãdepema netꞌaade mãikꞌaapa chi wẽra o–ĩa bapiitꞌee. 
1CO.7.34	Mãgɨ́ ɨmɨkꞌĩrapa aukꞌa oo kꞌinia bairã Cristopa oopi kꞌinia bɨ mãikꞌaapa chi wẽrapa oopi kꞌinia bɨ, audú kꞌĩsia nɨ̃bɨ chi tuu bɨ kꞌãyaara. Ichiaba wẽra ɨmɨkꞌĩra wẽe bɨpa kꞌawa kꞌinia bɨ Tachi Akꞌõrepa kꞌĩsia iru bɨ ooitꞌee ichi ome. Mamĩda chi miakꞌãi bɨpa kꞌawa kꞌinia bɨ chi ɨmɨkꞌĩrapa oopi kꞌinia bɨ, mãga ooitꞌee chi kꞌima o–ĩa bamerã.
1CO.7.35	Mãga jaraji parã kꞌaripaitꞌee pia pꞌanapataadamerã mãikꞌaapa pãchi tꞌãripa Cristopa oopi bɨkꞌa oodamerã.
1CO.7.36	Ɨmɨkꞌĩra tuu bɨpa pedeeru pɨrã miakꞌãiitꞌee mãikꞌaapa kꞌapꞌɨapa choo–e bɨ pɨrã wẽra wẽe baitꞌee maa–e pɨrã ma wẽra pedeeteeda tꞌãri pꞌuapi kꞌinia–e bɨ pɨrã, miakꞌãipia bɨ. Mãga ooru pɨrã, pꞌekꞌau kꞌachia oo–e bɨ. 
1CO.7.37	Mamĩda ichi tꞌãride miakꞌãi kꞌinia–e bɨ pɨrã mãgɨ́ wẽra ome mãikꞌaapa kꞌapꞌɨapa choo bɨ pɨrã, miakꞌãikꞌaraa bɨ. 
1CO.7.38	Mãpai ma miakꞌãi kꞌinia bɨpa pia kꞌĩsia bɨ. Mamĩda ma miakꞌãi kꞌinia–e bɨpa pipɨara kꞌĩsia bɨ.
1CO.7.39	Tachi Akꞌõre Ũraa pꞌãdade jara bɨ wẽra miakꞌãi bɨpa awaraa jɨrɨikꞌaraa bɨ, ichi ɨmɨkꞌĩra chokꞌai bɨ misa. Jõdee ichi kꞌima piukꞌãri, pia bɨ waya jɨrɨmerã, mamĩda Cristode ijãapari jɨrɨipia bɨ. 
1CO.7.40	Mamĩda mɨa kꞌĩsia bɨ ma pꞌẽtrãa tꞌãri o–ĩara bai miakꞌãi–ee beeru pɨrã. Mãga kꞌĩsia bɨ mɨa. Mɨmaa Tachi Akꞌõre Jaurepa ichiaba kꞌĩsiapipari.
1CO.8.1	Ɨ̃rá mɨa pꞌanautꞌee parãpa iidi pëidapꞌedaa kꞌawaadaitꞌee kꞌodaipia bɨ wa kꞌodaikꞌaraa bɨ nechiara ata bɨdapꞌedaa primisiakꞌa awaraa akꞌõre waibɨa apata kꞌĩrapite. Mamĩda mãgɨ́ pꞌanau naaweda, kꞌinia bɨ parãpa kꞌirãpadamerã audua pꞌanadaikꞌaraa bɨ kꞌawa pꞌanadairã ne–inaa ooda aɨ kꞌĩrapite ɨtꞌaa tꞌɨ̃pata Tachi Akꞌõre–e. Audua pꞌanadai kꞌãyaara, tachia kꞌinia iru pꞌanadaipia bɨ mãgee netꞌaade atꞌãri ijãa pꞌanɨɨrã, Tachi Akꞌõre pia kꞌawada–e pꞌanadairã. Mãgá oo pꞌanɨ pɨrã, ãchi kꞌaripadai Tachi Akꞌõre pipɨara kꞌawaadamerã. 
1CO.8.2	Eperãpa kꞌĩsia bɨ pɨrã ichiata ne–inaa kꞌawa bɨ, wãara makꞌɨara kꞌawa–e bɨ Tachi Akꞌõrepa ichimaa kꞌawapi kꞌinia bɨ. 
1CO.8.3	Mamĩda eperãpa Tachi Akꞌõre kꞌinia iru bɨ pɨrã, Tachi Akꞌõrepa kꞌawa bɨ ma eperã wãara irude ijãapari.
1CO.8.4	Mãgara ¿kꞌodaipia bɨkꞌã wa kꞌodaikꞌaraa bɨ nechiara ata bɨdapꞌedaa ne–inaa akꞌõre waibɨa apata kꞌĩrapite? Tachi ijãapataarãpa pia kꞌawa pꞌanɨ mãgee ne–inaa juapa ooda Tachi Akꞌõre–e, aɨ kꞌĩrapite eperãarã ɨtꞌaa tꞌɨ̃ pꞌanɨ mĩda, ãchi akꞌõre waibɨa jĩakꞌaapa. Kꞌawa pꞌanɨ mãgee ne–inaa Tachi Akꞌõre–e, iru apai perã. 
1CO.8.5	Ijãadakꞌaa beerãpa ijãapata atanede maa–e pɨrã akꞌõrejĩrude maa–e pɨrã awaraa ne–inaade, na pꞌekꞌau eujãdepema wa pajãdepema, ãchi akꞌõre waibɨarã jĩakꞌaapa. (Mãga pada paara, “akꞌõre waibɨarã” chokꞌara paraakꞌaji.) 
1CO.8.6	Mamĩda tachi ijãapataarã–itꞌee Tachi Akꞌõreta Akꞌõre Waibɨa. Ijãapata irua ne–inaa jõmaweda ooji, eperãarã paara. Ma jõmaweda oopiji ichi Warra Jesucristomaa, tachia irude ijãadamerã mãikꞌaapa irua oopi bɨkꞌa oodamerã.
1CO.8.7	Tachia kꞌawa pꞌanɨ ne–inaa aɨ kꞌĩrapite ɨtꞌaa tꞌɨ̃pata Tachi Akꞌõre–e. Mamĩda awaraarãpa waide pia kꞌawada–e pꞌanɨ. Ewaa ijãa pꞌanɨɨrãpa mãgee ne–inaa atꞌãri iru pꞌanɨ ãchi naawedapema iru pꞌanapatapꞌedaa akꞌõre waibɨakꞌa. Maperã ãchidepemapa kꞌoru pɨrã nechiara awaraarãpa bɨdapꞌedaa mãgee ne–inaa kꞌĩrapite, mãgɨ́ kꞌĩsia pꞌuadarii, ma nechiara kꞌorupa mãgɨ́ akꞌõre waibɨa apata atꞌãri waawee bai jĩakꞌaapa. Ma awara kꞌĩsia pꞌua bai waide kꞌawa–e bairã Cristode ijãa bɨde pia wa kꞌachia kꞌoitꞌee mãgee nechiara. 
1CO.8.8	Parã, chi kꞌawa beerãpa mãgee ne–inaa Tachi Akꞌõre–e, kꞌawa pꞌanɨ Tachi Akꞌõrepa ma nechiara kꞌo beerã pipɨara beerãkꞌa akꞌɨ–e paitꞌee. Ichiaba ma nechiara kꞌoamaa beerã ekꞌariara beerãkꞌa akꞌɨ–e paitꞌee. Tachi Akꞌõrepa tachi ijãapataarã jõmaweda aukꞌa ichideerãkꞌa akꞌɨpari. 
1CO.8.9	Mamĩda, mãga kꞌawa pꞌanɨde, kꞌĩrakꞌaupai kꞌĩsia pꞌuapidai maa–e pɨrã ne–inaa kꞌachia oopidai chi mãga waide pia kꞌawada–e pꞌanɨɨrãmaa. 
1CO.8.10	Kꞌĩsíatɨ nãgɨde. Chi mãga pia kꞌawa–e bɨpa parã unuru pɨrã mãgee ne–inaa bɨmãi nekꞌomaa pꞌanɨ, aukꞌa kꞌo kꞌiniadarii. Mãpai kꞌoru pɨrã, kꞌachiade baaii, kꞌĩsia bairã ne–inaa kꞌachia oomaa bɨ. 
1CO.8.11	Mãgá parãpa akꞌɨpi kꞌinia pꞌanadairã kꞌawa pꞌanɨ mãgee ne–inaa Tachi Akꞌõre–e, chi waide mãga pia kꞌawa–e bɨ kꞌachiade baaipidai. Kꞌĩrakꞌaupai pãchi ɨ̃pemamaa ne–inaa kꞌachia oopidai, Cristo ichiaba piuda perã iru kꞌaripaitꞌee. 
1CO.8.12	Mãgá pãchi ɨ̃pemaarãmaa ne–inaa kꞌachia oopidakꞌãri, kꞌachia oomaa pꞌanɨ Cristo kꞌĩrapite. 
1CO.8.13	Maperã mɨ ɨ̃pema kꞌachiade baairu pɨrã ne–inaa kꞌoparii kꞌaurepa, mãgara mɨa waa nechiara kꞌo–e paitꞌee. Ne–inaa kꞌachia oopi kꞌinia–e bɨ mɨchi ɨ̃pemaarãmaa mɨa nechiara kꞌo bɨ kꞌaurepa.
1CO.9.1	Ne–inaa jõmaweda ooi mɨchia oo kꞌinia bɨkꞌa. Mamĩda jĩpꞌa oo kꞌinia bɨ Cristopa oopi bɨkꞌa, irua mɨ ichi ũraa jarateede pëida perã. Awaraa Cristopa jɨrɨtꞌeradaarãkꞌa, mɨa ichiaba Tachi Waibɨa Jesús unuji mɨchi taupa. Parãpa pida Cristode ijãapata, mɨa parãmaa jarateenada perã irua ooda parã kꞌaripaitꞌee. 
1CO.9.2	Ũkꞌuruurãpa ijãada–e pꞌanɨ mɨ Cristopa pëida. Mãɨrãpa akꞌɨ kꞌinia pꞌanɨ mɨa oopata mãikꞌaapa jarateepata mɨ ɨmɨateedaitꞌee. Mamĩda parã tꞌãidepema mɨa jarateeda ijãadapꞌedaarãpa kꞌawa pꞌanɨ Cristopa mɨ pëiji, mɨ kꞌaurepa Cristo ome araa pꞌanapata perã. 
1CO.9.3	Chi ijãada–e pꞌanɨɨrãpa kꞌawa kꞌinia pꞌanɨ pɨrã Cristopa mɨ pëida wa mãga–e, parã pꞌanapata akꞌɨdaipia bɨ.
1CO.9.4	Cristopa mɨ wãara pëida perã, irude ijãapataarãpa chikꞌo mãikꞌaapa pania mɨmaa teedaipia bɨ. ¿Wãara–ekꞌã? 
1CO.9.5	Awaraa Cristopa pëida eperãarã, Pedropa mãikꞌaapa Cristo ɨ̃pemaarãpa ãchi wẽraarã Cristode ijãa pꞌanɨ ateepata awara ãyaa wãdakꞌãri. Mãga wãdakꞌãri, ijãapataarãpa ãra kꞌaripapata. ¿Parãpa aukꞌa mɨ ome mãgá ookꞌajida–ekꞌã, wẽra iru bada paara? 
1CO.9.6	¿Pia bɨkꞌã mɨ Bernabé ome mimiadamerã chikꞌo iru pꞌanadaitꞌee? ¿Pia–e bakꞌajikꞌã taipa jarateepata ũrirutaarãpa kꞌaripadamerã?
1CO.9.7	¡Kꞌĩsíatɨ! Eperã soldao pakꞌãri, chikꞌo mãikꞌaapa awaraa netꞌaa irumaa pari teepata. Ichiaba eperãpa ne–uuda chaukꞌãri, ichia madepema pari kꞌopari. Ichiaba ne–animalaarã wariparipa kꞌopari ichia wari bɨdepema. Mãgapɨ pꞌanɨ tai jida ichiaba. 
1CO.9.8	Mɨchi kꞌĩsiadoopa mãga jara–e bɨ. Tachi Akꞌõre Ũraa Moisemaa pꞌãpidade ichiaba mãga jara bɨ:
1CO.9.9	‘Pꞌakꞌa itꞌai jɨ̃náatɨ trigo tꞌɨamaa bakꞌãri. Ita–aria kꞌopítɨ.’ 
1CO.9.9	Tachi Akꞌõrepa mãga jarakꞌãri, pꞌakꞌa aupai ichi kꞌĩsiade iru ba–e paji. 
1CO.9.10	Jĩpꞌa tai, ichi mimia oopataarãta, ichi kꞌĩsiade iru baji, kꞌinia bairã awaraa ijãapataarãpa tai kꞌaripadamerã ne–inaa wẽe pꞌanadakꞌãri. Ne–uupataarãpa ne–uu chauda pꞌepataarã ome aukꞌa jita kꞌinia pꞌanɨ ãchi mimia pari. 
1CO.9.11	Mãga pɨkꞌa taipa jarateedakꞌãri Cristopa ooda parã kꞌaripaitꞌee, aukꞌa jita kꞌinia pꞌanɨ chikꞌo mãikꞌaapa pania parã juadepema. 
1CO.9.12	Awaraarãmaa tee pꞌanɨ pɨrã, ¿ichiaba taimaa teedaipia bɨ–ekꞌã?
1CO.9.12	Mamĩda tachi juadoopa mimiapata, parãmaa ne–inaa iidida–e paitꞌee. Mãga oopata parãpa kꞌĩsianaadamerã taipa jarateepata ne–inaa falta pꞌanɨ atadaitꞌee. 
1CO.9.13	Parãpa kꞌawa pꞌanɨ Tachi Akꞌõre te waibɨadepema altarmãi mimiapataarãpa mãikꞌaapa ne–animalaarã paapataarãpa kꞌopata eperãarãpa aneepatadepema paapidaitꞌee Tachi Akꞌõre–itꞌee. 
1CO.9.14	Mãga pɨkꞌa Cristopa jaraji ichi ũraa jarateepataarãpa ne–inaa jitadaipia bɨ awaraa ijãapataarã juadeepa.
1CO.9.15	Mamĩda mɨa parãmaa maarepida iidi–e paji mãikꞌaapa atꞌãri iidi–e bɨ. Ma kꞌãyaara piu baibeei jarrapa parãmaa kꞌĩsiapii kꞌãyaara mɨa Cristo mimia oo bɨ ne–inaa ataitꞌee.
1CO.9.16	Mamĩda mɨ pipɨara bɨ–e apemaarã pëida eperãarã kꞌãyaara, ne–iidi–e bairã. Cristopata mɨ pëiji ichi ũraa jarateede. Maperãpɨ mɨa jarateepari. Waawee bakꞌaji, jaratee–e pada paara irua oopi bɨkꞌa, irua mɨ miapii jĩakꞌaapa. 
1CO.9.17	Ma awara mɨchi kꞌinia jarateeda paara, ne–inaa ata kꞌinia bakꞌaji na mimia pari. Mamĩda mãga–e. Mɨa na mimia oopari Cristopa oopi bɨkꞌa. Mapa maarepida mɨmaa teeda–e pꞌanɨ mĩda, jĩpꞌa jarateeitꞌee, ma–itꞌeeta Cristopa mɨ jɨrɨtꞌerada perã. 
1CO.9.18	Mɨa maarepida parãmaa teepi–e paitꞌee. Nãgapai mɨa kꞌinia bɨ. Mɨchi tꞌãripa na mimia oo kꞌinia bɨ Cristopa oopi bɨkꞌa.
1CO.9.19	Mɨa jõmaweda ooi Cristopa oopi bɨkꞌa, eperãarã esclavo–e perã. Mamĩda mɨ eperãarã esclavokꞌa padaipari nãga perã. Ba kꞌinia bɨ mɨa jaratee bɨ ũri pꞌanɨɨrã pꞌanapatakꞌa, ma jaratee bɨ ũridakꞌãri, Cristode ijãadamerã. 
1CO.9.20	Judiorã tꞌãide jaratee nipakꞌãri, ãrapa oopatakꞌa oopari. Ichiaba Moisepa pꞌãdade jara bɨkꞌa oopari. Cristode ijãadakꞌãriipa mɨ mãgɨ́ ũraa pꞌãda jua ekꞌari bɨ–e mĩda, mãga oopari ãrapa irude ijãadamerã. 
1CO.9.21	Jõdee judio–eerã tꞌãide jaratee nipakꞌãri, oopari ãrapa oopatakꞌa. Mamĩda Cristopa oopi kꞌinia bɨkꞌa oopari, ãrapa ichiaba Cristode ijãadamerã. 
1CO.9.22	Ma awara Cristode pia ijãada–e pꞌanɨɨrã jarateekꞌãri, jarateekꞌaa kꞌĩsia kꞌawaa bɨpa jarateeparikꞌa. Ãrapa kꞌĩsia pꞌanɨkꞌa mɨa kꞌĩsiapari mãikꞌaapa jĩpꞌa jarateepari, ãrapa Tachi Akꞌõre pipɨara kꞌawaadamerã mãikꞌaapa waapɨara Cristode ijãadamerã. Mɨchi wãrumaa mãga oo bɨ, kꞌinia bairã mɨa jaratee bɨ ũrirutaarãpa Cristode ijãadamerã. 
1CO.9.23	Ma kꞌaurepa ijãa pꞌanɨ pɨrã, mɨ ome aukꞌa kꞌawaadai jõmaweda Tachi Akꞌõrepa kꞌĩsia iru bɨ ichideerã–itꞌee.
1CO.9.24	Parãpa kꞌawa pꞌanɨ pꞌirapataarã pꞌiradakꞌãri, jõmaweda isapai pꞌirapata, ata kꞌinia pꞌanadairã ne–inaa teepata chi naapɨara panarumaa. Mãga pɨkꞌa parã pꞌanadaipia bɨ, ne–inaa oomaa pꞌanɨde Cristopa oopi bɨkꞌa. Mãgá atadai Tachi Akꞌõrepa kꞌĩsia iru bɨ teeitꞌee Cristode ijãapataarãmaa. 
1CO.9.25	Eperã pꞌiraitꞌee pakꞌãri, ichi kꞌapꞌɨa pia akꞌɨpari. Ewari chaa pꞌirapari ĩyapaa–e paitꞌee apemaarã ome pꞌirakꞌãri. Pꞌirapataarã jõmaarãpa mãgá oopata, naapɨara pana kꞌinia pꞌanadairã atadaitꞌee poro jɨ̃ra kꞌirudee ooda; taarã chookꞌaa bɨta. Mãga pɨkꞌa tachia oo kꞌinia pꞌanɨ oo amaapata mãikꞌaapa Cristopa oopi bɨkꞌa oopata atadaitꞌee ɨtꞌaripema poro jɨ̃ra; Tachi Akꞌõrepa kꞌĩsia iru bɨ teeitꞌee ichideerãmaa; mãgɨ́ ne–inaa jõkꞌaa bɨ. 
1CO.9.26	Mapa mɨa ookꞌaa pꞌirapari pariatua pꞌiraparikꞌa maa–e pɨrã boxeo chõoparikꞌa nãu aupai sĩkꞌãri. Jĩpꞌa tꞌãripa mɨa oopari Cristopa oopi bɨkꞌa. 
1CO.9.27	Mɨchi pꞌekꞌau kꞌachia ooyaa bɨ kꞌapꞌɨapa ne–inaa oo kꞌinia bakꞌãri, mãga oopikꞌaa nãga perã. Mɨchi kꞌiniapai ooru pɨrã, kꞌĩra nejasia baitꞌee ɨtꞌari panakꞌãri Tachi Akꞌõre kꞌĩrapite. Ma awara mãga ooru pɨrã, Cristopa ne–inaa kꞌĩsia iru bɨ teeitꞌee ichideerãmaa mɨmaa tee–e paitꞌee, mɨa awaraarãmaa jaratee baji mĩda na pꞌekꞌau eujãde bɨ misa.
1CO.10.1	Ɨ̃rá ɨ̃pemaarã, kꞌirãpapiitꞌee sãga chonaarãweda Tachi Akꞌõrepa tachi judiorã chonaarã akꞌɨpachi. Jɨ̃araradeepa ãra jõmaweda akꞌɨ bapachi Egiptodeepa uchiadakꞌãri. Ma awara ãra jõmaweda sĩapiji Mar Rojo esajĩakꞌa pꞌoodade. 
1CO.10.2	Ma jɨ̃araradeepa Tachi Akꞌõrepa o jara wãji ãramaa Moisés kꞌapꞌɨa pari mãikꞌaapa iru kꞌapꞌɨa pari ãra kꞌaripaji Mar Rojo sĩadamerã. Mãgá Tachi Akꞌõrepa ãra jõmaweda Moisés jua ekꞌari bɨji, tachi ijãapataarã Cristo jua ekꞌari bɨparikꞌa ijãadapꞌeda, poro choopidakꞌãri. 
1CO.10.3	Ma awara Tachi Akꞌõrepa 
1CO.10.4	mãikꞌaapa topiji pania mãudeepa uchiapida. Cristo mãgɨ́ mã́ukꞌata baji, ichideepa uchiapachi perã Tachi Akꞌõre Jaure kꞌaripade ãra wãrutamaa. 
1CO.10.5	Tachi Akꞌõrepa ma jõma oopachi mĩda ãra kꞌaripaitꞌee, ooda–e pꞌanapachida irua oopi kꞌinia badakꞌa. Mapa Tachi Akꞌõrepa perá jõmaweda piupiji, eujã pania wẽe bɨde wãyaarutade.
1CO.10.6	Tachia mãgɨ́ chonaarãpa oodapꞌedaade kꞌĩsiadakꞌãri, kꞌawaadaipia bɨ ãrapa oodapꞌedaa kꞌachia baji Tachi Akꞌõre kꞌĩrapite. Mapa kꞌĩrakꞌaupai mãgá oodai ãrapa oodapꞌedaakꞌa. ¡Oonaadáma tachia ne–inaa kꞌachia kꞌĩra tꞌãdoo oo kꞌinia pꞌanɨkꞌa! 
1CO.10.7	Ɨtꞌaa tꞌɨ̃náatɨ ne–inaa juapa ooda kꞌĩrapite, chonaarã ũkꞌuruurãpa oopatapꞌedaakꞌa. Tachi Akꞌõre Ũraa pꞌãdade jara bɨ:
1CO.10.7	‘Eperãarãpa fiesta oojida ne–inaa juapa ooda kꞌĩrapite, aɨ kꞌĩrapite ɨtꞌaa tꞌɨ̃pata. Ma–itꞌee nekꞌojida, ne–inaa tojida, maapꞌeda pëirajida.’ 
1CO.10.8	Ichiaba pariatua pꞌekꞌau oonáatɨ, ma kꞌaurepa ewari abaade Tachi Akꞌõrepa ãradepemaarã veintitrés mil kꞌiniipida perã. 
1CO.10.9	Ichiaba Tachi Akꞌõre kꞌĩraupináatɨ ãradepemaarãpa oodapꞌedaakꞌa, jaradakꞌãri Tachi Akꞌõrepa ãra pꞌoyaa pia akꞌɨ–e paji. Maperã Tachi Akꞌõrepa taamaarã pëiji kꞌaakꞌoodamerã. Mapa chokꞌara piujida. 
1CO.10.10	Ichiaba Tachi Akꞌõre ãpɨte ikꞌachia pedeenáatɨ ãradepemaarãpa oodapꞌedaakꞌa. Mãga oodapꞌedaa perã Tachi Akꞌõrepa ɨtꞌariipa ichi ángel pëiji; mãgɨpa chokꞌara peemerã.
1CO.10.11	Tachi chonaarã mãgá pꞌanadapꞌedaa perã, pia akꞌɨdaipia bɨ ãrapa oodapꞌedaa, Tachi Akꞌõrepa mãgɨ́ oodapꞌedaa pꞌãpida perã ichi ũraa pꞌãdade, tachia kꞌawaadamerã mãikꞌaapa aukꞌa oonaadamerã, nɨ pꞌanɨ misa na pꞌekꞌau eujã jõru. 
1CO.10.12	Mãpai parã tꞌãidepemapa kꞌĩsia bɨ pɨrã ichiata oopari Cristopa oopi bɨkꞌa, kꞌĩrakꞌaupai ne–inaa kꞌachia ooi. 
1CO.10.13	Edaare tachi tꞌãridepai kꞌĩsia pꞌaneepata ne–inaa kꞌachia oodaitꞌee. Ma awara netuarapa kꞌĩsiapipari ne–inaa kꞌachia oodamerã. Mãga pꞌasapari jõmaarã ome. Mamĩda mãga pꞌasakꞌãri parã ome, ijãadaipia bɨ Tachi Akꞌõrepa kꞌaripaitꞌee choodamerã, kꞌachia ooda–ee.
1CO.10.14	Maperã, ɨ̃pemaarã kꞌiniarã, parãpa kꞌĩsiaruta pɨrã wãdaitꞌee awaraa akꞌõre waibɨa apata kꞌĩrapite ɨtꞌaa tꞌɨ̃de, ¡mãgá oonáatɨ! 
1CO.10.15	Parã kꞌĩsia kꞌawaa pꞌanɨ. Mapa kꞌĩsiadaipia bɨ mɨa jara bɨde kꞌawaadaitꞌee seewa maa–e pɨrã wãara. 
1CO.10.16	¡Kꞌĩsíatɨ! ¿Kꞌãata jara kꞌinia bɨma tachia oopata, vino todakꞌãri mãikꞌaapa pan kꞌodakꞌãri kꞌirãpadaitꞌee Jesucristo piuda tachi pari? Todai naaweda mãikꞌaapa kꞌodai naaweda, ɨtꞌaa tꞌɨ̃pata Tachi Akꞌõremaa jaradaitꞌee iru tꞌãri pia bɨ Cristo tachi pari piupida perã. Ma vino todakꞌãri, kꞌirãpa pꞌanɨ Cristo waa batꞌada kꞌaurepa, tachi araa pꞌanapata iru ome. Ichiaba ma pan kꞌodakꞌãri, kꞌirãpa pꞌanɨ Cristo kꞌapꞌɨa piuda kꞌaurepa tachi araa pꞌanapata apemaarã Cristode ijãapataarã ome. 
1CO.10.17	Tachi chokꞌara pꞌanɨ mĩda, mãgɨ́ pan kꞌodakꞌãri, eperã apai pɨkꞌa pꞌanapata Cristo piuda kꞌaurepa, iru ome tachi chaachaa araa pꞌanapata perã.
1CO.10.18	¡Kꞌĩsíatɨ! Israel pidaarãpa ne–animalaarã ateedakꞌãri paapidaitꞌee Tachi Akꞌõre altarmãi, akꞌɨpipata irude ijãa pꞌanɨ. Ma awara mãgɨ́ ne–animalaarãdepema kꞌodakꞌãri, akꞌɨpipata ãchi Tachi Akꞌõredeerã. 
1CO.10.19	Ma jaradapa mɨa jara kꞌinia–e bɨ ne–inaa aɨ kꞌĩrapite ɨtꞌaa tꞌɨ̃pata Tachi Akꞌõrekꞌa bɨ. Ichiaba jara kꞌinia–e bɨ nechiara ata bɨdapꞌedaa ma kꞌĩrapite pipɨara bɨ awaraa nechiara kꞌãyaara. 
1CO.10.20	Ma kꞌãyaara jara kꞌinia bɨ Tachi Akꞌõrede ijãadakꞌaa beerãpa nechiara kꞌodai naaweda, bɨruta pɨrã ne–inaa juapa ooda kꞌĩrapite, akꞌɨpipata mãgɨde ijãa pꞌanɨ, tachia Cristode ijãapatakꞌa. Mamĩda mãga oodakꞌãri, wãara ooda–e ãchi akꞌõre waibɨa apata–itꞌee. Jĩpꞌa oopata netuaraarã–itꞌee, mãgee ne–inaa juapa ooda kꞌĩrapite ɨtꞌaa tꞌɨ̃pata netuarade perã. Maperã parã wãnáatɨ mãgɨ́ ne–inaa aɨ kꞌĩrapite ɨtꞌaa tꞌɨ̃patamaa kꞌodaitꞌee nechiara ata bɨdapꞌedaa ma ne–inaa kꞌĩrapite. Mãga ooruta pɨrã, akꞌɨpi pꞌanɨ araa pꞌana kꞌinia pꞌanɨ netuaraarã ome. ¡Mɨa mãga kꞌinia–e bɨ! 
1CO.10.21	¿Parã araa pꞌanadaipia bɨkꞌã netuara ome? ¡Mãgá oodaikꞌaraa bɨ, Cristo waa batꞌada kꞌaurepa iru ome araa pꞌanapata perã! ¿Netuara eere pꞌanɨɨrã ome kꞌodaipia bɨkꞌã nechiara netuaramaa teeda? Mãga oodaikꞌaraa bɨ, Cristode ijãapataarã ome araa pꞌanapata perã iru piuda kꞌaurepa.
1CO.10.22	¡Tachi Akꞌõre kꞌĩraupináatɨ omee weda oo kꞌinia pꞌanɨpa! ¿Kꞌĩsia pꞌanɨkꞌã Tachi Akꞌõre pꞌoyaadai, irua parã miapinaamerã?
1CO.10.23	“Mɨchia oo kꞌiniata ooitꞌeeda” apata. Mamĩda ma ne–inaa kꞌachia bɨ pɨrã, tachia apida kꞌaripada–e paitꞌee. Tachia ne–inaa oodaipia bɨ jõmaarãpa Tachi Akꞌõre Ũraa pipɨara kꞌawaadamerã mãikꞌaapa oodamerã Cristopa oopi bɨkꞌa. 
1CO.10.24	Apidaapa ne–inaa oodaikꞌaraa bɨ ichi–itꞌee aupai. Ichiaba ooipia bɨ awaraarã kꞌaripaitꞌee.
1CO.10.25	Nechiara netodakꞌãri chi netopatamãi, iidináatɨ mãgɨ́ nechiara ata bɨjida ne–inaa kꞌĩrapite wa mãga–e. Kꞌawaa ataruta pɨrã ma nechiara ata bɨdapꞌedaa ne–inaa kꞌĩrapite, kꞌĩsia pꞌuadariitꞌee. 
1CO.10.26	Mãga iididaikꞌaraa bɨ Tachi Akꞌõre Ũraa pꞌãdade jara bairã:
1CO.10.26	‘Na pꞌekꞌau eujã mãikꞌaapa jõmaweda aɨde nɨ̃bɨ Tachi Akꞌõre–itꞌee, ichiata ooda perã.’ 
1CO.10.27	Tachi Akꞌõre Ũraade mãga jara bairã, Cristode ijãakꞌaa bɨpa parãdepema aba atee kꞌinia bɨ pɨrã ichi temaa nekꞌode, mãikꞌaapa pɨ wã kꞌinia bɨ pɨrã, wã́ji mãikꞌaapa kꞌóji ãrapa teeruta. Kꞌĩsianáaji mãikꞌaapa iidináaji ma nechiara ata bɨjida ne–inaa kꞌĩrapite wa mãga–e. 
1CO.10.28	Mamĩda mama bɨde awaraapa pɨmaa jarai: “Nãgɨ́ nechiara ata bɨjida ne–inaa juapa ooda kꞌĩrapite, aɨ kꞌĩrapite ɨtꞌaa tꞌɨ̃pata”. Mãga jararu pɨrã, pɨa ma nechiara kꞌoikꞌaraa bɨ, mãgɨ́ eperã kꞌĩsia pꞌuapiamaapa. 
1CO.10.29	Mɨa mãga jara–e bɨ pɨ kꞌĩsia pꞌua bai jĩakꞌaapa; jĩpꞌa chi apemamaa kꞌĩsiapiamaapa parãpa kꞌachia oodai mãgɨ́ nechiara kꞌoruta pɨrã.
1CO.10.29	Mamĩda pɨa iidii: “¿Kꞌãare–itꞌee mɨa ooipia bɨma awaraarãpa oopi kꞌinia pꞌanɨkꞌa, ãchi kꞌĩsia pꞌua pꞌanadairã? 
1CO.10.30	¿Pia–e bɨkꞌã, Tachi Akꞌõremaa gracias jarapꞌeda kꞌoitꞌee ne–inaa kꞌĩra tꞌãdoo? Pia bɨ pɨrã, ¿mɨa, sãapꞌeda ooima awaraapa oopi kꞌinia bɨkꞌa?” Mɨa jaraitꞌee sãapꞌeda mãga oodaipia bɨ. 
1CO.10.31	Tachia ne–inaa kꞌodakꞌãri maa–e pɨrã todakꞌãri maa–e pɨrã ne–inaa awaraa oodakꞌãri, jõmaweda oodaipia bɨ Tachi Akꞌõre–itꞌee, jõmaarãpa iru waaweedamerã. 
1CO.10.32	Mapa parãpa piata oodaipia bɨ judiorã kꞌĩrapite mãikꞌaapa judio–eerã kꞌĩrapite mãikꞌaapa awaraa ijãapataarã kꞌĩrapite, ne–inaa kꞌachia oo kꞌinia pꞌananaadamerã parã kꞌaurepa. 
1CO.10.33	Mɨa jɨrɨpari mãga ooitꞌee. Ne–inaa oo–e mɨchi–itꞌee aupai. Jõma oopari awaraarã kꞌaripaitꞌee, ãrapa Cristode ijãadamerã. Mãgá irua ãra o kꞌachiadeepa kꞌaripa atai.
1CO.11.1	Óotɨ mɨa ooparikꞌa, mɨa oopari perã Cristopa jarateedakꞌa na pꞌekꞌau eujãde nipakꞌãri.
1CO.11.2	Ɨ̃rá mɨa jara kꞌinia bɨ parãpa pia oo pꞌanɨ, kꞌirãpa pꞌanadairã mɨ sãga bapari parã ome bakꞌãri. Mɨ o–ĩa bɨ parã ome, atꞌãri oopata perã mɨa jarateedakꞌa. 
1CO.11.3	Mamĩda kꞌinia bɨ parãpa pipɨara kꞌawaadamerã Tachi Akꞌõre jõmaarã kꞌãyaara waibɨara bɨ. Cristo iru jua ekꞌari bɨ mãikꞌaapa ɨmɨkꞌĩraarã Cristo jua ekꞌari pꞌanɨ mãikꞌaapa wẽraarã ãchi ɨmɨkꞌĩraarã jua ekꞌari pꞌanɨ. 
1CO.11.4	Maperã parã ijãapataarã chipꞌedaidakꞌãri, ɨmɨkꞌĩrapa ichi poro wãkꞌaikꞌaraa bɨ ɨtꞌaa tꞌɨ̃maa bakꞌãri maa–e pɨrã Tachi Akꞌõrepa jarapiru jaramaa bakꞌãri. Ichi poro wãkꞌaru pɨrã, akꞌɨpiitꞌee ichia waawee–e ichi poro waibɨa Cristo. 
1CO.11.5	Jõdee wẽrapa ne–inaa ichi porode jɨ̃ipia bɨ, ɨtꞌaa tꞌɨ̃kꞌãri maa–e pɨrã Tachi Akꞌõrepa jarapiru jarakꞌãri. Ichia wãkꞌapari jɨ̃–e bɨ pɨrã, akꞌɨpii ichi ɨmɨkꞌĩra waawee–e bɨ. Ma awara awaraarãpa mãgɨ́ wẽra akꞌɨdakꞌaa paitꞌee wẽra piakꞌa, wẽra poro wẽpida pia akꞌɨdakꞌaa perã. 
1CO.11.6	Mãgɨ́ ijãapari wẽrapa ichi porode ne–inaa wãkꞌapari jɨ̃ kꞌinia–e bɨ pɨrã, ¿pipɨara bakꞌaji–ekꞌã ichi puda jida tꞌɨɨpitꞌaamerã maa–e pɨrã wẽpitꞌaamerã, wẽra kꞌachia beerã ome oopatakꞌa? Mamĩda kꞌĩra nejasia bɨ pɨrã mãgá baitꞌee jõmaarã kꞌĩrapite, mãgara puda tꞌɨɨpiikꞌaraa bɨ. Ma kꞌãyaara ne–inaa wãkꞌapari ichi porode jɨ̃ipia bɨ.
1CO.11.7	Pia jaraitꞌeera, ɨmɨkꞌĩrapa ichi poro wãkꞌaikꞌaraa bɨ ichi Tachi Akꞌõre kꞌĩrakꞌa bairã mãikꞌaapa ichi Tachi Akꞌõrepa bɨda perã na pꞌekꞌau eujãde nɨ̃bɨ poro waibɨa bamerã. Jõdee wẽrapa ichi poro wãkꞌaipia bɨ akꞌɨpiitꞌee ɨmɨkꞌĩra ichi poro waibɨa. 
1CO.11.8	Mɨa mãga jara bɨ Tachi Akꞌõrepa eperã ookꞌãri, ɨmɨkꞌĩra naapɨara ooda perã, maapꞌeda wẽra ooji mãgɨ́ ɨmɨkꞌĩra orrodeepa. 
1CO.11.9	Tachi Akꞌõrepa mãgɨ́ ɨmɨkꞌĩra oo–e paji wẽra kꞌaripamerã; jĩpꞌa wẽrata ooji ɨmɨkꞌĩra kꞌaripamerã. 
1CO.11.10	Maperã wẽra Cristode ijãapari pɨrã, ichi poro wãkꞌaipia bɨ. Mãga ookꞌãri, akꞌɨpipari Tachi Akꞌõre kꞌĩrapite mãikꞌaapa iru angeleerã kꞌĩrapite, ichi bapari ɨmɨkꞌĩra jua ekꞌari mãikꞌaapa Cristo jua ekꞌari.
1CO.11.11	Mamĩda Cristode ijãadakꞌãri, wẽra ɨmɨkꞌĩra ome aukꞌa pꞌanɨ Tachi Akꞌõre kꞌĩrapite. Mapa chikꞌaripa pꞌanapataadaipia bɨ. 
1CO.11.12	Tachia kꞌawa pꞌanɨ mãgá aukꞌa pꞌanɨ omee weda uchiadapꞌedaa perã Tachi Akꞌõre juadeepa. Chi naapema wẽra uchiaji chi naapema ɨmɨkꞌĩradeepa. Mamãikꞌaapata ɨmɨkꞌĩraarã uchiapata wẽraarãdeepa tꞌodakꞌãri.
1CO.11.13	Mãpai, parã́pata akꞌɨdaipia bɨ kꞌawaadaitꞌee pia bɨ wa pia–e bɨ ijãapari wẽra ne–inaa wãkꞌapari wẽe porode ɨtꞌaa tꞌɨ̃merã Tachi Akꞌõremaa. 
1CO.11.14	Ma awara pãchia oopatade kꞌĩsiadakꞌãri, kꞌawa pꞌanɨ pia–e bɨ ɨmɨkꞌĩra puda waree bamerã. 
1CO.11.15	Jõdee wẽra puda waree bakꞌãri, kꞌĩra wãree unupata. Mamĩda Tachi Akꞌõrepa mãgá waripi–e paji kꞌĩra wãree aupai akꞌɨdamerã; jĩpꞌa akꞌɨpiitꞌee wẽra ichi ɨmɨkꞌĩra jua ekꞌari bɨ. 
1CO.11.16	Apidaapa mɨa jara aupada ijãa kꞌiniada–e pꞌanɨ pɨrã, ijãanáatɨ. Mamĩda kꞌawaadaipia bɨ taipa jõmaarãmaa mãga jarateepata. Ma awara ijãapataarã apemaarãpa oopata ma jarateepatakꞌa.
1CO.11.17	Ɨ̃rá ũraaitꞌee sãga oodaipia bɨ parã ijãapataarã cheepurudakꞌãri Cristo piuda kꞌirãpadaitꞌee. Aɨ naawedapemakꞌa pꞌoyaa jara–e pãchia pia oomaa pꞌanɨ, mãgá ooda–e pꞌanadairã. Cristopa oopi kꞌinia bɨkꞌa oodai kꞌãyaara, ne–inaa kꞌachia oomaa pꞌanɨ. 
1CO.11.18	Mãga jara bɨ mɨmaa nepɨrɨdapꞌedaa perã parãdepema ũkꞌuru cheepurudakꞌãri, ne–inaa jedekꞌodakꞌaa aukꞌa kꞌĩsiada–e pꞌanadairã. Mapa awara–awaraa nekꞌopata. Kꞌĩsia bɨ wãara ũkꞌuru mɨmaa nepɨrɨdapꞌedaa. 
1CO.11.19	Mamĩda mãgá parãdepema ũkꞌuruurãpa pãchia oo kꞌiniata ooda–e pada paara, kꞌawa–e pakꞌaji chisãgɨɨrãpa wãara oopata Cristopa oopi bɨkꞌa, iru kꞌinia iru pꞌanapata perã. 
1CO.11.20	Mãgá pariatua kꞌo pꞌanɨkꞌa kꞌodaikꞌaraa bɨ. ¡Mãgá Cristo piuda kꞌirãpadakꞌaa! 
1CO.11.21	Mɨmaa nepɨrɨjida parãdepemaarã ũkꞌuru cheepurudakꞌãri ne–inaa jedekꞌodaitꞌee, apemaarã ijãapataarã nɨda–ee. Maperãpɨ ijãapataarã ũkꞌuru jarra oopata. Jõdee awaraarãpa kꞌopata bi jãwaadarutamaa mãikꞌaapa vino topata piu pꞌaneerutamaa. 
1CO.11.22	Chi mãga oopataarãmaa iidi kꞌinia bɨ: ¿Pãchi te wẽe pꞌanɨkꞌã nekꞌodaitꞌee mãikꞌaapa todaitꞌee? ¿Waaweeda–e pꞌanɨkꞌã pãchi ĩgreste, chi araa che pꞌanɨɨrã jida ichiaba? ¿Chupɨria chedeerã kꞌĩra nejasiapi kꞌinia pꞌanɨkꞌã? ¿Kꞌãata parãmaa jaraima? ¿Pia oo pꞌanɨkꞌã? ¡Mãga–epɨ!
1CO.11.23	Jesucristopa mɨmaa jarateeda, mɨa jõdee parãmaa jarateeji. Aɨ ewate pꞌãrikꞌua Jesús traicionaadai naaweda, nekꞌomaa pꞌanɨde ichia pan ataji 
1CO.11.24	mãikꞌaapa ɨtꞌaa tꞌɨ̃ji gracias jaraitꞌee Tachi Akꞌõremaa. Ma pan kꞌõratꞌaaji jedeitꞌee mãikꞌaapa mãgaji:
1CO.11.24	—Nãgɨ́ pan mɨ kꞌapꞌɨa, mɨ peepiitꞌee perã parã kꞌaripaitꞌee. Nãgá pan kꞌodakꞌãri, kꞌopatáatɨ kꞌirãpadaitꞌee mɨ piuda parã pari.
1CO.11.25	Mãgá ichiaba, nekꞌo aupadapꞌeda, Jesupa vino copa jitaji mãikꞌaapa mãgaji:
1CO.11.25	—Nãgɨ́ vino mɨ waa, mɨchi waa batꞌaitꞌee perã mɨ piukꞌãri eperãarã pari. Tachi Akꞌõrepa nãgɨ́ ũraa chiwidi jara bɨ. Mɨchi waa batꞌada kꞌaurepa irua wẽpapiitꞌee parãpa pꞌekꞌau kꞌachia oopata mãikꞌaapa mɨchideerã papiitꞌee. Nãgá vino todakꞌãri, topatáatɨ kꞌirãpadaitꞌee mɨa ooitꞌee bɨ eperãarã pari.
1CO.11.26	Mãga jarada perã Jesucristopa, tachia ma pan kꞌodakꞌãri mãikꞌaapa ma vino todakꞌãri, kꞌirãpapata Cristo piuda tachi pari. Mãgá oo pꞌanadaitꞌee, iru waya cheru misa.
1CO.11.27	Mãga jõmaarãmaa akꞌɨpipata perã, eperãpa ma pan pariatua kꞌoru pɨrã maa–e pɨrã ma vino pariatua toru pɨrã, kꞌachia oomaa bɨ, ichi–itꞌee pꞌua–e bairã Cristo piuda jõmaarã pari. 
1CO.11.28	Maperãpɨ Cristode ijãapari chaa ma pan kꞌoi naaweda mãikꞌaapa ma vino toi naaweda, ichi tꞌãridepai kꞌĩsiaipia bɨ kꞌawaaitꞌee wãara kꞌoru mãikꞌaapa toru kꞌirãpaitꞌee Cristo piuda ichi pari wa mãga–e. 
1CO.11.29	Mãgá ooipia bɨ Tachi Akꞌõrepa miapiitꞌee perã ma pan pariatua kꞌopataarã mãikꞌaapa ma vino pariatua topataarã, chikꞌo jĩpꞌaa kꞌopatakꞌa. 
1CO.11.30	Parãdepema chokꞌara mãgá pariatua kꞌopata perã, kꞌayaa pꞌanɨ mãikꞌaapa ũkꞌuru jai–idaa pꞌanɨ. 
1CO.11.31	Mamĩda mãgɨ́ kꞌodai naaweda mãikꞌaapa todai naaweda, kꞌĩsiaruta pɨrã oo amaadaitꞌee tachia pꞌekꞌau kꞌachia oopata, Tachi Akꞌõrepa tachi miapi–e paitꞌee. 
1CO.11.32	Mãga oodakꞌãri, pariatua kꞌoda–e paitꞌee. Tachi Akꞌõrepa miapipari ma pan pariatua kꞌopataarã mãikꞌaapa ma vino pariatua topataarã, ãchia kꞌawaadamerã irua oopi kꞌinia bɨ. Mãga kꞌawaadakꞌãri mãikꞌaapa oodakꞌãri, irua ãchi kꞌaripaitꞌee atuanaadamerã ijãadakꞌaa beerãkꞌa, eperãarã jõmaweda panadakꞌãri iru kꞌĩrapite.
1CO.11.33	Mapa ɨ̃pemaarã, cheepurudakꞌãri pan kꞌodaitꞌee mãikꞌaapa vino todaitꞌee Cristo piuda kꞌirãpadaitꞌee, nɨpatáatɨ jõmaweda cherutamaa, chikꞌinia ne–inaa jedekꞌodaitꞌee. 
1CO.11.34	Apida jarrapisia bɨ pɨrã, chei naaweda, ichi temãi nekꞌoipia bɨ. Parãpa mãga ooruta pɨrã, Tachi Akꞌõrepa miapi–e paitꞌee pariatua kꞌo pꞌanɨ kꞌaurepa.
1CO.11.34	Mɨ parãmaa wãkꞌãri, waapɨara jarateeitꞌee.
1CO.12.1	Ɨ̃rá ɨ̃pemaarã, pꞌanautꞌee parãpa iidi pëidapꞌedaa. Iidijida kꞌãata oopipari Tachi Akꞌõre Jaurepa Cristode ijãapataarãmaa. Nãgɨ́ jarateeitꞌee pia kꞌawaadamerã.
1CO.12.2	Kꞌirãpa pꞌanɨ parã pꞌanapatapꞌedaa Cristode ijãadai naaweda. Tachi Akꞌõre kꞌĩrapite kꞌachia oopachida ɨtꞌaa tꞌɨ̃patapꞌedaa perã ne–inaamaa, Tachi Akꞌõre awara. Mãga oopachida mãgee ne–inaa pedeedakꞌaa beemaa, chokꞌai–e pꞌanɨ mĩda. 
1CO.12.3	Mãga oopachida pia kꞌawadakꞌaa pada perã sãga Cristode ijãadaitꞌee mãikꞌaapa sãga oodaitꞌee irua parãmaa oopi kꞌinia bɨkꞌa. Kꞌawapatáatɨ Tachi Akꞌõre Jaurepa eperãarãmaa nãga jarapikꞌaa: “Jesús Tachi Akꞌõre Warra–e”. Jĩpꞌa jarapipari: “Jesús Tachi Poro Waibɨa.”
1CO.12.4	Parãpa kꞌawaadaipia bɨ Tachi Akꞌõre Jaurepa Cristode ijãapataarãmaa ne–inaa kꞌĩra tꞌãdoo oopipari chikꞌaripa pꞌanapataadamerã. Mãga oopari ne–inaa pia oo kꞌinia bairã ijãapataarã–itꞌee. 
1CO.12.5	Ichia ma ne–inaa jõma oopipari Cristo, Tachi Poro Waibɨapa oopi kꞌinia bɨkꞌa. 
1CO.12.6	Ijãapari chaa ma ne–inaa awara ooi ichi kꞌõpꞌãyo kꞌãyaara. Mamĩda Tachi Akꞌõrépata ma ne–inaa ichita ãramaa oopipari. 
1CO.12.7	Mãgá Tachi Akꞌõre Jaurepa ma ne–inaa awara–awaraa oopipari Cristode ijãapataarãmaa, ãchi chikꞌaripa pꞌanapataadamerã. 
1CO.12.8	Abaamaa kꞌĩsia kꞌawaapipari jarateemerã ne–inaa Tachi Akꞌõrepa kꞌawapi kꞌinia bɨ. Awaraarãmaa pipɨara kꞌawapipari Tachi Akꞌõrepa wãarata jara pëida, mãga jarateemerã. 
1CO.12.9	Ichiaba Tachi Akꞌõre Jaurepa waapɨara ijãapipari Cristode ijãa bɨmaa, kꞌawaamerã wãara uchiaitꞌee Tachi Akꞌõrepa jara bɨkꞌa, waide unu–e bɨ mĩda. Ichiaba awaraarãmaa kꞌayaa beerã jɨpapipari. 
1CO.12.10	Ma awara awaraarãmaa ne–inaa oopipari eperãarãpa pꞌoyaa oodakꞌaa ãchi juadoopa. Awaraarãmaa jarapipari Tachi Akꞌõrepa jarapi bɨkꞌa. Awaraarãmaa kꞌawapipari eperãpa wãara jaratee bɨ Cristopa oopi bɨkꞌa wa netuarapa oopi bɨkꞌa. Awaraarãmaa pedeepipari irua kꞌawa–e bɨ pedeede, jarateemerã Tachi Akꞌõre Ũraa mãgá pedee bɨpa. Awaraarãmaa kꞌawapipari kꞌãata jara bɨ ma eperãpa, pedee irua kꞌawa–e bɨta pedeekꞌãri, jõmaarãpa kꞌawaadamerã irua jara kꞌinia bɨ. 
1CO.12.11	Mãgá oopari Tachi Akꞌõre Jaurepa. Irua aupaita kꞌawapipari Cristopa oopi kꞌinia bɨ ichide ijãapataarãmaa.
1CO.12.12	Ɨ̃rá jaraitꞌee sãapꞌeda Tachi Akꞌõre Jaurepa mãgá ne–inaa awara–awaraa oopipari Cristode ijãapataarãmaa. Tachi kꞌapꞌɨa apai bɨ mĩda, aɨde nãgee paraa: bɨɨrɨ, poro, jua, tꞌãri; jãga bee chokꞌara. Mãga pɨkꞌa Cristo apai bɨ mĩda, irude ijãapataarã araa pꞌanapata iru ome. Kꞌapꞌɨa apai pɨkꞌa pꞌanɨ, chokꞌara pꞌanɨ mĩda. 
1CO.12.13	Tachi ijãapataarã mãga pꞌanɨ ijãapari chaa Cristode ijãa beekꞌãri, Tachi Akꞌõre Jaurepa iru araa bapipari perã apemaarã ijãapataarã ome. Aukꞌa oopari judiorã ome, judio–eerã ome, esclavoorã ome, esclavo–eerã ome. Mãga oopari, chokꞌara pꞌanɨ mĩda, apai pɨkꞌa pꞌanadamerã Cristo ome. Mapa tachia poro choopipata akꞌɨpidaitꞌee araa pꞌanɨ Cristo ome Tachi Akꞌõre Jaure kꞌaurepa.
1CO.12.14	Tachi eperã kꞌapꞌɨade bɨ poro, jua, bɨɨrɨ mãikꞌaapa tꞌãri. Jãgee jõmaarãpa kꞌaripapata tachia ne–inaa oodamerã. Mãga pɨkꞌa tachi ijãapataarã chokꞌara pꞌanɨ mĩda, chikꞌaripa pꞌanapata Cristo–itꞌee ne–inaa oodaitꞌee. 
1CO.12.15	Kꞌĩsiadáma nãgɨde. Tachi bɨɨrɨ pedeeda paara, jarakꞌaji: “Juapa mɨ kꞌãyaara ne–inaa chokꞌaraara oopari perã, mɨ makꞌɨara servi–e bɨ na kꞌapꞌɨade.” Mãga jarakꞌaji mĩda, atꞌãri tachi kꞌapꞌɨade bɨ. 
1CO.12.16	Maa–e pɨrã tachi kꞌɨɨrɨ pedeeda paara, jarakꞌaji: “Tau mɨ kꞌãyaara pipɨara bairã, mɨ makꞌɨara servi–e bɨ na kꞌapꞌɨade.” Mãga jarakꞌaji mĩda, atꞌãri tachi kꞌapꞌɨade bɨ. 
1CO.12.17	Tachi kꞌapꞌɨa jõma tau pada paara, kꞌɨɨrɨ wẽ–e pakꞌaji ũridaitꞌee mãikꞌaapa jõma kꞌɨɨrɨ pada paara, kꞌɨ̃ wẽ–e pakꞌaji ɨ̃daitꞌee. 
1CO.12.18	Mamĩda mãga–e. Tachi Akꞌõrepa tachi kꞌapꞌɨade nɨ̃bɨ jõmaweda bɨji mãgɨ́ bɨmãi, ichia kꞌĩsia iru badakꞌa. 
1CO.12.19	Tachi kꞌapꞌɨa jõmaweda bɨɨrɨ maa–e pɨrã jua maa–e pɨrã tau pada paara, kꞌapꞌɨa wẽe pꞌanakꞌajida. 
1CO.12.20	Mamĩda mãga–e. Ne–inaa kꞌĩra tꞌãdoo paraa mĩda, ichita kꞌapꞌɨa apai bɨ.
1CO.12.21	Tachi kꞌapꞌɨa mãga bɨ perã, tachi tau pedee kꞌawaa bada paara, pꞌoyaa jara–e pakꞌaji juamaa: “Mɨa pɨ kꞌinia–e”. Poropa pida pꞌoyaa jara–e pakꞌaji bɨɨrɨmaa: “Mɨa pɨ kꞌinia–e.” 
1CO.12.22	Ma kꞌãyaara ne–inaa jõma tachi kꞌapꞌɨade, makꞌɨara pꞌoyaa ooda–e pɨkꞌa kꞌedee paara, aukꞌa kꞌaripapata tachi kꞌapꞌɨa chokꞌai bamerã mãikꞌaapa kꞌapꞌɨa pia bamerã. 
1CO.12.23	Ma awara tachi kꞌapꞌɨade nɨ̃bɨ ũkꞌuru pia chi–oopata tachi piara unudamerã. Mamĩda ũkꞌuru awaraarãmaa unupi kꞌiniadakꞌaa. Mapa wãkꞌapata pꞌarupa. 
1CO.12.24	Jõdee chi unupi kꞌinia bɨta taawa iru pꞌanapata. Mãga oopata Tachi Akꞌõrépata tachi kꞌapꞌɨa mãga ooda perã, pipɨara ɨadamerã aɨde nɨ̃bɨ makꞌɨara pꞌoyaa oo–e pɨkꞌa kꞌedee mãikꞌaapa pia–e pɨkꞌa kꞌedee. 
1CO.12.25	Mãga ooji tachi kꞌapꞌɨade nɨ̃bɨ jõma chikꞌaripa pꞌanadamerã. 
1CO.12.26	Tachi kꞌapꞌɨade bɨ apida pꞌua nɨ̃beeru pɨrã, kꞌapꞌɨa jõmaweda miapari ma kꞌaurepa. Jõdee tachi kꞌapꞌɨade nɨ̃bɨ apida pi–ia unuruta pɨrã, kꞌapꞌɨa jõmaweda o–ĩadaipari.
1CO.12.27	Ma jõma jara aupadade kꞌĩsiadakꞌãri, kꞌawa pꞌanɨ tachi ijãapataarã Cristo kꞌapꞌɨakꞌa pꞌanɨ, iru ome araa pꞌanapata perã. 
1CO.12.28	Tachi Akꞌõrepa tachi kꞌapꞌɨade nɨ̃bɨ chaa mimia awara–awaraa bɨji tachi kꞌaripamerã mãikꞌaapa kꞌapꞌɨa pia pꞌanadamerã. Mãga pɨkꞌa ichi Jaurepa Cristode ijãapataarãmaa mimia awara–awaraa bɨpari, ma mimia oo pꞌanɨde chikꞌaripa pꞌanapataadamerã. Naapɨara bɨpari Jesucristopa jɨrɨtꞌeradaarã pëiitꞌee ichi ũraa jarateede; aɨ eere bɨpari Tachi Akꞌõrepa jarapi bɨkꞌa jarapataarã; mãgɨ́ tꞌẽe bɨpari Tachi Akꞌõre Ũraa jarateepataarã; maapꞌeda ne–inaa oopataarã eperãarãpa pꞌoyaa oodakꞌaa ãchi juadoopa; kꞌayaa beerã jɨpapataarã; ijãapataarã kꞌaripapataarã; ijãapataarã akꞌɨpataarã; pedeepataarã ãchia kꞌawada–e pꞌanɨ pedeede. 
1CO.12.29	Tachi Akꞌõrepa ijãapataarã jõmaweda jɨrɨtꞌera–e Cristopa pëimerã ichi ũraa jarateede. Ichiaba jõmaarãmaa ichia jarapi bɨkꞌa jarapi–e; jõmaarãpa iru ũraa jarateeda–e; jõmaarãpa ne–inaa ooda–e eperãarãpa pꞌoyaa oodakꞌaa ãchi juadoopa; 
1CO.12.30	jõmaarãpa kꞌayaa beerã jɨpada–e; jõmaarãpa pedeeda–e ãchia kꞌawada–e pꞌanɨ pedeede; jõmaarãpa kꞌawada–e chi pedeerupa jara kꞌinia bɨ ma kꞌawada–e pꞌanɨ pedeede. 
1CO.12.31	Maperã parãpa iididaipia bɨ Tachi Akꞌõre Jaurepa parãmaa madepema pipɨara bɨta bɨmerã. Mãgá pipɨara pꞌanapataadaitꞌee.
1CO.12.31	Mãgá oo pꞌanɨ mĩda, mɨa akꞌɨpiitꞌee sãga wãara pipɨara pꞌanapataadai.
1CO.13.1	Pipɨara pꞌana kꞌinia pꞌanɨ pɨrã, chikꞌinia pꞌanapataadaipia bɨ. Tachia eperãarã pedee kꞌĩra tꞌãdoo pedee pꞌanɨ mĩda mãikꞌaapa angeleerã pedee paara pedeeruta pɨjida, pari mãga oopata tꞌãripa awaraarã kꞌinia iru pꞌanada–e pꞌanɨ pɨrã. Mãga pꞌanaruta pɨrã, tachi ma pedeede pedeedakꞌãri, awaraarãpa ũridai campana pariatua chaaparikꞌa. 
1CO.13.2	Ichiaba Tachi Akꞌõrepa jarapi bɨkꞌa jara pꞌanɨ mĩda mãikꞌaapa kꞌawa pꞌanɨ mĩda ne–inaa kꞌĩra tꞌãdoo, Tachi Akꞌõrepa waide jara–e bɨ paara eperãarãmaa, páripɨ pꞌanapata awaraarã kꞌinia iru pꞌanada–e pꞌanɨ pɨrã. Ma awara audú ijãaruta pɨjida ee ãyaa bɨrutamaa tachia jararutapa; awaraarã tꞌãripa kꞌinia iru pꞌanada–e pꞌanɨ pɨrã, ichi kꞌinia mãga oo pꞌanɨ. 
1CO.13.3	Ma awara tachia netꞌaa iru pꞌanɨ jõmaweda tee pꞌanɨ mĩda chupɨria chedeerãmaa mãikꞌaapa tachi kꞌapꞌɨa paara paapeepiruta pɨjida Cristode ijãa pꞌanɨ kꞌaurepa, tꞌãripa awaraarã kꞌinia iru pꞌanada–e pꞌanɨ pɨrã, tachi–itꞌee wẽ–e paitꞌee Tachi Akꞌõrepa kꞌĩsia iru bɨdepema, ɨtꞌari panadakꞌãri.
1CO.13.4	Tachia wãara awaraarã kꞌinia iru pꞌanadakꞌãri, nãga pꞌanapata. Tꞌãridepai choopata. Awaraarãmaa ne–inaa pia oopata. Awaraarã unuamaa iru pꞌanadakꞌaa, ãrapa ne–inaa iru pꞌanɨ kꞌaurepa. Ichiaba tachia ooda jõmaarãmaa jaradakꞌaa, ãrapa kꞌĩsiadamerã tachia ne–inaa oo kꞌawaa pꞌanapata. Audua pꞌanadakꞌaa. 
1CO.13.5	Chĩara kꞌĩraupidakꞌaa mãikꞌaapa kꞌĩra nejasiapidakꞌaa. Tachi–itꞌee ne–inaa pipɨara jɨrɨdakꞌaa. Isapai kꞌĩraudakꞌaa. Kꞌĩra pꞌu–ua pꞌanadakꞌaa tachimaa chĩarapa ne–inaa kꞌachia ookꞌãri. 
1CO.13.6	O–ĩa pꞌanadakꞌaa unudakꞌãri awaraapa ne–inaa kꞌachia oomaa bɨ. Jĩpꞌa o–ĩadaipata irua ookꞌãri Tachi Akꞌõrepa wãarata jara pëidakꞌa. 
1CO.13.7	Ma awara chĩarapa tachi miapidakꞌãri, choopata ijãapata perã Akꞌõrepa tachi kꞌaripaitꞌee. Ijãapata kꞌachia pꞌoyaadai. Tꞌãride ichita choopata awaraarã kꞌinia iru pꞌanadairã.
1CO.13.8	Mãgá awaraarã kꞌinia iru pꞌanadakꞌãri Cristopa oopi bɨkꞌa, ichita chikꞌinia para baitꞌee. Kꞌawáatɨ na ewari Tachi Akꞌõrepa jarapi bɨ waa wẽ–e paitꞌee. Ma awara chi pedee bɨpa kꞌawada–e pꞌanɨ pedee waa ũrida–e paitꞌee. Ichiaba kꞌĩsia kꞌawaa pꞌanɨɨrãpa jarateepata aukꞌa waa wẽ–e paitꞌee. 
1CO.13.9	Mãgɨ́ jõma na ewari wẽ–e paitꞌee, jõdaitꞌee perã. Tachia waide kꞌawada–e pꞌanɨ jõmaweda Tachi Akꞌõrepa jarapi bɨ mãikꞌaapa kꞌĩsia kꞌawaa beerãpa jaratee pꞌanɨ. 
1CO.13.10	Mamĩda Tachi Akꞌõrepa kꞌĩsia iru bɨ jõmaweda oo aupakꞌãri, waa kꞌawa kꞌiniada–e pꞌanadaitꞌee irua jarapi bɨ mãikꞌaapa kꞌĩsia kꞌawaa beerãpa jaratee pꞌanɨ, jõmaweda Cristokꞌa kꞌawadaitꞌee perã.
1CO.13.11	Warra weda mɨ pedeeji mãikꞌaapa kꞌĩsia iru baji ne–inaa ooitꞌee warrarãpa oopatakꞌa. Mamĩda chona pakꞌãri, oo amaaji mãgee warra weda ne–inaa oopata. 
1CO.13.12	Na pꞌekꞌau eujãde pꞌanɨ misa, jĩpꞌa espejo kꞌĩra tꞌawaa bɨde akꞌɨ pꞌanɨkꞌa bɨ, jõmaweda Tachi Akꞌõrepa kꞌĩsia iru bɨ kꞌawada–e pꞌanadairã. Mamĩda Cristo ome pꞌananadakꞌãri, jõmaweda kꞌawadaitꞌee Cristopa kꞌawa bɨkꞌa, kꞌawadaitꞌee perã Tachi Akꞌõrepa tachi kꞌawa bɨkꞌa.
1CO.13.13	Maperã ichita ijãadaipia bɨ Tachi Akꞌõrepa oopari ichia jara bɨkꞌa. Ichita ijãadaipia bɨ Tachi Akꞌõrepa tachimaa teeitꞌee ne–inaa jõmaweda ichia kꞌĩsia iru bɨ tachi–itꞌee, ɨtꞌari panadakꞌãri. Ichita awaraarã kꞌinia iru pꞌanadaipia bɨ Tachi Akꞌõrepa kꞌinia iru baparikꞌa. Tachi Akꞌõre–itꞌee ma jarada õpeedepema chi tꞌẽe jara aupadata pipɨara bɨ jõma apema jara aupada kꞌãyaara.
1CO.14.1	Mãga pipɨara bairã Tachi Akꞌõre–itꞌee, parãpa awaraarã kꞌinia iru pꞌanadaipia bɨ. Mãga oo pꞌanɨ misa, iididaipia bɨ Tachi Akꞌõre Jaurepa parãmaa jarapimerã Tachi Akꞌõrepa jarapi bɨkꞌa. 
1CO.14.2	Ma kꞌãyaara, iidiruta pɨrã Tachi Akꞌõre Jaurepa parã pedeepimerã kꞌawada–e pꞌanɨ pedeede, mãgá jarateedakꞌãri, chi ũrirutaarãpa kꞌawada–e pꞌanadai mãgɨ́ jarateeruta. Tachi Akꞌõrepapai kꞌawaitꞌee. 
1CO.14.3	Jõdee Tachi Akꞌõre Jaurepa jarapiru pɨrã irua jarapi bɨkꞌa, chi ũrirutaarãpa pia kꞌawaadaitꞌee, ãchi pedeede ũridaitꞌee perã. Mapa oo kꞌinia pꞌanadaitꞌee mãgɨ́ jarateeruta jara pꞌanɨkꞌa mãikꞌaapa tꞌãri o–ĩa pꞌanadaitꞌee oodakꞌãri Cristopa oopi bɨkꞌa. 
1CO.14.4	Chi pedee bɨpa ichia kꞌawa–e bɨ pedeede pia oo bɨ ichi–itꞌee. Mamĩda Tachi Akꞌõrepa jarapi bɨkꞌa jaraparipa apemaarã ijãapataarã kꞌaripapari.
1CO.14.5	Parã jõmaweda pedeeda paara kꞌawada–e pꞌanɨ pedeede, pia bakꞌaji. Mamĩda pipɨara bɨ Tachi Akꞌõrepa jarapi bɨkꞌa jaradamerã, wẽ–e pɨrã apidaapa mãgɨ́ pedee ũridamerã mãikꞌaapa kꞌawapidamerã apema ijãapataarãmaa.
1CO.14.6	Mapa ɨ̃pemaarã, mɨ parãmaa wãru pɨrã jarateede kꞌawa–e bɨ pedeede, parã kꞌaripa–e paitꞌee. Jõdee wãru pɨrã Tachi Akꞌõrepa jarapi bɨkꞌa jarade maa–e pɨrã Cristo ũraa jarateeru pɨrã, mãgá kꞌawaadai Cristopa oopi kꞌinia bɨ.
1CO.14.7	Parãpa kꞌawa pꞌanɨ siru chaa kꞌawaa beerãpa mãikꞌaapa arpa chaa kꞌawaa beerãpa pia chaapata chi ũri pꞌanɨɨrãpa kꞌawaadamerã chisãgɨ́ sirupa chaada mãikꞌaapa chisãgɨ́ arpapa chaada. Mamĩda pia chaa kꞌawa–e bɨpa chaakꞌãri, kꞌachia ũridai mãikꞌaapa pia kꞌawada–e pai chisãgɨ́ siru wa chisãgɨ́ arpa. 
1CO.14.8	Ichiaba soldaorãpa trompeta ateepata jura chõonadakꞌãri. Chi chaa kꞌawaa bɨpa chaapari soldaorã chõode uchiadamerã. Mamĩda mãgɨpa pia chaa–e pɨrã, soldaorã chõode uchiada–e pai, kꞌawada–e pꞌanadairã ãchia ũri pꞌanɨ kꞌãata jara kꞌinia bɨ. 
1CO.14.9	Mãga pɨkꞌa bɨ parã ome. Kꞌawada–e pꞌanɨ pedeede pedee pꞌanadakꞌãri, chi ũrirutaarãpa kꞌawada–e pai parãpa jaratee kꞌinia pꞌanɨ. Pipɨara bakꞌaji pãchi ituaba pedeedapꞌedaa paara. 
1CO.14.10	Wãara na pꞌekꞌau eujãde eperãarã pedee chokꞌara awara–awaraa pedee pꞌanɨ. Ma pedee pedeepataarãpa pia kꞌawapata ãchi pedee ũridakꞌãri. 
1CO.14.11	Mamĩda mɨa mãgɨ́ pedee ũri–e bɨ pɨrã, kꞌĩra tewaraakꞌa bai mãgɨ́ pedeepari ome, pꞌoyaa ũri–e bairã mãgɨ́ pedee. 
1CO.14.12	Mãga bɨ parã ome ichiaba. Maperãpɨ iidi kꞌinia pꞌanɨ pɨrã Tachi Akꞌõre Jaurepa parãmaa ne–inaa oopimerã, iididaipia bɨ ne–inaa kꞌaripadaitꞌee apemaarã ijãapataarã.
1CO.14.13	Mamĩda iidi kꞌinia pꞌanɨ pɨrã Akꞌõrepa pedeepimerã kꞌawada–e pꞌanɨ pedeede, mãgara ichiaba iididaipia bɨ kꞌawapimerã kꞌãata jara kꞌinia bɨ mãgɨ́ pedee. Mãgá awaraarãmaa jarateedai. 
1CO.14.14	Mɨa ɨtꞌaa tꞌɨ̃ru pɨrã kꞌawa–e bɨ pedeede, mɨ jaurepapai kꞌawa bɨ kꞌãata jara kꞌinia bɨ, araa bapari perã Tachi Akꞌõre Jaure ome. Mamĩda mɨchi kꞌĩsiade kꞌawa–e bɨ. 
1CO.14.15	Mãgara mɨa ¿sãga ooima? Jaurepapai ɨtꞌaa tꞌɨ̃itꞌee mãikꞌaapa kꞌariitꞌee mɨa kꞌawa–e bɨ pedeede. Mamĩda ma kꞌãyaara pipɨara ɨtꞌaa tꞌɨ̃pariitꞌee mãikꞌaapa kꞌaripariitꞌee mɨa kꞌawa bɨ pedeede. 
1CO.14.16	Pɨa pida mãga ooru pɨrã, eperã pɨ ikꞌaawa su–akꞌɨ bɨpa aukꞌa kꞌawaaitꞌee pɨa gracias jara bɨ mãikꞌaapa kꞌari bɨ. Mãgá pɨ ome aukꞌa iru ɨtꞌaa tꞌɨ̃i gracias jaraitꞌee Tachi Akꞌõremaa. 
1CO.14.17	Jõdee pɨa ɨtꞌaa tꞌɨ̃ru pɨrã kꞌawa–e bɨ pedeede, pia bɨ mĩda Tachi Akꞌõre kꞌĩrapite, pɨ ikꞌaawa pꞌanɨɨrã maarepida kꞌaripa–e bɨ.
1CO.14.18	Tachi Akꞌõre kꞌĩrapite mɨ o–ĩa bɨ, mɨa parã kꞌãyaara pedee chokꞌaraara pedeepari perã, mɨa kꞌawa–e bɨ pedeede. Mãga ooi Tachi Akꞌõre Jaurepa mãga oopipari perã. 
1CO.14.19	Mamĩda apemaarã ijãapataarã ome bakꞌãri ɨtꞌaa tꞌɨ̃itꞌee Tachi Akꞌõremaa, mɨ–itꞌee pipɨara bɨ pedeeitꞌee pedee joisomaapai arii pꞌanɨɨrã pedeede, pedee diez mil pedeei kꞌãyaara ãrapa kꞌawada–e pꞌanɨ pedeede.
1CO.14.20	Maperã ɨ̃pemaarã, warra chakꞌeerãkꞌa kꞌĩsianáatɨ. Ãrakꞌa pꞌana kꞌinia pꞌanɨ pɨrã, pꞌanadaipia bɨ warra ewaa tꞌodakꞌa; audua–ee. Pia kꞌĩsíatɨ chonaarãpa kꞌĩsiapatakꞌa. 
1CO.14.21	Kꞌirãpátɨ Tachi Akꞌõre Ũraa pꞌãdade jara bɨ:
1CO.14.21	‘Tachi Akꞌõrepa jara bɨ: “Mɨa Israel pidaarãmaa pedeeitꞌee kꞌawada–e pꞌanɨ pedeede kꞌĩra tewaraarã itꞌaideepa. Mamĩda ma Israel pidaarãpa kꞌawa pꞌanadaitꞌee mĩda mɨa mãga oopi bɨ, atꞌãri mɨ pedee ũri kꞌiniada–e pꞌanadaitꞌee.” ’ 
1CO.14.22	Tachi Akꞌõrepa mãga jarada perã, nãga kꞌawaadai. Ijãadakꞌaa beerãpa unuruta pɨjida Tachi Akꞌõre Jaurepa parãmaa pedeepimaa bɨ pãchia kꞌawada–e pꞌanɨ pedeede, ma Israel pidaarãkꞌa ãrapa ũri kꞌiniada–e paitꞌee. Jõdee ijãapataarãpa mãga unudakꞌãri, ũridaitꞌee, kꞌawada–e pꞌanɨ mĩda kꞌãata jara kꞌinia bɨ. Mamĩda ma kꞌãyaara parãpa jararuta pɨrã Tachi Akꞌõrepa jarapi bɨkꞌa ãchi pedeede, audupɨara ũri kꞌinia pꞌanadaitꞌee, ũridaitꞌee perã ãramaa Cristopa oopi kꞌinia bɨ. Mãga bɨ ijãadakꞌaa beerã ome ichiaba. 
1CO.14.23	Kꞌĩsíatɨ nãgɨde. Parã cheepurudakꞌãri ɨtꞌaa tꞌɨ̃daitꞌee, parãdepema ũkꞌuru pedeemaa pꞌaneeruta pɨrã kꞌawada–e pꞌanɨ pedeede mãikꞌaapa mãga pꞌanɨde tꞌĩuru pɨrã eperã ijãakꞌaa bɨ maa–e pɨrã Tachi Akꞌõre Ũraa waide kꞌawa–e bɨ, ichia kꞌĩsiai parã jõmaweda kꞌĩra kꞌawa–ee para bɨ. 
1CO.14.24	Jõdee eperã ijãakꞌaa bɨ maa–e pɨrã Akꞌõre Ũraa waide kꞌawa–e bɨ tꞌĩuru pɨrã Tachi Akꞌõrepa jarapi bɨkꞌa jara pꞌanɨde, ũrii ichia pꞌekꞌau kꞌachia oopari Tachi Akꞌõre kꞌĩrapite. 
1CO.14.25	Maapꞌeda mãgɨde kꞌĩsiakꞌãri, tꞌãri pꞌuadarii mãikꞌaapa ijãai, wa ijãa–e pai. Maapꞌeda bedabaidarii Tachi Akꞌõremaa ɨtꞌaa tꞌɨ̃itꞌee mãikꞌaapa jaraitꞌee: “Wãara Tachi Akꞌõre nama parã ome bapari.”
1CO.14.26	Mãpai ɨ̃pemaarã, nãga oodaipia bɨ chipꞌedaidakꞌãri ɨtꞌaa tꞌɨ̃daitꞌee. Ũkꞌuruurãpa Akꞌõre kꞌari kꞌaridaipia bɨ. Awaraarãpa Cristo ũraa jarateedaipia bɨ maa–e pɨrã Tachi Akꞌõrepa jarapi bɨkꞌa jaradaipia bɨ. Awaraarãpa kꞌawada–e pꞌanɨ pedeede pedeedaipia bɨ Tachi Akꞌõre Jaurepa oopi bɨkꞌa. Awaraarãpa mãgɨ́ pedee jara kꞌinia bɨ jõmaarãmaa kꞌawapidaipia bɨ Tachi Akꞌõre Jaurepa oopi bɨkꞌa. Ma jõmaweda oodaipia bɨ ijãapataarã chikꞌaripa pꞌanadamerã. 
1CO.14.27	Ma kꞌawada–e pꞌanɨ pedeede pedeepataarã pedeedaipia bɨ aba–abaa, omé maa–e pɨrã õpee pedee auparutamaa. Maapꞌeda mãgɨ́ pedee kꞌawapataarãpa jõmaarãmaa kꞌawapidaipia bɨ ãrapa jaradapꞌedaa. 
1CO.14.28	Apida wẽ–e pɨrã mãgɨ́ pedee kꞌawaapiitꞌee kꞌãata jara kꞌinia bɨ, mãgara chi mãgá pedee bɨ waa pedeeikꞌaraa bɨ. Ma kꞌãyaara ichi tꞌãridepai pedeeipia bɨ ichi–itꞌee mãikꞌaapa Tachi Akꞌõre–itꞌee. 
1CO.14.29	Mãgá ichiaba Tachi Akꞌõrepa jarapi bɨkꞌa jarapataarãpa pedee kꞌinia pꞌanɨ pɨrã, pedeedaipia bɨ aba–abaa, omé maa–e pɨrã õpee pedee auparutamaa. Apemaarãpa ũridaipia bɨ ãrapa jararuta, kꞌawaadaitꞌee wãara Tachi Akꞌõrepa jarapida wa mãga–e. 
1CO.14.30	Abaapa Tachi Akꞌõrepa jarapi bɨkꞌa jara bɨ misa, awaraapa pedee kꞌinia bɨ pɨrã jarapida awara, mãgara ma naa pedee badapa chi tꞌẽepemamaa pedeepiipia bɨ. 
1CO.14.31	Mãga oo pꞌanɨ pɨrã, jõmaarã pedee kꞌinia pꞌanɨɨrã pedeedaitꞌee, apemaarã ijãapataarãpa kꞌawaadamerã jõmaweda Tachi Akꞌõrepa ãramaa jara kꞌinia bɨ. 
1CO.14.32	Tachi Akꞌõrepa jarapi bɨkꞌa jara bɨpa pariatua pedeeikꞌaraa bɨ. Jĩpꞌa pedeeipia bɨ Tachi Akꞌõre Jaurepa mãga oopi bakꞌãri. 
1CO.14.33	Mãga oodaipia bɨ Tachi Akꞌõrepa ne–inaa pariatua oopikꞌaa perã. Oodaipia bɨ awaraa pꞌuurudepema ijãapataarãpa oopatakꞌa.
1CO.14.34	Mapa ichiaba chipꞌedaidakꞌãri ɨtꞌaa tꞌɨ̃daitꞌee, wẽraarã kꞌĩupꞌee pꞌanadaipia bɨ, jarateepataarã mãikꞌaapa Tachi Akꞌõrepa jarapi bɨkꞌa jarapataarã pedee pꞌanɨ misa, Tachi Akꞌõre Ũraa pꞌãdade jara bairã ãchi ɨmɨkꞌĩraarã jua ekꞌari pꞌanapataadaipia bɨ. 
1CO.14.35	Mapa ãrapa ne–inaa iidi kꞌinia pꞌanɨ pɨrã, iididaipia bɨ ãchi ɨmɨkꞌĩramaa teeda panadakꞌãri. Pia–e bɨ pariatua pedeedamerã, awaraarã pedee pꞌanɨ misa.
1CO.14.36	Aukꞌa kꞌĩsiada–e pꞌanɨ pɨrã, kꞌirãpátɨ parãmaa ijãapii naaweda Tachi Akꞌõrepa awaraarãmaa ijãapiji mãikꞌaapa kꞌawapiji ichia oopi kꞌinia bɨ chipꞌedaidakꞌãri. Maperã kꞌĩrakꞌaupai pãchia oo kꞌiniata oodai, Tachi Akꞌõrepa kꞌawapida oodai kꞌãyaara. 
1CO.14.37	Apida kꞌĩsia bɨ pɨrã ichiata Tachi Akꞌõrepa jarapi bɨkꞌa jarapari, maa–e pɨrã ne–inaa awara oopari Tachi Akꞌõre Jaurepa oopi bɨkꞌa, kꞌawaaipia bɨ Tachi Akꞌõrepa mɨmaa jarapiji jõma na pꞌãdade jara bɨ. Mapa ooipia bɨ na ũraade jara bɨkꞌa. 
1CO.14.38	Mamĩda mãgɨ́ eperãpa jara bɨ pɨrã mɨa na pꞌã bɨde jarateemaa bɨ mɨchi kꞌĩsiadoopa, irua jara bɨ ũridaikꞌaraa bɨ.
1CO.14.39	Mãpai ɨ̃pemaarã, audupɨara iididaipia bɨ Tachi Akꞌõre Jaurepa jarapimerã Akꞌõrepa jara kꞌinia bɨ ijãapataarãmaa. Mãga nɨde abaapa pedee kꞌinia bɨ pɨrã ichia kꞌawa–e bɨ pedeede, pedeenaapáde adaikꞌaraa bɨ. 
1CO.14.40	Mamĩda ne–inaa jõma oodaipia bɨ Tachi Akꞌõrepa oopi bɨkꞌa, pariatua oodai kꞌãyaara.
1CO.15.1	Ɨ̃rá ɨ̃pemaarã, kꞌirãpapiitꞌee mɨa naaweda jarateeda; jõma Jesucristopa ooda tachi kꞌaripaitꞌee atuanaadamerã. Parãpa mãgɨ́ jarateeda ijãajida; mãgɨta atꞌãri ijãa pꞌanɨ. 
1CO.15.2	Ma jarateeda kꞌaurepa Tachi Akꞌõrepa parã o kꞌachiadeepa kꞌaripa ata wã. Mapa aɨde ijãapataadaipia bɨ. Mãga–e pɨrã, pãchi kꞌinia ijãajida.
1CO.15.3	Ma jarateeda kꞌawaapꞌeda, mɨa parãmaa jarateeji, jarateeda pipɨara bairã. Nãga bɨ: Cristo piuji tachia pꞌekꞌau kꞌachia oopata wẽpapiitꞌee, Tachi Akꞌõre Ũraa pꞌãdade jara bɨkꞌa. 
1CO.15.4	Ma piuda tꞌẽepai, mãu te uriade ɨajida mãikꞌaapa ewari õpeemaa chokꞌai pꞌirabaiji, Tachi Akꞌõre Ũraa pꞌãdade jara bɨkꞌa. 
1CO.15.5	Ma tꞌẽepai ichia unupiji Pedromaa, maapꞌeda chi apemaarã kꞌõpꞌãyoorãmaa, ichi ome nipapatapꞌedaa na pꞌekꞌau eujãde bɨ misa. 
1CO.15.6	Aɨ tꞌẽepai unupiji quinientos audú see nɨ̃bada ijãapataarãmaa. Mãgɨdepema ũkꞌurupai jai–idaa pꞌanɨ, mamĩda chi apemaarã atꞌãri chokꞌai pꞌanɨ. 
1CO.15.7	Aɨ tꞌẽepai unupiji Santiagomaa. Maapꞌeda unupiji ichia ũraa jarateede pëida eperãarãmaa.
1CO.15.8	Maapꞌeda, jõmaarã tꞌẽe, mɨmaa ichiaba unupiji, aɨ naaweda mɨ kꞌachia baji mĩda. 
1CO.15.9	Mãga ooji mɨ jõmaweda apemaarã pëida kꞌãyaara ekꞌariara bɨ mĩda. Mɨ–itꞌee piara bakꞌaji Tachi Akꞌõrepa mɨ jɨrɨtꞌera–e pada paara, mɨa Cristode ijãapataarã miapipachi perã. 
1CO.15.10	Mamĩda Tachi Akꞌõre tꞌãri pia bapari perã, mɨ kꞌaripaji. Maperã mɨ apemaarã pëida kꞌãyaara mimiara bapari. Mimiakꞌaa mɨchi kꞌĩradoopa. Jĩpꞌa Tachi Akꞌõrépata mɨmaa nãgɨ́ mimia oopipari Cristo–itꞌee. 
1CO.15.11	Mɨ ãra kꞌãyaara audú mimiapari mĩda, taipa aukꞌa jarateepata, ma–itꞌee Cristopa tai pëida perã. Mãgɨ́ jarateedata parãpa ijãajida.
1CO.15.12	Parãpa kꞌawa pꞌanɨ Tachi Akꞌõrepa Cristo chokꞌai pꞌirabaipiji, taipa mãga jarateedapꞌedaa perã. Mãga bɨta, ¿sãapꞌeda ũkꞌuru parã tꞌãide pꞌanɨɨrãpa jara pꞌanɨma eperãarã piudapꞌeda chokꞌai pꞌirabaidakꞌaa? 
1CO.15.13	¡Kꞌĩsíatɨ! Tachi Akꞌõrepa eperãarã pꞌoyaa pꞌirabaipi–e pɨrã, mãgara Cristo jida pꞌirabaipi–e pakꞌaji. 
1CO.15.14	Mãgara páripɨ taipa jarateepata Jesucristopa ooda eperãarã kꞌaripaitꞌee. Parãpa pida pãchi kꞌinia irude ijãa pꞌanɨ. 
1CO.15.15	Ma awara mãɨrãpa jara pꞌanɨ wãara pɨrã, tai seewa–idaa pꞌanɨ, parãmaa jarateedapꞌedaa perã Tachi Akꞌõrepa Cristo pꞌirabaipiji. 
1CO.15.16	Mãɨrãpa kꞌĩsia pꞌanɨkꞌa Tachi Akꞌõrepa eperãarã pꞌoyaa pꞌirabaipi–e pɨrã, mãgara Cristo jida pꞌoyaa pꞌirabaipi–e pakꞌaji. Mãgara Cristo atꞌãri piu bakꞌaji. 
1CO.15.17	Ma awara Tachi Akꞌõrepa Cristo pꞌirabaipi–e paji pɨrã, mãgara parãpa páripɨ ijãa pꞌanɨ Cristo piuda kꞌaurepa Tachi Akꞌõrepa pãchia pꞌekꞌau kꞌachia oopata wẽpapii. 
1CO.15.18	Mãgara awaraa Cristode ijãapataarã jai–idaadapꞌedaarã aukꞌa atuakꞌajida. 
1CO.15.19	Ma jõma wãara pɨrã mãikꞌaapa na pꞌekꞌau eujãdepai Cristode ijãa pꞌanɨ pɨrã, ¡tachi jõmaarã kꞌãyaara chupɨriara pꞌanɨ!
1CO.15.20	Mamĩda mãga–e. ¡Tachi Akꞌõrepa wãara Cristo chokꞌai pꞌirabaipiji! Cristo naapɨara ichita chokꞌai bapariitꞌee, piupꞌeda mãikꞌaapa pꞌirabaipꞌeda. Ma awara Tachi Akꞌõrepa mãga ooda perã Cristo ome, kꞌawa pꞌanɨ tachi jida ichiaba chokꞌai pꞌirabaipiitꞌee, Cristode ijãapata perã. 
1CO.15.21	Kꞌĩsiadáma nãgɨde. Eperãpa kꞌachia ooda kꞌaurepa, na pꞌekꞌau eujãdepemaarã jõmaweda piupata. Jõdee Tachi Akꞌõrepa awaraa eperã chokꞌai pꞌirabaipida kꞌaurepa, jõmaweda irude ijãapataarã aukꞌa chokꞌai pꞌirabaipiitꞌee. 
1CO.15.22	Pia jaraitꞌeera, Adán kꞌaurepa jõmaarãta piupata. Jõdee Cristo kꞌaurepa jõmaweda irude ijãapataarã jai–idaadapꞌeda, chokꞌai pꞌirabaidaitꞌee. 
1CO.15.23	Mamĩda pꞌirabaidaitꞌee Tachi Akꞌõrepa kꞌĩsia iru bɨkꞌa. Cristo naapɨara pꞌirabaipiji. Maapꞌeda Cristo cheru ewate irude ijãapataarã aukꞌa pꞌirabaipiitꞌee. 
1CO.15.24	Ma tꞌẽepai na pꞌekꞌau eujã jõitꞌee. Cristopa netuaraarã mãikꞌaapa Tachi Akꞌõre kꞌĩra unuamaa iru pꞌanɨɨrã, chi na pꞌekꞌau eujãdepema poro waibɨarã jõmaweda pꞌoyaakꞌãri, mãgɨɨrã ichi Akꞌõre jua ekꞌari bɨitꞌee. 
1CO.15.25	Mãga paitꞌee Cristo na eujã poro waibɨa paitꞌee perã, Tachi Akꞌõre kꞌĩra unuamaa iru pꞌanɨɨrã jõma bɨrumaa ichi Akꞌõre jua ekꞌari. 
1CO.15.26	Mãgá ookꞌãripɨ, eperãarã waa piuda–e paitꞌee. 
1CO.15.27	Kꞌawa pꞌanɨ Cristota na pꞌekꞌau eujã poro waibɨa, Tachi Akꞌõrepa ichi ũraa pꞌãdade jara bairã:
1CO.15.27	‘Ne–inaa jõmaweda pɨ jua ekꞌari bɨji: eperãarã, angeleerã mãikꞌaapa netuaraarã paara.’ 
1CO.15.27	Tachi Akꞌõre aupaita Cristo jua ekꞌari ba–e. 
1CO.15.28	Mãgá Tachi Akꞌõre kꞌĩra unuamaa iru pꞌanɨɨrã pꞌoyaapꞌeda, Tachi Akꞌõre Warrapa ooitꞌee ichi Akꞌõrepa oodakꞌa ichi ome, nejõmaata iru jua ekꞌari bɨkꞌãri. Irua nejõmaata bɨitꞌee ichi Akꞌõre jua ekꞌari, ichi kꞌapꞌɨa paara, Tachi Akꞌõre jõmaarã kꞌãyaara waibɨara beemerã.
1CO.15.29	Ichiaba nãga kꞌawa pꞌanɨ Cristode ijãapataarã jai–idaadapꞌeda, chokꞌai pꞌirabaidaitꞌee. Pꞌirabaida–e pɨrã, ¿sãapꞌeda eperãarã ũkꞌuruurãpa poro choopipatama ijãapataarã jai–idaadapꞌedaarã pari, chi araada–e padapꞌedaarã poro choopidaitꞌee jai–idaadai naaweda? ¡Mãgɨ́ jai–idaadapꞌedaarã pꞌirabaida–e pɨrã, páripɨ ãra pari poro choopipata! 
1CO.15.30	Ma awara ijãapataarã pꞌirabaida–e pɨrã, ¿sãapꞌeda tai jarateede wãpatama, chi wãrutamaa tai kꞌĩra unuamaa iru pꞌanɨ mĩda? 
1CO.15.31	Wãara ewari chaa mɨ peedaitꞌee iru pꞌanɨ, jarateepari perã Cristopa ooda jõmaarã kꞌaripaitꞌee. Mamĩda wãara mɨ o–ĩa bɨ kꞌawa bairã parãpa Jesucristode ijãa pꞌanɨ. 
1CO.15.32	Ma awara Cristode ijãapataarã pꞌirabaida–e pɨrã, páripɨ mɨ perá piuji Éfeso pꞌuurudepemaarã juapa. Mãgɨɨrã ne–animalaarã kꞌachiarã́kꞌapɨ pꞌanɨ. Wãara chokꞌai pꞌirabaida–e pɨrã, mãgara pꞌanadáma nãgɨ́ jarapatakꞌa:
1CO.15.32	‘Nekꞌodáma, ne–inaa todáma mãikꞌaapa tachia oo kꞌiniata oodáma, taarã–e perã jõdaitꞌee.’ 
1CO.15.33	¡Mãga–e! Apidaamaa kꞌũrapináatɨ. Wãara jara pꞌanɨ nãga jaradakꞌãri: “Kꞌõpꞌãyo meraa bɨ pɨrã kꞌachia oopataarã ome, aukꞌa oodai.” 
1CO.15.34	¡Pia kꞌĩsíatɨ mãikꞌaapa akꞌɨ́tɨ kꞌĩsia kꞌawaa pɨkꞌa pꞌanɨɨrã parã tꞌãide! Pꞌekꞌau kꞌachia oonáatɨ ãchia oo pꞌanɨkꞌa jaradakꞌãri Cristode ijãapataarã pꞌirabaida–e paitꞌee. ¡Mãga jaratee pꞌanɨɨrãpa waide Cristode ijãada–e pꞌanɨ! Mɨa mãga jara bɨ parã kꞌĩra nejasiapiitꞌee.
1CO.15.35	¿Nãga iidi kꞌinia pꞌanɨ–ekꞌã? “¿Sãga Tachi Akꞌõrepa piudapꞌedaarã pꞌirabaipiitꞌeema? ¿Sãga baima chi kꞌapꞌɨa pꞌirabaida?” 
1CO.15.36	Wãara mãga iidi kꞌinia pꞌanɨ kꞌĩsia kꞌawada–e pꞌanadairã. ¿Parãpa nãgɨ́ kꞌawada–e pꞌanɨkꞌã? Trigo tau maa–e pɨrã awaraa netꞌatau uudakꞌãri, eujãde beraudaipari, tꞌono wãru misa. 
1CO.15.37	Chi kꞌarra uudakꞌaa. Jĩpꞌa chi tauta uupata, trigodee wa awaraa netꞌataudee. 
1CO.15.38	Mãgɨ́ uupꞌeda, Tachi Akꞌõrepa tꞌonopipari trigo kꞌarra wa ne–inaa awaraa, ichia kꞌĩsia iru badakꞌa netꞌatau kꞌĩra tꞌãdoo ewaa ookꞌãri. 
1CO.15.39	Mãga ooji awaraa ne–inaa chokꞌai bee ome ichiaba. Ichia kꞌĩsia iru badakꞌa kꞌapꞌɨa kꞌĩra tꞌãdoo ooji eperãarãde, ne–animalaarãde, ipanaarãde mãikꞌaapa chikꞌode, mãgá ãchi kꞌapꞌɨa awara–awaraa iru pꞌanadamerã. 
1CO.15.40	Ichiaba bɨji ne–inaa pajãde ichia kꞌĩsia iru badakꞌa, na pꞌekꞌau eujãdepema ne–inaa awara. Mãgɨ́ chaachaa ichi kꞌĩra wãree bɨji. Mamĩda aukꞌa bɨ–e paji. 
1CO.15.41	Ma kꞌĩra wãree awara–awaraa bɨji nãgá: akꞌõrejĩru urua awara bɨ atane ɨ̃daa ome mãikꞌaapa atane ɨ̃daa lucero ɨ̃daa ome awara bɨ. Ichiaba lucero chaa urua awara bee.
1CO.15.42	Mãgá Tachi Akꞌõrepa ne–inaa awara–awaraa oodakꞌa na eujãdepema mãikꞌaapa pajãdepema, mãga pɨkꞌa ichiaba awara ooitꞌee eperã piuda kꞌapꞌɨa chokꞌai pꞌirabaipikꞌãri. Piuda kꞌapꞌɨa ɨadakꞌãri, mikꞌiadaipari. Jõdee chokꞌai pꞌirabaida kꞌapꞌɨa waa piukꞌaa. 
1CO.15.43	Ma awara mãgɨ́ piuda kꞌapꞌɨa kꞌachia bapari mikꞌiadaipari perã. Jõdee chi chokꞌai pꞌirabaida kꞌapꞌɨa kꞌĩra wãree baitꞌee. Piuda kꞌapꞌɨa pꞌoyaa mimikꞌakꞌaa. Jõdee chokꞌai pꞌirabaida kꞌapꞌɨapa ne–inaa kꞌĩra tꞌãdoo ooitꞌee, Cristopa chokꞌai pꞌirabaida tꞌẽe oodakꞌa. 
1CO.15.44	Eperãpa kꞌapꞌɨa iru bairã na pꞌekꞌau eujãde bɨ misa, mãgara ichiaba kꞌapꞌɨa iru baitꞌee Akꞌõre truade. Na eujãdepema kꞌapꞌɨa piukꞌãri, ɨapata mikꞌiadaimerã. Mamĩda tꞌẽepai Tachi Akꞌõrepa pꞌirabaipikꞌãri, ɨtꞌaripema kꞌapꞌɨa papiitꞌee.
1CO.15.45	Tachi Akꞌõre Ũraa pꞌãdade jara bɨ:
1CO.15.45	‘Tachi Akꞌõrepa eperã ookꞌãri, iru kꞌɨ̃de jãrapꞌuaji chokꞌai beemerã.’ 
1CO.15.45	Ma eperã Adán paji. Mamĩda Cristo jida tꞌɨ̃jarapata Adán chi tꞌẽepema, Tachi Akꞌõrepa ichiaba iru chokꞌai pꞌirabaipida perã ichi truade ichita bapariimerã. Ma awara Tachi Akꞌõrepa Cristo bɨji irude ijãapataarã chokꞌai pꞌanapipariimerã. 
1CO.15.46	Tachi kꞌapꞌɨa naapema Adán kꞌapꞌɨakꞌa bɨ, na pꞌekꞌau eujãdepema perã. Jõdee tachi tꞌẽepema kꞌapꞌɨa baitꞌee chi tꞌẽepema Adán apata kꞌapꞌɨakꞌa, Akꞌõre truadepema perã. 
1CO.15.47	Chi naapema Adán yoorodee ooda paji. Mapa na pꞌekꞌau eujãdepema paji. Jõdee chi tꞌẽepema Adán ɨtꞌaripema paji. Mata cheji na pꞌekꞌau eujãdee. 
1CO.15.48	Na pꞌekꞌau eujãdepemaarãpa kꞌapꞌɨa iru pꞌanɨ naapema Adanpa iru badakꞌa, irudeepa uchiadapꞌedaa perã. Jõdee ɨtꞌaa wãrutaarãpa kꞌapꞌɨa iru pꞌanadaitꞌee Cristopa iru bɨkꞌa, ichideerã perã. 
1CO.15.49	Mãgá na eujãdepema kꞌapꞌɨade pꞌanɨ misa, Adán bapatakꞌa pꞌanapata. Mamĩda ɨtꞌaripema kꞌapꞌɨade pꞌanadakꞌãri, Cristo baparikꞌa pꞌanapataadaitꞌee.
1CO.15.50	Ma jõma jara aupadade kꞌĩsiadakꞌãri, parãpa kꞌawaadaipia bɨ na pꞌekꞌau eujãdepema kꞌapꞌɨa pꞌoyaa tꞌĩukꞌaa Tachi Akꞌõre eujãde, ne–inaa mikꞌiadaipari mama tꞌĩukꞌaa perã.
1CO.15.51	Mamĩda ũrítɨ, mɨa jaraitꞌee perã ne–inaa Tachi Akꞌõrepa eperãarãmaa waide jara–e bɨ. Ijãapataarã jõmaweda piuda–e paitꞌee. Mamĩda wãara jõmaweda kꞌapꞌɨa awara padaitꞌee. 
1CO.15.52	Mãgá padaitꞌee isapai, tachi tau pꞌinaru jĩakꞌaata. Mãga nɨde ɨtꞌaripema trompeta jĩwaakꞌãri, Cristode ijãa jai–idaadapꞌedaarã jõmaweda pꞌirabaidaitꞌee mãikꞌaapa tachi chokꞌai pꞌanɨɨrã kꞌapꞌɨa jida awara pakꞌoodaridaitꞌee. 
1CO.15.53	Mãga paitꞌee na pꞌekꞌau eujãdepema kꞌapꞌɨa pꞌoyaa wã–e perã Tachi Akꞌõre eujãdee. Mapa mãgá ɨtꞌaripema kꞌapꞌɨata padaitꞌee, aɨde uchiadamerã iru eujãde. 
1CO.15.54	Mãgá tachi kꞌapꞌɨa jõmaweda ɨtꞌaripema kꞌapꞌɨa padaikꞌãri, unudaitꞌee Tachi Akꞌõre Ũraa pꞌãdade jara bɨkꞌa:
1CO.15.54	‘Tachi Akꞌõrepa jõmaweda pꞌoyaaji. Maperãpɨ ichia chokꞌai pꞌirabaipidaarã waa piuda–e paitꞌee.’ 
1CO.15.55	Mapa ijãapataarãpa jõmaweda jaradaipia bɨ Tachi Akꞌõre Ũraa pꞌãdade jara bɨkꞌa:
1CO.15.55	‘Tachi Akꞌõre jõmaarã kꞌãyaara waibɨara bɨ, tachi chokꞌai pꞌanapipari perã, waa piuda–e paitꞌee. Ma awara waa kꞌĩsia pꞌua kꞌĩsiadakꞌaa, waaweeda–e pꞌanadairã miadaitꞌee tachia pꞌekꞌau kꞌachia oopata kꞌaurepa.’ 
1CO.15.56	Mãga jaradaipia bɨ eperãarã piupata perã ãchia pꞌekꞌau kꞌachia oopata kꞌaurepa. Kꞌawa pꞌanɨ jõmaweda pꞌekꞌau kꞌachia eperãarãpa oopata, ma jõma jara bairã Tachi Akꞌõre Ũraa Moisemaa pꞌãpidade. 
1CO.15.57	Mamĩda Jesucristo piuda perã tachia pꞌekꞌau kꞌachia oopata wẽpapiitꞌee, mãikꞌaapa chokꞌai pꞌirabaida perã, tachi o kꞌachiadeepa kꞌaripa ataji. Maperã ɨtꞌaa tꞌɨ̃pata Tachi Akꞌõremaa gracias jaradaitꞌee. ¡Iruta jõmaarã kꞌãyaara waibɨara bɨ, irua kꞌĩsia iru bada perã Tachi Waibɨa Jesucristo pëiitꞌee tachi kꞌaripade!
1CO.15.58	Maperã ɨ̃pemaarã kꞌiniarã, mɨa jarateeda ijãa pꞌanapatáatɨ. Ma awara ichita óotɨ Cristopa oopi bɨkꞌa, kꞌawa pꞌanadairã mãga oodakꞌãri, pari ne–inaa ooda–e paitꞌee.
1CO.16.1	Ɨ̃rá jaraitꞌee sãga pꞌaratꞌa pꞌedaipia bɨ pëidaitꞌee apemaarã ijãapataarã–itꞌee. Óotɨ mɨa jaradakꞌa Galacia eujãdepema ijãapataarãmaa, ãchi ɨtꞌaa tꞌɨ̃pata chaa. 
1CO.16.2	Tomia ewate parã chaachaa pꞌaratꞌa awara bɨdaipia bɨ, parãmaa pꞌaa pꞌanɨdepema. Pꞌaratꞌa waibɨa pꞌaa pꞌanɨ pɨrã, waibɨa awara bɨ́tɨ. Mamĩda makꞌɨara pꞌaada–e pꞌanɨ pɨrã, ma jĩakꞌa awara bɨdai. Mãga oodaipia bɨ ewaa pꞌaratꞌa pꞌenaadamerã mɨ panakꞌãri. 
1CO.16.3	Ma awara jɨrɨtꞌeradaipia bɨ parã tꞌãidepemaarã, ma pꞌaratꞌa pꞌedapꞌedaa ateedamerã Jerusalendee. Mãpai mɨ parãmãi panakꞌãri, kꞌartꞌa pꞌã pëiitꞌee ãra ome Jerusalendee, ijãapataarãpa kꞌawaadamerã wãara mãɨrã parãpa jɨrɨtꞌerada. 
1CO.16.4	Mãga–e pɨrã, mɨ jida aukꞌa ãra ome wãi.
1CO.16.5	Mɨ wãitꞌee Macedonia eujãdee ijãapataarã akꞌɨde. Ma tꞌẽepai wã kꞌinia bɨ Corinto pꞌuurudee parã akꞌɨde. 
1CO.16.6	Kꞌĩsia bɨ taarãitꞌee parã ome pꞌusa tꞌojara wãyaarumaa. Mãga ooru pɨrã, kꞌinia bɨ mɨ kꞌaripadamerã jãmãikꞌaapa wãkꞌãri. 
1CO.16.7	Arakꞌatɨa wiibai kꞌinia–e parãmãi. Jĩpꞌa taarã bee kꞌinia bɨ, Tachi Akꞌõrepa mãga kꞌinia bɨ pɨrã. 
1CO.16.8	Nãgaweda kꞌĩsia bɨ beeitꞌee nama Éfeso pꞌuurude Pentecostés fiesta
1CO.16.9	Nama atꞌãri bee kꞌinia bɨ nãpema chokꞌaraarãpa mɨa jaratee bɨ ũri kꞌinia pꞌanadairã. Mapa jaratee nɨ̃baitꞌee, chokꞌara Tachi Akꞌõre kꞌĩra unuamaa iru pꞌanɨɨrãpa mãgá jarateepi kꞌiniada–e pꞌanɨ mĩda.
1CO.16.10	Timoteo panakꞌãri parãmaa, auteebai pedéetɨ iru ome, iru mɨ ome aukꞌa Cristo mimia oopari perã. 
1CO.16.11	Iru oo iru pꞌanadaikꞌaraa bɨ. Ma kꞌãyaara pia akꞌɨ pꞌanátɨ mãikꞌaapa kꞌaripátɨ, o–ĩa chemerã apemaarã ijãapataarã ome mɨa nɨmaa bɨmãi.
1CO.16.12	Parãpa iidi pëijida sãapai tachi ɨ̃pema Cristo kꞌaurepa Apolo parãmaa wãitꞌee. Mɨa jaraji wãmerã apemaarã ome parã akꞌɨde. Mamĩda na wãdade wã kꞌinia–e paji. Jua pari bakꞌã́rita wãitꞌee.
1CO.16.13	Kꞌĩrakꞌaupai apidaapa parã kꞌachiade baaipidai. Cristode ijãapatáatɨ mɨa jarateedakꞌa mãikꞌaapa oopatáatɨ Cristopa oopi bɨkꞌa. Pia choopatáatɨ Cristode ijãa pꞌanɨde. 
1CO.16.14	Ma awara parãpa oo pꞌanɨ jõmaweda chikꞌinia oopatáatɨ.
1CO.16.15	Kꞌawa pꞌanɨ Estéfanas ichi te pidaarã ome naapɨara Cristode ijãajida Acaya eujãde. Ãrapa apemaarã ijãapataarã kꞌaripapata. 
1CO.16.16	Maperã mɨa kꞌinia bɨ ãra pãchi poroorãkꞌa iru pꞌanadamerã mãikꞌaapa mãgá ichiaba iru pꞌanadamerã apemaarã ijãapataarã ãrakꞌa kꞌaripapata.
1CO.16.17	Mɨ o–ĩa bɨ chedapꞌedaa perã Estéfanas, Fortunato mãikꞌaapa Acaico mɨ kꞌaripade parã pari. 
1CO.16.18	Ãrapa mɨ o–ĩapi chejida parã o–ĩapidapꞌedaakꞌa. Mapa ãra pari Tachi Akꞌõremaa gracias teedáma.
1CO.16.19	Ásia eujãdepema ijãapataarãpa salude pëiruta. Ichiaba salude pëiruta Aquilapa Priscila ome mãikꞌaapa ãchi tede cheepurupata ijãapataarãpa. 
1CO.16.20	Nãpema ijãapataarãpa aukꞌa salude pëiruta. Parã saludaadakꞌãri, chikꞌinia saludaapatáatɨ.
1CO.16.21	Mɨ, Pablopa nãgɨ́ salude pꞌãru mɨchi juadoopa.
1CO.16.22	Eperã apidaapa Jesucristo kꞌiniada–e pꞌanɨ pɨrã, Tachi Akꞌõrepa mãgɨ́ kꞌachia ooitꞌee. Tachi Waibɨa Cristo, ¡isapai chéji!
1CO.16.23	Mɨa kꞌinia bɨ Tachi Waibɨa Jesucristopa parã pia akꞌɨ bapariimerã. 
1CO.16.24	Parã jõmaweda kꞌinia iru bɨ Jesucristodeerã perã.
1CO.16.24	Mãgapai paji.
2CO.1.1	Mɨ, Pablopa na kꞌartꞌa pꞌã pëiru Jesucristode ijãapataarãmaa, Corinto pꞌuurude pꞌanɨ mãikꞌaapa jõma Acaya eujãde pꞌanɨ. Tachi ɨ̃pema Cristo kꞌaurepa, Timoteopa ichiaba salude pëiru parãmaa. Tachi Akꞌõrepa kꞌinia bada perã, mɨ jɨrɨtꞌeraji Jesucristopa mɨ pëimerã jarateede ichia oopi kꞌinia bɨ eperãarãmaa. 
2CO.1.2	Mapa mɨa kꞌinia bɨ Tachi Akꞌõrepa Tachi Waibɨa Jesucristo ome parã pia akꞌɨ pꞌanadamerã. Mãgá parã kꞌãiwee pꞌanapataadaitꞌee.
2CO.1.3	¡Wãara, Tachi Akꞌõre, Tachi Waibɨa Jesucristo Akꞌõre, jõmaarã kꞌãyaara waibɨara bɨ! Ichia tachi chupɨria kꞌawaapari mãikꞌaapa ichiata tachi tꞌãri o–ĩapipari. 
2CO.1.4	Mãgá oopari tai jarateepataarãmaa, chupɨria jõnɨde. Ichia tai mãgá kꞌaripapari, taipa, jõdee, awaraarã aukꞌa kꞌaripadamerã ãra chupɨria jõnadakꞌãri. 
2CO.1.5	Eperãarã ũkꞌuruurãpa Cristo kꞌĩra unuamaa iru pꞌanajida irua jarada kꞌaurepa. Mãgá ɨ̃rá awaraarãpa tai aukꞌa kꞌĩra unuamaa iru pꞌanɨ taipa jarateepata kꞌaurepa. Mamĩda Cristopa tai kꞌaripapari choodamerã. Waapɨara ãchia tai mãga iru pꞌanɨ pɨrã, waapɨara Cristopa tai tꞌãri o–ĩapiitꞌee. 
2CO.1.6	Wãara, chupɨria jõneeruta pɨjida Cristopa jarada jarateepata kꞌaurepa parãmaa, tai o–ĩa pꞌanɨ. Tai mãgá pꞌanadai ma jarateepata kꞌaurepa parã o kꞌachiadeepa uchiadapꞌedaa perã. Ma awara Tachi Akꞌõrepa tai tꞌãri o–ĩapi bɨkꞌa chupɨria jõnɨde, aukꞌa parã tꞌãri o–ĩapiitꞌee parã aukꞌa chupɨria jõneedakꞌãri. Irua mãga ooitꞌee parãpa choodakꞌãri taipa choopatakꞌa. 
2CO.1.7	Maperã taipa kꞌawa pꞌanɨ Tachi Akꞌõrepa tai kꞌaripaparikꞌa chupɨria jõnɨde, parã aukꞌa kꞌaripaitꞌee mãgá jõnadakꞌãri.
2CO.1.8	Ɨ̃pemaarã, parãmaa mɨa kꞌirãpapi kꞌinia bɨ mɨ chupɨria nɨ̃bada Ásia eujãde. Mãga nɨ̃bakꞌãri, perá choo–e paji. Tꞌãri ma–ãri nɨ̃baji. 
2CO.1.9	Wãara, kꞌĩsiaji madeepa chokꞌai uchia–e pai. Mamĩda ɨ̃rá kꞌawa bɨ mãga paji mɨa ijãanaamerã mɨchi kꞌĩradoopa chupɨria nɨ̃bɨdeepa uchiai. Jĩpꞌa Tachi Akꞌõrépata uchiapii. Ichia mãgá kꞌaripai ichi jõmaarã kꞌãyaara waibɨara bairã. ¡Irua aupaita piudapꞌedaarã chokꞌai pꞌirabaipipari! 
2CO.1.10	Wãara, mɨ piudakꞌa baji. Mamĩda Akꞌõrepa mɨ kꞌaripa ataji madeepa. Mapa mɨa kꞌawa bɨ waya mãgadaru pɨrã, waya mɨ kꞌaripaitꞌee, mɨ kꞌõpꞌãyoorã jida aukꞌa. 
2CO.1.11	Parãpa ichiaba tai kꞌaripadai, ɨtꞌaa tꞌɨ̃ruta pɨrã tai pari. Mãga ooruta pɨrã, chokꞌaraarãpa o–ĩa gracias jaradaitꞌee Tachi Akꞌõremaa, unudakꞌãri irua ne–inaa pia ooru tai kꞌaripaitꞌee parãpa ɨtꞌaa tꞌɨ̃pata kꞌaurepa.
2CO.1.12	Parãdepema ũkꞌuruurãpa jara pꞌanɨ taipa eperãarã kꞌũra nipapata. Mamĩda mãga–e. Tai o–ĩa pꞌanɨ jõmaarã tꞌãide jaratee nipadakꞌãri, kꞌĩra jĩpꞌa nipapata perã. Mãgá nipajida parã tꞌãide. Audua nipadakꞌaa paji parãpa kꞌĩsiadamerã tai kꞌĩsia kꞌawaara pꞌanɨ awaraarã kꞌãyaara. Mãga–e. Parã tꞌãide tꞌãri pia pꞌanapachida, Tachi Akꞌõrepa tai kꞌaripa bada perã. Mãga ooji ichia tai kꞌinia iru bapari perã. 
2CO.1.13	Taipa parãmaa kꞌartꞌa pꞌã pëidakꞌãri, jĩpꞌa pꞌãpata taipa jara kꞌinia pꞌanɨ aupai. Mãgá pꞌãpata parãpa tai kꞌartꞌa leedamerã mãikꞌaapa pia kꞌawaadamerã jõmaweda aɨde jara bɨ. 
2CO.1.14	Wãara parãdepema ũkꞌuruurãpa mãga kꞌawapata. Mamĩda mɨa kꞌinia bɨ parã jõmaarãpa kꞌawa kꞌinia pꞌanadamerã taipa oopata mãikꞌaapa jarateepata. Mãgá Tachi Waibɨa Jesús waya chekꞌãri, tachi jõma o–ĩa pꞌanadaitꞌee iru kꞌĩrapite. Tai o–ĩa pꞌanadaitꞌee parãpa taipa jarateeda ijãadapꞌedaa perã. Jõdee parã o–ĩa pꞌanadaitꞌee tai itꞌaideepa ũridapꞌedaa perã Cristopa ooda eperãarã kꞌaripaitꞌee.
2CO.1.15	Mɨa kꞌĩsiaji parãpa pedeejida taipa kꞌartꞌa pꞌã pëidapꞌedaa mãikꞌaapa ijãajida wãara Cristopa tai pëiji jarateedamerã irua oopi kꞌinia bɨ eperãarãmaa. Mapa wãitꞌee paji parã akꞌɨde. Wãda omé wãitꞌee paji parã o–ĩa pꞌanadamerã mɨ unudakꞌãri. 
2CO.1.16	Naapɨara Macedonia eujãdee wãkꞌãri, mɨ parãmãi wiibaiitꞌee paji mãikꞌaapa waya ãpɨtee chekꞌãri, aukꞌa parãmaa pꞌasianaitꞌee paji. Ma tꞌẽe wãdade parãpa mɨ kꞌaripakꞌajida Judea eujãdee wãitꞌee. 
2CO.1.17	Mamĩda parãpa kꞌawa pꞌanɨ mɨ parãmaa wã–e paji. ¿Mapa parã tꞌãidepema ũkꞌuruurãpa jara pꞌanɨ–ekꞌã mɨ tꞌãri aukꞌa bɨ–e parã ome? ¿Kꞌĩsia pꞌanɨ–ekꞌã mɨchia oo kꞌiniata oopari awaraarãpa oopatakꞌa? ¡Mɨa mãga ookꞌaapɨ! 
2CO.1.18	Tachi Akꞌõrépata kꞌawa bɨ tai jarateepataarã mãgá pꞌanadakꞌaa. Ichiaba mãgá jarateedakꞌaa, jarateedakꞌãri iru Warra, Jesucristopa ooda eperãarã kꞌaripaitꞌee. Jĩpꞌa taimaa jarateepata irua jarapi bɨkꞌa. Tachi Akꞌõrepa ichita oopari ichia jara bɨkꞌa. Mãga oopata tai jida ichiaba, ichideerã perã. 
2CO.1.19	Parã tꞌãide Silvano,
2CO.1.20	Chonaarãweda Tachi Akꞌõrepa jaraji Jesucristopa ooitꞌee bada. Mãga jaraji Cristo tꞌoi naaweda. Mãpai iru tꞌopꞌeda, wãara ooji jõmaweda Akꞌõrepa jaradakꞌa. Maperã kꞌawa pꞌanɨ Cristo wãara Tachi Waibɨa. Mãgá Cristode ijãapata perã, tachia “Amén” apata Tachi Akꞌõre Ũraa ũridakꞌãri. 
2CO.1.21	Tachi Akꞌõrépata tai Cristode ijãapipari, parã jida aukꞌa. Ichiata tachi jɨrɨtꞌeraji ichideerã papiitꞌee. 
2CO.1.22	Tachia kꞌawaadamerã wãara ichideerã pꞌanɨ, ichia tauchaa pɨkꞌa bɨji tachi tꞌãride. Ichi Jaure pëiji tachi ijãapataarã ome bapariimerã. Mãga ookꞌãri, tachimaa akꞌɨpiji ichia wãara tachi pia akꞌɨitꞌee mãikꞌaapa tꞌẽepai teeitꞌee jõmaweda ichia kꞌĩsia iru bɨ tachi–itꞌee.
2CO.1.23	Akꞌõre kꞌĩrapite mɨa jara kꞌinia bɨ sãapꞌedata wã–e paji parã akꞌɨde. Tachi Akꞌõrepa kꞌawa bɨ mɨchi tꞌãride iru bɨ mãikꞌaapa mɨ miapii seewa jararu pɨrã. Mɨ waa wã–e paji Corinto pꞌuurudee parã ɨtrɨade, parã tꞌãri pꞌuapiamaapa. 
2CO.1.24	Tai, chi jarateepataarãpa, parãmaa ijãapi kꞌiniada–e taipa kꞌinia pꞌanɨkꞌa. Parãpa aukꞌa Cristode ijãapata. Iruata parãmaa ichia kꞌinia bɨkꞌa oopii. Taipa jõdee parã kꞌaripa kꞌinia pꞌanɨ waapɨara ijãapataadamerã mãikꞌaapa tꞌãri o–ĩa pꞌanapataadamerã.
2CO.2.1	Naaweda mɨ parã akꞌɨde wãkꞌãri, parã tꞌãri pꞌuapiji. Maperã waya wãitꞌee pakꞌãri, nãga kꞌĩsiaji: “Mɨ naapai waya wã–e ãra tꞌãri pꞌuapide.” 
2CO.2.2	Mɨa parã tꞌãri pꞌuapiru pɨrã, parãdepema apida wẽ–e pai mɨ tꞌãri o–ĩapiitꞌee. 
2CO.2.3	Mapa wãi kꞌãyaara, kꞌartꞌa pꞌã pëiji parãpa aɨde jara bɨ ũridamerã mãikꞌaapa oodamerã mɨa ũraadakꞌa. Mɨ parãmaa wãru pɨrã parãpa mãga oodai naaweda, audupɨara parã tꞌãri pꞌuapii. Waya unudakꞌãri, mɨa kꞌinia bɨ parãpa mɨ tꞌãri pꞌuapii kꞌãyaara, tꞌãri o–ĩapidamerã. Mɨa nãga kꞌawa bɨ: mɨ tꞌãri o–ĩa bakꞌãri, parã jida mãga pꞌanɨ. 
2CO.2.4	Ma kꞌartꞌa pꞌãkꞌãri, mɨchi tꞌãride kꞌĩsia nɨ̃baji, parã mãgá ɨtrɨa kꞌinia–e pada perã. Jẽedachi parã tꞌãri pꞌuapi kꞌinia–e bada perã. Ma kꞌartꞌa pꞌãkꞌãri, mɨa jĩpꞌa akꞌɨpi kꞌinia baji parã audú kꞌinia iru bɨ.
2CO.2.5	Wãara parã tꞌãidepemapa, kꞌachia oo kꞌiniapa, mɨ tꞌãri pꞌuapiji mãikꞌaapa parã ũkꞌuru audupɨara mãgapiji. Ichia tachimaa mãgá ooji mĩda, mɨa iru waa ɨmɨatee kꞌinia–e. 
2CO.2.6	Parã chokꞌaraarãpa iru tꞌãri pꞌuapimaa pꞌanɨ, iru yiaraa iru pꞌanadairã. Jãgapaipɨ. Waa mãgá yiaraa iru pꞌanadaikꞌaraa bɨ. 
2CO.2.7	Ma kꞌãyaara, irua ooda perdonaadaipia bɨ mãikꞌaapa tꞌãri o–ĩapidaipia bɨ waya tꞌĩumerã awaraa ijãapataarã ome. Parãpa mãga ooda–e pɨrã mãikꞌaapa iru atꞌãri yiaraa iru pꞌanaruta pɨrã, iru audupɨara tꞌãri pꞌua bai, Akꞌõrede ijãa–edarumaa. 
2CO.2.8	Maperã ɨ̃rá mɨa parãmaa enenee nɨ̃bɨ akꞌɨpidamerã wãara iru kꞌinia iru pꞌanɨ. 
2CO.2.9	Ma–itꞌee ma kꞌartꞌa pꞌãji. Kꞌinia baji irua ma kꞌachia oo amaamerã. Mamĩda ma kꞌãyaara waapɨara mɨa kꞌawa kꞌinia baji parãpa oodai wa ooda–e pai mɨa jaradakꞌa. 
2CO.2.10	Parãpa ma eperãpa kꞌachia ooda perdonaa pꞌanɨkꞌa, mɨa pida perdonaa bɨ. Wãara, Cristopa kꞌawa bɨ abaapa mɨ ome nepɨra jɨrɨ baji pɨrã, mɨa ma nepɨra perdonaaji. Mɨa mãga ooji parã waya tꞌãri o–ĩa pꞌanadamerã. 
2CO.2.11	Tachi jõmaarãpa chĩarapa kꞌachia ooda mãgá perdonaaruta pɨrã, Netuara Poro Waibɨa juade baaida–e paitꞌee ne–inaa kꞌachia oo kꞌiniapa ma eperãmaa. Ma awara ma ne–inaa kꞌachia ooda kꞌaurepa netuara juade baai–e paitꞌee, audú kꞌĩsia pꞌua nɨ̃bairã. Tachia pia kꞌawa pꞌanɨ netuarapa oopari ichi juade baaidamerã.
2CO.2.12	Mɨa jaradakꞌa mɨ wã–e paji parã akꞌɨde. Ma kꞌãyaara Troas pꞌuurudee wãji jarateede. Mama nipakꞌãri, Tachi Waibɨapa kꞌaripaji mãpemaarãpa ũri kꞌinia pꞌanadamerã Cristopa ooda eperãarã kꞌaripaitꞌee. 
2CO.2.13	Mamĩda, mama bɨde mɨ kꞌĩsia nɨ̃beeji unu–e pada perã Tito, tachi ɨ̃pema Cristo kꞌaurepa, mɨa pëida parã akꞌɨde. Iru parãmãiipa chepꞌeda, mama tai unudaitꞌee paji. Mãgá unuda–e pada perã, mɨa Troadepemaarã atabëiji mãikꞌaapa cheji Macedonia eujãdee, nama Tito ome unui jĩakꞌaapa.
2CO.2.14	Taipa gracias jarapata Tachi Akꞌõremaa, iruata Netuara Poro Waibɨa pꞌoyaapari perã Cristo juapa. Maperãpɨ netuara apidaapa tai Cristodeerã pꞌoyaada–e pai. Mãgá ichideerã perã irua tai kꞌaripapari jarateedamerã jõmaarã tꞌãide. 
2CO.2.15	Ara kꞌera tꞌũa aubaiparikꞌa ewatꞌaakꞌãri, mãga pɨkꞌa tai ijãapataarã tꞌɨmɨ́ wãpata jarateede Cristopa oopi kꞌinia bɨ eperãarãmaa. Tachi Akꞌõrepa unukꞌãri taipa mãga jarateemaa pꞌanɨ, o–ĩa beepari. Cristopa tai jarateepataarã pëipari jarateedamerã chi ũri kꞌinia pꞌanɨɨrãmaa mãikꞌaapa chi ũridaamaa pꞌanɨɨrãmaa paara. 
2CO.2.16	Taipa jarateepata mikꞌia pɨkꞌa bɨ chi ũridaamaa pꞌanɨɨrã–itꞌee, ma kꞌaurepa ãra atuadaitꞌee perã. Mamĩda chi ũri kꞌinia pꞌanɨɨrã–itꞌee ne–inaa tꞌũa baparikꞌa bɨ, ma jarateeda kꞌaurepa ãra wãdaitꞌee perã Akꞌõre truadee. Mãga bɨta, ¿kꞌaipa jarateeima chi ũri pꞌanɨɨrãpa wãara kꞌawaadamerã Cristopa oopi kꞌinia bɨ eperãarãmaa? 
2CO.2.17	Táipata mãga jarateedai. Ma–itꞌee Tachi Akꞌõrepa tai jɨrɨtꞌeraji. Tai kꞌĩsiadoopa jarateedakꞌaa. Tachi Akꞌõrepa ichi ũraa taimaa jarapipari. Tai nipadakꞌaa awaraarãkꞌa. Ãchi kꞌĩsiadoopa Akꞌõre netꞌaa jaratee nipapata, eperãarãpa ãchi pia akꞌɨdamerã mãikꞌaapa ãchimaa pꞌaratꞌa teedamerã. Taipa jõdee mãga oodakꞌaa. Tachi Akꞌõrepa tai ichita akꞌɨpari perã, kꞌĩra jĩpꞌa jarateepata irua oopi bɨkꞌa. Mãgá jarateedai Cristo tai ome bapari perã.
2CO.3.1	Mɨa jarakꞌãri tai kꞌĩra jĩpꞌa jarateepata, jara kꞌinia–e bɨ taita pipɨara akꞌɨdaipia bɨ awaraa jarateepataarã kꞌãyaara. Taipa kꞌartꞌa pꞌãda iididakꞌaa ijãapataarãpa parãmaa jara pëidamerã táipata pia jarateepata, jarateepataarã ũkꞌuruurãpa oopatakꞌa. Ichiaba iidida–e parãpa mãgee kꞌartꞌa awaraa ijãapataarãmaa pëidamerã. 
2CO.3.2	Awaraarãpa kꞌawa kꞌinia pꞌanɨ pɨrã tai wãara Jesucristopa pëida jarateede wa mãga–e, ãchia parã ijãapataarã akꞌɨdaipia bɨ. Parã taipa kꞌartꞌa pꞌãdákꞌata pꞌanɨ, Cristode ijãapata perã taipa jarateedapꞌedaa kꞌaurepa. Mɨchi tꞌãride kꞌawa bɨ mɨa wãarata jara bɨ. 
2CO.3.3	Jõmaarãpa kꞌawaadai Cristopa tai pëiji parã akꞌɨdakꞌãri, sãga pꞌanapata Cristode ijãadakꞌãriipa. Awaraarãpa oo kꞌinia pꞌanapata Tachi Akꞌõre Ũraa mãude pꞌãdade jara bɨkꞌa. Tachi Akꞌõrepa kꞌinia–e baji mĩda eperãarãpa ichita ijãadamerã ma ũraa Moisemaa pꞌãpidade, ũkꞌuru aɨde atꞌãri ijãa pꞌanɨ. Mamĩda parã mãga pꞌanadakꞌaa. Ma kꞌãyaara pipɨara parãpa oo kꞌinia pꞌanɨ Cristopa oopi bɨkꞌa, Tachi Akꞌõre Jaure parã tꞌãride bapari perã. Ma awara Akꞌõrepa mãga ichita oopiitꞌee, ichita bapari perã.
2CO.3.4	Taipa akꞌɨdakꞌãri parãpa oomaa pꞌanɨ Cristopa oopi bɨkꞌa, kꞌawa pꞌanɨ wãara Tachi Akꞌõrepa taimaa jarapi baji. 
2CO.3.5	Tai kꞌĩsiadoopa eperãarã pꞌoyaa Cristode ijãapidakꞌaa. Tachi Akꞌõrepapai mãga ooi. Ichia aupaita tai kꞌaripapari iru ũraa pia jarateedamerã. 
2CO.3.6	Ichia taimaa nãgɨ́ ũraa chiwidi kꞌawapiji. Cristopa pꞌekꞌau kꞌachia oopataarã o kꞌachiadeepa kꞌaripa atai. Mãga kꞌawapiji taipa jõmaarãmaa jarateenadamerã. Na ũraa chiwidi awara bɨ chi naawedapema ũraa kꞌãyaara. Eperãarãpa ma naawedapema ũraa pꞌãdade ijãaruta pɨrã, atuadaitꞌee. Jõdee na ũraa chiwidide ijãaruta pɨrã, Akꞌõre Jaurepa ãchi Akꞌõre ode tꞌĩupiitꞌee.
2CO.3.7	Kꞌĩsiadáma nãgɨde. Chonaarãweda Tachi Akꞌõrepa ichi ũraa mãude pꞌãpiji Moisemaa. Na eujãde bɨ misa, Moisés Tachi Akꞌõre ome unukꞌãri, Tachi Akꞌõre kꞌĩra wãree iru ome beeji. Mapa Moisés waya chekꞌãri Israel pidaarãmaa, ãrapa iru kꞌĩra pꞌoyaa akꞌɨdakꞌaa paji, audú ɨ̃daa bada perã. Mãga baji mĩda, taarã–e nɨde ma ɨ̃daa wẽpa wãji. Akꞌõrepa ichi kꞌĩra wãree mãgá ãchimaa unupiji mĩda, ma ũraa pꞌãda kꞌaurepa eperãarãpa kꞌawaa pꞌaneejida ãchia pꞌekꞌau kꞌachia oopata kꞌaurepa atuadaitꞌee. 
2CO.3.8	Ɨ̃rá jõdee, ma kꞌãyaara pipɨara Tachi Akꞌõrepa ũraa chiwidi jara pëida kꞌaurepa tachi ijãapataarãpa kꞌawapata Cristode ijãadakꞌãri, wãdai Tachi Akꞌõre truadee. Mãga kꞌawapata Akꞌõre Jaure kꞌaurepa, iru tachi ome bapari perã. 
2CO.3.9	Mãpai nãga jaradai. Pia baji Tachi Akꞌõrepa eperãarãmaa kꞌawapikꞌãri ichi ũraa pꞌãda, mãgɨde jaraji mĩda ãchi atuadaitꞌee pꞌekꞌau kꞌachia oopata perã. Mamĩda ma kꞌãyaara pipɨara bɨ ichia ũraa chiwidi jara pëida. Mãgɨ́ ũraade ichi Jaurepa tachi ijãapataarãmaa kꞌawapipari Cristo kꞌaurepa tachi pꞌekꞌau kꞌachia wẽe pꞌanɨ Akꞌõre kꞌĩrapite. 
2CO.3.10	Maperãpɨ kꞌawa pꞌanɨ pipɨara bɨ ijãadaitꞌee Tachi Akꞌõrepa ũraa chiwidi jara pëidade, ijãadai kꞌãyaara mãgɨ́ chonaarãwedapema ũraa pꞌãdade jara bɨde. 
2CO.3.11	Wãara Akꞌõre Ũraa pꞌãda pia baji, Akꞌõrepa mãgɨ́ jarada perã. Mamĩda ichia kꞌinia–e paji eperãarãpa ichita aɨde ijãadamerã. Mapa ũraa chiwidi jara pëiji. Nãgɨ́ ũraa pipɨara bɨ chi naawedapema kꞌãyaara, jõkꞌaa perã.
2CO.3.12	Kꞌawa pꞌanadairã Akꞌõrepa ũraa chiwidi jara pëida mãgá pipɨara bɨ chi naawedapema jarada kꞌãyaara, taipa mãgɨ́ ũraa jĩpꞌa jarateepata, waaweeda–ee. 
2CO.3.13	Mamĩda mãga–e paji Moisés ome. Moisepa ichi kꞌĩra wãkꞌaji Israel pidaarãpa ununaadamerã Tachi Akꞌõre kꞌĩra wãree wẽpa wãkꞌãri. Mãgá ma ɨ̃daa Moisés kꞌĩrade wẽpa wãdakꞌa, ma chonaarãwedapema ũraa wẽpa pɨkꞌa wãji. 
2CO.3.14	Mamĩda ma Israel pidaarãpa mãga ijãa kꞌiniada–e paji, kꞌɨɨrɨ kꞌisua pꞌanadapꞌedaa perã. Atꞌãri mãga pꞌanɨ Moisepa pꞌãda leepataarã ũridakꞌãri. Moisepa ichi kꞌĩra wãkꞌa iru badakꞌa, ãchi tꞌãri wãkꞌa pɨkꞌa iru pꞌanɨ ũraa chiwidide ijãa kꞌiniada–e pꞌanadairã. Atꞌãri ãchia ijãapata Akꞌõre ode tꞌĩudai ma chonaarãwedapema ũraa pꞌãdade jara bɨkꞌa oo pꞌanɨpa. Mãga ijãapata Tachi Akꞌõrepa ãchimaa ichi ũraa chiwidi kꞌawapi bɨ mĩda. Nãgá kꞌĩsia awara kꞌĩsiadai: Cristode ijãadakꞌãri mãikꞌaapa ichideerã padaidakꞌãri. 
2CO.3.15	Mãgá Akꞌõre Ũraa Moisepa pꞌãdade ijãapata perã, idi ewate atꞌãri ma ũraa ũridakꞌãri, ãchi tꞌãri wãkꞌa pɨkꞌa iru pꞌanɨ. 
2CO.3.16	Mamĩda ãchidepemapa ma ũraa chiwidi ũrikꞌãri mãikꞌaapa Cristode ijãakꞌãri, ma tꞌãri wãkꞌa pɨkꞌa bada wẽpaitꞌee. 
2CO.3.17	Mãga pꞌaneedaitꞌee Cristode ijãadakꞌãri, eperãarã uchiapata perã Akꞌõrepa naawedapema ũraa pꞌãda jua ekꞌariipa. Mãga oodai Cristo ãra ome bapari perã ichi Jaure kꞌapꞌɨa pari. Cristo ichi Jaure ome apai, aukꞌa Tachi Waibɨa perã. 
2CO.3.18	Mãgá ma naawedapema ũraa jua ekꞌariipa tachi uchiadapꞌedaa perã, tachi tꞌãri waa wãkꞌa pɨkꞌa pꞌanɨ–e. Ara espejode tachi kꞌĩra unuparikꞌa, mãga pɨkꞌa Tachi Akꞌõre kꞌĩra wãree unupata iru ũraa chiwidi jara pëidade Cristo kꞌapꞌɨa pari. Ma awara Cristo Jaurepa oopi bɨkꞌa oodakꞌãri, tꞌãri pia padaipata irukꞌa. Waapɨara iru Jaurepa oopi bɨkꞌa oodai, waapɨara tꞌãri pia padaridai irukꞌa.
2CO.4.1	Tachi Akꞌõrepa tai chupɨria kꞌawaa bairã, ichi ũraa chiwidi taimaa jarateepi bɨ. Maperãpɨ waaweeda–ee pꞌanapata, awaraarãpa tai ome nepɨra jɨrɨ pꞌanɨ mĩda. 
2CO.4.2	Taipa oodaamaa pꞌanapata ne–inaa kꞌachia awaraarãpa mera oopata; ne–inaa eperãarã jĩpꞌaarã kꞌĩra nejasia pꞌanapata oodaitꞌee. Madepema ũkꞌuruurãpa imeraa jarateepata chĩara kꞌũradaitꞌee. Maa–e pɨrã ãchi kꞌĩsia pꞌoirapata Akꞌõrepa jarapi bɨ ome, irua jara kꞌinia bɨ awara uchiamerã. Mamĩda taipa mãga ooda–e. Akꞌõrepa wãarata jara pëida kꞌĩra jĩpꞌa jarateepata. Mãga oo pꞌanɨpa kꞌinia pꞌanɨ jõmaarãpa kꞌawaadamerã Tachi Akꞌõre kꞌĩrapite taipa wãarata jarateepata. 
2CO.4.3	Wãara, Cristopa ooda eperãarã kꞌaripaitꞌee jarateedakꞌãri, ũkꞌuru eperãarã–itꞌee ma jarateepata wãkꞌa pɨkꞌa bɨ, mãɨrãpa ma wãarata kꞌawadaamaa pꞌanapata perã. Mapa o kꞌachiadee wãruta. 
2CO.4.4	Ãchi mãga pꞌanɨ na pꞌekꞌau eujãdepema ijãadakꞌaa beerã akꞌõre, Netuara Poro Waibɨapa, ãchi tau pꞌãriu pɨkꞌa iru bairã ichi jua ekꞌari. Ichia kꞌinia–e ãchia kꞌawaadamerã tꞌĩudai ɨ̃daa pɨkꞌa bɨde kꞌawaadakꞌãri Cristopa ooda ãchi o kꞌachiadeepa kꞌaripa ataitꞌee. Ichia kꞌawa bɨ mãga ijãaruta pɨrã, unudai Cristo kꞌĩra wãree, iru Tachi Akꞌõre kꞌĩrakꞌa bairã. 
2CO.4.5	Mapa taipa jarateedakꞌãri, jarateeda–e tachi kꞌĩsiadeepa tai akꞌɨdamerã pãchi poroorãkꞌa. Jĩpꞌa jarateepata Jesucristo, Tachi Waibɨapa oopi kꞌinia bɨ eperãarãmaa. Taipa irua oopi bɨkꞌa oo kꞌinia pꞌanapata perã, tai mimiapata parã–itꞌee. 
2CO.4.6	Kꞌawa pꞌanɨ Jesucristo tachi jõmaarã waibɨa nãga perã. Ewaa weda jõma pꞌãriu nɨ̃bakꞌãri, Tachi Akꞌõrepa jaraji ɨ̃daamerã. Mãpai ɨ̃daa beeji. Mãga pɨkꞌa ijãadai naaweda, tai pꞌãriu pɨkꞌa bɨde pꞌanapachida, kꞌawada–e pꞌanadapꞌedaa perã Cristopa ooda eperãarã kꞌaripaitꞌee. Mamĩda Tachi Akꞌõrepa taimaa mãga kꞌawapikꞌãri, tai tꞌãride ɨ̃daa pɨkꞌapiji. Mapa Cristode ijãa pꞌaneejida mãikꞌaapa kꞌawaa pꞌaneejida Tachi Akꞌõre kꞌĩra wãree.
2CO.4.7	Tachi kꞌapꞌɨa chokꞌo sorekꞌapɨ bɨ. Mamĩda Tachi Akꞌõrepa aɨde nẽe bɨdákꞌapɨ bɨ ichi kꞌĩra wãree taimaa unupikꞌãri mãikꞌaapa tai jɨrɨtꞌerakꞌãri Cristopa ooda jarateedamerã eperãarã kꞌaripaitꞌee. Mãgá eperãarãpa ijãadakꞌãri taipa jarateepata kꞌaurepa, jõmaarãpa kꞌawaadai Tachi Akꞌõrépata taimaa jarapi bɨ. ¡Iruta tai kꞌãyaara waibɨara bɨ! 
2CO.4.8	Mãga jaratee pꞌanɨ misa iru–itꞌee, tai wãrutamaa ijãadakꞌaa beerãpa nepɨra jɨrɨpata tai ome. Mamĩda ãramaa pꞌoyaapidakꞌaa. Mãga pꞌanadai Tachi Akꞌõrépata tai kꞌaripapari perã choodamerã. Edaare kꞌawada–e sãgapɨ oodai. Mamĩda ijãa pꞌanɨ Akꞌõrepa taimaa ichia kꞌinia bɨ kꞌawapiitꞌee. 
2CO.4.9	Edaare awaraarãpa tai kꞌĩra unuamaa iru pꞌanapata. Mamĩda Tachi Akꞌõrepa tai atabaibëikꞌaa. Ichiaba edaare tai pꞌua oopata. Mamĩda Tachi Akꞌõrepa tai kꞌaripapari chokꞌai uchiadamerã ãchi juadeepa. 
2CO.4.10	Tai wãrutamaa jɨrɨpata peedaitꞌee Jesús peedapꞌedaakꞌa. Mamĩda Tachi Akꞌõrepa tai kꞌaripapari ãchi juadeepa, eperãarãpa kꞌawaadamerã irua aupaita tai kꞌaripapari. Mãga oopari Jesucristo Jaure tai ome bapari perã. 
2CO.4.11	Wãara, na pꞌekꞌau eujãde pꞌanɨ misa, tai mãgá pee kꞌinia pꞌanadaitꞌee taipa jarateepata perã Jesucristopa oopi kꞌinia bɨ eperãarãmaa. Mamĩda mãga pꞌoyaa ooda–e, irua akꞌɨpi kꞌinia bairã ichi wãara chokꞌai pꞌirabaiji mãikꞌaapa atꞌãri tai tꞌãride chokꞌai bɨ. 
2CO.4.12	Mãpai tai mãgá jɨrɨ pꞌanɨ mĩda, taipa jarateepata Akꞌõrepa jarapi bɨkꞌa, parã awaraarã ome Cristode ijãadapꞌeda, Tachi Akꞌõre truade ichita pꞌanapataadamerã.
2CO.4.13	Taipa aukꞌa jaradai Tachi Akꞌõre chonaarãwedapema ũraa pꞌãdade jara bɨkꞌa:
2CO.4.13	‘Ijãaji Tachi Akꞌõrepa mɨ kꞌaripai. Maperã irumaa jaraji mɨchi tꞌãride kꞌĩsia bada.’ 
2CO.4.13	Taipa ichiaba mãga ijãapata. Maperãpɨ jarateepata Tachi Akꞌõrepa jarapi bɨkꞌa. 
2CO.4.14	Kꞌawa pꞌanɨ Tachi Akꞌõrepa Jesucristo chokꞌai pꞌirabaipidakꞌa, tai jida aukꞌa pꞌirabaipiitꞌee parã ome mãikꞌaapa tachi ateeitꞌee Jesucristo bɨmaa ichi truade. Mãga ooitꞌee tachi Cristodeerã perã. 
2CO.4.15	Mãga kꞌawa pꞌanadairã, choopata parã mãikꞌaapa awaraarã kꞌaripadaitꞌee Cristode ijãadamerã. Mãgá chokꞌaraarãpa kꞌawaadaitꞌee Akꞌõrepa ãchi kꞌinia iru bɨ mãikꞌaapa o kꞌachiadeepa uchiapi kꞌinia bɨ. Mãpai mãɨrãpa Cristode ijãadakꞌãri, gracias jaradaitꞌee Tachi Akꞌõremaa mãikꞌaapa ãchi ɨtꞌaa tꞌɨ̃ pꞌanɨde akꞌɨpidaitꞌee wãara irude ijãapata.
2CO.4.16	Maperãpɨ tai chupɨria jõneedakꞌãri, kꞌĩsia pꞌua jõnadakꞌaa. Tai kꞌapꞌɨa jõdaruta pɨjida, ewari chaa tꞌãride audupɨara Tachi Akꞌõrede ijãapata. 
2CO.4.17	Ma awara na eujãde pꞌanɨ misa, taarãdakꞌaa chupɨria jõnɨde. Tai–itꞌee makꞌɨara pꞌua–e. Jõdee taipa ne–inaa unudaitꞌee Tachi Akꞌõre truade pꞌoyaa jarada–e, audú pi–ia bairã. ¡Ichita pꞌanapataadaitꞌee iru ome! 
2CO.4.18	Maperã tai audú kꞌĩsia jõnada–e na pꞌekꞌau eujãde unu pꞌanɨ kꞌaurepa. Jĩpꞌa kꞌĩsiapata ne–inaa waide unuda–e pꞌanɨde; ɨtꞌaripema netꞌaade. Na eujãdepema netꞌaa taarã–ee jõpari. Mamĩda ɨtꞌaripema netꞌaa ichita bapariitꞌee.
2CO.5.1	Taipa kꞌawa pꞌanɨ tachi eperã kꞌapꞌɨa piuru pɨjida Cristo chei naaweda, Tachi Akꞌõrepa tai pꞌanapiitꞌee ichia ooitꞌee bɨ ɨtꞌaripema kꞌapꞌɨa chiwidide. Na pꞌekꞌau eujãdepema kꞌapꞌɨa jõpari. Mamĩda chi ɨtꞌaripema kꞌapꞌɨa jõkꞌaa, Tachi Akꞌõrepa mãgá oopari perã. 
2CO.5.2	Na pꞌekꞌau eujãdepema kꞌapꞌɨade pꞌanɨ misa, chupɨria jõnapata mãikꞌaapa audú kꞌĩsia jõnapata, ma ɨtꞌaripema kꞌapꞌɨade pꞌana kꞌinia pꞌanadairã. 
2CO.5.3	Eperãpa pꞌaru jɨ̃ kꞌinia bɨkꞌa, mãga pɨkꞌa tai pꞌana kꞌinia pꞌanɨ ma ɨtꞌaripema kꞌapꞌɨade. Eperã ãkꞌadaa ba kꞌinia–e bɨkꞌa, tai kꞌapꞌɨa wẽe pꞌana kꞌiniadakꞌaa. 
2CO.5.4	Maperãpɨ piu kꞌiniada–e Cristo chei naaweda. Iru mãgá cheru misa, na pꞌekꞌau eujãdepema kꞌapꞌɨade pꞌanɨde, kꞌĩsia jõnapata ne–inaa kꞌachia pꞌasai jĩakꞌaapa. Mãgá na pꞌekꞌau eujãdepema kꞌapꞌɨa chupɨria nɨ̃bairã, atabëi kꞌinia pꞌanɨ Tachi Akꞌõre ome pꞌananadaitꞌee. 
2CO.5.5	Ma–itꞌee Tachi Akꞌõrepa ɨtꞌaripema kꞌapꞌɨa ooitꞌee ichideerã–itꞌee, aɨde pꞌanapataadamerã iru truade. Mãga kꞌawa pꞌanɨ irua ichi Jaure pëida perã tachi chaachaa bapariimerã. Ichi Jaurepata kꞌawapipari ichia kꞌĩsia iru bɨ ichideerã–itꞌee.
2CO.5.6	Tachi Akꞌõrepa mãgá ne–inaa kꞌĩsia iru bapari perã ichideerã–itꞌee, na pꞌekꞌau eujãde pꞌanɨ misa, tachi kꞌãiwee pꞌanapataadai. Wãara kꞌawa pꞌanɨ na pꞌekꞌau eujãdepema kꞌapꞌɨade pꞌanɨ misa, Tachi Waibɨa ikꞌaawaapa tꞌɨmɨ́ pɨkꞌa pꞌanɨ. 
2CO.5.7	Tachi taupa iru unuda–e pꞌanɨ mĩda, irude ijãapata. 
2CO.5.8	Maperãpɨ kꞌãiwee pꞌanapata. Piara bakꞌaji aweda uchiadaitꞌee na pꞌekꞌau eujãdepema kꞌapꞌɨadeepa mãikꞌaapa iru truade pꞌananadaitꞌee tachi ɨtꞌaripema kꞌapꞌɨade. 
2CO.5.9	Mamĩda atꞌãri wãda–e. Mapa nãga kꞌĩsiapata. Na pꞌekꞌau eujãdepema kꞌapꞌɨade pꞌanɨ misa, oo kꞌinia pꞌanɨ Cristopa oopi bɨkꞌa mãikꞌaapa na eujãdeepa uchiadakꞌãri, aukꞌa oo kꞌinia pꞌanadaitꞌee irua oopi bɨkꞌa nãga perã. 
2CO.5.10	Ewari cherude tachi ijãapataarã jõmaweda iru kꞌĩrapite panadaitꞌee irua akꞌɨmerã tachia oopatapꞌedaa na pꞌekꞌau eujãde pꞌanɨ misa. Eperã Cristopa oopi kꞌinia bɨkꞌa oodapa ataitꞌee Tachi Akꞌõrepa ne–inaa kꞌĩsia iru bɨ ichideerã–itꞌee. Ma awara Cristopa mãgɨmaa pedee pia jaraitꞌee. Mamĩda chi mãga oo–e badapa maarepida ata–e paitꞌee mãikꞌaapa Cristopa irumaa pedee pia jara–e paitꞌee.
2CO.5.11	Cristopa tachia oopata mãgá akꞌɨitꞌee perã, iru waawee pꞌanapata. Mapa taipa eperãarãmaa jarateepata Cristode ijãadamerã mãikꞌaapa tai pꞌanapata kꞌawaadamerã. Taipa ne–inaa oodakꞌãri wa ne–inaa jaradakꞌãri, mãga oopata eperãarã kꞌaripadaitꞌee. Tachi Akꞌõrepa kꞌawa bɨ tai tꞌãride iru pꞌanɨ. Mɨa kꞌinia bɨ parãpa tai ichiaba mãgá kꞌawaadamerã. 
2CO.5.12	Mɨa mãga jarakꞌãri, jara kꞌinia–e bɨ tai pipɨara akꞌɨdamerã awaraarã kꞌãyaara. Jĩpꞌa kꞌinia bɨ parã o–ĩa pꞌanadamerã taipa ne–inaa pia oopata kꞌaurepa. Mãgá o–ĩa pꞌanaruta pɨrã, parãpa pꞌanaudai chi audua beerãpa tai ãpɨte jara jõnɨ. Ma jarateepataarãpa kꞌĩsiapata ãchia aupaita pia jarateepata. 
2CO.5.13	¿Mãɨrãpa jara pꞌanɨ–ekꞌã tai parã tꞌãide nipadakꞌãri, oojida kꞌĩra kꞌawa–ee pꞌanɨɨrãpa oopatakꞌa? Mamĩda mãga–e paji. Taipa mãga oojida awaraarãpa unudakꞌãri, kꞌawaadamerã Tachi Akꞌõre jõmaarã waibɨa. Ma awara tai kꞌĩra jĩpꞌa nipadakꞌãri, mãga oopata parã kꞌaripadaitꞌee, aukꞌa Tachi Akꞌõre pipɨara kꞌawaadamerã. 
2CO.5.14	Jesucristopa tai kꞌinia iru bapari. Maperãpɨ tai jaratee nipapata irua oopi kꞌinia bɨkꞌa. Wãara na pꞌekꞌau eujãdepemaarã jõmaweda kꞌinia iru bapari perã, kurusode piuji tachia pꞌekꞌau kꞌachia oopata kꞌaurepa. Mãgá piuji jõmaarã kꞌapꞌɨa pari. Ara Cristo piudakꞌa jõmaarã pari, iru kꞌapꞌɨa pari eperã chaachaa piu pɨkꞌaji. 
2CO.5.15	Cristo piuji eperãarã pari mãikꞌaapa chokꞌai pꞌirabaiji, kꞌinia bada perã ichide ijãa pꞌanɨɨrã pꞌanapataadamerã irua kꞌinia bɨkꞌa. Tachi mãga pꞌanadakꞌãri, oodaitꞌee irua oopi kꞌinia bɨkꞌa, tachia oo kꞌiniata oodai kꞌãyaara.
2CO.5.16	Mãga kꞌawaadakꞌãriipa, taipa eperãarã unudakꞌaa, Cristode ijãadai naaweda unupatapꞌedaakꞌa. Maapai Cristo jida eperã jĩpꞌaakꞌa unupachida. ¡Mamĩda ɨ̃rá iru mãgá unuda–e pꞌanɨ! Ichideerã ichiaba mãgá unuda–e nãga perã. 
2CO.5.17	Eperã araa bakꞌãri Cristo ome ijãapari perã irude, mãgɨ́ eperã tꞌãri awaradaipari. ¡Pia kꞌĩsíatɨ! Cristode ijãai naaweda, ma eperã kꞌachiade nipapachi. Mamĩda irude ijãadakꞌãriipa waa mãgá nipa kꞌinia–e. Jĩpꞌa nipa kꞌinia bɨ Cristopa oopi bɨkꞌa.
2CO.5.18	Mãgá nipai Tachi Akꞌõrepa mãga oopipari perã. Tachi aukꞌa pꞌanapachida ma eperãkꞌa. Cristode ijãadai naaweda, taipa Tachi Akꞌõre pia kꞌawa kꞌiniada–e pꞌanapachida. Ichiaba maapai Tachi Akꞌõrepa tachi pia–ee akꞌɨpachi. Mamĩda ijãadakꞌãri, Cristo piuda kꞌaurepa Tachi Akꞌõrepa ichi tꞌãri aukꞌa bɨji tachi tꞌãri ome. Maperãpɨ tai jɨrɨtꞌeraji jõmaarãmaa jarateenadamerã. Mãgá taipa jarateepata ũrirutaarãpa Cristode ijãadakꞌãri, Tachi Akꞌõrepa ichi tꞌãri aukꞌa bɨpari ãchi tꞌãri ome ichiaba. 
2CO.5.19	Pia jaraitꞌeera, Cristo piuda kꞌaurepa eperãarã pari, Tachi Akꞌõrepa ichi tꞌãri aukꞌa bɨ kꞌinia bɨ ãchi tꞌãri ome. Ma awara ãchia pꞌekꞌau kꞌachia oopata wẽpapi kꞌinia bɨ. Ma pedeeta Tachi Akꞌõrepa taimaa jarapi bɨ. 
2CO.5.20	Ma–itꞌee Cristopa tai pëiji, ichi kꞌapꞌɨa pari taipa jaradamerã irua jara kꞌinia bɨ. Mapa taipa parã jõmaarãmaa enenee jõnɨ: Ijã́atɨ Jesucristode, Tachi Akꞌõrepa ichi tꞌãri aukꞌa bɨmerã parã tꞌãri ome. 
2CO.5.21	Cristopa pꞌekꞌau kꞌachia maarepida ookꞌaa paji. Mamĩda kurusode bakꞌãri tachi pꞌekꞌau kꞌachia oopataarã pari, Tachi Akꞌõrepa iru pia–ee unuji. Pꞌekꞌau kꞌachia oopataarã unuparikꞌa unuji. Ɨ̃rá jõdee, ma piuda kꞌaurepa Tachi Akꞌõrepa tachi pia unupari.
2CO.6.1	Mãpa tai Tachi Akꞌõre ome mimia pꞌanɨde, parã ũraa kꞌinia pꞌanɨ kꞌĩsiadamerã Tachi Akꞌõrepa parãmaa pia ooda. Parã ijãadakꞌãri, Cristo piuda kꞌaurepa Tachi Akꞌõrepa ichi tꞌãri aukꞌa bɨji parã tꞌãri ome. Maperã kꞌĩrakꞌaupai Tachi Akꞌõre yiaraa iru pꞌanadai awaraarãpa jarateepata ũri kꞌiniapa. 
2CO.6.2	Ma kꞌãyaara óotɨ Tachi Akꞌõre Ũraa pꞌãdade jara bɨkꞌa:
2CO.6.2	‘Mɨa pɨde kꞌĩsia bakꞌãri, ũriji pɨa mɨmaa ɨtꞌaa iidida. Pɨa chupɨria iidida ewate, mɨa pɨ o kꞌachiadeepa kꞌaripa ataji.’ 
2CO.6.2	Corinto pidaarã, ¡ũrítɨ! Nãgaweda Tachi Akꞌõrepa ũriitꞌee parãpa chupɨria iidiruta. Nãgaweda parã kꞌaripaitꞌee ichide wãara ijãadamerã.
2CO.6.3	Tai parã tꞌãide jaratee nipadakꞌãri, maarepida ne–inaa oo kꞌiniada–e paji parãpa ma jarateepata oo iru pꞌanadamerã, wa Cristode ijãadaamaa pꞌanadamerã taipa oopata kꞌaurepa. 
2CO.6.4	Mãga–e. Jĩpꞌa oo kꞌinia pꞌanapachida jõmaweda Tachi Akꞌõrepa oopidakꞌa, parãpa tai pia akꞌɨdamerã, Akꞌõrepa tai pia akꞌɨparikꞌa. Tai jõmaarã tꞌãide mãgá nipapata. Mãɨmisa, tꞌãridepai choopata audú kꞌĩsia jõnɨde; ne–inaa wẽe chitoonɨde; nepɨrade jõnɨde; 
2CO.6.5	awaraarãpa tai wɨmaa pꞌanɨde; carcelde chitoonɨde; tai pee kꞌiniapa awara ãyaa jëretꞌaa jõnɨde; mimia chaaree oo jõnɨde; kꞌãi–ee ewari jõnɨde; jarra oo jõnɨde. 
2CO.6.6	Ichiaba akꞌɨpipata tai Tachi Akꞌõrepa pëida nãga oo pꞌanɨpa. Kꞌĩra jĩpꞌa nipapata, ne–inaa kꞌachia ooda–ee. Taipa kꞌawa pꞌanɨ Tachi Akꞌõrepa ichi ũraa wãarata jara kꞌinia bɨ tai itꞌaideepa. Kꞌĩrau–ee choopata awaraarãpa taimaa ikꞌachia jaradakꞌãri maa–e pɨrã tai oo iru pꞌanadakꞌãri. Tꞌãri pia pꞌanapata awaraarã ome, Tachi Akꞌõre Jaure tai ome bapari perã. Mapa tꞌãripa awaraarã kꞌinia iru pꞌanɨ Tachi Akꞌõrepa ichideerã kꞌinia iru baparikꞌa. 
2CO.6.7	Jarateedakꞌãri, chi ũri pꞌanɨɨrã maarepida kꞌũradakꞌaa. Tachi Akꞌõrepa oopi bɨkꞌa oopata. Mapa irua tai pia akꞌɨpari. Iruata tai kꞌaripapari waaweeda–ee jarateedamerã mãikꞌaapa taimaa kꞌĩsia kꞌawaapipari pia pꞌanaudamerã awaraarãpa tai ɨmɨateedakꞌãri. 
2CO.6.8	Eperãarã ũkꞌuruurãpa tai pia akꞌɨpata. Jõdee awaraarãpa tai kꞌĩra unuamaa iru pꞌanapata. Ichiaba eperãarã ũkꞌuruurãpa tai ãpɨte ikꞌachia pedeepata. Jõdee awaraarãpa tai ãpɨte pia pedeepata. Eperãarã ũkꞌuruurãpa jara pꞌanɨ taipa seewa jarateepata. Mamĩda mãga–e. Taipa wãarata jarateepata. 
2CO.6.9	Eperãarã ũkꞌuruurãpa jara pꞌanɨ: “Jã Pablo eperã jĩpꞌaa. ¿Kꞌãare–itꞌee iru pedee ũridaima?” Mamĩda Tachi Akꞌõrepa mɨ kꞌĩra Cristodeerãmaa pia kꞌawapipari. Taipa kꞌawa pꞌanɨ atu pꞌanɨde piudai kꞌachia beerã juapa. Mamĩda atꞌãri chokꞌai pꞌanɨ. Awaraarãpa tai pꞌua oopata mãikꞌaapa miapipata. Mamĩda tai peeda–e. 
2CO.6.10	Wãara, edaare tai kꞌĩra pia–ee pꞌanɨ. Mamĩda Tachi Akꞌõrepa ichita waya tai tꞌãri o–ĩapipari. Ma awara tai netꞌaa makꞌɨara wẽe pꞌanɨ. Mamĩda ne–inaa pia teepata awaraarãmaa jarateedakꞌãri Cristopa ooda ãchi kꞌaripaitꞌee. Na pꞌekꞌau eujãdepema netꞌaa wẽe chitoonɨ mĩda, iru pꞌanɨ jõma Tachi Akꞌõrepa kꞌĩsia iru bɨ ichideerã–itꞌee.
2CO.6.11	Ɨ̃pemaarã Corinto pꞌuurude pꞌanɨɨrã, taipa parãmaa jĩpꞌa jaramaa pꞌanɨ jõma tai tꞌãride iru pꞌanɨ. 
2CO.6.12	Atꞌãri taipa parã kꞌinia iru pꞌanɨ. Jõdee parãpa tai kꞌinia iru pꞌanada–e naawedapemakꞌa. 
2CO.6.13	Mɨa parã ũraaitꞌee akꞌõrepa ichi warra ũraaparikꞌa. Tꞌãripa tai kꞌinia iru pꞌanapatáatɨ taipa parã kꞌinia iru pꞌanapatakꞌa.
2CO.6.14	Kꞌõpꞌãyo meraanáatɨ Cristode ijãadakꞌaa beerã ome. Eperãpa Cristode ijãakꞌãri, ne–inaa pia oo kꞌinia bapari. Mamĩda Cristode ijãa–e bakꞌãri, ne–inaa kꞌachia oo kꞌinia bapari. Aukꞌa pꞌanadakꞌaa. Chi pia oo kꞌinia bɨpa mãga oopari kꞌawa bairã Cristopa mãga oopipari. Mamĩda chi kꞌachia oo kꞌinia bɨpa mãga oopari Tachi Akꞌõre kꞌawa–e bairã. Ɨ̃daa pɨkꞌa bɨde pꞌanɨɨrã aukꞌa nipadakꞌaa pꞌãriu pɨkꞌa bɨde pꞌanɨɨrã ome. 
2CO.6.15	Cristo kꞌõpꞌãyo–e Netuara Poro Waibɨa Beliál apata ome. Pꞌoyaa aukꞌa nipadakꞌaa. Ichiaba Cristode ijãapari pꞌoyaa aukꞌa nipakꞌaa ijãadakꞌaa beerã ome. 
2CO.6.16	Tachi Akꞌõre ichita chokꞌai bapari. Iru Cristode ijãapataarã ome bapari. Mapa tachi iru tékꞌapɨ pꞌanɨ. Iru ba kꞌiniakꞌaa ne–inaa aɨ kꞌĩrapite ɨtꞌaa tꞌɨ̃pata tede, ma te ijãadakꞌaa beerãde perã. Ba kꞌiniakꞌaa ijãadakꞌaa beerã ome. Maperãpɨ ãra ome kꞌõpꞌãyo meraadaikꞌaraa bɨ. Tachia kꞌawaadai Akꞌõrepa mãga kꞌinia bɨ ichi chonaarãwedapema ũraa pꞌãdade jara bairã:
2CO.6.16	‘Mɨ ãra tꞌãide ãra tꞌãri chaa bapariitꞌee. Mɨ ãra Akꞌõre paitꞌee. Jõdee ãra mɨchideerã padaitꞌee.’ 
2CO.6.17	Tachi Akꞌõre wãara mãgá bapari perã ichideerã ome, ichiaba jara bɨ awara ãi ma ũraa pꞌãdade:
2CO.6.17	‘Ãyaa wã́tɨ ijãadakꞌaa beerã ikꞌaawaapa. Oonáatɨ ãchia ne–inaa kꞌachia oopatakꞌa. Mãpaipɨ mɨa parã pia akꞌɨpariitꞌee.’ 
2CO.6.18	‘Mɨ parã Akꞌõre paitꞌee. Jõdee parã mɨ warrarã padaitꞌee.’ 
2CO.6.18	Mãga jara bɨ Tachi Akꞌõre Waibɨapa.
2CO.7.1	Ɨ̃pemaarã kꞌiniarã, Tachi Akꞌõrepa mãga jarada perã, oo amaadáma ne–inaa kꞌachia kꞌĩra tꞌãdoo; tachi kꞌapꞌɨapa oopata mãikꞌaapa tꞌãridepai kꞌĩsiapata oodaitꞌee. Ma kꞌachia oodai kꞌãyaara, ne–inaa jõmaweda oodáma Akꞌõrepa oopi bɨkꞌa. Mãga oodakꞌãri, Tachi Akꞌõremaa akꞌɨpidai iru wãara waawee pꞌanɨ.
2CO.7.2	Taimaa kꞌawapítɨ wãara tai kꞌinia iru pꞌanɨ. Parã tꞌãide nipadakꞌãri, taipa apidaamaa ne–inaa kꞌachia ooda–e paji. Ichiaba apidaamaa jarateedakꞌaa paji Akꞌõrepa jarapida awara, mãgɨde ijãadamerã. Ma awara eperã apida kꞌũradakꞌaa paji. 
2CO.7.3	Mɨa mãga jarakꞌãri, jara–e bɨ parã kꞌĩsia pꞌuapiitꞌee. Mɨa etꞌewapai jaradakꞌa na kꞌartꞌa pꞌã bɨde, tꞌãripa taipa parã kꞌinia iru pꞌanɨ. Tai chokꞌai pꞌanɨ misa mãikꞌaapa piuruta pɨjida, parã mãgá kꞌinia iru pꞌanadaitꞌee, parã tai ome aukꞌa Cristodeerã perã. 
2CO.7.4	Tꞌãripa mɨa nãga jara kꞌinia bɨ. Mɨ tꞌãri o–ĩa bɨ parã ome, kꞌawa bairã parãpa oo kꞌinia pꞌanɨ mɨa ũraa bɨkꞌa. Tachi Akꞌõrepa mɨ mãgá o–ĩapi bɨ, tai atꞌãri chupɨria chitoonɨ mĩda.
2CO.7.5	Nama Macedonia eujãde pachedakꞌãri, pꞌoyaa kꞌãiwee pꞌanadakꞌaa paji. Tai wãrutamaa awaraarãpa tai ome nepɨra jɨrɨpachida. Ma awara tꞌãridepai tai kꞌĩsia jõnapachida. 
2CO.7.6	Mamĩda Tachi Akꞌõrepa chi kꞌĩsia jõnɨɨrã tꞌãri o–ĩapipari pipɨara bɨ. Mãgá tai tꞌãri o–ĩapiji Tito nama pachekꞌãri. 
2CO.7.7	Ichiaba tai tꞌãri o–ĩapiji Titopa nepɨrɨda ũridakꞌãri. Irua taimaa jaraji parãpa iru tꞌãri o–ĩapidapꞌedaa parã tꞌãide bakꞌãri. Jaraji parãpa mɨ unu kꞌinia jõnɨ. Ichiaba jaraji parã kꞌĩsia pꞌua jõnɨ, parãdepema ũkꞌuruurãpa mɨ ãpɨte pedee kꞌachia jaradapꞌedaa perã. Maapꞌeda Titopa jarakꞌãri parãpa mɨa ũraadakꞌa wãara oo kꞌinia pꞌanɨ, mɨ audupɨara o–ĩa beeji.
2CO.7.8	Mɨa kꞌawa bɨ chi awaraa kꞌartꞌa parãmaa pꞌã pëidade parã kꞌĩsia pꞌuapiji. Mãga ooji mĩda, mɨ kꞌĩsia pꞌua–e. Wãara ma kꞌartꞌa pëikꞌãri, mɨ kꞌĩsia pꞌua bakꞌaji, kꞌawada perã ma kꞌaurepa parã kꞌĩsia pꞌua pꞌanadai, taarã–e mãgá pꞌanajida mĩda. 
2CO.7.9	Mamĩda ɨ̃rá kꞌĩsia pꞌua bai kꞌãyaara, mɨ o–ĩa bɨ. O–ĩa–e bɨ parã mãgá kꞌĩsia pꞌua pꞌanadapꞌedaa perã. Mɨ o–ĩa bɨ parãpa ma kꞌĩsia kꞌachia mɨ ãpɨte iru pꞌanadapꞌedaa ɨ̃rá kꞌĩra atuadapꞌedaa perã. Wãara mɨa parã kꞌĩsia pꞌuapi–e paji. Akꞌõrépata mɨmaa mãga pꞌãpiji parãpa oodamerã irua oopi kꞌinia bɨkꞌa. 
2CO.7.10	Wãara Tachi Akꞌõrepa eperãarã kꞌĩsia pꞌuapikꞌãri, mãga oopari ãchia ne–inaa kꞌachia oo amaadamerã mãikꞌaapa Cristode ijãadamerã. Mãgá irude ijãadakꞌãri, kꞌĩsia pꞌua pꞌanada–e. Jõdee awaraarã, ãchia pꞌekꞌau kꞌachia oopata kꞌaurepa kꞌĩsia pꞌua jõnɨ mĩda, ma pꞌekꞌau kꞌachia oo amaada–e. Maperãpɨ atuadaitꞌee. 
2CO.7.11	Taipa kꞌawa pꞌanɨ wãara Tachi Akꞌõrépata parã kꞌĩsia pꞌuapi baji, parãpa tai ome isapai tꞌãri aukꞌa bɨ kꞌinia pꞌanadapꞌedaa perã. Ichiaba jõma kꞌawapijida taimaa, parã pia akꞌɨdamerã. Ichiaba parã kꞌĩrau pꞌanajida chi nepɨra jɨrɨ pꞌanɨɨrã ome. Ma awara waawee pꞌanajida, mãgɨɨrã kꞌaurepa Tachi Akꞌõrepa parãmaa ne–inaa kꞌachia ooi jĩakꞌaapa. Ichiaba iidijida mɨa waya parã akꞌɨnamerã. Parãpa ne–inaa pia oo kꞌinia pꞌanɨ Akꞌõrepa oopi bɨkꞌa, yiaraa iru ba kꞌinia pꞌanadairã chi nepɨra jɨrɨdapꞌedaarã. Ma jõma oo pꞌanɨpa taimaa kꞌawapi pꞌanɨ parã wãara ma nepɨrade tꞌĩu kꞌiniada–e paji. 
2CO.7.12	Ma kꞌartꞌa parãmaa pꞌãkꞌãri, kꞌĩsia–e paji chi kꞌachia oo badade. Ichiaba kꞌĩsia–e paji chi apema ma kꞌachia oodapa tꞌãri pꞌuapidade. Ma kꞌartꞌa pꞌãkꞌãri, mɨa kꞌinia baji Tachi Akꞌõre kꞌĩrapite kꞌawaadamerã parãpa tai wãara pia akꞌɨpata Akꞌõrepa pëidakꞌa. 
2CO.7.13	Kꞌawaadakꞌãri parãpa tai wãara mãgá akꞌɨpata, tai tꞌãri o–ĩa pꞌaneejida.
2CO.7.13	Mamĩda audupɨara o–ĩa pꞌanɨ Tito auteebaidapꞌedaa perã iru parãmaa wãkꞌãri. Mãga oodakꞌãri, iru ichiaba tꞌãri o–ĩapijida. 
2CO.7.14	Tito nãikꞌaapa parãmaa wãi naaweda, mɨa irumaa jaraji parãpa mãga oodai. Wãara oojida mɨa jaradakꞌa. Mɨ kꞌĩra nejasiapida–e paji. Mɨa wãarata parãmaa jaraji ma pꞌãdade mãikꞌaapa parãpa wãara oojida mɨa Titomaa jaradakꞌa. 
2CO.7.15	Mãga oodapꞌedaa perã, Titopa parã audupɨara kꞌinia iru bɨ naawedapema kꞌãyaara. Kꞌirãpa bɨ parãpa oojida jõmaweda irua oopidakꞌa. Mãga oojida waawee pꞌanadapꞌedaa perã, pãchia oo kꞌiniata oodaitꞌee. Jĩpꞌa oo kꞌinia pꞌanajida Akꞌõrepa jarapidakꞌa Tito itꞌaideepa. 
2CO.7.16	Maperãpɨ mɨ o–ĩa bɨ. Mɨa kꞌawa bɨ ne–inaa jõmaade parãpa mɨa jara bɨkꞌa oo kꞌinia pꞌanɨ.
2CO.8.1	Ɨ̃pemaarã, parãmaa mɨa nepɨrɨ kꞌinia bɨ Tachi Akꞌõrepa ne–inaa pia ooda Macedoniadepema ijãapataarã tꞌãide. 
2CO.8.2	Nepɨrade pꞌanajida mĩda, Tachi Akꞌõrepa ãra o–ĩapipachi. Mãgá o–ĩa pꞌanapachida makꞌɨara pꞌaratꞌa wẽe chitoonajida mĩda. Mãgá chitoonɨde ãchi pꞌaratꞌa iru pꞌanɨdepema waibɨa teejida awaraarã kꞌaripadaitꞌee. 
2CO.8.3	Teejida ãchia pꞌoyaarutapai mãikꞌaapa aɨ ɨ̃rɨ waa teejida. Mɨa mãga jara bɨ mɨchi taupa mãga unuda perã ãra tꞌãide nipakꞌãri. Eperã apidaapa ãramaa jarada–e paji mãgá teedamerã. Teejida tꞌãripa tee kꞌinia pꞌanadapꞌedaa perã. 
2CO.8.4	Mãgá kꞌaripa kꞌinia pꞌanadapꞌedaa perã, taimaa enenee jõnajida ãchia pꞌe aneedapꞌedaa jitadamerã mãikꞌaapa ateedamerã ijãapataarã Judea eujãde chupɨria beerãmaa. 
2CO.8.5	Mamĩda ma teedapꞌedaa kꞌãyaara ne–inaa piara oojida. Taipa kꞌĩsiada–e paji mãga oodai. Ɨtꞌaa tꞌɨ̃jida Tachi Waibɨamaa jaradaitꞌee ãchia oo kꞌinia pꞌanɨ irua oopi bɨkꞌa. Mãpai jarajida taimaa ãchia oo kꞌinia pꞌanɨ taipa oopirutakꞌa. Mãga oojida ijãa pꞌanadapꞌedaa perã ãramaa Akꞌõrepa mãga oopi baji.
2CO.8.6	Macedoniadepemaarãpa oo pꞌanɨ unudapꞌeda, taipa Titomaa chupɨria iidijida iru waya parã kꞌaripade wãmerã, tꞌãri piapa parãpa pꞌaratꞌa ichiaba pꞌeruta misa tee pëidaitꞌee. Irua naaweda kꞌaripadakꞌa ewaa ma pꞌaratꞌa pꞌe wãdakꞌãri, ɨ̃rá aukꞌa kꞌaripaitꞌee jõma pꞌe aupadamerã. 
2CO.8.7	Parãpa Cristode pia ijãapata. Ichiaba awaraarãmaa pia jarateepata Cristopa ooda eperãarã kꞌaripaitꞌee. Pia kꞌawapata Cristopa oopi kꞌinia bɨ parãmaa mãikꞌaapa pia kꞌĩsiapata awaraarã kꞌaripadaitꞌee. Ma awara taimaa pia akꞌɨpipata tai kꞌinia iru pꞌanɨ. Ma jõma ne–inaa pia oopatakꞌa taipa kꞌinia pꞌanɨ aukꞌa chupɨria beerã pia kꞌaripadamerã pãchi pꞌaratꞌa tee pꞌanɨpa.
2CO.8.8	Mãga jarakꞌãri, mɨa jara kꞌinia–e: “Waibɨa téetɨ.” Jĩpꞌa nepɨrɨji Macedoniadepema ijãapataarãpa oodapꞌedaa parãpa aukꞌa teedamerã, tꞌãripa mãga oo kꞌinia pꞌanadairã. Mãgá teeruta pɨrã, jõmaarãmaa akꞌɨpidaitꞌee awaraa ijãapataarã aukꞌa kꞌinia iru pꞌanɨ, ãra kꞌĩra kꞌawada–e pꞌanɨ mĩda. 
2CO.8.9	Parãpa kꞌawa pꞌanɨ Tachi Waibɨa Jesucristopa ooda akꞌɨpiitꞌee parã kꞌinia iru bɨ. Ɨtꞌari Tachi Akꞌõre kꞌĩra wãreede bapachi mĩda, eperãarã chupɨria kꞌawaa bapachi. Maperã ichia Akꞌõre eujãde iru bada jõmaweda atabëiji chupɨria nɨ̃ba cheitꞌee na pꞌekꞌau eujãde. Mãga ooji parã o kꞌachiadeepa kꞌaripa ata kꞌinia bada perã, irude ijãadapꞌeda, Akꞌõre truade iru ome pꞌananadamerã.
2CO.8.10	Ɨ̃rá mɨa parã ũraaitꞌee apema año pꞌaratꞌa pꞌe wãdapꞌedaa pꞌe aupadamerã. Parãpa apemaarã ijãapataarã kꞌãyaara naapɨara kꞌĩsia iru pꞌanajida pꞌaratꞌa pꞌe teedaitꞌee chupɨria beerãmaa. O–ĩa pꞌanajida mãgá kꞌaripa kꞌinia pꞌanadapꞌedaa perã. 
2CO.8.11	Mãgá tꞌãripa tee kꞌinia pꞌanadapꞌedaakꞌa, ɨ̃rá aukꞌa tꞌãri o–ĩa tee kꞌinia pꞌanadaipia bɨ, pꞌaratꞌa makꞌɨara wẽe pꞌanɨ jida pëidaitꞌee. 
2CO.8.12	Tachi Akꞌõrepa akꞌɨpari tachi tꞌãride iru bɨ. Ichia kꞌinia bɨ tꞌãripa tee kꞌinia pꞌanadamerã. Ma–ãri iru pꞌanɨ pɨrã, ma–ãri teedai tꞌãri piapa. Jõdee waibɨa iru pꞌanɨ pɨrã, waibɨa teedai tꞌãri piapa. Teedaitꞌee wẽe pꞌanɨ pɨrã, ¿sãga teedai?
2CO.8.13	Mɨa kꞌinia–e parã chupɨria pꞌaneedamerã awaraarã kꞌaripa kꞌiniapa. 
2CO.8.14	Nãgapai mɨa kꞌinia bɨ: aukꞌa iru pꞌanadamerã te, chikꞌo mãikꞌaapa pꞌaru. Ɨ̃rá parãpa awaraarã kꞌãyaara waapɨara iru pꞌanɨ pɨrã, teedai ãra kꞌaripadaitꞌee. Jõdee parã chupɨria jõnadakꞌãri, ãrapa parãmaa teedai. 
2CO.8.15	Kꞌawa pꞌanɨ Tachi Akꞌõrepa ichia jɨrɨtꞌerada eperãarãmaa teepari mãgá jededamerã, iru chonaarãwedapema ũraa pꞌãdade jara bairã:
2CO.8.15	‘Chi maná waibɨara pꞌedapꞌedaarãpa waibɨara jitada–e paji. Jõdee ma–ãriara pꞌedapꞌedaarãpa ma–ãriara jitada–e paji. Jededakꞌãri, aukꞌa jita wãjida.’ 
2CO.8.16	Mɨa gracias jara bɨ Tachi Akꞌõremaa irua parã kꞌaripamaa bairã Titopa oo bɨ kꞌaurepa. Mɨa ooparikꞌa Titopa aukꞌa parã kꞌaripa kꞌinia bɨ. 
2CO.8.17	Mɨa mãga kꞌawa bɨ iru o–ĩa bada perã chupɨria iididakꞌãri irumaa parã akꞌɨde wãmerã. Audú wã kꞌinia nɨ̃baji. Wãara taipa mãga iididai naaweda, kꞌĩsia iru baji wãitꞌee. Mapa wãitꞌee mãga kꞌinia bairã.
2CO.8.18	Tito ome awaraa ɨ̃pema aukꞌa pëidaitꞌee. Ijãapataarã bee chaa nama Macedonia eujãde jõmaarãpa mãgɨ́ kꞌawa pꞌanɨ, Cristopa ooda eperãarã kꞌaripaitꞌee pia jarateepari perã. 
2CO.8.19	Ma ijãapataarãpa mãgɨ́ jɨrɨtꞌerajida aukꞌa tai ome nipamerã, pꞌaratꞌa pꞌe atee wãrutade Judeadepema chupɨria beerãmaa. Ma pꞌaratꞌa tee pëi pꞌanɨpa tachia jõmaarãmaa akꞌɨpidai oo kꞌinia pꞌanɨ Tachi Akꞌõrepa oopi bɨkꞌa. Irua ne–inaa tachimaa teepari, tachia jõdee teedamerã chupɨria beerã kꞌaripadaitꞌee, ma awara akꞌɨpidaitꞌee ma ijãapataarã chupɨria beerãmaa tachia wãara ãra kꞌaripa kꞌinia pꞌanɨ. 
2CO.8.20	Ma ɨ̃pema mãgá Tito ome pëidaitꞌee irua kꞌaripamerã ma pꞌaratꞌa waibɨa pꞌe ateeru misa. Mãgá tai ɨmɨateepataarãpa pedee pꞌanada–e pai tai ãpɨte, pꞌaratꞌa ũkꞌuru chɨadai jĩakꞌaapa. 
2CO.8.21	Ichita ne–inaa kꞌĩra jĩpꞌa oo kꞌinia pꞌanɨ Akꞌõre kꞌĩrapite mãikꞌaapa eperãarã kꞌĩrapite.
2CO.8.22	Ɨ̃pema awaraa ichiaba pëidaitꞌee ãra ome. Irua tai ichita kꞌaripa kꞌinia bɨ mãikꞌaapa ne–inaa pia oopari taipa oopipatakꞌa. Irua kꞌawaakꞌãri Tito parãmaa wãru mãikꞌaapa parã tꞌãri piapa aukꞌa pꞌaratꞌa tee pëidaitꞌee, o–ĩa aukꞌa wã kꞌinia baji. 
2CO.8.23	Parã tꞌãidepemapa Tito kꞌawa–e bɨ pɨrã, jarátɨ iru mɨ kꞌõpꞌãyo pia na mimiade. Mɨ ome mimiapari parã kꞌaripaitꞌee. Iidiruta pɨrã apema omé nidaarã pari, jarátɨ nãpema ijãapataarãpa ãchi pari pëidapꞌedaa, ichiaba aukꞌa kꞌaripadamerã. Mãɨrã wãrutamaa kꞌawapipata jõmaarãmaa Cristota Tachi Waibɨa. 
2CO.8.24	Mãɨrã araa panadakꞌãri, akꞌɨpítɨ ãra kꞌinia iru pꞌanɨ tai kꞌinia iru pꞌanɨkꞌa. Mãgá waya wãdakꞌãri ãchi pꞌanapatamaa, nepɨrɨdai parãpa ãra pia akꞌɨ pꞌanadapꞌedaa. Mãgá ãra pëidapꞌedaarãpa kꞌawaadai wãara taipa jaradakꞌa parãpa wãara nejõmaata pia oo kꞌinia pꞌanɨ.
2CO.9.1	Wãara na pꞌãdade mɨa parãmaa waa jara–e pɨjida, kꞌawa bɨ parãpa ma pꞌaratꞌa pꞌe tee pëidaitꞌee ijãapataarã chupɨria beerãmaa. 
2CO.9.2	Mãga kꞌawa bɨ parãpa wãara chupɨria beerã kꞌaripa kꞌinia pꞌanadairã. Año aba paru parã Acaya eujãdepema ijãapataarãpa ma pꞌaratꞌa pꞌemaa pꞌaneedapꞌedaa. Mãga oo pꞌaneedakꞌãri, taipa o–ĩa nepɨrɨjida na Macedoniadepema ijãapataarãmaa. Mãga ũridakꞌãri, ãrapa aukꞌa kꞌaripa kꞌinia pꞌaneejida. 
2CO.9.3	Maperãpɨ taipa Macedoniadepema ɨ̃pemaarã omé aukꞌa pëiruta Tito ome, parãpa ãramaa akꞌɨpidamerã wãara oojida taipa jaradakꞌa. Mɨa kꞌinia bɨ ma pꞌaratꞌa pꞌe iru pꞌanadamerã, aramãgá tee pëidaitꞌee. 
2CO.9.4	Mɨ jãma panakꞌãri, awaraa Macedoniadepema ɨ̃pemaarã aukꞌa cheruta pɨrã mɨ ome mãikꞌaapa parãpa waide ooda–e pɨrã taipa jaradakꞌa ãchimaa, tai kꞌĩra nejasia pꞌaneedai; parã jida ichiaba. 
2CO.9.5	Mapa mɨa chupɨria iidiji Titomaa iru chi apema ɨ̃pemaarã ome mɨ naa wãdamerã. Mãgá ãrapa parã kꞌaripadai parãpa kꞌĩsia iru pꞌanadapꞌedaakꞌa; pꞌaratꞌa jõmaweda pꞌe iru pꞌanadamerã mɨ panaru misa. Mãgá ichiaba apidaapa jarada–e pai mɨa parãmaa teepida. Mɨa kꞌinia bɨ parãpa tꞌãri pia teedamerã pãchia tee kꞌiniata.
2CO.9.6	¡Kꞌirãpátɨ! Eperãpa eujã ma–ãriide ne–uukꞌãri, makꞌɨara ewa–e. Jõdee chi eujã waibɨade ne–uu bɨpa waibɨa ewapari.
2CO.9.7	Eperã chaachaa teeipia bɨ ichi tꞌãride kꞌĩsia bɨkꞌa. Teeikꞌaraa bɨ teeamaa bɨde wa awaraapa irumaa teepi bairã. Tachi Akꞌõrepa chi tꞌãri pia teepari kꞌinia iru bɨ. 
2CO.9.8	Parãpa mãgá tꞌãri piapa teeruta pɨrã, Tachi Akꞌõrépata parã kꞌaripai iru pꞌanadamerã te, chikꞌo mãikꞌaapa pꞌaru. Ma awara irua kꞌaripai audupɨara iru pꞌanadamerã kꞌaripadaitꞌee awaraarã parã kꞌãyaara chupɨriara chedee. 
2CO.9.9	Tachi Akꞌõre chonaarãwedapema ũraa pꞌãdade jara bɨ:
2CO.9.9	‘Eperã tꞌãri pia bɨpa ne–inaa pia oopari chupɨria beerãmaa tꞌãri pia bairã. Maperãpɨ Tachi Akꞌõrepa mãgɨ́ ichita pia akꞌɨpariitꞌee.’ 
2CO.9.10	Tachi Akꞌõre, chi netꞌatau oodapa ne–uu chaupipari, jõmaarãpa iru pꞌanadamerã kꞌodaitꞌee. ¿Audupɨara teei–ekꞌã chi tꞌãri pia pꞌanɨɨrãmaa ãchia awaraarã kꞌaripadamerã? 
2CO.9.11	Tachi Akꞌõrepa mãga oopari perã, parãmaa aukꞌa teeitꞌee, parã aukꞌa tꞌãri pia pꞌanadairã. Mãgá parãpa waibɨa iru pꞌanadaitꞌee tai ome tee pëidaitꞌee Judeadepema chupɨria beerãmaa. Mãpai o–ĩapa ãchia gracias jaradaitꞌee Tachi Akꞌõremaa ma pꞌaratꞌa tai juadepema jitadakꞌãri. 
2CO.9.12	Mãgá parãpa kꞌaripadaitꞌee ãrapa iru pꞌanadamerã kꞌodaitꞌee mãikꞌaapa jɨ̃daitꞌee. Mamĩda ichiaba kꞌaripadaitꞌee ãrapa Tachi Akꞌõremaa gracias jaradamerã. 
2CO.9.13	Ma awara nãgá pia tee pꞌanɨpa awaraarãmaa mãikꞌaapa ãramaa, kꞌawaadaitꞌee parãpa Jesucristode wãara ijãapata mãikꞌaapa oo kꞌinia pꞌanɨ irua oopi bɨkꞌa. 
2CO.9.14	Ichiaba ãrapa parã kꞌawa kꞌinia pꞌanadaitꞌee mãikꞌaapa ɨtꞌaa tꞌɨ̃ kꞌinia pꞌanadaitꞌee parã pari, Tachi Akꞌõrepa parã mãgá kꞌaripapari perã. 
2CO.9.15	Gracias jaradáma Tachi Akꞌõremaa irua jõmaarã kꞌãyaara ne–inaa pipɨara bɨ teeda perã, ichi warra pëikꞌãri tachi kꞌaripade. Pedee wẽe pɨkꞌa pꞌanɨ ma pari irumaa gracias jaradaitꞌee.
2CO.10.1	Ɨ̃rá mɨ, Pablopa parã ũraaitꞌee Cristopa ũraadakꞌa na eujãde nipakꞌãri. Irua tꞌãri pia, kꞌĩrau–ee ũraaji. Mɨa kꞌawa bɨ parã tꞌãidepema ũkꞌuruurãpa jara pꞌanɨ mɨ waawee pɨkꞌa bɨ parã kꞌĩrapite bakꞌãri, jõdee kꞌartꞌa pꞌãkꞌãri, audú ɨtrɨa pedee jarapari. 
2CO.10.2	¿Mãɨrãpa jara pꞌanɨ–ekꞌã mɨchi kꞌĩsiadoopapai jaratee nipapari, jarateepataarã jĩpꞌaarãpa oopatakꞌa? Mapa parãmaa mɨa enenee nɨ̃bɨ mãɨrã ikꞌaawaapa uchiadamerã mɨ jãma pai naaweda. Mãga jara bɨ mɨa wãara ãchi ɨtrɨaitꞌee perã, Akꞌõrepa mɨmaa mãgá pedeepiru pɨrã. 
2CO.10.3	Wãara, tai na eujãde pꞌanapata eperãarã jĩpꞌaarãkꞌa. Mamĩda mãɨrãkꞌa tai aupedeedakꞌaa. 
2CO.10.4	Mãɨrã pedee wẽsaa, imeraa pedeepata. Mamĩda tai jĩpꞌa pedeepata Akꞌõrepa pedeepi bɨkꞌa. Mãgá jõpipata jõma ãchia kꞌĩsia iru pꞌanɨ Cristode ijãapataarã ijãa amaapidaitꞌee. 
2CO.10.5	Taipa jõpipata ãchia seewa jarapata, Akꞌõrepa tai itꞌaideepa wãarata jarakꞌãri. Ma awara Akꞌõrepa tai kꞌaripapari pꞌanaudamerã jõma ãchia Cristo ãpɨte seewa jarapata. Mãgá ãchia wãara kꞌawaadai Akꞌõrepa kꞌĩsia iru bada ooitꞌee Cristo kꞌapꞌɨa pari. Ichiaba taipa Cristopa ooda ãchi–itꞌee jarapata, ãchia aukꞌa wãara irude ijãadamerã. 
2CO.10.6	Mamĩda mãgá ijãa kꞌiniada–e pꞌanɨ pɨrã, ãchi tꞌãri pꞌuapidai Akꞌõrepa oopi bɨkꞌa. Taipa mãga oodaitꞌee parãpa akꞌɨpidakꞌãri wãara oo kꞌinia pꞌanɨ taipa jara pꞌanɨkꞌa.
2CO.10.7	Parã Corintodepemaarãpa eperãarã ɨ̃rɨpai akꞌɨpata. Ãchi kꞌĩra akꞌɨpata mãikꞌaapa ãchia audua pedee jara jõnɨ ũripata, ãchi tꞌãride iru pꞌanɨ kꞌawa kꞌinia pꞌanadai kꞌãyaara. ¿Mãga–ekꞌã? Parã tꞌãidepemapa kꞌĩsia bɨ pɨrã ichita wãara Cristopa pëida jarateemerã, aukꞌa kꞌawaaipia bɨ tai jida Cristopa pëida. 
2CO.10.8	Kꞌĩra nejasia–ee mɨa nãga jaraitꞌee. Tachi Waibɨapa wãara jarapari tai itꞌaideepa mãikꞌaapa parã bɨji tai jua ekꞌari, taipa parã kꞌaripadamerã iru pari. Mapa taipa maarepida parãmaa ijãa amaapidakꞌaa. Jĩpꞌa kꞌaripapata pipɨara Cristode ijãadamerã. 
2CO.10.9	Mɨa parã pꞌerapi kꞌinia–e bɨ kꞌartꞌa pꞌãdade pedee bɨpa. 
2CO.10.10	¿Mɨ ãpɨte pedeepataarãpa jara pꞌanɨ–ekꞌã: “Pablopa kꞌartꞌa parãmaa pꞌãkꞌãri, audú ɨtrɨa pedee jarapari. Mamĩda ichi parã kꞌĩrapite bakꞌãri, waawee pɨkꞌa nɨ̃beeparida” a jõnɨ–ekꞌã? 
2CO.10.11	Mãɨrãpa kꞌawaadaipia bɨ ãchia jaradakꞌa, mɨa wãara ɨtrɨa pedee jaraitꞌee, mamĩda ãchi kꞌĩrapite panakꞌãri.
2CO.10.12	Taipa ooda–e ãchia oopatakꞌa. Ãchia mãgapata: “Taipa jara pꞌanɨkꞌa, Cristopa pëida eperãarã mãgá pꞌanadaipia bɨda” apata. Mãpai ãchi pitapai mãgapata: “Táipata jõmaarã kꞌãyaara Akꞌõre netꞌaa pipɨara kꞌawa pꞌanɨda” apata. Mãɨrãpa awaraarã akꞌɨda–e Tachi Akꞌõrepa akꞌɨparikꞌa. Irua kꞌawapari eperã tꞌãride iru bɨ. Jõdee ãchia ɨ̃rɨpai akꞌɨpata. Chi mãgá oo pꞌanɨɨrã kꞌĩsia kꞌawada–e pꞌanɨ. 
2CO.10.13	Tachi Akꞌõrepa kꞌawa bɨ tai tꞌãride iru pꞌanɨ. Taipa pida ichiaba kꞌawa pꞌanɨ. Iruata tai pëiji judio–eerã tꞌãidee Cristopa ooda jarateede chi waide ũrida–ee pꞌanɨɨrãmaa. Maperãpɨ parã tꞌãide jaratee nipajida. Oojida Akꞌõrepa oopidakꞌa. 
2CO.10.14	Akꞌõrepa tai parãmaa pëi–e pada paara, maarepida jarateeda–e pakꞌaji. Mamĩda mãga–e paji. Irua tai naapɨara pëiji parã tꞌãidee, jarateedamerã Cristopa ooda eperãarã kꞌaripaitꞌee. 
2CO.10.15	Mamĩda ¿mɨ ãpɨte pedeepataarãpa jara jõnɨ–ekꞌã ãchiata Akꞌõre netꞌaa pia jarateepata? Mãga jarapata parãpa ãchi mɨ kꞌãyaara pipɨara akꞌɨdamerã. Taipa mãgá oodakꞌaa. Jĩpꞌa taipa kꞌinia pꞌanɨ parãpa pipɨara kꞌawaa kꞌinia pꞌanadamerã Cristopa parãmaa oopi kꞌinia bɨ. Mãga kꞌawaadakꞌãri mãikꞌaapa wãara oodakꞌãri irua oopiparikꞌa, parãpa tai audupɨara kꞌaripadai na mimia ome. 
2CO.10.16	Tai mãgá kꞌariparuta pɨrã, parã tꞌãideepa tꞌɨmɨpɨara wãdai jarateede. Tꞌĩu kꞌiniada–e awaraa jarateepataarã mimia pꞌanɨmãi, tai nipada–e perã awaraa jarateepataarã nipapatakꞌa. Ãchia ne–inaa ooda–eeta jara nipapata ne–inaa oodakꞌa.
2CO.10.17	Tachi Akꞌõre Ũraa pꞌãdade jara bɨ:
2CO.10.17	‘Eperãpa jara kꞌinia bɨ pɨrã ichiata ne–inaa kꞌawaara bɨ awaraarã kꞌãyaara, mãga jaraipia bɨ ichia kꞌawaa bairã Tachi Akꞌõrepa iru pia akꞌɨpari.’ 
2CO.10.18	Parãpa chi pedee audua pedeepari pia akꞌɨdaikꞌaraa bɨ. Jĩpꞌa pia akꞌɨdaipia bɨ eperã Tachi Akꞌõrepa pia akꞌɨpari.
2CO.11.1	Ɨ̃rá mɨa kꞌinia bɨ parãpa choodamerã mɨ kꞌĩsia kꞌawa–ee pɨkꞌa pedee bɨ misa. Mɨ chupɨria kꞌawáatɨ. Mamĩda mãgá pedeei naaweda, mɨa nãga jara kꞌinia bɨ. 
2CO.11.2	Tachi Akꞌõrepa parã kꞌinia iru bɨkꞌa, mɨa pida parã kꞌinia iru bɨ. Ara eperãpa ichi kꞌau jiwaaparikꞌa iru araa pai naaweda chi ɨmɨkꞌĩra ome, mãga pɨkꞌa mɨa parã jiwaa pɨkꞌapari. Kꞌinia bɨ Cristodepai ijãadamerã mɨa parãmaa jarateedakꞌa. 
2CO.11.3	Mamĩda mɨa waawee bɨ Netuara Poro Waibɨapa chi naapɨara wẽra Eva kꞌũradakꞌa, parã jida aukꞌa kꞌũrai jĩakꞌaapa. Irua imeraa pedeeji Evamaa taama itꞌaideepa, Evapa Tachi Akꞌõrepa jarada ijãa amaamerã. Ɨ̃rá aukꞌa parãmaa imeraa pedee bɨ mɨ ãpɨte pedeepataarã itꞌaideepa, parã Cristode ijãa amaa wãdamerã. 
2CO.11.4	Jarateepari tai awara parã tꞌãide panakꞌãri, ¿parã kꞌɨɨrɨ ẽesaa pꞌanɨ–ekꞌã ũridaitꞌee mãgɨpa jara bɨ? Parã mãga pꞌanɨ, mãgɨpa jaratee ni mĩda Jesús awara bɨ taipa jarateedapꞌedaa kꞌãyaara. Ichiaba mãgá ũri kꞌinia pꞌanɨ, mãgɨpa jaratee bɨ mĩda Tachi Akꞌõre Jaure awara bɨ taipa jarateedapꞌedaa kꞌãyaara. ¿Taipa parãmaa jarateeda–e pajikꞌã Cristopa tachi o kꞌachiadeepa kꞌaripa atapari iru piuda kꞌaurepa? Mãga bɨta, ¿sãapꞌeda parãpa ũri kꞌinia pꞌanɨma mãgɨpa jaratee bɨ? 
2CO.11.5	Parãpa mãgɨ́ ‘Cristopa pëida pipɨara bɨ’ chi kꞌõpꞌãyoorã ome pipɨara akꞌɨ pꞌanɨ mĩda Akꞌõrepa pëida kꞌãyaara, mɨa ãchi mãga akꞌɨ–e. Mɨ ãchi kꞌãyaara ekꞌariara bɨ–e, Akꞌõrepa mɨ na mimia oode pëida perã. 
2CO.11.6	Wãara, mɨa pedee wẽsaa pedeekꞌaa ãchia oopatakꞌa. Mamĩda pia kꞌawa bɨ mɨa jaratee bɨ. Parãpa pia kꞌawa pꞌanɨ taipa ichita ne–inaa jõmaweda kꞌĩra jĩpꞌa jarateepata.
2CO.11.7	¿Parãpa kꞌĩsia pꞌanɨkꞌã mɨa ne–inaa kꞌachia ooji parã juadepema pꞌaratꞌa jita–e pakꞌãri? Parã tꞌãide bakꞌãri, mɨchi juadoopa mimia bapachi pꞌaratꞌa jitaitꞌee chikꞌo–itꞌee. Jõdee mɨa Tachi Akꞌõre pedee pia jarateeji parãpa pipɨara kꞌawaadamerã Cristopa parãmaa oopi kꞌinia bɨ. Jaratee–e paji parã pꞌaratꞌa jita kꞌiniapa. 
2CO.11.8	Ma kꞌãyaara pꞌaratꞌa jitaji awaraa ijãapataarã juadepema. Ãra pꞌaratꞌa jãri pɨkꞌa ataji parã kꞌaripaitꞌee. 
2CO.11.9	Ma awara parã tꞌãide bakꞌãri, pꞌaratꞌa wa ne–inaa wẽ–e pakꞌãri, mɨa parãmaa maarepida iidi–e paji. Macedoniadepema ɨ̃pemaarã mɨmaa chedakꞌãri, mɨ kꞌaripajida. Mamĩda mɨa parãmaa iidi–e paji mãikꞌaapa iidi–e paitꞌee waya parã akꞌɨde wãkꞌãri. 
2CO.11.10	Mɨa wãarata jara bɨ Cristopa wãarata jaradakꞌa. Acaya eujãdepema apidaapa mɨa jarada awara mɨmaa oopida–e paitꞌee. 
2CO.11.11	Kꞌĩsianáatɨ mɨa parã pꞌaratꞌa jita kꞌinia–e paji, parã kꞌinia–e bada perã. Tachi Akꞌõrépata kꞌawa bɨ mɨa parã kꞌinia iru bɨ. 
2CO.11.12	Mɨa parã pꞌaratꞌa jita kꞌinia–e nãga perã. ¿Mɨ ãpɨte pedeepataarãpa jara pꞌanɨ–ekꞌã ãchi wãara Cristopa parãmaa pëida, parãpa pꞌaratꞌa pꞌaapata perã ãchi mimia pari? Pꞌaratꞌa iidi wãpata ãchi wãrutamaa. Mamĩda taipa mãga oodakꞌaa. ¿Jara pꞌanɨ–ekꞌã ãchi aukꞌa pꞌanɨ tai ome? Mamĩda taipa pꞌaratꞌa iididakꞌaa tai jarateepata pari.
2CO.11.13	Mãgee eperãarã Cristopa pëida–e. Ãchita Cristopa pëidada a pꞌanɨ mĩda, mãga pꞌanɨ–e. Jĩpꞌa kꞌũrayaa pꞌanɨ. Seewata jaratee nipapata Cristopa pëida eperãarãkꞌa. 
2CO.11.14	Parã pꞌera pɨkꞌa pꞌanadaikꞌaraa bɨ kꞌawaadaitꞌee ãchia mãgá kꞌũra nipapata. Netuara Poro Waibɨa seewata ɨtꞌaripema ángel kꞌĩra wãree pɨkꞌa padaipari eperãarã kꞌũraitꞌee. 
2CO.11.15	Mãgá ichi mimiapataarã aukꞌa seewata Cristopa pëidakꞌa padaipata. Mãga oopata eperãarãmaa ijãapidaitꞌee ãchia jara pꞌanɨkꞌa oodaipia bɨ Akꞌõre eujãdee wãdaitꞌee. Mamĩda ma jara pꞌanɨ kꞌaurepa Tachi Akꞌõre ewari waibɨa ewate irua mãgɨɨrã miapiitꞌee, iru kꞌĩrapite panadakꞌãri.
2CO.11.16	Waya chupɨria iidiitꞌee parãpa mɨ pedee ũridamerã. Parãdepema ũkꞌuruurãpa mɨ kꞌĩsia kꞌawa–ee pɨkꞌa akꞌɨ pꞌanɨ mĩda, mɨ ita–aria pedeepítɨ. 
2CO.11.17	Tachi Waibɨapa mɨmaa jarapi–e mɨa ɨ̃rá jaraitꞌee. Kꞌĩsia kꞌawa–ee pɨkꞌa mɨa nãgɨ́ pedee audua pedeeitꞌee ma seewa jarateepataarãpa oopatakꞌa. 
2CO.11.18	Mãgɨɨrãpa jarai awaa pꞌanadairã ãchia oo pꞌanɨ, mɨa aukꞌa jaraitꞌee mɨa ooda. 
2CO.11.19	Mãgɨɨrãpa parã kꞌĩsia kꞌawaa pꞌanɨda a jõnapata. ¿Mãga–ekꞌã? Mamĩda parã pia choopata ũridakꞌãri ma kꞌĩsia kꞌawa–ee beerãpa jara jõnɨ. 
2CO.11.20	Wãara pia choopata ãchia parã chokꞌa pꞌanɨ mĩda ãchi esclavoorãkꞌa. Ichiaba choopata ãchia parã kꞌũra pꞌanɨ mĩda imeraa pedee pꞌanɨpa, pꞌaratꞌa teedamerã maa–e pɨrã ijãadamerã ãchia jaratee pꞌanɨ. Ichiaba mãgá choopata ãchi audua nida mĩda pãchi tꞌãide, kꞌĩsia pꞌanadairã parã kꞌãyaara ne–inaa jõma pipɨara kꞌawa pꞌanɨ. Ma awara parã mãgá choopata ãchia parãmaa ikꞌachia jara pꞌanɨ mĩda. 
2CO.11.21	Mɨ kꞌĩra nejasia pɨkꞌa bɨ taipa mãga ooda–e pꞌanadapꞌedaa perã parãmaa wãdakꞌãri. Mamĩda tai waawee pɨkꞌa pꞌanadairã, mãga ooda–e paji. ¿Wãara–ekꞌã?
2CO.11.21	Ɨ̃rata mɨ kꞌĩsia kꞌawa–ee pɨkꞌa pedeeitꞌee. Mɨ ãpɨte pedeepataarãkꞌa mɨa ooda jaraitꞌee.
2CO.11.22	Ma seewa jarateepataarãpa mãgapata: “Táipata hebreo pedee pedeepata.” Mɨ jida aukꞌa. Ichiaba mãgapata: “Taita Akꞌõre eperãarã; Israel pidaarã.” Mɨ jida aukꞌa. Mãgapata: “Taita Abrahamdeepa uchiadapꞌedaarã.” Mɨ jida aukꞌa. 
2CO.11.23	¿Jarapata–ekꞌã? “Taita Cristo–itꞌee mimiapata.” Mɨ ãchi kꞌãyaara Cristo–itꞌee pipɨara mimiapari. Ɨ̃rata mɨ eperã kꞌĩra kꞌawa–ee bɨkꞌa pedeemaa bɨ. Ãchi kꞌãyaara mɨ audupɨara ne–inaa kꞌachia pꞌasapari: Cristode ijãadakꞌaa beerãpa mɨ carcelde tꞌɨ nɨ̃bɨjida; mɨ wɨ iru pꞌanajida; mɨ perá piuji. 
2CO.11.24	Mɨ wãda joisomaa wãru chaa judiorã waibɨarãpa mɨ wɨpipachida. Wɨda treinta y nueve wɨjida soopa. 
2CO.11.25	Wãda õpee wãru chaa Roma pidaarã waibɨarãpa mɨ pakꞌurupa wɨpijida. Wãda abaade mɨ perá piuji judiorãpa mãupa mɨmaa batꞌadakꞌãri. Pꞌusade wãda õpeede barco pirubaaidachi mãikꞌaapa ma wãda abaade barco pirubaaipꞌeda, tokꞌesá mɨ pakꞌuru ɨ̃rɨ bataudachi kꞌãima aba. 
2CO.11.26	Mɨ ode wã nide perá nãgá piuji: to choma nɨ̃bɨde sĩa wãde; nechɨapataarãpa mɨ netꞌaa chɨa ata cherutade; mɨchi aukꞌaarã judiorãpa mɨ wawamaa pꞌanɨde; judio–eerãpa mɨ pꞌua oomaa pꞌanɨde. Ma awara pꞌuurude bɨde mãikꞌaapa eperãarã pꞌanadakꞌaamãi ode wãde, mɨ jɨrɨjida peedaitꞌee. Pꞌusade wãdade nãumiapa barco atadachi. Edaare Cristode ijãapatada apataarãpa paara pedee kꞌachia jarajida mɨ ãpɨte, mɨa jarateepari perã ũraa chiwidi Moisepa pꞌãda kꞌãyaara. 
2CO.11.27	Kꞌãima chokꞌara mɨ ɨ̃ikꞌaa paji mãikꞌaapa pꞌoyaa kꞌãi–e paji mimia nɨ̃bɨpa maa–e pɨrã jaratee nɨ̃bɨpa. Edaare jarrapisia nɨ̃baji maa–e pɨrã opisia. Ewari chokꞌara mɨ nekꞌo–e paji. Ma awara jĩsua nɨ̃baji, pꞌaru pia wẽe bada perã. 
2CO.11.28	Ma ne–inaa kꞌachiade mãikꞌaapa awaraa ne–inaa kꞌachia mɨa nama jara–e bɨde, mɨ ichita kꞌĩsia nɨ̃baji ijãapataarã bee chaa, ãrapa ijãa amaadai jĩakꞌaapa. 
2CO.11.29	Ijãapari aba juatau wẽedaru pɨrã, mɨ jida mãgadaipari. Jõdee awaraapa ma ijãapari pꞌekꞌau kꞌachiade baaipiru pɨrã, mɨ kꞌĩraudaipari mãgɨ́ ome.
2CO.11.30	Mɨ pedee audua wãara jara kꞌinia bɨ pɨrã, mãgara jarai mɨ juatau wẽe bada, ijãadakꞌaa beerãpa mɨ miapidaitꞌee pakꞌãri. 
2CO.11.31	Tachi Akꞌõre, Tachi Waibɨa Jesucristo Akꞌõrepa kꞌawa bɨ mɨ seewa–e bɨ na jõma jarakꞌãri. ¡Jõmaarãpa irumaa ichita o–ĩa ɨtꞌaa tꞌɨ̃daipia bɨ, irua ne–inaa jõmaweda oopari perã ichi juapa! 
2CO.11.32	Wãara mɨ Cristode ewaa ijãa bakꞌãri, Tachi Akꞌõrepa mɨ uchiapiji mɨ miapidaitꞌee pꞌanadapꞌedaarã juadeepa. Mãga paji mɨ Damasco pꞌuurude bakꞌãri. Rey Aretapa jaraji ma pꞌuuru pidaarã akꞌɨparimaa pꞌuuru jɨ̃a paraa bɨdamerã mɨ jita atadaitꞌee. 
2CO.11.33	Mamĩda mɨ kꞌõpꞌãyoorãpa mɨ kꞌaripajida. Kꞌoraa choma bɨde tꞌɨ atajida mãikꞌaapa chi pꞌuuru ikꞌaawa tꞌɨakꞌau jẽra bɨ uria badadeepa mɨ ɨrabai pëijida. Mãgá mɨ mãɨrã juadeepa uchiaji.
2CO.12.1	Mɨchi kꞌinia ne–inaa awaraa nepɨrɨitꞌee, parãpa kꞌawaadamerã mɨchi ituaba na mimia pꞌoyaa ookꞌaa. Jaraitꞌee Tachi Waibɨapa unupida mɨmaa kꞌãimokꞌaraa pɨkꞌa bɨde. Ne–inaa eperãarãpa waide kꞌawada–e pꞌanadapꞌedaa mɨmaa kꞌawaapiji. 
2CO.12.2+2CO.12.3	Mɨa Cristode ijãapari kꞌawa bɨ.
2CO.12.4	Mama ɨtꞌari bɨde irua ũriji ne–inaa Tachi Akꞌõrepa apidaamaa jarapikꞌaa. 
2CO.12.5	Pedee audua wãara jara kꞌinia bada paara, mɨa waapɨara ma ɨtꞌaa wãdade jarakꞌaji. Mamĩda jĩpꞌa jara kꞌinia bɨ mɨchi ituabaapa pꞌoyaa oo–e pada. 
2CO.12.6	Akꞌõrepa mɨmaa unupida audua jarakꞌaji, kꞌĩra kꞌawa–ee pɨkꞌa, wãara mɨa mãga unuda perã. Mamĩda mɨa mãga oo–e paitꞌee. Kꞌinia–e bɨ awaraarãpa mɨ pia akꞌɨdamerã, Akꞌõrepa ichi eujã mɨmaa unupida perã. Ma kꞌãyaara kꞌinia bɨ mɨ pia akꞌɨdamerã mɨa jaratee bɨ kꞌaurepa mãikꞌaapa mɨ tꞌãri pia bɨ kꞌaurepa jõmaarã ome.
2CO.12.7	Ma awara audua banaamerã ma ne–inaa pi–ia unuda kꞌaurepa, Tachi Akꞌõrepa mɨ miapiji Netuara Poro Waibɨa eere bɨ juapa. Ne–ɨɨrɨ tachi kꞌapꞌɨade awa nɨ̃bɨkꞌa, mãga pɨkꞌa ma netuarapa mɨ miapipari. Mãgá mia nɨ̃bɨde, maarepida mɨ pedee audua pedee–e bɨ, mɨchi ituaba aɨdeepa pꞌoyaa uchia–e bairã. 
2CO.12.8	Chupɨria iidida õpee enenee nɨ̃baji Tachi Waibɨamaa mɨ waa mãgá miapinaamerã. 
2CO.12.9	Mamĩda irua pꞌanauji: “Mãga–eda aji. Mɨa pɨ kꞌaripaitꞌeeda aji, choomerã. Pɨ chupɨria nɨ̃bakꞌãri mãikꞌaapa choo–e pakꞌãri, mɨa pɨ kꞌaripaitꞌeeda aji, choomerã.” Tachi Akꞌõrepa mãga jarada perã mɨ kꞌĩra nejasia–e bɨ jaraitꞌee mɨ chupɨria nɨ̃bada. Mãgá jarai Cristopa mɨ kꞌaripapari perã choomerã. 
2CO.12.10	Wãara tꞌãri o–ĩa bɨ Cristo kꞌaurepa mɨ nãgá chupɨria nɨ̃bakꞌãri: mɨmaa awaraarãpa ikꞌachia jaradakꞌãri; netꞌaa wẽe bakꞌãri; mɨ ɨmɨatee iru pꞌanadakꞌãri; mɨ kꞌĩsia nɨ̃bakꞌãri; mãgá nɨ̃bakꞌãri. Mãgá tꞌãri o–ĩa bai kꞌawa bairã mɨchi ituaba pꞌoyaa choo–e pakꞌãri, Cristopa mɨ kꞌaripaitꞌee.
2CO.12.11	Parã kꞌaurepa mɨ eperã kꞌĩra kꞌawa–ee pɨkꞌa pedee audua pedeemaa bɨ. Parã́pata mɨ tꞌo pꞌanadaipia bɨ, mɨchi itu tꞌo bai kꞌãyaara. Mɨ maarepida ekꞌariara bɨ–e ma Cristopa pëida apataarã kꞌãyaara, ãchia mɨ kꞌawada–e pꞌanɨda a pꞌanɨ mĩda. 
2CO.12.12	¿Parãpa kꞌirãpada–e pꞌanɨkꞌã Tachi Akꞌõrepa ooda mɨ kꞌapꞌɨa pari parã tꞌãide nipakꞌãri? Ma ooda kꞌaurepapai parãpa ijãadaipia bɨ mɨta wãara Cristopa pëida. Mamĩda mãga ooda–e paji. Mɨ kꞌapꞌɨa pari Tachi Akꞌõrepa oo bɨ misa ne–inaa eperãarãpa pꞌoyaa oodakꞌaa ãchi juadoopa, mɨ choopachi parãdepema ũkꞌuruurãpa mɨmaa ɨmɨateedapꞌedaa. 
2CO.12.13	Jõma mɨa ooda apemaarã ijãapataarã tꞌãide aukꞌa ooji parã tꞌãide. ¿Kꞌĩsia pꞌanɨkꞌã parã apemaarã ijãapataarã ekꞌariara pꞌanɨ, mɨa parã juadepema pꞌaratꞌa jita–e pada perã? Mãga kꞌĩsia pꞌanɨ pɨrã, ¡mɨ perdonáatɨ!
2CO.12.14	¡Ũrítɨ! Na wãrupa parãmaa wãda õpee paitꞌee. Etꞌewa jaradakꞌa mɨa maarepida iidi–e paitꞌee parã juadepema. Parã pꞌaratꞌa kꞌinia–e. Jĩpꞌa kꞌinia bɨ parãpa wãara Cristode ijãadamerã. Warrarãpa ãchi akꞌõreerã akꞌɨdakꞌaa. Akꞌõreerã́pata ãchi warrarã akꞌɨpata. 
2CO.12.15	Mɨ parã akꞌõrekꞌa bairã, mɨa iru bɨ jõmaweda teei, mɨchi kꞌapꞌɨa paara, tꞌãripa parãpa Cristode ijãadamerã. Mɨa parã mãgá audú kꞌinia iru bɨ. Jõdee parãpa mɨ makꞌɨara kꞌiniada–e iru pꞌanɨ. ¿Wãara–ekꞌã?
2CO.12.16	Wãara mɨa maarepida pꞌaratꞌa iidi–e paji parã tꞌãide bakꞌãri. Mamĩda ¿mɨ ãpɨte pedeepataarãpa jara jõnɨ–ekꞌã mɨa parã kꞌũraji? 
2CO.12.17	¿Parãpa kꞌĩsia pꞌanɨ–ekꞌã mɨa parã kꞌũraji mɨ kꞌõpꞌãyoorã pëida kꞌaurepa? ¡Mamĩda mãga–e! 
2CO.12.18	Wãara mɨa chupɨria iidiji Titomaa parã akꞌɨde wãmerã mãikꞌaapa iru ome awaraa ɨ̃pema pëiji. Mamĩda parãpa pia kꞌawa pꞌanɨ Titopa parã kꞌũra–e paji, iru aukꞌa mɨkꞌa tꞌãri pia bapari perã parã ome. Aukꞌa parã kꞌaripa kꞌinia pꞌanapata.
2CO.12.19	¿Parãpa kꞌĩsia pꞌanɨkꞌã mɨa ma jõma jara aupada jaraji pꞌanautꞌee mɨ ãpɨte pedeepataarãmaa, mãgá parãpa mɨ pia akꞌɨdamerã? Mãga–e. Tachi Akꞌõrepa kꞌawa bɨ mɨ tꞌãride iru bɨ, Cristo mɨ ome bapari perã. Iruata mɨmaa mãga jarapiji. Ɨ̃pemaarã kꞌiniarã, mɨa ma jõma jaraji parã kꞌaripaitꞌee pipɨara Cristode ijãadamerã. 
2CO.12.20	Mamĩda waawee bɨ mɨ jãmaa wãkꞌãri, parã mãga unu–e pai jĩakꞌaapa. Wãara parã waide pia ijãada–e pꞌanɨ pɨrã, parãpa ichiaba mɨ unu kꞌiniada–e pꞌanadai. Mɨ jãma panakꞌãri, unu kꞌinia–e parãpa nãga oomaa pꞌanɨ: nepɨra jɨrɨmaa chĩara ome; chĩara kꞌĩra unuamaa netꞌaa kꞌaurepa; kꞌĩrau jõnɨ chĩara ome; jõma kꞌɨ̃a jõnɨ pãchi–itꞌee; ikꞌachia jaramaa chĩaramaa maa–e pɨrã chĩara ãpɨte pedeemaa; audua jõnɨ; pariatua ne–inaa oomaa pꞌanɨ. 
2CO.12.21	Ma awara mɨa waawee bɨ mɨ jãmaa wãkꞌãri, Tachi Akꞌõrepa mɨ waya kꞌĩra nejasiapiitꞌee, parãpa waide kꞌachia oo amaada–e pꞌanadairã. Wãara mɨ jẽedariitꞌee unuru pɨrã parãdepemaarã ũkꞌuru atꞌãri kꞌĩsia kꞌachia nipapata, kꞌĩra nejasia wẽe. ¿Parã atꞌãri wẽraarã ome pariatua kꞌãi jõnɨ–ekꞌã, waide oo amaa kꞌiniada–e pꞌanadairã parãpa naawedapema kꞌachia kꞌĩra tꞌãdoo oopatapꞌedaa?
2CO.13.1	Mɨa etꞌewa jaradakꞌa nãgɨ́ wãrupa parã akꞌɨde wãda õpee paitꞌee. Jãma panakꞌãri, parã atꞌãri kꞌachiade pꞌanɨ pɨrã, mɨa ooitꞌee Tachi Akꞌõre Ũraa chonaarãweda pꞌãdade jara bɨkꞌa:
2CO.13.1	‘Eperãpa chĩara ɨmɨateekꞌãri, iru miapii naaweda, irua kꞌachia ooda unudapꞌedaarã omé wa õpee jɨrɨdaipia bɨ, aukꞌa jaradamerã ãrapa unudapꞌedaa.’ 
2CO.13.2	Mɨ parãmaa wãda omeede jaraji chi kꞌachia oo pꞌanadapꞌedaarãmaa mɨa ãchi chupɨria kꞌawa–e paitꞌee, ma kꞌachia oo amaada–e pꞌanɨ pɨrã, mɨ pai naaweda. Ɨ̃rá jõmaarãmaa mɨa jara pëiru wãara ãchi chupɨria kꞌawa–e paitꞌee mɨ jãma panakꞌãri. 
2CO.13.3	Parãpa kꞌinia pꞌanɨda a pꞌanɨ mɨa akꞌɨpimerã Cristopa pedeepari mɨ kꞌapꞌɨa pari. Kꞌawaadaitꞌee mɨ jãma panakꞌãri. Cristo eperã juatau wẽe bɨkꞌa bɨ–e. Jõma oopari ichia kꞌinia bɨkꞌa, jõmaarã kꞌãyaara waibɨara bairã. Mãgá aukꞌa ooitꞌee parã tꞌãide, kꞌachia oo amaada–e pꞌanɨ pɨrã. 
2CO.13.4	Wãara iru juatau wẽe pɨkꞌa baji kurusode piukꞌãri. Mamĩda ɨ̃rá ichita chokꞌai bɨ Tachi Akꞌõrepa iru chokꞌai pꞌirabaipida perã. Tai jida juatau wẽe pɨkꞌa pꞌanɨ. Mamĩda iru ome araa pꞌanapata perã, ichiaba ichita chokꞌai pꞌanapataadaitꞌee iru ome. Maperã taipa parã nepɨra akꞌɨdai irua kꞌaripakꞌãri.
2CO.13.5	Pia kꞌĩsíatɨ parã tꞌãri chaachaa. ¿Wãara Jesucristode ijãapatakꞌã? Mãgá ijãa pꞌanɨ pɨrã, kꞌawa pꞌanɨ Cristo bapari parã ome. Mamĩda pꞌoyaa ooda–e pꞌanɨ pɨrã irua oopi bɨkꞌa, wãara iru ba–e parã ome. ¿Wãara–ekꞌã? 
2CO.13.6	Parãpa taipa oopata pia akꞌɨdakꞌãri, kꞌawaadai wãara Cristopa tai pëiji, taipa oopata perã irua oopi bɨkꞌa. 
2CO.13.7	Mamĩda parãpa tai atꞌãri akꞌɨda–e pꞌanɨ mĩda Cristopa pëidakꞌa, taipa ɨtꞌaa iidimaa pꞌanɨ Tachi Akꞌõrepa parã kꞌaripamerã ne–inaa kꞌachia oonaadamerã. Iidida–e irua parã tꞌãri pꞌuapimerã tai juapa. Jĩpꞌa iidi pꞌanɨ parãpa ne–inaa pia oodamerã irua ichideerãmaa oopi kꞌinia bɨkꞌa. Mãga ooruta pɨrã, taipa apida tꞌãri pꞌuapida–e Tachi Akꞌõrepa taimaa oopiparikꞌa. 
2CO.13.8	Wãara Tachi Akꞌõrepa tai pëipari ɨtrɨadamerã chi pꞌekꞌau kꞌachia oopataarã ijãapataarã tꞌãide pꞌanɨ. Mamĩda mãgɨɨrãpa Akꞌõremaa chupɨria iididakꞌãri, ma kꞌachia oo amaa pꞌanɨ pɨrã, mãgá ɨtrɨada–e paitꞌee, Akꞌõrepa chi chupɨria iidirutaarã pꞌekꞌau kꞌachia wẽpapipari perã. 
2CO.13.9	Tai o–ĩa pꞌanɨ Tachi Akꞌõrepa tai pëi–e pakꞌãri ijãapataarã ɨtrɨade. Mapa irumaa iidi pꞌanɨ parãpa pipɨara ijãadamerã mãikꞌaapa oodamerã Cristopa oopi bɨkꞌa. 
2CO.13.10	Ma–itꞌee mɨa na kꞌartꞌa parãmaa pꞌãji mɨ wãi naaweda. Mɨa parã ɨtrɨa kꞌinia–e bɨ mãikꞌaapa apida tꞌãri pꞌuapi kꞌinia–e bɨ, Akꞌõrepa mɨmaa mãga oopi bɨ mĩda. Tꞌãri pꞌuapii kꞌãyaara, mɨa parã kꞌaripa kꞌinia bɨ pipɨara ijãadamerã. Ma–itꞌeepɨ Tachi Akꞌõrepa mɨ parãmaa pëiji.
2CO.13.11	Ɨ̃rá ɨ̃pemaarã, na kꞌartꞌa aupa kꞌinia bɨ. Kꞌinia bɨ parã o–ĩa pꞌanapataadamerã mãikꞌaapa ne–inaa jõmaweda oo kꞌinia pꞌanapataadamerã Cristopa oopi bɨkꞌa. Tꞌãri aukꞌa, kꞌãiwee, chikꞌinia pꞌanapatáatɨ mɨa ũraadakꞌa. Mãgá Tachi Akꞌõrepa parã pia akꞌɨitꞌee, irua eperãarã kꞌãiwee pꞌanapipari perã mãikꞌaapa chikꞌinia pꞌanapipari perã.
2CO.13.12	Ɨ̃pemaarã ome chikꞌinia saludaapatáatɨ parãpa ichita oopatakꞌa. Nãpema Cristode ijãapataarãpa parãmaa salude pëiruta.
2CO.13.13	Taipa kꞌinia pꞌanɨ Tachi Waibɨa Jesucristopa parã kꞌaripamerã. Ichiaba kꞌinia pꞌanɨ Tachi Akꞌõrepa parã chikꞌinia pꞌanapimerã mãikꞌaapa Tachi Akꞌõre Jaurepa parã jõmaarãmaa kꞌawapimerã wãara Cristodeerã.
2CO.13.13	Mãgapai paji.
GAL.1.1	Mɨ, Pablopa na kꞌartꞌa pꞌãru parã Galacia eujãdepema Cristode ijãapataarãmaa. Eperãarãpa mɨ jɨrɨtꞌerada–e paji. Ichiaba mɨ pëida–e paji. Tachi Akꞌõre, Cristo chokꞌai pꞌirabaipidapata mɨ jɨrɨtꞌeraji mãikꞌaapa Cristopa mɨ pëiji. 
GAL.1.2	Jõma tachi ɨ̃pemaarã Cristo kꞌaurepa nama mɨ ome aukꞌa pꞌanɨɨrãpa salude pëiruta parã Cristode ijãapataarã ɨtꞌaa tꞌɨ̃pata chaa. 
GAL.1.3	Taipa ɨtꞌaa iidipata Tachi Akꞌõre Tachi Waibɨa Jesucristo ome parã pia akꞌɨ pꞌanadamerã. Mãgá kꞌãiwee pꞌanapataadaitꞌee. 
GAL.1.4	Tachi Akꞌõrepa kꞌĩsia iru badakꞌa Cristo piuji tachia pꞌekꞌau kꞌachia oopata kꞌaurepa. Ichi ita–aria peepiji tachi kꞌaripa ataitꞌee na pꞌekꞌau eujãdepemaarãpa kꞌachia oopatadeepa. 
GAL.1.5	Maperã ichita ɨtꞌaa tꞌɨ̃dáma Tachi Akꞌõremaa jaradaitꞌee iru jõmaarã kꞌãyaara tꞌãri piara bapari. Amén.
GAL.1.6	Mamĩda mɨ pꞌera pɨkꞌa bɨ taarã–e weda parãpa ijãa amaadaruta perã Tachi Akꞌõrepa kꞌĩsia iru badade ooitꞌee Cristo kꞌapꞌɨa pari. Iru kꞌapꞌɨa pari Tachi Akꞌõrepa parã chupɨria kꞌawaaji mãikꞌaapa jɨrɨji irude ijãadamerã mãikꞌaapa ɨtꞌaa wãdamerã. Mamĩda parãpa mãga ijãa kꞌiniada–e pꞌanɨ. Ma kꞌãyaara ijãa kꞌinia pꞌanɨ awaraa ne–inaa kꞌaurepa ɨtꞌaa wãdai. 
GAL.1.7	¡Mamĩda mãga–e! Eperãarã ũkꞌuruurãpa parãmaa kꞌĩsia awara–awaraapiruta. Mãɨrãpa ne–inaa awara jaratee kꞌinia pꞌanɨ, Tachi Akꞌõre pedee pia jarateedai kꞌãyaara. 
GAL.1.8	Mapa taipa wa ɨtꞌaripema angeleerãpa paara jarateeruta pɨjida taipa naaweda jarateeda awara, Tachi Akꞌõrepa mãɨrã atuapiipia bɨ. 
GAL.1.9	Parãpa ijãajida taipa naaweda jarateedapꞌedaa. Mapa mɨa waya jarai ma etꞌewa jarada. Abaapa jarateeru pɨrã taipa Cristode jarateeda kꞌãyaara awara, mãgɨ́ atuaipia bɨ.
GAL.1.10	Mɨa jara kꞌinia–e bɨ eperãarãpa mɨ pia akꞌɨdamerã mɨa jaratee bɨ kꞌaurepa. Mãga ooda paara, pꞌoyaa oo–e pakꞌaji Cristopa oopi bɨkꞌa. Cristode ijãai naaweda, mãga ooji mĩda, ɨ̃rá jĩpꞌa na mimia oo kꞌinia bɨ Tachi Akꞌõrepa oopi bɨkꞌa, iruata mɨ pia akꞌɨmerã.
GAL.1.11	Ɨ̃pemaarã Cristo kꞌaurepa, mɨa nãga kꞌawapi kꞌinia bɨ parãmaa. Mɨa Cristopa ooda eperãarã kꞌaripaitꞌee parã tꞌãide jaratee nipakꞌãri, jaratee–e paji mɨchi kꞌĩsiadoopa 
GAL.1.12	maa–e pɨrã awaraapa mɨmaa jarateeda. Jara–e paji eperãpa jara pëida. Jĩpꞌa jaraji Jesucristopa mɨmaa kꞌawapida.
GAL.1.13	Parãpa kꞌawa pꞌanɨ mɨa ooda atꞌãri judiorãpa ijãapatade ijãa bakꞌãri. Tachi Akꞌõredeerã audú jɨrɨ nipapachi peeitꞌee, mãɨrã jõpi kꞌinia bada perã. 
GAL.1.14	Maapai judiorãpa ijãapata audupɨara kꞌawaa wãji, mɨ ome año aukꞌa iru pꞌanadapꞌedaarã kꞌãyaara. Jõmaarã kꞌãyaara pipɨara oo kꞌinia baji judiorãpa oopata, chonaarãweda ũraapatapꞌedaakꞌa.
GAL.1.15	Mãga baji mĩda, ɨ̃rá mɨa kꞌawa bɨ Tachi Akꞌõrepa kꞌĩsia iru baji mɨ jɨrɨtꞌeraitꞌee oomerã ichia oopi bɨkꞌa. Mãga ooji mɨ tꞌoi naaweda, ichi wãara tꞌãri pia bapari perã. 
GAL.1.16	Maperã ichi Warra kꞌawapiji mɨmaa, judio–eerã tꞌãide mɨa jarateenamerã ichi Warrapa ooda eperãarã kꞌaripaitꞌee. Mamĩda mãga kꞌawapikꞌãri, mɨ apidaamaa wã–e paji ũraa iidide. 
GAL.1.17	Ichiaba wã–e paji Jerusalendee Cristo ome nipapatapꞌedaarãmaa ne–inaa iidide, Cristopa ãra mɨ naa pëiji mĩda jarateede. Ma kꞌãyaara, ma tꞌẽepai wãji Arabia eujãdee ɨtꞌaa tꞌɨ̃de mɨchi ituaba. Maapꞌeda waya cheji Damasco pꞌuurudee.
GAL.1.18	Wãara, Cristode ijãadakꞌãriipa año õpee parumaa, mɨ Jerusalendee wãji Pedro akꞌɨde mãikꞌaapa tomia omé mama beeji. 
GAL.1.19	Mamĩda mama bɨde Cristopa jɨrɨtꞌeradaarã awara unu–e paji. Tachi Waibɨa Jesucristo ɨ̃pema, Santiago aupaita unuji. 
GAL.1.20	Tachi Akꞌõrepa kꞌawa bɨ mɨa na pꞌã bɨde seewa jara–e bɨ. Wãarata jara bɨ.
GAL.1.21	Ma tꞌẽepai Jerusalendeepa wãji Siria eujãdee mãikꞌaapa Cilicia eujãdee. 
GAL.1.22	Maapai Cristode ijãapataarã Judea eujãdepemaarãpa mɨ waide kꞌawada–e pꞌanajida. 
GAL.1.23	Aba na pedee ũrijida awaraarã ijãapataarã itꞌaideepa: “Tachi jɨrɨ nipadapa ɨ̃rá jarateemaa bɨ Cristopa ooda eperãarã kꞌaripaitꞌee, naaweda irude ijãa amaapi kꞌinia baji mĩda.” 
GAL.1.24	Mãga ũridakꞌãri, ma ijãapataarã o–ĩa ɨtꞌaa tꞌɨ̃jida gracias jaradaitꞌee Tachi Akꞌõremaa mɨ pari.
GAL.2.1	Ma naa wãda tꞌẽepai Jerusalendee, catorce años parumaa waya wãji tachi ɨ̃pema Cristo kꞌaurepa Bernabé ome. Mɨa tachi ɨ̃pema Tito aukꞌa ateeji. 
GAL.2.2	Wãji Tachi Akꞌõrepa mɨmaa kꞌawapida perã wãipia bɨ. Mama bɨde ijãapataarã akꞌɨpataarã taide mɨa jaraji pedee pia jõma mɨa Cristode jarateepari judio–eerã tꞌãide nipakꞌãri. Mãga ooji kꞌawa kꞌinia bada perã ãrapa pia akꞌɨdai wa pia akꞌɨda–e pai mɨa jarateepari judio–eerãmaa. Mãga kꞌawa kꞌinia baji pariatua na mimia oo kꞌinia–e bada perã. 
GAL.2.3	Kꞌĩsia nɨ̃baji mĩda ãrapa jaradaitꞌee, mãga uchia–e paji. Mɨ kꞌõpꞌãyo, Tito, judio–ee paji mĩda, maarepida jarada–e paji ichi kꞌapꞌɨade tauchaa bɨpimerã. 
GAL.2.4	Ma–itꞌeeta wãjida ãramaa iidide. Ũkꞌuru wãara Cristode ijãada–e pꞌanadapꞌedaarã mera tꞌĩujida judio–eerã ijãapataarã tꞌãide, tachi ijãapata Cristode pia kꞌawaade. Jarajida tauchaa bɨpidaipia bɨ judio–eerã ijãapataarã ɨmɨkꞌĩraarã kꞌapꞌɨade. Mãgeerãpa kꞌiniada–e tachi ijãadamerã Jesucristodepai, Tachi Akꞌõrepa tachi pia akꞌɨmerã. Tachi aukꞌa esclavoorãkꞌa pꞌanapi kꞌinia pꞌanɨ Moisepa pꞌãda jua ekꞌari, judiorã chonaarãweda pꞌanapatapꞌedaakꞌa. 
GAL.2.5	Taipa maarepida kꞌĩsiada–e paji oodaitꞌee mãgeerãpa oopi kꞌinia pꞌanadapꞌedaakꞌa. Cristopa ooda eperãarã kꞌaripaitꞌee, ma pedee wãara jɨ̃a kꞌinia pꞌanajida parã–itꞌee.
GAL.2.6	Ma awara tachi waibɨarãda apataarãpa ne–inaa awara jarada–e paji mɨa jarateemerã. Mɨa jara bɨ “tachi ijãapataarã waibɨarãda apata” ũkꞌuruurãpa atꞌãri jarapata perã Cristo ome nipapatapꞌedaarã awaraa ijãapataarã kꞌãyaara waibɨara pꞌanɨ. Mamĩda mɨa pꞌua–e bɨ chisãgɨ́ ijãapari waibɨara bɨ mãikꞌaapa chisãgɨ́ ijãapari ekꞌariara bɨ. Tachi Akꞌõrepa ichideerã jõmaweda aukꞌa pia akꞌɨpari. 
GAL.2.7+GAL.2.8	Mãgɨ́ ijãapataarã waibɨarãpa ne–inaa awara jarateepidai kꞌãyaara mɨmaa, mɨ bɨjida Tachi Akꞌõre juade waapɨara judio–eerã tꞌãide jarateenamerã Cristopa ooda eperãarã kꞌaripaitꞌee. Kꞌawajida Tachi Akꞌõrepa mɨ ma–itꞌee jɨrɨtꞌeraji, Pedro jɨrɨtꞌeradakꞌa judiorãmaa jarateenamerã.
GAL.2.9	Kꞌawaadakꞌãri Tachi Akꞌõrepa wãara mɨ kꞌaripa bɨ judio–eerãmaa jarateenamerã, Santiago, Pedro Juan ome, chi ijãapataarã akꞌɨpataarã waibɨarãda apata, ãchi jua teejida mɨmaa mãikꞌaapa Bernabemaa. Mãga oojida akꞌɨpidaitꞌee aukꞌa kꞌõpꞌãyoorãkꞌa taipa Cristopa ooda eperãarã kꞌaripaitꞌee judio–eerã tꞌãide jarateedaipia bɨ. Jõdee ãchia judiorã tꞌãide jarateedai. 
GAL.2.10	Jĩpꞌa ãchia taimaa iidijida kꞌĩra atuanaadamerã kꞌaripadaitꞌee chupɨria chedeerã ãchi tꞌãide. Mɨa pida aukꞌa mãga oo kꞌinia bɨ.
GAL.2.11	Mãgá ãra tꞌãideepa tꞌãri o–ĩa uchiajida mĩda, Pedro Antioquía pꞌuurudee chekꞌãri, ijãapataarã taide mɨa iru ɨtrɨaji judio–eerãmaa ne–inaa kꞌachia oo bada perã. 
GAL.2.12	Nãga ooji. Naa pachekꞌãri, iru aukꞌa nekꞌopachi judio–eerã ijãapataarã ome. Mamĩda aɨ tꞌẽepai ũkꞌuru judiorã Santiago ome pꞌanadapꞌedaarã Jerusalendeepa pachejida. Mãɨrãpa ijãapata judiorã nekꞌodaikꞌaraa bɨ judio–eerã ome. Ma awara ijãapata tauchaa bɨpidaipia bɨ judio–eerã kꞌapꞌɨade. Maperã awara nekꞌojida. Pedropa mãga unukꞌãri, aukꞌa awara nekꞌomaa beeji, mãɨrãpa kꞌachia pedeenaadamerã iru ãpɨte. 
GAL.2.13	Mãpai Pedropa mãga ooru unudakꞌãri, awaraa judiorã ijãapataarã Antioquiadepemaarã aukꞌa kꞌĩra jĩpꞌa–eedachida. Judio–eerã pꞌanadapꞌedaamãiipa awara nekꞌojida, Bernabé paara. 
GAL.2.14	Mɨa ãchi mãga unukꞌãri, kꞌawaaji ãchia ooda–e paji Tachi Akꞌõrepa wãarata jara pëidakꞌa. Mapa jõmaarã ijãapataarã taide Pedromaa jaraji:
GAL.2.14	—Pɨchi tꞌoru weda pɨ judío mĩda, nama bɨde judiorãkꞌa ba–e pajida aji. Mãga bɨta, ¿sãapꞌeda pɨa judiorãpa oopata oopi kꞌinia bɨma aji, judio–eerãmaa?
GAL.2.15	Wãara, tachi tꞌoru weda tai judiorãpa iru pꞌanapachida Tachi Akꞌõrepa Moisemaa ũraa pꞌãpida. Tai Tachi Akꞌõrede ijãadakꞌaa beerã–e, judio–eerãkꞌa. 
GAL.2.16	Mamĩda Tachi Akꞌõre Ũraa pꞌãda mãgá iru pꞌanɨ mĩda, taipa pida kꞌawa pꞌanɨ eperã apida pꞌekꞌau kꞌachia wẽe baitꞌee Tachi Akꞌõre kꞌĩrapite mãgɨpa oopari perã ma ũraa pꞌãdade jara bɨkꞌa. Moisepa pꞌãdade jara bɨkꞌa oo pꞌanɨpapai eperãarã pꞌoyaa wãdakꞌaa Tachi Akꞌõre truadee. Jĩpꞌa eperã iru truadee wãitꞌee Jesucristode ijãapari perã. Maperãpɨ tai aukꞌa Cristode ijãajida, iru kꞌaurepa Tachi Akꞌõrepa tai pꞌekꞌau kꞌachia wẽe akꞌɨmerã.
GAL.2.17	Mãgá Cristode ijãajida, pꞌekꞌau kꞌachia wẽe pꞌana kꞌinia pꞌanadapꞌedaa perã Tachi Akꞌõre kꞌĩrapite. Uchiajida ma ũraa pꞌãdade jara bɨ jua ekꞌariipa mãikꞌaapa judio–eerãkꞌa pajida. Mãga oodakꞌãri, ¿ne–inaa kꞌachia oojidakꞌã? Mãgá ne–inaa kꞌachia ooda paara, mãgara Cristopa taimaa ne–inaa kꞌachia oopikꞌaji. ¡Mamĩda mãga–e! 
GAL.2.18	Mɨchi kꞌinia wãara ne–inaa kꞌachia ookꞌaji eperãarãmaa waya oopida paara Moisepa pꞌãdade jara bɨkꞌa, oopii kꞌãyaara Tachi Akꞌõrepa jara pëidakꞌa Cristo kꞌapꞌɨa pari. 
GAL.2.19	Mɨa mãga jara bɨ mɨa pꞌoyaa oo–e pada perã jõma ma pꞌãdade jara bɨkꞌa. Ma kꞌaurepa mɨ piudakꞌa baji, ne–inaa oo–ee Tachi Akꞌõre–itꞌee. Mamĩda Cristode ijãakꞌãri, irua mɨ uchiapiji ma pꞌãdade jara bɨ jua ekꞌariipa, wãara oomerã Tachi Akꞌõrepa oopi kꞌinia bɨkꞌa. 
GAL.2.20	Cristopa mãga ooji, kurusode piukꞌãri. Maperã mɨa jarai mɨ jida aukꞌa kurusode piu pɨkꞌaji Cristo ome, mãgá uchiaitꞌee ma ũraa pꞌãda jua ekꞌariipa mãikꞌaapa araa bapariitꞌee iru ome. Ɨ̃rá iruta bapari mɨ ome mãikꞌaapa iru mɨ poro waibɨa. Mapa mɨ chokꞌai bɨ misa, ijãa bɨ Tachi Akꞌõre Warrade mãikꞌaapa oo kꞌinia bɨ irua oopi bɨkꞌa. Mãga oo kꞌinia bɨ irua mɨ audú kꞌinia iru bapꞌeda, piuda perã mɨ pari. 
GAL.2.21	Mɨa eperãarãmaa ijãapi kꞌinia–e bɨ ne–inaa awara, Tachi Akꞌõrepa pedee pia Cristode jara pëida kꞌãyaara. Cristo piuji tachi o kꞌachiadeepa kꞌaripa ataitꞌee, mãgá Tachi Akꞌõrepa tachi pia akꞌɨmerã. Tachi Akꞌõrepa eperãarã pia akꞌɨda paara oo pꞌanadapꞌedaa perã Moisepa pꞌãdade jara bɨkꞌa, Cristo pari piukꞌaji.
GAL.3.1	¡Aai, Galacia pidaarã! ¡Parã kꞌĩsia kꞌawada–ee beerã́kꞌapɨ pꞌanɨ! ¿Apidaapa parã poro pꞌërebaipitꞌaajida–ekꞌã? ¿Kꞌirãpada–e pꞌanɨkꞌã taipa jarateedapꞌedaa parã tꞌãide nipadakꞌãri? Jesucristo kurusode piuda pia jarateejida parã jõmaarãmaa. 
GAL.3.2	Jĩpꞌa mɨa nãga kꞌawa kꞌinia bɨ. ¿Tachi Akꞌõre Jaure ba chejikꞌã parã ome, oo pꞌanadapꞌedaa perã Moisepa pꞌãdade jara bɨkꞌa maa–e pɨrã ijãadapꞌedaa perã Tachi Akꞌõrepa jara pëida Cristo kꞌapꞌɨa pari? 
GAL.3.3	¿Parã wãara kꞌĩsia kꞌawada–ee pꞌanɨkꞌã? Naaweda Cristopa ooda eperãarã kꞌaripaitꞌee ũridakꞌãri, Cristodepai ijãajida mãikꞌaapa pꞌaneejida iru Jaure ome. ¿Ɨ̃rá kꞌĩsiapatakꞌã Tachi Akꞌõrepa parã pipɨara akꞌɨitꞌee oo pꞌanɨ pɨrã judiorã ũraa pꞌãdade jara bɨkꞌa maa–e pɨrã ne–inaa oo pꞌanɨ pɨrã pãchi juadoopa? 
GAL.3.4	¿Jõma Tachi Akꞌõre Jaurepa pia ooda parã–itꞌee pari oojikꞌã? ¡Wãara mãga pari ookꞌaji, parã ijãa kꞌinia pꞌanɨ pɨrã ma ũraa pꞌãdade, Cristodepai ijãadai kꞌãyaara! 
GAL.3.5	Mɨa waya iidiitꞌee. Tachi Akꞌõrepa ichi Jaure pëikꞌãri parã ome bapariimerã mãikꞌaapa parã tꞌãide ne–inaa oopimerã eperãarãpa pꞌoyaa oodakꞌaa ãchi juadoopa, ¿sãapꞌeda mãgá pëiparima? Pëi–e parãpa oopata perã irua Moisemaa ũraa pꞌãpida jara bɨkꞌa. Ma kꞌãyaara pëipari Cristodepai ijãapata perã.
GAL.3.6	Kꞌĩsiadáma judiorã chonaarãwedapema Abrahamde. Tachi Akꞌõrepa ũraa pꞌãpidade chonaarãmaa jara bɨ:
GAL.3.6	‘Abrahampa Tachi Akꞌõrepa jarada ijãaji. Maperã Tachi Akꞌõrepa iru pia akꞌɨpachi.’ 
GAL.3.7	Mapa kꞌawaadaipia bɨ eperãarãpa Tachi Akꞌõrede ijãadakꞌãri, ãchi wãara Abrahamdeepa uchiadakꞌa pꞌanɨ. Irukꞌa Tachi Akꞌõrepa jarada ijãapata mãikꞌaapa iru kꞌĩrapite pia pꞌanapata. 
GAL.3.8	Tachi Akꞌõrepa naaweda kꞌĩsia iru baji judio–eerã o kꞌachiadeepa kꞌaripa ataitꞌee, wãara ijãadakꞌãri. Mãga kꞌawapiji Abrahammaa. Tachia mãga kꞌawa pꞌanɨ Tachi Akꞌõrepa Moisemaa nãga pꞌãpida perã:
GAL.3.8	‘Tachi Akꞌõrepa na pedee pia Abrahammaa mãgaji: “Mɨa na pꞌekꞌau eujãdepemaarã jõmaweda kꞌaripaitꞌeeda aji, pɨ kꞌapꞌɨa pari.” ’ 
GAL.3.9	Akꞌõrepa mãga jarada perã, tachia kꞌawa pꞌanɨ Tachi Akꞌõrepa Abraham bendiciadakꞌa irua ijãada perã, awaraarã aukꞌa bendiciaitꞌee irude ijãadakꞌãri.
GAL.3.10	Jõdee eperãarã kꞌachia ooitꞌee, ichi ũraa pꞌãdade jara bɨkꞌa ooruta pɨrã irua ãchi pia akꞌɨmerã. Ãchi atuapiitꞌee pꞌoyaa ooda–e perã jõma ma ũraade jara bɨkꞌa:
GAL.3.10	‘Eperãpa oo–e bɨ pɨrã jõma Akꞌõre Ũraa pꞌãdade jara bɨkꞌa, atuaitꞌee.’ 
GAL.3.11	Ma jõma jara aupadade kꞌĩsiadakꞌãri, pia kꞌawa pꞌanɨ Tachi Akꞌõrepa pia akꞌɨ–e chi oo kꞌinia bɨpapai iru ũraa pꞌãdade jara bɨkꞌa. Jĩpꞌa pia akꞌɨpari eperã irude ijãa bɨta. ¿Iru ũraa pꞌãdade nãga jara bɨ–ekꞌã?
GAL.3.11	‘Eperã Tachi Akꞌõrede wãara ijãapari ichita bapariitꞌee iru ome, pꞌekꞌau kꞌachia wẽe bairã iru kꞌĩrapite.’ 
GAL.3.12	Eperã ijãa–e bɨpa ooda paara jõma Tachi Akꞌõre Ũraa pꞌãdade jara bɨkꞌa, ɨtꞌaa wãkꞌaji ichi kꞌĩradoopa. Mãga kꞌawa pꞌanɨ Tachi Akꞌõre Ũraa pꞌãdade jara bairã:
GAL.3.12	‘Eperãpa ookꞌãri jõmaweda Akꞌõre Ũraade jara bɨkꞌa, ichita bapariitꞌee ma ũraade jara bɨkꞌa.’ 
GAL.3.13	Mamĩda tai judiorãpa oodakꞌaa jõmaweda Tachi Akꞌõre Ũraa pꞌãdade jara bɨkꞌa. Mapa o kꞌachiade pꞌanajida mãikꞌaapa atuadaitꞌee paji. Mamĩda Cristopa tai uchiapiji ma ũraa pꞌãdade jara bɨ jua ekꞌariipa, ma kꞌaurepa atuanaadamerã. Mãga ooji kurusode piukꞌãri. Tachi Akꞌõrepa iru kꞌachia ooji, tai kꞌachia ooi kꞌãyaara. Mãgá tai kꞌaripaji. Kꞌawa pꞌanɨ Cristo kꞌachiade baji Akꞌõre Ũraa pꞌãdade jara bairã:
GAL.3.13	‘Eperã pakꞌurude baijira bɨ kꞌachiade banaitꞌee.’ 
GAL.3.14	Jesucristopa mãgá tai kꞌaripaji parã judio–eerã paara ijãadamerã Abrahampa ijãadakꞌa. Ma awara mãgá tai kꞌaripaji tachi jõmaweda ichiaba ijãadakꞌãri, iru Jaure tachi ome iru pꞌanadamerã. Mãgá Tachi Akꞌõrepa ooji ichia jaradakꞌa Abrahammaa, jarakꞌãri Abraham kꞌapꞌɨa pari ne–inaa pia ooitꞌee na pꞌekꞌau eujãdepemaarã jõmaarãmaa.
GAL.3.15	Ɨ̃pemaarã, kꞌĩsiadáma eperãarãpa oopatade. Eperãpa pꞌãkꞌãri kꞌairãpa ichi netꞌaa atadaitꞌee ichi piukꞌãri, chi firma pꞌãpꞌeda, eperã awaraapa ne–inaa awaraa pꞌã–e pai aɨ pꞌãdade, chi pꞌãda chiparipa jara–ee. Maa–e pɨrã chipari piukꞌãri, awaraa eperãpa ne–inaa awaraa pꞌã–e pai aɨ pꞌãdade. Ichiaba ichi kꞌinia ma pꞌãda jõpi–e pai. 
GAL.3.16	Tachi Akꞌõrepa jara bëiji Abraham ome irudeepa uchiadaitꞌeerã kꞌaurepa na pꞌekꞌau eujãdepema jõmaarãmaa ne–inaa pia ooitꞌee.
GAL.3.17	Ma jara aupadade mɨa nãga jara kꞌinia bɨ: eperãpa pꞌãda bëiparikꞌa kꞌawaadamerã kꞌaipa ichi netꞌaa ataitꞌee, mãga pɨkꞌa Tachi Akꞌõrepa ichia jarada bëiji Abraham ome, iru tꞌẽe uchiadapꞌedaarãpa aukꞌa mãga kꞌawaadamerã. Jõdee, cuatrocientos treinta años wãyaada tꞌẽepai, ichi ũraa Moisemaa pꞌãpiji. Mamĩda ma ũraa pꞌãpikꞌãri, ichia jara bëida Abraham ome atꞌãri beeji. Ma ũraa pꞌãdapa jõpi–e paji ichia naapɨara jarada Abrahammaa. 
GAL.3.18	Tachi Akꞌõrepa na pꞌekꞌau eujãdepemaarã kꞌaripa kꞌinia bada paara Moisepa ũraa pꞌãdade jara bɨkꞌa oopata kꞌaurepa, mãgara ichia jarada jara bëi–e pakꞌaji Abraham ome. Mamĩda mãga–e paji. Ichia jarada bëiji Abraham ome, kꞌinia bada perã Abrahampa ma jarada ijãamerã. Ma ijãada kꞌaurepa na pꞌekꞌau eujãdepemaarã aukꞌa ijãadakꞌãri, pia pꞌanapataadai Akꞌõre kꞌĩrapite.
GAL.3.19	¿Kꞌãare–itꞌee ichi ũraa Moisemaa pꞌãpijima? Mãga pꞌãpiji eperãarãpa kꞌawaadamerã ãchi pꞌekꞌau kꞌachia ooyaa pꞌanapata iru kꞌĩrapite. Ma ũraa pëiji ichi angeleerã ome eperãmaa, mãgɨpa pꞌãmerã eperãarã–itꞌee. Tachi Akꞌõrepa kꞌĩsia iru baji eperãarãpa ma ũraa pꞌãda iru pꞌanadamerã, ma Abrahamdeepa uchiada na eujãdee cheru misa na eujãdepemaarã kꞌaripaitꞌee, Akꞌõrepa naaweda jaradakꞌa. 
GAL.3.20	Mãgá tee pëiji mĩda ichi ũraa Moisés kꞌapꞌɨa pari, mãga oo–e paji jarakꞌãri Abrahammaa. Ichi itꞌaideepa jaraji ichia ooitꞌee bada Abrahamdeepa uchiada kꞌapꞌɨa pari.
GAL.3.21	Maperã eperãpa kꞌĩsiai Tachi Akꞌõrepa kꞌĩsia awara–awaraa iru baji eperãarã o kꞌachiadeepa kꞌaripa ataitꞌee. ¡Mamĩda mãga–e! Ichi ũraa tee pëidapa eperãarã o kꞌachiadeepa uchiapida paara, wãara pꞌekꞌau kꞌachia wẽe pꞌanakꞌajida iru kꞌĩrapite mãikꞌaapa ɨtꞌaa wãkꞌajida ma ũraa kꞌaurepa. 
GAL.3.22	Mamĩda iru ũraa pꞌãdade jara bɨ eperãarã jõmaweda pꞌekꞌau kꞌachia jua ekꞌari pꞌanapata. Ara presoorã pꞌoyaa uchiada–e pꞌanɨkꞌa carceldeepa ãchi juadoopa, mãga pɨkꞌa eperãarã pꞌoyaa uchiada–e pꞌekꞌau kꞌachia jua ekꞌariipa ãchi juadoopa. Aba uchiadai Jesucristode ijãadakꞌãri, iru kꞌapꞌɨa pari Tachi Akꞌõrepa eperãarã kꞌaripapari perã, ichia jaradakꞌa Abrahammaa.
GAL.3.23	Cristo chei naaweda, tai judiorã ichiaba presoorãkꞌa pꞌanapachida Moisepa pꞌãdade jara bɨ jua ekꞌari. Ma ũraa carcel jɨ̃aparikꞌa baji. Tai akꞌɨ baji Tachi Akꞌõrepa unupiru misa ichia Abrahammaa jaradakꞌa. 
GAL.3.24	Mimiaparipa warra akꞌɨparikꞌa, ma ũraa pꞌãdapa tai akꞌɨ pɨkꞌapachi Cristo cheru misa, tai jida irude ijãadamerã mãikꞌaapa pꞌekꞌau kꞌachia wẽe pꞌanadamerã Akꞌõre kꞌĩrapite. 
GAL.3.25	Ɨ̃rá, Cristo cheda perã, mãgá irude ijãadakꞌãri, tai waa pꞌanadakꞌaa Moisepa pꞌãda jua ekꞌari.
GAL.3.26	Ma kꞌãyaara pipɨara, parã jõmaweda Tachi Akꞌõre warrarã, Jesucristode ijãapata perã. Mãgá araa pꞌanapata Cristo ome. 
GAL.3.27	Jõmaweda araa pꞌanapataarã Cristo ome Tachi Akꞌõre warrarã irukꞌa. Ma–itꞌee tachia poro choopipata; akꞌɨpidaitꞌee araa pꞌanapata Cristo ome. 
GAL.3.28	Mãgá Cristo ome pꞌanapata perã, Tachi Akꞌõrepa tachi ichi warrarãkꞌa aukꞌa unupari. Mãga unupari judiorã mĩda, judio–eerã mĩda, esclavoorã mĩda, esclavo–eerã mĩda, ɨmɨkꞌĩraarã mĩda, wẽraarã mĩda. Jõmaweda aukꞌa pꞌanɨ iru kꞌĩrapite Jesucristo ome araa pꞌanadakꞌãri. 
GAL.3.29	Ma awara tachi Cristo ome araa pꞌanapataarã wãara Abrahamdeepa uchiadapꞌedaarã, Tachi Akꞌõrepa jara pëida ijãapata perã Abrahampa ijãadakꞌa. Maperã iru pꞌanadaitꞌee jõma Tachi Akꞌõrepa kꞌĩsia iru bɨ ichideerã–itꞌee.
GAL.4.1	Piara kꞌawaadaitꞌee mɨa jara kꞌinia bɨ, kꞌĩsíatɨ nãgɨde. Eperã piukꞌãri warra kꞌaipeepai iru bɨ, ma–ãri weda ma warrapa atakꞌaa chi akꞌõrepa netꞌaa atabëida. Awaraarã jua ekꞌari chi akꞌõre esclavokꞌa bapari, netꞌaa makꞌɨara wẽe, chonaa paru misa. 
GAL.4.2	Mãɨmisa chi akꞌɨpataarãpa nɨpata chi akꞌõrepa año jara bëida parumaa, ma netꞌaa teedai naaweda mãikꞌaapa chi te chipari papii naaweda. 
GAL.4.3	Mãga pɨkꞌa tachi jida esclavoorãkꞌa pꞌanapachida, Cristo na eujãdee chei naaweda Tachi Akꞌõrepa jara bëidakꞌa. Maapai chonaarãwedapema ũraa jua ekꞌari pꞌanapachida mãikꞌaapa kꞌĩsia pꞌanapachida warrarãkꞌa. Kꞌĩsia pꞌanapachida tachia ne–inaa kꞌawa pꞌanɨpa maa–e pɨrã ma ũraa jara bɨkꞌa oo pꞌanɨpa ɨtꞌaa wãdai. 
GAL.4.4	Mamĩda Tachi Akꞌõrepa kꞌiniakꞌãri, ichi Warra pëiji na pꞌekꞌau eujãdee judío wẽrapa tꞌomerã. Mãgá chi Warra bapachi Tachi Akꞌõre Ũraa pꞌãdade jara bɨ jua ekꞌari mãikꞌaapa jõma oopachi ma ũraade jara bɨkꞌa. 
GAL.4.5	Mãga ooda perã ichia aupai tai judiorã uchiapii ma ũraa pꞌãdade jara bɨ jua ekꞌariipa. Ma–itꞌeeta Tachi Akꞌõrepa ichi Warra pëiji; tai judiorã uchiapimerã ma ũraa jara bɨ jua ekꞌariipa mãikꞌaapa Tachi Akꞌõre warrarã papimerã irukꞌa. 
GAL.4.6	Tachi Cristode ijãapataarãpa kꞌawaadamerã tachi wãara iru warrarã, Tachi Akꞌõrepa pëiji ichi Warra Jaure tachi tꞌãride bapariimerã. Mãgɨ́ Jaurepa ichita Tachi Akꞌõremaa jarapari: “Abbá, Mɨ Akꞌõre.” 
GAL.4.7	Mapa parãpa kꞌawaadai ɨ̃rá esclavoorã–e. Ma kꞌãyaara Tachi Akꞌõre warrarã. Mãgá iru warrarã perã, iru pꞌanadaitꞌee jõma irua kꞌĩsia iru bɨ ichideerã–itꞌee.
GAL.4.8	Naaweda parãpa Tachi Akꞌõre waide kꞌawada–e pꞌanɨ weda, Tachi Akꞌõre–ee beemaa ɨtꞌaa tꞌɨ̃pachida mãikꞌaapa ma jua ekꞌari pꞌanapachida esclavoorãkꞌa. 
GAL.4.9	Mamĩda ɨ̃rá parãpa Tachi Akꞌõre kꞌawa pꞌanɨ; pia jaraitꞌeera, Tachi Akꞌõrepa parã kꞌawa bɨ. Mãga bɨta, ¿sãapꞌeda waya tꞌĩu kꞌinia pꞌanɨma ma naawedapema ne–inaa vale–ee baibɨ jua ekꞌari, waya esclavoorãkꞌa pꞌaneedaitꞌee? 
GAL.4.10	Parãpa ɨapata ewari, atane mãikꞌaapa año, ɨ̃ipata ewate pakꞌãri maa–e pɨrã fiesta ewate pakꞌãri. ¿Kꞌĩsia pꞌanɨkꞌã mãga oo pꞌanɨpa Tachi Akꞌõrepa parã pipɨara akꞌɨitꞌee apemaarã ijãapataarã kꞌãyaara? 
GAL.4.11	Mɨ waawee bɨ, pari parã tꞌãide jaratee nipaji jĩakꞌaapa.
GAL.4.12	Ɨ̃pemaarã, mɨa parãmaa enenee nɨ̃bɨ mɨkꞌa uchiadamerã Tachi Akꞌõrepa ũraa Moisemaa pꞌãpida jua ekꞌariipa. Naaweda parã ma jua ekꞌari pꞌanada–e paji. Mapa parã tꞌãide nipakꞌãri, mɨa ma ũraa jaratee–e paji. Mama pakꞌãri, parãpa mɨ auteebaijida mãikꞌaapa pia akꞌɨjida. 
GAL.4.13	Parãpa kꞌawa pꞌanɨ mɨ kꞌayaa bada perã, ma naa wãyaa wãdade parã tꞌãide, mama beeji jarateeitꞌee Cristopa ooda eperãarã kꞌaripaitꞌee. 
GAL.4.14	Ma kꞌayaa kꞌaurepa parãpa mɨ yiaraa iru pꞌanakꞌajida, maa–e pɨrã mɨ ãpɨte pedee kꞌachia jarakꞌajida. Mamĩda mãga ooda–e paji. Ma kꞌãyaara mɨ pia auteebaijida, Jesucristo wa ɨtꞌaripema ángel auteebaikꞌajidakꞌa. 
GAL.4.15	Maapai parã o–ĩa pꞌanajida. Mɨa kꞌawa bɨ parãpa mɨ kꞌaripa kꞌiniapa pãchi tau paara ẽekꞌookꞌajida mɨ kꞌaripadaitꞌee. Mamĩda ɨ̃rá mãga pꞌanɨ–e. ¿Parã, sãgajidama? 
GAL.4.16	Ɨ̃rá ¿mɨ kꞌĩra unuamaa iru pꞌaneeruta–ekꞌã, mɨa wãarata jara bairã parãmaa?
GAL.4.17	Awaraa Akꞌõre Ũraa jarateepataarãda apataarãpa ne–inaa awara ijãapi kꞌinia pꞌanɨ, mɨa jaratee bɨ kꞌãyaara. Mapa parã tꞌãide tꞌãri pia mãikꞌaapa iwarraa pedee nipapata. Kꞌinia pꞌanɨ parãpa ãchi akꞌɨdamerã Cristode wãara ijãapataarãkꞌa. Mamĩda mãga pꞌanɨ–e. Mɨa jaratee bɨdeepa parã ãyaa atee kꞌinia pꞌanɨ ãchi eere tꞌĩudamerã. 
GAL.4.18	Mɨa mãga jarakꞌãri, jara kꞌinia–e kꞌachia bɨ awaraarã tꞌãri pia nipadamerã parã tꞌãide mɨ wẽ–e pakꞌãri. Pia bɨ ne–inaa pia oo kꞌiniadakꞌãri parã ome. 
GAL.4.19	Mɨchi warrarã, ara wẽra bi pꞌirapa mia nɨ̃bɨkꞌa ichi warra tꞌorumaa, mãga pɨkꞌa mɨ kꞌĩsia nɨ̃bɨpa waya mia nɨ̃bɨ parãpa wãara oorutamaa Cristopa oopi kꞌinia bɨkꞌa. 
GAL.4.20	Naapai mɨ parã ome bada paara, kꞌawa bakꞌaji kꞌãata jaraitꞌee parãmaa. Wãara mɨa kꞌawa–e sãgapɨ ooitꞌee.
GAL.4.21	¿Parã ũkꞌuruurãpa Moisepa pꞌãdade jara bɨ jua ekꞌari pꞌana kꞌinia pꞌanɨ–ekꞌã? ¿Kꞌĩsia pꞌanɨ–ekꞌã ma ũraa jua ekꞌari pꞌanaruta pɨrã, Tachi Akꞌõrepa parã piara akꞌɨitꞌee? ¿Parãpa wãara kꞌawa pꞌanɨkꞌã ma ũraade jara bɨ? 
GAL.4.22	Nãga jara bɨ. Abrahampa warra omé iru baji; aba chi wẽra esclava Agarpa tꞌoda, aba chi wẽra Sarapa tꞌoda.
GAL.4.23	Chi wẽra esclava Agar ome ma warra ooji eperã jĩpꞌaapa warra ooparikꞌa. Mamĩda mãga–e paji chi wẽra Sarapa warra tꞌoda ome. Naaweda Tachi Akꞌõrepa jaraji Abrahampa warra ooitꞌee chi wẽra ome. Mãgɨ́ warra tꞌoji Akꞌõrepa jaradakꞌa, Abraham chi wẽra ome audú chonaa pꞌanajida mĩda warra oodaitꞌee. Tachi Akꞌõrepa kꞌaripaji mãgɨ́ warra oodamerã. 
GAL.4.24	¡Kꞌĩsíatɨ nãgɨde! Ma wẽra chaa jara kꞌinia bɨ Tachi Akꞌõrepa jara bëida aba. Irua jara bëida aba Sinaí eedepema paji, mama iru ũraa jarada perã Moisemaa, ichia ma ũraa pꞌãmerã eperãarã–itꞌee. Mãga jarapꞌeda, eperãarã esclavoorãkꞌa pꞌaneejida ma ũraa jarada jua ekꞌari. Mãgɨ́ jara bëida jara kꞌinia bɨ Agar. 
GAL.4.25	Maperã Abraham wẽra esclava Agar jara kꞌinia bɨ Sinaí ee, Arabia eujãde bɨ. Agardeepa uchiadapꞌedaarã ichikꞌa esclavoorã pꞌanapachida. Mãga pɨkꞌa ɨ̃rá Jerusalén pꞌuurude pꞌanɨɨrã esclavoorãkꞌa pꞌanɨ, Tachi Akꞌõre Ũraa jarada Sinaí eede, ma jua ekꞌari atꞌãri pꞌanapata perã. 
GAL.4.26	Jõdee Abraham wẽra jara kꞌinia bɨ ɨtꞌaripema Jerusalén. Tachi Cristode ijãapataarã ɨtꞌaripema Jerusalendepemaarã. Maperã pꞌanadakꞌaa ma Sinaí eede jarada jua ekꞌari. 
GAL.4.27	Tachi Akꞌõre pedee jarapari Isaíapa ichiaba jaraji ma Jerusalén omeede, chonaarãweda nãgɨ́ pedee pꞌãkꞌãri:
GAL.4.27	‘Pɨ, chi warra tꞌokꞌaa bɨta, o–ĩa báji. O–ĩapa bíaji warra tꞌoru pꞌua senti–e bɨ mĩda mãikꞌaapa pɨ kꞌimapa pɨ yiaraa iru bɨ pɨjida. Na ewari pɨdeepa uchiadaitꞌeerã chokꞌaraara paitꞌee chi warra naa tꞌodadeepa uchiadaitꞌeerã kꞌãyaara.’ 
GAL.4.28	Ɨ̃pemaarã, tachi Abraham warra Isaackꞌa. Tachi chi naa warra tꞌokꞌaa badadeepa uchiadakꞌa pꞌanɨ, wãara ijãapata perã Tachi Akꞌõrepa jara bɨde, Abrahampa ijãadakꞌa. 
GAL.4.29	Kꞌirãpátɨ chi warra naapema Agarde tꞌoda eperã jĩpꞌaakꞌa tꞌoji. Jõdee chi warra tꞌẽe tꞌoda Sarapa tꞌoji Tachi Akꞌõre Jaurepa tꞌopidakꞌa. Mãga baji mĩda, chi naapɨara tꞌoda, Ismaelpa, nepɨra jɨrɨji Isaac, chi tꞌẽe tꞌoda ome. Ɨ̃rá mãga pɨkꞌa Moisepa pꞌãdade oo kꞌinia pꞌanɨɨrãpa nepɨra jɨrɨpata tachi Cristode ijãapataarã ome. 
GAL.4.30	Mamĩda mãga baji mĩda Agar warra ome, Tachi Akꞌõre Ũraa pꞌãdade jara bɨ:
GAL.4.30	‘Ãyaa pëipáde aji, ma esclava ichi warra ome. Ma warrapa chi akꞌõrepa bëida ata–e paitꞌee chi wẽra warrapa ataparikꞌa.’ 
GAL.4.31	Mãpai ɨ̃pemaarã, Tachi Akꞌõrepa tachi jëre–e paitꞌee. Tachi Cristode ijãapataarã chi esclavadeepa uchiadapꞌedaarãkꞌa–e. Jĩpꞌa chi esclava–e badadeepa uchiadapꞌedaarã́kꞌapɨ pꞌanɨ. Mapa tachiata Tachi Akꞌõre truadee wãdaitꞌee.
GAL.5.1	Cristopa mãgá tachi uchia atada perã Tachi Akꞌõre Ũraa Moisemaa pꞌãpida jua ekꞌariipa, chóotɨ irude ijãa pꞌanɨde. Tꞌĩunáatɨ ma ũraa pꞌãdade jara bɨ jua ekꞌari, waya esclavoorãkꞌa pꞌanadaitꞌee.
GAL.5.2	¡Ũrítɨ mɨ, Pablopa jara bɨ! Parãpa pãchi kꞌapꞌɨade tauchaa bɨpiruta pɨrã, kꞌĩsia pꞌanadairã mãga oo pꞌanɨpa ɨtꞌaa wãdai, Cristopa parã waa kꞌaripa–e paitꞌee ɨtꞌaa wãdamerã. 
GAL.5.3	Ichiaba waya jaraitꞌee. Parãpa pãchi kꞌapꞌɨade tauchaa bɨpiruta pɨrã, tꞌĩudaitꞌee jõmaweda Tachi Akꞌõre Ũraa pꞌãdade jara bɨ jua ekꞌari. Mãga ooruta pɨrã, oodaipia bɨ jõma ma ũraade jara bɨkꞌa, Tachi Akꞌõrepa parã pia akꞌɨmerã. 
GAL.5.4	Parã, ma ũraade jara bɨkꞌa oo pꞌanɨɨrã Tachi Akꞌõrepa parã pia akꞌɨmerã, Cristode ijãa amaadaruta mãikꞌaapa waa ichideerã pꞌanada–e paitꞌee. 
GAL.5.5	Mamĩda tachi Cristode ijãapataarãpa ijãa pꞌanɨ Cristopa tachia pꞌekꞌau kꞌachia oopata wẽpapipari, Tachi Akꞌõre Jaurepa tachimaa mãga kꞌawapipari perã. Maperãpɨ nɨ pꞌanɨ pꞌekꞌau kꞌachia wẽe pꞌanadaitꞌee Tachi Akꞌõre kꞌĩrapite iru ewari waibɨa ewate. 
GAL.5.6	Mãgá nɨ pꞌanɨ kꞌawa pꞌanadairã Tachi Akꞌõrepa tauchaa iru beerã apemaarã kꞌãyaara pipɨara akꞌɨ–e. Ma awara pipɨara akꞌɨ–e tauchaa bɨpida–eerã. Jĩpꞌa pipɨara akꞌɨpari eperã awaraarã kꞌinia iru bɨpa, Jesucristode ijãapari perã.
GAL.5.7	Naaweda parãpa mãga ijãa pꞌanajida. ¿Kꞌaipa ma wãara ijãa amaapijima, Cristopa oopi bɨ awara oo pꞌaneedamerã? 
GAL.5.8	¡Tachi Akꞌõrepa–e paji! Iruata parã jɨrɨji ichideerã pꞌaneedamerã. 
GAL.5.9	Levadura ma–ãriipa pan masa jõmaweda waridaiparida apata.
GAL.5.10	Mamĩda mɨa ijãa bɨ parãpa mɨ ũraa ũridaitꞌee mãikꞌaapa ooda–e paitꞌee seewa jarateepari apidaapa oopi kꞌinia bɨkꞌa. Mãga ijãa bɨ Tachi Waibɨa Cristo mãgeerã kꞌãyaara mãikꞌaapa jõmaarã kꞌãyaara waibɨara bapari perã. Ichi kꞌaurepata tachi ijãapataarã araa pꞌanapata. Jõdee mãgeerãpa jarateepata kꞌaurepa Tachi Akꞌõrepa ãchi kꞌachia ooitꞌee.
GAL.5.11	Ɨ̃pemaarã, ¿mãgee jarateepataarãpa jarada–e pꞌanɨkꞌã mɨa aukꞌa jarateepari eperãarãpa ãchi kꞌapꞌɨade tauchaa bɨpidaipia bɨ, Tachi Akꞌõre Ũraa pꞌãdade jara bɨkꞌa? Wãara Cristode ijãai naaweda, mɨa mãga jarateepachi. Mamĩda atꞌãri mãga jarateeda paara, ãchia mɨ ichiakꞌau bɨkꞌajida, aupedeeda–ee. Mamĩda mãga ooda–e pꞌanɨ. Ũridaamaa pꞌanɨ mɨa jarateekꞌãri Cristo kurusode piuda, ma kꞌaurepapai tachi ɨtꞌaa wãdai. 
GAL.5.12	¿Ãrapa kꞌĩsia pꞌanɨ–ekꞌã Tachi Akꞌõrepa piara akꞌɨpari chi kꞌapꞌɨa tꞌɨɨpidapꞌedaarã? ¡Mãgara, ãchi kꞌãratau paara tꞌɨapꞌepidaipia bɨ!
GAL.5.13	Ɨ̃pemaarã, kꞌirãpátɨ Tachi Akꞌõrepa parã jɨrɨji pꞌanapataadamerã Cristo jua ekꞌari, ma chonaarãweda ũraa pꞌãdade jara bɨ jua ekꞌari pꞌanapataadai kꞌãyaara. Mamĩda kꞌĩsiadaikꞌaraa bɨ oodaitꞌee pãchi pꞌekꞌau kꞌachia ooyaa bɨ kꞌapꞌɨapa oopi kꞌinia bɨkꞌa. Jĩpꞌa kꞌĩsiadaipia bɨ awaraarã kꞌinia iru pꞌanadaitꞌee mãikꞌaapa kꞌaripadaitꞌee. 
GAL.5.14	Nãgɨ́ ũraa jara bɨkꞌa ooruta pɨrã, Tachi Akꞌõre Ũraa chonaarãweda pꞌãdade jara bɨ jõmaweda oodaitꞌee:
GAL.5.14	‘Awaraarã kꞌinia iru baparíiji pɨchi kꞌapꞌɨa kꞌinia iru baparikꞌa.’ 
GAL.5.15	Ma kꞌãyaara, awaraarã kꞌĩra unuamaa iru pꞌanaruta pɨrã mãikꞌaapa nepɨra jɨrɨruta pɨrã ãra ome chõodarutamaa, jõpidaitꞌee Cristopa oomaa bɨ parã tꞌãide mãikꞌaapa waa tꞌãri aukꞌa pꞌanada–e paitꞌee.
GAL.5.16	Maperã oo wãkꞌãtɨ wã́tɨ Tachi Akꞌõre Jaurepa oopi bɨkꞌa. Mãga ooruta pɨrã, ooda–e paitꞌee parã pꞌekꞌau kꞌachia ooyaa bɨ kꞌapꞌɨapa oopi bɨkꞌa. 
GAL.5.17	Oodakꞌãri tachi pꞌekꞌau kꞌachia ooyaa bɨ kꞌapꞌɨapa oopi bɨkꞌa, pꞌoyaa ooda–e Tachi Akꞌõre Jaurepa oopi kꞌinia bɨkꞌa. Jõdee oodakꞌãri Tachi Akꞌõre Jaurepa oopi bɨkꞌa, ooda–e paitꞌee ne–inaa tachia oo kꞌiniata. Omee weda aukꞌa pꞌoyaa oodakꞌaa. Mapa parãpa oodaipia bɨ Tachi Akꞌõre Jaurepa oopi bɨkꞌa, pãchia oo kꞌiniata oopiamaapa. 
GAL.5.18	Mãga ooruta pɨrã, pꞌanada–e paitꞌee Tachi Akꞌõrepa Moisemaa ũraa pꞌãpida jua ekꞌari. Ma kꞌãyaara Akꞌõre Jaurepata oopiitꞌee Tachi Akꞌõrepa oopi bɨkꞌa.
GAL.5.19	Jõmaarãpa kꞌawa pꞌanɨ eperãarãpa oodakꞌãri ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa, nãga pꞌanapata: miakꞌãi pꞌanɨɨrã awaraarã ome kꞌãipata; kꞌĩsiapata chĩara ome kꞌachia oodaitꞌee; awaraarã jɨrɨpata ãchi ome kꞌachia oodaitꞌee; 
GAL.5.20	ne–inaa juapa ooda kꞌĩrapite ɨtꞌaa tꞌɨ̃pata; petau tau kꞌawaa beerãmaa wa jaipanaarãmaa wãpata chĩara kꞌachia oodamerã; awaraarã kꞌĩra unuamaa iru pꞌanapata; nepɨra jɨrɨpata chĩara ome; awaraarã netꞌaa ata kꞌinia pꞌanapata ãchi–itꞌee; kꞌĩrauyaa pꞌanapata; jõma kꞌinia pꞌanɨ ãchi–itꞌee aupai; tꞌãri aukꞌa bɨdakꞌaa awaraarã ome; kꞌĩsia awarapipata eperãarãmaa ãyaa ateedaitꞌee awaraarã ikꞌaawaapa; 
GAL.5.21	awaraarã netꞌaa kꞌinia pꞌanapata maa–e pɨrã ãchikꞌa pa kꞌinia pꞌanapata, ãchimaa ne–inaa kꞌachia oo kꞌiniadarutamaa; chĩara peepata; itꞌua toyaa pꞌanapata; pariatua nekꞌoyaa, toyaa, kꞌachia oodaitꞌee jɨrɨyaa pꞌanapata fiestade; mãga bee. Mɨa naaweda jaradakꞌa waya jaraitꞌee. Kꞌĩrakꞌaupai mãgá pꞌanadai. Mãgee ne–inaa oopataarã pꞌoyaa wãda–e Tachi Akꞌõre truadee.
GAL.5.22	Jõdee chi oopataarãpa Tachi Akꞌõre Jaurepa oopi bɨkꞌa nãga pꞌanapata: awaraarã kꞌinia iru pꞌanapata; tꞌãri o–ĩa pꞌanapata; kꞌãiwee pꞌanapata awaraarã ome; kꞌĩrau–ee choopata awaraarã ome, nepɨrade pꞌanɨ mĩda; awaraarã chupɨria kꞌawaapata; tꞌãri pia pꞌanapata awaraarã ome mãikꞌaapa awaraarã kꞌũradakꞌaa; jĩpꞌa oopata ãchia jara pꞌanɨkꞌa; 
GAL.5.23	audua nipadakꞌaa; ne–inaa pariatua oo kꞌiniadakꞌãri, mãga oodakꞌaa. Ũraa wẽ–e jaraitꞌee mãgee ne–inaa oonaadamerã, pia pꞌanadairã. 
GAL.5.24	Ma etꞌewa jara aupadade kꞌĩsiadakꞌãri, kꞌawa pꞌanɨ Jesucristode ijãapataarãpa oo amaapata ãchi pꞌekꞌau kꞌachia ooyaa bɨ kꞌapꞌɨapa ne–inaa kꞌachia kꞌĩra tꞌãdoo oopata. 
GAL.5.25	Tachi Akꞌõre Jaurepa tachi Cristode ijãapataarã kꞌaripapari perã, ichita oodáma irua oopi kꞌinia bɨkꞌa. Mãgá wãara pia pꞌanapataadaitꞌee Tachi Akꞌõre kꞌĩrapite.
GAL.5.26	Tachi kꞌinia nãga pꞌananaadáma: audua; pedee–idaa; nepɨra jɨrɨyaa; chĩara kꞌĩra unuamaa ne–inaa iru bɨ kꞌaurepa.
GAL.6.1	Ɨ̃pemaarã, mɨa ichiaba nãga ũraaitꞌee. Parãdepema kꞌachiade baairu pɨrã, parã chi oopataarãpa Tachi Akꞌõre Jaurepa oopi bɨkꞌa, tꞌãri pia mãgɨ́ kꞌaripadaipia bɨ ma kꞌachia oo amaamerã. Mamĩda kꞌĩrakꞌaupai parãpa ne–inaa kꞌachia oodai, iru kꞌaripa pꞌanɨ misa. 
GAL.6.2	Chikꞌaripa pꞌanapatáatɨ. Mãgá jõmaweda choodaitꞌee nepɨrade baaidakꞌãri. Mãgá chikꞌaripa pꞌanadakꞌãri, oopata Cristopa oopi bɨkꞌa.
GAL.6.3	Ijãaparipa kꞌĩsia bɨ pɨrã ichi pipɨara bɨ awaraarã kꞌãyaara, ichi itu kꞌũraru, jõmaweda aukꞌa pꞌanadairã Tachi Akꞌõre kꞌĩrapite. 
GAL.6.4	Ijãapari chaa kꞌĩsiaipia bɨ ichia ooparide. Pia oo bɨ pɨrã, tꞌãride o–ĩa baipia bɨ. Mamĩda awaraarãpa oopata akꞌɨikꞌaraa bɨ kꞌawaaitꞌee aukꞌa pia wa makꞌɨara pia–e bɨ ichia oo bɨ jĩakꞌa. Tachia oo pꞌanɨdepai kꞌĩsiadaipia bɨ. 
GAL.6.5	Mɨa mãga jara bɨ tachi chaachaa panadaitꞌee perã Tachi Akꞌõre kꞌĩrapite, irua tachia ne–inaa oodapꞌedaa akꞌɨmerã.
GAL.6.6	Ijãapataarã jarateepari itꞌaideepa parãpa ũridakꞌãri Cristopa ooda eperãarã kꞌaripaitꞌee, ma jarateepari pia akꞌɨ pꞌanadaipia bɨ mãikꞌaapa ne–inaa pia teedaipia bɨ irumaa, iru mimia pari.
GAL.6.7	Kꞌũranáatɨ pãchi itu. Tachi Akꞌõre oo iru pꞌanadaikꞌaraa bɨ. Ne–uuparipa ne–uukꞌãri, ma ne–uuda jĩakꞌa ewaitꞌee. 
GAL.6.8	Mãga pɨkꞌa kꞌachia kꞌĩra tꞌãdoo ooparipa ichia kꞌiniata oopꞌeda, ma kꞌachia jĩakꞌa ataitꞌee, atuaitꞌee perã. Jõdee Tachi Akꞌõre Jaurepa oopi bɨkꞌa ooparipa ne–inaa pia oopꞌeda, ma jĩakꞌa ataitꞌee, ɨtꞌaa wãitꞌee perã. 
GAL.6.9	Maperã sẽnaadáma ne–inaa pia oo pꞌanɨ misa. Mãgá choo pꞌanɨ pɨrã, na ewari atadaitꞌee jõmaweda Tachi Akꞌõrepa iru bɨ ichideerã–itꞌee. 
GAL.6.10	Maperã tachi na pꞌekꞌau eujãde pꞌanɨ misa, eperãarã jõmaweda kꞌaripadáma. Mamĩda naapɨara tachi ɨ̃pemaarã Cristo kꞌaurepa kꞌaripadaipia bɨ.
GAL.6.11	Akꞌɨ́tɨ mɨa nãgɨ́ letra waibɨapa pꞌãru mɨchi juadoopa. 
GAL.6.12	Ma tauchaa bɨpi kꞌinia pꞌanɨɨrãpa parã kꞌapꞌɨade mãga oopi kꞌinia pꞌanɨ judiorãpa ãchi pia akꞌɨdamerã. Jara pꞌanɨ judio–eerãpa mãga ooruta pɨrã Tachi Akꞌõre Ũraa chonaarãweda pꞌãdade jara bɨkꞌa, pia pꞌanadai judiorã kꞌĩrapite. Mamĩda wãara mãga oopi pꞌanɨ judiorã waidoopa. Kꞌiniada–e judiorãpa ãchi jɨrɨdamerã miapidaitꞌee, Cristodepai ijãapata perã. 
GAL.6.13	Ãrapa paara ne–inaa jõma ooda–e Tachi Akꞌõre Ũraa chonaarãweda pꞌãdade jara bɨkꞌa, ãchi kꞌapꞌɨade tauchaa iru pꞌanɨ mĩda. Mãga bɨta, ¿atꞌãri parãmaa tauchaa bɨpi kꞌinia pꞌanɨ–ekꞌã? Mãgá awaraarãmaa audua jaradai ãchiata parã kꞌapꞌɨade tauchaa bɨpidapꞌedaa. 
GAL.6.14	Taawa mɨa maarepida mãga oo–e pai. Jĩpꞌa mɨa nãgɨ́ audua pedee jarai: Tachi Waibɨa Jesucristo kurusode piuda kꞌaurepapai mɨ ɨtꞌaa wãitꞌee. Ma kꞌaurepata ɨ̃rá maarepida mɨa pꞌua–e bɨ na pꞌekꞌau eujãdepema ne–inaa tachia oo kꞌiniata kꞌĩra tꞌãdoo. Mãgee ne–inaa piu pɨkꞌa bɨ mɨ–itꞌee. Jõdee na pꞌekꞌau eujãdepema ne–inaa oo kꞌinia pꞌanɨɨrã–itꞌee mɨ piu pɨkꞌa bɨ, mãgee ne–inaa waa oo kꞌinia–e bairã. 
GAL.6.15	Ma awara Tachi Akꞌõre–itꞌee pꞌua–e bɨ tachia tauchaa iru pꞌanɨ tachi kꞌapꞌɨade wa wẽe pꞌanɨ. Jĩpꞌa irua kꞌinia bɨ Cristode ijãadamerã, mãgá eperã chiwidi pɨkꞌa padaidamerã, araa pꞌanapata perã Cristo ome. 
GAL.6.16	Mapa mɨa parãmaa ũraapari ijãapataadamerã Cristodepai. Mɨ ɨtꞌaa tꞌɨ̃pari Tachi Akꞌõremaa irua parã chupɨria kꞌawaamerã mãikꞌaapa kꞌãiwee pꞌanapimerã jõmaweda nãgɨ́ ũraa jara bɨkꞌa oopataarã, wãara ichideerã perã.
GAL.6.17	Mãpai na pedeepapai na kꞌartꞌa pꞌã aupaitꞌee. Waa apidaapa mɨ ome nepɨra jɨrɨdaikꞌaraa bɨ. Mɨ kꞌapꞌɨade jidikꞌada–idaa unurutapa kꞌawaadai mɨa oopari Jesucristopa oopi bɨkꞌa.
GAL.6.18	Ɨ̃pemaarã, mɨa ɨtꞌaa iidi bɨ Tachi Waibɨa Jesucristomaa irua parã pia akꞌɨ bapariimerã, parã tꞌãride bɨ misa. ¡Amén!
EPH.1.1	Mɨ, Pablopa na kꞌartꞌa pꞌãru Jesucristode wãara ijãapataarãmaa, Éfeso pꞌuurude pꞌanɨ. Tachi Akꞌõrepa kꞌinia bada perã, mɨ jɨrɨtꞌeraji Jesucristopa pëimerã ichi ũraa jarateede. 
EPH.1.2	Mɨa kꞌinia bɨ Tachi Akꞌõrepa Tachi Waibɨa Jesucristo ome parã pia akꞌɨ pꞌanadamerã. Mãgá kꞌãiwee pꞌanapataadaitꞌee.
EPH.1.3	¡Tꞌãri o–ĩa gracias jaradáma Tachi Akꞌõremaa! ¡Iru Tachi Waibɨa Jesucristo Akꞌõre! Iruata tachi bendiciaji tachi araa pꞌanapikꞌãri Cristo ome, irude ijãapata perã. Cristo kꞌapꞌɨa pari irua ɨtꞌaripema ne–inaa pia kꞌĩra tꞌãdoo ooji tachi kꞌaripaitꞌee, ɨtꞌaa wãdamerã piudakꞌãri. Nãgee ne–inaa pia ooji tachi–itꞌee. 
EPH.1.4	Na eujã ooi naaweda, Tachi Akꞌõrepa tachi jɨrɨtꞌeraji Cristode ijãadamerã. Mãga ooji tachi awara bɨ kꞌinia bada perã, ichi kꞌĩrapite pꞌekꞌau kꞌachia wẽe pꞌanadamerã. 
EPH.1.5	Ma awara iru tꞌãri pia bapari perã mãikꞌaapa tachi kꞌinia iru bapari perã, kꞌĩsia iru baji tachi ichi warrarã papiitꞌee ichi Warra Jesucristode ijãapata kꞌaurepa. 
EPH.1.6	Mãgá tꞌãri piara bapari perã jõmaarã kꞌãyaara, tꞌãri o–ĩa gracias jaradáma irumaa. Maperã tachia ne–inaa oo–eeta, ichideerã papiji ichi Warra kꞌinia iru bɨ kꞌapꞌɨa pari. Mãga ooji ichi Warra pëikꞌãri piumerã tachi pari. 
EPH.1.7	Ichi warra waa batꞌada kꞌaurepa tachi o kꞌachiadeepa kꞌaripa ataji atuanaadamerã mãikꞌaapa tachia pꞌekꞌau kꞌachia oopata wẽpapiji. 
EPH.1.8	¡Mãga ookꞌãri, wãara tachi pia ooji! Mamĩda mãgapai–e. 
EPH.1.9	Mãga ookꞌãri, ichiaba tachi kꞌĩsia kꞌawaapiji ne–inaa pia oo kꞌawaadamerã irua oopi bɨkꞌa. Ichiaba kꞌawapiji ne–inaa awaraarãmaa waide kꞌawapi–e pada. Kꞌawapiji ichia atꞌãri kꞌĩsia iru bɨ ooitꞌee Cristo kꞌapꞌɨa pari. 
EPH.1.10	Nãga kꞌĩsia iru bɨ. Irua kꞌinia bakꞌãri, ewari cherude ne–inaa jõmaweda na pꞌekꞌau eujãdepema mãikꞌaapa ɨtꞌaripema bɨitꞌee Cristo jua ekꞌari.
EPH.1.11	Tachi Akꞌõrepa ne–inaa jõmaweda oopari ichia kꞌinia bɨkꞌa. Mapa ichia kꞌĩsia iru badakꞌa, tai judiorã naapɨara jɨrɨtꞌeraji ichideerã papiitꞌee. Mãga ooji Cristode ijãadakꞌãri. Tai mãgá ichideerã pꞌanadairã, iru pꞌanadaitꞌee jõmaweda irua kꞌĩsia iru bɨ ichideerã–itꞌee. 
EPH.1.12	Tai judiorã mãgá naapɨara jɨrɨtꞌeraji, nɨ pꞌanadapꞌedaa perã Cristo waya cheitꞌee na eujãdee. Tachi Akꞌõrepa kꞌinia baji taipa jõmaarãmaa jaranadamerã iru jõmaarã kꞌãyaara waibɨara bɨ. 
EPH.1.13	Mãpai taipa mãga oodakꞌãri, parãpa ũrijida Tachi Akꞌõrepa wãarata jara pëida Cristode. Mãgá kꞌawaadakꞌãri Cristopa eperãarã o kꞌachiadeepa kꞌaripa atai, parãpa ichiaba irude ijãajida. Mapa Tachi Akꞌõrepa parã aukꞌa ichideerã papiji mãikꞌaapa parã kꞌapꞌɨade ichi Jaure ba chepiji, irua ooitꞌeeda adakꞌa. Eperãpa tauchaa bɨparikꞌa ichi netꞌaade jõmaarãpa kꞌawaadamerã ichi ma netꞌaa chipari, mãga pɨkꞌa Tachi Akꞌõrepa ichi Jaure ba chepiji ichideerã kꞌapꞌɨade, jõmaarãpa kꞌawaadamerã ichita ãchi chipari. 
EPH.1.14	Ma Jaure kꞌaurepata tachia kꞌawa pꞌanɨ wãara iru pꞌanadaitꞌee jõmaweda irua kꞌĩsia iru bɨ ichideerã–itꞌee. Ma awara kꞌawa pꞌanɨ ichideerã perã ewari cherude tachi pꞌekꞌau kꞌachia ooyaa bɨ kꞌapꞌɨadeepa aweda uchiadaitꞌee, wãdakꞌãri iru truadee. Mãga pakꞌãripɨ, wãara tꞌãri o–ĩa gracias jaradaitꞌee irumaa, iru kꞌĩra wãree pia kꞌawadaitꞌee perã.
EPH.1.15	Tachi Akꞌõrepa ma jõma ooda perã tachi–itꞌee, mɨa kꞌawaadakꞌãriipa parã wãara ijãa pꞌanɨ Tachi Waibɨa Jesude mãikꞌaapa parãpa jõma Tachi Akꞌõredeerã kꞌinia iru pꞌanɨ, mɨa nãga oopari. 
EPH.1.16	Ɨtꞌaa tꞌɨ̃kꞌãri Tachi Akꞌõremaa, ichita gracias jarapari parã pari. 
EPH.1.17	Iidipari Tachi Waibɨa Jesucristo Akꞌõre kꞌĩra wãree bɨmaa, irua parã kꞌĩsia kꞌawaapimerã ichi Jaure kꞌapꞌɨa pari. Mãgá iru wãara pipɨara kꞌawadaitꞌee. 
EPH.1.18	Parãpa mãgá iru pipɨara kꞌawa wãdakꞌãri, tꞌãride kꞌawadaitꞌee Tachi Akꞌõrepa parã jɨrɨji ichideerã papiitꞌee. Mãga ooji, jai–idaadakꞌãri iru trua kꞌĩra wãreedee wãdamerã mãikꞌaapa iru pꞌanadamerã jõmaweda irua kꞌĩsia iru bɨ ichideerã–itꞌee. 
EPH.1.19	Ichiaba parãpa kꞌawaadaitꞌee Tachi Akꞌõrepa ne–inaa jõmaweda oopari. Iru jõmaarã kꞌãyaara waibɨara bapari perã, tachi ijãapataarã kꞌaripai Cristo kꞌaripadakꞌa. 
EPH.1.20	Cristo piupꞌeda, chokꞌai pꞌirabaipiji mãikꞌaapa su–akꞌɨ beepiji ɨtꞌari ichi juaraare. 
EPH.1.21	Mama bɨji akꞌɨpi kꞌinia bada perã Cristo jõmaarã kꞌãyaara waibɨara bɨ. Jõmaweda iru jua ekꞌari ichita pꞌanapataadaitꞌee, na pꞌekꞌau eujã jõru pɨjida. Na pꞌekꞌau eujãdepema poro waibɨarã jõmaweda iru jua ekꞌari pꞌanadaitꞌee, jõmaweda charraarã mãikꞌaapa reyrã paara. Ichiaba na pꞌekꞌau eujãdepema–eerã iru jua ekꞌari pꞌanadaitꞌee, angeleerã mãikꞌaapa netuara eere pꞌanɨɨrã paara. 
EPH.1.22	Tachi Akꞌõrepa ma jõmaweda Cristo jua ekꞌari mãgá bɨda perã, iru ne–inaa jõma poro waibɨa; tachi ijãapataarã poro waibɨa ichiaba. 
EPH.1.23	Iru tachi porokꞌa bɨ; jõdee tachi ijãapataarã iru kꞌapꞌɨa apai pɨkꞌa pꞌanɨ, chokꞌara pꞌanɨ mĩda. Tachi ijãapataarã wẽe, Cristopa oo–e pai Tachi Akꞌõrepa oopi kꞌinia bɨkꞌa na pꞌekꞌau eujãde. Jõdee tachia pida pꞌoyaa ooda–e pai Tachi Akꞌõrepa oopi kꞌinia bɨkꞌa, Tachi Poro Waibɨa Cristo wẽe. Cristo kꞌaurepata ne–inaa jõmaweda nɨ̃bɨ.
EPH.2.1	Cristode ijãadai naaweda, Tachi Akꞌõre–itꞌee parã piu pɨkꞌa pꞌanajida, irua oopi bɨkꞌa oodaamaa pꞌanapatapꞌedaa perã mãikꞌaapa pꞌekꞌau kꞌachia ooi awaa pꞌanapatapꞌedaa perã. 
EPH.2.2	Parãpa na pꞌekꞌau eujãdepemaarãpa ne–inaa kꞌachia oopata kꞌĩra tꞌãdoo oo wãpachida. Oo kꞌinia pꞌanapachida jaure kꞌachia beerã poro waibɨapa oopidakꞌa. Mãgɨ́ Netuara Poro Waibɨapa kꞌĩsiapipari Tachi Akꞌõrepa oopi bɨkꞌa oodaamaa pꞌanɨɨrãmaa, audupɨara mãga pꞌanadamerã. 
EPH.2.3	Wãara Cristode ijãadai naaweda, tachi jõmaweda mãgee kꞌachia oopataarãkꞌa pꞌanapachida. Oopachida tachia oo kꞌiniata, tachi pꞌekꞌau kꞌachia ooyaa bɨ kꞌapꞌɨapa oopidakꞌa mãikꞌaapa tachia pariatua kꞌĩsiadapꞌedaakꞌa. Mãgá pꞌanadapꞌedaa perã, Tachi Akꞌõre kꞌĩraupi pꞌanapachida mãikꞌaapa atuadaitꞌee paji apemaarã pꞌekꞌau kꞌachia oopataarã ome. 
EPH.2.4	Mãgá piu pɨkꞌa pꞌanajida mĩda tachia pꞌekꞌau kꞌachia oopata kꞌaurepa, Tachi Akꞌõrepa tachi audú chupɨria kꞌawaaji. Tachi kꞌinia iru bada perã, 
EPH.2.5	araa pꞌanapiji Cristo ome, maadamãiipa ichita chokꞌai pꞌanapataadamerã iru kꞌĩrapite. Irua mãgá parã pia oo kꞌinia bada perã, parã o kꞌachiadeepa kꞌaripa ataji atuanaadamerã. Ɨ̃rá tachi ichita chokꞌai pꞌanɨ Tachi Akꞌõre kꞌĩrapite. 
EPH.2.6	Tachi Akꞌõrepa tachi Jesucristo ome araa pꞌanapida perã, jaradai irua Cristo chokꞌai pꞌirabaipikꞌãri, tachi aukꞌa mãgá chokꞌai pꞌirabai pɨkꞌapiji. Ma awara Tachi Akꞌõrepa Cristo su–akꞌɨ beepikꞌãri ichi juaraare ɨtꞌari, tachi aukꞌa mama su–akꞌɨ pꞌanee pɨkꞌapiji, Cristo ome araa pꞌanapata perã. 
EPH.2.7	Mãga ooji jõma tꞌẽe cherutaarãmaa akꞌɨpiitꞌee ichia tachi Jesucristode ijãapataarã pia oopari, ichi tꞌãri pia bapari perã. 
EPH.2.8	Maperãpɨ parã Cristode ijãadakꞌãri, Tachi Akꞌõrepa parã o kꞌachiadeepa kꞌaripa ataji atuanaadamerã. Pãchi kꞌĩradoopa ma o kꞌachiadeepa pꞌoyaa uchiada–e paji. Tachi Akꞌõrepapai eperãarã madeepa uchiapii. 
EPH.2.9	Eperãarã ãchi kꞌĩradoopa madeepa uchiada paara, mãgakꞌajida: “Tachia pia oopata kꞌaurepa Tachi Akꞌõrepa kꞌaripaji.” Mamĩda mãga–e. Tachi Akꞌõrepapai tachi ijãapataarã mãgá o kꞌachiadeepa kꞌaripa atapari, apida pedee audua pedeenaadamerã. 
EPH.2.10	Iruata tachi ooji Cristode ijãadamerã mãikꞌaapa iruata tachi araa pꞌanapiji Cristo ome. Mãga ooji Jesucristo kꞌapꞌɨa pari ne–inaa pia oodamerã, irua naaweda kꞌĩsia iru badakꞌa.
EPH.2.11	Kꞌĩsíatɨ parã ijãadai naaweda pꞌanapatapꞌedaade. Naaweda parã Tachi Akꞌõrede ijãadakꞌaa paji. Judio–eerã perã, kꞌawada–e paji Akꞌõrepa jarada judiorãmaa, ɨmɨkꞌĩraarã kꞌapꞌɨade tauchaa bɨdamerã. Mapa judiorã, “chi tauchaa iru beerãda” apataarãpa atꞌãri parã judio–eerã kꞌĩra unuamaa iru pꞌanapata mãikꞌaapa parã ãpɨte “chi tauchaa wẽe beerã” apata. 
EPH.2.12	Ichiaba Cristode ijãadai naaweda, parãpa kꞌawada–e paji Tachi Akꞌõrepa Israel pidaarã jɨrɨtꞌerada ichi pꞌuuru pidaarã papiitꞌee. Mapa maarepida kꞌawada–e paji Tachi Akꞌõrepa jarada ãra chonaarãmaa: aba pëiitꞌeeda aji, eperãarã kꞌaripade. Mãgá Tachi Akꞌõre kꞌawada–e pꞌanadapꞌedaa perã, ichiaba kꞌawada–e paji sãga o kꞌachiadeepa uchiadai. Mãgá pꞌanapachida na pꞌekꞌau eujãde. 
EPH.2.13	Mamĩda ɨ̃rá mãgá pꞌanada–e. Ijãapata perã Jesucristo piuji parã pari, araa pꞌanapata iru ome mãikꞌaapa Tachi Akꞌõredeerã pꞌanɨ irukꞌa. Naaweda tꞌɨmɨ́ pɨkꞌa pꞌanapachida Tachi Akꞌõre ikꞌaawaapa. Mamĩda ɨ̃rá Jesucristo waa batꞌada kꞌaurepa parã Tachi Akꞌõre kꞌaitꞌa pɨkꞌa pꞌanɨ, ichideerã perã.
EPH.2.14	Maperã parã kꞌãiwee pꞌanadai judiorã ome, ãra aukꞌa Cristode ijãadakꞌãri parãkꞌa. Ichi kꞌaurepa waa kꞌĩrau pꞌanada–e. Jĩpꞌa araa pꞌanapata pꞌuuru apai pɨkꞌa. 
EPH.2.15	Naaweda Tachi Akꞌõrepa ichi ũraa Moisemaa pꞌãpiji, judiorãpa ma ũraade jara bɨkꞌa oodamerã. Ma ũraa kꞌaurepa judiorã awara pꞌanapachida parã judio–eerã kꞌãyaara. Mamĩda Tachi Akꞌõrepa ũraa chiwidi jara pëiji Cristo kꞌapꞌɨa pari. Mapa Cristo piukꞌãri, Akꞌõrepa chi judiorã irude ijãa pꞌanadapꞌedaarã uchiapiji ma naawedapema ũraa jarada jua ekꞌariipa. Mãga ooji Cristo kꞌaurepa judiorã judio–eerã ome pꞌuuru apai pɨkꞌa pꞌanadamerã mãikꞌaapa oodamerã irua oopi bɨkꞌa. Tachia mãga oodakꞌãri, wãara kꞌãiwee pꞌanapata. 
EPH.2.16	Ma awara Cristo kurusode piukꞌãri, tachi tꞌãri aukꞌa bɨpiji Tachi Akꞌõre ome. Naaweda tachia pꞌekꞌau kꞌachia oopata kꞌaurepa Tachi Akꞌõrepa tachi pia akꞌɨ–e paji. Mamĩda Cristode ijãadakꞌãri, araa pꞌaneejida iru ome, kꞌapꞌɨa apai pɨkꞌa. Mapa ɨ̃rá Tachi Akꞌõrepa tachi pia akꞌɨpari. Ichiaba tachi kꞌĩrau–ee para bapari.
EPH.2.17	Cristo cheji na pedee pia jaraitꞌee: ichiata eperãarã kꞌãiwee pꞌanapipari. Mãga oopari parã Tachi Akꞌõre ikꞌaawaapa tꞌɨmɨ́ pɨkꞌa pꞌanadapꞌedaarãmaa mãikꞌaapa tai kꞌaitꞌa pɨkꞌa pꞌanadapꞌedaarãmaa paara. 
EPH.2.18	Ɨ̃rá irude ijãapata perã, tachi jõmaweda Tachi Akꞌõre kꞌaitꞌa pꞌanapataadai iru Jaure kꞌapꞌɨa pari.
EPH.2.19	Maperãpɨ parã waa pꞌanadakꞌaa kꞌĩra tewaraarãkꞌa. Ma kꞌãyaara aukꞌa pꞌanapata awaraarã Cristode ijãapataarãkꞌa, aukꞌa Tachi Akꞌõredeerã perã. 
EPH.2.20	Parã te mãudee oodákꞌapɨ pꞌanɨ. Tai chi jɨrɨtꞌeradaarã Cristopa ooda jarateenadamerã basadepema mã́ukꞌapɨ pꞌanɨ Tachi Akꞌõre pedee jarapataarã ome. Jõdee Jesucristo chi te kꞌidaadepema mãu pi–iara pɨkꞌa bɨ, ichi kꞌaurepa jõma ijãapataarã araa pꞌanapata perã. 
EPH.2.21	Tachi Akꞌõrepa parã ijãapataarã araa pꞌanapipari Cristo ome mãikꞌaapa awaraa ijãapataarã ome. Mãgá tachi ichi tekꞌa oo wãpari mãikꞌaapa tachi awara bɨ wãpari ichi–itꞌee, irumaa ɨtꞌaa tꞌɨ̃pataadamerã. 
EPH.2.22	Tachi mãgá araa pꞌanapata perã Cristo ome, tachita Tachi Akꞌõre te waibɨakꞌa pꞌanɨ, iru Jaure tachi ome bapari perã.
EPH.3.1	Maperã mɨ, Pablopa jarateepari Jesucristopa ooda, parã judio–eerã ichiaba araa pꞌanapataadamerã iru ome. Ma kꞌaurepata ɨ̃rá mɨ carcelde bɨ. 
EPH.3.2	¿Parãpa nãga kꞌawa pꞌanɨ–ekꞌã? Tachi Akꞌõre tꞌãri pia bapari perã, parã pia oo kꞌinia bɨ. Mapa mɨ jɨrɨtꞌeraji na mimia oomerã parã–itꞌee. 
EPH.3.3	Naaweda Tachi Akꞌõrepa kꞌĩsia iru baji mãgá parã pia ooitꞌee. Mamĩda mãga kꞌawapi–e paji naawedapemaarãmaa. Jĩpꞌa mɨmaa kꞌawapiji, mɨa pedee chokꞌara–eepa etꞌewa jaradakꞌa na pꞌãdade. 
EPH.3.4	Ma pedee waya leedakꞌãri, kꞌawaadai Tachi Akꞌõrepa wãara mɨmaa kꞌawaapiji ichia kꞌĩsia iru bada ooitꞌee Cristo kꞌapꞌɨa pari. 
EPH.3.5	Naaweda eperã apidaapa ma kꞌĩsia iru bada kꞌawada–e paji. Mamĩda ɨ̃rá kꞌawaapiji ichia awara bɨdaarãmaa; mãgɨɨrã ichia jɨrɨtꞌeradaarã mãikꞌaapa ichi pedee jarapataarã. Mãgá kꞌawaapiji ichi Jaure kꞌapꞌɨa pari. 
EPH.3.6	Nãga kꞌĩsia iru baji. Judio–eerãpa ijãadakꞌãri Cristo piuji ãchi kꞌaripaitꞌee, aukꞌa pꞌanɨ judiorã ijãapataarã ome. Tachi Akꞌõrepa ãchi aukꞌa araa pꞌanapipari Jesucristo ome, pꞌuuru apai pɨkꞌa pꞌanadamerã judiorã ome. Irua ooda kꞌaurepa ãchi aukꞌa ɨtꞌaa wãdaitꞌee mãikꞌaapa aukꞌa iru pꞌanadaitꞌee jõma Tachi Akꞌõrepa jarada teeitꞌee ichideerãmaa.
EPH.3.7	Tachi Akꞌõrepa kꞌinia bada perã, mɨ pia ooji jɨrɨtꞌerakꞌãri jarateenamerã Cristopa ooda eperãarã kꞌaripaitꞌee. Iruata mɨmaa mãgɨ́ jarateepipari. 
EPH.3.8	Cristode ijãai naaweda, mɨ apemaarã kꞌãyaara kꞌachiara bapachi. Mapa mɨ–itꞌee, mɨ apemaarã ijãapataarã ekꞌariara bɨ. Mamĩda Tachi Akꞌõrepa mɨ jɨrɨji. Irua mɨ pia oo kꞌinia bada perã, mɨ jɨrɨtꞌeraji judio–eerãmaa jarateenamerã Cristopa ooda eperãarã kꞌaripaitꞌee mãikꞌaapa irua ne–inaa pia oo kꞌinia bɨ irude ijãa pꞌanɨɨrã–itꞌee. 
EPH.3.9	Maperãpɨ mɨa jõmaarãmaa jarai Tachi Akꞌõrepa na eujã ooi naaweda, kꞌĩsia iru bada parã judio–eerã kꞌaripaitꞌee. Awaraarãmaa mãga kꞌawapi–e paji mĩda, Tachi Akꞌõre, chi ne–inaa jõmaweda nɨ̃bɨ oodapa, mɨmaa mãga kꞌawapiji. 
EPH.3.10	Naawedapemaarãmaa kꞌawapi–e paji ichia kꞌĩsia iru bada judio–eerã–itꞌee. Kꞌinia baji ɨ̃rapemaarãpa mãga kꞌawaadamerã. Ichiaba kꞌinia baji ɨtꞌaripemaarã, ichi angeleerãpa mãikꞌaapa netuaraarãpa paara kꞌawaa wãdamerã iru jõmaarã kꞌãyaara kꞌĩsia kꞌawaara bɨ eperãarã kꞌaripaitꞌee. Mãgɨɨrãpa mãga kꞌawaadaitꞌee unudakꞌãri judiorã judio–eerã ome pꞌuuru apai pɨkꞌa bɨ, Cristode ijãapata perã. 
EPH.3.11	Wãara Tachi Akꞌõrepa ooji ichia ichita kꞌĩsia iru badakꞌa ooitꞌee Tachi Waibɨa Jesucristo kꞌapꞌɨa pari. 
EPH.3.12	Maperãpɨ tachi Cristode ijãajida. Iru ome araa pꞌanapata perã, waaweeda–e Tachi Akꞌõre kꞌaitꞌa wãdaitꞌee ɨtꞌaa tꞌɨ̃dakꞌãri. 
EPH.3.13	Tachi Akꞌõrepa ma jõma jara aupada ooda perã tachi ijãapataarã kꞌaripaitꞌee, o–ĩa para bátɨ. Mɨ nama carcelde chupɨria nɨ̃bɨ mĩda parã judio–eerãmaa jaratee kꞌiniapa, parã pia–ee, kꞌĩsia paraa pꞌanadaikꞌaraa bɨ. Ma kꞌãyaara o–ĩa pꞌanadaipia bɨ Tachi Akꞌõrepa parã judio–eerã ichiaba pia oo kꞌinia bairã Cristo kꞌapꞌɨa pari.
EPH.3.14	Mɨa made kꞌĩsiakꞌãri, Tachi Akꞌõre kꞌĩrapite bedabaipari mãikꞌaapa ɨtꞌaa tꞌɨ̃pari irumaa. 
EPH.3.15	Iruta na pꞌekꞌau eujãdepema ëreerã mãikꞌaapa ɨtꞌaripema ëreerã akꞌõre, ichia ãra ooda perã. 
EPH.3.16	Tachi Akꞌõre jõmaarã kꞌãyaara waibɨara bapari perã, ne–inaa jõmaweda kꞌawapari. Mapa mɨa ɨtꞌaa iidi bɨ irua parã choopimerã pãchi tꞌãride iru Jaure kꞌapꞌɨa pari, mãgá oodamerã irua oopi bɨkꞌa. 
EPH.3.17	Iidi bɨ Cristo bamerã pãchi tꞌãride, irude ijãa pꞌanɨ misa. Mãgá parãpa Tachi Akꞌõre mãikꞌaapa awaraarã kꞌinia iru pꞌanadaitꞌee. 
EPH.3.18	Ma awara mãgá parã mãikꞌaapa awaraa ijãapataarãpa kꞌawaadaitꞌee Cristopa tachi audú kꞌinia iru bapari. Ara to tꞌai audú jetꞌee bɨkꞌa, audú teesoo bɨkꞌa, audú nãpɨa bɨkꞌa, mãga pɨkꞌa Cristopa tachi audú kꞌinia iru bapari. 
EPH.3.19	Pꞌoyaa kꞌawada–e pꞌanɨ mĩda Cristopa tachi mãgá audupai kꞌinia iru bɨ, mɨa iidi bɨ Tachi Akꞌõrepa parãmaa mãga pipɨara kꞌawapimerã. Parãpa wãara mãga kꞌawadakꞌãri, ne–inaa jõmaade Tachi Akꞌõrekꞌa pꞌanadaitꞌee.
EPH.3.20	¡Wãara Tachi Akꞌõre jõmaarã kꞌãyaara waibɨara bɨ! Ichi tachi ome bakꞌãri, tachimaa ne–inaa piara bɨ oopipari, irumaa iidipata kꞌãyaara mãikꞌaapa tachia kꞌĩsiapata kꞌãyaara. 
EPH.3.21	Mapa tachi Jesucristode ijãapataarã, ɨ̃rapemaarã mãikꞌaapa tꞌẽe cherutaarã, o–ĩa ɨtꞌaa tꞌɨ̃dáma Tachi Akꞌõremaa jaradaitꞌee iru ichita jõmaarã kꞌãyaara waibɨara bɨ. ¡Amén!
EPH.4.1	Naaweda jaradakꞌa, mɨ carcelde bɨ parã judio–eerãmaa Tachi Waibɨa Cristopa ooda jarateepari perã. Maperãpɨ mɨa parã enenee nɨ̃bɨ pꞌanapataadamerã Tachi Akꞌõrepa kꞌinia badakꞌa parã naa jɨrɨkꞌãri Cristode ijãadamerã. 
EPH.4.2	Nãga pꞌanapataadaipia bɨ: maarepida auduada–ee; tꞌãri pia jõmaarã ome; choopari nepɨrade bɨ mĩda mãikꞌaapa kꞌĩrau–ee choopari, awaraarãpa parã ome nepɨra jɨrɨ pꞌanɨ pɨjida. Mãga pꞌanapataadaipia bɨ chikꞌinia pꞌana kꞌinia pꞌanadairã. 
EPH.4.3	Mãgá chikꞌinia pꞌanapataadakꞌãri, Tachi Akꞌõre Jaurepa parã kꞌãiwee pꞌanapiitꞌee, wãara araa pꞌanapataadamerã awaraa ijãapataarã ome. Mapa ne–inaa jõma pia oodaipia bɨ mãga pꞌanapataadamerã. 
EPH.4.4	Jõma Cristode ijãapataarã kꞌapꞌɨa apai pɨkꞌa pꞌanapata mãikꞌaapa Tachi Akꞌõre Jaure apai iru pꞌanapata. Tachi Akꞌõrepa parã jɨrɨkꞌãri Cristode ijãadamerã, aukꞌa ijãa pꞌaneejida Cristo kꞌaurepa parã wãdaitꞌee Akꞌõre truadee. Ma–itꞌee aupai Tachi Akꞌõrepa parã jɨrɨji. 
EPH.4.5	Cristo apai iru pꞌanɨ. Iruta Tachi Waibɨa. Mapa irudepai ijãapata mãikꞌaapa poro choopipata akꞌɨpidaitꞌee iru ome araa pꞌanɨ. 
EPH.4.6	Tachi Akꞌõre apai iru pꞌanɨ. Iru tachi jõmaarã Akꞌõre. Iru Tachi Waibɨa. Irua ne–inaa pia oopipari tachimaa, tachi ome bapari perã.
EPH.4.7	Mamĩda tachi ijãapari chaa Cristopa ne–inaa pia awara–awaraa oo kꞌawaapipari, mãgá awaraarã kꞌaripadamerã. Tachi chaachaa aukꞌa oo kꞌawaapi–e. Oo kꞌawaapipari ichia kꞌinia bɨkꞌa. 
EPH.4.8	Mãga ookꞌãri, oopari Tachi Akꞌõre Ũraa pꞌãdade jara bɨkꞌa:
EPH.4.8	‘Ɨtꞌaa wãkꞌãri, pꞌoyaaji ichi kꞌĩra unuamaa iru pꞌanadapꞌedaarã mãikꞌaapa eperãarãmaa ne–inaa pia tee pëiji.’ 
EPH.4.9	Ma ũraa pꞌãdade “ɨtꞌaa wãkꞌãri” akꞌãri, jara kꞌinia bɨ aɨ naaweda edaa cheji na pꞌekꞌau eujãdee chupɨria nɨ̃bade eperã jĩpꞌaakꞌa. 
EPH.4.10	Mãgɨ́ eperã edaa cheda chi ɨtꞌaa wãda. Ichi ɨtꞌaa wãji Tachi Akꞌõre bɨmaa, jõmaarã kꞌãyaara waibɨara bade. Maperãpɨ iru kꞌaurepa ne–inaa jõmaweda nɨ̃bɨ.
EPH.4.11	Ichiata tee pëiji ichi Jaure, mãgɨpa ichideerãmaa oo kꞌawaapimerã ne–inaa pia awara–awaraa. Ũkꞌuru jɨrɨtꞌeraji jarateenadamerã irua ooda mãikꞌaapa jarada. Ũkꞌuru bɨji jarapataadamerã irua jarapi bɨkꞌa. Ũkꞌuru pëiji jõmaarãmaa jarateepataadamerã irua ooda eperãarã o kꞌachiadeepa kꞌaripa ataitꞌee atuanaadamerã. Awaraarã bɨji ichideerã akꞌɨpataadamerã mãikꞌaapa jarateepataadamerã irua eperãarãmaa oopi kꞌinia bɨ. 
EPH.4.12	Ma jõma oo kꞌawaapiji ichideerãmaa, iru mimia oo wãkꞌãtɨ wãdamerã. Mãgá ijãapataarã jõmaweda irude pipɨara ijãadaitꞌee mãikꞌaapa irua kꞌinia bɨkꞌa pꞌanapataadaitꞌee. 
EPH.4.13	Tachi jõmaarãpa mãga oo kꞌawaadakꞌãri, wãara araa pꞌanapataadaitꞌee, aukꞌa Tachi Akꞌõre Warrade ijãadaitꞌee perã mãikꞌaapa iru aukꞌa kꞌawadaitꞌee perã. Mãga pꞌanapataadakꞌãri, ne–inaa jõma oo kꞌawaadaitꞌee Cristopa oopi bɨkꞌa. Chonaarãpa ne–inaa pariatua ooda–e pꞌanɨkꞌa warra chakꞌeerãkꞌa, mãga pɨkꞌa tachi ijãapataarã ne–inaa pariatua waa ooda–e paitꞌee. 
EPH.4.14	Mãgá pꞌanapataadakꞌãri, waa pꞌanada–e paitꞌee warra chakꞌeerãkꞌa. Ma kꞌãyaara ikꞌawaa beerãpa Tachi Akꞌõre Ũraa awara jaratee chedakꞌãri, tachia ijãadakꞌaa paitꞌee ãchia jaratee pꞌanɨ. Pia kꞌawaa pꞌanadaitꞌee ãchia jaratee nipapata wãara–e. Mapa kꞌũrapida–e paitꞌee ma kꞌĩsia kꞌachia iru beerãmaa. 
EPH.4.15	Ma kꞌãyaara tachia ne–inaa wãara ijãapataadaitꞌee. Maperã pꞌanapataadaipia bɨ Tachi Akꞌõrepa wãarata jara pëidakꞌa. Ichita wãarata jarapataadaipia bɨ chikꞌinia pꞌana kꞌinia pꞌanadairã. Mãga pꞌanapataadakꞌãri, wãara jõma oodaitꞌee tachi poro Cristopa kꞌinia bɨkꞌa mãikꞌaapa tachi jõmaweda iru kꞌapꞌɨa apai pɨkꞌa pꞌanadaitꞌee. 
EPH.4.16	Tachi ijãapataarã jõma araa pꞌanɨ, Cristo kꞌapꞌɨa ome apai pɨkꞌa pꞌanadairã. Chikꞌaripa pꞌanadakꞌãri mãikꞌaapa chikꞌinia pꞌanapataadakꞌãri, oo kꞌawaa wãpata tachi poro Cristopa oopi kꞌinia bɨkꞌa.
EPH.4.17	Tachi Waibɨapa mɨmaa nãga jarapiru. Waa pꞌananáatɨ ijãadakꞌaa beerãkꞌa. Ãchi pariatua kꞌĩsiapata. 
EPH.4.18	Ãchi pꞌãriu pɨkꞌa bɨde pꞌanadairã, kꞌawa kꞌiniada–e Tachi Akꞌõre netꞌaa. Mapa ijãadakꞌaa Tachi Akꞌõrepa eperãarã kꞌaripai atuanaadamerã. Ãchi kꞌĩsia kꞌawada–ee, kꞌɨɨrɨ kꞌisua pꞌanadairã. 
EPH.4.19	Kꞌĩra nejasia wẽe pakꞌoodaida perã, ãchia kꞌachia oo kꞌiniata ooi awaa pꞌanapata. Nãgee ne–inaa kꞌachia oopata: awaraarã wẽra kꞌɨ̃apata mãɨrã ome pꞌekꞌau oodaitꞌee mãikꞌaapa pariatua pꞌekꞌau oo wãpata awaraarã ome.
EPH.4.20	Mamĩda taipa parãmaa mãga jarateedakꞌaa paji, jarateedakꞌãri Cristopa oopi kꞌinia bɨ eperãarãmaa. 
EPH.4.21	Parãpa mãgɨ́ jarateeda ũrijida. ¿Wãara–ekꞌã? Ma awara irude ijãajida mãikꞌaapa kꞌawaajida Tachi Akꞌõrepa wãarata jara pëida irude. 
EPH.4.22	Ma kꞌaurepata kꞌawaajida parãpa naaweda oopatapꞌedaa kꞌachia baji Akꞌõre kꞌĩrapite. Mapa waa mãga pꞌanapataadaikꞌaraa bɨ. Oo amáatɨ parã pꞌekꞌau kꞌachia ooyaa bɨ kꞌapꞌɨapa oo kꞌinia bɨkꞌa. Ma kꞌaurepa kꞌachiade pꞌanapachida mãikꞌaapa pãchi itu kꞌũrapipachida kꞌachia oo kꞌiniapa. 
EPH.4.23	Ma kꞌãyaara pãchi tꞌãri chiwidi pɨkꞌa papítɨ Tachi Akꞌõremaa mãikꞌaapa kꞌĩsíatɨ irua kꞌĩsiapi kꞌinia bɨkꞌa. 
EPH.4.24	Pꞌanapatáatɨ kꞌapꞌɨa chiwidi iru pꞌanɨkꞌa, Tachi Akꞌõrepa ichideerã mãga pꞌanapi kꞌinia bairã. Tachi ooi naaweda, Tachi Akꞌõrepa kꞌĩsia iru baji tachi ichikꞌa pꞌanadamerã, pꞌekꞌau kꞌachia wẽe. Mãga pꞌanadai, jõma oodakꞌãri irua wãarata jara pëida jara bɨkꞌa.
EPH.4.25	Mãga pꞌanadaitꞌee waa seewa jaranáatɨ. Ichita wãarata jarapatáatɨ awaraarãmaa, tachi jõmaweda kꞌapꞌɨa apai pɨkꞌa araa pꞌanadairã tachi poro Cristo jua ekꞌari.
EPH.4.26	‘Kꞌĩraudaruta pɨrã, ne–inaa kꞌachia oonáatɨ.’ 
EPH.4.26	Kꞌĩrau pꞌananáatɨ akꞌõrejĩru baairumaa, 
EPH.4.27	Netuara Poro Waibɨapa eperã taarã kꞌĩrau bɨ kꞌachiade baaipipari perã.
EPH.4.28	Ichiaba mɨa jara bɨ chi nechɨayaa bɨmaa waa nechɨanaamerã. Ma kꞌãyaara mimia piata ooipia bɨ, ne–inaa iru bamerã pɨchi juadoopa. Mãgá pɨa chupɨria chedeerãmaa teei.
EPH.4.29	Ikꞌachia pedee pꞌananáatɨ. Ma kꞌãyaara pedee pia aupai jarapatáatɨ, chi ũrirutaarãpa pia kꞌĩsiadamerã mãikꞌaapa pia oodamerã. Mãgá parãpa ãchi kꞌaripadaitꞌee. 
EPH.4.30	Tachi Akꞌõre Jaure tꞌãri pꞌuapináatɨ, parãpa mãgee ne–inaa kꞌachia oo pꞌanɨpa. Kꞌirãpátɨ iru kꞌaurepata kꞌawa pꞌanɨ tachi Tachi Akꞌõredeerã. Iruta tachi ome bapariitꞌee na eujãdepema kꞌapꞌɨadeepa uchiarutamaa Cristo cheru ewate.
EPH.4.31	Mapa parãdepema apida nãgá baikꞌaraa bɨ: tꞌãri ãrii; kꞌĩrauyaa; tꞌãri kꞌachia; chõoyaa; ikꞌachia pedeeyaa maa–e pɨrã awaraarã ãpɨte pedee kꞌachia jarayaa; awaraarã kꞌĩra unuamaa iru pꞌanapata. 
EPH.4.32	Ma kꞌãyaara, tꞌãri pia para bátɨ mãikꞌaapa chupɨria kꞌawaa para bátɨ. Apemaarãpa ne–inaa kꞌachia oodakꞌãri, perdonaapatáatɨ, Tachi Akꞌõrepa tachia kꞌachia oopata perdonaaparikꞌa Cristo piuda kꞌaurepa tachi pari.
EPH.5.1	Tachi Akꞌõrepa parã kꞌinia iru bapari ichi warrarã perã. Mapa kꞌawaa wãkꞌãtɨ wã́tɨ awaraarã kꞌinia iru pꞌanadaitꞌee irua tachi kꞌinia iru baparikꞌa. 
EPH.5.2	Chikꞌinia pꞌanapatáatɨ Cristopa tachi kꞌinia iru baparikꞌa. Tachi mãgá kꞌinia iru bada perã, piuji tachi kꞌaripaitꞌee. Ichi kꞌapꞌɨa paara peepiji akꞌɨpiitꞌee Tachi Akꞌõre kꞌinia iru bɨ mãikꞌaapa eperãarã ichiaba kꞌinia iru bɨ. Maperãpɨ Tachi Akꞌõrepa irua ooda pia akꞌɨji.
EPH.5.3	Tachi Akꞌõrepa parã awara bɨda perã Cristokꞌa pꞌanapataadamerã, nãgee pꞌekꞌau kꞌachia eperãarãpa oopata jida jaradaikꞌaraa bɨ: miakꞌãi pꞌanɨɨrã awaraarã ome kꞌãipata; kꞌĩra nejasia wẽe awaraarã jɨrɨpata pꞌekꞌau oodaitꞌee ãchi ome; awaraarã wẽra wa netꞌaa kꞌɨ̃apata. 
EPH.5.4	Ichiaba parãpa nãgee kꞌachia oopata apida oodaikꞌaraa bɨ: bɨsɨ pedeepata; pariatua pedeepata maa–e pɨrã bɨsɨ pedee pedeepata ëidamerã. Cristopa apidaamaa mãgá pedeepikꞌaa. Mãgá pedeedai kꞌãyaara, gracias jarapatáatɨ Tachi Akꞌõremaa. 
EPH.5.5	Parãpa kꞌawaadaipia bɨ chi nãgee kꞌachia oopataarã Cristodeerã–e: pariatua pꞌekꞌau oo wãpata awaraarã ome; kꞌĩra nejasia wẽe awaraarã jɨrɨpata kꞌachia oodaitꞌee ãchi ome; awaraarã wẽra wa netꞌaa kꞌɨ̃apata. Mãgeerã ne–inaa juapa ooda kꞌĩrapite ɨtꞌaa tꞌɨ̃pataarã́kꞌapɨ pꞌanɨ. Ne–inaa awaraa kꞌiniara iru pꞌanɨ Tachi Akꞌõre kꞌãyaara. Mapa wãda–e paitꞌee iru truadee. 
EPH.5.6	Mãgee pꞌekꞌau kꞌachia oopataarã atuadaitꞌee, Tachi Akꞌõre kꞌĩraupipata perã ãchia kꞌachia oo jõnɨpa mãikꞌaapa oodaamaa pꞌanapata perã irua oopi bɨkꞌa. Kꞌũrapináatɨ mãgee pariatua pedeepataarã apidaamaa, seewa jarateepata perã. 
EPH.5.7	Kꞌõpꞌãyo meraanáatɨ mãgee eperãarã ome.
EPH.5.8	Wãara naaweda ichiaba parã mãgeerãkꞌa pꞌãriu pɨkꞌa bɨde pꞌanapachida, kꞌachiade pꞌanapataadapꞌedaa perã. Mamĩda ɨ̃rá parã araa pꞌanadairã Tachi Waibɨa ome, ɨ̃daa pɨkꞌa bɨde pꞌanapata. Mapa pꞌanapatáatɨ Cristodeerãkꞌa. 
EPH.5.9	Eperã ɨ̃daa pɨkꞌa bɨde bakꞌãri, nãga bapari: tꞌãri pia jõmaarã ome; oopari Tachi Akꞌõrepa oopi bɨkꞌa; ichita wãarata jarapari. 
EPH.5.10	Mapa kꞌawaa wãkꞌãtɨ wã́tɨ mãgá pꞌanapataadaitꞌee. Mãgá Tachi Waibɨa o–ĩa baitꞌee parã ome. 
EPH.5.11	Ijãadakꞌaa beerãpa ne–inaa kꞌachia oodakꞌãri, tꞌĩunáatɨ ãchi ome, ãchi pꞌãriu pɨkꞌa bɨde pꞌanapata perã. Ma kꞌãyaara ãchi ũraapatáatɨ kꞌawaadamerã atuadaitꞌee ãchia kꞌachia oopata kꞌaurepa. 
EPH.5.12	Tachi kꞌĩra nejasiadarii nepɨrɨitꞌee ãchia ne–inaa kꞌachia mera oopata. 
EPH.5.13	Mamĩda Tachi Akꞌõrepa mãgee pꞌekꞌau kꞌachia oopata paara wẽpapii, ma eperãarãpa ũriruta pɨrã chi ɨ̃daa pɨkꞌa bɨde pꞌanɨɨrãpa Tachi Akꞌõre Ũraa jaradakꞌãri. Mãga ũridapꞌeda, kꞌawaadai ãchia ne–inaa kꞌachia oopata. 
EPH.5.14	Mãpai Cristode ijãaruta pɨrã, ãchi ichiaba ɨ̃daa pɨkꞌa bɨde tꞌĩudai. Mapa kꞌaride jara bɨ:
EPH.5.14	“Ɨ̃rɨmátɨ parã kꞌãi pɨkꞌa pꞌanɨɨrã, kꞌachia oomaa pꞌanadairã. Pꞌirabáitɨ parã piu pɨkꞌa pꞌanɨɨrã, ijãadakꞌaa perã. Cristopa parã kꞌaripai ɨ̃daa pɨkꞌa bɨde tꞌĩudamerã.”
EPH.5.15	Maperã kꞌĩrakꞌaupai pꞌanadai kꞌĩsia kꞌawa–ee beerãkꞌa. Ma kꞌãyaara kꞌĩra jĩpꞌa, kꞌĩsia kꞌawaa pꞌanapatáatɨ. 
EPH.5.16	Ichita jɨrɨpatáatɨ ne–inaa pia oodaitꞌee, ɨ̃rapemaarã kꞌachia ooyaa pꞌanapata perã. 
EPH.5.17	Kꞌĩra kꞌawa–ee pꞌanɨɨrãkꞌa pꞌananáatɨ. Ma kꞌãyaara jɨrɨpatáatɨ kꞌawaadaitꞌee Tachi Akꞌõrepa parãmaa oopi kꞌinia bɨ. 
EPH.5.18	Itꞌuapa piu nipanáatɨ, jãgɨpa eperãarã kꞌachiade baaipipari perã. Ma kꞌãyaara Tachi Akꞌõre Jaure ome o–ĩa nipapatáatɨ oodaitꞌee irua parãmaa oopi kꞌinia bɨkꞌa. 
EPH.5.19	Awaraa ijãapataarã ome pꞌanadakꞌãri, kꞌari para bátɨ salmos Tachi Akꞌõre Ũraa pꞌãdadepema mãikꞌaapa Akꞌõre kꞌari. Kꞌaripatáatɨ Tachi Akꞌõre Jaurepa kꞌaripi bɨkꞌa. Tꞌãripa kꞌaripatáatɨ Tachi Waibɨamaa, parãpa iru kꞌinia iru pꞌanapata perã. 
EPH.5.20	Tachi Waibɨa Jesucristode ijãapata perã, ichita gracias jarapatáatɨ Tachi Akꞌõremaa, jõma irua oo bɨ pari tachi–itꞌee.
EPH.5.21	Akꞌɨpidaitꞌee Cristo wãara pãchi poro waibɨa, ũripatáatɨ awaraa ijãapataarãpa ũraa pꞌanɨ mãikꞌaapa oopatáatɨ ãrapa jara pꞌanɨkꞌa.
EPH.5.22	Wẽraarãpa oopataadaipia bɨ ãchi ɨmɨkꞌĩraarãpa jara pꞌanɨkꞌa, Tachi Waibɨapa mãga kꞌinia bairã. 
EPH.5.23	Ɨmɨkꞌĩra chi wẽra poro waibɨa, Cristo tachi ijãapataarã poro waibɨakꞌa. Tachi ijãapataarã Cristo kꞌapꞌɨa apai pɨkꞌa pꞌanɨ. Iruata tachi o kꞌachiadeepa kꞌaripa ataji atuanaadamerã. 
EPH.5.24	Mapa ijãapataarã Cristo jua ekꞌari pꞌanapata. Mãgá ichiaba wẽraarã nejõmaade ãchi ɨmɨkꞌĩraarã jua ekꞌari pꞌanapataadaipia bɨ.
EPH.5.25	Ɨmɨkꞌĩraarãpa jõdee ãchi wẽraarã kꞌinia iru pꞌanapataadaipia bɨ, Cristopa ijãapataarã kꞌinia iru baparikꞌa. Irua tachi ijãapataarã audupai kꞌinia iru bada perã, piuji tachi pari. 
EPH.5.26	Mãgá tachi ijãapataarãpa pꞌekꞌau kꞌachia oopata wẽpapiji. Tachi sɨɨ pɨkꞌaji paniapa irude ijãa pꞌanɨda adakꞌãri, iru ũraa ũridapꞌeda. Mãgá tachi ijãapataarã awara bɨji ichi–itꞌee. 
EPH.5.27	Ara ɨmɨkꞌĩrapa wẽra awẽra kꞌĩra wãree, tꞌãri pia, kꞌinia bɨkꞌa aɨ ome miakꞌãiitꞌee, mãga pɨkꞌa Cristopa kꞌinia bɨ tachi ijãapataarã Tachi Akꞌõre kꞌĩra wãreekꞌa, tꞌãri pia, maarepida kꞌachia wẽe pꞌanapataadamerã ichi–itꞌee. Ma–itꞌeeta tachi awara bɨji. 
EPH.5.28	Cristopa tachi ijãapataarã, ichi kꞌapꞌɨa apai pɨkꞌa pꞌanɨɨrã, mãgá kꞌinia iru bapari perã, ɨmɨkꞌĩraarãpa ãchi wẽraarã ichiaba kꞌinia iru pꞌanapataadaipia bɨ ãchi kꞌapꞌɨakꞌa. Ɨmɨkꞌĩrapa ichi wẽra wãara kꞌinia iru bakꞌãri, pia akꞌɨ bapariitꞌee, ichi kꞌapꞌɨa akꞌɨ baparikꞌa. 
EPH.5.29	Eperã apidaapa ichi kꞌapꞌɨa unuamaa iru bakꞌaa. Ma kꞌãyaara nekꞌopari mãikꞌaapa ichi kꞌapꞌɨa pia akꞌɨ bapari, Cristopa tachi ijãapataarã akꞌɨ baparikꞌa. 
EPH.5.30	Kꞌawa pꞌanɨ Cristopa tachi ijãapataarã mãgá akꞌɨ bapari, tachi iru kꞌapꞌɨa apai pɨkꞌa pꞌanadairã. 
EPH.5.31	Tachi Akꞌõre Ũraa pꞌãdade jara bɨ:
EPH.5.31	‘Mapa ɨmɨkꞌĩrapa atabëiitꞌee chi akꞌõre chi nawe ome, araa pꞌanapataadaitꞌee chi wẽra ome. Mãgá eperã omee weda eperã apai pɨkꞌa pꞌaneedaitꞌee.’ 
EPH.5.32	Mãgɨ́ jarada kꞌaurepa tachia ne–inaa wãarata kꞌawaadai, waide kꞌawada–e pꞌanadapꞌedaa. Mɨ–itꞌee nãga bɨ. Cristo tachi ijãapataarã ome, ɨmɨkꞌĩra chi wẽra ome bɨkꞌa bɨ. 
EPH.5.33	Mapa waya jara kꞌinia bɨ parãmaa: Ɨmɨkꞌĩra chaa ichi wẽra kꞌinia iru baipia bɨ ichi kꞌapꞌɨa kꞌinia iru baparikꞌa. Jõdee wẽra chaa ichi ɨmɨkꞌĩra waaweeipia bɨ ichi poro waibɨakꞌa.
EPH.6.1	Ɨ̃rá mɨa ũraaitꞌee warrarãmaa: Warrarã, parãpa Tachi Waibɨa kꞌinia iru pꞌanadairã, oopatáatɨ pãchi akꞌõreerãpa jara pꞌanɨkꞌa. Mãga kꞌinia bɨ Tachi Akꞌõrepa parãpa oodamerã. 
EPH.6.2	Iru ũraa pꞌãdade jara bɨ:
EPH.6.2	‘Pɨchi akꞌõre mãikꞌaapa pɨchi nawe kꞌinia iru baparíiji mãikꞌaapa ãra pedee ũriparíiji.’ 
EPH.6.2	Tachi Akꞌõrepa jarakꞌãri warrarãpa mãga oodamerã, ichiaba jaraji sãga kꞌaripaitꞌee chi ma jaradakꞌa oopataarã. 
EPH.6.3	Mãgaji:
EPH.6.3	‘Pãchi akꞌõreerã pedee ũriruta pɨrã, pia pꞌanapataadaitꞌee mãikꞌaapa taarã nipapataadaitꞌee na pꞌekꞌau eujãde.’ 
EPH.6.4	Akꞌõreerã, pãchi warrarã kꞌĩraupináatɨ. Ma kꞌãyaara pia akꞌɨ pꞌanapatáatɨ. Mãga oo pꞌanɨ misa, ũraapatáatɨ ne–inaa kꞌachia oonaadamerã. Ma awara jarateepatáatɨ Tachi Waibɨade ijãapataadamerã mãikꞌaapa oopataadamerã irua oopi bɨkꞌa.
EPH.6.5	Esclavoorã, oopatáatɨ parã na pꞌekꞌau eujãdepema chipariirãpa jara pꞌanɨkꞌa. Ãra waaweepatáatɨ mãikꞌaapa kꞌĩra jĩpꞌa mimiapatáatɨ, Cristo–itꞌee mimiakꞌajidakꞌa. 
EPH.6.6	Edaare esclavo kꞌĩra jĩpꞌa mimiapari chiparipa akꞌɨ bɨ misa aupai, ichi mimiayaa bɨda amerã. Mamĩda parãpa mãga oodaikꞌaraa bɨ. Ma kꞌãyaara aukꞌa kꞌĩra jĩpꞌa mimiapataadaipia bɨ, chipariirãpa akꞌɨda–e pꞌanɨ pɨjida. Mãgá tꞌãripa ichiaba oopatáatɨ Tachi Akꞌõrepa oopi bɨkꞌa, Cristo parã chipari jõmaarã kꞌãyaara waibɨara bairã. 
EPH.6.7	Maperãpɨ parã mimiadai kꞌãyaara chi mimia chipariirãpa parã pia akꞌɨdamerã, tꞌãripa mimiadaipia bɨ Tachi Waibɨa–itꞌee. 
EPH.6.8	Mãga oodaipia bɨ kꞌawa pꞌanadairã chi mimia pia oo bɨpa iru baitꞌee jõma Tachi Akꞌõrepa kꞌĩsia iru bɨ teeitꞌee ichideerãmaa. Esclavoorã, esclavo–eerã aukꞌa mãga iru pꞌanadaitꞌee ãchi mimia pia oopata pari.
EPH.6.9	Parã, chi esclavoorã chipariirã ichiaba pia pꞌanapatáatɨ pãchi esclavoorã ome. Ijɨ̃atɨ pedeenáatɨ pꞌeradamerã. Kꞌirãpapatáatɨ parã ɨtꞌari chipari ichiaba iru pꞌanɨ. Mãgɨ́ Tachi Waibɨa Jesucristo. Iruata esclavo chipari pipɨara akꞌɨkꞌaa chi esclavo kꞌãyaara, ichideerã jõmaweda iru kꞌĩrapite aukꞌa pꞌanadairã.
EPH.6.10	Ɨ̃pemaarã Cristo kꞌaurepa, ɨ̃rá mɨa parã ũraaitꞌee tꞌãridepai choopataadamerã, araa pꞌanadairã Tachi Waibɨa ome. Iru jõmaarã kꞌãyaara waibɨara bairã, parã kꞌaripaitꞌee oodamerã irua kꞌinia bɨkꞌa. 
EPH.6.11	Nãgá tachi kꞌaripaitꞌee. Ɨ̃rapema soldaorãpa armadura jɨ̃patakꞌa, Tachi Akꞌõrepa armadura teeda jɨ̃patáatɨ, Netuara Poro Waibɨapa parã kꞌũranaamerã.
EPH.6.12	Tachi chõoda–e pꞌanɨ eperãarã jĩpꞌaarã ome. Jĩpꞌa chõo pꞌanɨ na pꞌekꞌau eujãdepema–eerã ome; chi Netuara Poro Waibɨa eere pꞌanɨɨrã ome. Mãgɨɨrã jua ekꞌari na pꞌekꞌau eujãdepema ijãadakꞌaa beerã jõmaweda pꞌãriu pɨkꞌa bɨde pꞌanapata. 
EPH.6.13	Maperã Tachi Akꞌõrepa teeda armadura jõmaweda jɨ̃patáatɨ. Mãgá Netuara Poro Waibɨa eere pꞌanɨɨrã chedakꞌãri parã kꞌachiade baaipidaitꞌee, parãpa mãga oopida–e paitꞌee. Mapa Tachi Akꞌõrepa oopi bɨkꞌa oo wãkꞌãtɨ wã́tɨ, mãgɨɨrã pꞌoyaadaitꞌee ãchi cheruta chaa.
EPH.6.14	Mãga pꞌanadaitꞌee nãga oopatáatɨ: soldaorãpa ne–inaa kꞌɨrrɨde jɨ̃patakꞌa, mãga pɨkꞌa Tachi Akꞌõrepa wãarata jara pëida kꞌawáatɨ mãikꞌaapa ichita wãarata jarapatáatɨ. Soldaorãpa camisa hierrodee ooda jɨ̃patakꞌa, mãga pɨkꞌa Tachi Akꞌõrepa oopi bɨkꞌa ichita oopatáatɨ, netuara eere pꞌanɨɨrãpa maarepida parãmaa kꞌachia oonaadamerã. 
EPH.6.15	Soldaorãpa chancla jɨ̃patakꞌa awara ãyaa wãdaitꞌee pakꞌãri, mãga pɨkꞌa kꞌawáatɨ jarateedaitꞌee Cristopa tachi o kꞌachiadeepa kꞌaripa atakꞌãri, kꞌãiwee pꞌanapata, netuara eere pꞌanɨɨrãpa nepɨrade baaipi cheruta pɨjida. 
EPH.6.16	Soldaorãpa escudo ateepatakꞌa, mãga pɨkꞌa waapɨara Cristode ijãapatáatɨ. Mãgá jautꞌɨ pɨkꞌa pꞌanadai Netuara Poro Waibɨapa kꞌachia oopi kꞌinia bɨ parãmaa. 
EPH.6.17	Soldaorãpa casco jɨ̃patakꞌa, mãga pɨkꞌa wãara ijãapatáatɨ Tachi Akꞌõrepa parã o kꞌachiadeepa kꞌaripa ataji. Ma awara soldaorãpa espada ateepatakꞌa, Tachi Akꞌõre Ũraa jara pëida ichi Jaure kꞌapꞌɨa pari tꞌãride atéetɨ.
EPH.6.18	Oodaitꞌee ma jõma etꞌewa jarada, ichita ɨtꞌaa tꞌɨ̃patáatɨ Tachi Akꞌõre Jaurepa oopi bɨkꞌa. Ɨtꞌaa iidipatáatɨ Tachi Akꞌõrepa parã kꞌaripamerã ne–inaa jõmaade. Kꞌĩrakꞌaupai ɨtꞌaa tꞌɨ̃da–ee pꞌanapataadai. Ma kꞌãyaara jõmaarã ijãapataarã pari ɨtꞌaa tꞌɨ̃patáatɨ. 
EPH.6.19	Ichiaba ɨtꞌaa tꞌɨ̃patáatɨ mɨ pari, Tachi Akꞌõrepa ichia jara kꞌiniata mɨmaa jarapimerã. Iidipatáatɨ mɨa jõmaarãmaa waawee–ee kꞌawapimerã Tachi Akꞌõrepa kꞌĩsia iru bada eperãarã o kꞌachiadeepa kꞌaripa ataitꞌee, ichi Warra pëikꞌãri piumerã eperãarã pari. 
EPH.6.20	Cristopa mɨ pëiji mãga jarateemerã. Ma jaratee bɨ kꞌaurepata mɨ nama carcelde bɨ. Mamĩda ɨtꞌaa tꞌɨ̃patáatɨ, mɨa atꞌãri waawee–ee mãga jarateemerã Tachi Akꞌõrepa kꞌinia bɨkꞌa.
EPH.6.21	Mɨa na kꞌartꞌa pëiru tachi ɨ̃pema Cristo kꞌaurepa Tíquico ome. Mɨa iru kꞌinia iru bɨ, kꞌõpꞌãyo pia perã. Irua mɨ ichita kꞌaripapari, Tachi Akꞌõrepa oopi bɨkꞌa oo kꞌinia bairã. Irua parãmaa nepɨrɨnaitꞌee mɨa kꞌĩsia bɨ mãikꞌaapa mɨa oomaa bɨ, parãpa ma jõma kꞌawaadamerã. 
EPH.6.22	Ma–itꞌee mɨa iru pëiru, parãpa pia kꞌawaadamerã tai pꞌanapata mãikꞌaapa tꞌãri o–ĩa pꞌaneedamerã irua jararu ũridakꞌãri.
EPH.6.23	Ɨ̃rá mɨa ɨtꞌaa iidi bɨ Tachi Akꞌõrepa mãikꞌaapa Tachi Waibɨa Jesucristopa parã kꞌãiwee pꞌanapimerã jõmaarã ijãapataarã ome mãikꞌaapa chikꞌinia pꞌanapimerã, Cristode ijãapata perã. 
EPH.6.24	Ichiaba iidi bɨ ãrapa pia akꞌɨ pꞌanadamerã jõmaarã tꞌãripa Tachi Waibɨa Jesucristo kꞌinia iru pꞌanapataarã.
EPH.6.24	Mãgapai paji.
PHP.1.1	Mɨ, Pablo Timoteo ome oopata Jesucristopa oopi bɨkꞌa. Mapa na kꞌartꞌa pëiruta parã Jesucristode ijãapataarãmaa, Filipos pꞌuurude pꞌanɨ. Ichiaba salude pëiruta parã akꞌɨpataarãmaa ãra kꞌaripapataarã ome. 
PHP.1.2	Kꞌinia pꞌanɨ Tachi Akꞌõrepa mãikꞌaapa Tachi Waibɨa Jesucristopa parã pia akꞌɨ pꞌanadamerã. Mãgá kꞌãiwee pꞌanapataadaitꞌee.
PHP.1.3	Mɨa parã kꞌirãpakꞌãri, ichita gracias jarapari Tachi Akꞌõremaa, iru mɨ Akꞌõre Waibɨa perã. 
PHP.1.4	Ɨtꞌaa tꞌɨ̃ru chaa parã jõmaarã pari, mɨa tꞌãri o–ĩa gracias jarapari Tachi Akꞌõremaa 
PHP.1.5	parãpa mɨ kꞌaripapachida perã mɨa jaratee bɨ misa Cristopa ooda eperãarã kꞌaripaitꞌee. Mãgá oopata Cristode ijãadakꞌãriipa. 
PHP.1.6	Mãgá ijãadakꞌãri, Tachi Akꞌõrepa parã tꞌãri pia pꞌanapiji ichia kꞌĩsia iru badakꞌa. Mɨa tꞌãride kꞌawa bɨ Tachi Akꞌõrepa mãgá oo wãkꞌãtɨ wãitꞌee, irukꞌa tꞌãri pia parutamaa Cristo waya chekꞌãri. 
PHP.1.7	Pia bɨ mɨa mãga kꞌĩsiaitꞌee, tꞌãripa mɨa parã kꞌinia iru bapari perã. Tachi Akꞌõrepa parã kꞌaripamaa bɨ mɨ kꞌaripaparikꞌa. Maperãpɨ parãpa mɨ kꞌaripapata nama carcelde bɨ misa mãikꞌaapa tachi ijãapataarã ɨmɨatee pꞌanɨɨrãmaa pꞌanaumaa bɨ misa. Ichiaba mɨ kꞌaripapata jĩpꞌa jarateemaa bɨ misa Tachi Akꞌõre pedee pia jara pëida Cristode. 
PHP.1.8	Tachi Akꞌõrepa kꞌawa bɨ mɨa tꞌãripa parã kꞌinia iru bɨ, Jesucristopa audú kꞌinia iru baparikꞌa. Mapa parã audú unu kꞌinia bɨ.
PHP.1.9	Ɨtꞌaa tꞌɨ̃pari parã pari, parãpa audupɨara Tachi Akꞌõre kꞌinia iru pꞌanadamerã mãikꞌaapa chikꞌinia pꞌanapataadamerã. Ichiaba ɨtꞌaa tꞌɨ̃pari parãpa Tachi Akꞌõre pipɨara kꞌawa wãdamerã mãikꞌaapa ne–inaa jõmaade oo kꞌawaa wãdamerã irua oopi bɨkꞌa. 
PHP.1.10	Mãga kꞌawaadakꞌãri, ichita jɨrɨdaitꞌee ne–inaa pipɨara oodaitꞌee irua oopi bɨkꞌa. Mãpai mãga ooruta pɨrã, Cristo cheru ewate pꞌekꞌau kꞌachia wẽe pꞌanadaitꞌee eperãarã kꞌĩrapite mãikꞌaapa Tachi Akꞌõre kꞌĩrapite. 
PHP.1.11	Ma ewate nɨ pꞌanɨ misa, mɨa ɨtꞌaa iidipari, Jesucristo kꞌapꞌɨa pari parãpa oodamerã ne–inaa pia kꞌĩra tꞌãdoo, Tachi Akꞌõrepa oopi bɨkꞌa. Mãga ooruta pɨrã, awaraarãpa jaradaitꞌee wãara iru jõmaarã kꞌãyaara waibɨara bɨ, irua parã mãgá kꞌaripapari perã.
PHP.1.12	Ɨ̃pemaarã Cristo kꞌaurepa, mɨa nãga kꞌawapi kꞌinia bɨ parãmaa. Mɨ nepɨrade nɨ̃bɨ mĩda, ma kꞌaurepata chokꞌaraarãpa kꞌawaa wãpata Cristopa ooda ãchi kꞌaripaitꞌee atuanaadamerã. 
PHP.1.13	Mɨ nama carcelde nɨ̃bairã, jõma César palacio jɨ̃apataarãpa awaraarã ome kꞌawa pꞌanɨ mɨ nama bɨ Cristode ijãapari perã mãikꞌaapa irua oopi bɨkꞌa oopari perã. 
PHP.1.14	Ma awara mɨ mãgá choo bairã nama, na pꞌuurudepema Cristode ijãapataarã chokꞌaraarãpa waapɨara waawee–ee jarateemaa pꞌanɨ Tachi Akꞌõrepa Cristode jara pëida.
PHP.1.15	Wãara, ũkꞌuruurãpa Cristopa ooda jarateepata eperãarã kꞌaripaitꞌee, eperãarãpa mɨ kꞌãyaara ãchi tꞌo pꞌanadamerã. Mamĩda awaraarãpa mãga jarateepata tꞌãri pia pꞌanadairã. 
PHP.1.16	Mãgɨɨrãpa mɨ kꞌinia iru pꞌanapata perã, Cristopa ooda jarateepata. Kꞌawa pꞌanɨ Tachi Akꞌõrépata mɨ jɨrɨtꞌeraji jõmaarãmaa jarateenamerã irua Cristode jara pëida mãikꞌaapa pꞌanaumerã tachi ɨmɨateepataarãmaa. 
PHP.1.17	Mamĩda chi apemaarãpa kꞌĩra jĩpꞌa jarateedakꞌaa. Imeraa jarateepata eperãarãpa ijãadamerã ãchia jarateeruta aupai. Mãga oopata mɨ kꞌĩsia pꞌuapiitꞌee nama carcelde nɨ̃bɨde. 
PHP.1.18	Mamĩda mɨa pꞌua–e bɨ. Wãara mɨ o–ĩa bɨ eperãarã ũkꞌuruurãpa Cristopa ooda eperãarã kꞌaripaitꞌee kꞌĩra jĩpꞌa jarateedakꞌãri. Mamĩda awaraarãpa kꞌĩra jĩpꞌa–ee jarateeruta pɨjida, mɨ o–ĩa bɨ Cristopa oodata jaratee pꞌanadairã.
PHP.1.18	Ma awara mɨ audupɨara o–ĩa baitꞌee nãga perã. 
PHP.1.19	Kꞌawa bɨ mɨ nama pꞌasa nɨ̃bɨ pia uchiaitꞌee, parãpa ɨtꞌaa tꞌɨ̃ pꞌanadairã mɨ pari mãikꞌaapa Jesucristo Jaurepa mɨ kꞌaripamaa bairã. 
PHP.1.20	Mɨa ne–inaa oo kꞌinia–epɨ, ma kꞌaurepa kꞌĩra nejasia baitꞌee. Ma awara ne–inaa jõmaade ichita waawee–ee oo kꞌinia bɨ Cristopa oopi bɨkꞌa, naapai chupɨria nɨ̃bɨkꞌa mãikꞌaapa chupɨria wẽe nɨ̃bakꞌãri. Mãga oo kꞌinia bɨ awaraarãpa kꞌawaadamerã Cristo mɨ ome bapari. Ma awara mãga oo kꞌinia bɨ, chokꞌai uchiaru jida na chupɨria nɨ̃bɨdeepa maa–e pɨrã piuru pɨjida. 
PHP.1.21	Mɨa nãga ijãapari. Mɨ bapari ooitꞌee Cristopa oopi bɨkꞌa. Mamĩda mɨa kꞌawa bɨ jai–idaakꞌãri pipɨara bapariitꞌee, ɨtꞌari Cristo ome ichita bapariitꞌee perã. 
PHP.1.22	Maperãpɨ kꞌawa–e chisãgɨta pipɨara bakꞌaji. Chokꞌai uchiaru pɨrã na carceldeepa, mɨa waapɨara ooi awaraarãpa Cristo kꞌawaadamerã. Jõdee jai–idaaru pɨrã, Cristo ome ɨtꞌari banai. 
PHP.1.23	Kꞌĩsia nɨ̃bɨ omee weda oo kꞌinia bairã. Audú uchia kꞌinia bɨ na pꞌekꞌau eujãdeepa banaitꞌee Cristo ome. Ma pipɨara bakꞌaji mɨ–itꞌee. 
PHP.1.24	Mamĩda na kꞌapꞌɨade beeru pɨrã, ma pipɨara bakꞌaji parã–itꞌee. 
PHP.1.25	Maperã kꞌawa bɨ Tachi Akꞌõrepa mɨ uchiapiitꞌee na carceldeepa, atꞌãri beemerã parã ome. Mãgá parã kꞌaripai pipɨara ijãadamerã mãikꞌaapa o–ĩa pꞌanadamerã, mãgá ijãapata perã. 
PHP.1.26	Ichiaba mɨa kꞌĩsia bɨ Akꞌõrepa mɨ uchiapiitꞌee nadeepa mɨ waya unudakꞌãri, parã audupɨara o–ĩa pꞌanadamerã mãikꞌaapa tꞌãri o–ĩa ɨtꞌaa tꞌɨ̃damerã Jesucristomaa gracias jaradaitꞌee mɨ pari.
PHP.1.27	Mɨa nãgapai kꞌinia bɨ: parãpa oodamerã Tachi Akꞌõrepa jara pëidakꞌa Jesucristo kꞌapꞌɨa pari mãikꞌaapa pꞌanapataadamerã Cristodeerãkꞌa. Mɨ na chupɨria nɨ̃bɨdeepa uchiaru pɨrã, parã mãgá unui jãmaa wãkꞌãri. Mamĩda uchia–e pɨjida, mɨa ũri kꞌinia bɨ parã tꞌãri a–ba choo pꞌanɨ Cristode ijãa pꞌanɨde Tachi Akꞌõre Jaure kꞌapꞌɨa pari. Ichiaba ũri kꞌinia bɨ parã aukꞌa jɨrɨmaa pꞌanɨ awaraarãpa aukꞌa ijãadamerã Tachi Akꞌõrepa wãarata jara pëida Cristode. 
PHP.1.28	Mãga oo pꞌanɨ misa, mɨa ichiaba ũri kꞌinia bɨ parã maarepida waawee–ee pꞌanɨ, Cristo kꞌaurepa parã kꞌĩra unuamaa iru pꞌanapataarãpa parã jɨrɨdakꞌãri miapidaitꞌee. Mãgá waawee–ee choodakꞌãri, parã kꞌapꞌɨa pari Tachi Akꞌõrepa mãɨrãmaa kꞌawapiitꞌee ãchi atuadaitꞌee. Jõdee parãmaa kꞌawapiitꞌee parã ɨtꞌaa wãdaitꞌee, wãara ichideerã perã. 
PHP.1.29	Mɨa mãga jara bɨ Tachi Akꞌõre tꞌãri pia bapari perã parã ome. Parãta jɨrɨji Cristode ijãapataadamerã mãikꞌaapa oopataadamerã irua oopi kꞌinia bɨkꞌa. Parã jɨrɨ–e paji jĩpꞌa ijãadamerã. Ichiaba jɨrɨji miadamerã Cristo kꞌaurepa. 
PHP.1.30	Ma–itꞌee Tachi Akꞌõre kꞌĩra unuamaa iru pꞌanɨɨrãpa tachi aukꞌa jɨrɨmaa pꞌanɨ miapidaitꞌee. Tachi chõomaa pɨkꞌa pꞌanɨ mãgɨɨrã ome. Parãpa unujida mãɨrãpa mɨmaa oodapꞌedaa mɨ parã tꞌãide nipakꞌãri mãikꞌaapa ɨ̃rá waapɨara kꞌawaa wãda mɨ nama ichiaba miapi iru pꞌanɨ.
PHP.2.1	Wãara parã mãgá choo pꞌanɨ pɨrã Cristodeerã perã, mãikꞌaapa tꞌãri o–ĩa pꞌanɨ pɨrã irua parã kꞌinia iru bapari perã, mãikꞌaapa parã tꞌãri aukꞌa bapari pɨrã Tachi Akꞌõre Jaure ome, mãikꞌaapa parã kꞌõpꞌãyoorã chupɨria kꞌawaa pꞌanɨ pɨrã tꞌãripa kꞌinia iru pꞌanadairã; 
PHP.2.2	mãgara mɨ audupɨara o–ĩapítɨ nãga oo pꞌanɨpa. Tꞌãri aukꞌa pꞌanapatáatɨ oodaitꞌee Cristopa oopi bɨkꞌa. Chikꞌinia pꞌanapatáatɨ mãikꞌaapa tꞌãri a–ba pꞌanapatáatɨ. Mãgá pꞌanadai Tachi Akꞌõre Jaurepa parã kꞌaripapari perã. 
PHP.2.3	Kꞌĩsianáatɨ pãchia oo kꞌiniata oodaitꞌee, audua pꞌanadairã. Ma kꞌãyaara, audua–ee awaraarã pipɨara akꞌɨ́tɨ. 
PHP.2.4	Jɨrɨnáatɨ ne–inaa oodaitꞌee awaraarãpa parã piara akꞌɨdamerã. Ma kꞌãyaara jɨrɨ́tɨ awaraarã kꞌaripadaitꞌee, ãchita jõmaarãpa pipɨara akꞌɨdamerã.
PHP.2.5	Kꞌĩsia pꞌanapatáatɨ Jesucristopa kꞌĩsia badakꞌa na eujãde nipakꞌãri. Irua oo kꞌinia baji chi Akꞌõrepa oopidakꞌa. 
PHP.2.6	Bapachi Tachi Akꞌõre Ũraa pꞌãdade jara bɨkꞌa:
PHP.2.6	Iru Tachi Akꞌõrekꞌa bapachi mĩda, Tachi Akꞌõrekꞌa ba kꞌinia–e paji.
PHP.2.7	Mãga ooji jõma ichia iru bada ɨtꞌari atabëikꞌãri, tꞌo cheitꞌee na pꞌekꞌau eujãde. Jɨrɨtꞌeraji tꞌoitꞌee na eujãdepema kꞌapꞌɨade, eperã jĩpꞌaakꞌa. Mimiaparipa eperã kꞌaripaparikꞌa, irua eperãarã kꞌaripapachi Tachi Akꞌõrepa oopidakꞌa.
PHP.2.8	Mãpai eperãarã tꞌãide ma kꞌapꞌɨade chupɨria nɨ̃bapꞌeda, audupɨara chupɨria nɨ̃baji kurusode piu kꞌachia piukꞌãri, eperã kꞌachia piuparikꞌa. Mãgá piuji oo kꞌinia bada perã Tachi Akꞌõrepa oopidakꞌa.
PHP.2.9	Ichi itu mãgá chupɨria papida perã, Tachi Akꞌõrepa iru jõmaarã kꞌãyaara waibɨara papiji mãikꞌaapa irumaa tꞌɨ̃ pipɨara bɨji, jõmaarã tꞌɨ̃ kꞌãyaara.
PHP.2.10	Tachi Akꞌõrepa ma jõma ooji Jesús tꞌɨ̃ ũridakꞌãri, eperãarã jõmaweda bedabaidaidamerã iru kꞌĩrapite akꞌɨpidaitꞌee iru waawee pꞌanɨ. Mãga oodaitꞌee ɨtꞌaripemaarã, na pꞌekꞌau eujãdepemaarã mãikꞌaapa piudapꞌedaarã eujã ekꞌari pꞌanɨ paara.
PHP.2.11	Ma jõmaarãpa jaradaitꞌee: ‘Jesucristota jõmaarã poro waibɨa.’ Mãga jaradakꞌãri, akꞌɨpidaitꞌee wãara Tachi Akꞌõre waawee pꞌanɨ.
PHP.2.12	Ɨ̃pemaarã kꞌiniarã, mɨa parã tꞌãide jaratee nipakꞌãri, parãpa ichita oopachida mɨa ũraadakꞌa, ijãadapꞌedaa perã Tachi Akꞌõrepa mɨ pëida. Mãga oodapꞌedaakꞌa ɨ̃rá audupɨara mãgá oodaipia bɨ, mɨ tꞌɨmɨ́ bɨ mĩda. Cristo piuda kꞌaurepa Tachi Akꞌõrepa parã chaachaa kꞌaripaji atuanaadamerã. Maperã jɨrɨ́tɨ oodaitꞌee Cristopa oopi bɨkꞌa, iru cheru misa. Kꞌĩra jĩpꞌa mãga óotɨ, Tachi Akꞌõre waawee pꞌanadairã. 
PHP.2.13	Mãga oodai, Tachi Akꞌõre parã ome bapari perã. Iruata parã kꞌaripaitꞌee oo kꞌinia pꞌanadamerã mãikꞌaapa oodamerã Cristopa oopi bɨkꞌa. Mãgá kꞌaripaitꞌee, tꞌãripa tachi ijãapataarã kꞌaripa kꞌinia bapari perã.
PHP.2.14	Mamĩda mãga oo pꞌanɨ misa, nejõmaata óotɨ aupedeeda–ee mãikꞌaapa pedee kꞌachia pedeeda–ee Tachi Akꞌõre ãpɨte maa–e pɨrã awaraarã ãpɨte. 
PHP.2.15	Mãga ooruta pɨrã, tꞌãri pia mãikꞌaapa kꞌachia wẽe pꞌanadaitꞌee, Tachi Akꞌõre warrarã pꞌanadaipia bɨkꞌa. Mãgá pꞌanapataadai ɨ̃rapema kꞌachia beerã tꞌãide pꞌanɨ mĩda. Mãgɨɨrã chĩara kꞌũrayaa; tꞌãri kꞌachia–idaa pꞌanapata. Jõdee parã pia pꞌanapata Akꞌõrepa kꞌinia bɨkꞌa. Lucero ɨ̃daa pɨkꞌa pꞌanɨ na pꞌekꞌau eujã pꞌãriu pɨkꞌa nɨ̃bɨde. 
PHP.2.16	Mãga pꞌanɨ parãpa awaraarãmaa jarapata perã Tachi Akꞌõrepa eperãarã kꞌaripaitꞌee ɨtꞌaa wãdamerã ãchia Cristode ijãadakꞌãri. Mãga pꞌanapata perã Cristo cheru ewate parã kꞌaurepa mɨa o–ĩa jarai wãara na mimia ichi kꞌinia oo–e paji.
PHP.2.17	Nãgaweda mɨ o–ĩa bɨ parã ome, Cristode ijãapata perã. Maperãpɨ parãpa ne–inaa pia oomaa pꞌanɨ Tachi Akꞌõre–itꞌee. Mapa ijãadakꞌaa beerãpa mɨ peeruta pɨjida mɨa jarateeda kꞌaurepa parãmaa mãikꞌaapa awaraarãmaa, mãgá ichita o–ĩa baitꞌee. 
PHP.2.18	Parã jida o–ĩa pꞌanadaipia bɨ mɨ ome.
PHP.2.19	Mamĩda mɨa ijãa bɨ Tachi Waibɨa Jesupa mɨ kꞌaripaitꞌee taarã–ee Timoteo pëimerã parã akꞌɨde. Mãgá irua mɨ o–ĩapii ichiaba, nepɨrɨ chekꞌãri parãpa oopata mãikꞌaapa pꞌanapata. 
PHP.2.20	Nama awaraa eperã irukꞌa wẽ–e pëiitꞌee. Iru mɨ ome tꞌãri aukꞌa bapari. Aukꞌa parã kꞌinia iru bapari mãikꞌaapa ne–inaa jõmaade parã kꞌaripa kꞌinia bapari. 
PHP.2.21	Apemaarãpa jɨrɨmaa pꞌanɨ oodaitꞌee ne–inaa ãchia oo kꞌinia pꞌanɨ, oodai kꞌãyaara Jesucristopa oopi kꞌinia bɨkꞌa. 
PHP.2.22	Mamĩda mãga–e Timoteo ome. Parãpa pia kꞌawa pꞌanɨ irua oo kꞌinia bapari Cristopa oopi bɨkꞌa, mãga unupata perã. Warra chokꞌekꞌee baparikꞌa chi akꞌõre ome, mãgá bɨ Timoteo mɨ ome. Taipa aukꞌa jɨrɨpata jarateedaitꞌee Cristopa ooda eperãarã kꞌaripaitꞌee. 
PHP.2.23	Mãpai mɨa kꞌawaa atakꞌãri mɨ jɨ̃apataarãpa kꞌĩsia iru pꞌanɨ oodaitꞌee mɨ ome, aramata Timoteo pëiitꞌee parãmaa. 
PHP.2.24	Mamĩda mɨa atꞌãri ijãa bɨ Tachi Waibɨapa mɨ kꞌaripaitꞌee ichiaba taarã–ee wãmerã.
PHP.2.25	Mãgá nɨmaa bɨ misa, mɨa kꞌĩsia iru bɨ tachi ɨ̃pema Epafrodito pëiitꞌee parãmaa. Kꞌĩsia bɨ iru wãipia bɨ parã akꞌɨde. Iru mɨ ome aukꞌa mimiapari Cristo–itꞌee mãikꞌaapa soldao chooparikꞌa chõo nɨ̃bɨde, mãga pɨkꞌa iru mɨ ome choopari, ijãadakꞌaa beerãpa tai ɨmɨatee jõnɨde Cristo kꞌaurepa. Wãara parãpa iru namaa pëijida mɨ kꞌaripamerã. 
PHP.2.26	Mamĩda iru parãmaa audú wã kꞌinia nɨ̃beeji mãikꞌaapa kꞌĩsia pꞌua nɨ̃beeji, ũrikꞌãri parãpa iru kꞌayaa bada kꞌawaadapꞌedaa. 
PHP.2.27	Wãara iru perá jai–idaaji mãgɨ́ kꞌayaapa. Mamĩda Tachi Akꞌõrepa iru chupɨria kꞌawaapꞌeda, jɨpa beeji. Akꞌõrepa mãga ookꞌãri, mɨ jida ichiaba chupɨria kꞌawaaji, mɨ waapɨara chupɨria nɨ̃beepiamaapa. 
PHP.2.28	Ɨ̃rá Epafrodito mãgá jɨpa beeji perã, mɨa parãmaa isapai pëiitꞌee, parã waya o–ĩa pꞌaneedamerã iru unudakꞌãri. Mãgá mɨ jida makꞌɨara waa kꞌĩsia nɨ̃ba–e paitꞌee ma kꞌaurepa. 
PHP.2.29	Iru o–ĩa auteebáitɨ Cristodeerãpa ãchi ɨ̃pemaarã auteebaidaipia bɨkꞌa. Iru mãikꞌaapa iru jĩakꞌaarã pia akꞌɨ pꞌanátɨ. 
PHP.2.30	Iru perá piuji Cristo mimia oo kꞌiniapa nama mɨ ome. Kꞌayaadachi oomaa bada perã parãpa pꞌoyaa ooda–e pꞌanadapꞌedaa mɨ kꞌaripadaitꞌee. Parã pari iru mãgá chupɨriadaida perã, parãpa iru pia akꞌɨ pꞌanadaipia bɨ.
PHP.3.1	Mãpai ɨ̃pemaarã, tꞌãri o–ĩa pꞌanapatáatɨ, Tachi Waibɨa parã ome bapari perã. Ɨ̃rá mɨa parãmaa waya ũraaitꞌee naaweda ũraadakꞌa. Sẽ–ee mãga ooi, parãpa waya ũridaipia pꞌanadairã. Nãgá ũraa bɨpa mɨa parã kꞌaripa kꞌinia bɨ apidaamaa kꞌũrapinaadamerã. 
PHP.3.2	Taukꞌa pꞌanapatáatɨ parã tꞌãide tꞌĩu kꞌinia pꞌanɨɨrã ome. Tauchaa bɨpipataarã ɨmɨkꞌĩraarã kꞌapꞌɨade jõmaarã tꞌãide nipapata, ijãapataarã kꞌapꞌɨa tꞌɨɨpi kꞌinia pꞌanadairã. Mãgɨ́ jarateepataarã kꞌachia pꞌanɨ, mimia kꞌachia oomaa pꞌanadairã. 
PHP.3.3	Tachia, jõdee, ne–inaa piara iru pꞌanɨ tauchaa iru pꞌanadai kꞌãyaara tachi kꞌapꞌɨade, Tachi Akꞌõre Jaure bapari perã tachi tꞌãride. Iru kꞌapꞌɨa pari ɨtꞌaa tꞌɨ̃pata Tachi Akꞌõremaa mãikꞌaapa tꞌãri o–ĩa pꞌanapata Jesucristodeerã perã. Kꞌawa pꞌanɨ Tachi Akꞌõrepa tachi piara akꞌɨ–e paitꞌee tauchaa bɨpiruta pɨrã tachi kꞌapꞌɨade. Mapa jɨrɨpata oodaitꞌee irua oopi bɨkꞌa, jɨrɨdai kꞌãyaara ne–inaa eperãarãpa jɨrɨpata pia pꞌanadaitꞌee iru kꞌĩrapite.
PHP.3.4	Mãɨrãkꞌa mɨ audua bai, mɨ kꞌapꞌɨade tauchaa iru bairã mãikꞌaapa oopari perã Moisepa pꞌãdade jara bɨkꞌa. Apidaapa kꞌĩsia bɨ pɨrã ichiata ma ne–inaa unu iru bɨ, mɨa audupɨara mãga kꞌĩsiai. 
PHP.3.5	Mɨ tꞌopꞌeda, kꞌãima ocho parumaa judiorãpa mɨchi kꞌapꞌɨade tauchaa bɨjida. Mɨ Israel pidaarã pꞌuurudepema; Benjamín ëreerãdeepa uchiada. Mɨ akꞌõreerãkꞌa mãikꞌaapa ãchi ëreerã naa pꞌanadapꞌedaarãkꞌa mɨ hebreo pedee pedeepari. Tachi Akꞌõrepa Moisemaa Ũraa pꞌãpida pia kꞌawa bɨ mãikꞌaapa judiorãpa ijãapata pia kꞌawa bɨ, mɨ fariseo pada perã. 
PHP.3.6	Maapai ne–inaa jõma aukꞌa ooji ma ũraa pꞌãdade jara bɨkꞌa. Mãga ooji pꞌekꞌau kꞌachia wẽe ba kꞌinia bada perã Tachi Akꞌõre kꞌĩrapite. Mãgá audú ijãa bada perã tai judiorãpa ijãapatade, mɨa Cristode ijãapataarã jɨrɨji miapiitꞌee. 
PHP.3.7	Mamĩda ma jõma jɨrɨ bada Tachi Akꞌõrepa mɨ piara akꞌɨmerã, ɨ̃rá mɨa maarepida pꞌua–e bɨ, Cristo ome bapari perã. 
PHP.3.8	Ma ne–inaa aupai mɨa pꞌua–e bɨ. Ɨ̃rá jõmaweda mɨa ooda tꞌãri pia beeitꞌee Tachi Akꞌõre kꞌĩrapite nejarrakꞌa bɨ mɨ–itꞌee, ne–inaa piara apida wẽ–e perã Mɨchi Waibɨa Jesucristo kꞌawai kꞌãyaara 
PHP.3.9	mãikꞌaapa araa bai kꞌãyaara iru ome. Mapa waa jɨrɨ–e bɨ pꞌekꞌau kꞌachia wẽe paitꞌee Moisepa pꞌãdade jara bɨkꞌa oo bɨpa. Ma kꞌãyaara kꞌawa bɨ Cristode ijãa bɨpapai mɨ pꞌekꞌau kꞌachia wẽe bapari Tachi Akꞌõre kꞌĩrapite. Pia jaraitꞌeera, Tachi Akꞌõrépata mɨ pꞌekꞌau kꞌachia wẽe bapipari, mɨa Cristode ijãapari perã. 
PHP.3.10	Tachi Akꞌõrepa mɨ mãgá bapii, Cristopa pꞌekꞌau kꞌachia jõmaweda pꞌoyaada perã, Akꞌõre juapa chokꞌai pꞌirabaikꞌãri. Maperã Cristo pipɨara kꞌawa kꞌinia bɨ. Mɨa ne–inaa jõmaweda oo kꞌinia bɨ irua oopi bɨkꞌa, ma kꞌaurepa mɨ jɨrɨruta pɨjida miapidaitꞌee, maa–e pɨrã mɨ piuru pɨjida irukꞌa. 
PHP.3.11	Ma jõma oo kꞌinia bɨ irukꞌa chokꞌai bapariitꞌee pꞌirabaipꞌeda.
PHP.3.12	Wãara, waide mɨa ne–inaa jõmaweda oo–e Cristopa oopi bɨkꞌa. Mamĩda mɨa jɨrɨ bɨ mãga ooitꞌee, ma–itꞌee Jesucristopa mɨ jɨrɨtꞌerada perã. 
PHP.3.13	Ɨ̃pemaarã, mɨa mɨchi bapata kꞌirãpakꞌãri, kꞌawa bɨ mɨ waide mãga ba–e. Mamĩda nãga oomaa bɨ. Eperã ãpɨtee akꞌɨ–e bɨkꞌa pꞌira wãkꞌãri ne–inaa jitaitꞌee, mãga pɨkꞌa mɨa waa kꞌĩsia–e mɨa naaweda oopatade. 
PHP.3.14	Jĩpꞌa jɨrɨ bɨ iru kꞌawaitꞌee irukꞌa parumaa, chokꞌai pꞌirabaidakꞌãri. Ma–itꞌee Tachi Akꞌõrepa mɨ jɨrɨji, ɨtꞌaa wãmerã Jesucristo kꞌaurepa.
PHP.3.15	Tachi jõma Cristo pia kꞌawa pꞌanɨɨrãpa aukꞌa kꞌĩsiadaipia bɨ etꞌewa jara aupadakꞌa. Parãpa mãgɨ́ kꞌĩsia awara kꞌĩsia pꞌanɨ pɨrã, Tachi Akꞌõrepa kꞌawapiitꞌee parãmaa. 
PHP.3.16	Mamĩda, mɨa jarada waide pia kꞌawada–e pꞌanɨ mĩda, pꞌanapatáatɨ Tachi Akꞌõrepa naaweda kꞌawapidakꞌa parãmaa.
PHP.3.17	Ɨ̃pemaarã, ne–inaa jõma oopatáatɨ mɨa ooparikꞌa. Pia akꞌɨ́tɨ ijãapataarã tai jĩakꞌa pꞌanapata mãikꞌaapa aukꞌa pꞌanapatáatɨ. 
PHP.3.18	Mɨa mãga jara bɨ parã tꞌãide nipapataarã chokꞌara mãgá pꞌanadakꞌaa perã. Atꞌapai mɨa jaradoo mãɨrãpa ne–inaa kꞌachia oopata. Ɨ̃rá taubade waya aukꞌa jaraitꞌee mãɨrã pꞌanadakꞌaa Cristopa kꞌinia bɨkꞌa. Oo amaa kꞌiniadakꞌaa ãchia pꞌekꞌau kꞌachia oopata, Cristo kurusode piuji mĩda ãchi pꞌekꞌau wẽpapiitꞌee. Mãga pꞌanapata perã, Cristo kꞌĩra unuamaa iru pꞌanɨɨrã́kꞌata pꞌanɨ. 
PHP.3.19	Mãɨrã atuadaitꞌee. Ãchi kꞌapꞌɨa ãchi akꞌõre waibɨakꞌa iru pꞌanɨ. Mɨa mãga jara bɨ oopata perã ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa. Mãga oopata kꞌĩra nejasia wẽe. Jĩpꞌa kꞌĩsia pꞌanapata na pꞌekꞌau eujãdepema netꞌaade. 
PHP.3.20	Jõdee tachi ɨtꞌaripema pꞌuuru pidaarã, ɨtꞌaripema netꞌaade kꞌĩsia pꞌanapata perã. Nɨmaa pꞌanɨ Tachi O Kꞌachiadeepa Kꞌaripa Atapari ɨtꞌariipa chemerã. Mãgɨ́ Tachi Waibɨa Jesucristo. 
PHP.3.21	Ichi chekꞌãripɨ, tachi chupɨria nɨ̃bɨ kꞌapꞌɨa ichi ɨtꞌaripema kꞌapꞌɨa jĩakꞌa papiitꞌee; kꞌapꞌɨa kꞌĩra wãree. Ichi jõmaarã kꞌãyaara waibɨara bairã, mãga ooi. Ma awara ne–inaa jõmaweda ichi jua ekꞌari papii.
PHP.4.1	Ɨ̃pemaarã, mɨa parã kꞌinia iru bɨ. Mapa parã audú unu kꞌinia bɨ. Jõmaarãmaa mɨa o–ĩa jara kꞌinia bɨ parãpa wãara Cristode ijãapata. Ɨ̃pemaarã kꞌiniarã, mɨa oomaa bɨkꞌa chóotɨ parãpa Tachi Waibɨade ijãa pꞌanɨde.
PHP.4.2	Ɨ̃rá mɨa enenee nɨ̃bɨ nãgɨ́ wẽraarã, Evodia Síntique ome, tꞌãri aukꞌa pꞌanapataadamerã Cristodeerã pꞌanapataadaipia bɨkꞌa. 
PHP.4.3	Ichiaba pɨmaa, mɨchi kꞌõpꞌãyo kꞌiniara, chupɨria iidi bɨ mãgɨ́ wẽraarã kꞌaripamerã. Pɨ mɨ ome aukꞌa wãara mimiapari Cristo–itꞌee. Mapa mɨa kꞌawa bɨ pɨa ãra kꞌaripaitꞌee. Mɨkꞌa ãchia jɨrɨjida jarateedaitꞌee Tachi Akꞌõrepa jara pëida Jesucristode. Ichiaba mãgá oojida Clemente mãikꞌaapa awaraa mimiapataarã Cristo–itꞌee. Tachi Akꞌõrepa mãgɨɨrã tꞌɨ̃ pꞌã iru bɨ ɨtꞌari, Cristopa chokꞌai pꞌanapidaarã tꞌɨ̃ pꞌã jẽra bɨ librode.
PHP.4.4	O–ĩa pꞌanapatáatɨ parã Tachi Waibɨadeerã perã. Waya aukꞌa jaraitꞌee; o–ĩa pꞌanapatáatɨ. 
PHP.4.5	Tꞌãri pia pꞌanapatáatɨ jõmaarã ome. Mãga pꞌanapataadaipia bɨ, iru taarã–e perã cheitꞌee.
PHP.4.6	Makꞌɨara kꞌĩsianáatɨ. Ma kꞌãyaara ne–inaa jõma pꞌasarutade ɨtꞌaa tꞌɨ̃patáatɨ Tachi Akꞌõremaa. Mãgá ɨtꞌaa tꞌɨ̃ bɨde gracias jarátɨ irumaa mãikꞌaapa iidítɨ irua parã kꞌaripamerã. 
PHP.4.7	Mãga ooruta pɨrã, Tachi Akꞌõrepa parã kꞌãiwee pꞌanapiitꞌee. Tachi kꞌĩradoopa pia kꞌawada–e pai mĩda, irua mãgá ooi Tachi Akꞌõre perã. Iruata parã kꞌĩsia mãikꞌaapa tꞌãri jɨ̃apari Jesucristo kꞌapꞌɨa pari. Mãgá audú kꞌĩsia jõnada–e paitꞌee.
PHP.4.8	Ɨ̃pemaarã, atꞌãri falta bɨ na ũraa jaraitꞌee. Kꞌĩsiapatáatɨ nãgɨ́ ne–inaade: wãara pedeede; awaraarãde pedee pia jararutade; ne–inaa Tachi Akꞌõrepa tachimaa oopi kꞌinia bɨde; ne–inaa pꞌekꞌau kꞌachia wẽe bɨde; ne–inaa tachia kꞌinia iru pꞌanɨde; ne–inaa pia jõmaade; mãgee ne–inaade. Pia jaraitꞌeera, kꞌĩsiadaipia bɨ ne–inaa piadepai; ne–inaa jõmaarãpa pia akꞌɨpata.
PHP.4.9	Parãpa ma ũraa ijãajida mãikꞌaapa awaraa jarateeda chokꞌara ũrijida mɨchi itꞌaideepa. Mɨ parã tꞌãide nipai naaweda, awaraarãpa mɨ bapata parãmaa nepɨrɨpachida. Ma awara pãchi taupa unujida mɨa oopata jãma nipakꞌãri. Mapa oo wãkꞌãtɨ wã́tɨ mɨa ooparikꞌa mãikꞌaapa pꞌanapatáatɨ mɨ baparikꞌa. Mãga ooruta pɨrã, Tachi Akꞌõre parã ome baitꞌee mãikꞌaapa parã kꞌãiwee pꞌanapiitꞌee.
PHP.4.10	Tachi Akꞌõrepa mɨ tꞌãri o–ĩapi bɨ parãpa waya mɨ kꞌaripa pꞌaneedapꞌedaa perã. Gracias jara bɨ irumaa parãpa kꞌĩsia pꞌaneedapꞌedaa perã mɨ waya kꞌaripadaitꞌee. Mɨa jara kꞌinia–e parãpa mɨ kꞌĩra atua iru pꞌanajida. Kꞌawa bɨ mɨ pꞌoyaa kꞌaripada–e pꞌanajida. 
PHP.4.11	Ichiaba jara kꞌinia–e parãpa mɨmaa ne–inaa teedaipia bɨ, mɨa ne–inaa falta bairã. Ne–inaa faltakꞌãri, mɨa kꞌĩsia–e, kꞌawaa wãru perã tꞌãri o–ĩa baitꞌee mɨchia ne–inaa iru bɨ omepai. Ma awara mãgá bai ne–inaa jõma mɨmaa pꞌasarude. 
PHP.4.12	Kꞌawaa wãji mãgá tꞌãri o–ĩa baitꞌee chupɨria nɨ̃bɨde mãikꞌaapa netꞌaara iru bɨde. Jõma mɨmaa pꞌasada kꞌaurepa mɨa nãga kꞌawaa wãji. Mɨ aukꞌa tꞌãri o–ĩa bapari bi jãwaa bakꞌãri chikꞌo paraa perã mãikꞌaapa jarra ookꞌãri chikꞌo wẽ–e perã. Mãgá ichiaba mɨ aukꞌa tꞌãri o–ĩa bapari, netꞌaara bakꞌãri mãikꞌaapa netꞌaa wẽe bakꞌãri. 
PHP.4.13	Mɨa ne–inaa jõma ooi Cristo kꞌapꞌɨa pari, irua mɨ kꞌaripapari perã. 
PHP.4.14	Mãgá choo bɨ mĩda, parãpa piata oojida mɨ chupɨria kꞌawaadakꞌãri mɨ chupɨria nɨ̃bɨde.
PHP.4.15	Parã Filipodepema ijãapataarãpa nãga pia kꞌawa pꞌanɨ. Mɨa parã kꞌaripaji parã tꞌãide jaratee nipakꞌãri Cristopa ooda eperãarã kꞌaripaitꞌee. Mãgá kꞌaripapꞌeda, parã eujã, Macedoniadeepa uchiakꞌãri, parã́pata jõdee mɨ kꞌaripajida. Parãpapai mãga oojida, ewaa ijãa pꞌaneedapꞌedaarã paji mĩda. Awaraa pꞌuurudepema ijãapataarãpa Tachi Akꞌõre Ũraa aukꞌa kꞌawaajida mɨa jarateeda kꞌaurepa. Mamĩda mɨmaa primisia tee pëida–e paji, parãpa oodapꞌedaakꞌa. 
PHP.4.16	Mɨ Tesalónica pꞌuurude bakꞌãri pida, atꞌapai parãpa mɨmaa tee pëijida ne–inaa falta bada. 
PHP.4.17	Mãga jara–e bɨ kꞌinia bairã parãpa mɨmaa primisia tee pëipataadamerã. Jĩpꞌa kꞌinia bɨ Tachi Akꞌõrepa parãmaa waapɨara teemerã ne–inaa ichia kꞌĩsiade iru bɨ teeitꞌee Cristodeerãmaa; chi awaraarã kꞌaripadapꞌedaarãmaa. 
PHP.4.18	Wãara, parãpa primisia tee pëidapꞌedaa kꞌaurepa Epafrodito ome, ɨ̃rá mɨa audú iru bɨ mɨa falta bada kꞌãyaara. Ma primisia tee pëidakꞌãri mɨmaa, Tachi Akꞌõremaa tee pɨkꞌa pꞌanajida. Ne–inaa tꞌũa baparíkꞌata bɨ, eperãarãpa paapatapꞌedaa iru–itꞌee. Mãgɨ́ ɨ̃kꞌãri, o–ĩa baji ãra ome. Mãga pɨkꞌa parãpa primisia teedakꞌãri mɨmaa, iru aukꞌa o–ĩa bapari parã ome. 
PHP.4.19	Parãpa mãga oopata perã, mɨ Akꞌõre Waibɨapa parãmaa ne–inaa falta pꞌanɨ jõmaweda teeitꞌeepɨ, ichia ne–inaa kꞌĩra wãree iru bɨdepema. Mãgɨ́ ne–inaa teeitꞌee Jesucristo kꞌapꞌɨa pari. 
PHP.4.20	¡Tachi Akꞌõre ichita jõmaarã kꞌãyaara waibɨara baitꞌee! ¡Amén!
PHP.4.21	Mɨa salude tee pëiru jõma Jesucristo kꞌapꞌɨa Tachi Akꞌõrede ijãapataarãmaa. Tachi ɨ̃pemaarã nama mɨ ome pꞌanɨɨrãpa parãmaa aukꞌa salude tee pëiruta. 
PHP.4.22	Na pꞌuurudepema César palaciode mimiapataarãpa apemaarã ijãapataarã ome ichiaba parãmaa salude pëiruta.
PHP.4.23	Mɨa ɨtꞌaa iidi bɨ Tachi Waibɨa Jesucristomaa irua parã pia akꞌɨ bapariimerã.
PHP.4.23	Mãgapai paji.
COL.1.1+COL.1.2	Mɨ, Pablopa na kꞌartꞌa pꞌã pëiru Tachi Akꞌõredeerãmaa, Colosas pꞌuurude pꞌanɨ. Tachi Akꞌõrepa kꞌinia bada perã, mɨ jɨrɨtꞌeraji Jesucristopa pëimerã ichi ũraa jarateede. Na kꞌartꞌade tachi ɨ̃pema Cristo kꞌaurepa Timoteopa ichiaba salude pëiru parãmaa.
COL.1.1+COL.1.2	Ɨ̃pemaarã Cristo kꞌaurepa, taipa kꞌawa pꞌanɨ parãpa wãara ijãapata Cristode. Mapa ɨtꞌaa iidipata Tachi Akꞌõrepa parã pia akꞌɨ bapariimerã. Mãgá kꞌãiwee pꞌanapataadaitꞌee.
COL.1.3	Tachi Akꞌõre Tachi Waibɨa Jesucristo Akꞌõre. Irumaa ɨtꞌaa tꞌɨ̃dakꞌãri parã pari, taipa ichita gracias jarapata, 
COL.1.4	ũripata perã parãpa wãara Jesucristode ijãapata mãikꞌaapa jõma Akꞌõredeerã kꞌinia iru pꞌanapata. 
COL.1.5	Parã mãga pꞌanapata ijãapata perã ɨtꞌaa wãdaitꞌee mãikꞌaapa iru pꞌanadaitꞌee ne–inaa jõma Tachi Akꞌõrepa kꞌĩsia iru bɨ teeitꞌee ichideerãmaa. Cristopa jɨrɨtꞌeradaarãpa irua wãarata jara pëida naa jarateedakꞌãriipa parãmaa, mãga ijãapata. 
COL.1.6	Ma jarateedakꞌa parãmaa atꞌãri jarateemaa pꞌanɨ to bee chaa. Mapa eperãarã chokꞌaraara ichiaba ijãa pꞌanɨ parã ijãa pꞌanadapꞌedaakꞌa naa ijãadakꞌãri. Maapai parãpa kꞌawaajida wãara Tachi Akꞌõre jõmaarã kꞌãyaara tꞌãri piara bapari. 
COL.1.7	Tachi ɨ̃pema kꞌinia Epafrapa mãga jarateeji parãmaa. Tai pari irua oopachi Cristopa oopi bɨkꞌa parã tꞌãide. 
COL.1.8	Taimaa nepɨrɨji sãga parãpa mɨ mãikꞌaapa awaraa ijãapataarã kꞌinia iru pꞌanɨ, Tachi Akꞌõre Jaurepa oopi bɨkꞌa.
COL.1.9	Maperã taipa mãga ũridapꞌedaadeepa ɨtꞌaa tꞌɨ̃pata parã pari. Mãga oomaa pꞌanɨde iidipata Tachi Akꞌõrepa parãmaa kꞌawaapimerã jõma ichia oo kꞌinia bɨ parã kꞌapꞌɨa pari. Ichiaba iidi pꞌanɨ Akꞌõrepa ichi Jaure kꞌapꞌɨa pari nejõmaade kꞌĩsia kꞌawaa papimerã. 
COL.1.10	Taipa mãga iidipata kꞌinia pꞌanadairã parã pꞌanapataadamerã Tachi Waibɨadeerãkꞌa, ne–inaa jõma oomaa pꞌanɨ irua kꞌinia bɨkꞌa. Mãga pꞌanadakꞌãri, ne–inaa pia kꞌĩra tꞌãdoo oodaitꞌee mãikꞌaapa Tachi Akꞌõre pipɨara kꞌawaadaitꞌee. 
COL.1.11	Mamĩda mãga ooda–e pai irua kꞌaripa–e bɨ pɨrã. Iru jõmaarã kꞌãyaara waibɨara bapari. Mapa ichiaba iidipata irua parã kꞌaripamerã. Mãgá tꞌãri o–ĩa choodai, nepɨrade baairuta pɨjida. 
COL.1.12	Maperã gracias jaradaipia bɨ irumaa. Iruata parã jɨrɨtꞌeraji jõma iru pꞌanadamerã irua kꞌĩsia iru bɨ teeitꞌee ichideerãmaa, ɨtꞌari iru ɨ̃daade tꞌĩudakꞌãri. 
COL.1.13	Ma awara, iruata tachi uchiapiji na pꞌekꞌau eujãdepema pꞌãriu pɨkꞌa bɨdeepa mãikꞌaapa bɨji ɨtꞌaripema ɨ̃daa pɨkꞌa bɨde, ichi Warra kꞌinia iru bɨ jua ekꞌari. 
COL.1.14	Ichi Warra piuda kꞌaurepata tachi o kꞌachiadeepa kꞌaripa ataji atuanaadamerã mãikꞌaapa tachia pꞌekꞌau kꞌachia oopata wẽpapiji.
COL.1.15	Eperãarãpa Tachi Akꞌõre pꞌoyaa unudakꞌaa. Mamĩda irua unupiji ichi Warra kꞌapꞌɨade. Cristo Tachi Akꞌõre kꞌĩrakꞌa bɨ. Jõmaarã kꞌãyaara waibɨara bɨ, ne–inaa jõma ooda perã. 
COL.1.16	Iru kꞌapꞌɨa pari Tachi Akꞌõrepa ooji ne–inaa jõmaweda ɨtꞌari nɨ̃bɨ, mãgɨ́ unudakꞌaa mĩda. Ooji jõmaweda angeleerã poro waibɨarã, netuaraarã poro waibɨarã paara, ma jõmaweda tachi kꞌãyaara waibɨara bee. Ichiaba ooji ne–inaa jõmaweda na pꞌekꞌau eujãde nɨ̃bɨ tachia unupata. Tachi Akꞌõrepa ma jõma ooji Cristo kꞌapꞌɨa pari, iru–itꞌee nɨ̃bamerã. 
COL.1.17	Cristo ichita bapari. Bapachi ne–inaa jõma ooi naaweda. Iru kꞌaurepata ne–inaa jõma nɨ̃bɨ. 
COL.1.18	Iru jõmaarã ijãapataarã poro waibɨa. Ma ijãapataarã iru kꞌapꞌɨa apai bɨkꞌa pꞌanɨ. Jõdee iru ma kꞌapꞌɨa porokꞌa. Iru kꞌaurepata ijãapataarã paraa. Jõmaarã ijãapataarã naa iru piupꞌeda chokꞌai pꞌirabaiji, jõmaarã kꞌãyaara waibɨara baitꞌee. 
COL.1.19	Cristo mãga bɨ Tachi Akꞌõre ba kꞌinia bada perã ichi kꞌapꞌɨade. 
COL.1.20	Ichi Warra kꞌapꞌɨa pari Tachi Akꞌõrepa ne–inaa jõma kꞌãiwee bapi kꞌinia baji ichi jua ekꞌari. Eperãarãpa pꞌekꞌau kꞌachia oopata kꞌaurepa Tachi Akꞌõrepa waa pꞌoyaa pia akꞌɨ–e paji ichia ooda; na pꞌekꞌau eujãdepema ne–inaa, ɨtꞌaripema ne–inaa paara. Mamĩda kurusode ichi Warra waa batꞌakꞌãri, ma piuda kꞌaurepa ɨ̃rá ma ne–inaa jõma waya pia akꞌɨpari. Ma awara ichi tꞌãri aukꞌa bɨpari eperãarã ome Cristode ijãadakꞌãri.
COL.1.21	¡Kꞌĩsíatɨ nãgɨde! Parã ijãadai naaweda, tꞌɨmɨ́ pɨkꞌa pꞌanapachida Tachi Akꞌõre ikꞌaawaapa. Tachi Akꞌõre kꞌĩra unuamaa iru pꞌanapachida. Tꞌãri kꞌachia pꞌanapachida parãpa pꞌekꞌau kꞌachia oopata kꞌaurepa. 
COL.1.22	Mamĩda ɨ̃rá Cristo chupɨria piuda kꞌaurepa parã pari, tꞌãri aukꞌa pꞌanapata Tachi Akꞌõre ome. Irua parã mãgá tꞌãri aukꞌa bɨji Akꞌõre ome pꞌekꞌau kꞌachia wẽe, maarepida ɨmɨateeda wẽe pꞌanadamerã Akꞌõre kꞌĩrapite, iru waya chekꞌãri. 
COL.1.23	Wãara mãga pꞌanadaitꞌee, ijãa wãruta pɨrã Tachi Akꞌõrepa wãarata jara pëida eperãarãmaa. Ma jara pëida naa ijãadakꞌãri, kꞌawaajida parã piudakꞌãri, wãara ɨtꞌaa wãdaitꞌee. Mãga ijãapatáatɨ. Chokꞌaraarãpa ũrimaa pꞌanɨ ma ũraa Tachi Akꞌõrepa jara pëida. Ma ũraata mɨ, Pablopa jarateepari, Cristopa mɨ pëidakꞌãriipa jarateemerã.
COL.1.24	Ɨ̃rá mɨ chupɨria nɨ̃bɨ mĩda, o–ĩa bɨ kꞌawa bairã mɨ nãga bɨ parã kꞌaripa kꞌiniapa. Kꞌawa bɨ mɨ, awaraa ijãapataarã ome waapɨara chupɨria jõnadaitꞌee Cristo kꞌaurepa, iru kꞌapꞌɨa, chi irude ijãapataarã, kꞌaripa pꞌanɨ misa. 
COL.1.25	Tachi Akꞌõrepa mɨ na mimiade bɨji, parã Cristode ijãapataarã kꞌaripamerã. Mapa jarateepari jõma Tachi Akꞌõrepa wãarata jara pëida Cristode. 
COL.1.26	Tachi Akꞌõrepa ma jara pëida kꞌawapi–e paji naawedapemaarãmaa. Mamĩda irua kꞌinia bairã, ɨ̃rapema ijãapataarãmaa kꞌawapiji. 
COL.1.27	Kꞌawapi kꞌinia baji ichia ne–inaa pi–ia kꞌĩsia iru bada parã judio–eerã–itꞌee. Kꞌĩsia iru baji Cristo parã tꞌãride bapiitꞌee. Iru wãara jãma bapari perã, parãpa kꞌawa pꞌanɨ na ewari iru kꞌĩra wãree wãara unudaitꞌee.
COL.1.28	Maperã irua oodata mãikꞌaapa jaradata jarateepata jõmaarãmaa. Ũraapata eperãarã kꞌĩra tꞌãdoo, ãchia pꞌekꞌau kꞌachia oopata oo amaadamerã. Ma awara iididapꞌeda Tachi Akꞌõrepa taimaa kꞌĩsia kꞌawaapimerã, jarateepata Cristode ijãadamerã mãikꞌaapa oodamerã irua oopi bɨkꞌa. Taipa mãga oopata ãchi ijãadakꞌãri, araa pꞌanadamerã Cristo ome mãikꞌaapa pꞌekꞌau kꞌachia wẽe pꞌanadamerã. Mãgá Tachi Akꞌõre kꞌĩrapite panadaitꞌee tai ome iru ewari waibɨa ewate. 
COL.1.29	Ma–itꞌeeta mɨ makꞌɨara sẽ–ee mimiapari. Jɨrɨpari jõmaarãpa ijãadamerã Tachi Akꞌõrepa wãarata jara pëida Cristode. Mãga ooi Cristo, chi jõmaarã kꞌãyaara waibɨara bɨpa, mɨ kꞌaripapari perã.
COL.2.1	Ma awara mɨa nãga kꞌawapi kꞌinia bɨ parãmaa. Mɨa ichiaba jɨrɨpari parã pipɨara ijãadamerã Cristode. Mɨa mãgá parã kꞌaripa kꞌinia bɨ. Ichiaba mãgá kꞌaripa kꞌinia bɨ Laodicea pꞌuurudepema ijãapataarã mãikꞌaapa jõma ijãapataarã, mɨ kꞌĩra waide kꞌawada–e pꞌanɨɨrã paara. 
COL.2.2	Kꞌinia bɨ parã jõmaweda tꞌãri o–ĩa Cristode ijãadamerã mãikꞌaapa tꞌãri a–ba, chikꞌinia pꞌanapataadamerã. Mãga pꞌanadakꞌãri, wãara kꞌawaa wãdaitꞌee jõmaweda Tachi Akꞌõrepa eperãarãmaa kꞌawapi kꞌinia bɨ Cristode. Naawedapemaarãmaa mãga kꞌawapi–e paji. Mamĩda ɨ̃rapemaarãmaa Cristo kꞌawapiji. 
COL.2.3	Iru kꞌãyaara ne–inaa pipɨara wẽ–e kꞌawadaitꞌee, iruta jõmaarã kꞌãyaara kꞌĩsia kꞌawaara bapari perã. Mapa irua aupaita kꞌĩsia kꞌawaapii parãmaa. 
COL.2.4	Mɨa mãga jara bɨ parãpa kꞌũrapinaadamerã apidaamaa, ne–inaa awara iwarraa jaratee pꞌanɨ mĩda. 
COL.2.5	Mɨ parã ome bɨ–e mĩda, mɨ kꞌĩsia parã ome bɨ. O–ĩa bɨ kꞌawa bairã parã kꞌĩra jĩpꞌa pꞌanapata mãikꞌaapa wãara Cristode ijãapata.
COL.2.6	Ijãadakꞌãriipa parãpa wãara ijãapata perã Jesucristo Tachi Waibɨa, tꞌãri a–ba pꞌanapatáatɨ iru ome. 
COL.2.7	Parãmaa jarateedapꞌedaakꞌa naa ijãadakꞌãri, waapɨara ijãapatáatɨ Cristode mãikꞌaapa kꞌawaa wãkꞌãtɨ wã́tɨ oodaitꞌee irua kꞌinia bɨkꞌa. Ma jarateedapꞌedaa kꞌĩra atuanáatɨ. Ma kꞌãyaara ichita gracias jarapatáatɨ Tachi Akꞌõremaa, irua mãgá Cristo kꞌawapida perã parãmaa.
COL.2.8	Kꞌĩrakꞌaupai ijãadai seewa jarateepataarãpa jara pꞌanɨ. Ãchia jarateeda–e Cristopa ooda mãikꞌaapa jarada. Ma kꞌãyaara ãchi kꞌĩsiadeepa seewa jarateepata, chonaarãweda kꞌĩsia kꞌawaa beerãda apatapꞌedaarãpa jarateedapꞌedaakꞌa. Mãɨrãpa jarateepachida eperãarã ne–inaa oo pꞌanɨpa Tachi Akꞌõre kꞌawadai.
COL.2.9	Mamĩda mãga–e. Cristo kꞌapꞌɨadeta Tachi Akꞌõre bapari. 
COL.2.10	Mapa nãgaweda parãpa Tachi Akꞌõre kꞌawa pꞌanɨ, araa pꞌanapata perã Cristo ome. ¡Iruta jõmaarã kꞌãyaara waibɨara bɨ! Na pꞌekꞌau eujãdepema poro waibɨarã, ɨtꞌaripema poro waibɨarã, netuaraarã poro waibɨarã paara iru jua ekꞌari pꞌanɨ. 
COL.2.11	Parã mãgá araa pꞌanapata perã Cristo ome, jaradai irua tauchaa pɨkꞌa bɨji parã tꞌãride. Mɨa jara kꞌinia–e tauchaa bɨji parã kꞌapꞌɨade eperãarãpa oopatakꞌa. Ma kꞌãyaara pipɨara ooji parã ome. Uchiapiji parã pꞌekꞌau kꞌachia ooyaa bɨ kꞌapꞌɨa jua ekꞌariipa, tꞌãripa oodamerã irua kꞌinia bɨkꞌa. 
COL.2.12	Ma awara parã araa pꞌanapata perã Cristo ome, jaradai Cristo kꞌapꞌɨa piuda ɨadakꞌãri, parã aukꞌa ɨa pɨkꞌajida. Ichiaba iru chokꞌai pꞌirabaikꞌãri, parã aukꞌa pꞌirabai pɨkꞌajida, ijãapata perã Tachi Akꞌõre, chi jõmaarã kꞌãyaara waibɨara bɨpa, Cristo pꞌirabaipiji. Akꞌɨpijida Cristo ome araa pꞌanapata poro choopidakꞌãri. 
COL.2.13	Ma awara parã araa pꞌanapata perã Cristo ome, jaradai Tachi Akꞌõrepa Cristo chokꞌai bapikꞌãri, parã aukꞌa chokꞌai pꞌanapiji. Cristode ijãadai naaweda, Tachi Akꞌõre–itꞌee parã piu pɨkꞌa pꞌanajida parãpa pꞌekꞌau kꞌachia oopata kꞌaurepa. Ichiaba piu pɨkꞌa pꞌanajida, Tachi Akꞌõre Ũraa kꞌawada–e pꞌanadapꞌedaa perã. ¡Mamĩda ɨ̃rá mãga pꞌanɨ–e! Tachi Akꞌõrepa tachi ijãapataarã chokꞌai pꞌanapikꞌãri Cristo ome, tachia pꞌekꞌau kꞌachia oopata jõmaweda wẽpapiji. 
COL.2.14	Ma pꞌekꞌau kꞌachia oopata kꞌaurepa tachi tewe paraa pɨkꞌa pꞌanapachida Tachi Akꞌõre ome. Ooda–e pꞌanapachida irua jaradakꞌa iru ũraa pꞌãdade. Mapa atuadaitꞌee paji. Mamĩda Tachi Akꞌõrepa tachi chokꞌai pꞌanapikꞌãri Cristo ome, ma tewe paraa pɨkꞌa bada jõpiji. Mãga ooji Cristo kurusode piukꞌãri tachi pari. 
COL.2.15	Ma awara ma tewekꞌa bɨ kurusode jõpikꞌãri Cristo ome, Tachi Akꞌõrepa ichiaba netuaraarã poro waibɨarã jõmaweda pꞌoyaaji mãikꞌaapa jõmaarã taide ãchi Cristo jua ekꞌari bɨji.
COL.2.16	Tachi Akꞌõrepa ma jõma ooda perã tachi kꞌaripaitꞌee, kꞌĩsianáatɨ awaraarãpa parã ãpɨte pedee kꞌachia jararuta pɨrã ne–inaa kꞌopata kꞌaurepa maa–e pɨrã topata kꞌaurepa. Ichiaba kꞌĩsianáatɨ mãga ooruta pɨrã, parãpa ɨada–e pꞌanadairã ewari, atane mãikꞌaapa año, ãrapa ma ɨ̃ipata ewate mãikꞌaapa fiesta ewate ɨapatakꞌa. 
COL.2.17	Mãgee fiesta ewate, ɨ̃ipata ewate, awaraa chonaarãwedapema ũraa ome Cristopa ooitꞌee bada tauchaa pɨkꞌa baji. Mamĩda ɨ̃rá Cristo bapari tachi ome. 
COL.2.18	Mapa kꞌĩsianáatɨ awaraarãpa jara pꞌanɨ mĩda parã atuadaitꞌee ɨtꞌaa tꞌɨ̃dakꞌaa perã angeleerãmaa ãchia oopatakꞌa. ¿Ãchia jara pꞌanɨ–ekꞌã tachia jĩpꞌa ɨtꞌaa tꞌɨ̃daikꞌaraa bɨ Tachi Akꞌõremaa, mãga ooruta pɨrã audua pꞌanɨda a pꞌanadairã? Angeleerãmaata ɨtꞌaa tꞌɨ̃daipia bɨda a pꞌanɨ, mãɨrãpa pedeedamerã Tachi Akꞌõremaa tachi pari. Ichiaba nepɨrɨ pꞌanɨ ãchia unupatada a pꞌanɨ; ne–inaa kꞌãimokꞌaraa pɨkꞌa bɨde. Mamĩda ijãanáatɨ ãchi audua pedee, ãchi kꞌĩsiadeepapai mãga jara pꞌanadairã. 
COL.2.19	Mãgee ne–inaade audú kꞌĩsiapata perã, kꞌĩsiadakꞌaa Cristopa ãchimaa oopi kꞌinia bɨde. Iruta tachi ijãapataarã poro waibɨa. Jõdee tachi iru kꞌapꞌɨa apai pɨkꞌa. Maperã oo kꞌawaa wãpataadaipia bɨ Tachi Akꞌõrepa kꞌinia bɨkꞌa.
COL.2.20	Parã Cristo ome araa pꞌanapata perã, iru piukꞌãri, parã jida piu pɨkꞌajida. Mãgá uchiajida eperãarãpa ne–inaa kꞌĩra tꞌãdoo oopipata jua ekꞌariipa. Mãga bɨta, parãpa ¿sãapꞌeda atꞌãri ma ne–inaa oo kꞌinia pꞌanɨma? 
COL.2.21	Eperãarãpa jarapata “Jãgɨ́ tꞌõbaináatɨ; jãgɨ́ kꞌonáatɨ; jãgɨ́ jitanáatɨ.” 
COL.2.22	Jõma “jãgɨ́” jarada taarã–ee iru bapꞌeda jõdaitꞌee, na pꞌekꞌau eujãdepema perã. Ichiaba jõma ma jarada tachia oonaadamerã jõitꞌee, jĩpꞌa eperãarãpa jarateepata perã. 
COL.2.23	Ũkꞌuruurãpa jaratee pꞌanɨ jĩpꞌa ɨtꞌaa tꞌɨ̃daikꞌaraa bɨ Tachi Akꞌõremaa, tachi audú kꞌachia pꞌanadairã. Ichiaba jaratee pꞌanɨ tachi kꞌapꞌɨa pia akꞌɨdaikꞌaraa bɨ, makꞌɨara pia–e bairã. Wãara eperãarã ũkꞌuruurãpa mãgee ne–inaa jaratee pꞌanɨ pia akꞌɨpata, pia pɨkꞌa ũripata perã. Mamĩda tachia jõma ooruta pɨjida mãɨrãpa jaratee pꞌanɨkꞌa, atꞌãri uchiada–e pai tachi pꞌekꞌau kꞌachia ooyaa bɨ kꞌapꞌɨa jua ekꞌariipa. Cristopapai tachi mãgɨdeepa uchiapii.
COL.3.1	Mɨa naaweda jaradakꞌa parã pꞌirabai pɨkꞌajida Cristo ome, iru chokꞌai pꞌirabaikꞌãri. Mãgá eperã chiwidi pɨkꞌa pꞌaneejida; pꞌekꞌau kꞌachia oo amaa pꞌanapataarãkꞌa. Mapa jɨrɨpatáatɨ ɨtꞌaripema ne–inaa, Cristo mama bapari perã. Tachi Akꞌõrepa Cristo ichi juaraare bɨji, tachi jõmaweda akꞌɨ bamerã. 
COL.3.2	Maperã ɨtꞌaripema ne–inaade kꞌĩsia pꞌanapatáatɨ, na pꞌekꞌau eujãdepema netꞌaadepai kꞌĩsiadai kꞌãyaara. 
COL.3.3	Cristo piukꞌãri, parã jida piu pɨkꞌajida. Ma awara Tachi Akꞌõrepa Cristo waya chokꞌai bapikꞌãri, parã aukꞌa chokꞌai pꞌanapiji, ichita pꞌanapataadamerã iru ome. 
COL.3.4	Maperã Cristo, chi ichita chokꞌai pꞌanapipari waya chekꞌãri, parã aukꞌa chedaitꞌee iru ome iru kꞌĩra wãree unupide jõmaarãmaa.
COL.3.5	Parã mãgá ichita chokꞌai pꞌanadairã Cristo chokꞌai bɨkꞌa, oo amáatɨ ne–inaa kꞌachia kꞌĩra tꞌãdoo parãpa oopatapꞌedaa irude ijãadai naaweda. Pꞌekꞌau oonáatɨ awaraarã ome. Awaraarã jɨrɨnáatɨ ãra ome kꞌachia oodaitꞌee. Kꞌĩsianáatɨ ne–inaa pãchia kꞌachia oo kꞌiniata oodaitꞌee. Pãchia netꞌaa iru pꞌanɨ omepai kꞌãiwee pꞌanapatáatɨ, waapɨara ata kꞌinia pꞌanada–ee. Chi netꞌaa kꞌiniayaa bɨpa netꞌaa kꞌiniara iru bɨ Tachi Akꞌõre kꞌinia iru bai kꞌãyaara. 
COL.3.6	Eperãarãpa mãgee ne–inaa kꞌachia oodakꞌãri, Tachi Akꞌõre kꞌĩraupipata. Mapa ewari cherude irua mãgee ne–inaa kꞌachia oopataarã miapiitꞌee. 
COL.3.7	Naaweda parãpa pida mãgee ne–inaa kꞌachia oopachida, oo kꞌiniadakꞌaa pada perã Tachi Akꞌõrepa oopi bɨkꞌa. 
COL.3.8	Mamĩda ɨ̃rá mãga pꞌanadaikꞌaraa bɨ. Mapa nãgee jõmaweda oo amáatɨ. Kꞌĩrau mãikꞌaapa tꞌãri kꞌachia pꞌananáatɨ. Kꞌĩsianáatɨ chĩara kꞌachia oodaitꞌee. Pedee kꞌachia pedeenáatɨ awaraarã ãpɨte mãikꞌaapa ikꞌachia pedeenáatɨ. 
COL.3.9	Seewa jaranáatɨ awaraa ijãapataarãmaa, parãpa mãgee ne–inaa kꞌachia oodaamaa pꞌanadapꞌedaa perã Cristode ijãadakꞌãri. Irude ijãadakꞌãri, oo amaajida ne–inaa jõmaweda pãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa. 
COL.3.10	Ma kꞌãyaara pꞌana kꞌinia pꞌaneejida eperãarã chiwidi pꞌanɨkꞌa, Tachi Akꞌõre, tachi oodapa parã ichi kꞌĩrakꞌa papimerã. Mãga pꞌanadai iru wãara kꞌawa wãdakꞌãri. 
COL.3.11	Tachi Akꞌõrepa mãga oopari jõmaarã Cristode ijãapataarã–itꞌee: judiorã–itꞌee, judio–eerã–itꞌee aukꞌa; chi kꞌapꞌɨade tauchaa iru beerã–itꞌee, chi tauchaa wẽe beerã–itꞌee; kꞌĩra tewaraarã–itꞌee mãikꞌaapa sĩpanaarã–itꞌee, esclavoorã–itꞌee, esclavo–eerã–itꞌee paara. Akꞌõrepa mãga oopari ma jõmaarã–itꞌee, Cristo bapari perã jõmaweda irude ijãapataarã ome. Iruata ma jõmaweda kꞌaripapari, jõmaarã kꞌãyaara waibɨara bapari perã.
COL.3.12	Tachi Akꞌõrepa parã mãgá jɨrɨtꞌeraji ichideerã papiitꞌee. Parã kꞌinia iru bapari perã, parã awara bɨji nãga pꞌanapataadamerã awaraarã ome: chupɨria kꞌawaa; tꞌãri pia; audua–ee; kꞌĩrau–ee; tꞌãripa choo, nepɨrade baairuta pɨjida. 
COL.3.13	Mapa choopatáatɨ awaraarãpa nepɨra jɨrɨ pꞌanɨ pɨjida parã ome. Parãdepemapa awaraa ɨmɨateeru pɨrã, ma ɨmɨateeda perdonáatɨ, Tachi Waibɨapa perdonaaparikꞌa parãpa kꞌachia oopata. 
COL.3.14	Ma awara chikꞌinia pꞌanapatáatɨ. Mãga pꞌanapataadakꞌãri, wãara oodai ma jõma etꞌewa jarada Tachi Akꞌõredeerãpa oopataadamerã. 
COL.3.15	Oopítɨ Cristomaa irua oopi kꞌinia bɨkꞌa pãchi tꞌãride. Irua parã tꞌãri o–ĩapi kꞌinia bɨ, kꞌãiwee para bamerã. Ma–itꞌeeta Tachi Akꞌõrepa parã jɨrɨji, kꞌapꞌɨa apai pɨkꞌa, kꞌãiwee pꞌanapataadamerã. Mapa gracias jarapatáatɨ Tachi Akꞌõremaa.
COL.3.16	Tꞌãripa jɨrɨpatáatɨ Cristopa jarateeda waapɨara kꞌawaadaitꞌee mãikꞌaapa pꞌanapatáatɨ ma jarateedade jara bɨkꞌa. Iidítɨ Tachi Akꞌõrepa parã kꞌĩsia kꞌawaapimerã mãikꞌaapa jaratéetɨ ma jarateeda awaraarã pãchi tꞌãidepemaarãmaa. Ichiaba ũráatɨ oodamerã Cristopa oopi kꞌinia bɨkꞌa. Ma jõma oodai cheepurudakꞌãri kꞌaride salmos Tachi Akꞌõre Ũraa pꞌãdadepema, Akꞌõre kꞌari mãikꞌaapa Tachi Akꞌõre Jaurepa kꞌaripiru. Mãgɨ́ kꞌaridakꞌãri, tꞌãripa kꞌaridaipia bɨ Tachi Akꞌõremaa, iru jõmaarã kꞌãyaara tꞌãri piara bapari perã. 
COL.3.17	Wãara jõmaweda parãpa oopata oodaipia bɨ Tachi Waibɨa Jesupa oopi bɨkꞌa. Ichiaba jõmaweda parãpa jarapata jaradaipia bɨ irua jarapi bɨkꞌa. Mãga oodakꞌãri, iru kꞌapꞌɨa pari gracias jaradaitꞌee Tachi Akꞌõremaa.
COL.3.18	Wẽraarã, ɨmɨkꞌĩra paraa beerã, chokꞌekꞌee pꞌanapatáatɨ pãchi kꞌima ome, Tachi Waibɨapa kꞌinia bairã wẽraarã irude ijãa pꞌanɨ mãga pꞌanapataadamerã. 
COL.3.19	Jõdee ɨmɨkꞌĩraarã wẽra paraa beerã, pãchi wẽra kꞌinia iru pꞌanapatáatɨ. Kꞌĩrau pꞌananáatɨ ãra ome. Ma kꞌãyaara tꞌãri pia pꞌanapatáatɨ.
COL.3.20	Warrarã, ichita oopatáatɨ pãchi akꞌõreerãpa jara pꞌanɨkꞌa, Tachi Akꞌõrepa kꞌinia bairã mãga oodamerã. 
COL.3.21	Akꞌõreerã, pãchi warrarã kꞌĩraupináatɨ, kꞌĩra pia–ee pꞌananaadamerã.
COL.3.22	Esclavoorã, ichita oopatáatɨ pãchi chipariirãpa jara pꞌanɨkꞌa. Oonáatɨ esclavoorã ũkꞌuruurãpa oopatakꞌa. Mãɨrã kꞌĩra jĩpꞌa mimiapata ãchi chipariirãpa akꞌɨ pꞌanɨ misa aupai, ãchi mimiayaa beeda adamerã. Mamĩda parãpa mãga oodaikꞌaraa bɨ. Ma kꞌãyaara aukꞌa kꞌĩra jĩpꞌa mimiapataadaipia bɨ, pãchi chipariirãpa akꞌɨda–e pꞌanɨ pɨjida. Mãgá akꞌɨpidai Tachi Waibɨa wãara waaweepata. 
COL.3.23	Mimiapataadai kꞌãyaara eperãarã–itꞌee aupai, tꞌãripa ne–inaa jõma oopatáatɨ Tachi Waibɨa Cristo–itꞌee, iru parã chipari waibɨara bairã. 
COL.3.24	Kꞌawa pꞌanɨ parãpa mimiapata pari iruata parãmaa atapiitꞌee jõma Tachi Akꞌõrepa kꞌĩsia iru bɨ teeitꞌee ichideerãmaa. 
COL.3.25	Mamĩda mãga oo–e paitꞌee chi ne–inaa kꞌachia oopari ome. Ma ne–inaa kꞌachia oopata pari Tachi Akꞌõrepa ichiaba mãgɨmaa ne–inaa kꞌachia ooitꞌee. Ichia mãga kꞌĩsia iru bɨ ooitꞌee jõma kꞌachia oopataarã ome; esclavoorã ome, esclavo–eerã ome aukꞌa, eperãarã jõmaweda aukꞌa pꞌanadairã iru kꞌĩrapite.
COL.4.1	Esclavoorã chipariirã, pãchi esclavoorã pia akꞌɨ pꞌanapatáatɨ, Cristopa kꞌinia bɨkꞌa. Kꞌirãpátɨ ɨtꞌariipa pãchi chiparipa parã akꞌɨmaa bɨ.
COL.4.2	Ɨ̃rá parã jõmaarãmaa mɨa ũraaitꞌee: Ichita ɨtꞌaa tꞌɨ̃patáatɨ. Kꞌĩrakꞌaupai kꞌĩra atuadai ɨtꞌaa tꞌɨ̃daitꞌee. Parã ɨtꞌaa tꞌɨ̃ pꞌanɨde ichita gracias jarapatáatɨ Tachi Akꞌõremaa. 
COL.4.3	Mãgá ɨtꞌaa tꞌɨ̃dakꞌãri, ichiaba ɨtꞌaa tꞌɨ̃́tɨ tai pari. Iidipatáatɨ Tachi Akꞌõrepa taimaa waapɨara jarateepimerã irua eperãarãmaa naaweda kꞌawapi–e pada: Cristopa ooda eperãarã kꞌaripaitꞌee, irude ijãadakꞌãri atuanaadamerã. Mãgɨ́ jaratee bɨ kꞌaurepata mɨ nama carcelde bɨ. 
COL.4.4	Ɨtꞌaa iidipatáatɨ mɨa mãgɨ́ pi–ia jarateemerã Tachi Akꞌõrepa jarapi bɨkꞌa, mãgá jarateeipia bairã.
COL.4.5	Kꞌĩsia kꞌawaa pꞌanapatáatɨ ijãadakꞌaa beerã ome. Unuruta chaa ne–inaa jõma óotɨ ãchimaa Cristode ijãapidaitꞌee. 
COL.4.6	Ichita tꞌãri pia pedeepatáatɨ, ãchia o–ĩa ũri kꞌinia pꞌanadamerã parãpa jara pꞌanɨ. Mãga ooruta pɨrã, parãpa kꞌawaa wãdai pia pꞌanaudaitꞌee ãchia ne–inaa iidiruta chaa.
COL.4.7	Mɨa na kꞌartꞌa pëiru tachi ɨ̃pema Cristo kꞌaurepa Tíquico ome. Mɨa iru kꞌinia iru bɨ, kꞌõpꞌãyo pia perã. Irua mɨ ichita kꞌaripapari, Tachi Akꞌõrepa oopi bɨkꞌa oo kꞌinia bairã. Parãmaa nepɨrɨnaitꞌee mɨa kꞌĩsia bɨ mãikꞌaapa oomaa bɨ, ma jõma kꞌawaadamerã. 
COL.4.8	Ma–itꞌee mɨa iru pëiru; pia kꞌawaadamerã tai pꞌanapata mãikꞌaapa tꞌãri o–ĩa pꞌaneedamerã irua jararu ũridakꞌãri. 
COL.4.9	Tíquico ome parã pꞌuurudepema Onésimo aukꞌa wãru. Taipa iru aukꞌa kꞌinia iru pꞌanɨ ɨ̃pema pia perã mãikꞌaapa oo kꞌinia bairã Tachi Akꞌõrepa oopi bɨkꞌa. Mapa ãra wãruta parã akꞌɨde mãikꞌaapa nãpema ijãapataarãpa oopata nepɨrɨde.
COL.4.10	Tachi kꞌõpꞌãyo Aristarco ichiaba nama carcelde bɨ mɨ ome Jesucristo kꞌaurepa. Irua salude pëiru ichiaba. Bernabé primo Marcopa ichiaba salude pëiru. Mɨa naaweda jara pëidakꞌa, Marcos wãru pɨrã parãmaa, pia auteebáitɨ. 
COL.4.11	Ichiaba salude pëiru Jesupa; mãgɨ́ ichiaba tꞌɨ̃jarapata Justo. Ma judiorã õpeerãpapai mɨ kꞌaripamaa pꞌanɨ na mimia ome. Ãrapa ichiaba kꞌinia pꞌanɨ eperãarãpa Tachi Waibɨa Cristode ijãadamerã, Tachi Akꞌõrepa kꞌinia bɨkꞌa. Ãrapa mɨ mãgá kꞌaripa pꞌanadairã, mɨ tꞌãri o–ĩa bapari.
COL.4.12	Parã pꞌuurudepema Epafrapa ichiaba salude pëiru. Irua pia oopari Jesucristopa oopi bɨkꞌa. Tꞌãripa ɨtꞌaa tꞌɨ̃pari parã pari, Tachi Akꞌõrepa kꞌaripamerã. Kꞌinia bɨ parãpa wãara ijãadamerã jõma Tachi Akꞌõrepa jara pëida parãmaa mãikꞌaapa tꞌãripa oo kꞌinia pꞌanadamerã irua oopi bɨkꞌa, ma awara choodamerã mãgá ijãa pꞌanɨde, pariatua awaraa ne–inaa ijãada–ee. 
COL.4.13	Mɨchi taupa unudoo sãga Epafrapa jɨrɨpari kꞌaripaitꞌee parã jõmaweda; chi ijãapataarã Colosas pꞌuurudepemaarã, Laodicea pꞌuurudepemaarã mãikꞌaapa Hierápolis pꞌuurudepemaarã. 
COL.4.14	Ichiaba Doctor Lucapa salude pëiru. Taipa iru kꞌinia iru pꞌanɨ, ichiaba kꞌõpꞌãyo pia perã. Tachi kꞌõpꞌãyo Demapa ichiaba salude pëiru.
COL.4.15	Mɨa parãmaa chupɨria iidi bɨ, mɨ pari saludaadamerã tachi ɨ̃pemaarã Cristo kꞌaurepa, Laodicea pꞌuurude pꞌanɨ. Ichiaba salude pëiru Ninfamaa mãikꞌaapa jõma Cristode ijãapataarãmaa iru tede ɨtꞌaa tꞌɨ̃ chepata. 
COL.4.16	Parãpa na kꞌartꞌa leedapꞌeda, Laodiceadepema ijãapataarãmaa pë́itɨ aukꞌa leedamerã. Jõdee parãpa atadakꞌãri chi apema kꞌartꞌa ãramaa pꞌã pëida, mãgɨ́ leedaipia bɨ. 
COL.4.17	Arquipomaa nãga jarátɨ: “Kꞌĩra jĩpꞌa aupáji mimia Tachi Akꞌõrepa awara bɨda pɨ–itꞌee, Cristo ome araa bapari perã.”
COL.4.18	Mɨ, Pablopa nãgɨ́ pꞌãru mɨchi juadoopa. Ɨtꞌaa tꞌɨ̃dakꞌãri, kꞌirãpátɨ iididaitꞌee mɨ pari nama carcelde nɨ̃bairã. Mɨa pida ɨtꞌaa tꞌɨ̃pariitꞌee parã pari, Tachi Akꞌõrepa parã pia akꞌɨ bapariimerã.
COL.4.18	Mãgapai paji.
1TH.1.1	Mɨ, Pablo Silvano ome mãikꞌaapa Timoteopa paara na kꞌartꞌa pꞌã pëiruta parã Cristode ijãapataarãmaa, Tesalónica pꞌuurude pꞌanɨ. Taipa kꞌawa pꞌanɨ parã Tachi Akꞌõredeerã mãikꞌaapa Tachi Waibɨa Jesucristodeerã, wãara ijãapata perã. Mapa ɨtꞌaa iidi pꞌanɨ ãrapa parã pia akꞌɨ pꞌanadamerã. Mãgá kꞌãiwee pꞌanapataadaitꞌee.
1TH.1.2	Tai ɨtꞌaa tꞌɨ̃dakꞌãri Tachi Akꞌõremaa, ichita gracias jarapata parã jõmaarã pari. 
1TH.1.3	Mãgá irumaa gracias jara pꞌanɨde, kꞌirãpa pꞌanɨ parãpa ne–inaa pia oopata Akꞌõrepa oopi bɨkꞌa, Cristode wãara ijãapata perã. Parã audú mimiapata awaraarã kꞌaripadaitꞌee, Cristo kꞌaurepa ãra kꞌinia iru pꞌanapata perã. Mãga oo pꞌanɨde choopata, ijãapata perã Tachi Waibɨa Jesucristo unudaitꞌee, ichideerã ata chekꞌãri. 
1TH.1.4	Ɨ̃pemaarã Cristo kꞌaurepa, taipa kꞌawa pꞌanɨ Tachi Akꞌõrepa parã kꞌinia iru bapari. Mapa ichia parã jɨrɨtꞌeraji ichideerã papiitꞌee. 
1TH.1.5	Taipa parãmaa jaratee nipadakꞌãri Tachi Akꞌõrepa pedee pia jara pëida Cristode, pedeepapai wa tai kꞌĩradoopapai jarateeda–e paji. Ma kꞌãyaara Tachi Akꞌõre Jaurepata taimaa mãgá jarateepiji. Ichia tachi tꞌãride kꞌawapiji taipa wãarata jarateepata. Parãpa kꞌawa pꞌanɨ tai nipapatapꞌedaa parã tꞌãide, Cristode ijãadamerã.
1TH.1.6	Taipa jarateedapꞌedaa ijãadakꞌãriipa parã pꞌana kꞌinia pꞌaneejida tai pꞌanapatakꞌa mãikꞌaapa Tachi Waibɨa Jesús baparikꞌa. Ma kꞌaurepa awaraarãpa parã miapijida mĩda, Tachi Akꞌõre Jaurepa parã tꞌãri o–ĩapiji. 
1TH.1.7	Ma awara, parã mãgá pꞌanapata perã, ijãapataarã Macedonia eujãdepema mãikꞌaapa Acaya eujãdepema aukꞌa pꞌana kꞌinia pꞌanɨ parãkꞌa. 
1TH.1.8	Ãchia awaraarãmaa ichiaba jara pꞌanɨ parã pꞌanapata, Tachi Akꞌõrede ijãadakꞌãriipa. Mãgá taipa maarepida jarada–eeta, awaraa eujãdepemaarãpa kꞌawa pꞌanɨ Cristopa oomaa bɨ parã tꞌãide. 
1TH.1.9	Mãɨrãpa nepɨrɨpata parãpa tai pia auteebaidapꞌedaa, jaratee nipadakꞌãri parã tꞌãide. Ichiaba nepɨrɨpata parã ne–inaa juapa oodade ijãa amaadapꞌedaa, ijãa pꞌaneedaitꞌee Tachi Akꞌõre chokꞌai bɨde, taipa jarateeda ũridapꞌeda. Mãgá Akꞌõre wãarade ijãadakꞌãriipa, oo kꞌinia pꞌaneepachida irua oopi bɨkꞌa. 
1TH.1.10	Ma awara parã mãgá ijãadakꞌãriipa, nɨ pꞌanɨ unudaitꞌee Tachi Akꞌõre Warra, ichi chekꞌãri ɨtꞌariipa ichideerã atade. Tachi Akꞌõrepa ichi Warra Jesús chokꞌai pꞌirabaipiji eperãarã o kꞌachiadeepa kꞌaripa atamerã. Mapa Akꞌõre ewari waibɨa ewate pakꞌãri, Tachi Akꞌõre waa kꞌĩrau–e paitꞌee tachi ome, tachia pꞌekꞌau kꞌachia oopata kꞌaurepa.
1TH.2.1	Ɨ̃pemaarã, parã́pata kꞌawa pꞌanɨ tai wãdakꞌãri parã akꞌɨde, pia uchiaji taipa oo kꞌinia pꞌanadapꞌedaa parã tꞌãide. 
1TH.2.2	Ichiaba kꞌawa pꞌanɨ ma wãdade parã akꞌɨde, Filipos pꞌuurude jaratee nipadakꞌãri, jã pꞌuurudepemaarãpa taimaa ikꞌachia jara wãjida mãikꞌaapa miapijida. Filipode mãga paji mĩda, Tachi Akꞌõrepa tai kꞌaripaji ichia jara pëida waawee–ee jaranadamerã parãmaa. Taipa mãga oojida eperãarã ũkꞌuruurãpa jarateepiamaa jõnajida mĩda. 
1TH.2.3	Mama pꞌanɨde parã tꞌãide, wãarata jarateejida. Parã ũraadakꞌãri, iwarraa pedee jarada–e paji parã kꞌachiade baaipidaitꞌee. Ma awara seewa jarada–e paji parã kꞌũradaitꞌee. 
1TH.2.4	Ma kꞌãyaara jĩpꞌa jarateejida Tachi Akꞌõrepa taimaa jarateepidakꞌa. Tachi Akꞌõrépata tai jɨrɨtꞌeraji jarateenadamerã Cristopa ooda eperãarã kꞌaripaitꞌee. Maperãpɨ mãga jaratee nipapata. Jarateeda–e eperãarãpa tai tꞌo pꞌanadamerã. Jĩpꞌa jarateepata Tachi Akꞌõrepa tai pia akꞌɨpariimerã. Iruata kꞌawa bɨ tai tꞌãride kꞌĩsia iru pꞌanɨ. 
1TH.2.5	Parãpa kꞌawa pꞌanɨ taipa imeraa pedee jaradakꞌaa paji, parãpa tai kꞌinia iru pꞌanadamerã awaraarã kꞌãyaara. Ichiaba imeraa pedee jarateedakꞌaa paji, parã kꞌũradaitꞌee, taimaa pꞌaratꞌa teedamerã. ¡Tachi Akꞌõrepa kꞌawa bɨ mɨa wãarata jara bɨ! 
1TH.2.6	Ichiaba audú kꞌawaa beerãkꞌa jarateedakꞌaa paji parãpa wa awaraarãpa kꞌĩsiadamerã taipa pipɨara jaratee pꞌanɨ awaraarã kꞌãyaara. 
1TH.2.7	Jesucristopa tai wãara pëida perã jarateede, parãmaa mãga kꞌĩsiapikꞌajida mãikꞌaapa tai kꞌaripapikꞌajida. Mamĩda mãga ooda–e paji. Tꞌãri pia pꞌanapachida parã tꞌãide. Ara nawepa ichi warrarã pia akꞌɨparikꞌa, mãga pɨkꞌa taipa parã akꞌɨpachida. 
1TH.2.8	Taipa parã kꞌinia iru pꞌanapata perã, Akꞌõrepa jara pëida parãmaa jarateenajida, ma kꞌaurepa piukꞌajida mĩda. 
1TH.2.9	Parãpa kꞌirãpa pꞌanɨ tai mimiapatapꞌedaa mama pꞌanadakꞌãri. Ewari chaa parãmaa Tachi Akꞌõrepa jara pëida jarateepachida. Sẽ jõnɨde pida, pꞌãrikꞌua pida tai mimia oopachida nekꞌodaitꞌee. Mãga pꞌanapachida parã pꞌaratꞌa jita kꞌiniada–e pꞌanadapꞌedaa perã tai chikꞌo kꞌodaitꞌee.
1TH.2.10	Parãpa kꞌawa pꞌanɨ mãikꞌaapa Tachi Akꞌõrepa pida kꞌawa bɨ parã ijãapataarã tꞌãide nipadakꞌãri, ne–inaa kꞌachia ooda–ee nipapachida. Ne–inaa oopachida Tachi Akꞌõrepa oopidakꞌa. Maperã apidaapa jarada–e pai taipa ne–inaa kꞌachia oojida. 
1TH.2.11	Ara akꞌõrepa ichi warra pia ũraaparikꞌa, mãga pɨkꞌa taipa parã ũraapachida. 
1TH.2.12	Mãgá ũraa pꞌanɨde parã kꞌaripapachida ne–inaa jõma oo kꞌinia pꞌanadamerã Akꞌõrepa kꞌinia bɨkꞌa. Tachi Akꞌõrépata parã jɨrɨji ichideerã papiitꞌee mãikꞌaapa ichi trua kꞌĩra wãreedee wãpiitꞌee ewari cherude.
1TH.2.13	Maperã taipa ichita gracias jarapata Tachi Akꞌõremaa. Taipa parãmaa jarateedakꞌãri Cristopa ooda eperãarã kꞌaripaitꞌee, ma pedee ũri kꞌinia pꞌanajida mãikꞌaapa Cristode ijãajida. Ijãada–e paji tai pia pedee pꞌanadapꞌedaa perã. Jĩpꞌa ijãajida ma pedee Tachi Akꞌõrepa jara pëida perã. Maperãpɨ Tachi Akꞌõrepa parã ijãapataarã kꞌaripamaa bɨ oodamerã ichia oopi bɨkꞌa. 
1TH.2.14	Mãga oopata perã, parã aukꞌaarãpa parã jɨrɨpachida miapidaitꞌee, judiorãpa Judea eujãdepema Jesucristode ijãapataarã aukꞌa jɨrɨ pꞌanadapꞌedaakꞌa. 
1TH.2.15	Mãgee judiorãpa Tachi Waibɨa Jesús peepijida, ãchi aukꞌaarãpa chonaarãweda Tachi Akꞌõre pedee jarapataarã peepidapꞌedaakꞌa. Jesús peepidapꞌeda, tꞌãri kꞌachiapa tai jida jɨrɨpachida miapidaitꞌee mãikꞌaapa tꞌɨmɨ́ jërekꞌoodaitꞌee ãchi eujãdeepa. Tachi Akꞌõrepa mãgee eperãarã pia akꞌɨ–e. Mãgeerãpa eperãarã jõmaweda kꞌĩra unuamaa iru pꞌanɨ. 
1TH.2.16	Mɨa mãga jara bɨ ãchia taimaa jarateepidaamaa pꞌanadairã Cristopa ooda eperãarã kꞌaripaitꞌee; judio–eerã tꞌãide paara. Kꞌiniada–e apida o kꞌachiadeepa uchiadamerã Cristo kꞌaurepa. Mãga oo pꞌanɨ kꞌaurepa, Tachi Akꞌõre audupɨara kꞌĩraupiruta, iru naaweda kꞌĩraupidapꞌedaa kꞌãyaara, ãchia ne–inaa kꞌachia oopatapꞌedaa kꞌaurepa. Maperãpɨ irua ãchi kꞌachia ooitꞌee.
1TH.2.17	Ɨ̃pemaarã, taarã–e bɨ mĩda tai unudapꞌedaa, parã ichita iru pꞌanapata tai kꞌĩsiade mãikꞌaapa waya wã kꞌinia pꞌanajida parã akꞌɨde. 
1TH.2.18	Mamĩda pꞌoyaa wãda–e paji. Mɨchi ituaba wãda chokꞌara wãitꞌee paji. Mamĩda Satanapa taidepema apida wãpi–e paji. 
1TH.2.19	Parãpa pia ijãadakꞌãri, jõmaarãmaa akꞌɨpipata wãara Jesucristo Tachi Waibɨa. Mapa tai o–ĩa pꞌanɨ parã ome mãikꞌaapa taipa awaraarãmaa jara kꞌinia pꞌanɨ parãpa ne–inaa pia oopata. Ichiaba parãpa mãga oopata perã, tachi jõmaweda o–ĩa pꞌanadaitꞌee Jesucristo kꞌĩrapite, iru na eujãdee waya chekꞌãri. 
1TH.2.20	¡Wãarapɨ! Parã mãgá ijãapata kꞌaurepa tai o–ĩa pꞌanɨ. Ma awara parã kꞌaurepata awaraarãpa tai ãpɨte pia pedeepata.
1TH.3.1	Mãpai tai waa chooda–e pakꞌãri parã akꞌɨda–ee, kꞌĩsiajida: “¿sãga oodaitꞌee?” Tai jõma pꞌoyaa wãda–e pada perã parã akꞌɨde, mɨ ituaba beeji Atenas pꞌuurude. 
1TH.3.2	Jõdee tachi ɨ̃pema Timoteo pëijida tai pari. Iru pia mimiapari Tachi Akꞌõre–itꞌee, Cristopa ooda jarateepari perã. Iru pëijida Akꞌõre Ũraa pipɨara jarateemerã parãmaa mãikꞌaapa parã ũraamerã. Mãgá parã waapɨara ijãadai, irua jara bɨ kꞌaurepa. 
1TH.3.3	Mãgá ijãadakꞌãri, chupɨria jõneeruta pɨjida, apidaapa parã kꞌũrada–e pai ijãa amaadamerã. Parãpa pia kꞌawa pꞌanɨ Cristode ijãa pꞌanɨ kꞌaurepa, awaraarãpa tachi ichita jɨrɨdaitꞌee miapidaitꞌee. 
1TH.3.4	Taipa mãga jarajida naaweda parã ome pꞌanadakꞌãri. Parãpa kꞌawa pꞌanɨ wãara uchiaji taipa jaradakꞌa. 
1TH.3.5	Maperãpɨ mɨa Timoteo pëiji irua kꞌawaamerã parã Tachi Akꞌõre ome nipapata. Mɨa waa choo–e paji parã unu kꞌiniapa mãikꞌaapa kꞌĩsia nɨ̃bɨpa. Mãgá kꞌĩsia nɨ̃baji Netuara Poro Waibɨapa parã Cristode ijãa amaapii jĩakꞌaapa. Mãga pada paara, tai mimia parã tꞌãide atuakꞌaji.
1TH.3.6	Mamĩda mãga–e paji. Parã akꞌɨnapꞌeda, Timoteo waya chekꞌãri, pedee pia nepɨrɨ cheji. Jaraji parã Tachi Akꞌõre ome pia nidá mãikꞌaapa chikꞌinia pꞌanapata. Ichiaba jaraji parãpa tai kꞌirãpapata mãikꞌaapa tai unu kꞌinia jõnapata, taipa parã unu kꞌinia jõnɨkꞌa. 
1TH.3.7	Mapa ɨ̃pemaarã, ɨ̃rá tai jɨrɨ jõnɨ mĩda miapidaitꞌee, kꞌãiwee pꞌanɨ Timoteo itꞌaideepa ũridapꞌedaa perã parã atꞌãri Cristode pia ijãa pꞌanɨ. 
1TH.3.8	Parã mãgá choo pꞌanadakꞌãri Cristode ijãa pꞌanɨde, audupɨara taipa jõmaarãmaa jaratee kꞌinia pꞌanɨ, awaraarãpa Cristode ijãadamerã parãkꞌa. 
1TH.3.9	¿Sãga gracias jaradaima Tachi Akꞌõremaa parã pari? Parã kꞌaurepa tai tꞌãri o–ĩa pꞌanɨ Tachi Akꞌõre kꞌĩrapite. 
1TH.3.10	Ewari chaa, pꞌãrikꞌua pida, ɨtꞌaa iidi pꞌanɨ Tachi Akꞌõremaa, irua tai waya wãpimerã parã akꞌɨde. Jaratee kꞌinia pꞌanɨ Akꞌõre netꞌaa parãpa waide kꞌawada–e pꞌanɨ. Mãgá parãpa pipɨara oodai Akꞌõrepa kꞌinia bɨkꞌa.
1TH.3.11	Mãgá ɨtꞌaa iidi pꞌanɨ misa, iidipata Tachi Akꞌõre Tachi Waibɨa Jesucristo ome tai waya pëidamerã parã akꞌɨde. 
1TH.3.12	Ichiaba iidipata Tachi Waibɨa Jesucristopa parã waapɨara chikꞌinia pꞌanapimerã. Ma awara iidipata irua parãmaa awaraarã kꞌinia iru pꞌanapimerã, taipa parã kꞌinia iru pꞌanɨkꞌa. 
1TH.3.13	Iidipata irua parã choopimerã pãchi tꞌãride. Mãgá chooruta pɨrã, kꞌachia wẽe pꞌanadaitꞌee Tachi Akꞌõre kꞌĩrapite, Tachi Waibɨa Jesús chekꞌãri jõma ichideerã ɨtꞌari pꞌanɨɨrã ome.
1TH.4.1	Mãpai ɨ̃pemaarã, Cristopa tai jɨrɨtꞌerada perã ichi ũraa jarateedamerã, nãga ũraa pꞌanɨ parãmaa. Taipa mãikꞌaapa Tachi Waibɨa Jesupa kꞌinia pꞌanɨ parã pꞌanapataadamerã taipa jarateedapꞌedaakꞌa. Mãgá pꞌanadakꞌãri, Tachi Akꞌõrepa parãpa oopata pia akꞌɨitꞌee. Ɨ̃rá wãara mãgá pꞌanapata. Mamĩda taipa kꞌinia pꞌanɨ waapɨara oodamerã Cristopa oopi bɨkꞌa parãmaa.
1TH.4.2	Parãpa kꞌawa pꞌanɨ taipa jarateedapꞌedaa, parã tꞌãide nipadakꞌãri. Jarajida Tachi Waibɨa Jesucristopa jarapidakꞌa. 
1TH.4.3	Tachi Akꞌõrepa kꞌinia bɨ awara pꞌanapataadamerã ijãadakꞌaa beerã kꞌãyaara. Kꞌinia bɨ parãpa ne–inaa jõmaweda oodamerã irua oopi bɨkꞌa. Mapa taipa nãga ũraa pꞌanɨ. Pꞌekꞌau oonáatɨ awaraarã ome. 
1TH.4.4	Ma kꞌãyaara kꞌawaadaipia bɨ nãga oodaitꞌee. Wẽra kꞌinia bɨ pɨrã, ma wẽra ome béeji mãikꞌaapa tꞌãri pia baparíiji iru ome. Aɨ ome kꞌãiparíiji, awaraa jɨrɨ–ee. Parãpa mãgá ooruta pɨrã, pia oodaitꞌee Tachi Akꞌõre kꞌĩrapite mãikꞌaapa awaraarã kꞌĩrapite. 
1TH.4.5	Pꞌananáatɨ ijãadakꞌaa beerã pꞌanapatakꞌa. Ãchi pariatua pꞌekꞌau oo wãpata chĩara wẽra ome, Tachi Akꞌõre kꞌawada–e pꞌanadairã. 
1TH.4.6	Kꞌĩrakꞌaupai pãchi ɨ̃pemaarã Cristo kꞌaurepa kꞌũradai, mãga oo pꞌanɨpa ãchi wẽraarã ome. Mãgá kꞌachia ooruta pɨrã, Tachi Akꞌõrepa parã miapiitꞌee, taipa naaweda jaradapꞌedaakꞌa. 
1TH.4.7	Tachi Akꞌõrepa tachi jɨrɨ–e paji kꞌachiade pꞌanapataadamerã. Jɨrɨji pꞌanapataadamerã ichia kꞌinia bɨkꞌa. 
1TH.4.8	Maperã na ũraa jara aupada ijãa kꞌiniada–e pɨrã, mɨa jara bɨ pedee ijãadaamaa pꞌanɨ–e. Jĩpꞌa Tachi Akꞌõrepa pedee jarada ijãadaamaa pꞌanɨ. Akꞌõrépata ichi Jaure ba chepipari parã ijãapataarã ome, ijãadamerã ichia jara bɨ.
1TH.4.9	Taipa parã ũraada–e paitꞌee chikꞌinia pꞌanapataadamerã awaraa ijãapataarã ome, parãpa mãgá oo pꞌanadairã, Tachi Akꞌõre Jaurepa kꞌaripapꞌeda. 
1TH.4.10	Mãgá chikꞌinia pꞌanapata Macedonia eujãdepema jõmaarã ijãapataarã ome. Mapa ɨ̃pemaarã, mɨa ũraa kꞌinia bɨ audupɨara mãga pꞌanapataadamerã. 
1TH.4.11	Tachi Akꞌõrepa parãmaa oopi kꞌinia bɨde kꞌĩsiadapꞌeda, jɨrɨpatáatɨ kꞌãiwee pꞌanapataadaitꞌee. Pedee–idaa bɨpa chĩaramaa ooparikꞌa ichita jaranáatɨ ãchia ne–inaa oodaipia bɨ mãikꞌaapa kꞌoo–idaa pꞌananáatɨ. Ma kꞌãyaara pãchi mimia óotɨ pãchi juadoopa, taipa jaradapꞌedaakꞌa parã tꞌãide nipadakꞌãri. 
1TH.4.12	Mãga pꞌanaruta pɨrã, nɨda–e paitꞌee awaraarãpa teedamerã pãchi nekꞌodaitꞌee. Ma awara ijãadakꞌaa beerãpa parã pia unudaitꞌee.
1TH.4.13	Ɨ̃rá, ɨ̃pemaarã, taipa nãgɨ́ wãarata kꞌawapi kꞌinia pꞌanɨ parãmaa. Tachi Jesucristode ijãapataarã jai–idaadakꞌãri, kꞌãi pɨkꞌa pꞌanɨ. Maperã parã ɨ̃pemaarã Cristo kꞌaurepa jai–idaadakꞌãri, makꞌɨara jẽedaikꞌaraa bɨ ijãadakꞌaa beerãkꞌa. Mãɨrã Cristode ijãada–e pꞌanadairã, ijãada–e ãchi kꞌõpꞌãyoorã piudapꞌeda chokꞌai pꞌirabaidaitꞌee mãikꞌaapa pꞌananadaitꞌee Akꞌõre eujãde. Mapa audú tꞌãri pꞌua pꞌanɨ ãchi kꞌõpꞌãyoorã piudakꞌãri. 
1TH.4.14	Mamĩda mãga–e tachi ijãapataarã ome, tachia ijãapata perã Jesús piupꞌeda chokꞌai pꞌirabaiji. Mapa ijãa pꞌanɨ Jesús kꞌaurepa Tachi Akꞌõrepa irude ijãapataarã aukꞌa chokꞌai pꞌirabaipiitꞌee. Mãga ooitꞌee Jesús waya chekꞌãri ãchi jaureerã ome.
1TH.4.15	Tachi Waibɨapa parãmaa nãga jara pëiru: ichi na pꞌekꞌau eujãdee waya chekꞌãri ichideerã atade, tachi ijãapataarã atꞌãri chokꞌai pꞌanɨ wãda–e paitꞌee jai–idaadapꞌedaarã naa. 
1TH.4.16	Ma ewate Tachi Waibɨa chekꞌãri, naapɨara chokꞌa pëiru pedeeta ũridaitꞌee mãikꞌaapa angeleerã poro waibɨa pedee ũridaitꞌee mãikꞌaapa Tachi Akꞌõre trompeta jĩwaa nɨ̃bɨ ũridaitꞌee. Mãga nɨde Cristo ɨtꞌariipa cheru unudaitꞌee. Mamata Cristode ijãa jai–idaadapꞌedaarã kꞌapꞌɨa naapɨara chokꞌai pꞌirabaidaitꞌee jãɨradeepa. 
1TH.4.17	Mãpai Tachi Waibɨapa ãchi ɨtꞌaa ateeitꞌee tachi chokꞌai pꞌanɨɨrã ome jɨ̃ararade, iru ome unudaitꞌee pajãde. Mãgá tachi jõma ichita pꞌanapataadaitꞌee iru ome. 
1TH.4.18	O–ĩa para bátɨ ma jara pëida ũridapꞌeda.
1TH.5.1	Ɨ̃pemaarã, taipa jarada–e jõmasaa taarãitꞌee Jesús cheitꞌee. Naaweda jaradapꞌedaakꞌa, apidaapa kꞌawada–e sãapaita iru cheitꞌee. 
1TH.5.2	Parãpa pia kꞌawa pꞌanɨ ma ewate paitꞌee eperãarã atu pꞌanɨde. Nechɨapari pꞌãrikꞌua cheparikꞌa eperã temãi chi te chipari atu bɨde, mãgá paitꞌee. 
1TH.5.3	Cristode ijãadakꞌaa beerãpa jara pꞌanɨ misa: “Tachi kꞌãiwee pꞌanɨ, nepɨra wẽe,” atu pꞌanɨde ma ewate cheitꞌee mãikꞌaapa Tachi Akꞌõrepa ãchi ɨ̃rɨ ne–inaa kꞌachia pëiitꞌee, ichia kꞌĩsia iru bɨ ooitꞌee ãchimaa. Ara wẽra biakꞌoo bɨ atu baparikꞌa bi pꞌiradaikꞌãri warra tꞌoitꞌee, mãga pɨkꞌa ijãadakꞌaa beerã atu pꞌanadaitꞌee. Ma ewate apida uchiada–e paitꞌee Tachi Akꞌõre juadeepa.
1TH.5.4	Mamĩda ɨ̃pemaarã, parã pꞌãriu pɨkꞌa bɨde pꞌanadakꞌaa ma ijãadakꞌaa beerã pꞌanapatakꞌa, Tachi Waibɨa atu pꞌanɨde cheitꞌee perã. 
1TH.5.5	Ma kꞌãyaara ma ewate nɨmaa pꞌanɨ Tachi Akꞌõre ɨ̃daa pɨkꞌa bɨde pꞌanapata perã, Jesucristode ijãadapꞌeda. Irude ijãadakꞌãriipa tachi waa pꞌãriu pɨkꞌa bɨde pꞌanadakꞌaa. 
1TH.5.6	Ma etꞌewa jarada wãara perã, kꞌãi pɨkꞌa pꞌanadaikꞌaraa bɨ awaraarãkꞌa. Ma kꞌãyaara kꞌĩra jĩpꞌa pꞌanadáma, Cristo cheitꞌee ewate nɨ pꞌanɨ misa. 
1TH.5.7	Pꞌãrikꞌua eperãarã kꞌãipata mãikꞌaapa itꞌua topata, Tachi Akꞌõre netꞌaa kꞌĩsiada–ee. 
1TH.5.8	Mamĩda tachi ijãapataarã mãgá pariatua pꞌanadakꞌaa, Akꞌõre ɨ̃daa pɨkꞌa bɨde pꞌanadairã. Mapa kꞌĩra jĩpꞌa pꞌanapataadaipia bɨ. Waapɨara Tachi Waibɨade ijãadaipia bɨ mãikꞌaapa audupɨara chikꞌinia pꞌanapataadaipia bɨ, kꞌawa pꞌanadairã Cristopa tachi ata chekꞌãri, ichi ome pꞌananadaitꞌee Tachi Akꞌõre truade. 
1TH.5.9	Tachi Akꞌõrepa tachi jɨrɨtꞌera–e paji tachi kꞌachia ooitꞌee ma ewate. Jĩpꞌa jɨrɨtꞌeraji ichi truade ichita pꞌananadamerã Tachi Waibɨa Jesucristo kꞌaurepa. 
1TH.5.10	Ma–itꞌee Jesucristo piuji tachi ijãapataarã pari, ichi ome araa pꞌanapataadamerã, chokꞌai pꞌanɨ mĩda wa piu pꞌanɨ pɨjida. 
1TH.5.11	Maperã o–ĩa para bátɨ mãikꞌaapa chikꞌaripa pꞌanapatáatɨ oodaitꞌee irua oopi bɨkꞌa, parãpa nãga weda oomaa pꞌanɨkꞌa.
1TH.5.12	Ɨ̃pemaarã, taipa enenee jõnɨ waaweedamerã pãchi ijãapataarã poro waibɨarã, ãchi audú mimiapata perã parã–itꞌee. Ãchia parã ũraapata mãikꞌaapa akꞌɨpata Tachi Waibɨapa kꞌinia bɨkꞌa. 
1TH.5.13	Mapa parãpa ãchi pia akꞌɨdaipia bɨ mãikꞌaapa kꞌinia iru pꞌanadaipia bɨ. Kꞌãiwee pꞌanapatáatɨ ãchi ome mãikꞌaapa jõmaarã ijãapataarã ome.
1TH.5.14	Ichiaba ɨ̃pemaarã, taipa parã ũraadaitꞌee jaradamerã chi mimia kꞌiniada–ee pꞌanɨɨrãmaa mimiadamerã. Kꞌaripátɨ chi pia chooda–ee pꞌanɨɨrã nepɨra kꞌaurepa. Ichiaba kꞌaripátɨ chi Cristode ijãadai naaweda ne–inaa kꞌachia oodapꞌedaarã, mãɨrãpa ɨ̃rá oodamerã Cristopa oopi bɨkꞌa. Mãɨmisa tꞌãri pia pꞌanapatáatɨ jõmaarã ome.
1TH.5.15	Pia pꞌanapatáatɨ parãdepema apidaapa ne–inaa kꞌachia oonaadamerã. Mãga pꞌanadaipia bɨ awaraarãpa parãmaa ne–inaa kꞌachia ooruta pɨjida. Ichita jɨrɨpatáatɨ ne–inaa pia oodaitꞌee pãchi tꞌãidepema ijãapataarãmaa mãikꞌaapa jõmaarãmaa.
1TH.5.16	Ichita tꞌãri o–ĩa pꞌanapatáatɨ. 
1TH.5.17	Ichita ɨtꞌaa tꞌɨ̃patáatɨ. 
1TH.5.18	Ichita Tachi Akꞌõremaa gracias jarapatáatɨ, Akꞌõrepa mãgata kꞌinia bairã Jesucristode ijãapataarãpa oodamerã.
1TH.5.19	Tachi Akꞌõre Jaurepa ijãaparimaa ne–inaa jarapiru pɨrã maa–e pɨrã ne–inaa oopiru pɨrã, ita–aria oopítɨ. 
1TH.5.20	Pia ũrítɨ apidaapa jaradakꞌãri: “Tachi Akꞌõre Jaurepa mɨmaa na pedee jarapimaa bɨ.” 
1TH.5.21	Mãgɨ́ pedee ũridapꞌeda, pia kꞌĩsíatɨ kꞌawaadaitꞌee ũraa pia wa kꞌachia. Ũraa pia bɨ pɨrã, óotɨ ma ũraade jara bɨkꞌa. Mamĩda pia–e bɨ pɨrã, Tachi Akꞌõre Jauredepema–e. Mapa ne–inaa jõma mãgá akꞌɨdaipia bɨ kꞌawaadaitꞌee wãara Akꞌõrepa oopi bɨkꞌa wa mãga–e. 
1TH.5.22	Ne–inaa kꞌachia apida oonáatɨ.
1TH.5.23	Ɨ̃rá ɨtꞌaa iidi kꞌinia pꞌanɨ Tachi Akꞌõremaa parã pari. Iruata tachi kꞌãiwee pꞌanapipari. Mapa iidi pꞌanɨ irua parã awara bɨmerã pãchi tꞌãride, oo kꞌinia pꞌanadamerã irua oopi bɨkꞌa; pãchi kꞌapꞌɨade, pꞌekꞌau kꞌachia oo amaadamerã; pãchi jaurede, parãpa iru Jauremaa oopidamerã irua oopi kꞌinia bɨkꞌa parãmaa. Mãgá irua parã pia akꞌɨitꞌee Tachi Waibɨa Jesucristo waya chekꞌãri. 
1TH.5.24	Tachi Akꞌõre, parã jɨrɨdapa mãga ooitꞌee parã ome, oopari perã ichia jara bɨkꞌa.
1TH.5.25	Ɨ̃pemaarã, ichiaba tai pari ɨtꞌaa tꞌɨ̃patáatɨ.
1TH.5.26	Tai pari saludaa para bátɨ akꞌɨpidaitꞌee chikꞌinia pꞌanɨ.
1TH.5.27	Tachi Waibɨa Jesucristopa mɨmaa jarapiru na kꞌartꞌa leedamerã tachi ɨ̃pemaarã jõmaarã taide.
1TH.5.28	Mɨa ɨtꞌaa iidi bɨ Tachi Waibɨa Jesucristopa parã pia akꞌɨ bapariimerã.
1TH.5.28	Mãgapai paji.
2TH.1.1	Mɨ, Pablo Silvano ome mãikꞌaapa Timoteo paara na kꞌartꞌa pꞌã pëiruta parã ijãapataarãmaa, Tesalónica pꞌuurude pꞌanɨ. Taipa kꞌawa pꞌanɨ parã Tachi Akꞌõredeerã mãikꞌaapa Tachi Waibɨa Jesucristodeerã, wãara ijãapata perã. 
2TH.1.2	Taipa kꞌinia pꞌanɨ Tachi Akꞌõrepa mãikꞌaapa Tachi Waibɨa Jesucristopa parã pia akꞌɨ pꞌanadamerã. Mãgá kꞌãiwee pꞌanapataadaitꞌee.
2TH.1.3	Ɨ̃pemaarã Cristo kꞌaurepa, ichita gracias jarapata Tachi Akꞌõremaa parã jõmaarã pari. Taipa wãara mãga oodaipia bɨ, ɨ̃rá parã waapɨara Cristode ijãapata perã, naaweda ijãa pꞌanadapꞌedaa kꞌãyaara. Ichiaba ɨ̃rá audupɨara chikꞌinia pꞌanapata awaraa ijãapataarã ome. 
2TH.1.4	Mãgá pꞌanapata perã, taipa mãga o–ĩa nepɨrɨpata awaraa Akꞌõrede ijãapataarãmaa, ãra tꞌãide nipadakꞌãri. Nepɨrɨpata sãga parã choopata Cristode ijãa pꞌanɨde. Mãgá choopata ijãadakꞌaa beerãpa parã jɨrɨ pꞌanɨ mĩda miapidaitꞌee, ma ijãa pꞌanɨ kꞌaurepa. Ichiaba mãgá choopata chupɨria chitoonɨ mĩda. 
2TH.1.5	Mãgá choopata perã ãchia parã miapi iru pꞌanɨ misa, akꞌɨpipata wãara Tachi Akꞌõrepa parã kꞌaripapari mãikꞌaapa parã pia akꞌɨpari. Ma awara irua parã mãgá pia akꞌɨpari perã, parãpa kꞌawa pꞌanɨ ewari cherude wãara iru truadee wãdaitꞌee.
2TH.1.6	Kꞌawa pꞌanɨ Tachi Akꞌõrepa eperãarãpa oopata akꞌɨpari jaraitꞌee pia wa kꞌachia. Maperã ichiaba kꞌawa pꞌanɨ irua parã miapi pꞌanɨɨrã aukꞌa miapiitꞌee. 
2TH.1.7	Jõdee parã waa nepɨra unuda–e paitꞌee, tai jida ichiaba, irua tachi aukꞌa kꞌãiwee pꞌanapikꞌãri ichi truade. Mãga ooitꞌee Tachi Waibɨa Jesús ɨtꞌariipa chekꞌãri ichi angeleerã ome. Ma ewate jõmaarãpa ãra unudaitꞌee tꞌɨpɨtau urua pɨkꞌa nɨ̃bɨde. 
2TH.1.8	Ma ewate Jesupa miapiitꞌee Tachi Akꞌõre kꞌawa kꞌiniada–e pꞌanɨɨrã mãikꞌaapa ijãadaamaa pꞌanɨɨrã Tachi Akꞌõrepa jara pëida Tachi Waibɨa Jesude. 
2TH.1.9	Mãɨrã atuadaitꞌee. Ichita kꞌachiade pꞌanadaitꞌee mãikꞌaapa tꞌɨmɨ́ pꞌanadaitꞌee Tachi Waibɨa bɨmãiipa. Akꞌõre Waibɨa truadee wãda–e paitꞌee. Unuda–e paitꞌee iru kꞌĩra wãree mãikꞌaapa irua ne–inaa pi–ia oo bɨ. 
2TH.1.10	Ma ewate Jesús chekꞌãri, ichi kꞌĩra wãree unupiitꞌee ichideerã kꞌapꞌɨa pari. Jõma irude ijãa pꞌanɨɨrã o–ĩa ɨtꞌaa tꞌɨ̃daitꞌee irumaa, wãara kꞌawaadaitꞌee perã iru kꞌĩra wãree. Ma ewate parã jida aukꞌa pꞌanadaitꞌee, taipa jarateepata ijãadapꞌedaa perã.
2TH.1.11	Maperã tai ichita ɨtꞌaa tꞌɨ̃pata Tachi Akꞌõremaa, irua parã pia akꞌɨmerã. Iruata parã jɨrɨji Cristode ijãapataadamerã mãikꞌaapa irua kꞌinia bɨkꞌa pꞌanapataadamerã. Iidi pꞌanɨ irua oopimerã jõmaweda parãpa ne–inaa pia oo kꞌinia pꞌanɨ iru Jaure kꞌapꞌɨa pari. 
2TH.1.12	Mãga iidi pꞌanɨ parãpa mãgá ne–inaa pia oodakꞌãri, awaraarãpa Tachi Waibɨa Jesús tꞌɨ̃ pia tꞌo pꞌanadamerã parã kꞌaurepa. Ma awara ãrapa parã jida pia akꞌɨdaitꞌee, Tachi Akꞌõre Tachi Waibɨa Jesucristo ome parã mãgá kꞌaripapata perã.
2TH.2.1	Ɨ̃rá ɨ̃pemaarã, taipa waapɨara jaratee kꞌinia pꞌanɨ sãga paitꞌee Tachi Waibɨa Jesucristo chekꞌãri ichideerã atade. 
2TH.2.2	Parã enenee jõnɨ isapai kꞌĩsia awara kꞌĩsianaadamerã maa–e pɨrã pꞌeranaadamerã, ũriruta pɨrã Tachi Waibɨa ewaa pacheji. Ijãanáatɨ jara pꞌanɨ pɨjida Akꞌõre Jaurepa apidaamaa mãga kꞌawapiji, maa–e pɨrã mɨ itꞌaideepa mãga jaraji maa–e pɨrã taipa kꞌartꞌade mãga pꞌãjida. 
2TH.2.3	Kꞌũrapináatɨ apidaamaa. Cristo che–e paitꞌee nãga pꞌasai naaweda. Naapɨara eperãarã chokꞌaraarãpa Tachi Akꞌõre kꞌĩra unuamaa iru pꞌaneedaitꞌee. Ma awara eperãarã tꞌãide eperã aba waibɨa uchiaitꞌee. Mãgɨpa pꞌekꞌau kꞌachia ooi awaa baitꞌee perã, Tachi Akꞌõrepa iru tꞌɨmɨ́ pëiitꞌee kꞌachiade mianamerã. 
2TH.2.4	Mamĩda iru na eujãde bɨ misa, Tachi Akꞌõre kꞌĩra unuamaa iru baitꞌee. Ma awara kꞌĩra unuamaa iru baitꞌee ne–inaa kꞌĩra tꞌãdoo, jõmaweda aɨ kꞌĩrapite na pꞌekꞌau eujãdepemaarã ɨtꞌaa tꞌɨ̃pata. Kꞌĩsiaitꞌee ichi jõmaarã kꞌãyaara waibɨara bɨ. Mãga kꞌĩsiaitꞌee perã, su–akꞌɨ beeitꞌee Tachi Akꞌõre te edupɨara bɨ cuartode mãikꞌaapa jaraitꞌee ichita Tachi Akꞌõre.
2TH.2.5	¿Parãpa kꞌirãpada–e pꞌanɨkꞌã mɨa jarateeda parã ome bakꞌãri? 
2TH.2.6	Parãpa kꞌawa pꞌanɨ sãgapꞌeda mãgɨ́ eperã waide che–e. Abaapa ichi tꞌɨdɨkꞌa iru bɨ chepiamaapa, Tachi Akꞌõrepa ewari awara bɨda ma–itꞌee paru misa. 
2TH.2.7	Mãgɨ́ eperã waide che–e bɨ mĩda, ichi waibɨapa nãgaweda eperãarãmaa mera kꞌachia oomaa bɨ, Tachi Akꞌõrede ijãadaamaa pꞌaneedamerã. Mamĩda tachia kꞌawa pꞌanɨ ma ewari awara bɨda chi kꞌachia ooi awaa bee–itꞌee che–e paitꞌee chi tꞌɨdɨkꞌa iru bɨpa na pꞌekꞌau eujãde bɨ misa. 
2TH.2.8	Mãpai chi tꞌɨdɨkꞌa iru bɨ na pꞌekꞌau eujãdeepa uchiakꞌãri, mãgɨ́ kꞌachia ooi awaa bɨ paitꞌee kꞌachia oode. Mamĩda Tachi Waibɨa Jesupa ichi pedeepapai mãgɨ́ peeitꞌee, ichi kꞌĩra wãreede chekꞌãri mãgɨ́ jõitꞌee. 
2TH.2.9	Satanapa mãgɨ́ eperã chokꞌa pëiitꞌee eperãarã kꞌũramerã. Mãga ooitꞌee ne–inaa eperãarãpa waide unudakꞌaa akꞌɨpi bɨpa mãikꞌaapa ne–inaa eperãarãpa pꞌoyaa oodakꞌaa oo bɨpa. Satanapa ma seewa oopiitꞌee mãgɨ́ eperãmaa, eperãarãpa ijãadamerã mãgɨta Tachi Akꞌõre. 
2TH.2.10	Mãgá kꞌachia oo bɨpa wãara mãgɨpa Tachi Waibɨade ijãadaamaa pꞌanɨɨrã kꞌũraitꞌee. Mãgɨ́ ome ãchi aukꞌa kꞌachiadee wãdaitꞌee, Tachi Akꞌõrepa wãarata jara pëida ijãa kꞌiniada–e pꞌanadairã. Wãarata ijãaruta pɨrã, Cristopa ãchi ma o kꞌachiadeepa kꞌaripa atai. Mamĩda mãga kꞌiniada–e paitꞌee. 
2TH.2.11	Maperãpɨ Tachi Akꞌõrepa mãgɨ́ eperã chepiitꞌee ãchi kꞌũramerã ne–inaa oo bɨpa Satanás kꞌapꞌɨa pari. Mãgá Tachi Akꞌõrepa wãarata jara pëida ijãadai kꞌãyaara, seewa ijãa pꞌaneedaitꞌee. 
2TH.2.12	Mãgá wãarata ijãadaamaa pꞌanadaitꞌee perã mãikꞌaapa kꞌachia ooi awaa pꞌanadaitꞌee perã, Tachi Akꞌõrepa ãchi tꞌɨmɨ́ kꞌachiadee pëiitꞌee, eperãarãpa oopatapꞌedaa akꞌɨkꞌãri ichi ewari waibɨa ewate.
2TH.2.13	Ɨ̃pemaarã, ijãadakꞌaa beerã ome mãga pꞌasaitꞌee mĩda, parã ãchikꞌa pꞌana kꞌiniada–e, Cristode ijãapata perã. Mapa taipa ichita gracias jara kꞌinia pꞌanɨ Tachi Akꞌõremaa parã pari. Tachi Waibɨapa parã kꞌinia iru bɨ. Maperã na eujã ooi naaweda, Tachi Akꞌõrepa parã jɨrɨtꞌeraji ũridamerã Cristopa ooda eperãarã kꞌaripaitꞌee mãikꞌaapa ijãadamerã iruata parã o kꞌachiadeepa kꞌaripa atai. Akꞌõrepa ichi Jaure pëi kꞌinia baji parã awara bɨmerã ichi–itꞌee, ma wãarata ijãadakꞌãri. 
2TH.2.14	Ma–itꞌeeta ichia tai pëiji parãmaa jarateede. Ichia parã jɨrɨ baji ijãadamerã taipa jarateepata Cristode. Ichiaba parã jɨrɨji tai ome aukꞌa iru pꞌanadamerã jõma ichia kꞌĩsia iru bɨ ichideerã–itꞌee, Tachi Waibɨa Jesucristokꞌa ɨtꞌari kꞌĩra wãree pꞌaneedakꞌãri.
2TH.2.15	Ɨ̃pemaarã, maperã chóotɨ Cristode ijãa pꞌanɨde mãikꞌaapa kꞌĩra atuanáatɨ taipa parãmaa jarateepatapꞌedaa, pedee jaradapa wa kꞌartꞌade pꞌãdapa.
2TH.2.16	Taipa ɨtꞌaa iidi pꞌanɨ Tachi Waibɨa Jesucristopa mãikꞌaapa Tachi Akꞌõrepa parã kꞌaripadamerã na eujãde pꞌanɨ misa. Kꞌirãpátɨ Tachi Akꞌõrepa tachi Cristode ijãapataarã audú kꞌinia iru bapari perã, tachi ichita kꞌaripapari na eujãde pꞌanɨ misa. Ichiaba tachi tꞌãri o–ĩapipari kꞌĩsiapikꞌãri tachia ne–inaa unudaitꞌee na pꞌekꞌau eujãdeepa uchiadapꞌeda, wãdakꞌãri iru truadee. 
2TH.2.17	Irua parã tꞌãridepai choopipari ijãa pꞌanɨde, mãgá ichita pedee pia jaradamerã mãikꞌaapa ne–inaa jõmaweda pia oodamerã.
2TH.3.1	Ɨ̃rá ɨ̃pemaarã, parãmaa chupɨria iidi kꞌinia pꞌanɨ tai pari ɨtꞌaa tꞌɨ̃pataadamerã. Iidítɨ Tachi Akꞌõrepa tai kꞌaripamerã, jõmaarãmaa irua jara pëida isapai jaratee kꞌinia pꞌanadairã. Iidítɨ ma jaratee pꞌanɨ ũrirutaarã tꞌãripa Cristode ijãadamerã, parã ijãadapꞌedaakꞌa. 
2TH.3.2	Ichiaba iidítɨ Tachi Akꞌõrepa tai kꞌaripa atamerã kꞌachia beerã juadeepa, chokꞌaraarãpa tai jɨrɨpata perã miapidaitꞌee. Jãgɨɨrãpa Tachi Waibɨa Jesucristode ijãa kꞌiniadakꞌaa. 
2TH.3.3	Mamĩda kꞌawa pꞌanɨ Tachi Waibɨapa oopari ichia jara bɨkꞌa. Iruata parã kꞌaripaitꞌee choodamerã parã ijãa pꞌanɨde mãikꞌaapa kꞌachiadeepa kꞌaripaitꞌee kꞌachia beerã poro, Satanapa parã kꞌachiade baaipi kꞌinia bakꞌãri. 
2TH.3.4	Tachi Waibɨapa ichideerã mãgá kꞌaripapari perã, taipa ijãa pꞌanɨ parãpa wãara oomaa pꞌanɨ taipa jarapatakꞌa mãikꞌaapa mãga oopataadaitꞌee. 
2TH.3.5	Maperãpɨ iidi pꞌanɨ Tachi Waibɨapa parãmaa kꞌawapimerã sãga Tachi Akꞌõre kꞌinia iru pꞌanadai, irua parã audú kꞌinia iru baparikꞌa. Mãga kꞌawaadakꞌãri, chupɨria jõneeruta pɨjida, pãchi tꞌãridepai choodaitꞌee, Cristopa mãga oopipari perã.
2TH.3.6	Ɨ̃pemaarã, Tachi Waibɨa Jesucristopa jara pëiru ichide ijãapataarã mimiadaipia bɨ, taipa naaweda jarateedapꞌedaakꞌa. Ijãaparipa ma ũraa ũriamaa bɨ pɨrã, iru ikꞌaawaapa ãyaa pꞌanéetɨ. 
2TH.3.7	Pãchia kꞌawa pꞌanɨ pꞌanadaipia bɨ tai pꞌanadapꞌedaakꞌa parã tꞌãide nipadakꞌãri. Kꞌoo–idaa pꞌanadakꞌaa paji. 
2TH.3.8	Apidaamaa iidida–e paji taimaa chikꞌo pari teedamerã. Ma kꞌãyaara ãstaawa, pꞌãrikꞌua pida mimiapachida tai chikꞌo neto kꞌodaitꞌee. Mãga oopachida parãpa chikꞌo tai–itꞌee netonaadamerã. 
2TH.3.9	Tai mimiapata perã Cristo–itꞌee, mãga iidikꞌajida. Mamĩda mãga ooda–e paji. Akꞌɨpi kꞌinia pꞌanapachida Cristode ijãapataarã sãga pꞌanapataadaipia bɨ. 
2TH.3.10	Parã ome pꞌanadakꞌãri, na ũraa jarajida: “Nekꞌopidaikꞌaraa bɨda ajida, mimia kꞌinia–e bɨmaa.” 
2TH.3.11	Mamĩda ɨ̃rá taipa ũri pꞌanɨ parã tꞌãidepemaarã ũkꞌuru mimiadakꞌaa. Jĩpꞌa nipapata kꞌawaadaitꞌee awaraarãpa oomaa pꞌanɨ mãikꞌaapa jara pꞌanɨ. 
2TH.3.12	Maperãpɨ Tachi Waibɨa Jesucristopa taimaa jarapiru: mãgee eperãarã kꞌãiwee mimiadaipia bɨ mãikꞌaapa chikꞌo atadaipia bɨ ãchi juadoopa.
2TH.3.13	Ichiaba apemaarã ɨ̃pemaarãmaa ũraa pꞌanɨ ichita ne–inaa pia oopataadamerã, sẽda–ee. 
2TH.3.14	Mamĩda parã tꞌãidepemapa na kꞌartꞌade ũraa jara bɨkꞌa oo kꞌinia–e pɨrã, awaraa ijãapataarãmaa nepɨrɨ́tɨ mãikꞌaapa mãgɨ́ ikꞌaawaapa ãyaa pꞌanéetɨ, kꞌĩra nejasia beemerã. 
2TH.3.15	Mamĩda kꞌĩrakꞌaupai mãgɨ́ ɨ̃pema Cristo kꞌaurepa kꞌĩra unuamaa iru pꞌanadai. Jĩpꞌa ũráatɨ pãchi ɨ̃pema ũraapatakꞌa, irua oomerã Cristopa kꞌinia bɨkꞌa.
2TH.3.16	Taipa kꞌinia pꞌanɨ Tachi Waibɨapa parã ichita kꞌãiwee pꞌanapimerã. Ichiata ichideerã mãgá bapipari, nepɨra wẽe pꞌanɨde mãikꞌaapa nepɨrade pꞌanɨ pɨjida. Taipa ɨtꞌaa iidi pꞌanɨ Tachi Waibɨa parã jõmaarã ome ichita bapariimerã.
2TH.3.17	Mɨ, Pablopa nãgɨ́ salude pꞌãru mɨchi juadoopa kꞌawaadamerã mɨa na kꞌartꞌa pëiru. Nãgá pꞌãpari mɨchi juapa mɨa kꞌartꞌa jõma pëi bɨde. 
2TH.3.18	Mɨa ɨtꞌaa iidi bɨ Tachi Waibɨa Jesucristopa parã jõmaweda pia akꞌɨ bapariimerã.
2TH.3.18	Mãgapai paji.
1TI.1.1	Mɨ, Pablopa na kꞌartꞌa pꞌã pëiru Timoteomaa. Tachi Akꞌõrepa kꞌinia bada perã, mɨ jɨrɨtꞌeraji Jesucristopa pëimerã ichi ũraa jarateede. Kꞌawa pꞌanɨ eperãarãpa Jesucristode ijãadakꞌãri, Tachi Akꞌõrepa ãra kꞌaripaitꞌee atuanaadamerã. Mapa tachia ijãapata mãikꞌaapa nɨpata irua jaradakꞌa oomerã. 
1TI.1.2	Timoteo, pɨ mɨchi warrakꞌa, Cristode ijãapari perã mɨ kꞌaurepa. Mɨa ɨtꞌaa iidi bɨ Tachi Akꞌõrepa mãikꞌaapa Tachi Waibɨa Jesucristopa pɨ pia akꞌɨ pꞌanadamerã mãikꞌaapa chupɨria kꞌawaadamerã. Mãgá pɨ kꞌãiwee bapariitꞌee.
1TI.1.3	Naaweda mɨa enenee nɨ̃baji pɨ beemerã Éfeso pꞌuurude, mɨ mamãikꞌaapa uchiakꞌãri wãitꞌee Macedonia eujãdee. Atꞌãri kꞌinia bɨ jãma beemerã, jãpemaarã ũkꞌuruurãpa ne–inaa awara jarateemaa pꞌanadairã mɨa jaratee ni kꞌãyaara. Jaráji ma seewa waa jarateenaadamerã. 
1TI.1.4	Ichiaba ũráaji jarateenaadamerã judiorã chonaarãpa chonaarãweda nepɨrɨdapꞌedaa. Jɨrɨdaikꞌaraa bɨ ãchi chonaarãdeepa uchiadapꞌedaarã tꞌɨ̃ pꞌã pꞌe iru pꞌanɨ akꞌɨpidaitꞌee jõmaarãmaa. Mãga oodakꞌãri, aupedeepipata ijãapataarãmaa mãikꞌaapa maarepida kꞌaripada–e waapɨara ijãadamerã mãikꞌaapa oodamerã Tachi Akꞌõrepa kꞌinia bɨkꞌa.
1TI.1.5	Mɨa jaraji mãɨrã mãgá ũraamerã kꞌinia bairã ijãapataarã chikꞌinia pꞌanapataadamerã. Mãga pꞌanapataadai wãara ijãadakꞌãri mãikꞌaapa tꞌãripa oo kꞌinia pꞌanadakꞌãri Tachi Akꞌõrepa oopi bɨkꞌa, kꞌĩsia pꞌua wẽe. 
1TI.1.6	Mamĩda ɨ̃rá jãpemaarã ũkꞌuruurãpa mãga ooda–e pꞌanɨ. Ma kꞌãyaara awaraa kꞌĩsia atajida. Mapa pariatua pedee wãpata. 
1TI.1.7	Tachi Akꞌõre Ũraa jaratee kꞌinia pꞌanɨda a pꞌanɨ. Mamĩda wãara kꞌawada–e pꞌanɨ irua jara kꞌinia bada ma ũraa Moisemaa pꞌãpikꞌãri. Kꞌĩsia kꞌawaa beerãkꞌa jaratee pꞌanɨ mĩda, mãga pꞌanɨ–e.
1TI.1.8	Tachia kꞌawa pꞌanɨ Tachi Akꞌõrepa Moisemaa ũraa pꞌãpida pia bɨ, ma ũraade ijãa pꞌanɨ pɨrã Akꞌõrepa kꞌinia bɨkꞌa. 
1TI.1.9	Ichiaba kꞌawa pꞌanɨ Tachi Akꞌõrepa ichi ũraa pꞌãpi–e paji tꞌãri pia beerã–itꞌee. Ma kꞌãyaara pꞌãpiji nãgeerã–itꞌee: oodaamaa pꞌanɨɨrã iru ũraade jara bɨkꞌa; tꞌãri kꞌachia–idaa beerã; pꞌekꞌau kꞌachia ooyaa beerã; irude ijãadakꞌaa beerã; akꞌõreerã peepataarã mãikꞌaapa eperã peepataarã; 
1TI.1.10	miakꞌãi pꞌanɨɨrã awaraarã ome kꞌãipataarã; ɨmɨkꞌĩraarã awaraa ɨmɨkꞌĩra ome kꞌãipataarã wẽraarã ome kꞌãirutakꞌa; chĩara atapataarã esclavo papidaitꞌee; seewa–idaa beerã; seewa wãarakꞌa jarapataarã awaraarã kꞌĩrapite ijãadamerã; mãgeerã–itꞌee mãikꞌaapa jõma irua jara pëidakꞌa oodaamaa pꞌanɨɨrã–itꞌee.
1TI.1.11	Irua pedee pia jara pëiji ichi Warra Jesucristo kꞌapꞌɨa pari. Mapa Cristopata Tachi Akꞌõre kꞌĩra wãree unupiji na pꞌekꞌau eujãde nipakꞌãri. Tachi Akꞌõre, chi audú tꞌãri pia baparipa, mɨ jɨrɨtꞌeraji Cristopa ooda eperãarã kꞌaripaitꞌee jarateenamerã.
1TI.1.12	Mɨa gracias jara bɨ Tachi Waibɨa Jesucristomaa. Ichiata mɨ kꞌaripapari kꞌawa bairã mɨa ooitꞌee ichia oopi bɨkꞌa. Mapa mɨ jɨrɨtꞌeraji na mimia oomerã. 
1TI.1.13	Mɨ chupɨria kꞌawaaji, naaweda mɨa ne–inaa kꞌachia kꞌĩra tꞌãdoo ooji mĩda. Iru ãpɨte mãikꞌaapa irudeerã ãpɨte ikꞌachia jarapachi. Ma awara irudeerã jɨrɨji miapiitꞌee. Mãga ooji waide kꞌawa–e bada perã iru cheji eperãarã kꞌaripaitꞌee mãikꞌaapa waide irude ijãa–e bada perã. 
1TI.1.14	Mamĩda iru audú tꞌãri pia bapari perã, mãga kꞌawapiji mɨmaa. Mãgá mɨa irude ijãa beeji mãikꞌaapa iru kꞌaurepa kꞌawaaji awaraarã kꞌinia iru baitꞌee.
1TI.1.15	Jõmaarãpa nãgɨ́ pedee ijãadaipia bɨ wãara perã. Jesucristo na pꞌekꞌau eujãdee cheji pꞌekꞌau kꞌachia oopataarã kꞌaripaitꞌee atuanaadamerã. Mɨa ma pedee pia kꞌawa bɨ, mɨ chi pꞌekꞌau kꞌachia oopari kꞌachiara bairã. 
1TI.1.16	Maperãpɨ Jesucristopa mɨ chupɨria kꞌawaaji akꞌɨpiitꞌee ichia mɨ ome chooda. Mãgá chooitꞌee jõma pꞌekꞌau kꞌachia oopataarã ome, irude ijãaruta pɨrã. Kꞌinia bɨ jõmaarãpa ijãadamerã mãikꞌaapa ichita ichi ome pꞌanapataadamerã. 
1TI.1.17	Maperã o–ĩa ɨtꞌaa tꞌɨ̃dáma Tachi Ɨtꞌaripema Reymaa. Iru jõmaarã kꞌãyaara waibɨara bɨ. Iru trua ichita bapari. Iru aupaita Tachi Akꞌõre. Ichita bapari. Eperãarãpa iru unudakꞌaa. ¡Amén!
1TI.1.18	Timoteo, pɨ mɨchi warrakꞌa bairã, mɨa na ũraa jararu. Kꞌirãpáji Tachi Akꞌõrepa jarapida pɨmaa ichi pedee jarapataarã itꞌaideepa. Ma jaradapꞌedaakꞌa ookꞌãri, kꞌĩsia pꞌua–ee chooitꞌee wãarata ijãa bɨde, soldaopa chooparikꞌa ãpɨtee wã–ee chõo jõnɨde. 
1TI.1.19	Ũkꞌuruurãpa mãga ooda–e pꞌanɨ. Mãɨrãpa kꞌawa pꞌanɨ Cristopa oopi bɨkꞌa oodaipia bɨ. Mamĩda irude ijãa amaa pꞌaneejida. Barco kꞌuadákꞌapɨ pꞌanɨ, jõdaitꞌee perã. 
1TI.1.20	Himeneo mãikꞌaapa Alejandro mãga pꞌanɨ. Mapa mɨa ãchi bɨji Satanás juade ichia oo kꞌiniata oomerã ãchi ome. Mãgá kꞌawaadai ikꞌachia jaradaikꞌaraa bɨ Tachi Akꞌõre ãpɨte.
1TI.2.1	Naapɨara ũraaitꞌee parã Cristode ijãapataarã chipꞌedaidakꞌãri, jõmaarã pari ɨtꞌaa tꞌɨ̃damerã, Tachi Akꞌõrepa ãra kꞌaripamerã. Chupɨria iidítɨ pãchi pari mãikꞌaapa awaraarã pari mãikꞌaapa gracias jarátɨ Tachi Akꞌõremaa irua ne–inaa jõma ooda pari. 
1TI.2.2	Ichiaba ɨtꞌaa tꞌɨ̃daipia bɨ na pꞌekꞌau eujãdepemaarã poro waibɨarã pari mãikꞌaapa jõmaweda eperãarã akꞌɨpataarã pari. Mãgá tachi kꞌãiwee pꞌanapataadaitꞌee. Ma awara mãgá oodaitꞌee Tachi Akꞌõrepa kꞌinia bɨkꞌa mãikꞌaapa jõmaarã taide kꞌĩra jĩpꞌa nipadaitꞌee. 
1TI.2.3	Mãgá ɨtꞌaa tꞌɨ̃dakꞌãri, pia oopata mãikꞌaapa Tachi Akꞌõre, Tachi Kꞌaripapari, o–ĩapipata. 
1TI.2.4	Ichia eperãarã jõmaweda o kꞌachiadeepa kꞌaripa ata kꞌinia bɨ. Kꞌinia bɨ jõmaarãpa ichi wãarata kꞌawaadamerã. 
1TI.2.5	Tachi Akꞌõre apai mãikꞌaapa eperã apaipa eperãarã tꞌãri aukꞌa bɨpii iru ome. Mãgɨ́ eperã Jesucristo. 
1TI.2.6	Tachi Akꞌõrepa kꞌĩsia iru bada ewate Cristo ita–aria peepiji jõmaarã pari, eperãarãpa pꞌekꞌau kꞌachia oopata kꞌaurepa. Mãga ooji eperãarã uchiapiitꞌee ma pꞌekꞌau kꞌachia jua ekꞌariipa ɨtꞌaa wãdamerã. Tachi Akꞌõrepa kꞌinia bɨ jõmaarãpa mãga kꞌawaadamerã.
1TI.2.7	Ma–itꞌeepɨ ichia mɨ bɨji mãga jarateemerã. Mɨ jɨrɨtꞌeraji Cristopa pëimerã ichi ũraa jarateede. Audú kꞌinia bɨ mɨa ma wãara pedee jarateenamerã judio–eerãmaa, ãchia ichiaba ijãadamerã. Wãara jara bɨ; seewa–e.
1TI.2.8	Mɨa kꞌinia bɨ ijãapataarã chipꞌedaidakꞌãri, ɨmɨkꞌĩraarã tꞌãri pia beerãpa ãchi jua ɨtꞌaa ɨadapꞌeda, ɨtꞌaa tꞌɨ̃damerã jõmaarã pari. Mamĩda ãchidepema kꞌĩrau bɨ pɨrã maa–e pɨrã nepɨrade bɨ pɨrã awaraa eperã ome, ɨtꞌaa tꞌɨ̃ikꞌaraa bɨ.
1TI.2.9	Ichiaba kꞌinia bɨ ijãapataarã wẽraarãpa pꞌaru jɨ̃damerã wẽra pꞌaru jĩpꞌa jɨ̃pataarãpa jɨ̃patakꞌa. Kꞌĩra wãree pꞌanadaitꞌee makꞌɨara chi–oodaikꞌaraa bɨ jɨ̃daitꞌee netꞌaa nẽedee ooda, perladee ooda, pꞌaru ɨ̃pɨadee ooda maa–e pɨrã puda pi–ia bida pꞌanɨpa. 
1TI.2.10	Ma kꞌãyaara pꞌanadaipia bɨ Tachi Akꞌõrede wãara ijãapata wẽraarãkꞌa; ne–inaa pia oomaa awaraarã kꞌaripadaitꞌee.
1TI.2.11	Ijãapataarã chipꞌedaidakꞌãri Tachi Akꞌõre Ũraa ũridaitꞌee, wẽraarãpa kꞌĩupꞌee ũridaipia bɨ, ãchi kꞌĩsia jarada–ee. Ãchi jarateepataarã ichita waawee pꞌanadaipia bɨ. 
1TI.2.12	Mɨa wẽraarãmaa ɨmɨkꞌĩraarã jarateepikꞌaa maa–e pɨrã chokꞌa pëipikꞌaa. Kꞌĩupꞌee pꞌanadaipia bɨ ijãapataarã see jõnɨ misa. 
1TI.2.13	Mɨa mãga jaraji Tachi Akꞌõrepa eperãarã ookꞌãri, naapɨara Adán oopꞌeda, Eva ooda perã.
1TI.2.14	Ma awara Netuara Poro Waibɨapa Adán kꞌũra–e paji. Evata kꞌũratꞌaaji. Mãgá Evata naapɨara kꞌachiade baaiji.
1TI.2.15	Ma kꞌaurepa eperãarã jõmaweda o kꞌachiade pꞌaneejida. Mamĩda wẽraarã paara ma o kꞌachiadeepa uchiadai Cristode ijãaruta pɨrã mãikꞌaapa kꞌĩra jĩpꞌa ooruta pɨrã Tachi Akꞌõrepa kꞌinia bɨkꞌa; ãchideerã pia akꞌɨpataadamerã mãikꞌaapa awaraarã kꞌinia iru pꞌanapataadamerã.
1TI.3.1	Eperãarãpa wãarata jarapata jaradakꞌãri: “Eperã ijãapataarã akꞌɨpari pa kꞌinia bɨ pɨrã, pia bɨda” apata. 
1TI.3.2	Maperã ijãapataarã akꞌɨpari jõmaarã kꞌĩrapite tꞌãri pia baipia bɨ; wẽra apai iru baipia bɨ; kꞌĩra jĩpꞌa; ne–inaa pariatua oo–ee; awaraarã auteebai kꞌawaa ichi temãi; pia jaratee kꞌawaa; 
1TI.3.3	toyaa bakꞌaa; kꞌĩrauyaa mãikꞌaapa nepɨra jɨrɨyaa bakꞌaa; ma kꞌãyaara ne–inaa pia oopari; pꞌaratꞌa ata kꞌiniayaa bakꞌaa. 
1TI.3.4	Ichi te pidaarã pia akꞌɨ baipia bɨ, chi warrarãpa ichi waaweedamerã mãikꞌaapa chokꞌekꞌee pꞌanadamerã. 
1TI.3.5	Ɨmɨkꞌĩrapa ichi te pidaarã pꞌoyaa pia akꞌɨ–e bɨ pɨrã, ¿sãga Tachi Akꞌõrede ijãapataarã akꞌɨima? 
1TI.3.6	Eperã ewaa Cristode ijãa bɨ pɨrã, ijãapataarã akꞌɨpari paikꞌaraa bɨ, auduadarii perã mãikꞌaapa Tachi Akꞌõrepa atuapii perã Netuara Poro Waibɨa atuapidakꞌa. 
1TI.3.7	Ijãapataarã akꞌɨpari tꞌɨ̃ pia tꞌo pꞌanadaipia bɨ, Cristode ijãadakꞌaa beerãpa paara. Mãga–e pɨrã, Netuara Poro Waibɨapa iru ãpɨte ne–inaa kꞌachia nepɨrɨpii eperãarãmaa, jõmaarãpa ma kꞌaurepa iru pia–e akꞌɨdamerã.
1TI.3.8	Ijãapataarã kꞌaripapataarã diácono apata aukꞌa tꞌãri pia pꞌanadaipia bɨ; kꞌĩra jĩpꞌa; jĩpꞌa pedeepata; seewa jaradakꞌaa mãikꞌaapa chĩara ãpɨte pedee kꞌachia pedeedakꞌaa; toyaa pꞌanadakꞌaa; pꞌaratꞌa ata kꞌiniayaa pꞌanadakꞌaa. 
1TI.3.9	Tachi Akꞌõrepa wãarata kꞌawapida Cristo kꞌapꞌɨa pari tꞌãripa ijãadaipia bɨ, kꞌĩsia pꞌua–ee. 
1TI.3.10	Ãchi mimiade tꞌĩudai naaweda, awaraa ijãapataarãpa ãchi pꞌanapata pia akꞌɨdaipia bɨ kꞌawaadaitꞌee wãara pꞌanapata Tachi Akꞌõrepa kꞌinia bɨkꞌa wa mãga–e. Ɨmɨateeda wẽe uchiaruta pɨrã, ijãapataarã kꞌaripapataarã pꞌaneedai. 
1TI.3.11	Wẽraarã
1TI.3.12	Ijãapataarã kꞌaripaparipa wẽra apai iru baipia bɨ. Pia akꞌɨipia bɨ ichi warrarã mãikꞌaapa awaraarã ichi tede pꞌanapata. 
1TI.3.13	Mãgɨ́ kꞌaripapataarãpa ãchi mimia pia ooruta pɨrã, ijãapataarãpa ãra tꞌɨ̃ tꞌo pꞌanadaitꞌee. Mãpai ãrapa waawee–ee jaradaitꞌee ãchia Jesucristode ijãa pꞌanɨ.
1TI.3.14	Taarã–ee mɨ wã kꞌinia bɨ pɨ akꞌɨde. 
1TI.3.15	Mamĩda taarãru pɨrã, na pꞌãdapa pɨa kꞌawaaitꞌee sãga pꞌanapataadaipia bɨ apemaarã ijãapataarã ome. Kꞌirãpapíji tachi ijãapataarã jõmaweda Tachi Akꞌõredeerã. Iru ichita bapari tachi ome mãikꞌaapa iru wãarata jara pëiji tachimaa jɨ̃adamerã mãikꞌaapa jõmaarãmaa jarateedamerã. 
1TI.3.16	Wãara, awaraarãpa ma wãarata jara pëida kꞌawada–e pꞌanɨ mĩda, tachia kꞌawa pꞌanɨ ma kꞌãyaara ne–inaa pipɨara wẽ–e. Mapa Tachi Waibɨamaa nãga kꞌaripata:
1TI.3.16	Na pꞌekꞌau eujãdepemaarãmaa pɨa unupipachi eperã jĩpꞌaakꞌa. Kꞌachia oo–ee bapachi Akꞌõre Jaure kꞌaurepa. Angeleerãpa pɨ unupachida. Na pꞌekꞌau eujãdepemaarãpa ũripachida pɨa ooda eperãarã kꞌaripaitꞌee mãikꞌaapa chokꞌaraarãpa pɨde ijãapachida. Tachi Akꞌõrepa pɨ ateeji ɨtꞌaa, ichi trua kꞌĩra wãree nɨ̃bɨde ichita bapariimerã.
1TI.4.1	Mamĩda Tachi Akꞌõre Jaurepa jĩpꞌa jara bɨ: Akꞌõre ewari waibɨa ewate pai naaweda, eperãarã ũkꞌuru ma wãarade ijãa amaadaitꞌee. Cristode ijãadai kꞌãyaara, kꞌũrapidaitꞌee netuaraarãmaa mãikꞌaapa ijãadaitꞌee ma netuaraarãpa jarateepirutade. 
1TI.4.2	Ma netuaraarã jua ekꞌari jarateepataarãpa jarapata: “Tachi Akꞌõre Ũraa jarateemaa pꞌanɨda” apata. Mamĩda seewamaa pꞌanɨ. Ãchi–itꞌee pꞌua–e bɨ ijãapataarã kꞌũradaitꞌee. Tachi Akꞌõre Jaurepa jarateepi bɨkꞌa pꞌoyaa jarateeda–e, netuaradeerã perã. 
1TI.4.3	Jãgɨɨrãpa ũraapata miakꞌãidaikꞌaraa bɨ mãikꞌaapa chikꞌo ũkꞌuru kꞌodaikꞌaraa bɨ. Mamĩda tachia Akꞌõre Ũraa wãarade ijãapata perã, kꞌawa pꞌanɨ irua ne–inaa jõma ooji, gracias jaradapꞌeda kꞌodamerã. 
1TI.4.4	Jõmaweda Tachi Akꞌõrepa ooda pia bɨ.
1TI.4.5	Tachi Akꞌõre kꞌĩrapite tachi nekꞌopata pia bɨ, irua mãga jarada perã mãikꞌaapa tachia gracias jarapata perã irumaa ma chikꞌo pari.
1TI.4.6	Arii pꞌanɨ ɨ̃pemaarãmaa mɨ ũraa jaratéeji. Mãga ooru pɨrã, pia ooitꞌee Jesucristopa oopi kꞌinia bɨkꞌa. Iru mimiapari pia baitꞌee ijãa bɨ misa Tachi Akꞌõrepa jara pëida iru kꞌapꞌɨa pari mãikꞌaapa kꞌawaa wãru misa irua jarapida ichia jɨrɨtꞌeradaarãmaa.
1TI.4.7	Mamĩda tꞌĩunáaji ma chonaarãweda nepɨrɨdapꞌedaa jarateepataarã ome. Jãgɨɨrãpa jarateeda–e Tachi Akꞌõrepa jarapidakꞌa. Jarateepata chõtrãarãpa ũri kꞌinia pꞌanapata cuentokꞌa. Ãchi ome aupedeei kꞌãyaara, jɨrɨ́ji pipɨara kꞌawaaitꞌee Tachi Akꞌõrepa jara pëida mãikꞌaapa óoji irua oopi bɨkꞌa. 
1TI.4.8+1TI.4.9	Jõmaarãpa nãgɨ́ pedee ijãadaipia bɨ, wãara perã. Tachi pꞌiradakꞌãri juataura pꞌaneedaitꞌee, tachi kꞌapꞌɨa kꞌaripapata. Mamĩda Tachi Akꞌõrepa jara pëida kꞌawaa wãdakꞌãri, tachi jaure paara kꞌaripapata. Mãgá na pꞌekꞌau eujãde pꞌanɨ misa, kꞌãiwee pꞌanapata mãikꞌaapa kꞌawaapata tachi piudakꞌãri, ɨtꞌaa wãdaitꞌee. 
1TI.4.10	Ma–itꞌeeta tachi choopata na mimiade, eperãarãpa ma ũraa jara pëidade ijãadamerã. Eperãarã ũkꞌuruurãpa tachia jarateepata ũridaamaa pꞌanɨ mĩda, ijãa pꞌanɨ Tachi Akꞌõre ichita bapari mãikꞌaapa irua aupaita na pꞌekꞌau eujãdepemaarã jõmaweda akꞌɨpari. Wãara, tachi Cristode ijãapataarã pipɨara akꞌɨpari, tachi o kꞌachiadeepa kꞌaripa atapari perã.
1TI.4.11	Mɨa jõma jara aupada jaratéeji jãpemaarã ijãapataarãmaa mãikꞌaapa jaráji mãga oodamerã. 
1TI.4.12	Kꞌĩsiapináaji apidaamaa pɨ pedee ũridaikꞌaraa bɨ, pɨ makꞌɨara chonaa–e bairã. Ma kꞌãyaara akꞌɨpíji pɨa wãara oo kꞌinia bɨ Cristopa oopi bɨkꞌa, ãrapa aukꞌa oodamerã. Nãga baparíiji: ne–inaa pia jarapari; kꞌĩra jĩpꞌa nipapari jõmaarã ome; awaraarã kꞌinia iru bapari; nepɨrade bɨ mĩda, Cristode ijãapari; ne–inaa kꞌachia oo–ee bapari; jõma oopari Tachi Akꞌõrepa kꞌinia bɨkꞌa. 
1TI.4.13	Mɨ jãmaa wãru misa, ijãapataarã chipꞌedaidakꞌãri, léeji Tachi Akꞌõre Ũraa pꞌãdapꞌedaa. Jaratéeji kꞌasaa jara kꞌinia bɨ mãikꞌaapa ũráaji ijãapataarã pꞌanapataadamerã ma jara bɨkꞌa. 
1TI.4.14	Kꞌirãpáji Tachi Akꞌõre pedee jarapataarãpa jaradapꞌedaa pɨmaa, ijãapataarã akꞌɨpataarãpa ãchi jua bɨdakꞌãri pɨ ɨ̃rɨ. Mãga oodakꞌãri, Tachi Akꞌõre Jaurepa ne–inaa oopiji pɨmaa kꞌawaamerã kꞌãare mimia ooitꞌee Tachi Akꞌõre–itꞌee. Mãga óoji Akꞌõre Jaurepa oopi bɨkꞌa.
1TI.4.15	Kꞌĩsíaji mɨa ũraadade na kꞌartꞌa pꞌãdade mãikꞌaapa tꞌãripa óoji aɨde jara bɨkꞌa. Mãga ooru pɨrã, awaraarãpa akꞌɨdaitꞌee pɨa naawedapema kꞌãyaara pipɨara oomaa bɨ. 
1TI.4.16	Kꞌĩra jĩpꞌa óoji Cristopa kꞌinia bɨkꞌa mãikꞌaapa jaratéeji irua jarapi bɨkꞌa. Chóoji mãga oo bɨde kꞌawa bairã mãga oo bɨpa, pɨ Akꞌõre truadee wãitꞌee mãikꞌaapa pɨa jaratee bɨ ũrirutaarã aukꞌa wãdaitꞌee, pɨ kꞌaurepa Cristode ijãadakꞌãri.
1TI.5.1	Ijãapataarã tꞌãidepema chonaapa ne–inaa kꞌachia ooru pɨrã, ɨtrɨanáaji. Ma kꞌãyaara pedéeji iru ome, pɨchi akꞌõre ome pedeeparikꞌa. Jõdee, kꞌũtrãarã ũráaji pɨchi ɨ̃pemaarã ũraakꞌajikꞌa. 
1TI.5.2	Chõtrãarã akꞌɨipia bɨ pɨchi nawe akꞌɨparikꞌa. Mãgá ichiaba awẽraarã akꞌɨipia bɨ pɨchi ɨ̃pewẽraarã akꞌɨkꞌajikꞌa, ãra ome kꞌachia oo–ee.
1TI.5.3	Pia kꞌaripáji pꞌẽtrãarã ëreerã wẽe chitoonɨ. 
1TI.5.4	Mamĩda pꞌẽtrãapa warrarã wa ãichakꞌeerã iru bɨ pɨrã, ãchiata naapɨara ãchideerã akꞌɨdaipia bɨ Tachi Akꞌõre Ũraade jara bɨkꞌa. Mãgá ãchi nawe wa awela kꞌaripadai irua ãchi kꞌaripadakꞌa ãchi wari wãkꞌãri. Ma awara mãga oodakꞌãri, Tachi Akꞌõrepa ãchi pia akꞌɨpari. 
1TI.5.5	Jõdee pꞌẽtrãa ëreerã wẽe kꞌɨrɨpa nɨpari Tachi Akꞌõrepa kꞌaripamerã. Ãstaawa, pꞌãrikꞌua pida ɨtꞌaa tꞌɨ̃pari Tachi Akꞌõremaa kꞌaripamerã. Mãgee pꞌẽtrãa kꞌaripaipia bɨ. 
1TI.5.6	Mamĩda mãgee pꞌẽtrãarã ũkꞌuruurãpa Tachi Akꞌõre netꞌaade kꞌĩsiadai kꞌãyaara, ãchia kꞌiniata oo wãpata. Mãgeerã chokꞌai pꞌanɨ mĩda, piudapꞌedaarã́kꞌapɨ pꞌanɨ. Mapa mãgeerã kꞌaripaikꞌaraa bɨ. 
1TI.5.7	Jaráji ijãapataarã pɨ ekꞌari pꞌanɨɨrãmaa oodamerã mɨa etꞌewa jaradakꞌa. Mãga ooruta pɨrã, awaraarãpa pꞌoyaa kꞌachia pedeeda–e pai tachi ijãapataarã ãpɨte. 
1TI.5.8	Ijãaparipa ichi ëreerã wa audupɨara ichideerã akꞌɨ–e pɨrã, baamaa bɨ Cristopa kꞌinia bɨkꞌa mãikꞌaapa ijãadakꞌaa beerã kꞌãyaara kꞌachiara bɨ.
1TI.5.9	Pꞌẽtrãa tꞌɨ̃ pꞌãdai naaweda awaraa pꞌẽtrãarã tꞌɨ̃ ome, iru bapata akꞌɨdaipia bɨ. Mãgɨ́ pꞌẽtrãa ɨmɨkꞌĩra apai ome miakꞌãi bapꞌeda, sesenta añodeepa waa iru baipia bɨ. 
1TI.5.10	Awaraarãpa iru tꞌɨ̃ pia tꞌo pꞌanadaipia bɨ, irua ne–inaa pia oopata kꞌaurepa nãgee jĩakꞌa: ichi warrarã pia warida perã; eperãarã pia auteebaida perã; ijãapataarã pꞌasia chedakꞌãri, ãra bɨɨrɨ sɨɨda perã;
1TI.5.11	Pꞌẽtrãarã sesenta años waide wẽe beerã tꞌɨ̃ pꞌãdaikꞌaraa bɨ awaraa pꞌẽtrãarã tꞌɨ̃ ome, ɨmɨkꞌĩra waya kꞌiniadarii perã mãikꞌaapa miakꞌãidarii perã, Cristo–itꞌee mimiadai kꞌãyaara. 
1TI.5.12	Mãgee pꞌẽtrãarãpa jaradapꞌeda Cristopa oopi kꞌinia bɨkꞌa oodaitꞌee, ɨmɨkꞌĩra ataruta pɨrã, Tachi Akꞌõrepa kꞌĩsia pꞌuapii maa–e pɨrã awaraarãpa pedee kꞌachia jaradai ãra ãpɨte. 
1TI.5.13	Ma awara, mãgee pꞌẽtrãarã kꞌoo–idaadaipata, ne–inaa pia makꞌɨara ooda–ee. Mãgá te chaa chĩara ãpɨte jara nipapata mãikꞌaapa pedee–idaa pꞌanadairã, ũraa wãpata ãchi kꞌĩsiadeepa. Mãgá pedee kꞌachia jaradaikꞌaraa bɨta jara wãpata. 
1TI.5.14	Maperã mɨa kꞌinia bɨ mãgee pꞌẽtrãarã makꞌɨara chõtrãa–ee pꞌanɨɨrã, waya miakꞌãidamerã mãikꞌaapa warra tꞌodamerã. Mãgá mimiadaitꞌee ãchi temãi, ãchideerã akꞌɨmaa pꞌanɨ misa. Mãga oo pꞌanɨ pɨrã, tachi ijãapataarã kꞌĩra unuamaa iru pꞌanapataarãpa pꞌoyaa kꞌachia pedeeda–e pai tachi ãpɨte ma pꞌẽtrãarã kꞌaurepa. 
1TI.5.15	Mãgee pꞌẽtrãarã ũkꞌuruurãpa oo amaajida Cristopa oopi kꞌinia bɨ oodaitꞌee Satanapa oopi kꞌinia bɨkꞌa.
1TI.5.16	Waya mɨa jara bɨ: Cristode ijãapari ëreerãdepema pꞌẽtrãa paraa pɨrã, ma ijãaparipa chi pꞌẽtrãa kꞌaripaipia bɨ. Pëikꞌaraa bɨ ijãapataarãmaa kꞌaripa iidide, ãrapa ne–inaa iru pꞌanɨ araa–e pai perã audú chokꞌaraarã–itꞌee. Ijãapataarãpa akꞌɨdaipia bɨ pꞌẽtrãarã ëreerã wẽe chitoonɨ aupai.
1TI.5.17	Ijãapataarã chonaarã waaweedaipia bɨ mãikꞌaapa pꞌaadaipia bɨ ãchi jua ekꞌari pꞌanɨɨrã pia akꞌɨdakꞌãri mãikꞌaapa kꞌaripadakꞌãri. Waapɨara pꞌaadaipia bɨ awaraa ijãapataarã akꞌɨpataarã kꞌãyaara, Tachi Akꞌõrepa jara pëida jarateedakꞌãri mãikꞌaapa ijãapataarã ũraadakꞌãri. 
1TI.5.18	Tachi Akꞌõre Ũraa pꞌãdade jara bɨ:
1TI.5.18	‘Pꞌakꞌa itꞌai jɨ̃náatɨ trigo tꞌɨamaa bakꞌãri. Ita–aria kꞌopítɨ.’ 
1TI.5.18	Ichiaba awara ãi jara bɨ:
1TI.5.18	‘Mimiaparipa pꞌaratꞌa ataipia bɨ chi poro waibɨa juadepema.’ 
1TI.5.19	Eperãpa ijãapataarã akꞌɨpari ɨmɨateeru pɨrã, ijãanáatɨ mãgɨpa jara bɨ. Jĩpꞌa ma pedee akꞌɨdaipia bɨ eperãarã omé wa õpee aukꞌa jararuta pɨrã.
1TI.5.20	Mamĩda ijãapataarã akꞌɨpataarã kꞌachiade baai jõnaruta pɨrã, jõmaarã taide ɨtrɨakꞌóoji. Mãgá awaraarãpa ne–inaa kꞌachia ooda–e paitꞌee waaweepa.
1TI.5.21	Tachi Akꞌõre kꞌĩrapite mãikꞌaapa Jesucristo kꞌĩrapite, angeleerã jɨrɨtꞌerada kꞌĩrapite paara, mɨa jara bɨ: óoji mɨa etꞌewa jaradakꞌa. Mamĩda pɨchi kꞌinia aba pipɨara akꞌɨnáaji awaraa kꞌãyaara. 
1TI.5.22	Kꞌĩrakꞌaupai ijãapari audú isapai awara bɨi ijãapataarã akꞌɨpari mimia–itꞌee. Ma–itꞌee pɨ jua bɨi naaweda mãgɨ́ ɨ̃rɨ, iru bapata pia akꞌɨipia bɨ. Iru ne–inaa kꞌachiade ni pɨrã, awaraarãpa iru ãpɨte kꞌachia pedeedai mãikꞌaapa pɨ ãpɨte aukꞌa mãgadai, irua oopata pɨa pia akꞌɨi jĩakꞌaapa. Mapa maarepida ne–inaa kꞌachia oonáaji. Ichita óoji Cristopa oopi bɨkꞌa.
1TI.5.23	Pania aupai toikꞌaraa bɨ. Pɨ ipꞌii kꞌayaa bapari perã, ichiaba vino ma–ãri toipia bɨ bi pꞌirapiamaapa.
1TI.5.24	Jõmaarãpa kꞌawa pꞌanɨ eperãarã ũkꞌuruurãpa ne–inaa kꞌachia oopata, tau taawa oopata perã. Taarã–e nɨde pɨa kꞌawaai mãgeerãpa oopata mãikꞌaapa ãchi jɨrɨtꞌera–e paitꞌee ijãapataarã akꞌɨpari mimia–itꞌee. Jõdee, awaraa eperãarã pꞌanapata ewaa akꞌɨkꞌãri, tꞌãri pia pɨkꞌa pꞌanɨ. Mamĩda taarã pakꞌãri, pɨa kꞌawaa atai ãchia ne–inaa kꞌachia mera oopata mãikꞌaapa ãchi jida jɨrɨtꞌera–e paitꞌee ma mimia–itꞌee. 
1TI.5.25	Mãgá ichiaba taarã–ee eperãarã ũkꞌuruurãpa ne–inaa pia oopata kꞌawaai, tau taawa oopata perã. Mamĩda ne–inaa pia mera ooruta pɨjida, taarã–ee pɨa mãga kꞌawaa atai, Tachi Akꞌõre Jaurepa kꞌawaapiitꞌee perã. Mãgeerãta jɨrɨtꞌeraipia bɨ ma mimia–itꞌee.
1TI.6.1	Esclavo Cristode ijãa bɨpa chipari waaweeipia bɨ, ichi kꞌaurepa ijãadakꞌaa beerãpa ikꞌachia pedeenaadamerã Tachi Akꞌõre ãpɨte mãikꞌaapa taipa jarateedapꞌedaade. 
1TI.6.2	Chipari ichiaba Cristode ijãa bɨ pɨrã, ma esclavopa kꞌĩsiaikꞌaraa bɨ oo–e paitꞌee jõma chiparipa oopi bɨkꞌa, ichi ɨ̃pema perã Cristo kꞌaurepa. Ma kꞌãyaara audupɨara tꞌãripa ooipia bɨ chiparipa oopi bɨkꞌa iru kꞌaripaitꞌee mãikꞌaapa akꞌɨpiitꞌee iru kꞌinia iru bɨ Cristo kꞌapꞌɨa pari. Ma jõma jara aupada jãpema ijãapataarãmaa jaratéeji mãikꞌaapa ũráaji mãga oodamerã.
1TI.6.3	Timoteo, abaapa jarateeru pɨrã Tachi Waibɨa Jesucristopa pedee wãara jarateeda awara maa–e pɨrã iru jɨrɨtꞌeradaarãpa jaratee pꞌanɨ awara, mãgɨpa ooamaa bɨ Tachi Akꞌõrepa kꞌinia bɨkꞌa. 
1TI.6.4	Jãgee eperã audua bɨ mãikꞌaapa wãara maarepida kꞌawa–e bɨ. Aupedeei awaa bapari Akꞌõre Ũraade pedee jara kꞌinia bɨ kꞌaurepa mãikꞌaapa ichi tꞌãridepai kꞌachia kꞌĩsiapari. Ichi jaratee bɨ kꞌaurepa ijãapataarã kꞌĩra unuamaa para beepari; kꞌĩraupikꞌa para beepari; ikꞌachia pedee para beepari mãikꞌaapa chĩara pedee ijãada–e para beepari. 
1TI.6.5	Ichi mãikꞌaapa ichi jĩakꞌaarã kꞌĩsia kꞌawada–ee pꞌanɨ. Jĩpꞌa aupedee kꞌinia pꞌanɨ, Tachi Akꞌõre wãarata waa kꞌawa kꞌiniada–e pꞌanadairã. Jara wãpata “taita ijãa pꞌanɨda” apata, pꞌaratꞌa ata kꞌinia pꞌanadairã ãchia jaratee pꞌanɨ pari.
1TI.6.6	Jõdee Cristode wãara ijãapataarã nãga pꞌanapata: tꞌãri o–ĩa; kꞌãiwee; awaraarã kꞌinia iru pꞌanapata. Pꞌaratꞌa iru pꞌanɨ jida wa wẽe pꞌanɨ pɨjida, aukꞌa tꞌãri o–ĩa pꞌanapata. 
1TI.6.7	Tachi tꞌodakꞌãri, maarepida netꞌaa wẽe tꞌojida mãikꞌaapa waya mãga pꞌanadaitꞌee piudakꞌãri. 
1TI.6.8	Maperã ne–inaa kꞌopari mãikꞌaapa pꞌaru jɨ̃pari iru pꞌanɨ pɨrã, tachi ijãapataarã tꞌãri o–ĩa pꞌanadaitꞌee. 
1TI.6.9	Mamĩda eperãarã ũkꞌuru, audú pꞌaratꞌa ata kꞌiniapa, kꞌĩsia kꞌawa–eedaipata mãikꞌaapa kꞌachiade baaipata. Maapꞌeda bigi pꞌoyaa lazodeepa uchia–e bɨkꞌa, mãga pɨkꞌa ãra ma kꞌachiadeepa pꞌoyaa uchiada–e pꞌaneepata. Mãgapɨ eperãarã atua wãpata. 
1TI.6.10	Mapa chi audú pꞌaratꞌa ata kꞌinia bɨpa kꞌachia kꞌĩra tꞌãdoode baaiitꞌee. Wãara, pꞌaratꞌa ata kꞌiniapa ũkꞌuru ijãapataarãpa paara Cristode waa ijãa kꞌiniada–e. Mãɨrã kꞌĩsia pꞌua pꞌanapata mãikꞌaapa ãchi tꞌãride mia chitoonɨ, kꞌachiade baaidapꞌedaa perã.
1TI.6.11	Timoteo, oonáaji mãɨrãpa oopatakꞌa, Tachi Akꞌõrepa pɨ jɨrɨtꞌerada perã ichi–itꞌee. Jĩpꞌa óoji Cristopa oopi bɨkꞌa, irude wãara ijãa bairã. Chóoji Tachi Akꞌõrepa jara pëida kꞌawa bɨde mãikꞌaapa tꞌãri pia ma wãarata jaratéeji ãramaa. Ãra kꞌinia iru báji Tachi Akꞌõrepa ãra kꞌinia iru bɨkꞌa. 
1TI.6.12	Ara chõoparipa jɨrɨparikꞌa pꞌoyaaitꞌee, mãga pɨkꞌa jɨrɨ́ji pipɨara ijãapariitꞌee Cristode mãikꞌaapa oopariitꞌee irua oopi bɨkꞌa, ijãapari perã mãga oopꞌeda ichita bapariitꞌee Tachi Akꞌõre truade. Ma–itꞌeeta Tachi Akꞌõrepa pɨ jɨrɨji, eperãarã chokꞌara nɨ̃bɨ taide waawee–ee jarakꞌãri pɨ Cristode ijãa bɨ. 
1TI.6.13	Ɨ̃rá mɨa na ũraa jaraitꞌee Tachi Akꞌõre kꞌĩrapite. Irua ne–inaa jõmaweda chokꞌai bapipari. Ichiaba nãga jaraitꞌee Jesucristo kꞌĩrapite. Irua Poncio Pilatomaa waawee–ee pedeeji. 
1TI.6.14	Nejõmaata óoji mɨa pɨmaa jaradakꞌa. Mãga oo bɨ misa, parã ijãapataarã tꞌãide tꞌĩupináaji kꞌĩsia awara wa jarateeru awara apida. Chóoji mãga oo nɨ̃bɨde Tachi Waibɨa Jesucristo waya cheru misa na eujãdee. Mãgá apidaapa pɨ ɨtrɨada–e pai. 
1TI.6.15	Tachi Akꞌõre Waibɨapa iru pëi kꞌinia bakꞌãri, cheitꞌee. Tachi Akꞌõre aupai tꞌãri piara bɨ mãikꞌaapa jõmaarã kꞌãyaara waibɨara bɨ; jõmaweda reyrã kꞌãyaara mãikꞌaapa jõmaweda na pꞌekꞌau eujãdepemaarã poro waibɨarã kꞌãyaara. 
1TI.6.16	Iru aupai ichita bapari. Apida iru kꞌaitꞌa wãda–e pai, iru kꞌĩra wãree ɨ̃daa chooda–e pai perã. Mapa apidaapa iru unuda–e pai. ¡Tachi Akꞌõre kꞌĩra wãree! Jõmaweda iru jua ekꞌari ichita pꞌanadaitꞌee. ¡Amén!
1TI.6.17	Jaráji pꞌaratꞌara beerãmaa na pꞌekꞌau eujãde mãgá pꞌaratꞌara pꞌanɨ misa, kꞌĩsianaadamerã ãchi pipɨara pꞌanɨ awaraarã kꞌãyaara. Ichiaba jaráji ijãadai kꞌãyaara ãchi ne–inaa kꞌĩra tꞌãdoo jõparide, ijãadamerã Tachi Akꞌõrede, iru jõkꞌaa perã. ¡Iru tꞌãri pia bapari perã tachi ome, teepari jõma tachia iru pꞌanɨ o–ĩa pꞌanadamerã! 
1TI.6.18	Maperã jaráji ãramaa tꞌãri pia teedamerã awaraarãmaa mãikꞌaapa tꞌãripa ne–inaa pia oodamerã awaraarã kꞌaripaitꞌee. 
1TI.6.19	Mãga ooruta pɨrã, tꞌẽepai ne–inaa pipɨara iru pꞌanadaitꞌee pꞌaratꞌa kꞌãyaara. ¡Ichita pꞌanapataadaitꞌee Tachi Akꞌõre ome mãikꞌaapa iru pꞌanadaitꞌee jõmaweda irua kꞌĩsia iru bɨ ichideerã–itꞌee!
1TI.6.20	Timoteo, jɨ̃́aji Tachi Akꞌõrepa wãarata pɨmaa jara pëida. Ũrináaji jã pariatua pedee wãpataarã, ãchi kꞌĩsiadeepa seewa jarateepata perã. “Kꞌĩsia kꞌawaa pꞌanɨda” a pꞌanɨ. Mamĩda mãga pꞌanɨ–e. 
1TI.6.21	Kꞌĩsia kꞌawaa pꞌanadai kꞌãyaara, Tachi Akꞌõrepa wãarata jara pëidade ijãa amaa pꞌanɨ, awaraa kꞌĩsiade ijãa kꞌinia pꞌanadairã.
1TI.6.21	Mɨa kꞌinia bɨ Tachi Akꞌõrepa pɨ pia akꞌɨ bapariimerã mãikꞌaapa nejõmaade kꞌaripamerã.
1TI.6.21	Mãgapai paji.
2TI.1.1	Mɨ, Pablopa na kꞌartꞌa pꞌã pëiru Timoteomaa. Tachi Akꞌõrepa kꞌinia bada perã, mɨ jɨrɨtꞌeraji Jesucristopa pëimerã ichi ũraa jarateede. Ma pedee jaratee bɨ kꞌaurepa eperãarã Cristode ijãapata mãikꞌaapa ɨtꞌaa wãpata. 
2TI.1.2	Timoteo, mɨa pɨ kꞌinia iru bɨ mɨchi warrakꞌa. Ɨtꞌaa iidi bɨ Tachi Akꞌõrepa mãikꞌaapa Tachi Waibɨa Jesucristopa pɨ pia akꞌɨ pꞌanadamerã mãikꞌaapa chupɨria kꞌawaadamerã. Mãgá pɨ kꞌãiwee bapariitꞌee.
2TI.1.3	Mɨchi chonaarã judiorãpa oopatapꞌedaakꞌa, kꞌĩra jĩpꞌa mɨa oo bɨ Tachi Akꞌõrepa oopi bɨkꞌa. Mapa ichita pɨ kꞌirãpapari ɨtꞌaa tꞌɨ̃kꞌãri; ãstaawa, pꞌãrikꞌua pida mãikꞌaapa ichita gracias jarapari Tachi Akꞌõremaa pɨ pari. 
2TI.1.4	Kꞌirãpa bɨ pɨ jẽe nɨ̃bada mɨ uchiakꞌãri pɨ ikꞌaawaapa. Mapa pɨ waya unu kꞌinia bɨ. Unuruta pɨrã, mɨ wãara o–ĩa baitꞌee. 
2TI.1.5	Ichiaba mɨa kꞌirãpa bɨ pɨ Jesucristode ijãakꞌãri, tꞌãripa ijãaji pɨ awela Loida mãikꞌaapa pɨ nawe Eunice ijãapatapꞌedaakꞌa. Kꞌawa bɨ ɨ̃rá pɨ aukꞌa wãara ijãa bɨ ãrakꞌa.
2TI.1.6	Mapa kꞌirãpapi kꞌinia bɨ Tachi Akꞌõre Jaurepa pɨmaa oopida, mɨ jua pɨ ɨ̃rɨ bɨkꞌãri. Irua ichita mãga oopi kꞌinia bɨ pɨmaa. Mapa tꞌãripa óoji irua oopi bɨkꞌa. Mãgá ijãapataarã pɨ jua ekꞌari pꞌanɨ pipɨara kꞌaripaitꞌee. 
2TI.1.7	Tachi Akꞌõrepa ichi Jaure ba chepi–e paji tachi ijãapataarãmaa waawee–idaa pꞌanadamerã. Ma kꞌãyaara ichi Jaure pëiji mãgɨ́ juapa tachia choodamerã irude ijãa pꞌanɨde; awaraarã kꞌinia iru pꞌanadamerã mãikꞌaapa kꞌawaadamerã ne–inaa kꞌachia kꞌĩra tꞌãdoo oo amaadaitꞌee. 
2TI.1.8	Maperã kꞌĩra nejasianáaji jarateeitꞌee Tachi Waibɨapa ooda eperãarã kꞌaripaitꞌee. Ichiaba kꞌĩra nejasianáaji mɨ pɨ kꞌõpꞌãyo perã, mɨ carcelde nɨ̃bɨ mĩda Cristo kꞌaurepa. Ma kꞌãyaara, chóoji Cristode ijãa bɨde, awaraarãpa pɨ ichiaba miapiruta pɨjida ma ijãa bɨ kꞌaurepa. ¡Tachi Akꞌõrepa pɨ kꞌaripaitꞌeepɨ! 
2TI.1.9	Ichiata tachi o kꞌachiadeepa kꞌaripa ataji mãikꞌaapa tachi jɨrɨji ichideerã papiitꞌee. Tachi mãgá kꞌaripa–e paji ne–inaa pia oopata perã. Jĩpꞌa mãga ooji na eujã ooi naaweda, ichia kꞌĩsia iru bada perã tachi pia ooitꞌee Jesucristo kꞌaurepa. 
2TI.1.10	Mãgɨ́ kꞌĩsia iru bada kꞌawapiji, Tachi Kꞌaripapari Jesucristo pëikꞌãri na pꞌekꞌau eujãdee. Iru chokꞌai pꞌirabaikꞌãri, akꞌɨpiji tachi jida mãga oodai, irude ijãaruta pɨrã. Ma awara irua jarateeda kꞌaurepa kꞌawa pꞌanɨ na pꞌekꞌau eujãde pꞌanɨ misa, irua kꞌinia bɨkꞌa pꞌanadai mãikꞌaapa aɨ tꞌẽepai, ɨtꞌari ichita pꞌanadaitꞌee iru ome.
2TI.1.11	Ma jara pëidata jarateemerã Tachi Akꞌõrepa mɨ jɨrɨtꞌeraji mãikꞌaapa Jesucristopa mɨ pëiji. 
2TI.1.12	Ma kꞌaurepata mɨ mia nɨ̃bɨ nama carcelde. Mamĩda mɨ kꞌĩra nejasia–e, kꞌawa bairã kꞌaideta ijãa bɨ. Mãgɨ́ Jesucristo. Irua ne–inaa jõmaweda oopari. Mapa mɨa kꞌawa bɨ irua jarateepida mɨmaa jɨ̃aitꞌee, Tachi Akꞌõre ewari waibɨa ewate paru misa.
2TI.1.13	Ma jarateepidata pɨmaa jaraji. Kꞌirãpáji wãara perã. Ichiaba awaraarãmaa ma jĩakꞌa jaratéeji. Mãga ooru misa, chóoji Jesucristode ijãa bɨde mãikꞌaapa awaraarã kꞌinia iru báji iru kꞌapꞌɨa pari. 
2TI.1.14	Jɨ̃́aji Tachi Akꞌõrepa wãarata pɨmaa jara pëida. Tachi Akꞌõre Jaure, tachi ome baparipa pɨ kꞌaripaitꞌee.
2TI.1.15	Pɨa kꞌawa bɨ perá jõma Asiadepema ijãapataarãpa mɨ yiaraa iru pꞌanɨ; Figelo, Hermógenes paara. 
2TI.1.16	Onesiforopa aupaita mãga oo–e paji. Atꞌapai mɨ kꞌaripa cheji. Mɨ carcelde nɨ̃bɨ mĩda, kꞌĩra nejasia–ee baji mɨ kꞌaripa cheitꞌee. Mapa mɨa ɨtꞌaa iidi bɨ Tachi Akꞌõrepa Onesiforodeerã chupɨria kꞌawaamerã. 
2TI.1.17	Kꞌĩra nejasia bai kꞌãyaara, Onesíforo Romade pachekꞌãri, ɨ̃i–ee mɨ jɨrɨ cheji unu atarumaa. 
2TI.1.18	Irua mɨ chupɨria kꞌawaadakꞌa, mɨa iidi bɨ Tachi Akꞌõrepa iru aukꞌa chupɨria kꞌawaamerã iru ewari waibɨa ewate pakꞌãri. Pɨa pia kꞌawa bɨ jõmaweda Onesiforopa ooda ichiaba mɨ kꞌaripaitꞌee, Éfeso pꞌuurude bakꞌãri.
2TI.2.1	Timoteo, pɨ mɨchi warrakꞌa bɨ. Jesucristopa ichideerã kꞌaripapari perã, waapɨara óoji irua oopi bɨkꞌa. 
2TI.2.2	Mɨa iru ũraa jaratee bakꞌãri ijãapataarã chokꞌara nɨ̃bɨ taide, pɨa pida ũri baji. Aukꞌa jaratéeji kꞌĩra jĩpꞌaarãmaa; chi jaratee kꞌawaa pꞌanɨɨrã awaraarãmaa.
2TI.2.3	Mɨ awaraa ijãapataarã ome mia jõnɨ Jesucristopa oopi bɨkꞌa oopata perã. Waaweenáaji aukꞌa mia nɨ̃baitꞌee. 
2TI.2.4	Ooipia bɨ soldaopa ooparikꞌa. Soldao tꞌĩu–e eperãarã jĩpꞌaarãpa ne–inaa oopatade. Jĩpꞌa oopari ichi poro waibɨapa jara bɨkꞌa. 
2TI.2.5	Ichiaba deporte jemeneparipa ooparikꞌa ooipia bɨ. Mãgɨpa oopari ma jemene pia kꞌawaa beerãpa jarapatakꞌa, ata kꞌinia bairã ne–inaa teepata chi pꞌoyaarutaarãmaa. 
2TI.2.6	Ichiaba ooipia bɨ ne–uuparipa ooparikꞌa. Mãgɨ́ ichi ne–uude sẽ–ee mimiapari naapɨara ata kꞌinia bairã made chauru. 
2TI.2.7	Kꞌĩsíaji mɨa etꞌewa jaradade. Tachi Waibɨapa kꞌawapiitꞌee ma jõmaweda kꞌãata jara kꞌinia bɨ pɨ–itꞌee.
2TI.2.8	Kꞌirãpáji Jesucristo chonaarãwedapema Rey Daviddeepa uchiada paji. Cristota piupꞌeda, chokꞌai pꞌirabaiji. Mɨa mãga jarateepari jõmaarãmaa jarateekꞌãri irua oodata eperãarã kꞌaripaitꞌee. 
2TI.2.9	Maperãpɨ kꞌachia ooyaa beerã carcelde tꞌɨ nɨ̃bɨpatakꞌa, mɨ nama carcelde tꞌɨ nɨ̃bɨjida, mia nɨ̃bapariimerã. Mamĩda, mɨ cadenapa jɨ̃ iru pꞌanɨ mĩda, pꞌoyaa jarateepida–e paitꞌee awaraarãpa jarateedamerã Tachi Akꞌõrepa pedee pia jara pëida Cristode. 
2TI.2.10	Maperãpɨ mɨa ne–inaa jõma choopari, mia nɨ̃bɨ mĩda. Mãgá choopari eperãarã Tachi Akꞌõrepa jɨrɨtꞌerada Jesucristode ijãadamerã, o kꞌachiadeepa uchiadamerã mãikꞌaapa ichita pꞌanapataadamerã Tachi Akꞌõre kꞌĩra wãree eujãde.
2TI.2.11	Na pedee jõmaarãpa ijãadaipia bɨ, wãara perã:
2TI.2.11	Tachi pꞌekꞌau kꞌachia ooyaa bɨ kꞌapꞌɨa piu pɨkꞌaji Cristo ome, iru ome araa pꞌanadairã. Maperã jai–idaadakꞌãri, aukꞌa chokꞌai pꞌirabaidaitꞌee iru pꞌirabaidakꞌa mãikꞌaapa iru ome ichita pꞌanapataadaitꞌee.
2TI.2.12	Tachi chooruta pɨrã irude ijãa pꞌanɨde, Akꞌõre truade iru ikꞌaawa pꞌanadaitꞌee ne–inaa jõmaweda akꞌɨmaa. Mamĩda iru meraruta pɨrã, irua aukꞌa tachi meraitꞌee Tachi Akꞌõre kꞌĩrapite.
2TI.2.13	Tachia jara pꞌanɨkꞌa ooda–e pꞌanɨ pɨjida, irua jara bɨkꞌa ichita ooitꞌeepɨ, ichita mãga oopari perã.
2TI.2.14	Mɨa jara bɨ kꞌirãpapíji ijãapataarãmaa. Ma awara Tachi Akꞌõre kꞌĩrapite ũráaji aupedeenaadamerã Tachi Akꞌõrepa jara pëida pedee jara kꞌinia bɨ kꞌapꞌɨa. Mãga oodakꞌãri, apemaarã maarepida kꞌaripada–e pꞌanɨ. Ma kꞌãyaara ijãa amaapi pꞌanɨ ãchia jara pꞌanɨ ũrirutaarãmaa. 
2TI.2.15	Pɨa, jõdee, jõmaweda tꞌãripa óoji, Tachi Akꞌõrepa pɨ akꞌɨmerã mimiapari piakꞌa. Mãga ooru pɨrã, kꞌĩra nejasia–e paitꞌee Tachi Akꞌõre kꞌĩrapite, irua wãarata jara pëida pia jarateepari perã. 
2TI.2.16	Mamĩda ãyaa béeji pariatua pedee wãpataarã ikꞌaawaapa. Ãchia Tachi Akꞌõrepa jarapi bɨkꞌa jaradakꞌaa. Mãgá pariatua pedee pꞌanɨ kꞌaurepa audupɨara kꞌachiade baairuta. 
2TI.2.17	Aida kꞌayaa waibɨara wariparikꞌa tachi chiara mikꞌiapiitꞌee, mãga pɨkꞌa ãchia jarateepata wari pɨkꞌadaipari ijãapataarã chokꞌaraara ijãa amaapiitꞌee. Mãgá jaratee pꞌanɨ Himeneopa mãikꞌaapa Filetopa. 
2TI.2.18	Ãchia Tachi Akꞌõre wãarata jarateeda–e pꞌanɨ, jara pꞌanadairã tachi Cristode ijãapataarã ɨ̃rá ichita chokꞌai pꞌanɨ Tachi Akꞌõre–itꞌee. Maperã piudakꞌãri, chokꞌai pꞌirabaida–e paitꞌeeda apata kꞌapꞌɨa chiwidide Cristopa oodakꞌa. Ma seewa jarateepata kꞌaurepa ijãapataarã ũkꞌuru ijãa amaadaruta. 
2TI.2.19	Mamĩda wãara Cristode ijãapataarãpa mãga ooda–e paitꞌee. Ãchia choodaitꞌee Tachi Akꞌõrepa wãarata jara pëida ijãa pꞌanɨde. Irua jõmaarãmaa kꞌawaapipari ichi ijãapataarã chipari ichi ũraa pꞌãdade. Mãga kꞌawa pꞌanɨ ma pꞌãdade jara bairã:
2TI.2.19	‘Akꞌõre Waibɨapa ichideerã kꞌawa bɨ.’ 
2TI.2.19	Awara ãi ichiaba jara bɨ:
2TI.2.19	‘Jõmaweda jara pꞌanɨɨrãpa: “Cristo Tachi Akꞌõre Waibɨa” ne–inaa kꞌachia kꞌĩra tꞌãdoo oo amaadaipia bɨ.’ 
2TI.2.20	Kꞌĩsiadáma nãgɨde. Pꞌaratꞌara bɨ te choma bɨde paraa pꞌaratꞌu kꞌĩra tꞌãdoo, ũkꞌuru nẽedee ooda maa–e pɨrã pꞌaratꞌadee ooda. Ma te chiparipa mãgee jɨrɨtꞌerapari ichi–itꞌee mãikꞌaapa chi kꞌõpꞌãyoorã–itꞌee nekꞌodaitꞌee pakꞌãri. Jõdee pꞌaratꞌu pakꞌurudee ooda maa–e pɨrã yoorodee ooda iru bɨ ichi ekꞌariirã–itꞌee. 
2TI.2.21	Mãga bɨ ichiaba tachi ijãapataarã ome. Apidaapa ne–inaa kꞌachia oo amaaruta pɨrã ooitꞌee Tachi Akꞌõrepa oopi bɨkꞌa, iru, tachi ijãapataarã chiparipa, ma ijãapari jɨrɨtꞌerapari oomerã ne–inaa pia kꞌĩra tꞌãdoo.
2TI.2.22	Maperã oonáaji ne–inaa kꞌachia kꞌĩra tꞌãdoo kꞌũtrãarãpa oo kꞌinia pꞌanɨkꞌa. Ma kꞌãyaara jɨrɨ́ji ne–inaa jõma ooitꞌee Tachi Akꞌõrepa oopi bɨkꞌa. Tꞌãri jĩpꞌa nipaparíiji Cristode ijãapari perã. Awaraarã kꞌinia iru báji mãikꞌaapa kꞌãiwee baparíiji jõmaarã ome. Mãga ooru pɨrã, ooitꞌee jõma Cristomaa ɨtꞌaa tꞌɨ̃pataarãpa oopatakꞌa, wãara tꞌãripa irude ijãapata perã. 
2TI.2.23	Aupedeenáaji kꞌĩsia kꞌawa–ee beerã ome, pariatua pedee wãpata perã. Pɨa kꞌawa bɨ mãga ooru pɨrã, nepɨra jɨrɨdai pɨ ome. 
2TI.2.24	Tachi Waibɨa mimiapari nepɨrade baaikꞌaraa bɨ awaraarã ome. Ma kꞌãyaara tꞌãri pia baipia bɨ jõmaarã ome; awaraarã jaratee kꞌawaaipia bɨ mãikꞌaapa chooipia bɨ, kꞌĩrau–ee, awaraarãpa ne–inaa kꞌachia ooruta pɨjida. 
2TI.2.25	Tꞌãri pia ũraaipia bɨ Tachi Akꞌõre wãarata jarateeda–ee pꞌanɨɨrã. Jaraipia bɨ ãchia pia jarateeda–e pꞌanɨ. Pɨ ũraa ũriruta pɨrã, Tachi Akꞌõrepa ãchi kꞌaripai ma kꞌachia oo amaadamerã mãikꞌaapa irua jara pëida wãara kꞌawaadamerã. 
2TI.2.26	Mãgapɨ uchiadai Netuara Poro Waibɨa juadeepa. Ichia ãra atapꞌeda, trampade bɨji oodamerã ichia oopi kꞌinia bɨkꞌa. Mamĩda Tachi Akꞌõrepa ãra uchiapii mãgɨ́ juadeepa, wãara oodamerã ichia oopi bɨkꞌa.
2TI.3.1	Timoteo, Tachi Akꞌõre ewari waibɨa ewate pai naaweda, eperãarã audupɨara kꞌachiade baaidaitꞌee mãikꞌaapa nepɨra jɨrɨdaitꞌee ijãapataarã ome. 
2TI.3.2	Nãga pꞌanadaitꞌee: ãchi–itꞌee aupai ooyaa; pꞌaratꞌa ata kꞌiniayaa ãchi–itꞌee; auduayaa; ikꞌachia pedeeyaa; tꞌãri kꞌachia–idaa; ãchi akꞌõreerã pedee ũriamaa; gracias jaradakꞌaa apidaamaa; oodakꞌaa Tachi Akꞌõrepa kꞌinia bɨkꞌa; 
2TI.3.3	ãchideerã paara chupɨria kꞌawadakꞌaa; kꞌĩra jõ–ee awaraarã ome; chĩara ãpɨte pedee kꞌachia jarayaa; pariatua ne–inaa kꞌachia ooyaa; chĩara kꞌĩra unuamaa; ne–inaa pia kꞌĩra tꞌãdoo ooamaa; 
2TI.3.4	ãchi kꞌõpꞌãyoorã paara traicionaapata; kꞌĩsiadakꞌaa ne–inaa ooi naaweda; auduayaa, pedee–idaa nipapata; ãchia oo kꞌiniata ooi awaa pꞌanɨ ne–inaa oodai kꞌãyaara Tachi Akꞌõre–itꞌee, iru kꞌinia iru pꞌanadairã. 
2TI.3.5	Mãgeerã chipꞌedaipata Cristode ijãapataarã ome ɨtꞌaa tꞌɨ̃de. Mamĩda seewata mãga oo pꞌanɨ, oo kꞌiniadakꞌaa perã Cristopa oopi bɨkꞌa. ¡Ãyaa béeji mãgeerã ikꞌaawaapa!
2TI.3.6	Ɨ̃raweda mãgeerã jĩakꞌa imeraa jara pꞌanɨpa eperãarã tede tꞌĩupata. Maapꞌeda iwarraa pedee pꞌanɨpa kꞌũrapata wẽraarã pia kꞌĩsia kꞌawa–ee beerã. Ma wẽraarã kꞌĩsia pꞌua pꞌanapata ãchia pꞌekꞌau kꞌachia oopata kꞌaurepa. Mamĩda kꞌachia oo amaadakꞌaa. Ma kꞌãyaara oopata ãchia oo kꞌiniata, ne–inaa kꞌachia bɨ mĩda. 
2TI.3.7	Ma wẽraarã mãga pꞌanadairã, ũri kꞌinia pꞌanɨ ne–inaa kꞌĩra tꞌãdoo eperãarãpa jaratee pꞌanɨ. Kꞌĩsia pꞌanɨ mãga ũridakꞌãri, kꞌĩsia kꞌawaa padaridai. Mamĩda ma kꞌãyaara, audupɨara kꞌawada–ee pꞌanapata Tachi Akꞌõrepa wãarata jara pëida. 
2TI.3.8	Mãgee jarateepataarãpa kꞌĩsiapata chonaarãwedapema petau tau kꞌawaa beerã, Janes, Jambrés ome kꞌĩsiadapꞌedaakꞌa. Moisepa oo bakꞌãri Tachi Akꞌõrepa oopidakꞌa Egiptode, mãɨrãpa irua jarada ũridaamaa pꞌanajida. Mãga pɨkꞌa pꞌanɨ mãgee ɨ̃rapema jarateepataarã. Ãchia ũridaamaa pꞌanɨ Tachi Akꞌõrepa wãarata jara pëida jarateepataarã pedee. Jĩpꞌa kꞌĩsia kꞌawada–ee pꞌanɨ, wãara kꞌawa kꞌiniada–e pꞌanadairã Tachi Akꞌõrepa jara pëida, mãga jaratee pꞌanɨda a pꞌanɨ mĩda. 
2TI.3.9	Mamĩda ichita mãgá jarada–e paitꞌee, Tachi Akꞌõrepa jõmaarãmaa kꞌawapiitꞌee perã ãchi kꞌĩsia atua pꞌanɨ. Tachia mãga kꞌawa pꞌanɨ chonaarãweda Akꞌõrepa mãga ooda perã mãgɨ́ omeerã ome, pꞌoyaada–e pꞌanadakꞌãri Moisés ome.
2TI.3.10	Jõdee pɨata kꞌawa kꞌinia bɨ Tachi Akꞌõrepa wãarata jara pëida. Mapa mimia bɨ Tachi Akꞌõre–itꞌee mɨ mimiaparikꞌa. Mɨ bapata unudoo. Kꞌawa bɨ mɨa jaratee bɨ mãikꞌaapa mɨa kꞌĩsia iru bɨ ooitꞌee Tachi Akꞌõre–itꞌee. Kꞌawa bɨ mɨa wãara ijãapari Tachi Waibɨa Cristode mãikꞌaapa mɨa choopari mãgá ijãa bɨde, awaraarãpa nepɨra jɨrɨ pꞌanɨ mĩda mɨ ome. Kꞌawa bɨ mɨa awaraarã kꞌinia iru bɨ Tachi Akꞌõrepa ãra kꞌinia iru bɨkꞌa. Maperãpɨ chooi. 
2TI.3.11	Ichiaba pɨa kꞌawa bɨ mɨ jɨrɨdapꞌedaa mãikꞌaapa miapidapꞌedaa Cristopa ooda jaratee bɨ kꞌaurepa. Mãga oojida mɨ nipakꞌãri Antioquía pꞌuurude, Iconio pꞌuurude mãikꞌaapa Listra pꞌuurude. Mãgá mia nɨ̃baji mĩda, choopachi mãikꞌaapa Tachi Waibɨapa mɨ kꞌaripa ataji ma nepɨra jõmaadeepa. 
2TI.3.12	Wãara, Jesucristodeerãpa oo kꞌinia pꞌanadakꞌãri irua oopi bɨkꞌa, ijãadakꞌaa beerãpa ãra ichita jɨrɨdaitꞌee mãikꞌaapa miapidaitꞌee. 
2TI.3.13	Mãgɨ́ ijãadakꞌaa beerã mãikꞌaapa awaraa seewata: “taita Akꞌõre Waibɨapa pëida” a pꞌanɨɨrã, kꞌachiade baaidaitꞌee. Maapꞌeda audupɨara mãga baaidaitꞌee, ãchi kꞌũrapatakꞌa awaraarã kꞌũrapata perã.
2TI.3.14	Pɨ, jõdee, kꞌirãpáji pɨmaa jarateeda mãikꞌaapa aɨde ijã́aji naaweda ijãa badakꞌa. Pɨa kꞌawa bɨ ma jarateeda Tachi Akꞌõrepa wãarata jara pëida. Ichiaba kꞌawa bɨ kꞌairã itꞌaidepata ma jarateeda ũriji. 
2TI.3.15	Warra weda pɨa Tachi Akꞌõre Ũraa pꞌãda ũripari mãikꞌaapa kꞌawa bɨ aɨde jara bɨ. Ma ũraa kꞌaurepata kꞌawa bɨ Tachi Akꞌõrepa eperãarã o kꞌachiadeepa kꞌaripa ata kꞌinia bɨ, Jesucristode ijãadakꞌãri. 
2TI.3.16	Tachi Akꞌõrépata ichi ũraa jõmaweda pꞌãpiji ichideerãmaa ichi Jaure kꞌapꞌɨa pari. Maperã kꞌawa pꞌanɨ ma ũraa pꞌãda pia bɨ nãgee ne–inaa–itꞌee: jarateeitꞌee Tachi Akꞌõrepa wãarata jara pëida; eperãarãmaa kꞌawapiitꞌee ãchia pꞌekꞌau kꞌachia oopata; kꞌaripaitꞌee eperãarã ãchia pꞌekꞌau kꞌachia oo amaadamerã; kꞌawapiitꞌee Tachi Akꞌõrepa oopi kꞌinia bɨ eperãarãmaa, mãga oodamerã mãikꞌaapa pia pꞌanapataadamerã iru kꞌĩrapite. 
2TI.3.17	Mãgee jõma kꞌawaakꞌãri mãikꞌaapa Tachi Akꞌõrepa oopi bɨkꞌa oo kꞌinia bakꞌãri, eperã wãara mimiaitꞌee Tachi Akꞌõre–itꞌee mãikꞌaapa ooitꞌee ne–inaa pia kꞌĩra tꞌãdoo awaraarã kꞌaripaitꞌee.
2TI.4.1	Jesucristo Tachi Rey Waibɨa. Iru cheitꞌee ichideerã atade. Cheitꞌee eperãarãpa oopatapꞌedaa akꞌɨde, jaraitꞌee pia wa kꞌachia. Mãga ooitꞌee piudapꞌedaarã ome mãikꞌaapa ma ewate chokꞌai pꞌanɨɨrã ome. Ichi kꞌĩrapite mãikꞌaapa Tachi Akꞌõre kꞌĩrapite mɨa jara bɨ: 
2TI.4.2	Jaratéeji Tachi Akꞌõrepa jara pëida Jesucristo kꞌapꞌɨa pari. Mãga óoji pɨa jaratee bɨ ũri kꞌinia pꞌanadakꞌãri mãikꞌaapa ũri kꞌiniada–ee pꞌanɨ pɨjida. Eperãarãpa ne–inaa kꞌachia oodakꞌãri, mãga kꞌawaapíji ãchimaa. Ichiaba ũráaji ma kꞌachia oo amaadamerã mãikꞌaapa oodamerã Cristopa oopi bɨkꞌa. Ichita jaratéeji tꞌãri pia, kꞌĩrau–ee. 
2TI.4.3	Ewari cherude eperãarãpa ũraa pia jõmaweda ũridaamaa pꞌanadaitꞌee. Ma kꞌãyaara jɨrɨdaitꞌee ãchia ũri kꞌiniata jaratee pꞌanɨ. Mãgá kꞌawaadaitꞌee eperãarãpa jaratee pꞌanɨ kꞌĩra tꞌãdoo. Mamĩda ãchia oo kꞌiniata oodaitꞌee. 
2TI.4.4	Wãarata ũri kꞌinia pꞌanadai kꞌãyaara, chonaarãwedapema cuento nepɨrɨpatapꞌedaata ũri kꞌinia pꞌanadaitꞌee. 
2TI.4.5	Pɨ, jõdee, ichita kꞌĩra jĩpꞌa báji. Waaweenáaji mia nɨ̃baitꞌee Cristo kꞌaurepa. Pɨchi wãrumaa jaratéeji Cristopa ooda eperãarã o kꞌachiadeepa kꞌaripa ataitꞌee. Jõma óoji Tachi Akꞌõrepa oopi bɨkꞌa ichi mimiapataarãmaa.
2TI.4.6	Mɨa mãga jara bɨ taarã–e nɨde mɨ wẽ–e paitꞌee perã. Ara vino jõdaiparikꞌa altarde weedakꞌãri Tachi Akꞌõre–itꞌee primisiakꞌa, mãga pɨkꞌa mɨ jõitꞌee. Ara barco uchiaparikꞌa to ideepa jɨ̃kꞌara ẽratꞌaadakꞌãri, mãga pɨkꞌa mɨ uchiaitꞌee na pꞌekꞌau eujãdeepa. 
2TI.4.7	Mamĩda mɨa kꞌĩsia–e, nama bakꞌãri, pia oopachi perã pꞌiraparipa ooparikꞌa jĩpꞌa pꞌirakꞌãri tauchaa bɨdapꞌedaamaa, awaraarã pꞌoyaa kꞌiniapa. Jĩpꞌa oopachi Cristopa mɨmaa oopi bɨkꞌa. Ma awara pꞌirapari naapɨara panarupa pꞌoyaaparikꞌa, mãga pɨkꞌa mɨa pꞌoyaaru, ooji perã jõma Tachi Akꞌõrepa kꞌĩsia iru bada mɨa oomerã ichi–itꞌee. 
2TI.4.8	Ɨ̃rá pꞌirapari naapɨara panarupa poro jɨ̃ra ataparikꞌa, mãga pɨkꞌa mɨa ataitꞌee Tachi Waibɨapa kꞌĩsia iru bɨ mɨmaa teeitꞌee. Iru tachi akꞌɨpari pipɨara bairã, ne–inaa pia teeitꞌee irua oopi bɨkꞌa oodapꞌedaarãmaa. Mãga ooitꞌee Akꞌõre ewari waibɨa ewate. Mɨmaa aupai ma ne–inaa pia tee–e paitꞌee. Jĩpꞌa mãga teeitꞌee jõmaweda iru cheru nɨmaa pꞌanɨɨrãmaa, iru kꞌinia iru pꞌanapata perã.
2TI.4.9	Taarã–ee chéji mɨmaa. 
2TI.4.10	Demapa mɨ atabaibëiji wãitꞌee Tesalónica pꞌuurudee, na pꞌekꞌau eujãdepema ne–inaa audú kꞌinia bairã. Ma awara Crescente wãji Galacia eujãdee mãikꞌaapa Tito wãji Dalmacia eujãdee. 
2TI.4.11	Lucas aupai nama bɨ mɨ ome. Pɨ chekꞌãri, Marcos atanáji pɨ ome chemerã. Irua mɨ kꞌaripai nama mimia bɨ misa Tachi Akꞌõre–itꞌee. 
2TI.4.12	Mɨa Tíquico pëiji Éfeso pꞌuurudee. 
2TI.4.13	Pɨ chekꞌãri, anéeji mɨ ɨ̃rɨpema pꞌaru jɨ̃pari. Mɨa mãgɨ́ atabëiji Carpo tede Troas pꞌuurude nipakꞌãri. Ichiaba anéeji mɨ libro jõmaweda, chi ne–animal ede pꞌãda paara.
2TI.4.14	Alejandro, chi ne–inaa metaldee oopari, mɨmaa ne–inaa kꞌachia ooji. Tachi Akꞌõrepa mãga kꞌawa bɨ mãikꞌaapa ichiata kꞌawa bɨ sãga ooi iru ome, ma kꞌachia ooda pari. 
2TI.4.15	Kꞌĩrakꞌaupai jãgɨ́ eperã ome. Jãgɨpa apidaamaa ũripiamaa bɨ tachia jarateepata pedee.
2TI.4.16	Naapɨara mɨ ateedakꞌãri Romadepema poro waibɨarã kꞌĩrapite pꞌanaumerã mɨ ɨmɨateedapꞌedaa, eperã apidaapa mɨ kꞌõpꞌãyada–e paji kꞌaripadaitꞌee. Jõma mɨ kꞌõpꞌãyoorã nama pꞌanadapꞌedaarãpa mɨ ituaba atabaibëijida. Taawa Tachi Akꞌõrepa miapi–e pai, ãchia oodapꞌedaa pari. 
2TI.4.17	Ãchia mɨ mãgá atabëijida mĩda, Tachi Waibɨa Jesucristopa mɨ kꞌaripa baji. Mɨmaa jarapiji jõmaweda ichia ooda eperãarã kꞌaripaitꞌee, arii pꞌanadapꞌedaa ijãadakꞌaa beerã jõmaarãpa Tachi Akꞌõrepa jara pëida pia kꞌawaadamerã. Mãgá ma ewate Akꞌõrepa mɨ chokꞌai uchiapiji ãchi juadeepa. León itꞌaideepa eperã chokꞌai uchiakꞌajikꞌa, mãga pɨkꞌa mɨ uchiaji. 
2TI.4.18	Wãara, Tachi Waibɨapa mɨ uchiapiitꞌee jõmaweda kꞌachia beerã juadeepa mãikꞌaapa mɨ jaure jɨ̃aitꞌee, iru truadee wãru misa. ¡Jesucristo, chi Tachi Akꞌõre kꞌĩra wãree unupipari, ichita bapari! ¡Amén!
2TI.4.19	Mɨa salude pëiru Priscilamaa Áquila ome. Ichiaba Onesiforodeerãmaa salude pëiru. 
2TI.4.20	Mɨ nama che wãde awaraa kꞌõpꞌãyoorã ome, Erasto beeji Corinto pꞌuurude. Jõdee mɨa Trófimo bëiji Mileto pꞌuurude, iru kꞌayaa bada perã. 
2TI.4.21	Kꞌinia bɨ pɨ chemerã, pꞌusa tꞌojara pai naaweda.
2TI.4.21	Ichiaba salude pëiruta Eubulo, Pudente, Lino, Claudia, jõmaweda tachi ɨ̃pemaarã Cristo kꞌaurepa ome.
2TI.4.22	Mɨa ɨtꞌaa iidi bɨ Tachi Waibɨa Jesucristopa pɨ kꞌaripamerã mãikꞌaapa parã jõmaweda pia akꞌɨ bapariimerã.
2TI.4.22	Mãgapai paji.
TIT.1.1	Mɨ, Pablo mimiapari Tachi Akꞌõre–itꞌee. Jesucristopa mɨ pëiji ichi ũraa jarateede, Tachi Akꞌõrepa jɨrɨtꞌeradaarã irude ijãadamerã mãikꞌaapa iru wãarata jara pëida kꞌawaadapꞌeda, chokꞌekꞌee pꞌanadamerã. 
TIT.1.2	Ma awara ichideerãpa kꞌawaadaitꞌee piudakꞌãri, ichita ɨtꞌari pꞌananadaitꞌee ichideerã perã. Tachi Akꞌõrepa mãga jaraji na pꞌekꞌau eujã bai naaweda. Wãarapɨ; seewa jarakꞌaa. 
TIT.1.3	Tachi Akꞌõreta Tachi Kꞌaripapari. Irua kꞌinia bakꞌãri, ma ũraa kꞌawapiji eperãarãmaa. Ichiaba mɨ jɨrɨtꞌeraji mãgɨ́ jarateenamerã.
TIT.1.4	Tito, na kꞌartꞌa pɨmaa pꞌãru. Pɨ kꞌinia iru bɨ mɨchi warrakꞌa, Cristode wãara ijãapari perã mɨkꞌa. Ɨtꞌaa iidipari Tachi Akꞌõrepa mãikꞌaapa Tachi Kꞌaripapari Jesucristopa pɨ pia akꞌɨ pꞌanadamerã. Mãgá pɨ kꞌãiwee bapariitꞌee.
TIT.1.5	Pɨ Creta islade atabëiji, ne–inaa mɨa jõma oo–e pada oomerã. Mɨa naaweda jaradakꞌa, jɨrɨtꞌeraipia bɨ ɨmɨkꞌĩraarã pꞌuuru bee chaa ijãapataarã akꞌɨpataadamerã. 
TIT.1.6	Ijãapataarã akꞌɨpari tꞌãri pia baipia bɨ Tachi Akꞌõre kꞌĩrapite. Ichiaba kꞌachia wẽe baipia bɨ eperãarã kꞌĩrapite. Wẽra abapai iru baipia bɨ. Chi warrarã Cristode chokꞌekꞌee ijãadaipia bɨ. Ichiaba tꞌãri pia pꞌanadaipia bɨ, awaraarãpa jaranaadamerã ãra kꞌachia–idaa pꞌanɨ, maa–e pɨrã kꞌɨɨrɨ kꞌisua pꞌanɨ. 
TIT.1.7	Ichia Tachi Akꞌõredeerã akꞌɨpariitꞌee. Maperã jɨrɨtꞌeraipia bɨ eperã kꞌĩra jĩpꞌa, kꞌachia wẽe apemaarã kꞌĩrapite. Kꞌɨɨrɨ kꞌisua baikꞌaraa bɨ; kꞌĩrauyaa; toyaa; chõoyaa; chĩara kꞌũrayaa pꞌaratꞌa jitaitꞌee. 
TIT.1.8	Ma kꞌãyaara awaraarã auteebaipia bɨ, ichi temaa chedakꞌãri. Ichiaba ne–inaa pia o–ĩa ooipia bɨ; kꞌĩsia kꞌawaa baipia bɨ ne–inaa ooitꞌee; tꞌãri pia awaraarã ome; pia bapari Tachi Akꞌõre kꞌĩrapite; pia kꞌĩsiapari ne–inaa ooi naaweda. 
TIT.1.9	Ichita Akꞌõre Ũraade ijãaipia bɨ tachia jarateedapꞌedaakꞌa, ma ũraa wãara perã. Ma ũraa kꞌãyaara Tachi Akꞌõrepa ũraa awara bɨkꞌaa. Mãga ijãakꞌãri, kꞌaripaitꞌee ijãapataarãpa oodamerã Tachi Akꞌõre Ũraa chiwidi kꞌawa beerãpa jarateedapꞌedaakꞌa. Ma awara ma ũraa ũridaamaa beerãmaa kꞌawapii ãrapa kꞌachia oopata.
TIT.1.10	Mɨa mãga jara bɨ, mãgee ũridaamaa pꞌanɨɨrã chokꞌara paraa perã parã tꞌãide. Seewa ãchi kꞌĩsiadeepa pariatua jarateepata mãikꞌaapa eperãarã kꞌũrapata. Mãgɨɨrãpa jarateepata Cristo eere pꞌanɨɨrãpa atꞌãri oodaipia bɨ Moisés eere pꞌanɨɨrãpa oopatakꞌa; tauchaa bɨpidaipia bɨ ɨmɨkꞌĩraarã kꞌapꞌɨade. 
TIT.1.11	Tito, mãɨrãmaa jarateepináaji. Ãchia jarateedaikꞌaraa bɨ, ma kꞌaurepa ɨmɨkꞌĩraarã, wẽraarã, ãchi warrarã paara kꞌũrapata perã. Mãgeerãpa kꞌĩra nejasia wẽe seewa jarateepata pꞌaratꞌa atadaitꞌee ãchi–itꞌee.
TIT.1.12	Chonaarãweda Creta isladepema kꞌĩsia kꞌawaapari, ãchi aukꞌaapa mãgaji:
TIT.1.12	“¡Creta pidaarã, seewa–idaa beerã, kꞌoo–idaa beerã, waibɨa nekꞌoyaa beerã! Parã jõmaweda tꞌãri kꞌachia–idaa pꞌanapata ne–animalaarã kꞌachiarãkꞌa.”
TIT.1.13	Ma eperã kꞌĩsia kꞌawaaparipa jaradakꞌa, mãga pꞌanɨ ma seewa jarateepataarã. Maperã ãchi mãikꞌaapa chi seewa ũri kꞌinia pꞌanɨɨrã paara ɨtrɨakꞌóoji jĩpꞌa ijãadamerã. 
TIT.1.14	Mãgá waa ijãada–e paitꞌee chonaarãwedapema judiorãpa seewa nepɨrɨdapꞌedaa ãchi kꞌĩsiadoopa. Ichiaba waa ooda–e paitꞌee Jesucristo ũraa wãara ũridaamaa pꞌanɨɨrãpa jara pꞌanɨkꞌa.
TIT.1.15	Cristo kꞌaurepa pꞌekꞌau kꞌachia wẽe pꞌanadakꞌãri, ne–inaa jõmaweda pia bɨ tachi–itꞌee; chikꞌo kꞌodaitꞌee mãikꞌaapa itꞌabarreepema netꞌaa. Jõdee jãgee pꞌekꞌau kꞌachia oopataarã–itꞌee mãikꞌaapa Cristo ũraade ijãadakꞌaa beerã–itꞌee, maarepida ne–inaa pia wẽ–e. Ãchi–itꞌee jõmaweda kꞌachia bɨ. Ãchi kꞌĩsia paara kꞌachia bɨ, Akꞌõrepa kꞌinia bɨkꞌa kꞌĩsiadakꞌaa perã. 
TIT.1.16	“Taipa Tachi Akꞌõrede ijãa pꞌanɨda” apata. Mamĩda seewata mãga jarapata. Tachia ãchia oopata unudakꞌãri, kꞌawapata ãchia tꞌãripa ijãadakꞌaa. Tꞌãri kꞌachia–idaa pꞌanadairã, Tachi Akꞌõre kꞌĩrau bɨ ãchi ome. Oodakꞌaa irua oopi kꞌinia bɨkꞌa. Mãgeerãpa ne–inaa pia apida pꞌoyaa oodakꞌaa.
TIT.2.1	Pɨ jõdee, jarateeipia bɨ jĩpꞌa uchiamerã Jesucristo Ũraa Pia jara bɨkꞌa. 
TIT.2.2	Ũráaji ijãapataarã chonaarãmaa: ne–inaa oodai naaweda pia kꞌĩsiadaipia bɨ pꞌekꞌau kꞌachiade baainaadamerã; kꞌĩra jĩpꞌa pꞌanadaipia bɨ apemaarã kꞌĩrapite, pia kꞌĩsiadamerã ãchide; ne–inaa pariatua oodaikꞌaraa bɨ; wãara Cristode ijãadaipia bɨ; awaraarã wãara kꞌinia iru pꞌanadaipia bɨ Tachi Akꞌõrepa kꞌinia iru bɨkꞌa; chupɨria jõnɨ jida, Cristode ijãadaipia bɨ.
TIT.2.3	Mãga pɨkꞌa chõtrãarãmaa ũráaji: Tachi Akꞌõre ome ewari chaa chokꞌekꞌee pꞌanadaipia bɨ; chĩara ãpɨte ikꞌachia pedeedaikꞌaraa bɨ; itꞌuapa piudaikꞌaraa bɨ. Ãchi mãgá pia pꞌanadaipia bɨ apemaarã wẽraarã ne–inaa pia oo kꞌawaa wãdamerã. 
TIT.2.4	Mãgá ijãapataarã chõtrãarãpa awẽraarãmaa jarateedai ãchi kꞌima mãikꞌaapa ãchi warrarã kꞌinia iru pꞌanapataadamerã. 
TIT.2.5	Ma awẽraarãpa ne–inaa pariatua oodaikꞌaraa bɨ; ãchi ɨmɨkꞌĩra kꞌãyaara awaraa ɨmɨkꞌĩra ome tꞌĩudaikꞌaraa bɨ; kꞌachia oodaitꞌee kꞌĩsiadaikꞌaraa bɨ; tꞌãri pia mimiadaipia bɨ ãchi te pidaarã akꞌɨdaitꞌee; ãchi ɨmɨkꞌĩra jua ekꞌari chokꞌekꞌee pꞌanadaipia bɨ. Mãgá pꞌanaruta pɨrã, ijãadakꞌaa beerãpa kꞌachia pedeeda–e paitꞌee Tachi Akꞌõre Ũraade ãra kꞌaurepa.
TIT.2.6	Aukꞌa ũráaji kꞌũtrãarã chokꞌekꞌee pꞌanadamerã mãikꞌaapa ne–inaa pariatua oonaadamerã. 
TIT.2.7	Tito, pɨ ichiaba nejõmaade ichita ne–inaa pia ooipia bɨ. Mãgá ãramaa akꞌɨpiitꞌee sãga pꞌanapataadaipia bɨ. Ãramaa Tachi Akꞌõre Ũraa jarateekꞌãri, kꞌĩra jĩpꞌa jarateeipia bɨ ãra pipɨara pꞌanapataadamerã mãikꞌaapa Jesucristo kꞌinia iru pꞌanadamerã. Jarateeikꞌaraa bɨ pɨ waibɨara paitꞌee ãra kꞌĩrapite. 
TIT.2.8	Pɨa jarateeru ichita wãara baipia bɨ. Mãgá jarateeru pɨrã, apidaapa jarada–e pai pɨa pariatua jarateepari. Ma kꞌãyaara, pɨa jaratee bɨ ũridaamaa beerã kꞌĩra nejasia pꞌanadai kꞌawaadakꞌãri pɨa ichita oopari pɨa ũraa bɨkꞌa. Ne–inaa kꞌachia maarepida unuda–e pai tachi ãpɨte jaradaitꞌee.
TIT.2.9	Ũráaji esclavoorã ijãa pꞌanɨɨrãmaa: ãchi chipariirã jua ekꞌari chokꞌekꞌee pꞌaneedaipia bɨ; ne–inaa jõmaata tꞌãri pia oodaipia bɨ chipariirãpa oopi pꞌanɨkꞌa; pedee kꞌachia pꞌanaudaikꞌaraa bɨ mimiade chokꞌa pëidakꞌãri. 
TIT.2.10	Chipariirã netꞌaa maarepida chɨadaikꞌaraa bɨ. Ma kꞌãyaara akꞌɨpidaipia bɨ ichita oodaitꞌee chipariirãpa kꞌinia pꞌanɨkꞌa, seewa jarada–ee. Mãgá ewari chaa chokꞌekꞌee pꞌanaruta pɨrã, chipariirã awaraarã ome Tachi Akꞌõre Ũraa pi–ia kꞌĩsiadai mãikꞌaapa iru ode tꞌĩu kꞌiniadai tachi ome, tokꞌarradee atuapiamaapa.
TIT.2.11	Tachi Akꞌõrepa akꞌɨpiji eperãarã jõmaweda kꞌinia iru bɨ mãikꞌaapa kꞌinia bɨ o kꞌachiade atuanaadamerã. 
TIT.2.12	Tachia iru ũraade jara bɨkꞌa oodakꞌãri, oo amaadaitꞌee ijãadakꞌaa beerãpa ne–inaa kꞌachia kꞌĩra tꞌãdoo oopata. Mãgá jĩpꞌa ijãadakꞌãri, pia kꞌĩsia kꞌawaa wãpata mãikꞌaapa kꞌĩra jĩpꞌa oopata tachia oodaipia bɨkꞌa Tachi Akꞌõre kꞌĩrapite. Tachi mãga pꞌanapata pɨrã na pꞌekꞌau eujãde pꞌanɨ misa, pia pꞌanapataadaitꞌee iru kꞌĩrapite, ichiaba awaraarã kꞌĩrapite. 
TIT.2.13	Mãga pꞌanapataadaipia bɨ Tachi Akꞌõre Waibɨa waya cheru misa. Tachi Kꞌaripapari Jesucristo unu kꞌiniapa ewari chaa iru nɨpata. Iru kꞌĩra wãree unudakꞌãri, tꞌãri o–ĩa akꞌɨtrua para nɨ̃beeitꞌee. 
TIT.2.14	Ichi ita–aria peepiji tachi pari. Mãgá tachi kꞌaripa ataji pꞌekꞌau kꞌachia jua ekꞌariipa. Mãgá piukꞌãri, tachia kꞌachia oopatapꞌedaa jõmaweda wẽpapiji ichideerã pꞌaneedamerã. Maperã tꞌãripa ichi–itꞌee ne–inaa pia kꞌĩra tꞌãdoo oo kꞌinia pꞌanɨ.
TIT.2.15	Mãpai Tito, mãgee ũraa mɨa jarada pia jaratéeji Creta isladepema ijãapataarãmaa. Tꞌãri pia ũráaji, jõmaweda pɨa jara bɨkꞌa oodamerã. Ũri kꞌiniada–ee pꞌanɨ pɨrã, kꞌawapíji ãchia ne–inaa kꞌachia oo pꞌanɨ. Tachi Akꞌõrepa pɨ jɨrɨtꞌeraji ãra akꞌɨpariimerã. Maperã mãgá pedeeipia bɨ. Pɨ yiaraa iru pꞌanadaikꞌaraa bɨ.
TIT.3.1	Kꞌirãpapíji jãpema ijãapataarãmaa ãra ichiaba pꞌanapata Creta isladepema poro waibɨarã jua ekꞌari. Maperã oodaipia bɨ mãgɨ́ poroorãpa oopi pꞌanɨkꞌa. Ichita oo kꞌinia pꞌanadaipia bɨ ne–inaa pia awaraarã kꞌaripadaitꞌee. 
TIT.3.2	Jaráji chĩara ãpɨte kꞌachia pedeenaadamerã mãikꞌaapa aupedeenaadamerã awaraarã ome. Ma kꞌãyaara tꞌãri pia pꞌanadaipia bɨ mãikꞌaapa pedee pia pedeedaipia bɨ jõmaarã ome. ¡Mamĩda, audua pꞌanadaikꞌaraa bɨ!
TIT.3.3	Naaweda tachia Cristo kꞌawada–e pꞌanadakꞌãri, kꞌachia pꞌanapachida. Oodaamaa pꞌanapachida Tachi Akꞌõrepa jara pëidakꞌa. Atua pꞌanajida, seewa jara pꞌanɨpa tachi itu kꞌũra pꞌanadapꞌedaa perã. Esclavoorãkꞌa pꞌanapachida, tachia oo kꞌiniata ne–inaa kꞌachia kꞌĩra tꞌãdoo oo nipapatapꞌedaa perã. Tꞌãri kꞌachia–idaa pꞌanapachida. Awaraarã unuamaa iru pꞌanapachida, ne–inaa iru pꞌanadapꞌedaa kꞌaurepa. Chikꞌĩra unuamaa pꞌanapachida. 
TIT.3.4	Mãgá pꞌanapachida mĩda, Tachi Akꞌõre, Tachi Kꞌaripaparipa ichi warra tachimaa pëiji, tachi chupɨria kꞌawaada perã. Peepiji tachi pꞌekꞌau kꞌachia wẽe pꞌaneedamerã. Mãgá kꞌawaapiji ichia tachi kꞌinia iru bɨ. 
TIT.3.5	Ichiata tachi o kꞌachiadeepa kꞌaripa ataji atuanaadamerã. Mãga oo–e paji tachia ne–inaa tꞌãri pia oopata perã. ¡Mãga–e! Tachi kꞌaripaji tachi chupɨria kꞌawaada perã. Tachia pꞌekꞌau kꞌachia oopatapꞌedaa wẽpapiji mãikꞌaapa ichi Jaure ba chepiji tachi kꞌapꞌɨade. Tachi piu pɨkꞌa pꞌanajida mĩda pꞌekꞌau kꞌachia kꞌaurepa, irua waya chokꞌai pꞌanapiji ichi Jaurepa. Mãga oopꞌeda, tachi pꞌaneepachida warra chai ewaa tꞌodakꞌa mãikꞌaapa paniade kꞌuipidakꞌa. 
TIT.3.6	Tachi Akꞌõrepa ichi Jaure ba chepikꞌãri tachimaa, pania waibɨa pɨkꞌa weeji tachi kꞌapꞌɨa ɨ̃rɨ.
TIT.3.7	Ɨ̃rá Tachi Akꞌõrepa jarai: “Mɨ Warra piuda kꞌaurepa parã pꞌekꞌau kꞌachia wẽe pꞌanɨ mɨ kꞌĩrapite.” Tachi Akꞌõrepa mãga ooji tꞌãri pia bapari perã. Tachia ne–inaa pia pꞌoyaa oodakꞌaa irua tachi chupɨria kꞌawaamerã. Ma awara eperã piuda netꞌaa ome beerukꞌa, mãga pɨkꞌa tachi, Tachi Akꞌõre warrarã pꞌaneeruta Cristo kꞌaurepa. Mapa kꞌawapata piudakꞌãri, wãara ɨtꞌaa wãdaitꞌee.
TIT.3.8	Mɨa etꞌewa pꞌãda wãarapɨ. Maperã mãgɨ́ ũraa ipꞌii jarateeipia bɨ ijãapataarãmaa, mãga ũridakꞌãri, ne–inaa pia kꞌĩra tꞌãdoo oo pꞌanadamerã. Mãga oodakꞌãri, eperãarã jõmaweda kꞌaripadaitꞌee, Tachi Akꞌõrepa kꞌinia bɨkꞌa. 
TIT.3.9	Mamĩda Tito, pariatua aupedeeyaa baikꞌaraa bɨ audua beerã ome ãchi chonaarãwedapema ëreerã kꞌapꞌɨa. Ichiaba tꞌĩukꞌaraa bɨ nepɨra jɨrɨ pꞌanɨɨrã ome, ãchi aupedeeyaa pꞌanadakꞌãri Moisepa pꞌãda jara kꞌinia bɨ kꞌapꞌɨa. Kꞌĩrakꞌaupai tꞌĩu mãgee ijaraapataarã ome. Mãgee ne–inaa ooruta pɨrã, maarepida kꞌaripada–e. 
TIT.3.10	Eperãpa ijãapataarãmaa kꞌĩraupikꞌãri, tachi ijãapataarã awara–awaraadaipata. Mãgee eperã parã tꞌãide paraa pɨrã, kꞌĩra jĩpꞌa ũráaji mãgɨ́ kꞌachia oo amaamerã. Ũri kꞌinia–e bɨ pɨrã, waya ũráaji. Mãga ũraapꞌeda, atꞌãri ũriamaa bɨ pɨrã, ijãapataarã tꞌãide waa tꞌĩupináatɨ. 
TIT.3.11	Mãgee eperãarã ne–inaa kꞌachia oomaa pꞌanɨ, ijãa amaadaruta perã Tachi Akꞌõrepa wãarata jara pëida. Jõmaarãpa kꞌawapata ãchi kꞌachia uchiadaitꞌee Akꞌõre kꞌĩrapite, ũridaamaa pꞌanapata perã.
TIT.3.12	Tito, mɨa Artemas maa–e pɨrã Tíquico pɨmaa pëiitꞌee. Jãma panakꞌãri, pꞌoyaa bɨ pɨrã, isapai wã́ji Nicópolis pꞌuurudee mɨ kꞌĩrachuude. Mɨ jãma banaitꞌee pꞌusa tꞌojara bɨ misa. 
TIT.3.13	Abogado tꞌɨ̃jarapata Zenas, Apolo ome jãmãikꞌaapa uchiadakꞌãri, kꞌaripáji nejõmaade pia wãdamerã ãchi ode. 
TIT.3.14	Mãgá tachi ɨ̃pemaarã jãma pꞌanɨɨrãpa ipꞌii pia oodaipia bɨ awaraarã kꞌaripadaitꞌee mãikꞌaapa chupɨria chedeerã kꞌaripadaitꞌee chikꞌo, pꞌaru iru pꞌanadamerã. Mãga oodaipia bɨ pariatua pꞌanapataadai kꞌãyaara, apida kꞌaripada–ee.
TIT.3.15	Jõmaweda ijãapataarã nama mɨ ome pꞌanɨɨrãpa pɨmaa salude pëiruta. Taipa ichiaba salude tee pëiruta tai kꞌõpꞌãyoorã Cristo kꞌaurepa kꞌiniarãmaa. Mɨa ɨtꞌaa iidi bɨ Akꞌõremaa irua parã jõma pia akꞌɨ bapariimerã.
TIT.3.15	Mãgapai paji.
PHM.1.1	Mɨ, Pablo carcelde bɨ mɨa oopari perã Jesucristopa oopi bɨkꞌa. Mɨ tachi ɨ̃pema Cristo kꞌaurepa Timoteo ome na kꞌartꞌa pꞌã pëiruta Filemonmaa. Filemón, pɨ kꞌinia iru pꞌanɨpɨ, aukꞌa Cristode ijãapari perã mãikꞌaapa aukꞌa iru–itꞌee mimiapari perã. 
PHM.1.2	Ichiaba na kꞌartꞌa pꞌã pëiruta tachi ɨ̃pewẽra Apiamaa mãikꞌaapa tachi ɨ̃pema Arquipomaa. Ijãadakꞌaa beerãpa nepɨra jɨrɨ pꞌanɨ mĩda iru ome, taikꞌa iru choopari Cristode ijãa bairã mãikꞌaapa oomaa bairã Cristopa oopi bɨkꞌa. Ichiaba pꞌã pëiruta jõmaweda ijãapataarã pɨ tede ɨtꞌaa tꞌɨ̃ chepataarãmaa. 
PHM.1.3	Ɨtꞌaa iidipata Tachi Akꞌõrepa mãikꞌaapa Tachi Waibɨa Jesucristopa parã pia akꞌɨ pꞌanadamerã. Mãgá kꞌãiwee pꞌanapataadaitꞌee.
PHM.1.4	Filemón, mɨa ɨtꞌaa tꞌɨ̃kꞌãri pɨ pari, ichita gracias jarapari mɨ ɨtꞌaripema Akꞌõremaa. 
PHM.1.5	Ũridoo pɨ wãara ijãapari Tachi Waibɨa Jesude mãikꞌaapa iru kꞌinia iru bapari. Ichiaba ũridoo pɨa jõma ijãapataarã kꞌinia iru bapari. 
PHM.1.6	Pɨ mãgá chikꞌinia bapari perã tachi ijãapataarã ome, mɨa ɨtꞌaa iidipari Tachi Akꞌõrepa pɨmaa kꞌawapimerã ne–inaa pia jõma tachi Cristodeerãpa oodai irua kꞌaripakꞌãri. 
PHM.1.7	Mɨ ɨ̃pema Cristo kꞌaurepa, mɨ o–ĩa bɨ pɨa awaraarã mãgá kꞌinia iru bapari perã. Mãga oo bɨpa pɨa mɨ tꞌãri mãikꞌaapa awaraa Cristodeerã tꞌãri o–ĩapipari.
PHM.1.8	Pɨ mãga bapari perã, mɨa ne–inaa iidi kꞌinia bɨ pɨa mɨ–itꞌee oomerã. Pɨa nãga ooipia bɨ, ne–inaa pia bairã. Ma awara Cristopa mɨ jɨrɨtꞌerada perã, mɨa waawee–ee na iidiru oopii pɨmaa. 
PHM.1.9	Mamĩda kꞌawa bairã pɨa jõma ijãapataarã kꞌinia iru bapari, mɨa pɨmaa chupɨria iidiitꞌee. Taawa pɨa ũrii mɨa iidiru, mɨ chonaa bairã mãikꞌaapa na carcelde bairã Jesucristopa oopi bɨkꞌa oopari kꞌaurepa. 
PHM.1.10	Kꞌinia bɨ pɨa auteebaimerã eperã nama bɨ mɨ ome. Iru mɨchi warrakꞌa bɨ, mɨ kꞌaurepa iru Cristode ijãada perã mɨ nama carcelde bɨ misa. Na eperã pɨ esclavo iru bada, Onésimo.
PHM.1.11	Mɨa kꞌawa bɨ naaweda irua pɨ kꞌaripa–e paji. Mamĩda ɨ̃rá mãga–e bɨ. Ɨ̃rá audú chokꞌekꞌee bapari mɨ ome. Mɨa kꞌawa bɨ aukꞌa baitꞌee pɨ ome. 
PHM.1.12	Mɨa iru pɨmaa pëiru. Iru audupai kꞌinia iru bɨ. Mapa kꞌinia bɨ pɨa iru auteebaimerã mɨ auteebaikꞌajikꞌa. 
PHM.1.13	Mɨa kꞌinia bakꞌaji iru mɨ ome beemerã, mɨ nama carcelde bɨ misa, Jesupa ooda jarateeda kꞌaurepa. Mãgá irua mɨ kꞌaripakꞌaji pɨ pari. 
PHM.1.14	Mamĩda mãga oo–e paji, pɨa jara–e pada perã iru nama baipia bɨ mɨ ome. Mɨa kꞌinia–e pɨa iru auteebaimerã mɨa mãga oopiru perã. Pɨa mɨ mãgá kꞌaripa kꞌinia bɨ pɨrã, kꞌaripaipia bɨ pɨchi kꞌĩradoopa.
PHM.1.15	Kꞌĩsíaji nãgɨde. Onésimo makꞌɨara taarã–e baji pɨ ikꞌaawaapa uchiada. ¿Tachi Akꞌõrepa iru mãgá wãpiji–ekꞌã aji, Cristode ijãapꞌeda, ɨ̃rá pɨ ome ichita bapariimerã? 
PHM.1.16	Ma awara ɨ̃rá iru auteebairu pɨrã, iru pipɨara bai esclavo kꞌãyaara. Pɨ ɨ̃pema pia baitꞌee aukꞌa Cristode ijãa bairã. Mɨa iru kꞌinia iru bɨ. Mamĩda pɨa iru audupɨara kꞌinia iru baipia bɨ, iru chokꞌekꞌee bairã mãikꞌaapa iru pɨ ɨ̃pema Cristo kꞌaurepa perã.
PHM.1.17	Mãpai pɨa mɨ iru bɨ pɨrã pɨchi kꞌõpꞌãyo piakꞌa, Onésimo auteebáiji mɨ auteebaikꞌajikꞌa. 
PHM.1.18	Irua pɨmaa ne–inaa kꞌachia ooji pɨrã maa–e pɨrã pɨ netꞌaa chɨaji pɨrã, jara pë́iji. Mɨa pꞌaaitꞌee. 
PHM.1.19	Mɨ, Pablopa nãgɨ́ pꞌãru mɨchi juapa: mɨata pꞌaaitꞌee. Mamĩda mɨa pɨmaa nãga kꞌirãpapi kꞌinia bɨ. Onésimo pɨ ome tewe iru bai kꞌãyaara, pɨa tewe waibɨara iru bɨ mɨ ome, mɨ kꞌaurepa pɨa Cristode ijãada perã. 
PHM.1.20	Maperã ɨ̃pema, ɨ̃rá mɨa kꞌinia bɨ pɨa jõdee mɨ kꞌaripamerã, Tachi Waibɨapa pɨmaa oopi kꞌinia bɨkꞌa. Chupɨria kꞌawáaji mãikꞌaapa Onésimo auteebáiji. Mãgá pɨa mɨ tꞌãri o–ĩapiitꞌee.
PHM.1.21	Mɨa ijãa bɨ pɨa ooitꞌee mɨa iidi bɨkꞌa. Mapa na kꞌartꞌa pɨmaa pꞌãmaa bɨ. Wãara mɨa kꞌĩsia bɨ pɨa waapɨara ooitꞌee mɨa iidida kꞌãyaara. 
PHM.1.22	Mãga oo bɨ misa, cuarto awara bɨ́ji mɨ–itꞌee, mɨ jãma panakꞌãri. Mɨa mãga jara bɨ ijãa bairã parã ɨtꞌaa tꞌɨ̃pata kꞌaurepa Tachi Akꞌõrepa mɨ uchiapiitꞌee na carceldeepa mãikꞌaapa waya pëiitꞌee parãmaa.
PHM.1.23	Tachi kꞌõpꞌãyo Epafras ichiaba nama carcelde bɨ mɨ ome, Jesucristopa oopi bɨkꞌa oopari perã. Irua pɨmaa salude tee pëiru. 
PHM.1.24	Marcos, Aristarco, Demas mãikꞌaapa Lucapa salude tee pëiruta. Ãra mɨ ome aukꞌa mimiapata Cristo–itꞌee.
PHM.1.25	Mɨa ɨtꞌaa iidi bɨ Tachi Waibɨa Jesucristopa parã jõmaweda pia akꞌɨ bapariimerã.
PHM.1.25	Mãgapai paji.
HEB.1.1	Chonaarãweda Tachi Akꞌõre pedeepachi tachi chonaarãmaa ichi pedee jarapataarã itꞌaideepa. Mãgɨɨrãpa jarateepachida Akꞌõrepa oopi kꞌinia bɨ eperãarãmaa. Atꞌapai jarateepachida; ũraade mãikꞌaapa kꞌaride. 
HEB.1.2	Mamĩda Tachi Akꞌõre Warra, Jesucristo chedakꞌãriipa na pꞌekꞌau eujãdee, Tachi Akꞌõre pedeepari iru kꞌapꞌɨa pari. Ichi Warramaa ne–inaa jõmaweda ɨtꞌɨ́ nɨ̃bɨ mãikꞌaapa eujãde nɨ̃bɨ oopiji. Kꞌĩsia iru baji ma jõmaweda teeitꞌee chi Warramaa ichi–itꞌee iru bamerã. 
HEB.1.3	Chi Warra chi akꞌõre jĩakꞌa bɨ. Iru bɨ jõma chi akꞌõre kꞌĩra wãree. Iru pedeerupapai ne–inaa jõma iru juade nɨ̃bɨ. Piupꞌeda Tachi Akꞌõrepa tachia pꞌekꞌau kꞌachia oopata wẽpapiitꞌee, ɨtꞌaa wãji mãikꞌaapa Tachi Akꞌõre juaraare ɨtꞌari su–akꞌɨ banaji.
HEB.1.4	Tachi Akꞌõrepa ichi angeleerãmaa “chokꞌapariirã” apari. Mamĩda chi warramaa “Warra” apari. Kꞌawa pꞌanɨ eperã warra chi mimiapari kꞌãyaara waibɨara bɨ. Mãgá ichiaba Tachi Akꞌõre Warra waibɨara bɨ ichi angeleerã kꞌãyaara. 
HEB.1.5	Tachi Akꞌõrepa waide jara–e paji ichi angeleerã apidaamaa:
HEB.1.5	‘Mɨa idi jõmaarãmaa jara bɨ pɨ mɨ Warra.’ 
HEB.1.5	Ma awara ichi ángel apidaamaa jara–e paji:
HEB.1.5	‘Mɨ pɨ akꞌõre paitꞌee. Jõdee pɨ mɨ warra paitꞌee.’ 
HEB.1.6	Mamĩda chi Warra naapema jõmaarã kꞌãyaara waibɨara bairã, iru na pꞌekꞌau eujãdee pëikꞌãri, jaraji ichi angeleerãmaa:
HEB.1.6	‘Bedabáitɨ mɨ Warra kꞌĩrapite mãikꞌaapa ɨtꞌaa tꞌɨ̃́tɨ irumaa.’ 
HEB.1.7	Angeleerã nãga pꞌanɨda a bɨ ichi ũraa pꞌãdade:
HEB.1.7	‘Irua ichi angeleerã nãukꞌa papipari mãikꞌaapa wẽpapipari maa–e pɨrã tꞌɨpɨtaukꞌa uruapipari mãikꞌaapa kꞌĩipipari.’ 
HEB.1.8	Mamĩda nãga bɨda a bɨ chi Warra:
HEB.1.8	‘Tachi Akꞌõreda, a bɨ, pɨ ichita jõmaarã rey bapariitꞌee, na pꞌekꞌau eujã jõru pɨjida. Kꞌachia wẽe bapari perã, pɨa pia akꞌɨ bapari pɨ jua ekꞌari pꞌanɨɨrã. 
HEB.1.9	Ne–inaa pia aupai oo kꞌinia bapachi. Pꞌekꞌau kꞌachia ooamaa bada perã, pꞌekꞌau kꞌachia wẽe bɨ. Maperã pɨ Akꞌõre, Tachi Akꞌõrepa pɨ jɨrɨtꞌeraji waibɨara pamerã pɨ kꞌõpꞌãyoorã kꞌãyaara. Mãga ookꞌãri, pɨ o–ĩapiji.’ 
HEB.1.10	Tachi Akꞌõrepa chi Warramaa ichiaba mãgaji:
HEB.1.10	‘Eperãarã Akꞌɨpari Waibɨa, ewaa weda pɨata pɨchi juadoopa ooji na pꞌekꞌau eujã mãikꞌaapa pajã. 
HEB.1.11	Ma jõmaweda pꞌaru sorekꞌa pakꞌoodaridaitꞌee mãikꞌaapa jõdaridaitꞌee. Mamĩda pɨ ichita bapariitꞌee, na pꞌekꞌau eujã jõru pɨjida. 
HEB.1.12	Na eujã pari pɨa eujã mãikꞌaapa pajã chiwidi ooitꞌee. Mamĩda pɨ jõ–e; ichita bapari perã.’ 
HEB.1.13	Tachi Akꞌõrepa ichi ángel apidaamaa jara–e paji:
HEB.1.13	‘Pɨ mɨ ome aukꞌa waibɨa bairã, mɨ juaraare su–akꞌɨ béeji, mɨa pɨ kꞌĩra unuamaa iru pꞌanapataarã pꞌoyaaru misa.’ 
HEB.1.14	Mãga jara–e paji, Tachi Akꞌõrepa ichi angeleerã jõmaweda pëipari perã na eujãdee eperãarã kꞌaripade. Ãra eperã kꞌapꞌɨa wẽe pꞌanɨ mĩda, Tachi Akꞌõrepa ãra pëipari ichimaa wãdaitꞌeerã kꞌaripadamerã.
HEB.2.1	Mãgá Cristo waibɨara bairã angeleerã kꞌãyaara, tachia pia kꞌawadaipia bɨ Tachi Akꞌõrepa jara pëida iru kꞌapꞌɨa pari, Akꞌõre odeepa uchiada–e paitꞌee. 
HEB.2.2	Tachi Akꞌõre Ũraa jarada Moisemaa ichi angeleerã itꞌaideepa wãara paji. Mapa Tachi Akꞌõrepa mãgɨ́ ũraa ũri kꞌiniada–e pꞌanadapꞌedaarã miapiji. 
HEB.2.3	Mãgá miapiji pɨrã ichi ũraa ũri kꞌiniada–e pꞌanadapꞌedaarã naaweda, ¿sãgá tachi irumaa wãdaima, iru ũraa jara pëida Cristo kꞌapꞌɨa pari ũri kꞌiniada–e pꞌanɨ pɨrã? Tachi Waibɨa Jesucristota naapɨara cheji jaraitꞌee Tachi Akꞌõrepa ũraa chiwidi iru bɨ irude ijãapataarã–itꞌee. Tꞌẽepai ma ũraa ũridapꞌedaarãpa tachimaa jarateejida. 
HEB.2.4	Ma ũraa chiwidi jaratee pꞌanɨde Tachi Akꞌõrepa ãramaa oopipachi ne–inaa eperãarãpa pꞌoyaa oodakꞌaa ãchi juadoopa mãikꞌaapa Tachi Akꞌõre Jaurepa ichia oopi kꞌinia bɨkꞌa ãramaa oopipachi.
HEB.2.5	Tachi Akꞌõrepa Jesucristota jɨrɨtꞌeraji jaramerã ma ũraa chiwidi mɨa jaramaa bɨ na pꞌãdade. Maperã ma ũraade ijãa pꞌanadapꞌedaarã bɨ–e paji ichi angeleerã jua ekꞌari. 
HEB.2.6	Mãga kꞌawa pꞌanɨ Tachi Akꞌõre Ũraa pꞌãdade jara bairã:
HEB.2.6	‘Akꞌõre, ¿eperã pɨ–itꞌee kꞌãarema, pɨa ichi akꞌɨ bapariimerã mãikꞌaapa kꞌinia iru bapariimerã? 
HEB.2.7	Na pꞌekꞌau eujãde bɨ misa, pɨa ichi ekꞌariara bɨji pɨchi angeleerã kꞌãyaara. Mãgá bɨji mĩda, ichi waibɨa papiji mãikꞌaapa kꞌĩra wãree papiji pɨkꞌa. 
HEB.2.8	Ne–inaa jõma nɨ̃bɨ ichi jua ekꞌari bɨji.’ 
HEB.2.8	Mãga ooji mĩda, waide ne–inaa jõma ichi jua ekꞌari bɨ–e. 
HEB.2.9	Mamĩda Jesús jua ekꞌari bɨ. Tachi Akꞌõrepa Jesús ekꞌariara bɨji ichi angeleerã kꞌãyaara, taarã–e nɨde eperã jĩpꞌaakꞌa bapariimerã. Eperãarã kꞌinia iru bairã, Jesús piupiji jõmaarã pari. Mãgá chupɨria piuda perã, Tachi Akꞌõrepa iru tachi rey waibɨa papiji mãikꞌaapa kꞌĩra wãree papiji.
HEB.2.10	Ne–inaa jõma nɨ̃bɨ Tachi Akꞌõre–itꞌee. Ichiata pia kꞌĩsia iru baji ichi Warra piuda kꞌaurepa awaraa warrarã chokꞌara ichi ome pꞌanapataadamerã, ichi eujã kꞌĩra wãree bɨde. Mapa chi Warra chupɨria piupiji. Cristopa jõma ooji ichi Akꞌõrepa oopidakꞌa, mia nɨ̃baji mĩda mãga ooitꞌee. Mapa ichia wãara Tachi Akꞌõre o akꞌɨpii eperãarãmaa, aɨde tꞌĩudapꞌeda, ɨtꞌaa wãdamerã. 
HEB.2.11	Ma–itꞌeeta Tachi Akꞌõrepa Jesucristo jɨrɨtꞌeraji, iru kꞌaurepa eperãarã tꞌĩudamerã mãikꞌaapa Akꞌõre ode pꞌanapataadamerã. Jõma eperãarã Tachi Akꞌõre ode pꞌanɨɨrã chi Warra kꞌaurepa ichiaba ichi warrarã. Mapa Tachi Akꞌõre Warra kꞌĩra nejasia–e bɨ mãgɨɨrãmaa ɨ̃pema aitꞌee. 
HEB.2.12	Mãga kꞌawa pꞌanɨ Tachi Akꞌõre Ũraa pꞌãdade jara bairã:
HEB.2.12	‘Tachi Akꞌõre, mɨa pɨ kꞌawapiitꞌee mɨ ɨ̃pemaarãmaa mãikꞌaapa pɨmaa ɨtꞌaa tꞌɨ̃itꞌee kꞌari nɨ̃bɨde ãra taide.’ 
HEB.2.13	Ichiaba awara ãi jara bɨ:
HEB.2.13	‘Mɨa Tachi Akꞌõrede ijãaitꞌee.’ 
HEB.2.13	Ichiaba jara bɨ:
HEB.2.13	‘Mɨ nama bɨda aji, pɨa warrarã mɨmaa teeda ome.’ 
HEB.2.14	Mãgɨ́ warrarã tachikꞌa pꞌanadairã, kꞌawa pꞌanɨ Jesucristo aukꞌa eperã paji. Mãga pa kꞌinia baji kꞌawada perã ichi piuda kꞌaurepa eperãarã irude ijãa pꞌanɨ uchiapiitꞌee Netuara Poro Waibɨa jua ekꞌariipa. Mãgɨpa eperãarã peepii awaa bapari. 
HEB.2.15	Mãgɨ́ jua ekꞌari eperãarã esclavoorãkꞌa pꞌanapata, piudaitꞌee waawee pꞌanadairã. Mamĩda Jesucristopa aweda Netuara Poro Waibɨa pꞌoyaada perã piukꞌãri, ichia eperãarã uchiapii mãgɨ́ jua ekꞌariipa waa waaweenaadamerã piutꞌee. 
HEB.2.16	Maperãpɨ tachia kꞌawa pꞌanɨ Jesucristo che–e paji na pꞌekꞌau eujãdee angeleerã kꞌaripaitꞌee. Ma kꞌãyaara cheji kꞌaripaitꞌee Tachi Akꞌõrede ijãapataarã Abrahampa ijãadakꞌa. 
HEB.2.17	Cristo mãgá cheda perã ichi ɨ̃pemaarã kꞌaripade, tachikꞌa baji na pꞌekꞌau eujãde bakꞌãri. Mapa Pꞌaareerã Poro Waibɨapa ooparikꞌa, tachi chupɨria kꞌawaapari mãikꞌaapa ɨtꞌaa tꞌɨ̃pari tachi pari. Iru piuda kꞌaurepa Tachi Akꞌõrepa wẽpapipari tachia pꞌekꞌau kꞌachia oopata, ma kꞌaurepa atuanaadamerã. 
HEB.2.18	Jesucristo tachikꞌa bada perã, aukꞌa chupɨria nɨ̃baji Netuara Poro Waibɨapa irumaa ne–inaa kꞌachia oopi chekꞌãri. Mapa ichia tachi kꞌaripai aukꞌa choodamerã mãikꞌaapa ne–inaa kꞌachia oonaadamerã.
HEB.3.1	Ɨ̃pemaarã Cristo kꞌaurepa, Tachi Akꞌõrepa tachi awara bɨda perã ichi ome ɨtꞌari pꞌanapataadamerã, kꞌĩsíatɨ Jesucristopa oo bɨde tachi kꞌaripaitꞌee. Tachi Akꞌõrepa iru pëiji jarateemerã iru ũraa chiwidi mãikꞌaapa Pꞌaareerã Poro Waibɨakꞌa ɨtꞌaa iidipariimerã tachi pari, irude ijãapata perã. 
HEB.3.2	Tachi Akꞌõrepa Jesucristo pëiji iru Akꞌõrepa oopi bɨkꞌa oo kꞌinia bada perã, Moisepa oo kꞌinia badakꞌa, chonaarãweda Akꞌõre eperãarã kꞌaripakꞌãri. 
HEB.3.3	Mamĩda Jesús Moisés kꞌãyaara waibɨara bɨ. Kꞌĩsiadáma nãgɨde. Eperãarãpa te oopataarã pipɨara akꞌɨpata, mãɨrãpa te oodapꞌedaa kꞌãyaara. 
HEB.3.4	Eperãarãpa te chokꞌara oodai. Mamĩda Tachi Akꞌõrépata ooji ne–inaa jõma nɨ̃bɨ. 
HEB.3.5	Moisés Tachi Akꞌõredeerã akꞌɨpari pia paji, oo kꞌinia bada perã Akꞌõrepa jaradakꞌa. Eperãarãmaa jarateepachi Tachi Akꞌõrepa tꞌẽepai ooitꞌee bada. 
HEB.3.6	Mamĩda Cristo Tachi Akꞌõre Warra perã, ichideerã pipɨara akꞌɨpari Akꞌõrepa kꞌinia bɨkꞌa. Tachita irudeerã ichiaba, Cristode ijãa amaada–e pꞌanɨ pɨrã mãikꞌaapa o–ĩa unu kꞌinia pꞌanɨ pɨrã ne–inaa pia Tachi Akꞌõrepa kꞌĩsia iru bɨ tachi–itꞌee.
HEB.3.7	Maperã pia ũridaipia bɨ Tachi Akꞌõre Jaurepa jara bɨ iru ũraa pꞌãdade:
HEB.3.7	‘Idi Tachi Akꞌõre pedee ũriruta pɨrã, 
HEB.3.8	kꞌɨɨrɨ kꞌisua pꞌananáatɨ pãchi chonaarãkꞌa, ãchi wãyaa wãdakꞌãri eujã pania wẽe bɨde. Tachi Akꞌõre jua ekꞌari pꞌana kꞌiniada–e paji, ãchia oo kꞌiniata oo kꞌinia pꞌanadapꞌedaa perã. 
HEB.3.9	Mapa Akꞌõrepa jaraji: “Cuarenta años pãchi chonaarãpa unupachida mɨa oo bada ãchi kꞌaripaitꞌee. Mamĩda atꞌãri mɨa jarada oo kꞌiniada–e pꞌanapachida. 
HEB.3.10	Maperãpɨ mɨ kꞌĩraudachi ma eperãarã ome.” Mãpai jaraji: “Na eperãarãpa ãchia oo kꞌiniata oopata. Oodakꞌaa mɨa oopi bɨkꞌa, mɨ o kꞌawada–e pꞌanadairã.” 
HEB.3.11	Mãpai mɨ kꞌĩrau bada perã ãchi ome, juraaji: “Wãda–eda aji, mɨa kꞌãiwee pꞌanapiitꞌeeda ada eujãdee.” ’ 
HEB.3.12	Ɨ̃rá ɨ̃pemaarã, mãga bada perã tachi chonaarã ome, Tachi Akꞌõre ichita bapari odeepa uchianaadamerã, tꞌãri kꞌachia–idaa pꞌananáatɨ mãikꞌaapa kꞌɨɨrɨ kꞌisua pꞌananáatɨ. 
HEB.3.13	Ma kꞌãyaara, chokꞌai pꞌanɨ misa, ewari chaa chikꞌaripa pꞌanapatáatɨ waapɨara ijãadaitꞌee, apida Tachi Akꞌõre odeepa uchianaadamerã, pꞌekꞌau kꞌachia oo kꞌiniapa. 
HEB.3.14	Tachi Akꞌõrede ijãadaipia bɨ tachi piurutamaa. Mãga ooruta pɨrã, unudaitꞌee irua ne–inaa pia kꞌĩsia iru bɨ tachi–itꞌee, Cristo tachi ome bapari perã.
HEB.3.15	Tachi Akꞌõre Ũraa pꞌãdade jara bɨ:
HEB.3.15	‘Idi Tachi Akꞌõre pedee ũriruta pɨrã, kꞌɨɨrɨ kꞌisua pꞌananáatɨ pãchi chonaarãkꞌa, ãchi wãyaa wãdakꞌãri eujã pania wẽe bɨde. Tachi Akꞌõre jua ekꞌari pꞌana kꞌiniada–e paji, ãchia oo kꞌiniata oo kꞌinia pꞌanadapꞌedaa perã.’ 
HEB.3.16	Maperã kꞌĩsiadáma tachi chonaarãde. Moisés ãchi poro waibɨa paji Egiptodeepa uchiadakꞌãri. Maapai Tachi Akꞌõrepa ãchimaa jĩpꞌa pedeeji ichi itꞌaideepa. Mamĩda irua jaradakꞌa oo kꞌiniada–e paji. 
HEB.3.17	Maperãpɨ piukꞌoodachida ma eujã pania wẽe bɨde, wãdai naaweda ma eujãdee Tachi Akꞌõrepa pꞌanapiitꞌee padamãi. Cuarenta años ãchia oo kꞌiniata oo pꞌanɨpa Tachi Akꞌõre kꞌĩraupijida. 
HEB.3.18	Mapa irua nãga jaraji:
HEB.3.18	‘Ɨ̃rá parã wãda–eda aji, mɨa kꞌãiwee pꞌanapiitꞌeeda ada eujãdee.’ 
HEB.3.19	Ma chonaarã wãda–e paji ma eujãdee, Tachi Akꞌõrepa jarada ijãada–e pada perã.
HEB.4.1	Atꞌãri Tachi Akꞌõrepa tachi kꞌãiwee pꞌanapi kꞌinia bɨ. Maperã pia pꞌanapataadáma irua kꞌinia bɨkꞌa, apidaamaa irua jaranaamerã: “Mɨa kꞌãiwee bapi–e.” 
HEB.4.2	Mɨa mãga jara bɨ Tachi Akꞌõrepa tachimaa ichiaba jara pëida perã ichia ooda eperãarã o kꞌachiadeepa kꞌaripa ataitꞌee. Mãga ijãadakꞌãri, kꞌãiwee pꞌanapataadaitꞌee. Ichia chonaarãmaa jara pëidakꞌa, mãgá ichiaba tachimaa jara pëiji. Mamĩda ãchi–itꞌee pia uchia–e paji, kꞌɨɨrɨpapai ũridapꞌedaa perã, tꞌãride ijãada–ee. 
HEB.4.3	Tachia ãchikꞌa oodaikꞌaraa bɨ. Ijãada–e pꞌanɨ pɨrã, Tachi Akꞌõrepa tachi jida kꞌãiwee pꞌanapi–e. Mãga kꞌawa pꞌanɨ iru ũraa pꞌãdade jara bairã:
HEB.4.3	‘Kꞌĩrau bada perã ãchi ome, juraaji: “Wãda–eda aji, mɨa kꞌãiwee pꞌanapiitꞌeeda ada eujãdee.” ’ 
HEB.4.3	Kꞌawa pꞌanɨ na pꞌekꞌau eujã ooi naaweda Tachi Akꞌõrepa kꞌĩsia iru baji tachi kꞌãiwee pꞌanapiitꞌee ichi ome. 
HEB.4.4	Ma awara kꞌawa pꞌanɨ iru kꞌãiwee bapari, awara ãi iru ũraa pꞌãdade jara bairã:
HEB.4.4	‘Kꞌãima sieteede Tachi Akꞌõrepa ichi mimia oo aupakꞌãri, ɨ̃iji mãikꞌaapa kꞌãiwee beeji.’ 
HEB.4.5	Mamĩda waya ũrítɨ irua naaweda jarada ichi ũraa pꞌãdade:
HEB.4.5	‘Wãda–eda aji, mɨa kꞌãiwee pꞌanapiitꞌeeda ada eujãdee.’ 
HEB.4.6	Mãga jaraji ma naa ũridapꞌedaarãpa irua jara pëida ijãada–e pꞌanadapꞌedaa perã. Mamĩda irua atꞌãri ichide ijãapataarã kꞌãiwee pꞌanapi kꞌinia bɨ. 
HEB.4.7	Ma–itꞌee ewari awara bɨji. Mãga kꞌawa pꞌanɨ mãgɨ́ chonaarã piudapꞌedaa tꞌẽepai, Tachi Akꞌõrepa jarada perã Rey David itꞌaideepa:
HEB.4.7	‘Idi Tachi Akꞌõre pedee ũriruta pɨrã, kꞌɨɨrɨ kꞌisua pꞌananáatɨ.’ 
HEB.4.8	Josuépa mãgɨ́ chonaarã kꞌãiwee pꞌanapida paara, aɨ tꞌẽepai David itꞌaideepa Tachi Akꞌõrepa “idi” jara–e pakꞌaji. 
HEB.4.9	Mãgara irude ijãapataarã idipema ewari ɨ̃idai ichiaba, Tachi Akꞌõre ɨ̃idakꞌa na pꞌekꞌau eujã oo aupakꞌãri. 
HEB.4.10	Tachia oo kꞌiniata oopata oo amaadakꞌãri oo kꞌinia pꞌanadairã Tachi Akꞌõrepa oopi bɨkꞌa, wãara irukꞌa ɨ̃idaitꞌee mãikꞌaapa kꞌãiwee pꞌanapataadaitꞌee. 
HEB.4.11	Maperã jɨrɨdaipia bɨ irukꞌa ɨ̃idaitꞌee. Kꞌɨɨrɨ kꞌisua pꞌanadaikꞌaraa bɨ tachi chonaarãkꞌa.
HEB.4.12	Iru ũraa ũridaipia bɨ Tachi Akꞌõre Ũraa chokꞌai pɨkꞌa bairã. Ma kꞌaurepa eperãarã ichita pꞌanapataadai. Ma awara iru ũraa waibɨara bɨ awaraa ũraa kꞌãyaara, irua jara bɨkꞌa mãgá pꞌasapari perã. Espada kꞌĩraichaa weda pꞌewedee bɨkꞌa, mãga pɨkꞌa iru ũraa ichiaba pꞌewedee pɨkꞌa bɨ, ma ũraa tachi tꞌãride tꞌĩupari perã. Kꞌawapipari tachia kꞌĩsia bɨ mãikꞌaapa oo kꞌinia bɨ, pia wa kꞌachia. 
HEB.4.13	Ne–inaa apida wẽ–e Tachi Akꞌõrepa kꞌawa–e pai. Iru–itꞌee ne–inaa jõma ewaraa jẽra bɨ. Ewari cherude tachi jõmaweda pꞌanadaitꞌee iru kꞌĩrapite mãikꞌaapa irumaa tachia oopatapꞌedaa jõmaweda jaradaitꞌee.
HEB.4.14	Ɨ̃rá mɨa waya kꞌirãpapi kꞌinia bɨ parãmaa: Tachi Akꞌõrepa Jesús awara bɨji waibɨa pamerã mãikꞌaapa ɨtꞌaa tꞌɨ̃pariimerã tachi pari. Maperã Tachi Akꞌõre Warra Jesús tachi ijãapataarã Pꞌaareerã Poro Waibɨa. Ɨtꞌari bapari ichi Akꞌõre ome. Mama ɨtꞌaa tꞌɨ̃maa bairã tachi pari, tꞌãripa irude ijãadáma. 
HEB.4.15	Nãgɨ́ Pꞌaareerã Poro Waibɨapa kꞌawapari tachi tꞌãride kꞌĩsia pꞌanɨ, tachikꞌa na pꞌekꞌau eujãde bapachi perã. Mamĩda mãgá bapachi mĩda, maarepida pꞌekꞌau kꞌachia oo–e paji. 
HEB.4.16	Mãgá Pꞌaareerã Poro Waibɨa irukꞌa iru pꞌanadairã, waaweenaadáma wãdaitꞌee Tachi Akꞌõre Waibɨa kꞌaitꞌaara, tachi ɨtꞌaa iididakꞌãri. Ne–inaa jõma Cristo jua ekꞌari nɨ̃bɨ mãikꞌaapa irua tachi kꞌaripa kꞌinia bɨ. Maperã chupɨria iididáma, irua jara bɨkꞌa ooda–e pakꞌãri. Ichiaba tachi kꞌĩradoopa irua kꞌinia bɨkꞌa pꞌoyaa ooda–e pakꞌãri, iididáma irua kꞌaripamerã, tachi kꞌinia iru bapari perã.
HEB.5.1	Pꞌaareerã poro waibɨa chaa tachi ome aukꞌa bɨ mĩda, Tachi Akꞌõrepa mãgɨ́ eperã awara bɨpari, ichimaa ɨtꞌaa iidipariimerã eperãarã pari. Ma awara irua jitapari ne–inaa eperãarãpa aneepata teedaitꞌee Tachi Akꞌõremaa. Ichiaba ne–animalaarã peekꞌãri, irua paapari Tachi Akꞌõre–itꞌee, eperãarãpa pꞌekꞌau kꞌachia oopata kꞌaurepa. 
HEB.5.2	Mãgɨ́ pꞌaareerã poro waibɨapa tachikꞌa ne–inaa kꞌachia oopari perã, irua chupɨria kꞌawaai chi ne–inaa kꞌachia oo pꞌanɨɨrã, kꞌawada–e pꞌanadairã Tachi Akꞌõrepa ãchimaa oopi kꞌinia bɨ. 
HEB.5.3	Maperãpɨ irua chupɨria iidipari, ne–inaa teepari mãikꞌaapa ne–animalaarã peepꞌeda, paapari Tachi Akꞌõre–itꞌee, naapɨara ichi kꞌapꞌɨa pari, maapꞌeda apemaarã pari.
HEB.5.4	Eperã apida ichi kꞌĩradoopa pꞌaareerã poro waibɨa pa–e pai. Tachi Akꞌõrépata mãgɨ́ mimiade bɨpari, chonaarãweda Aarón
HEB.5.5	Mãgapɨ Cristo ome baji ichiaba. Ichi kꞌĩradoopa waibɨa pa–e paji. Tachi Akꞌõrépata iru bɨji tachi ijãapataarã Pꞌaareerã Poro Waibɨa pamerã. Mãga kꞌawa pꞌanɨ Akꞌõre Ũraa pꞌãdade jara bairã:
HEB.5.5	‘Mɨa idi jõmaarãmaa jara bɨ pɨ mɨ Warra.’ 
HEB.5.6	Ichiaba awara ãi jara bɨ:
HEB.5.6	‘Pɨ ichita Pꞌaareerã Poro Waibɨa paitꞌee, Melquisedeckꞌa.’ 
HEB.5.7	Jesucristo na pꞌekꞌau eujãde bakꞌãri, atꞌapai taubade chupɨria iidiji Tachi Akꞌõrepa ichi kꞌaripamerã. Kꞌawaji ichi piutꞌee mãikꞌaapa Tachi Akꞌõrépata ichi madeepa uchiapii. Tachi Akꞌõrepa ma chupɨria iidida ũriji, Cristopa oo kꞌinia bada perã chi Akꞌõrepa oopidakꞌa. 
HEB.5.8	Tachi Akꞌõre Warra paji mĩda, mia nɨ̃bɨde Tachi Akꞌõrepa kꞌiniata oo kꞌawaa wã nipaji. 
HEB.5.9	Mapa chi Akꞌõrepa oopi kꞌinia bada oo aupakꞌãri, Tachi Akꞌõrepa iru bɨji tachi o kꞌachiadeepa kꞌaripa atamerã. Mãga bɨji irude ijãapataarã Akꞌõre truade ichita pꞌanapataadamerã iru ome, waa piuda–ee. 
HEB.5.10	Irua mãgá ooi Tachi Akꞌõrepa iru bɨda perã tachi ijãapataarã Pꞌaareerã Poro Waibɨa pamerã Melquisedeckꞌa.
HEB.5.11	Mɨa pipɨara jaratee kꞌinia bɨ sãga Jesucristopa ooda Melquisedecpa oodakꞌa. Mamĩda mãga ooru pɨrã, parãpa pia kꞌawada–e pai, wãara ũri kꞌiniada–e pꞌanadairã. 
HEB.5.12	¡Pãchita Tachi Akꞌõre Ũraa jarateepataarã pakꞌajida, taarãruta perã Cristode ijãa pꞌanɨ! Mamĩda mãga–e. Atꞌãri awaraarãpa parãmaa jarateepata, waide pia kꞌawada–e pꞌanadairã Tachi Akꞌõre Ũraa jarateedapꞌedaa, ewaa irude ijãadakꞌãri. Mãga pꞌanɨ ma ũraa pipɨara kꞌawa kꞌiniada–e pꞌanadairã. 
HEB.5.13	Ara warra chakꞌe juto bɨ chikꞌo kꞌo atua bɨkꞌa, mãga pɨkꞌa parãpa ijãa pꞌanɨ mĩda, kꞌawada–e pꞌanɨ chisãgɨ́ ne–inaa pia mãikꞌaapa chisãgɨ́ ne–inaa kꞌachia Tachi Akꞌõre kꞌĩrapite. 
HEB.5.14	Jõdee Tachi Akꞌõre Ũraa pipɨara kꞌawa pꞌanɨɨrã kꞌĩsia kꞌawaa pꞌanɨ, pia mãikꞌaapa kꞌachia kꞌawapata perã.
HEB.6.1	Mapa oodáma Tachi Akꞌõrepa oopi bɨkꞌa mãikꞌaapa iru ũraa pipɨara kꞌawaa wãdáma. O–ĩa pꞌananaadáma tachimaa naapɨara jarateedapꞌedaa ome. Nãga jarateejida tachimaa: Eperãarãpa pꞌekꞌau kꞌachia oo amaadaipia bɨ, ma kꞌaurepa Tachi Akꞌõrepa eperãarã ichi bɨmãi tꞌĩupi–e paitꞌee perã. Ijãadaipia bɨ Tachi Akꞌõrepa Jesucristo pëiji eperãarã o kꞌachiadeepa kꞌaripa atamerã, mãgá ãra pꞌanapataadamerã Akꞌõre truade iru ome, waa piuda–ee. 
HEB.6.2	Poro choopidaipia bɨ akꞌɨpidaitꞌee ãchi Cristodeerã. Ma tꞌẽepai, tachi naawedapemaarãpa oodapꞌedaakꞌa, ijãapataarã poroorãpa jua bɨdaipia bɨ ãra ɨ̃rɨ, Tachi Akꞌõrepa ãramaa ichi Jaure pëimerã. Ichiaba ijãadaipia bɨ Cristo waya chekꞌãri, ichide ijãa jai–idaadapꞌedaarã Tachi Akꞌõrepa chokꞌai pꞌirabaipiitꞌee, kꞌapꞌɨa chiwidi pꞌanapataadamerã, waa piuda–ee. Jõdee Akꞌõre ewari waibɨa ewate jai–idaadapꞌedaarã Cristode ijãada–ee, ichimãiipa pëiitꞌee awara ãyaa, chupɨria pꞌanapataadamerã, waa piuda–ee.
HEB.6.3	Mãga paji ma naapɨara jarateedapꞌedaa. Mamĩda ma ũraa kꞌãyaara waa kꞌawaadai, Tachi Akꞌõrepa tachi kꞌariparu pɨrã.
HEB.6.4	Mɨa mãga jara bɨ eperãarãpa Cristode ijãa amaadapꞌeda, waya pꞌoyaa ijãada–e perã. Mãgɨɨrãmaa Tachi Akꞌõrepa kꞌawaapiji Cristopa ooda ãchi–itꞌee. Maapꞌeda ãchia ijãajida iru piuji ãchi kꞌaripaitꞌee ɨtꞌaa wãdamerã. Mãga ijãadapꞌeda, Tachi Akꞌõre Jaure ba cheji ãchi ome, Tachi Akꞌõrepa oopi kꞌinia bɨ ãchimaa pia kꞌawaadamerã. 
HEB.6.5	Ichiaba kꞌawaajida Tachi Akꞌõrepa jarakꞌãri ichia ne–inaa pia ooitꞌee, mãga oopari. Unujida Tachi Akꞌõrepa ne–inaa ooda eperãarãpa pꞌoyaa oodakꞌaa, tau pꞌãriu bada mãikꞌaapa chiwa bada jɨpakꞌãri. Kꞌawaajida mãgá ooitꞌee na pꞌekꞌau eujã jõrumaa. 
HEB.6.6	Mãga kꞌawa pꞌanɨde, Cristode ijãa amaaruta pɨrã, ne–inaa awaraa wẽ–e ãchi kꞌaripaitꞌee, waya ãchi pꞌekꞌau kꞌachia oo amaadamerã mãikꞌaapa ɨtꞌaa wãdamerã. Mãgá ijãa amaaruta pɨrã, oodai Tachi Akꞌõre Warra peedapꞌedaarãpa oodapꞌedaakꞌa, iru kurusode bɨdakꞌãri arii pꞌanadapꞌedaarãpa oo iru pꞌanadamerã.
HEB.6.7	Mɨa jaraitꞌee sãga pꞌanɨ Cristode ijãa amaa pꞌanɨɨrã. Kꞌoi chekꞌãri, eujã pꞌũasaade tꞌĩupari mãikꞌaapa madeepa ne–uuda uchiapari. Ma ne–uuda pia chaukꞌãri, eperãarãpa pꞌepata kꞌodaitꞌee. Mãga bakꞌãri, Tachi Akꞌõrepa ma eujã pia akꞌɨparida apata. 
HEB.6.8	Mamĩda kꞌoi che bɨ mĩda, ne–ɨɨrɨ uchiaru pɨrã, Tachi Akꞌõrepa ma eujã pia akꞌɨ–e bɨda apata, mãikꞌaapa ma eujã atabaibëipata, paa atapëidamerã.
HEB.6.9	Ɨ̃pemaarã Cristo kꞌaurepa kꞌiniarã, mãga jara bɨ mĩda, kꞌawa bɨ parã́pata Cristode ijãa amaada–e pꞌanɨ, Tachi Akꞌõrepa oopi bɨkꞌa oo pꞌanadairã. Mãgá akꞌɨpipata parãpa wãara pꞌekꞌau kꞌachia oo amaajida Cristode ijãapataadaitꞌee. 
HEB.6.10	Kꞌirãpátɨ Tachi Akꞌõrepa ichita pia oopari. Ichia kꞌĩra atua–e bɨ parãpa irudeerã kꞌaripadapꞌedaa mãikꞌaapa atꞌãri mãga oo pꞌanɨ, iru kꞌinia iru pꞌanadairã. 
HEB.6.11	Mɨa kꞌinia bɨ parã mãga pꞌanapataadamerã piurutamaa. Mãga pꞌanaruta pɨrã, pia kꞌawaadaitꞌee Cristo kꞌaurepa iru pꞌanadaitꞌee jõma Tachi Akꞌõrepa kꞌĩsia iru bɨ parã–itꞌee. 
HEB.6.12	Kꞌinia–e bɨ kꞌoo–idaa pꞌanadamerã. Ma kꞌãyaara kꞌinia bɨ parãpa ijãadamerã tachi chonaarãkꞌa, chi irua jarada pedee ijãa pꞌanadapꞌedaarã ãchi piurutamaa. Choojida unurutamaa jõma Tachi Akꞌõrepa kꞌĩsia iru bada ãramaa teeitꞌee.
HEB.6.13	Tachi Akꞌõrepa ichi pedee Abrahammaa jarakꞌãri, awaraa ichi kꞌãyaara waibɨara wẽ–e paji ma kꞌĩrapite jaraitꞌee. Mapa ichi tꞌɨ̃de jaraji:
HEB.6.14	‘Mɨa pɨ pia akꞌɨ bapariitꞌee. Pɨdeepa warrarã chokꞌara uchiapiitꞌee.’ 
HEB.6.15	Abrahampa ijãaji Tachi Akꞌõrepa jarada, taarãji mĩda ooitꞌee ichia jaradakꞌa. Abrahampa mãgá ijãada perã, Akꞌõrepa wãara ooji ichia jaradakꞌa.
HEB.6.16	Kꞌawa pꞌanɨ eperãarã nepɨrade pꞌanɨde akꞌɨpi kꞌinia pꞌanadakꞌãri wãarata jara pꞌanɨ, juraapata eperã ãchi kꞌãyaara waibɨara bɨ kꞌĩrapite, chi ũri pꞌanɨɨrãpa ijãadamerã. 
HEB.6.17	Mãga pɨkꞌa Tachi Akꞌõrepa akꞌɨpi kꞌinia bakꞌãri wãara ooitꞌee ichia jaradakꞌa Abrahammaa mãikꞌaapa irukꞌa ijãapatapꞌedaarãmaa, mãga jaraji ichi tꞌɨ̃de, awaraa ichi kꞌãyaara waibɨara wẽ–e pada perã. 
HEB.6.18	Tachi Akꞌõrepa ma pedee jarada perã mãikꞌaapa ichi tꞌɨ̃de jarada perã, kꞌawa pꞌanɨ iru seewakꞌaa. Irua jara bɨkꞌa, ichita mãga oopari. Mapa tachi o kꞌachiadeepa uchiapata Cristode ijãadaitꞌee. Kꞌawa pꞌanɨ irua tachi kꞌaripaitꞌee pꞌekꞌau kꞌachia jua ekꞌariipa, tꞌãri a–ba pꞌanapataadamerã iru ome mãikꞌaapa iru pꞌanadamerã ne–inaa jõma irua kꞌĩsia iru bɨ tachi–itꞌee. 
HEB.6.19	Maperã tachia ijãapata; ijãa amaada–ee. Ara anclapa barco pia jita iru bɨkꞌa ãyaa wãpiamaapa, mãga pɨkꞌa tachia pia ijãapata, kꞌawa pꞌanadairã Tachi Akꞌõrepa tachi ateeitꞌee ichimaa, Jesupa ooda kꞌaurepa. 
HEB.6.20	Jesuta tachi kꞌãyaara naapɨara wãji Tachi Akꞌõre baparimaa, tꞌẽepai tachi aukꞌa wãdamerã. Mama bakꞌãri, Jesús tachi Pꞌaareerã Poro Waibɨa beeji, ichita tachi pari ɨtꞌaa tꞌɨ̃pari perã, Melquisedecpa oodakꞌa.
HEB.7.1	Mãgɨ́ Melquisedec Salem pꞌuurudepema rey paji. Tachi Akꞌõre Waibɨapa iru pꞌaare waibɨa papiji. Abraham chekꞌãri awaraarã reyrã pꞌoyaapꞌeda, Melquisedec iru kꞌĩrapite uchiaji mãikꞌaapa bendiciaji. 
HEB.7.2	Mãpai Abrahampa Melquisedecmaa teeji netꞌaa diezdepema chaa aba, irua netꞌaa jõmaweda jãri atadadepema ma reyrã juakꞌaawa.
HEB.7.3	Tachi Akꞌõre Ũraa pꞌãdade jara–e bɨ Melquisedec nawe, chi akꞌõre, chi akꞌõchonaarã, chi tꞌoda, chi piuda. Ma awara jara–e bɨ chi pꞌaare mimia jõda. Iru Tachi Akꞌõre Warrakꞌa, ichita pꞌaare waibɨa bapari perã.
HEB.7.4	¡Kꞌĩsíatɨ nãgɨde! Melquisedec eperãarã poro waibɨa paji. Ichiaba tachi chonaarãwedapema akꞌõchona Abraham tachi chonaarã poro waibɨa paji, Tachi Akꞌõrepa irumaa naapɨara jarada perã. Mamĩda Melquisedecmaa Abrahampa teeji netꞌaa ma reyrã juakꞌaawa jãridadepema; ma netꞌaa jõmaweda diezdepema chaa, aba. 
HEB.7.5	Tachi Akꞌõrepa Ũraa Moisemaa pꞌãpidade jaraji Israel pidaarã poro waibɨarãpa Leví ëreerãdepemaarã ũkꞌuru awara bɨdamerã, pꞌaareerã mimia oodamerã. Ma ũraade ichiaba jaraji ma pꞌaareerãpa iidipataadamerã netꞌaa diezdepema chaa aba ãchi aukꞌaarãmaa, mãɨrã ichiaba Abrahamdeepa uchiadapꞌedaa paji mĩda ãchi jĩakꞌa. 
HEB.7.6	Jõdee Melquisedec Leví ëreerãdeepa uchia–e paji mĩda, Abrahammaa iidiji netꞌaa jãrida diezdepema chaa, aba. Ma awara Abraham waibɨa paji, Tachi Akꞌõrepa irumaa jarada perã ichia kꞌĩsia iru bada warrarã chokꞌara teeitꞌee. Mãgá Abraham waibɨara pɨkꞌa baji mĩda Melquisedec kꞌãyaara, irua Abraham bendiciaji. 
HEB.7.7	Jõmaarãpa kꞌawa pꞌanɨ pꞌaare waibɨa, chi ɨtꞌaa tꞌɨ̃pari awaraarã pari, waibɨara bɨ eperã jĩpꞌaa kꞌãyaara. 
HEB.7.8	Ma awara ɨ̃rapema netꞌaa diezdepema chaa aba iidipataarã jai–idaapata. Jõdee Tachi Akꞌõre Ũraa pꞌãdade jara–e bɨ Melquisedec piuda. 
HEB.7.9	Ma ewate Abrahampa Melquisedecmaa teekꞌãri netꞌaa jãrida diezdepema chaa aba, jõma Leví ëreerãdepema pꞌaareerã kꞌapꞌɨa pari teeji, ãra atꞌãri tꞌoda–e pꞌanajida mĩda. 
HEB.7.10	Atꞌãri Leví uchia–e baji mĩda Abraham kꞌapꞌɨadeepa, jaradai ma ewate Levideerãpa teejida Melquisedecmaa Abraham pari, aɨ tꞌẽepai Abraham ãichakꞌe Jacobdeepa uchiadaitꞌee pada perã.
HEB.7.11	Moisepa Tachi Akꞌõre Ũraa pꞌãda teekꞌãri Israel pidaarãmaa, awara bɨji Leví ëreerã, Aarondeepa uchiadapꞌedaarã pꞌaareerã mimia oodamerã. Mãgɨɨrãpa Tachi Akꞌõrepa jaradakꞌa oopipachida eperãarãmaa. Mamĩda, mãga oo pꞌanajida mĩda, ma pꞌaareerãpa pꞌoyaa wẽpapida–e paji eperãarãpa pꞌekꞌau kꞌachia oopatapꞌedaa, Tachi Akꞌõre kꞌaitꞌaara wãdamerã. Mãga oodapꞌedaa paara, Tachi Akꞌõrepa awaraa pëi–e pakꞌaji Melquisedec jĩakꞌa. 
HEB.7.12	Mamĩda Tachi Akꞌõrepa awaraa pꞌaare bɨji mãga oomerã. Nãgɨ́ bɨ–e paji Aarón bɨdakꞌa. Ma kꞌãyaara Melquisedeckꞌa bɨji. Nãgɨ́ pꞌaarepa ichi mimia ookꞌaa Aarondeepa uchiadapꞌedaarãkꞌa. Oopari Tachi Akꞌõre Ũraa chiwidide jara bɨkꞌa. 
HEB.7.13	Kꞌawa pꞌanɨ nãgɨ́ pꞌaare, mɨa jara bɨ, uchia–e paji Leví ëreerãdeepa. Wãara, na pꞌaare ëreerãdeepa pꞌaare apida uchiadakꞌaa paji. 
HEB.7.14	Mãga kꞌawa pꞌanɨ Tachi Waibɨa Jesuta uchiada perã Judá ëreerãdeepa. Moisepa apida Judá ëreerã eerepema tꞌɨ̃jara–e paji, apemaarã pꞌaareerã awara bɨkꞌãri.
HEB.7.15	Ichiaba nãga perã audupɨara kꞌawa pꞌanɨ Jesuta tachi ɨ̃rapema pꞌaare waibɨa, Melquisedeckꞌa. 
HEB.7.16	Tachi Akꞌõre Ũraa pꞌãdade jara bɨ Leví ëreerãdepemaarã awara bɨdamerã pꞌaareerã mimia–itꞌee. Ma mimia oodaitꞌee paji na pꞌekꞌau eujãde pꞌanɨ misa. Mamĩda mãga–e paji Jesús ome. Iru Leví ëreerãdeepa uchia–e paji awaraa pꞌaareerãkꞌa, taarã–e weda ma mimia oomerã. Mãga–e. Tachi Akꞌõrépata Jesús awara bɨji ichita ma mimiade bapariimerã. 
HEB.7.17	Mãga kꞌawa pꞌanɨ irumaa jara bairã Tachi Akꞌõre Ũraa pꞌãdade:
HEB.7.17	‘Pɨ ichita Pꞌaareerã Poro Waibɨa paitꞌee, Melquisedeckꞌa.’ 
HEB.7.18	Naaweda Tachi Akꞌõrepa Moisemaa pꞌãpiji ichia oopi kꞌinia bada ichi eperãarãmaa. Jaraji ne–animalaarã pꞌaareerãmaa ateedamerã, ãchia peedamerã mãikꞌaapa paadamerã ichi–itꞌee. Mamĩda ma pꞌaareerãpa ma pꞌãpidakꞌa oo pꞌanɨpa, eperãarã pꞌekꞌau kꞌachia oopata pꞌoyaa wẽpapida–e paji. 
HEB.7.19	Maperã Tachi Akꞌõrepa ma pꞌãpidakꞌa oodapꞌedaa waa oopi–e paji. Ma kꞌãyaara ichi ũraa chiwidi tachimaa kꞌawaapiji, ichi kꞌĩrapite pꞌekꞌau kꞌachia wẽe pꞌanadamerã Cristode ijãadakꞌãri. Ma awara mãgɨ́ ũraa chiwidi kꞌaurepa ɨ̃rá Tachi Akꞌõre kꞌaitꞌaara wã pꞌanɨ ɨtꞌaa tꞌɨ̃dakꞌãri.
HEB.7.20	Tachi Akꞌõrepa Leví ëreerãdepema pꞌaareerã awara bɨkꞌãri, awaraarã kꞌĩrapite pedee–e paji. 
HEB.7.21	Jõdee, ɨ̃rapema pꞌaare awara bɨkꞌãri, Tachi Akꞌõrepa ichi tꞌɨ̃de pedeeji. Mãga kꞌawa pꞌanɨ iru ũraa pꞌãdade jara bairã:
HEB.7.21	‘Tachi Akꞌõrepa ichi tꞌɨ̃de nãga jara bairã, awaraa ne–inaa oo–e paitꞌee. “Pɨ ichita pꞌaareerã poro waibɨa paitꞌee.” ’ 
HEB.7.22	Tachi Akꞌõrepa Jesumaa mãga jarada perã mãikꞌaapa Jesús kꞌaurepa ũraa chiwidi paraa perã, kꞌawa pꞌanɨ ma ũraa chiwidide jara bɨ tachimaa pipɨara bɨ irua Moisemaa jarada kꞌãyaara.
HEB.7.23	Tachi Akꞌõrepa apemaarã pꞌaareerã chokꞌara bɨpachi. Mamĩda ãra mãgɨ́ mimiade ichita pꞌanadakꞌaa, piupata perã. 
HEB.7.24	Jõdee Jesús piukꞌaa perã, Tachi Akꞌõrepa awaraa pꞌaareerã poro waibɨa bɨ–e paitꞌee iru pari. 
HEB.7.25	Mapa irua kꞌaripai ichide ijãapataarã, pꞌekꞌau kꞌachia wẽe pꞌanadamerã Tachi Akꞌõre kꞌĩrapite. Ichita bapari perã, ichita Tachi Akꞌõremaa chupɨria iidipariitꞌee tachi pari.
HEB.7.26	Nãgɨ́ Jesús Pꞌaareerã Poro Waibɨa tachia kꞌinia pꞌanɨ. Irua pꞌekꞌau kꞌachia ookꞌaa, kꞌachia wẽe bairã. Kꞌĩsia kꞌachia kꞌĩsiakꞌaa. Na pꞌekꞌau eujãde bakꞌãri, bapachi mĩda eperãarã kꞌachia oopataarã tꞌãide, mãgá ookꞌaa paji. Maperãpɨ Tachi Akꞌõrepa iru jõmaarã kꞌãyaara waibɨara papiji. 
HEB.7.27	Cristo apemaarã Pꞌaareerã Poro Waibɨarãkꞌa bɨ–e. Mãgɨɨrãpa chokꞌapata apemaarã pꞌaareerã ewari chaa ne–animalaarã peedamerã paadaitꞌee Tachi Akꞌõre–itꞌee. Ma awara ne–animalaarã peedakꞌãri paadaitꞌee Tachi Akꞌõre–itꞌee, naapɨara mãga oopata ãchi pari, maapꞌeda apemaarã pari, pꞌekꞌau kꞌachia oopatapꞌedaa kꞌaurepa. Jõdee Cristo piuda aba piuji, tachia pꞌekꞌau kꞌachia oopata jõmaweda wẽpapiitꞌee. 
HEB.7.28	Ma jõma jara aupadade kꞌĩsiadakꞌãri, kꞌawa pꞌanɨ Moisepa pꞌãdade jara bɨ pꞌaareerã poro waibɨa mimia–itꞌee awara bɨdamerã eperã tachikꞌa, pꞌekꞌau kꞌachia oopari. Mamĩda, ma pꞌãpida tꞌẽepai, Tachi Akꞌõrepa ichi tꞌɨ̃de pedee bɨpa, bɨji ichi Warra, chi pꞌekꞌau kꞌachia ookꞌaa bɨta, ichita tachi Pꞌaareerã Poro Waibɨa pamerã.
HEB.8.1	Mɨa na pedee jara che wã, nãgata jara kꞌinia bɨ. Cristota tachi Pꞌaareerã Poro Waibɨa. Iru Tachi Akꞌõre juaraare su–akꞌɨ bapari Akꞌõre truade. 
HEB.8.2	Ichi bɨmãi ɨtꞌari, mamata Tachi Akꞌõre te waibɨa. Eperãarãpa mãgɨ́ te ooda–e paji. Tachi Akꞌõrépata ooji. Mama Jesupa Pꞌaareerã Poro Waibɨa mimia oopari tachi pari.
HEB.8.3	Jõma Pꞌaareerã Poro Waibɨarã bɨpata, ãchia teedamerã Tachi Akꞌõremaa ne–inaa eperãarãpa aneepata iru–itꞌee. Mãgá Cristopa pida ne–inaa teepari Tachi Akꞌõremaa, ichi tachi Pꞌaareerã Poro Waibɨa perã. 
HEB.8.4	Atꞌãri Cristo na pꞌekꞌau eujãde bada paara, Tachi Akꞌõre te waibɨade pꞌaare pa–e pakꞌaji, mãgee pꞌaareerã atꞌãri paraa perã. Mãɨrãpa oomaa pꞌanɨ Moisepa pꞌãdade jara bɨkꞌa. Cristo nama bɨ–e perã eperã kꞌapꞌɨade, tachia kꞌawa pꞌanɨ iru mimia oomaa bɨ Akꞌõre truade. 
HEB.8.5	Mamĩda na eujãdepema pꞌaareerãpa ne–inaa oo pꞌanɨ jĩpꞌa Cristopa oo bɨkꞌa ɨtꞌari. Mãga kꞌawa pꞌanɨ Tachi Akꞌõrepa jarada perã ichi te oopiitꞌee pakꞌãri Moisemaa:
HEB.8.5	‘Óoji ne–inaa jõmaata mɨa akꞌɨpidakꞌa, pɨ ee nokꞌode bakꞌãri mɨ ome.’ 
HEB.8.6	Kꞌawa pꞌanɨ tachi Pꞌaareerã Poro Waibɨapa oo bɨ ɨtꞌari pipɨara bɨ na pꞌekꞌau eujãdepema pꞌaareerãpa oopata kꞌãyaara. Mãga bɨ Tachi Akꞌõrepa ichi ũraa chiwidide jara bairã tachi pia akꞌɨpariitꞌee Cristo kꞌaurepa.
HEB.8.7	Tachi Akꞌõrepa naa ũraa jarada kꞌaurepa eperãarã pꞌekꞌau kꞌachia wẽe pꞌaneedapꞌedaa paara, awaraa ũraa chiwidi jara–e pakꞌaji. Mamĩda ma naa ũraa jarada mãga–e pada perã, tachi chonaarãpa ũraa chiwidi jɨrɨ pꞌanajida. 
HEB.8.8	Ma awara Tachi Akꞌõrepa unukꞌãri eperãarãpa pꞌoyaa ooda–e ma naawedapema ũraade jaradakꞌa, jaraji:
HEB.8.8	—‘Mɨ, Akꞌõre Waibɨapa jara bɨ: ¡Ũrítɨ! Ewari cherude ne–inaa chiwidi ooitꞌee. Ũraa chiwidi jaraitꞌee Judá ëreerãdepemaarãmaa mãikꞌaapa awaraa Israeldeepa uchiadapꞌedaa ëreerãdepemaarãmaa.
HEB.8.9	Nãgɨ́ ũraa chiwidi awara bɨ. Israel pidaarã chonaarãmaa jaradakꞌa mɨa aneekꞌãri Egiptodeepa, mãga bɨ–e. Mɨchi juadoopa ãchi aneeji mĩda, ãchia oo kꞌiniada–e paji mɨa jaradakꞌa. Mapa mɨa ãchi akꞌɨ kꞌinia–e paji. ¡Mɨ, Akꞌõre Waibɨapa mãga jara bɨ!
HEB.8.10	Mamĩda ewari cherude Israel pidaarã jõmaarãmaa ũraa chiwidi jaraitꞌee. ¡Mɨ, Akꞌõre Waibɨapa mãga jara bɨ! Nãgata ooitꞌee. Ma ewatedeepa ãramaa kꞌawapiitꞌee mɨa oopi kꞌinia bɨ, mãikꞌaapa mãga oo kꞌinia pꞌanadaitꞌee, tꞌãripa kꞌinia pꞌanadairã. Mapa mɨmaa aupai Tachi Akꞌõreda adai, mãikꞌaapa mɨa ãra pia akꞌɨ bapariitꞌee, mɨchi eperãarã perã.
HEB.8.11	Mãga bakꞌãri, apidaapa chĩaramaa, chi kꞌõpꞌãyoorãmaa mãikꞌaapa chi ëreerãmaa jarateeda–e paitꞌee Tachi Akꞌõre kꞌawaadamerã mãikꞌaapa irude ijãapataadamerã. Jõmaarãpa mɨ kꞌawa pꞌanadaitꞌee ãchi Akꞌõre Waibɨakꞌa, chupɨria beerãdeepa pꞌaratꞌara beerãmaa.
HEB.8.12	Ãrapa pꞌekꞌau kꞌachia oopata chupɨria kꞌawaaitꞌee mãikꞌaapa wẽpapiitꞌee. Maapꞌeda waa kꞌirãpa–e paitꞌee ãrapa pꞌekꞌau kꞌachia oopatapꞌedaa.’ 
HEB.8.13	Tachi Akꞌõrepa “ũraa chiwidida” akꞌãri, jara kꞌinia bɨ ma naa ũraa jarada Moisemaa sore pɨkꞌa bɨ. Ne–inaa soredaiparikꞌa, mãga pɨkꞌa ma naa ũraa jarada soredai wã.
HEB.9.1	Naapɨara Moisemaa ũraa jarakꞌãri Tachi Akꞌõrepa jaraji sãgata irude ijãadai mãikꞌaapa irua jaradakꞌa oodai. Ma awara Tachi Akꞌõre te ne–edee ooda oopiji. 
HEB.9.2	Ma te ne–edee oodade chi naapema cuartode baji lámpara bɨpata mãikꞌaapa mesa pan pꞌepari Tachi Akꞌõre–itꞌee. Mãgɨ́ Cuarto Awara Bɨda apachida Tachi Akꞌõre Netꞌaa–itꞌee. 
HEB.9.3	Araarepema Cuarto Awara Bɨda apachida Tachi Akꞌõre–itꞌee. Mãgɨ́ tꞌɨakꞌau baji pꞌaru teesoo bɨpa.
HEB.9.4	Ma pꞌaru teesoo bɨ kꞌaitꞌa baji altar nẽepa pꞌẽeda. Aɨ ɨ̃rɨ ne–inaa tꞌũa bapari paapachida. Ma pꞌaru teesoo bɨ edupema eere baji baaltekꞌa bɨ nẽepa pꞌẽeda. Ma baaltekꞌa bɨ eperãarãmaa kꞌirãpapi baji Tachi Akꞌõrepa Moisemaa jarada. Mãgɨ́ edajãde baji 
HEB.9.5	Ma baaltekꞌa bada tꞌapꞌa ɨ̃rɨ bainɨ̃ pꞌanajida santokꞌa bee omé isia paraa. Mãgɨ́ jɨ̃apataarã kꞌĩra wãree, Tachi Akꞌõre ikꞌaawa pꞌanapata iru truade. Maperã santo mãgɨ́ jĩakꞌa bɨjida ma tꞌapꞌade akꞌɨpiitꞌee Tachi Akꞌõre mama bɨ. Ma tꞌapꞌade pꞌaareerã poro waibɨapa ne–animalaarã waa jĩapꞌeji Tachi Akꞌõrepa eperãarã miapinaamerã ãchia pꞌekꞌau kꞌachia oopata kꞌaurepa. Mamĩda mɨa naapai pꞌoyaa jõma jara–e.
HEB.9.6	Israel pidaarãpa Tachi Akꞌõre te cuarto omeede oodapꞌeda, pꞌaareerã ewari chaa tꞌĩupachida naapema cuartode ãchi mimia oode, Tachi Akꞌõrepa Moisemaa jaradakꞌa. 
HEB.9.7	Mamĩda chi araarepema cuartode pꞌaareerã poro waibɨa aupaita tꞌĩupachi, año chaa tꞌĩuda aba. Tꞌĩukꞌãri, ateepachi ne–animal waa bɨitꞌee ma baaltekꞌa bɨ ɨ̃rɨ. Mãɨmisa Tachi Akꞌõremaa chupɨria iidiji ichia pꞌekꞌau kꞌachia oopata pari mãikꞌaapa Israel pidaarãpa pꞌekꞌau kꞌachia oopatapꞌedaa pari; ãchia ne–inaa kꞌachia kꞌawada–ee oopatapꞌedaa paara. 
HEB.9.8	Mãga oopida kꞌaurepa Tachi Akꞌõre Jaurepa eperãarãmaa kꞌawapi baji mãgɨ́ tede Tachi Akꞌõre kꞌaitꞌa wãdaikꞌaraa bɨ. 
HEB.9.9	Ma jõma oopida kꞌaurepa ma eperãarãmaa, Tachi Akꞌõrepa jarateemaa baji ichia ãramaa kꞌawapi kꞌinia bada mãikꞌaapa tachi ɨ̃rapemaarãmaa paara. Nãga kꞌawapi kꞌinia baji. Netꞌaa teedakꞌãri mãikꞌaapa ne–animalaarã peepidapꞌeda, paapidakꞌãri Tachi Akꞌõre–itꞌee, eperãarã atꞌãri kꞌĩsia pꞌua pꞌanapachida ãchia pꞌekꞌau kꞌachia oopata kꞌaurepa. 
HEB.9.10	Chi mãga oopataarãpa ne–inaa kꞌodakꞌãri, kꞌapꞌɨa sɨɨdakꞌãri mãikꞌaapa ne–inaa todakꞌãri Tachi Akꞌõrepa Moisemaa pꞌãpidakꞌa, ɨ̃rɨpai o–ĩa pꞌaneepachida, Tachi Akꞌõrepa pipɨara kꞌawapirumaa ichia kꞌĩsia iru bada ãchi–itꞌee.
HEB.9.11	Ma–itꞌee Cristo cheji, tachi Pꞌaareerã Poro Waibɨa paitꞌee. Ichia kꞌawapipari Tachi Akꞌõrede ijãapataarãmaa Akꞌõrepa kꞌĩsia iru bɨ ãchi–itꞌee. Mãga ooi ichi bapari perã Tachi Akꞌõre ɨtꞌaripema te waibɨade. Mãgɨ́ te waibɨa pipɨara bɨ na pꞌekꞌau eujãdepema te waibɨa kꞌãyaara, eperãarãpa ooda–e pada perã. Jĩpꞌa Tachi Akꞌõrépata ooji. 
HEB.9.12	Ma awara na eujãdepema pꞌaareerã poro waibɨa ma edupɨara bɨ cuartode tꞌĩukꞌãri, ne–animalaarã waa ateepari. Mamĩda Cristo tꞌĩukꞌãri ma ɨtꞌaripema tede chi cuarto edupɨara bɨde, tꞌĩuda aba tꞌĩuji ichi waa batꞌadata bɨde Tachi Akꞌõre bɨmãi. Mãgá tachi neto pɨkꞌa ataji uchiadamerã tachia pꞌekꞌau kꞌachia oopata jua ekꞌariipa mãikꞌaapa atuanaadamerã. 
HEB.9.13	Kꞌawa pꞌanɨ Tachi Akꞌõrepa naa ũraa jaradadeepa Moisemaa eperãarã tꞌĩudaikꞌaraa pꞌanadakꞌãri Tachi Akꞌõre te waibɨa bɨmãi, nãga oojida waya tꞌĩudaipia pꞌanadamerã. Chivo chakꞌeerã mãikꞌaapa pꞌakꞌa chakꞌeerã ateejida pꞌaareerãmaa peedamerã mãikꞌaapa chi waa jĩapꞌedamerã ãchi ɨ̃rɨ. Mãga–e pɨrã jĩapꞌepipachida itꞌabarre pꞌora pꞌakꞌa wẽra chakꞌe paadapꞌedaa pꞌoirada pania ome. Ma ne–animalaarã waa batꞌada kꞌaurepa Tachi Akꞌõrepa eperãarã ɨ̃rɨpema kꞌachia aupai wẽpapiji. 
HEB.9.14	Mamĩda Cristo waa batꞌada kꞌaurepa Tachi Akꞌõrepa ne–inaa pipɨara oopari. Cristopa pꞌekꞌau kꞌachia maarepida oo–e paji mĩda, Tachi Akꞌõre Jaurepa kꞌaripaji iru tachi pari piumerã. Mãgá iru waa batꞌada kꞌaurepa Tachi Akꞌõrepa wẽpapipari ne–inaa kꞌachia jõmaweda tachi atuapipari, ne–inaa tachi kꞌĩsia pꞌuapipari paara. Tachi Akꞌõre ichita baparipa mãga oopari kꞌinia bairã tachia irude ijãapataadamerã mãikꞌaapa oopataadamerã irua kꞌinia bɨkꞌa.
HEB.9.15	Tachi Akꞌõrepa mãga kꞌinia bairã, Cristo pëiji irua oomerã Akꞌõre Ũraa chiwidide jara bɨkꞌa. Mãgá chonaarãwedapema Tachi Akꞌõrede ijãapatapꞌedaarãpa aukꞌa iru pꞌanadaitꞌee ne–inaa jõma irua kꞌĩsia iru bada ãchi–itꞌee. Cristo piuda kꞌaurepa Tachi Akꞌõrepa wẽpapiji ãrapa pꞌekꞌau kꞌachia oopatapꞌedaa, tachide ome aukꞌa. Mãga ooji Cristo piuda perã jõmaarã pari, pꞌekꞌau kꞌachia wẽe ichita pꞌanapataadamerã Tachi Akꞌõre kꞌĩrapite.
HEB.9.16	Kꞌĩsiadáma nãgɨde. Eperãpa kꞌartꞌade pꞌã iru bakꞌãri kꞌaimaa ichi netꞌaa bëiitꞌee ichi piukꞌãri, chi netꞌaa ataitꞌee bɨpa ma netꞌaa atakꞌaa chipari chokꞌai bɨ misa. Mamĩda ma kꞌartꞌa pꞌã iru bɨ eperã piukꞌãri, apemapa iru netꞌaa atapari. 
HEB.9.17	Mãga pɨkꞌa Cristo piuji ooitꞌee Tachi Akꞌõre Ũraa chiwidi jara bɨkꞌa. Piu–e pada paara, tachia iru pꞌanada–e pakꞌaji Tachi Akꞌõrepa jarada tachimaa teeitꞌee. 
HEB.9.18	Mãga baji ichiaba chonaarãweda, ne–animalaarã peedakꞌãri Tachi Akꞌõrepa oomerã ichia Moisemaa naa jaradakꞌa. 
HEB.9.19	Moisepa Tachi Akꞌõre Ũraa jõmaweda jarapꞌeda ichi pꞌuuru pidaarãmaa, pꞌakꞌa mãikꞌaapa chivo peejida. Mãpai madeepa waa ataji mãikꞌaapa pꞌoiraji pania ome. Oveja kꞌara pꞌoree tꞌɨdapa 
HEB.9.20	Mãga oo bɨ misa, mãgaji:
HEB.9.20	‘Nãgɨ́ waa jara kꞌinia bɨ Tachi Akꞌõrepa mɨmaa jaradakꞌa parã pia akꞌɨitꞌee, irua oopi bɨkꞌa ooruta pɨrã.’ 
HEB.9.21	Ichiaba Tachi Akꞌõre te ne–edee ooda edajãde mãikꞌaapa chi ne–inaa jõma aɨde nɨ̃bada ɨ̃rɨ ma waapa jĩapꞌeji. 
HEB.9.22	Mãga ooji aɨ naaweda Tachi Akꞌõrepa irumaa jarada perã mãgɨ́ te mãikꞌaapa netꞌaa jĩapꞌemerã ne–animalaarã waapa. Mãga ookꞌãri, Akꞌõrepa ne–inaa kꞌachia ma tede nɨ̃bada waa akꞌɨ–e paji. Mãga bada perã ne–animalaarã waa ome, kꞌawa pꞌanɨ Tachi Akꞌõrepa eperãarãpa pꞌekꞌau kꞌachia oopata jõmaweda wẽpapi–e paitꞌee, aba piu–e pɨrã ãchi pari.
HEB.9.23	Moisepa ne–animalaarã waapa jĩapꞌeji na pꞌekꞌau eujãdepema te waibɨade, Tachi Akꞌõrepa Israel pidaarã pia akꞌɨmerã. Mamĩda Tachi Akꞌõrepa ma ne–animalaarã waa kꞌãyaara pipɨara kꞌinia baji jĩapꞌemerã ichi ɨtꞌaripema te waibɨade, ichia eperãarã jõmaweda pia akꞌɨmerã. Mapa Cristo pëiji eperãarã pari piumerã. Cristo chokꞌai pꞌirabaikꞌãri, ma ɨtꞌaripema te waibɨade ichi waa jĩapꞌeji eperãarã pꞌekꞌau kꞌachia wẽe pꞌaneedamerã Akꞌõre kꞌĩrapite.
HEB.9.24	Cristo tꞌĩu–e paji ma ɨtꞌaripema jĩakꞌaa tede; eperãarãpa te oodapꞌedaade. Ma kꞌãyaara ɨtꞌaripema te waibɨadeta tꞌĩuji Tachi Akꞌõre kꞌĩrapite, chupɨria iidiitꞌee tachi pari. 
HEB.9.25	Ma ɨtꞌaripema tede tꞌĩukꞌãri, oo–e paji judiorã pꞌaareerã poro waibɨapa ooparikꞌa. Mãgɨpa año chaa ne–animal waa ateepari Tachi Akꞌõre te waibɨa edupɨara bɨ cuartode. Mamĩda Cristopa ateeda apai ichi waa ateeji ɨtꞌaripema te waibɨade. 
HEB.9.26	Mãga–e pada paara, Cristo piuda chokꞌara piukꞌaji, Tachi Akꞌõrepa na pꞌekꞌau eujã ooru weda. Mamĩda Cristo cheda aba cheji mãikꞌaapa kurusode piuda aba piuji na pꞌekꞌau eujã jõrumaa, tachi pꞌekꞌau kꞌachia wẽpapiitꞌee. 
HEB.9.27	Eperã chaa piuda aba piutꞌee. Maapꞌeda Tachi Akꞌõrepa akꞌɨitꞌee ma eperãpa pia maa–e pɨrã kꞌachia ooda na pꞌekꞌau eujãde bɨ misa. 
HEB.9.28	Mãga pɨkꞌa Cristo piuda aba piuji eperãarã chokꞌaraarãpa pꞌekꞌau kꞌachia oopata wẽpapiitꞌee. Waya cheitꞌee. Mamĩda ma cherude tachia pꞌekꞌau kꞌachia oopata wẽpapide che–e paitꞌee. Jĩpꞌa cheitꞌee ichi cheru nɨ pꞌanɨɨrãmaa teede jõma Tachi Akꞌõrepa kꞌĩsia iru bɨ ãchi–itꞌee.
HEB.10.1	Tachi Akꞌõrepa Moisemaa pꞌãpidakꞌa oopataarãpa waide kꞌawada–e jõmaweda Tachi Akꞌõrepa kꞌĩsia iru bɨ ooitꞌee Cristo kꞌapꞌɨa pari. Maperã ipꞌiipai ne–animalaarã peedapꞌeda, paa pꞌanɨ mĩda Tachi Akꞌõre–itꞌee, iru kꞌĩrapite pꞌoyaa pꞌekꞌau kꞌachia wẽe pꞌanadakꞌaa. 
HEB.10.2	Moisepa pꞌãdade jara bɨkꞌa oo bɨpa pꞌekꞌau kꞌachia wẽpapida paara, waa ne–animalaarã peedapꞌeda, paada–e pakꞌaji ãchia pꞌekꞌau kꞌachia oopatapꞌedaa kꞌaurepa. Mamĩda atꞌãri mãga oopata. Mapa kꞌawa pꞌanɨ ãchi atꞌãri kꞌĩsia pꞌua jõnapata. 
HEB.10.3	Año chaa ma ne–animalaarã peedakꞌãri, ãchia kꞌachia oopata waapɨara kꞌirãpapata, 
HEB.10.4	pꞌakꞌa waa mãikꞌaapa chivo waapa pꞌekꞌau kꞌachia wẽpapikꞌaa perã.
HEB.10.5	Maperãpɨ Cristo na pꞌekꞌau eujãdee chekꞌãri, ichi Akꞌõremaa mãgaji:
HEB.10.5	—‘Ne–animalaarã peepachida mĩda pɨ–itꞌee mãikꞌaapa ne–inaa ateepachida mĩda pɨmaa teedaitꞌee, wãara pɨa mãga kꞌinia–e paji. Maperã mɨ na eujãdepemaarãkꞌa tꞌopiji piumerã eperãarã pari. 
HEB.10.6	Ichiaba pɨ o–ĩa–e baji ne–animalaarã peedapꞌeda, paadakꞌãri akꞌɨpidaitꞌee pɨ kꞌinia iru pꞌanɨ, maa–e pɨrã chupɨria iididaitꞌee ãrapa pꞌekꞌau kꞌachia oopata kꞌaurepa. 
HEB.10.7	Mapa mɨa mãgaji: “Pɨchá, Akꞌõre, mɨ nama bɨpɨ ooitꞌee pɨa kꞌinia bɨkꞌa. Pɨchi ũraa pꞌãdade jara bɨkꞌa mɨa ooitꞌee.” ’ 
HEB.10.8	Cristopa mãga jarakꞌãri, naapɨara mãgaji:
HEB.10.8	—Kꞌinia–e paji ne–animalaarã peedamerã mãikꞌaapa ne–inaa ateedamerã pɨmaa teedaitꞌee. Pɨ o–ĩa–e bajida aji, ne–animalaarã peedakꞌãri akꞌɨpidaitꞌee pɨ kꞌinia iru pꞌanɨ maa–e pɨrã chupɨria iididaitꞌee ãchia pꞌekꞌau kꞌachia oopata kꞌaurepa.
HEB.10.8	Cristopa mãga jaraji Tachi Akꞌõrépata Moisemaa jaraji mĩda ne–animalaarã peedamerã ma–itꞌee. 
HEB.10.9	Maapꞌeda Cristopa mãgaji:
HEB.10.9	—Akꞌõre, mɨ nama bɨ ooitꞌee pɨa kꞌinia bɨkꞌa.
HEB.10.9	Mãga jarada perã tachia kꞌawa pꞌanɨ chi naaweda oopatapꞌedaa Moisepa pꞌãdakꞌa jõru, Tachi Akꞌõrepa ichi ũraa chiwidipida perã Cristo kꞌaurepa. 
HEB.10.10	Cristopa ooda perã Tachi Akꞌõrepa kꞌinia badakꞌa, kurusode piuda aba piu chekꞌãri tachi kꞌapꞌɨa pari, Tachi Akꞌõrepa tachi pꞌekꞌau kꞌachia wẽpapiji. Maperãpɨ ɨ̃rá tachi ijãapataarã pꞌekꞌau kꞌachia wẽe pꞌanɨ Tachi Akꞌõre kꞌĩrapite.
HEB.10.11	Moisepa pꞌãdade jara bɨkꞌa, ewari chaa judiorã pꞌaareerãpa ne–animalaarã paapata. Mãgá ipꞌiipai oopata, mãga oopata kꞌaurepa pꞌoyaa pꞌekꞌau kꞌachia wẽpapidakꞌaa pai mĩda. 
HEB.10.12	Jõdee Cristo piuda abaade pꞌekꞌau kꞌachia wẽpapiji. Maapꞌeda su–akꞌɨ beeji Tachi Akꞌõre truade iru juaraare. 
HEB.10.13	Mama Cristopa nɨmaa bɨ Tachi Akꞌõrepa iru kꞌĩra unuamaa iru pꞌanapataarã ichi jua ekꞌari bɨrumaa. 
HEB.10.14	Cristo piuda aba piuda perã tachi kꞌapꞌɨa pari, irude ijãapataarã pꞌekꞌau kꞌachia wẽe ichita pꞌanadaitꞌee Tachi Akꞌõre kꞌĩrapite.
HEB.10.15	Tachi Akꞌõre Jaurepa ichiaba made jara baji jarakꞌãri:
HEB.10.16	‘Ewari cherude mɨa Israel pidaarãmaa ũraa chiwidi jaraitꞌee. ¡Mɨ, Akꞌõre Waibɨapa mãga jara bɨ! Ma ewatedeepa kꞌawaapiitꞌee mɨa ãramaa oopi kꞌinia bɨ mãikꞌaapa mãga oo kꞌinia pꞌanadaitꞌee, tꞌãripa kꞌinia pꞌanadairã.’ 
HEB.10.17	Mãga jarapꞌeda, ichiaba jaraji:
HEB.10.17	‘Mɨa waa kꞌirãpa–e paitꞌee ãrapa pꞌekꞌau kꞌachia oopatapꞌedaa.’ 
HEB.10.18	Tachi Akꞌõrepa mãgá pꞌekꞌau kꞌachia waa kꞌirãpa–e paitꞌeeda ada perã, kꞌawa pꞌanɨ Jesús piuda kꞌãyaara ne–inaa pipɨara wẽ–e pꞌekꞌau kꞌachia wẽpapiitꞌee.
HEB.10.19	Mãpai ɨ̃pemaarã, Jesucristo waa batꞌada kꞌaurepa nãgaweda tachi panadai Tachi Akꞌõre bɨmaa. 
HEB.10.20	¿Sãga jãma panadaima? Kꞌirãpátɨ Akꞌõre te waibɨade chi cuarto edupɨara tꞌɨakꞌau baji pꞌaru teesoo bɨpa, eperãarã tꞌĩunaadamerã Tachi Akꞌõre badamãi. Mamĩda Jesucristo kurusode piukꞌãri, Tachi Akꞌõrepa ma pꞌaru teesoo bɨ jẽpiji akꞌɨpiitꞌee ma kꞌãyaara ne–inaa chiwidi bɨitꞌee, ma kꞌaurepa eperãarã tꞌĩudamerã ichi bɨmãi. Mãgɨ́ Jesús kꞌapꞌɨa chokꞌai pꞌirabaida. Ma kꞌaurepata tachi ɨtꞌaa tꞌɨ̃dakꞌãri, ɨtꞌari tꞌĩudai Tachi Akꞌõre bɨmãi.
HEB.10.21	Ma awara Cristo, tachi Pꞌaareerã Poro Waibɨa perã, irua Tachi Akꞌõre ɨtꞌaripema te akꞌɨpari. 
HEB.10.22	Mapa ɨtꞌaa tꞌɨ̃maa bɨde tꞌãri pia wãdáma Tachi Akꞌõre kꞌaitꞌa. Irua oopi bɨkꞌa oo kꞌinia pꞌanadáma mãikꞌaapa ijãadáma irua tachi pꞌekꞌau kꞌachia wẽe akꞌɨ bɨ. Kꞌĩsia pꞌua pꞌananaadáma tachia pꞌekꞌau kꞌachia oopatapꞌedaa kꞌaurepa, Cristo waapa ma jõma wẽpapida perã mãikꞌaapa ne–inaa kꞌachia oo amaa kꞌinia pꞌanɨda ada perã paniapa sɨɨdakꞌãri. 
HEB.10.23	Mãgapai–epɨ. Ichita pꞌanadáma tachi pꞌanadapꞌedaakꞌa naa tꞌãripa ijãadakꞌãri, kꞌawa pꞌanadairã Tachi Akꞌõrepa teeitꞌee ne–inaa jõma ichia kꞌĩsia iru bɨ tachi–itꞌee. ¡Tachi Akꞌõrepa ichita oopari ichia jara bɨkꞌa! 
HEB.10.24	Jɨrɨdáma chikꞌaripapataadaitꞌee, tachi jõmaweda chikꞌinia pꞌanapataadaitꞌee mãikꞌaapa ne–inaa pia oopataadaitꞌee. 
HEB.10.25	Pꞌananaadáma awaraarãkꞌa, chi cheda–e pꞌanɨɨrã Tachi Akꞌõre Ũraa ũride. Ma kꞌãyaara chipꞌedaidapꞌeda, chikꞌaripa pꞌanadáma pipɨara ijãadaitꞌee, Tachi Akꞌõre ewari waibɨa ewate paru misa. Ma ewate Tachi Akꞌõrepa akꞌɨitꞌee eperãarãpa pia mãikꞌaapa kꞌachia oopatapꞌedaa.
HEB.10.26	Ijãadakꞌãri Tachi Akꞌõrepa wãarata jara pëida Cristode, tachia oo kꞌiniata oo wãruta pɨrã, ijãa amaa kꞌiniapa, kꞌĩsiadaikꞌaraa bɨ awaraa ne–inaapa tachia pꞌekꞌau kꞌachia oopata wẽpapii. Cristo awara ne–inaa wẽ–e tachia pꞌekꞌau kꞌachia oopata wẽpapiitꞌee. 
HEB.10.27	Chi mãga ijãada–e pꞌanɨɨrãpa ãchi piuda waaweedaipia bɨ, aɨ tꞌẽepai Tachi Akꞌõrepa ãchia kꞌachia oopatapꞌedaa akꞌɨkꞌãri, ãchi pëiitꞌee perã tꞌɨpɨtau jẽrajẽraa jira bɨde. Mamaata wãdaitꞌee jõma Tachi Akꞌõre jua ekꞌari pꞌana kꞌiniadakꞌaa pꞌanɨɨrã. 
HEB.10.28	Chonaarãweda eperãpa ooamaa bakꞌãri Moisepa pꞌãdade jara bɨkꞌa, mãgɨpa pꞌekꞌau kꞌachia oo bɨ unudapꞌedaarãpa, omé maa–e pɨrã õpee, jarapachida ãchi poroorãmaa. Mãga kꞌawaadakꞌãri, peetꞌaapachida, chupɨria kꞌawada–ee. 
HEB.10.29	Chonaarãweda mãga paji pɨrã, ¿audupɨara Tachi Akꞌõrepa nãgɨɨrã miapi–e paikꞌã? Ijãa amaa wãda Jesucristota Tachi Akꞌõre Warra mãikꞌaapa Tachi Akꞌõre Jaurepa oo bɨ eperãarã kꞌaripaitꞌee Tachi Akꞌõredepema–e. Ma awara jara pꞌanɨ ichi Ũraa chiwidi jara bɨkꞌa Cristo waa batꞌada kꞌaurepa eperãarã pꞌekꞌau kꞌachia wẽpapi–e mãikꞌaapa mãgá pꞌekꞌau kꞌachia wẽe pꞌanada–e Akꞌõre kꞌĩrapite. 
HEB.10.30	Kꞌawa pꞌanɨ Tachi Akꞌõrepa mãgɨɨrã miapiitꞌee ichia jarada perã:
HEB.10.30	‘Mɨata pꞌekꞌau kꞌachia oopataarã miapiitꞌee. Mɨata ãchi kꞌachia ooitꞌee ãchia ne–inaa kꞌachia oopata pari.’ 
HEB.10.30	Ichiaba ichi ũraa pꞌãdade jara bɨ:
HEB.10.30	‘Tachi Akꞌõrépata akꞌɨitꞌee ichi eperãarãpa ne–inaa pia mãikꞌaapa kꞌachia oopatapꞌedaa.’ 
HEB.10.31	Tachi Akꞌõre Waibɨa ichita bapari. Ichi kꞌĩraudaru pɨrã tachi ome, tachia waaweepa pꞌoyaa chooda–e pai.
HEB.10.32	Mamĩda kꞌirãpátɨ parãpa naa Cristode ijãadakꞌãri, chupɨria jõnadapꞌedaa. Tachi Akꞌõrepa parãmaa kꞌawapiji ichi ũraa chiwidide jara bɨ Cristode. Maapꞌeda awaraarãpa parã miapijida mĩda, choopachida ijãa pꞌanadapꞌedaa perã. 
HEB.10.33	Edaare choopachida ijãadakꞌaa beerãpa ikꞌachia jarapatapꞌedaa mãikꞌaapa parã oo iru pꞌanapataadapꞌedaa apemaarã taide. Ma awara parãpa unudakꞌãri pãchi ɨ̃pemaarã Cristo kꞌaurepa mãgá chupɨria chitoonɨ, kꞌaripapachida. 
HEB.10.34	Ichiaba chupɨria kꞌawaa jõnapachida ijãapataarã carcelde pꞌanɨ mãikꞌaapa ãra kꞌaripajida. Parã o–ĩa pꞌanapachida ijãadakꞌaa beerãpa pãchi netꞌaa jõma jãri atadakꞌãri, kꞌawa pꞌanadapꞌedaa perã ɨtꞌari iru pꞌanɨ ne–inaa pi–iara. Ma ne–inaa jõma Tachi Akꞌõrepa kꞌĩsia iru bɨ tachi–itꞌee jõ–e paitꞌee. 
HEB.10.35	Jõma ma etꞌewa jarada wãara perã, waaweenáatɨ. Tachi Akꞌõrepa kꞌĩsia iru bɨ parãmaa ne–inaa pi–ia teeitꞌee. 
HEB.10.36	Mapa choo pꞌanapatáatɨ pãchi ijãa pꞌanɨde Tachi Akꞌõrepa oopi bɨkꞌa oodaitꞌee. Mãga ooruta pɨrã, unudaitꞌee jõma irua jarada teeitꞌee parãmaa. 
HEB.10.37	Kꞌirãpátɨ irua jarada:
HEB.10.37	‘Taarã–e nɨde chi cheitꞌee bɨta cheitꞌee. Taarã–e paitꞌee. 
HEB.10.38	Pꞌekꞌau kꞌachia wẽe pꞌanɨɨrã mɨde ijãapata perã, mɨ ome pꞌanadaitꞌee. Mamĩda waya naa para badakꞌa ijãada–e pꞌaneeruta pɨrã, mɨ o–ĩa ba–e paitꞌee ãra ome.’ 
HEB.10.39	Tachi Akꞌõrepa mãga jaraji mĩda, tachita atuada–e paitꞌee ma ijãada–eerãkꞌa, Cristode wãara ijãapata perã. Maperãpɨ irua tachi kꞌaripaitꞌee irumaa parutamaa.
HEB.11.1	¿Kꞌãata jara kꞌinia bɨma Tachi Akꞌõrede ijãapari? Ijãapata perã kꞌawa pꞌanɨ wãarata uchiaitꞌee Tachi Akꞌõrepa jara bɨkꞌa, waide mãga unuda–e pꞌanɨ mĩda. 
HEB.11.2	Tachi chonaarãpa mãgá ijãa pꞌanapatapꞌedaa perã, Tachi Akꞌõrepa ãra pia akꞌɨji.
HEB.11.3	Ijãapata perã tachia kꞌawa pꞌanɨ Tachi Akꞌõrepa na pꞌekꞌau eujã mãikꞌaapa pajã ooji ichi pedeepapai. Mapa ɨ̃rá tachia jõmaweda unu pꞌanɨ irua ooda ne–inaa wẽ–e padadeepa.
HEB.11.4	Abelpa ijãa bada perã, Tachi Akꞌõremaa ne–inaa pipɨara teeji Caínpa teeda kꞌãyaara. Mapa Tachi Akꞌõrepa pia akꞌɨji Abelpa teeda mãikꞌaapa irumaa jaraji: “Pɨ pia bapari mɨ kꞌĩrapite.” Abel piuji mĩda, atꞌãri tachimaa kꞌawaapipari Tachi Akꞌõrede ijãadaipia bɨ mãikꞌaapa oodaipia bɨ irua kꞌinia bɨkꞌa.
HEB.11.5	Enocpa ijãa bada perã, Tachi Akꞌõrepa ateeji na pꞌekꞌau eujãdeepa, piu–ee. Maperã iru ikꞌaawa pꞌanapatapꞌedaarãpa waa unuda–e paji. Ma ateei naaweda Akꞌõrepa jaraji: “Enocpa mɨ tꞌãri o–ĩapiparida aji, mɨ kꞌĩrapite pia bapari perã.”
HEB.11.6	Mamĩda eperãpa Tachi Akꞌõrede ijãa–e bɨ pɨrã, Tachi Akꞌõre pꞌoyaa tꞌãri o–ĩapi–e. Mapa eperã ɨtꞌaa tꞌɨ̃maa bakꞌãri, Tachi Akꞌõremaa kꞌaitꞌaara wã kꞌinia bɨ pɨrã, ijãaipia bɨ Tachi Akꞌõre ichita bapari. Ichiaba ijãaipia bɨ Tachi Akꞌõrepa kꞌaripapari ichide pipɨara ijãarutaarã.
HEB.11.7	Noépa ijãaji Tachi Akꞌõrepa jarakꞌãri na pꞌekꞌau eujã jõma paniapa ũutꞌaaitꞌee, mãga waide unuda–e paji mĩda. Tachi Akꞌõre waawee bada perã, ooji barco choma ichi ëreerã ome bataudaitꞌee, mãgá piuda–e paitꞌee. Ma barco mãgá ookꞌãri, apemaarãmaa akꞌɨpiji ichia ijãa bɨ. Mãga unujida mĩda ijãada–e paji. Maperãpɨ kꞌiniijida. Mamĩda Noépa ijãa bada perã, Akꞌõrepa jaraji: “Noé pia bapari mɨ kꞌĩrapite.”
HEB.11.8	Abrahampa ijãa bada perã, Tachi Akꞌõrepa jarakꞌãri wãmerã ichia teeitꞌee pada eujãdee, Abraham uchiaji ichi eujãdeepa. Mamĩda kꞌawa–e paji sãmaa wãru. 
HEB.11.9	Abrahampa ijãa bada perã, banaji ma eujã jaradade. Bapachi te ne–edee oodade awaraa eujãdepemaarãpa oopatapꞌedaakꞌa. Ichiaba mãgá pꞌanapachida Isaac mãikꞌaapa Jacob, ijãadapꞌedaa perã Tachi Akꞌõrepa jarada; ma eujã teeitꞌee ãchi ëreerãmaa. 
HEB.11.10	Abraham mãgá bapachi ijãa bada perã Tachi Akꞌõrepa ichi ateeitꞌee ichia pꞌuuru oodamaa; ma pꞌuuru jõ–e paitꞌee.
HEB.11.11	Abraham audú chonaa baji warra ooitꞌee. Ichiaba Sara warra tꞌokꞌaa paji. Mamĩda Tachi Akꞌõrepa warra oopiji Abrahammaa, ijãa bada perã Tachi Akꞌõrepa ooitꞌee ichia jaradakꞌa. 
HEB.11.12	Mãpai Abraham eperã piudakꞌa baji mĩda, warrarã chokꞌara irudeepa uchiajida, lucero pajãde nɨ̃bɨkꞌa mãikꞌaapa pꞌusa ide ipu tau nãusaa nɨ̃bɨkꞌa.
HEB.11.13	Ma eperãarã jõmaarãpa ijãa pꞌanapachida ãchi piurutamaa, atꞌãri jõma Tachi Akꞌõrepa jarada teeitꞌee ãramaa unuda–e paji mĩda. Mamĩda ijãa pꞌanadapꞌedaa perã, kꞌawa pꞌanajida Tachi Akꞌõrepa ooitꞌee ichia jaradakꞌa. Mapa o–ĩa kꞌĩsiadakꞌãri ãchia ne–inaa iru pꞌanadaitꞌee Akꞌõre juadeepa, apemaarãmaa jarajida ma eujã ãchi pꞌanadapꞌedaamãi wãara ãchide–e paji. 
HEB.11.14	Mãga jarajida ɨtꞌaripema eujãde kꞌĩsia pꞌanadapꞌedaa perã. 
HEB.11.15	Ãchi uchiadapꞌedaa eujãde kꞌĩsia pꞌanadapꞌedaa paara, waya ãpɨtee wãkꞌajida. 
HEB.11.16	Mamĩda wã kꞌinia pꞌanajida pꞌanapataade ɨtꞌaripema eujãde, mãgɨ́ na pꞌekꞌau eujã kꞌãyaara pipɨara bairã. Mãga kꞌĩsia pꞌanadapꞌedaa perã, Tachi Akꞌõre kꞌĩra nejasia–e ãchi Akꞌõre Waibɨa paitꞌee. Irua ãra–itꞌee pꞌuuru oo iru bɨ ichi truade.
HEB.11.17	Tachi Akꞌõrepa kꞌawaa kꞌinia baji Abrahampa irude wãara ijãa bɨ wa mãga–e. Maperã jaraji Abrahammaa chi warra Isaac peemerã mãikꞌaapa paamerã ichi–itꞌee. 
HEB.11.18	Abrahampa ijãa bada perã, mãgá peeitꞌee paji chi warra apai Sara ome iru bada, Tachi Akꞌõrepa aɨ naaweda Abrahammaa jaraji mĩda:
HEB.11.18	‘Mɨa Isaacdeepa uchiadaitꞌeerã pia akꞌɨitꞌee pɨ mɨde ijãapari perã.’ 
HEB.11.19	Abrahampa ijãaji Tachi Akꞌõrepa eperã piuda chokꞌai pꞌirabaipii. Wãara mãga pɨkꞌa baji Isaac ome. Piuda pꞌirabaidakꞌa baji, chi akꞌõrepa peei naaweda, Tachi Akꞌõrepa peenaapáde ada perã.
HEB.11.20	Isaacpa ijãa bada perã, Tachi Akꞌõrepa jarapidakꞌa jaraji Jacobmaa mãikꞌaapa Esaumaa. Ɨtꞌaa iidiji Tachi Akꞌõrepa Jacob Esaú ome pia akꞌɨ bapariimerã.
HEB.11.21	Jacobpa Akꞌõrede ijãa bada perã, ichi piutꞌee pakꞌãri, ɨtꞌaa iidiji Tachi Akꞌõrepa José warrarã bendiciamerã. Chonaa bada perã, ichi bordonde tꞌɨdɨkꞌaji mãga ookꞌãri.
HEB.11.22	Josepa Tachi Akꞌõrepa jarada ijãada perã, ichi piutꞌee pakꞌãri, chi arii pꞌanadapꞌedaarãmaa jaraji Israel pidaarã Egipto eujãdeepa uchiadaitꞌee. Ichiaba jaraji mãga pꞌasakꞌãri, ãrapa ichi bɨɨrɨ aukꞌa ateedamerã.
HEB.11.23	Moisés akꞌõreerãpa ijãa pꞌanadapꞌedaa perã, Moisés tꞌokꞌãri mãikꞌaapa kꞌĩra wãree unudakꞌãri, atane õpee mera bɨjida. Rey pedee waaweeda–e paji, irua jaraji mĩda ɨmɨkꞌĩra warra chakꞌeerã jõmaweda peepiitꞌee.
HEB.11.24	Moisepa ijãa bada perã, chonaa pakꞌãri, Faraón kꞌau warrakꞌa pa kꞌinia–e paji. 
HEB.11.25	Ma kꞌãyaara apemaarã Israel pidaarã chupɨria chitoonɨ ome aukꞌa ba kꞌinia baji mimia chaaree oomaa, pꞌekꞌau kꞌachia ode o–ĩa nipai kꞌãyaara. 
HEB.11.26	Kꞌĩsiaji pipɨara bai chupɨria nɨ̃baitꞌee Tachi Akꞌõredeerã ome, nɨ pꞌanɨ misa Tachi Akꞌõrepa pëiitꞌee bɨ ãchi kꞌaripamerã, Egiptodepema ne–inaa pia iru bai kꞌãyaara. Mãga kꞌĩsiaji kꞌawa bada perã Tachi Akꞌõrepa teeitꞌeeda ada pipɨara bɨ.
HEB.11.27	Moisepa ijãa bada perã wãji Egipto eujãdeepa, rey kꞌĩrau bɨ waawee–ee. Kꞌawa baji Tachi Akꞌõre ichi ome bɨ, ichi taupa unu–e paji mĩda. 
HEB.11.28	Moisepa ijãa bada perã Tachi Akꞌõrepa Israel pidaarã kꞌaripai, ãramaa Pascua fiesta oopiji. Mãgɨde oveja peepiji, maapꞌeda ãra te tꞌĩupata i chaa waa jĩapꞌepiji 
HEB.11.29	Israel pidaarãpa ijãa pꞌanadapꞌedaa perã, Mar Rojo pꞌoo bɨde wãyaajida eujã pania wẽe bɨkꞌa. Mamĩda Egipto pidaarã aukꞌa wãyaadaitꞌee pakꞌãri, jõma toida kꞌiniijida.
HEB.11.30	Israel pidaarãpa ijãa pꞌanadapꞌedaa perã, ewari siete parumaa ewari chaa pꞌɨrrabaijida Jericó pꞌuuru ikꞌaawa, Tachi Akꞌõrepa jaradakꞌa oodamerã. Mãgá oodapꞌeda, Tachi Akꞌõrepa muralla choma ma pꞌuuru tꞌɨakꞌau bada baaipiji.
HEB.11.31	Prostituta Rahabpa Tachi Akꞌõrede ijãa bada perã, ichi temãi o–ĩa tꞌĩupiji Josuépa eperãarã omé pëida; ma pꞌuuru akꞌɨde chedapꞌedaarã. Maperã piu–e paji apemaarã ma pꞌuurude ijãadakꞌaa beerãkꞌa, Israel pidaarãpa ma pꞌuuru jõtꞌaa chedakꞌãri.
HEB.11.32	¿Kꞌãata waa jaraima? Pꞌoyaa jõma jara–e jua araa–e perã jaraitꞌee Gedeónpa ooda, Baracpa, Sansonpa, Jeftepa, Davidpa mãikꞌaapa Samuelpa oodapꞌedaa, Tachi Akꞌõre pedee jarapataarãpa oodapꞌedaa paara. 
HEB.11.33	Mãgɨɨrãpa ijãa pꞌanadapꞌedaa perã, Tachi Akꞌõrepa ãchi kꞌaripaji nãga oodamerã. Ũkꞌuru jura chõo pꞌoyaajida; awaraarãpa pia akꞌɨjida ãchi jua ekꞌari pꞌanadapꞌedaarã; awaraarãpa unujida Tachi Akꞌõrepa ooitꞌeeda ada ãchi chonaarã kꞌaripaitꞌee; awaraarãpa león itꞌai jɨ̃apijida, Tachi Akꞌõrepa kꞌaripapꞌeda; 
HEB.11.34	Awaraarã tꞌɨpɨtaudeepa paa–ee uchiajida; awaraarã chokꞌai uchiajida espadapa pee kꞌinia pꞌanadapꞌedaarã juadeepa; ũkꞌuru juatau tꞌũmaa pꞌanadakꞌãri, Tachi Akꞌõrepa juataura papiji; awaraarã Tachi Akꞌõrepa sõcharra papipꞌeda, chõojida ãchi kꞌĩra unuamaa iru pꞌanapataarã ome; ũkꞌuruurãpa ãchi eujãdeepa jërekꞌoojida awaraa eujãdepema chõode chedapꞌedaarãpa. 
HEB.11.35	Ichiaba wẽraarã ũkꞌuruurãpa Tachi Akꞌõrede ijãa pꞌanadapꞌedaa perã, unujida ãchia kꞌinia iru pꞌanadapꞌedaa piudapꞌedaarã chokꞌai pꞌirabairuta.
HEB.11.35	Jõdee, ijãa pꞌanajida mĩda, ũkꞌuru piu kꞌachia piujida. Ijãadakꞌaa beerãpa mãgɨɨrã jita atadakꞌãri, mãgapachida: “Pëida–eda apachida, Cristode ijãa amaarutamaa”. Mamĩda mãga ooda–e paji. Maperã piujida. Ãchia kꞌawajida piudapꞌeda, Tachi Akꞌõrepa ãchi waya chokꞌai pꞌirabaipiitꞌee iru ome pꞌanapataadamerã, waa piuda–ee. 
HEB.11.36	Ichiaba ijãadakꞌaa beerãpa ũkꞌuru ɨmɨkꞌĩraarãmaa ikꞌachia jarajida mãikꞌaapa wɨjida. Ma awara cadenapa jɨ̃dapꞌeda, carcelde tꞌɨ nɨ̃bɨjida. 
HEB.11.37	Awaraarã mãupa batꞌa peejida maa–e pɨrã serruchopa esajĩakꞌa tꞌoopꞌe peejida. Ũkꞌuru peejida espadapa. Ũkꞌuru chupɨria oveja e maa–e pɨrã cabra e jɨ̃ nipapachida; jarra oopachida mãikꞌaapa chĩarapa ãra kꞌachia ooruta choopachida. 
HEB.11.38	Na pꞌekꞌau eujãde ichita pꞌanadaikꞌaraa baji, ãchi ikꞌaawa pꞌanadapꞌedaarã kꞌãyaara pipɨara pꞌanadapꞌedaa perã. Mãga pꞌanajida Tachi Akꞌõrede ijãa pꞌanadapꞌedaa perã. Nipapachida eujã pania wẽe bɨde mãikꞌaapa mẽe, eera jẽra bɨmãi. Maapai pꞌanapachida yooro te uriade mãikꞌaapa mãu te uriade.
HEB.11.39	Ma jõmaarãpa Tachi Akꞌõrede ijãa pꞌanadapꞌedaa perã, irua ãra kꞌaripaji mãikꞌaapa pia akꞌɨji. Mamĩda piudai naaweda, Tachi Akꞌõrepa ãramaa teeitꞌeeda ada maarepida unuda–e paji. 
HEB.11.40	Irua kꞌinia baji ãrapa ne–inaa pipɨara iru pꞌanadamerã tachi ome aukꞌa. Iru ũraa chiwidi kꞌaurepa wẽpapiji ãrapa pꞌekꞌau kꞌachia oopatapꞌedaa tachide ome aukꞌa, jõmaweda pꞌekꞌau kꞌachia wẽe pꞌanadamerã ichi kꞌĩrapite.
HEB.12.1	Mãpai ma ijãa pꞌanadapꞌedaarã chokꞌaraarãpa tachi akꞌɨmaa pꞌanadairã Akꞌõre truadeepa, pꞌanapataadáma ãra pꞌanapatapꞌedaakꞌa. Ara pꞌirapataarã jĩpꞌa pꞌirapatakꞌa panadaitꞌee ãchi pꞌira wãrutamaa, mãga pɨkꞌa Cristode ijãadáma. Oo amaadáma pꞌekꞌau kꞌachia mãikꞌaapa ne–inaa Tachi Akꞌõrepa oopi–e bɨ. Jĩpꞌa oodáma Tachi Akꞌõrepa kꞌinia bɨkꞌa, irumaa pꞌananaruta misa. 
HEB.12.2	Mãga oo pꞌanɨde kꞌĩsiadáma Jesucristode, irua naapɨara ijãa bada perã ichi piurumaa. Ɨ̃rá ichia mãgá tachi kꞌaripapari, pipɨara ijãa wãdamerã piurutamaa. Ichi kurusode chupɨria piukꞌãri, kꞌĩra nejasia–e paji mãgá piutꞌee, kꞌawa bada perã chupɨria nɨ̃bapꞌeda, o–ĩa baitꞌee. Mãgá ɨ̃rá su–akꞌɨ bɨ Tachi Akꞌõre su–akꞌɨ beepari juaraare.
HEB.12.3	Parãpa kꞌĩsiadaipia bɨ Jesús chupɨria nɨ̃bada ijãadakꞌaa beerã kꞌaurepa. Ãchia ijãadaamaa pꞌanajida irua ooda unudakꞌãri mãikꞌaapa irua jarada ũridakꞌãri. Mãgá oojida mĩda, iru choopachi. Mãgá parã aukꞌa choodaipia bɨ irude ijãa pꞌanɨde. Sẽdaikꞌaraa bɨ mãikꞌaapa pꞌoyaa choo–eda adaikꞌaraa bɨ. 
HEB.12.4	Parã mãgá choo jõnɨde, waide pꞌekꞌau kꞌachia oopi kꞌinia pꞌanɨɨrãpa parã peeda–e pꞌanɨ Jesús peedapꞌedaakꞌa. 
HEB.12.5	¿Kꞌĩra atua pꞌanɨkꞌã Tachi Akꞌõrepa parã ũraada, eperãpa chi warra ũraa bɨkꞌa? Iru ũraa pꞌãdade jara bɨ:
HEB.12.5	‘Warra, pia kꞌĩsíaji Tachi Akꞌõrepa jarateekꞌãri ɨtrɨa pɨkꞌa bɨde. Irua kꞌirãpapikꞌãri pɨa ne–inaa kꞌachia oopata, kꞌĩra pia–ee beenáaji. 
HEB.12.6	Tachi Akꞌõrepa mãgá ɨtrɨa pɨkꞌa bɨde akꞌɨpipari pɨ kꞌinia iru bɨ mãikꞌaapa wɨmaa pɨkꞌa bɨde miapikꞌãri, akꞌɨpipari wãara pɨ ichi warra.’ 
HEB.12.7	Mapa choo pꞌanadaipia bɨ mia jõnɨde, Tachi Akꞌõrepa jarateemaa bairã na eujãdepema akꞌõrepa ooparikꞌa. Mãga oopari ichia kꞌinia bɨta oo kꞌawaadamerã. Na eujãdepema akꞌõreerãpa ãchi warrarã ũraapata mãikꞌaapa ɨtrɨapata ne–inaa kꞌachia oodakꞌãri. 
HEB.12.8	Mãgá ichiaba Tachi Akꞌõrepa oopari. Mãga oo–e pɨrã, parã ichi warrarã–e; jĩpꞌa awaraa akꞌõredepema. 
HEB.12.9	Tachi kꞌaipee pꞌanadakꞌãri, akꞌõreerãpa ɨtrɨapachida ne–inaa kꞌachia oodakꞌãri. Mapa tachia ãra waawee pꞌanapachida. Mãgá bɨ pɨrã akꞌõreerã na eujãdepema ome, Tachi Akꞌõre audupɨara waaweedaipia bɨ irua tachi wɨmaa pɨkꞌa iru bakꞌãri, iru ome ichita pꞌanapataadaitꞌee perã. 
HEB.12.10	Taarã–e nɨde tachi kꞌaipee weda tachi akꞌõreerãpa ũraapachida mãikꞌaapa ɨtrɨapachida tachimaa ne–inaa oopi kꞌinia pꞌanadakꞌãri. Jõdee Tachi Akꞌõrépata ichita pia ũraapari mãikꞌaapa ɨtrɨapari pipɨara pꞌanapataadamerã, tꞌãri pia ichikꞌa. 
HEB.12.11	Tachi Akꞌõrepa tachi ɨtrɨamaa bɨ misa, kꞌĩra pia–ee pꞌanapata. Mamĩda ma tꞌẽepai pia kꞌĩsia pꞌaneedakꞌãri, oo kꞌawaa wãpata irua oopi kꞌinia bɨkꞌa mãikꞌaapa kꞌãiwee pꞌanapata.
HEB.12.12	Maperã tꞌãridepai choopatáatɨ ijãa pꞌanɨde. Parã ũkꞌuru pꞌirapataarã́kꞌata pꞌanɨ. Mãɨrã ĩyapaadaidakꞌãri, juatau tꞌũmaadaipata mãikꞌaapa bɨɨrɨ wëredaipata. ¡Mãgá pꞌananáatɨ! 
HEB.12.13	Ma kꞌãyaara naawedapema oodapꞌedaakꞌa pia oopatáatɨ Tachi Akꞌõrepa parãmaa oopi bɨkꞌa. Mãga ooruta pɨrã, pia ijãada–e pꞌanɨɨrã pia ijãapidai. Parãpa oo pꞌanapatakꞌa ãchia aukꞌa oo kꞌinia pꞌanadai.
HEB.12.14	Jɨrɨdaipia bɨ kꞌãiwee pꞌanapataadaitꞌee jõmaarã ome mãikꞌaapa oo pꞌanapatáatɨ Tachi Akꞌõrepa oopi bɨkꞌa. Mãga oodaipia bɨ kꞌawa pꞌanadairã Tachi Akꞌõrepa oopi bɨkꞌa ooda–e pꞌanɨɨrã irumaa pꞌoyaa wãda–e. 
HEB.12.15	¡Kꞌĩrakꞌaupai ijãa amaa pꞌaneedai Akꞌõrepa Jesucristo pëida, ichia tachi kꞌinia iru bairã! Ichiaba apidaapa ũridaikꞌaraa bɨ ijãa amaapi kꞌinia pꞌanɨɨrãpa jaratee pꞌanɨ Jesucristopa oodade. Ma jaratee pꞌanɨ neera kꞌachíakꞌata bɨ, todakꞌãri, chokꞌara peepari perã. 
HEB.12.16	Apida awaraa ome kꞌãikꞌaraa bɨ, miakꞌãi–e bɨ pɨrã. Ichiaba oodaikꞌaraa bɨ Esaúpa oodakꞌa. Ichia Tachi Akꞌõre waaweekꞌaa paji. Jacobmaa teeji chi akꞌõre netꞌaa ataitꞌee pada mãikꞌaapa Tachi Akꞌõrepa iru pia akꞌɨitꞌee pada, warra naapema pada perã. Mãga teeji chikꞌo pꞌaratꞌu abaa pari. 
HEB.12.17	Parãpa kꞌawa pꞌanɨ ma tꞌẽepai pia kꞌĩsiakꞌãri, chi akꞌõrepa teeitꞌee pada netꞌaa audú ata kꞌinia baji mãikꞌaapa audú kꞌinia baji Tachi Akꞌõrepa ichi pia akꞌɨmerã. Mamĩda audupai jẽeji mĩda, mãga uchia–e paji, aɨ naaweda chi akꞌõrepa jarada perã Tachi Akꞌõrepa jarapidakꞌa; Jacob pipɨara akꞌɨitꞌee Esaú kꞌãyaara.
HEB.12.18	¡Kꞌĩsíatɨ! Tachi Akꞌõre Ũraa chiwidi kꞌaurepa, parã iru kꞌaitꞌaara wãpata Israel pidaarã wãdapꞌedaa kꞌãyaara, irua Moisemaa jarada kꞌaurepa. Naaweda irua Moisemaa pedeeji ee ɨtꞌɨa bɨdeepa, mama bada perã. Maapai tachi chonaarã mãgɨ́ ee ɨtꞌɨa bɨ kꞌaitꞌa wãdapꞌeda, tꞌɨpɨtau ɨtꞌaa urua nɨ̃bɨkꞌa unujida. Ichiaba unujida pꞌãriu jɨ̃ararakꞌa ma ee aneu cheru. Ma awara ũrijida nãumia pururua nɨ̃bɨ mãikꞌaapa pa jĩwaa nɨ̃bɨ. 
HEB.12.19	Mãga unudakꞌãri, ichiaba ũrijida trompeta jĩwaa nɨ̃bɨ mãikꞌaapa Tachi Akꞌõre ãchimaa pedeemaa bɨ. Chi mãga ũridapꞌedaarã audú pꞌera jõnɨpa chupɨria iidijida Moisemaa, Tachi Akꞌõrepa ãchimaa waa pedeenaamerã. 
HEB.12.20	Mãga oojida pꞌoyaa chooda–e pada perã Tachi Akꞌõrepa jarakꞌãri:
HEB.12.20	‘Chi tꞌɨaru na eede, ne–animal paara, peetꞌáatɨ mãupa.’ 
HEB.12.21	Ma ewate jõmaarãta pꞌera para baji. Mapa Moisepa pida mãgaji:
HEB.12.21	‘Mɨ audú pꞌera nɨ̃bɨda aji.’ 
HEB.12.22	Jõdee mãga–e parã ome. Jĩpꞌa ɨtꞌaa tꞌɨ̃maa bɨde kꞌaitꞌa wã pꞌanɨ Tachi Akꞌõre bɨmaa ɨtꞌaripema eede tꞌɨ̃jarapata Sión mãikꞌaapa Tachi Akꞌõre, chi ichita chokꞌai bɨ, kꞌĩrapite panapata ɨtꞌaripema pꞌuuru Jerusalende. Mama unu pꞌanɨ angeleerã cho–kꞌara see jõnɨ, o–ĩa kꞌari para bɨ. 
HEB.12.23	Ichiaba mama unu pꞌanɨ Tachi Akꞌõre warrarã, chi ɨtꞌari tꞌɨ̃ pꞌã jẽra bɨɨrã. Mãgɨɨrã jõma Tachi Akꞌõre warra naapemaarãkꞌa, Jesucristode ijãapata perã. Mama ichiaba unu pꞌanɨ Tachi Akꞌõre, na pꞌekꞌau eujãdepemaarãpa pia mãikꞌaapa kꞌachia oopata akꞌɨpari. Ma awara unu pꞌanɨ chonaarãwedapema ijãa pꞌanapatapꞌedaarã, pꞌekꞌau kꞌachia wẽe pꞌanɨ Cristo kꞌaurepa. 
HEB.12.24	Mama unu pꞌanɨ Jesús, Tachi Akꞌõrepa pëida ichi ũraa chiwidi jaramerã. Mama iru waa jĩapꞌeda kꞌaurepa Tachi Akꞌõre bɨmãi, parã pꞌekꞌau kꞌachia wẽe pꞌanɨ iru kꞌĩrapite. Ma waa awara bɨ Abel waa kꞌãyaara. Tachi Akꞌõrepa Abel waa unukꞌãri, chi Abel peeda kꞌachia oo kꞌinia baji. Mamĩda Cristo waa unukꞌãri, irude ijãapataarã pꞌekꞌau kꞌachia wẽpapida perã mãgɨ́ waapa, kꞌachia oo kꞌiniakꞌaa Tachi Akꞌõrepa.
HEB.12.25	Mapa parãpa Tachi Akꞌõre Ũraa ũridaipia bɨ. Ma ee ɨtꞌɨa bɨdeepa pedeekꞌãri, Tachi Akꞌõrepa chupɨria kꞌawa–e paji pɨrã ichi ũraa ũridaamaa pꞌanadapꞌedaarã, audupɨara tachi iru juadeepa uchiada–e pai, ũridaamaa pꞌanɨ pɨrã iru ũraa jara pëida ɨtꞌariipa ichi Warra kꞌapꞌɨa pari. 
HEB.12.26	Ma ewate Tachi Akꞌõrepa pedeekꞌãri, eujã wëre jira ataji. Mamĩda ɨ̃rapema ewari jara bɨ:
HEB.12.26	‘Ewari cherude eujã waya wëre jira ataitꞌeeda a bɨ, pajã paara.’ 
HEB.12.27	Mãgɨ́ pedee waya jara kꞌinia bɨ ma wëre jira atarude Tachi Akꞌõrepa jõtꞌaaitꞌee ichia ooda na pꞌekꞌau eujãde nɨ̃bɨ mãikꞌaapa pajãde nɨ̃bɨ. Jõdee ne–inaa ɨtꞌaripema mãikꞌaapa ichide ijãapataarã ichiakꞌau bɨitꞌee. 
HEB.12.28	Mãgá tachi, Tachi Akꞌõre trua wërekꞌaade pꞌanadaitꞌee perã, gracias jaradáma irumaa mãikꞌaapa oodáma irua oopi bɨkꞌa, tꞌãripa mãga oo kꞌinia pꞌanadairã. Ma awara Tachi Akꞌõre waaweedáma, irua mãga kꞌinia bairã. 
HEB.12.29	Ma jõma oodáma Tachi Akꞌõrepa ichi ũraa ũri kꞌiniadakꞌaa pꞌanɨɨrã kꞌachia ooitꞌee perã. Ooitꞌee tꞌɨpɨtaupa ne–inaa paa jõtꞌaaparikꞌa.
HEB.13.1	Chikꞌinia pꞌanapatáatɨ. Mãga pꞌanapataadaipia bɨ Cristode ijãapataarã, iru kꞌaurepa ɨ̃pemaarã pꞌanadairã. 
HEB.13.2	Parãmaa te iidi chedakꞌãri, wãakꞌanáatɨ. Tachi chonaarãpa te wãakꞌada–ee, tꞌĩupipachida ãchi temãi pacherutaarãmaa. Ũkꞌuruurãpa kꞌawada–ee, angeleerã kꞌãipijida.
HEB.13.3	Kꞌirãpátɨ mãikꞌaapa kꞌaripapatáatɨ carcelde pꞌanɨɨrã Cristo kꞌaurepa. Chupɨria kꞌawáatɨ parã jida mãga pꞌaneedai perã. Ichiaba ijãadakꞌaa beerãpa parã kꞌõpꞌãyoorã miapi pꞌanadakꞌãri Cristo kꞌaurepa, kꞌaripapatáatɨ, parã jida mãga pꞌanadapꞌedaa perã.
HEB.13.4	Miakꞌãi pꞌanɨɨrã awaraarã ome kꞌãináatɨ, Tachi Akꞌõrepa jara bairã chi miakꞌãidapa awaraa iru baikꞌaraa bɨ. Ichiaba tuu bɨpa awaraarã jɨrɨikꞌaraa bɨ mãɨrã ome kꞌãiitꞌee. Tachi Akꞌõrepa chi mãga oo pꞌanɨɨrã kꞌachia ooitꞌeeda a bɨ.
HEB.13.5	Pꞌaratꞌa waibɨa ichita jɨrɨnáatɨ waa kꞌinia bairã. O–ĩa pꞌanátɨ pãchia iru pꞌanɨ omepai, Tachi Akꞌõrepa jara bairã:
HEB.13.5	‘Mɨa pɨ akꞌɨ amaa–e. Ewari apida ituaba atabëi–e.’ 
HEB.13.6	Mapa waawee–ee tachia jaradaipia bɨ:
HEB.13.6	‘Tachi Akꞌõrépata mɨ kꞌaripapari. Mapa mɨa eperãarã jua waawee–e bɨ.’ 
HEB.13.7	Naawedapema jarateepataarã kꞌirãpátɨ. Mãgɨɨrãpa ãchi piurutamaa ijãapachida Jesucristopapai eperãarã o kꞌachiadeepa kꞌaripa atai. Mãga parãmaa pia jarateepachida, aukꞌa ijãa pꞌanapataadamerã. Mapa ãrakꞌa ijãapatáatɨ.
HEB.13.8	Jesucristo awara pa–e paitꞌee. Naawedapemaarã o kꞌachiadeepa kꞌaripa ataji, ɨ̃rapemaarã aukꞌa kꞌaripapari mãikꞌaapa waide tꞌoda–e pꞌanadaitꞌeerã aukꞌa kꞌaripaitꞌee. 
HEB.13.9	Parãmaa naawedapema jarateepataarãpa jarapachida Tachi Akꞌõrepa Jesucristo pëiji eperãarã o kꞌachiadeepa kꞌaripa atade, tachi kꞌinia iru bapari perã. Ma wãara perã, tꞌãripa waapɨara ijãadáma irude. Ijãanáatɨ awaraa ne–inaa kꞌĩra tꞌãdoo jarateepataarã pedee. Mãɨrãpa jara pꞌanɨ Tachi Akꞌõrepa eperãarã kꞌaripapari kꞌo pꞌanadairã ne–animalaarã peedapꞌeda, paadapꞌedaa altarde. Mamĩda mãga oo bɨpa apida pꞌekꞌau kꞌachia wẽe bakꞌaa Tachi Akꞌõre kꞌĩrapite.
HEB.13.10	Moisepa pꞌãdade jara bɨkꞌa oo pꞌanɨɨrãpa pꞌoyaa kꞌawada–e Cristopa ãchi pari kurusode ooda. 
HEB.13.11	Ma jara bɨkꞌa oodakꞌãri, pꞌaareerã poro waibɨapa ne–animal waa atapꞌeda, ateepari ma cuarto edupɨara bɨde Tachi Akꞌõre te waibɨade. Mãgɨ́ waa bɨpari Tachi Akꞌõre bɨmãi eperãarã miapinaamerã ãchia pꞌekꞌau kꞌachia oopata kꞌaurepa. Mamĩda ma ne–animal peeda kꞌapꞌɨa pꞌuurudeepa taawaa ateepata paadaitꞌee. 
HEB.13.12	Jõdee Jesús pꞌuurudeepa taawaa ateejida mãikꞌaapa mama miapijida piurumaa. Mãgá piuda perã eperãarã pari, ãchia pꞌekꞌau kꞌachia oopatapꞌedaa wẽpapiji ichi waa batꞌada kꞌaurepa. Mãga ooji ãchi pꞌekꞌau wẽe pꞌaneedamerã Tachi Akꞌõre kꞌĩrapite. 
HEB.13.13	Moisepa pꞌãdade jara bɨ kꞌachia baji piutꞌee pꞌuurude taawa. Mãga baji mĩda, Cristo mãgá piuji kꞌĩra unuamaa iru pꞌanadapꞌedaa perã. Mamĩda irua mãgɨde kꞌĩsia–e paji kꞌawa bada perã piutꞌee tachi pari. Mapa wãdáma iru ome pꞌuurudeepa taawaa pɨkꞌa. Uchiadáma ma chonaarãwedapema ũraa jua ekꞌariipa pꞌananadaitꞌee ũraa chiwidi jua ekꞌari, tachi kꞌĩra unuamaa iru pꞌanɨ mĩda Cristo iru pꞌanadapꞌedaakꞌa. Kꞌĩsiada–ee, waapɨara irude ijãadáma. 
HEB.13.14	Na pꞌekꞌau eujãde pꞌuuru apida ichita ba–e paitꞌee. Maperã tachia kꞌĩsia pꞌanɨ ɨtꞌaripema pꞌuuru kꞌĩra wãreede. Mamata pꞌanapataadaitꞌee Tachi Akꞌõre ome. 
HEB.13.15	Mãpai Jesucristo mãgá piuda perã tachi pari mãikꞌaapa tachi kꞌaripapari perã, ɨtꞌaa tꞌɨ̃maa bɨde ipꞌii jaradáma: “Akꞌõre, pɨ ichita tꞌãri pia bapari, Jesús tai kꞌaripamerã pëida perã.” 
HEB.13.16	Ichiaba kꞌĩra atuanáatɨ chikꞌaripa pꞌanapataadaitꞌee mãikꞌaapa wẽe beerãmaa teedaitꞌee pãchia iru pꞌanɨ netꞌaadepema, Tachi Akꞌõrepa mãgata kꞌinia bairã. Mãga oodakꞌãri, Tachi Akꞌõre tꞌãri o–ĩapidai.
HEB.13.17	Ma awara oopatáatɨ pãchi akꞌɨpataarãpa jara pꞌanɨkꞌa, ãchia parã akꞌɨ pꞌanadairã mãikꞌaapa parã kꞌaripa pꞌanadairã Tachi Akꞌõre Ũraa kꞌawaadamerã. Ɨtꞌaa tꞌɨ̃maa pꞌanɨde ãrápata jaradaitꞌee ãchia parã akꞌɨ pꞌanadapꞌedaa mãikꞌaapa parãpa oodapꞌedaa. Maperã oo pꞌanɨ pɨrã ãchia jara pꞌanɨkꞌa, ãchi o–ĩa pꞌanadaitꞌee Tachi Akꞌõre kꞌĩrapite, parãpa ijãapata perã. Mamĩda mãga ooda–e pɨrã, ãchi kꞌĩsia pꞌua pꞌanadaitꞌee iru kꞌĩrapite.
HEB.13.18	Ɨtꞌaa tꞌɨ̃patáatɨ Tachi Akꞌõremaa tai pari. Taipa kꞌawa pꞌanɨ irua pia pꞌanautꞌee. Tachi Akꞌõrepa tai kꞌĩsia pꞌua kꞌĩsiapi–e, irua oopi bɨkꞌa oo pꞌanadairã mãikꞌaapa mãga oo kꞌinia pꞌanɨ jai–idaarutamaa. 
HEB.13.19	Ichiaba mɨa enenee nɨ̃bɨ ɨtꞌaa tꞌɨ̃pataadamerã mɨ pari Tachi Akꞌõrepa mɨ kꞌaripamerã, waya isapai wã kꞌinia bairã parã akꞌɨde.
HEB.13.20	Tachi Akꞌõrépata tachi kꞌãiwee pꞌanapipari. Jesús waa batꞌada kꞌaurepa ichia eperãarãpa pꞌekꞌau kꞌachia oopata wẽpapiji, mãikꞌaapa Jesucristo chokꞌai pꞌirabaipiji. Maapꞌeda ichi ũraa chiwidi kꞌaurepa Cristo bɨji tachi akꞌɨpari waibɨa, irude ijãapataarã ichita akꞌɨ bamerã mãikꞌaapa kꞌaripamerã, oveja akꞌɨparipa ichi ovejaarã akꞌɨparikꞌa. 
HEB.13.21	Ɨtꞌaa tꞌɨ̃maa bɨde parã pari mɨa jara bɨ: “Akꞌõre, ãra pia akꞌɨ baparíiji, pɨa oopi bɨkꞌa oo kꞌawaa wãdamerã. Tachia mãgá oodai mãikꞌaapa pɨ tꞌãri o–ĩapidai Jesucristopa kꞌaripakꞌãri. Akꞌõre, ¡irua pɨ kꞌĩra wãree ichita iru bapariitꞌee! ¡Amén!”
HEB.13.22	Ɨ̃pemaarã, mɨa kꞌinia bɨ parãpa na kꞌartꞌa pia leedamerã mãikꞌaapa aɨde jara bɨkꞌa oodamerã. Na kꞌartꞌa makꞌɨara teesoo–e bɨ, ne–inaa waa atꞌãri pꞌãi paraa perã.
HEB.13.23	Mɨa parãmaa kꞌawapi kꞌinia bɨ tachi ɨ̃pema Timoteo uchiaji carceldeepa. Nama mɨ bɨmãi isapai pacheru pɨrã, iru ome parã akꞌɨde wãitꞌee.
HEB.13.24	Salude téetɨ parã akꞌɨpataarãmaa mãikꞌaapa awaraa Cristode ijãapataarãmaa. Italiadepema ijãapataarãpa parãmaa salude tee pëiruta.
HEB.13.25	Mɨa ɨtꞌaa iidi bɨ Tachi Akꞌõrepa parã jõmaweda pia akꞌɨ bapariimerã.
HEB.13.25	Mãgapai paji.
JAS.1.1	Mɨ, Santiagopa oopari Tachi Akꞌõrepa kꞌinia bɨkꞌa mãikꞌaapa Tachi Waibɨa Jesucristopa kꞌinia bɨkꞌa. Na kꞌartꞌa pëiru parã Israeldeepa uchiadapꞌedaa ëreerã docedepema ijãapataarãmaa, tꞌɨmɨ́ na pꞌekꞌau eujãde pꞌanɨ chaa. Pia pꞌanátɨ.
JAS.1.2	Ɨ̃pemaarã Cristo kꞌaurepa, parã nepɨrade pꞌanadakꞌãri maa–e pɨrã chupɨria jõnadakꞌãri, waapɨara Cristode o–ĩa ijãa pꞌanátɨ. 
JAS.1.3	Mãgá choodakꞌãri, kꞌawa pꞌanɨ ne–inaa kꞌĩra tꞌãdoo choodai. 
JAS.1.4	Mãgá choo pꞌanɨ misa, ichiakꞌau Tachi Akꞌõremaa oopítɨ irua kꞌinia bɨkꞌa. Mãgá parãpa ne–inaa apida faltada–e paitꞌee irua oopi kꞌinia bɨ parãmaa. Pia kꞌĩsiapataadai mãikꞌaapa jõma pia oopataadai, irua kꞌaripa bairã.
JAS.1.5	Mamĩda parãdepemapa kꞌawa–e bɨ pɨrã kꞌãata ooipia bɨ chupɨria nɨ̃bɨde, ɨtꞌaa tꞌɨ̃́ji Tachi Akꞌõrepa kꞌawapimerã. Tachia chupɨria iidiruta pɨrã, iru kꞌĩrau–epɨ. Ma kꞌãyaara kꞌaripaitꞌeepɨ, ne–inaa jõmaade tachi kꞌaripa kꞌinia bapari perã. 
JAS.1.6	Mapa Tachi Akꞌõremaa ɨtꞌaa tꞌɨ̃kꞌãri, ijã́aji wãara irua ooitꞌee pɨa iidi bɨkꞌa. Kꞌĩsianáaji: “¿Mɨa oo kꞌinia baikꞌã irua kꞌinia bɨkꞌa wa mãga–e?” Mãgee eperã kꞌĩsia nãga bɨ: ara pꞌusa abaamãi bakꞌáakꞌata bɨ. 
JAS.1.7	Mãgee eperãpa ijãa–e Tachi Akꞌõrepa ichi kꞌaripai. 
JAS.1.8	Idi ne–inaa aba ijãapari mãikꞌaapa nu ne–inaa awaraa ijãapari. Kꞌĩra jĩpꞌa ijãakꞌaa.
JAS.1.9	Piara kꞌawaadamerã sãga oodaipia bɨ chupɨria jõnɨde, parãmaa nãga nepɨrɨitꞌee. Ijãapari aba chupɨria bɨ pɨrã pꞌaratꞌa wẽe, o–ĩa baipia bɨ Tachi Akꞌõrepa iru aukꞌa pia akꞌɨpari perã apemaarã ijãapataarãkꞌa. Ma awara o–ĩa baipia bɨ ɨtꞌari banaitꞌee perã. 
JAS.1.10	Jõdee ijãapari pꞌaratꞌara bɨ o–ĩa baikꞌaraa bɨ pꞌaratꞌara bairã. Eperã pꞌaratꞌara bɨ taarã chookꞌaa, nepꞌono ewaraade bɨkꞌa. 
JAS.1.11	Mãgee nepꞌono pi–ia bɨ tꞌokꞌãri tapꞌeda. Mamĩda aɨ ɨ̃rɨ akꞌõrejĩru jẽra nɨ̃beekꞌãri, pɨɨdaipari wãsiapa. Taarã–e nɨde ma nepꞌono pi–ia jõdaipari. Mãga pɨkꞌa bɨ eperã pꞌaratꞌara bee. Mimia oomaa pꞌanɨde pida, jõma ãchia iru pꞌanɨ jõdarii.
JAS.1.12	Tachi Akꞌõrepa o–ĩapipari eperã chupɨria nɨ̃bɨde maa–e pɨrã nepɨrade nɨ̃bɨde, chookꞌãri Cristode ijãa bairã. Mãgá chookꞌãri, Tachi Akꞌõrepa ma eperãmaa ɨtꞌaripema poro jɨ̃ra teeitꞌee; pia jaraitꞌeera, ichita ichi ome bapiitꞌee. Ichia mãga oopari jõma ichi kꞌinia iru pꞌanɨɨrã ome, chonaarãweda mãga jarada perã. 
JAS.1.13	Mamĩda mãgá nepɨrade jõnɨde abaapa kꞌĩsiaru pɨrã kꞌachia ooitꞌee, jaraikꞌaraa bɨ: “Tachi Akꞌõrépata mãga oopi bɨ”. Mãga jaraikꞌaraa bɨ Tachi Akꞌõrepa kꞌĩsiakꞌaa perã ne–inaa kꞌachia ooitꞌee. Ma awara eperãmaa mãga kꞌĩsiapikꞌaa. 
JAS.1.14	Jĩpꞌa tachi tꞌãrideepata kꞌĩsia kꞌachia uchiapari. Maapꞌeda ne–animal trampade tꞌĩuparikꞌa carnada kꞌoitꞌee, mãga pɨkꞌa eperã ichia kꞌĩsia kꞌachia oo kꞌiniadaikꞌãri, 
JAS.1.15	ma ne–inaa kꞌachia oopari. Chi mãga ooyaa bɨ atuaitꞌee.
JAS.1.16	Maperã ɨ̃pemaarã kꞌiniarã, pãchi itu kꞌũrapináatɨ. Kꞌĩrakꞌaupai kꞌĩsiadai Tachi Akꞌõrepa kꞌĩsiapii ne–inaa kꞌachia ooitꞌee. 
JAS.1.17	Mãga–epɨ. Tachia ne–inaa pia jõmaweda iru pꞌanɨ Tachi Akꞌõre kꞌaurepata iru pꞌanɨ. Irua ooji akꞌõrejĩru, atane mãikꞌaapa lucero. Mãgɨ́ edaare ɨ̃daapata, edaare ɨ̃daadakꞌaa. Tachi Akꞌõre mãga bada paara, edaare kꞌĩsiapikꞌaji kꞌachia ooitꞌee; edaare kꞌĩsiapikꞌaji pia ooitꞌee. Mamĩda mãga–e. Ichita pia oopari. 
JAS.1.18	Mãgá pia oopari perã, apemaarãpa irude waide ijãadai naaweda, tachi judiorãmaa kꞌawapiji ichia wãarata jara pëida, ma ũraa wãarade ijãadapꞌeda, atuanaadamerã. Mãga ooji kꞌinia bairã ichi kꞌĩrapite pia nipadamerã.
JAS.1.19	Ɨ̃pemaarã kꞌiniarã, Tachi Akꞌõrepa mãga ooda perã tachi–itꞌee, kꞌɨɨrɨ ẽesaa pꞌanátɨ iru ũraa ũridamerã. Mamĩda pia kꞌĩsíatɨ pedeedai naaweda. Ma awara isapai kꞌĩraunáatɨ. 
JAS.1.20	Mɨa mãga jara bɨ chi isapai kꞌĩrauyaa bɨpa ookꞌaa perã Tachi Akꞌõrepa kꞌinia bɨkꞌa. 
JAS.1.21	Maperã kꞌachia kꞌĩra tꞌãdoo kꞌĩsia amáatɨ. Pꞌananáatɨ naaweda pꞌanapatapꞌedaakꞌa, waide ijãada–e pꞌanadakꞌãri. Ma kꞌãyaara audua–ee óotɨ Tachi Akꞌõrepa kꞌinia bɨkꞌa. Ichiaba kꞌĩsiapatáatɨ irua wãarata jara pëidade, ma kꞌaurepata ijãapata perã mãikꞌaapa ɨtꞌaa wãdaitꞌee perã.
JAS.1.22	Mãga ooda–e pɨrã, pãchi kꞌinia ijãa pꞌanɨ́kꞌata bɨ. Mɨa mãga jara bɨ ũkꞌuruurãpa kꞌĩsiadai perã Tachi Akꞌõre Ũraa ũri bɨpapai oo pꞌanɨ irua kꞌinia bɨkꞌa. Mamĩda pãchi itu kꞌũrapi pꞌanɨ. Tachi Akꞌõre Ũraa ũridakꞌãri, oodaipia bɨ irua jara bɨkꞌa. 
JAS.1.23	Chi mãga oo–e bɨpa ara eperãpa espejode ichi kꞌĩra akꞌɨparíkꞌata bɨ. 
JAS.1.24	Jãgɨ́ eperã espejode akꞌɨ bakꞌãri, ichi kꞌĩra pia unupari. Mamĩda ma espejodeepa ãyaa wãkꞌãri, espejode unuda kꞌĩra atuadaipari. 
JAS.1.25	Mãga pɨkꞌa bɨ eperã ome Akꞌõre Ũraa ũrikꞌãri. Ũrii Tachi Akꞌõrepa ichimaa oopi kꞌinia bɨ. Mamĩda, aɨ tꞌẽepai ichia ũrida kꞌĩra atuadaru pɨrã, oo–e pai Tachi Akꞌõrepa kꞌinia bɨkꞌa. Jõdee chi ooparipa Tachi Akꞌõrepa kꞌinia bɨkꞌa nãga bɨ. Tachi Akꞌõrepa Ũraa Pia jara pëida Cristode ũrikꞌãri, aɨde kꞌĩsia wãpari mãikꞌaapa Cristode ijãapari. Kꞌĩra atua–ee mãgɨ́ jara pëida, Cristopata kꞌaripapari perã ichia oomerã ma ũraade jara bɨkꞌa. Mãga ookꞌãri, tꞌãri o–ĩa bapariitꞌee.
JAS.1.26	Eperãpa kꞌĩsiai Tachi Akꞌõrepa kꞌinia bɨkꞌa oo bɨ, ɨtꞌaa tꞌɨ̃pari perã maa–e pɨrã primisia teepari perã. Mamĩda ikꞌachia pedeeru pɨrã awaraarã ãpɨte maa–e pɨrã audua pedeeru pɨrã, ichi itu kꞌũramaa bɨ, wãara Tachi Akꞌõrepa oopi kꞌinia bɨkꞌa oo–e bairã. 
JAS.1.27	Wãara Tachi Akꞌõrepa kꞌinia bɨkꞌa ooparipa ooamaa bapari ijãadakꞌaa beerãpa kꞌachia oopata kꞌĩra tꞌãdoo. Ma awara kꞌaripapari akꞌõre wẽe beerã mãikꞌaapa pꞌẽtrãa beerã ãchi chupɨria jõnɨde.
JAS.2.1	Ɨ̃pemaarã, parãpa kꞌawa pꞌanɨ netꞌaa jõma Tachi Waibɨa Jesucristo jua ekꞌari nɨ̃bɨ. Iruata Tachi Akꞌõre kꞌĩra wãree iru bɨ. Mãga kꞌawa pꞌanɨta mãikꞌaapa irude ijãa pꞌanɨta, ¿sãapꞌeda parãpa aba kꞌiniara iru pꞌanapatama apemaarã kꞌãyaara? Tachi Akꞌõrepa mãga oopikꞌaa. 
JAS.2.2	¿Sãga pakꞌajima parãpa mɨa jararukꞌa oodapꞌedaa paara? Parã cheepurudakꞌãri ɨtꞌaa tꞌɨ̃daitꞌee, pachei aba pꞌaratꞌara bɨ mãikꞌaapa aba chupɨria bɨ. 
JAS.2.3	Chi pꞌaru pi–ia jɨ̃ bɨ mãikꞌaapa sortija nẽedee jɨ̃ bɨ pipɨara akꞌɨdai chi pꞌaru sore jɨ̃ bɨ kꞌãyaara. Jaradai ma pꞌaratꞌara bɨmaa: “Nama su–akꞌɨ ba chéji su–akꞌɨ beepata pipɨara bɨde.” Jõdee ma chupɨria chɨmaa jaradai: “Jãma bainɨ̃ banáji, maa–e pɨrã jãma su–akꞌɨ banáji.” 
JAS.2.4	Mãga oodapꞌedaa paara, Tachi Akꞌõrepa kꞌinia bɨkꞌa ooda–e pꞌanakꞌajida. Mapa parãpa mãgá oo pꞌanɨ pɨrã, pia ooda–e pꞌanɨ. Cristo Tachi Waibɨada a pꞌanɨ mĩda, jara pꞌanɨ chisãgɨta kꞌiniadaipia bɨ apemaarã kꞌãyaara. Mãga oodakꞌãri, kꞌachia kꞌĩsia pꞌanɨ.
JAS.2.5	Ɨ̃pemaarã kꞌiniarã, ¡ũrítɨ! Tachi Akꞌõrepa audú jɨrɨtꞌerajipɨ chupɨria chedeerã, Cristode ijãadapꞌeda, o–ĩa pꞌanapataadamerã na pꞌekꞌau eujãde, kꞌawa pꞌanadairã irua ãchi kꞌaripapari. Ma awara ãchi jɨrɨtꞌeraji ɨtꞌaa wãdamerã. Tachi Akꞌõrepa mãga oopari ãchi–itꞌee mãikꞌaapa jõma iru kꞌinia iru pꞌanɨɨrã–itꞌee, chonaarãweda mãga jarada perã. 
JAS.2.6	Tachi Akꞌõrepa mãgá chupɨria beerã jɨrɨtꞌeraji mĩda, parãpa pꞌaratꞌara beerã pipɨara akꞌɨpata chupɨria beerã kꞌãyaara. ¿Kꞌawada–e pꞌanɨkꞌã pꞌaratꞌara beerã́pata parã chupɨria oo iru pꞌanapata mãikꞌaapa charraarã kꞌĩrapite atadaipata? 
JAS.2.7	Ma awara ãchia Jesucristo tꞌɨ̃ ichi kꞌinia ikꞌachia jarapata. Mãga oopata Tachi Waibɨa Jesucristopa jõmaarãmaa pia oopari mĩda. ¡Iru tꞌɨ̃deta parã poro choopijida! Mãga bɨta, ¿sãga ãrata pipɨara akꞌɨdaima chupɨria beerã kꞌãyaara?
JAS.2.8	Ma kꞌãyaara oodaipia bɨ Tachi Akꞌõrepa ũraa waibɨara bɨde jara bɨkꞌa ichi ũraa pꞌãpidade:
JAS.2.8	‘Awaraarã kꞌinia iru baparíiji pɨchi kꞌapꞌɨa kꞌinia iru baparikꞌa.’ 
JAS.2.9	Mãgá parãpa eperãarã ũkꞌuru akꞌɨ pꞌanɨ pɨrã pãchi kꞌapꞌɨa akꞌɨpatakꞌa, mamĩda mãga ooda–e pꞌanɨ pɨrã jõmaarã ome, kꞌachiata oomaa pꞌanɨ Tachi Akꞌõre kꞌĩrapite. Mãgá oodakꞌãri, ooda–e pꞌanɨ iru ũraa pꞌãdade jara bɨkꞌa. 
JAS.2.10	Eperãpa Tachi Akꞌõrepa Ũraa jaradadepema aba oo–e pɨrã, ichita iru ũraade jara bɨkꞌa jõmaweda oo–e bɨ. 
JAS.2.11	Iruata jaraji:
JAS.2.11	‘Miakꞌãi bɨ awaraarã ome kꞌãináaji.’
JAS.2.11	Ichiaba jaraji:
JAS.2.11	‘Eperã peenáaji.’ 
JAS.2.11	Mapa awaraa jɨrɨ–e pɨjida, eperã peeru pɨrã, ichita oo–e bɨ jõmaweda Tachi Akꞌõrepa jara bɨkꞌa. 
JAS.2.12	Mamĩda parãpa Cristode ijãadakꞌãri, ma ũraa pꞌãda jua ekꞌariipa uchiajida. Mapa parãpa pia pedeedaipia bɨ awaraarãde mãikꞌaapa jõmaarã aukꞌa akꞌɨdaipia bɨ, ewari cherude Tachi Akꞌõrepa akꞌɨitꞌee perã ichide ijãapataarãpa oopatapꞌedaa mãikꞌaapa pedeepatapꞌedaa. Mãgá kꞌawaaitꞌee ichia jaradakꞌa oojida wa ooda–e paji. 
JAS.2.13	Mãgá Tachi Akꞌõrepa na pꞌekꞌau eujãdepemaarãpa oopatapꞌedaa akꞌɨkꞌãri, chupɨria kꞌawa–e paitꞌee awaraarã chupɨria kꞌawada–e pꞌanadapꞌedaarã. Jõdee chupɨria kꞌawaaitꞌee awaraarã chupɨria kꞌawaadapꞌedaarã. Mãɨrã o–ĩa uchiadaitꞌee iru kꞌĩrapite, oodapꞌedaa perã irua jaradakꞌa.
JAS.2.14	Mãpai ɨ̃pemaarã, kꞌĩsíatɨ mɨa jararude. Eperãpa Tachi Akꞌõrede ijãa bɨda ai. Mamĩda mãgɨpa chĩara kꞌaripakꞌaa pɨrã Akꞌõrepa oopi kꞌinia bɨkꞌa, ichi kꞌinia mãga jara bɨ. Mãga jara bɨpapai ɨtꞌaa wã–e paitꞌee. 
JAS.2.15	Pia jaraitꞌeera, ijãapari abaapa unuru pɨrã awaraa ijãapari pꞌaru wẽe bɨ jĩsua–itꞌee, mãikꞌaapa chikꞌo wẽe bɨ kꞌoitꞌee, ¿sãgakꞌajima nãga jarada paara? 
JAS.2.16	“Pꞌaru mõtaapa pɨra béeji jĩsuapiamaapa mãikꞌaapa nekꞌóji bi jãwaa beerumaa. Maapꞌeda pia wã́ji Tachi Akꞌõre ome.” Mãga jara bɨde maarepida tee–e pɨrã ma ijãapari chupɨria chɨmaa, ¿kꞌãare piata baima? Ichi kꞌinia mãga jaraji. 
JAS.2.17	Mãga pɨkꞌa bɨ chi jara bɨpa: “Mɨa Tachi Akꞌõrede ijãapari.” Mamĩda mãgɨ́ eperãpa ookꞌaa pɨrã Tachi Akꞌõrepa jara bɨkꞌa ichi ũraade, ma eperãpa ichi kꞌinia mãga jara bɨ.
JAS.2.18	Ewaa eperãpa jarai: “Pɨa Tachi Akꞌõrede ijãa bɨ mãikꞌaapa mɨa ne–inaa oopari irua jara bɨkꞌa. Mamĩda pɨa ne–inaa oo–e pɨrã irua jara bɨkꞌa, mãgara wãara ijãa–e bɨ. Jõdee mɨa mãgá irua jara bɨkꞌa oopari perã, pɨa kꞌawaai mɨa wãara ijãa bɨ.” 
JAS.2.19	Kꞌawa bɨ pɨa ijãa bɨ Tachi Akꞌõre apai. Wãarapɨ, mamĩda mãga ijãa bɨpa tachi ɨtꞌaa wã–e paitꞌee. Netuaraarãpa ichiaba mãga kꞌawa pꞌanɨ. Mamĩda pꞌera pꞌanapata kꞌawa pꞌanadairã Tachi Akꞌõrepa ãchi kꞌachia ooitꞌee. 
JAS.2.20	Pariatua kꞌĩsianáaji. Ma kꞌãyaara óoji Tachi Akꞌõrepa oopi bɨkꞌa. Kꞌawáaji wãara Tachi Akꞌõrede ijãa bɨpa oopari irua oopi bɨkꞌa. 
JAS.2.21	Chonaarãweda aukꞌa mãga paji. Tachi chonaarãwedapema Abrahampa ichi warra ateeji ee nokꞌode bɨitꞌee altar ɨ̃rɨ mãikꞌaapa peeitꞌee Tachi Akꞌõre–itꞌee, Tachi Akꞌõrepa irumaa mãga jarada perã. Mãgá Abrahampa chi warra wãakꞌa–e pada perã, wãara pꞌekꞌau kꞌachia wẽe beeji Tachi Akꞌõre kꞌĩrapite. 
JAS.2.22	Aɨ naaweda Abrahampa Tachi Akꞌõrede ijãaji. Mamĩda ichia ookꞌãri Akꞌõrepa jaradakꞌa, akꞌɨpiji wãara ijãa bɨ. 
JAS.2.23	Ma awara mãga ookꞌãri, wãara uchiaji Tachi Akꞌõre Ũraa pꞌãdade jara bɨkꞌa:
JAS.2.23	‘Abrahampa Tachi Akꞌõrepa jarada ijãaji. Maperã Tachi Akꞌõrepa iru pia akꞌɨpachi.’ 
JAS.2.23	Abrahampa ichia wãara ijãada mãgá akꞌɨpida perã, Tachi Akꞌõre kꞌõpꞌãyoda apachida.
JAS.2.24	Mãpai ɨ̃pemaarã, Tachi Akꞌõrepa mãga ooda perã Abraham ome, parãpa kꞌawa pꞌanɨ Tachi Akꞌõrepa pꞌekꞌau kꞌachia wẽe akꞌɨpari eperã irude wãara ijãa bɨ mãikꞌaapa irua jara bɨkꞌa oo bɨ. Mamĩda mãgá akꞌɨ–epɨ eperã irude ijãa bɨda apari, mãgɨpa oo–e bɨ pɨrã irua jara bɨkꞌa.
JAS.2.25	Tachi Akꞌõrepa Abraham ome oodakꞌa ichiaba ooji Rahab ome. Mãgɨ́ prostituta baji. Mamĩda Israel pidaarã chedakꞌãri iru baparimãi ma pꞌuuru akꞌɨde, irua ma Israel pidaarã kꞌaripaji ichi aukꞌaarãpa jita atanaadamerã. Mãga ooji Tachi Akꞌõrede ijãa bada perã. Mãgá ooda perã mãikꞌaapa wãara ijãada perã, Tachi Akꞌõrepa mãgɨ́ wẽra pꞌekꞌau kꞌachia wẽe akꞌɨji. 
JAS.2.26	Mãpai ma jõma jara aupadade kꞌĩsiadakꞌãri, parãpa kꞌawaadai Tachi Akꞌõrede ijãa bɨda aparipa ookꞌaa pɨrã irua jara bɨkꞌa ichi ũraade, wãara ijãa–e bɨ. Iru tachi piuda kꞌapꞌɨ́akꞌata bɨ.
JAS.3.1	Ɨ̃pemaarã, parãdepema Akꞌõre Ũraa jarateepari pa kꞌinia bɨ pɨrã, kꞌawaaipia bɨ apemaarã ijãapataarãpa oopatapꞌedaa akꞌɨi kꞌãyaara, Tachi Akꞌõrepa taipa oopatapꞌedaa audupɨara akꞌɨitꞌee jaraitꞌee pia wa kꞌachia. Mãgá irua kꞌawaaitꞌee taipa jarateedapꞌedaakꞌa pꞌanapachida wa mãgá pꞌanadakꞌaa paji. 
JAS.3.2	Mãga jara bɨ tai chi jarateepataarãpa chĩara kꞌĩraupidai perã taipa jarapata kꞌaurepa. Wãara tachi ijãapataarã jõmaarãpa edaare mãga oopata mãikꞌaapa awaraa ne–inaa kꞌachia pariatua oopata. Eperã pada paara chĩara kꞌĩraupikꞌaa ichi pedeepa, mãgɨpa awaraa ne–inaa kꞌachia apida ookꞌaa pakꞌaji.
JAS.3.3	Kꞌĩsiadáma nãgɨde. Ne–inaa ma–ãri hierrodee ooda caballo itꞌaide bɨpata. Mãgɨpa wãpipata chi wãpi kꞌiniamaa.
JAS.3.4	Ichiaba barco choma tokꞌesaa wãkꞌãri, nãupa golpe pꞌua nɨ̃bɨ mĩda ãyaa wãpiitꞌee, ma barco pꞌeraparipa ichia atee kꞌiniamaa ateepari chi timonpa. Mãga oopari ma barco kꞌãyaara timón ma–ãriara bɨ mĩda. 
JAS.3.5	Mãga pɨkꞌa bɨ tachi kꞌĩrame ome. Tachi kꞌapꞌɨade ma–ãri bɨ mĩda, mãgɨpa ne–inaa kꞌĩra tꞌãdoo audua jarapata eperãarãpa. Ma awara kꞌawa pꞌanɨ tꞌɨpɨtau ma–ãriipa eujã ãree paatꞌaai. 
JAS.3.6	Ma tꞌɨpɨtáukꞌata bɨ tachi kꞌĩrame. Tachi kꞌapꞌɨade ma–ãri bɨ mĩda, nepɨra waibɨade baaipipari mãikꞌaapa ne–inaa kꞌachia oopipari, madeepa na pꞌekꞌau eujãdepema pedee kꞌachia kꞌĩra tꞌãdoo uchiapari perã. Ma awara madeepa netuarapa pedeepida uchiapari. Mapa kꞌawa pꞌanɨ tachi kꞌĩramepa mãgá nepɨrade baaipipariitꞌee tachi tꞌoru wedapema piurumaa.
JAS.3.7	Kꞌawa pꞌanɨ eperãarãpa taunomaapata nãgee ne–animalaarã mẽepema kꞌĩra tꞌãdoo: wãabaipata; eujãde nĩuteepata; eujãde bipa urtꞌĩu nĩuteepata; pꞌusa jãdepema; jãgee. 
JAS.3.8	Mãga oopata mĩda ne–animalaarã ome, apidaapa ãchi kꞌĩradoopa kꞌĩrame pꞌoyaa tꞌɨdɨkꞌadakꞌaa. Mãga pꞌoyaada–e tachi kꞌĩramedeepa pedee kꞌachia kꞌĩra tꞌãdoo pariatua uchiapari perã. Madeepa uchiada pedee kꞌachia neera kꞌachíakꞌata bɨ, chĩara miapipari perã.
JAS.3.9	Tachi kꞌĩramepa pedee pia jarapari Tachi Akꞌõremaa ɨtꞌaa tꞌɨ̃dakꞌãri. Mamĩda mãgɨpa ichiaba ikꞌachia pedee jarapari chĩaramaa. Mãgá pedee kꞌachia jaradakꞌãri awaraarãmaa, ikꞌachia jara pꞌanɨ́kꞌata bɨ Tachi Akꞌõremaa, irua eperãarã jõma ooda perã. 
JAS.3.10	Ɨ̃pemaarã, Tachi Akꞌõrede ijãapataarã itꞌaideepa pedee pia pedee kꞌachia ome mãgá uchiaikꞌaraa bɨ. 
JAS.3.11	Pania poatrɨ uchia bɨmãi eujã ekꞌariipa asia naapꞌee ome uchiakꞌaapɨ. Ichiaba pania kꞌɨyaa uchiaparimãiipa naapꞌee uchia–epɨ. 
JAS.3.12	Ma awara higuera bɨɨrɨdeepa orodakꞌaa olivo, mãikꞌaapa uva kꞌarradeepa pꞌedakꞌaa higojõ. Mapa ɨ̃pemaarã, Tachi Akꞌõrede ijãapataarãpa pedee kꞌachia kꞌĩra tꞌãdoo jaradaikꞌaraa bɨ; jĩpꞌa pia aupaita jarapataadaipia bɨ.
JAS.3.13	Parãdepema kꞌĩsia kꞌawaa bɨ pɨrã, kꞌawaa wãipia bɨ ooitꞌee Tachi Akꞌõrepa kꞌinia bɨkꞌa mãikꞌaapa mãga akꞌɨpiipia bɨ apemaarãmaa. Chĩara ome tꞌãri pia baipia bɨ mãikꞌaapa kꞌaripaipia bɨ, audua–ee. Mãgata pꞌanapata wãara kꞌĩsia kꞌawaa beerã. 
JAS.3.14	Mamĩda mãga pꞌanapataadai kꞌãyaara, parãpa Tachi Akꞌõre Ũraa jaratee kꞌinia pꞌanɨ pɨrã apemaarã kꞌãyaara waibɨara pa kꞌiniapa, wãara Tachi Akꞌõre–itꞌee kꞌĩsia atua pꞌanɨ, irua mãga oopikꞌaa perã. 
JAS.3.15	Chi mãgá kꞌĩsia pꞌanɨɨrã ijãadakꞌaarã́kꞌapɨ kꞌĩsiapata, ãchia oo kꞌiniata oo kꞌinia pꞌanadairã. ¡Netuarapata mãgá kꞌĩsiapipari! 
JAS.3.16	Eperã aba waibɨara pa kꞌinia bakꞌãri apemaarã kꞌãyaara, jõmaarãpa ichi pedee aupai ũridamerã, nãgee ne–inaa kꞌachia kꞌĩra tꞌãdoo ooi: nepɨra jɨrɨyaa bai, pedee audua bai, maa–e pɨrã apemaarã kꞌaripakꞌaa bai. 
JAS.3.17	Mamĩda chi wãara kꞌĩsia kꞌawaa bɨ Tachi Akꞌõrepa kꞌinia bɨkꞌa mãgá nipakꞌaapɨ. Ne–inaa awaraa kꞌãyaara jõma oopari oo kꞌinia bairã Tachi Akꞌõrepa oopi bɨkꞌa. Nepɨra jɨrɨkꞌaa chĩara ome; jĩpꞌa kꞌãiwee bapari. Chĩara kꞌĩrau chokꞌakꞌaa mãikꞌaapa pia ũripari ne–inaa iidide chedakꞌãri. Kꞌĩrau–ee oopari ichi poropa oopi bɨkꞌa. Awaraarã chupɨria kꞌawaapari mãikꞌaapa kꞌaripapari. Eperã aba pipɨara akꞌɨkꞌaa apemaarã kꞌãyaara. Oopari ichia jara bɨkꞌa; seewata ne–inaa ookꞌaa. Mãgeepa ne–inaa kꞌĩra tꞌãdoo oopari chĩara kꞌaripaitꞌee. 
JAS.3.18	Chi mãga ooparipa kꞌinia bapari jõmaarã kꞌãiwee pꞌanapataadamerã ichikꞌa, Tachi Akꞌõre kꞌĩrapite mãikꞌaapa apemaarã kꞌĩrapite. Mapa pia nipapari. Mãgá ichi ikꞌaawa pꞌanɨɨrã irukꞌa pꞌana kꞌiniadaipɨ.
JAS.4.1	Ma kꞌĩsia kꞌawaa bɨ mãga bapari mĩda, parãdepema chokꞌara kꞌãiwee pꞌanadakꞌaa. ¿Wãara–ekꞌã? Aupedee para bapari mãikꞌaapa kꞌĩrau para bapari, pãchi tꞌãride kꞌĩsia kꞌachia iru pꞌanadairã. ¿Kꞌãare kꞌaurepata mãga para bapari? ¿Pãchia oo kꞌinia pꞌanɨ kꞌaurepa–ekꞌã?
JAS.4.2	Nãga oo pꞌanɨ. Parã waibɨara pa kꞌinia pꞌanapata apemaarã kꞌãyaara maa–e pɨrã chĩara netꞌaa kꞌɨ̃apata. Tꞌẽepai ma netꞌaa pꞌoyaa atada–e pakꞌãri, ma netꞌaa chipari kꞌĩra unuamaa iru pꞌaneepata, peetꞌaa kꞌiniadarutamaa. Mãga oo pꞌanɨ mĩda, atadakꞌaa parãpa kꞌinia pꞌanɨ, Tachi Akꞌõremaa iididakꞌaa perã. 
JAS.4.3	Jõdee Tachi Akꞌõremaa iididakꞌãri, pãchi–itꞌee aupaita iidipata. Mapa Tachi Akꞌõrepa teekꞌaa pãchia iidi pꞌanɨ, mãgá kꞌachia iidi pꞌanadairã. 
JAS.4.4	Pãchia oo kꞌiniata oo kꞌinia pꞌanadairã, Tachi Akꞌõrepa jara bɨkꞌa oo kꞌiniada–e. Ara wẽrapa chi kꞌima amaaparikꞌa awaraa ome banaitꞌee, mãga pɨkꞌa parãpa oodaamaa pꞌanɨ ne–inaa Tachi Akꞌõrepa oopi bɨ, oonadaitꞌee irude ijãadakꞌaa beerãpa oopatakꞌa. ¿Kꞌawada–e pꞌanɨkꞌã mãga oodakꞌãri, tꞌĩu pꞌanɨ Tachi Akꞌõre kꞌĩra unuamaa iru pꞌanapataarã eere? 
JAS.4.5	¿Kꞌãata kꞌĩsia pꞌanɨma? ¿Tachi Akꞌõrepa ichi ũraa pꞌãdade nãga pariatua jara bɨkꞌã?
JAS.4.5	‘Mɨa jaure bɨda eperã kꞌapꞌɨade kꞌinia bɨ mɨchi–itꞌee.’
JAS.4.5	¡Tachi Akꞌõrepa pariatua mãga jara–e paji! 
JAS.4.6	Mãga jaraji tachi pia akꞌɨ kꞌinia bairã mãikꞌaapa kꞌaripa kꞌinia bairã. Mamĩda wãara kꞌinia pꞌanɨ pɨrã irua mãga oomerã, pãchia kꞌinia pꞌanɨ oo amaadaipia bɨ mãikꞌaapa irua jara bɨkꞌa oodaipia bɨ. Mãga kꞌawa pꞌanɨ iru ũraa pꞌãdade jara bairã:
JAS.4.6	‘Tachi Akꞌõrepa kꞌaripa–e audua pꞌanapataarã, mamĩda tꞌãri pia kꞌaripapari audua–ee beerã.’ 
JAS.4.7	Mapa ɨ̃pemaarã, oopítɨ Tachi Akꞌõremaa irua oo kꞌinia bɨkꞌa pãchi tꞌãride mãikꞌaapa pãchi kꞌĩsiade. Ma awara netuarapa kꞌĩsia kꞌachia kꞌĩsiapikꞌãri, oonáatɨ ichia kꞌinia bɨkꞌa. Ma kꞌãyaara chóotɨ mãikꞌaapa Tachi Akꞌõremaa ɨtꞌaa tꞌɨ̃́tɨ. Mãgá oodakꞌãri, ma netuara ãyaa wãitꞌee. 
JAS.4.8	Parãdepema ne–inaa kꞌachia oo pꞌanɨɨrãpa jarátɨ Tachi Akꞌõremaa jõma kꞌachia oodapꞌedaa, irua mãgɨ́ wẽpapikꞌoomerã. Maapꞌeda kꞌachia kꞌĩra tꞌãdoo oo amáatɨ. Mãga ooruta pɨrã, irumaa ɨtꞌaa tꞌɨ̃dakꞌãri, irua waya ũriipɨ. Ichiaba pariatua kꞌĩsia pꞌanɨɨrãpa mãga oodaipia bɨ. Mãgeerã eda kꞌĩsiapata “mɨa ooitꞌee Tachi Akꞌõrepa oopi bɨkꞌa” mãikꞌaapa eda kꞌĩsiapata “mɨa ooitꞌee mɨchia oo kꞌiniata”. Tachi Akꞌõrepa mãgá pariatua kꞌĩsiapikꞌaa. 
JAS.4.9	Parã wãara pia nipa kꞌinia pꞌanɨ pɨrã Tachi Akꞌõre kꞌĩrapite, kꞌĩsíatɨ pãchia oopatapꞌedaade. Maapꞌeda kꞌĩsia pꞌua pꞌanátɨ. Ëidai kꞌãyaara, tꞌãri pꞌua pꞌanátɨ mãikꞌaapa jẽ́etɨ, pãchia kꞌachia oopatapꞌedaa kꞌaurepa. 
JAS.4.10	Mãga ooruta pɨrã, Tachi Akꞌõremaa akꞌɨpidai wãara oo kꞌinia pꞌanɨ irua jara bɨkꞌa. Ma awara mãgá oodakꞌãri, irua parã pia akꞌɨi.
JAS.4.11	Mamĩda ɨ̃pemaarã, kꞌĩrakꞌaupai chĩara ãpɨte pedee kꞌachia pedeedai, kꞌĩsia pꞌanadairã ãchia ooda–e pꞌanɨ Tachi Akꞌõre Ũraa pꞌãpidade jara bɨkꞌa. Mãgá eperãpa pedee kꞌachia pedeekꞌãri, ichiaba oo–e bɨ Tachi Akꞌõrepa jara bɨkꞌa, ichi ũraade jara bairã chĩara ãpɨte pedee kꞌachia pedeeikꞌaraa bɨ. Ma awara ijãapataarãpa mãga oodakꞌãri, akꞌɨpipata kꞌĩsia pꞌanɨ ãchia Tachi Akꞌõre kꞌãyaara pipɨara kꞌawa pꞌanɨ chĩarapa oo pꞌanɨ akꞌɨdaitꞌee. 
JAS.4.12	Mãgá kꞌĩsiadaikꞌaraa bɨ. Tachi Akꞌõrepapaita eperãarãpa oopata akꞌɨpari, ichiata jarada perã sãga pꞌanapataadaipia bɨ. Ichia aupaita eperãarã o kꞌachiadeepa kꞌaripa atapari ichi ome pꞌananadamerã. Ma awara ichia aupai jarapari chisãgɨɨrã ichimãiipa ãyaa pëiitꞌee. Mapa apidaapa akꞌɨdaikꞌaraa bɨ chĩarapa oopata, jaraitꞌee pia wa kꞌachia.
JAS.4.13	Ũrítɨ parãdepema jarapataarã: “Idi maa–e pɨrã nu wãdaitꞌee jãgɨ́ pꞌuurudee netꞌaa netode mãikꞌaapa año aba mama pꞌaneedaitꞌee mimiamaa pꞌaratꞌa jitadaitꞌee.” 
JAS.4.14	Mãga jaradaikꞌaraa bɨ parãpa kꞌawada–e pꞌanadairã nu chokꞌai pꞌanadai wa pꞌanada–e pai. Parã nãupa jɨ̃arara taarã–ee ãyaa pꞌua ateeparíkꞌapɨ pꞌanɨ. 
JAS.4.15	Idi wa nu ne–inaa oodaitꞌeeda adai kꞌãyaara, jaradaipia bɨ: “Tachi Akꞌõrepa kꞌinia bɨ pɨrã mãikꞌaapa chokꞌai pꞌanɨ pɨrã, ne–inaa oodaitꞌee.” 
JAS.4.16	Mamĩda parãpa mãgadakꞌaa. Audua pedeepata, pãchi kꞌĩradoopa ne–inaa jõmaweda oo kꞌinia pꞌanadairã. Mamĩda mãgá audua pedeedaikꞌaraa bɨ, tachi jõmaweda Tachi Akꞌõre jua ekꞌari pꞌanadairã. 
JAS.4.17	Mãpai eperãpa kꞌawa bɨ pɨrã ne–inaa pia ooipia bɨ, mamĩda mãga oo–ee, kꞌachia oomaa bɨ Tachi Akꞌõre kꞌĩrapite.
JAS.5.1	Ɨ̃rá ũrítɨ pꞌaratꞌara beerã. Jẽ́etɨ mãikꞌaapa bíatɨ, parã miadaitꞌee perã Tachi Akꞌõrepa akꞌɨkꞌãri na pꞌekꞌau eujãdepemaarãpa oopatapꞌedaa. 
JAS.5.2	Ma ewate pãchia ne–inaa iru pꞌanɨ jõmaweda servi–ee baibeeitꞌee. Jõma pãchia kꞌodaitꞌee ɨa bɨdapꞌedaa mikꞌia baitꞌee. Ma awara parãpa pꞌaru pi–ia pꞌe iru pꞌanɨ jɨ̃daitꞌee wɨwɨrrɨa jẽra baitꞌee, polillapa kꞌokꞌooda perã. 
JAS.5.3	Parã nẽe mãikꞌaapa pꞌaratꞌa pꞌe iru pꞌanɨ mogosia jẽra baitꞌee hierrokꞌa. Tachi Akꞌõrepa ma netꞌaa jõmaweda jõpiitꞌee, ichi kꞌĩrapite servi–e bairã. Parãpa ma nẽe pꞌaratꞌa ome mãgá mogosiadaida unudakꞌãri, kꞌawaadaitꞌee pãchi kꞌapꞌɨa paara jõdaitꞌee, tꞌɨpɨtaupa ne–inaa paa jõparikꞌa. Ɨ̃rá parãpa mãgee netꞌaa atꞌãri pꞌemaa pꞌanɨ. Mamĩda taarã–e Tachi Akꞌõrepa ooitꞌee mɨa jara bɨkꞌa. 
JAS.5.4	¡Ũrítɨ! Parãpa mimiapataarã jɨrɨpata pãchi ne–uudapꞌedaa chauda pꞌedamerã. Mamĩda ma mimiapataarãmaa pꞌaadakꞌaa. Mapa chupɨria iidipata abaapa ãchi kꞌaripamerã. Jõmaarã Akꞌõre Waibɨapa ãra chupɨria iidida ũri bɨ. 
JAS.5.5	Na pꞌekꞌau eujãde pꞌanɨ misa, jõmaweda pãchia oo kꞌiniata oopata mãikꞌaapa netꞌaa kꞌiniata pꞌe wãpata. Pꞌakꞌa poreepidákꞌapɨ pꞌanɨ. Mamĩda taarã–e ewari cherude pꞌakꞌa ateepatakꞌa chi peepatamaa, Tachi Akꞌõrepa parã kꞌachia ooitꞌee, ooda–e pꞌanadairã irua kꞌinia bɨkꞌa. 
JAS.5.6	Ma awara parãpa eperã tꞌãri pia pꞌanɨɨrã charraarãmaa ateepata, ne–inaa kꞌachia maarepida ooda–e pꞌanɨ mĩda. Maapꞌeda charraarãmaa pꞌaapata ma chupɨria chitoonɨɨrã peepidamerã. ¿Kꞌaipa pꞌoyaaima parã ome?
JAS.5.7	Ɨ̃pemaarã, Tachi Akꞌõrepa mãgá ooitꞌee perã mãgeerã ome, choopatáatɨ chupɨria jõnadakꞌãri ãra kꞌaurepa. Mãga oodaipia bɨ Tachi Waibɨa Jesucristo cheitꞌee perã. Iru mãgá cheru misa, pꞌanapataadaipia bɨ ne–uupataarãkꞌa. Mãɨrãpa ne–inaa uudapꞌeda, kꞌãiwee nɨpata ijãa pꞌanadairã kꞌoi chekꞌãri, ãchi ne–uudapꞌedaa tꞌonoitꞌee mãikꞌaapa wariitꞌee. Aɨ tꞌẽepai waya nɨpata kꞌoi waya chekꞌãri, ma ne–uudapꞌedaa chaumerã. 
JAS.5.8	Mãga pɨkꞌa parã kꞌãiwee nɨdaipia bɨ mãikꞌaapa ijãapataadaipia bɨ Tachi Waibɨade, iru taarã–ee cheitꞌee perã, jõmaarãpa oopatapꞌedaa akꞌɨde.
JAS.5.9	Mamĩda ɨ̃pemaarã, mãgá kꞌãiwee nɨ pꞌanɨ misa ma chupɨria jõnɨde, kꞌĩrakꞌaupai jaradai: “Jãgɨ́ ijãapari kꞌaurepa mɨ nãgá chupɨria nɨ̃bɨ.” Tachi Akꞌõrepa mãgá kꞌachia kꞌĩsiapataarã pia akꞌɨ–e paitꞌee, iru chekꞌãri jõmaarãpa oopatapꞌedaa akꞌɨde. Taarã–ee iru waya cheitꞌee na pꞌekꞌau eujãdee.
JAS.5.10	Piara kꞌawaadamerã sãga choodaipia bɨ nepɨrade jõnɨde, mɨa kꞌirãpapi kꞌinia bɨ Tachi Akꞌõre pedee jarapataarã chonaarãweda pꞌanapatapꞌedaa. Tachi Akꞌõrepa ãra pëiji jarade irua oopi kꞌinia bada eperãarãmaa. Mamĩda ma eperãarãpa ãra miapijida, ãrapa jaradapꞌedaa ũri kꞌiniada–e pꞌanadapꞌedaa perã. Mãgá iru pꞌanajida mĩda, choopachida. 
JAS.5.11	Tachi ijãapataarãpa pia pedeepata ãra ãpɨte, waapɨara ijãapatapꞌedaa perã Tachi Akꞌõrede ãra chupɨria jõnadakꞌãri. Parãpa kꞌawa pꞌanɨ sãga chooji chonaarãwedapema Job, chupɨria nɨ̃bɨde. Mãgá baji mĩda, Tachi Akꞌõrede ijãapachi. Maapꞌeda ma chupɨria nɨ̃bɨdeepa uchiakꞌãri, Tachi Akꞌõrepa Job kꞌaripaji pipɨara bapariimerã naawedapema kꞌãyaara. Tachi Akꞌõrepa mãga ooji chupɨria jõnɨɨrã chupɨria kꞌawaapari perã.
JAS.5.12	Ɨ̃rá ɨ̃pemaarã, ne–inaa awaraa kꞌawapi kꞌinia bɨ parãmaa. Juraadaikꞌaraa bɨ ne–inaa apida kꞌĩrapite: pajã kꞌĩrapite, na eujã kꞌĩrapite, wa ne–inaa awaraa kꞌĩrapite. Tachi Akꞌõrepa jõmaarãpa oopatapꞌedaa akꞌɨkꞌãri, pia akꞌɨ–e paitꞌee mãgá pariatua jarapataarã, chĩarapa ijãadamerã ãchia jara pꞌanɨ. Mãgá juraadai kꞌãyaara parãpa jaradaipia bɨ: “ooitꞌeepɨ” jaradakꞌãri ne–inaa oodaitꞌee mãikꞌaapa “oo–epɨ” jaradakꞌãri ne–inaa ooda–e paitꞌee.
JAS.5.13	Mãpai ɨ̃pemaarã, parãdepema aba chupɨria nɨ̃bakꞌãri, ɨtꞌaa tꞌɨ̃ipia bɨ. Jõdee o–ĩa bakꞌãri, Tachi Akꞌõremaa kꞌariipia bɨ. 
JAS.5.14	Ma awara parãdepema aba kꞌayaa bakꞌãri, jara pëidaipia bɨ tachi ijãapataarã akꞌɨpataarãmaa, ãra chedamerã mãikꞌaapa ɨtꞌaa tꞌɨ̃damerã iru pari. Iru ikꞌaawa pachedakꞌãri, ãrapa ɨtꞌaa tꞌɨ̃daipia bɨ Jesucristopa iru jɨpamerã. Mãɨmisa ãradepemapa iru kꞌapꞌɨa pꞌuruipia bɨ aceitepa. 
JAS.5.15	Mamĩda ɨtꞌaa tꞌɨ̃dakꞌãri, wãara ijãadaipia bɨ Tachi Akꞌõrepa jɨpai. Mãga ooruta pɨrã, Akꞌõrepa ooitꞌee ãrapa iidi pꞌanɨkꞌa. Ma kꞌayaa wẽpaitꞌee mãikꞌaapa kꞌayaa baji pɨrã pꞌekꞌau kꞌachia ooda kꞌaurepa, ma pꞌekꞌau kꞌachia wẽpaitꞌee. 
JAS.5.16	Tachi Akꞌõrepa mãga oopari perã, kꞌayaa beerãpa jaradaipia bɨ ãchia kꞌachia oodapꞌedaa awaraa ijãapataarãmaa, mãɨrãpa ɨtꞌaa tꞌɨ̃damerã ãchi pari. Mãgá Tachi Akꞌõrepa ãra jɨpaipɨ. Mɨa mãga jara bɨ irua oopari perã ichi kꞌĩrapite pia nipapataarãpa iidi pꞌanɨkꞌa, wãara ijãadakꞌãri. Mãga oopari ãrapa ne–inaa chaaree iidi pꞌanɨ pɨjida. 
JAS.5.17	Mãga ooji chonaarãweda ichi pedee jarapari Elías ome. Elías eperã paji tachikꞌa. Mamĩda ɨtꞌaa iidikꞌãri Tachi Akꞌõremaa irua kꞌoi chepinaamerã, Tachi Akꞌõrepa mãga ooji, Eliapa wãara ijãa bada perã. Año õpee esa–aukꞌa kꞌoi che–e paji. 
JAS.5.18	Ma tꞌẽepai waya ɨtꞌaa iidikꞌãri, Tachi Akꞌõrepa kꞌoi chepiji mãikꞌaapa ma eujãde ne–uudapꞌedaa tꞌonopꞌeda mãikꞌaapa waripꞌeda, chauji.
JAS.5.19	Mãpai ɨ̃pemaarã, mɨa etꞌewa jaradakꞌa chikꞌaripa pꞌanapatáatɨ. Mãgá parãdepema aba kꞌachiade baairu pɨrã oo kꞌinia–e bairã Tachi Akꞌõrepa oopi kꞌinia bɨkꞌa, awaraarãpa iru kꞌaripadai, waya wãara ijãamerã mãikꞌaapa kꞌachia oo amaamerã. 
JAS.5.20	Kꞌawadaipia bɨ chi mãgá kꞌariparupa mãgɨ́ eperã o kꞌachiadeepa uchiapiitꞌee. Mãgá Tachi Akꞌõrepa irua kꞌachia ooda jõmaweda wẽpapii.
JAS.5.20	Mãgapai paji.
1PE.1.1	Mɨ, Pedro Jesucristopa pëida ichi ũraa jarateede. Mɨa na kꞌartꞌa pꞌã pëiru parã, Tachi Akꞌõrepa jɨrɨtꞌeradaarãmaa Cristode ijãadamerã; chi awara–awaraa pꞌanapataarã kꞌĩra tewaraarãkꞌa nãgɨ́ eujãde: Ponto, Galacia, Capadocia, Ásia mãikꞌaapa Bitinia; mãgɨ́ eujãde. 
1PE.1.2	Tachi Akꞌõrepa naaweda kꞌĩsia iru badakꞌa, parã jɨrɨtꞌeraji. Iru Jaurepa parã awara bɨji oodamerã Jesucristopa oopi bɨkꞌa mãikꞌaapa pꞌekꞌau kꞌachia wẽe pꞌanadamerã iru waa batꞌada kꞌaurepa. Mɨa ɨtꞌaa iidi bɨ Tachi Akꞌõrepa parã audú pia akꞌɨ bapariimerã. Mãgá kꞌãiwee pꞌanapataadaitꞌee.
1PE.1.3	O–ĩa ɨtꞌaa tꞌɨ̃dáma Tachi Akꞌõremaa. Iru Tachi Waibɨa Jesucristo Akꞌõre. Tachi audú chupɨria kꞌawaada perã, ichi Jaurepa tachi waya tꞌo pɨkꞌapiji ichideerã pꞌaneedamerã. Mãga ooji Jesucristo piupꞌeda, chokꞌai pꞌirabaipikꞌãri. Ma kꞌaurepata kꞌawa pꞌanɨ tachi jida ichiaba chokꞌai pꞌirabaidaitꞌee. 
1PE.1.4	Ma awara kꞌawa pꞌanɨ tachia iru pꞌanadaitꞌee ne–inaa jõmaweda Tachi Akꞌõrepa kꞌĩsia iru bɨ teeitꞌee ichideerãmaa. Mãgɨ́ ne–inaa ɨa iru bɨ ɨtꞌari parã–itꞌee. Mãgɨ́ ne–inaa pi–ia bɨ. Jõkꞌaa mãikꞌaapa sore pakꞌaa, ne–inaa ɨtꞌaripema perã. 
1PE.1.5	Parãpa wãara Tachi Akꞌõrede ijãapata perã, irua parã akꞌɨ bapariitꞌee mãgɨ́ ne–inaa unurutamaa. Iru jõmaarã kꞌãyaara waibɨara bairã, parã akꞌɨpari atuanaadamerã ichi ewari waibɨa ewate, na pꞌekꞌau eujã jõkꞌãri. Ma ewate irua unupiitꞌee jõma ichia kꞌĩsia iru bɨ ichideerã–itꞌee.
1PE.1.6	Tachi Akꞌõrepa mãga oopari perã parã–itꞌee, tꞌãri o–ĩa pꞌanapata. Mamĩda ɨ̃rá, taarã–e nɨde kꞌĩsia pꞌuadaridai, nepɨra kꞌĩra tꞌãdoode baaidakꞌãri. 
1PE.1.7	Parã nepɨrade baaipata kꞌawaadaitꞌee wãara Cristode ijãapata wa mãga–e. Kꞌĩsíatɨ nãgɨde. Eperãarãpa tꞌɨpɨtaude nẽe torrabaipata, nejarra uchiamerã. Mãga pɨkꞌa parã nepɨrade baaipata, audupɨara Cristode ijãapataadamerã. Nẽe pi–ia bɨ, mamĩda pipɨara bɨ Cristode ijãaitꞌee. Nẽe jõdaipari na eujãdepema perã. Mamĩda eperãpa wãara Cristode ijãakꞌãri, jõ–e paitꞌee. Mapa chóotɨ parã ijãa pꞌanɨde, nepɨrade baairuta pɨjida. Mãga ooruta pɨrã, Jesucristo waya chekꞌãri, Tachi Akꞌõrepa pia pedeeitꞌee parãmaa.
1PE.1.8	Parãpa Cristo waide unuda–e pꞌanɨ mĩda, iru kꞌinia iru pꞌanɨ. Ma awara ɨ̃rá unuda–e pꞌanɨ mĩda, irude ijãapata. Mapa tꞌãri o–ĩa pꞌanapata. Pedee wẽ–e jaraitꞌee sãga parã audupai o–ĩa pꞌanɨ. 
1PE.1.9	Parãpa kꞌawa pꞌanɨ wãara ijãapata perã, Tachi Akꞌõrepa parã kꞌaripamaa bɨ atuanaadamerã.
1PE.1.10	Chonaarãweda Akꞌõre pedee jarapataarãpa pi–ia akꞌɨjida Tachi Akꞌõre Ũraa pꞌãda kꞌawaadaitꞌee sãga Tachi Akꞌõrepa eperãarã kꞌaripaitꞌee atuanaadamerã, parã ome oomaa bɨkꞌa. Mãgá akꞌɨ pꞌanɨ misa, ãchia jõma pia kꞌawada–e paji mĩda, Tachi Akꞌõrepa jarapiji ãramaa sãga irua parã ɨ̃rapemaarã kꞌaripaitꞌee baji, eperãarã jõmaweda kꞌinia iru bairã. 
1PE.1.11	Cristo Jaurepa ãramaa jarapipachi iru cheitꞌee bada, chupɨria nɨ̃baitꞌee bada mãikꞌaapa kꞌĩra wãree baitꞌee bada, jõmaarã kꞌãyaara waibɨara pakꞌãri. Mapa ãrapa audú kꞌawa kꞌinia pꞌanapachida sãga mãikꞌaapa sãapai ma jõma pꞌasaitꞌee paji. 
1PE.1.12	Mamĩda Tachi Akꞌõrepa ãramaa kꞌawapiji mãgɨ́ pedee jaradakꞌãri irua jarapidakꞌa, ãchi–itꞌee–e paji. Ma kꞌãyaara parã ɨ̃rapemaarã–itꞌee paji. Mãgɨ́ pedee parãpa ũrijida Tachi Akꞌõre Ũraa jarateepataarãpa parãmaa jarateedakꞌãri Cristopa ooda parã o kꞌachiadeepa kꞌaripa ataitꞌee. Mãga jarateejida Tachi Akꞌõre Jaure ɨtꞌariipa ãra ome ba cheda perã. ¡Angeleerãpa paara mãgɨ́ netꞌaa jõma kꞌawa kꞌinia pꞌanapata! Mamĩda kꞌawada–e tachia kꞌawa pꞌanɨkꞌa.
1PE.1.13	Maperã kꞌĩra jĩpꞌa pꞌanapatáatɨ. Ichita kꞌĩsíatɨ Tachi Akꞌõrepa ooitꞌee bɨde parã kꞌaripaitꞌee Cristo waya chekꞌãri. 
1PE.1.14	Warrarã chokꞌekꞌee pꞌanapatakꞌa pꞌanapatáatɨ. Ijãadai naaweda pꞌanapatapꞌedaakꞌa pꞌananáatɨ. Maapai Tachi Akꞌõre kꞌawada–e pꞌanadapꞌedaa perã, ne–inaa kꞌachia pariatua oopachida; pãchia oo kꞌiniata. 
1PE.1.15	Ma kꞌãyaara ne–inaa jõmaade kꞌachia wẽe pꞌanapatáatɨ, Tachi Akꞌõre kꞌachia wẽe bapari perã. Iruata parã jɨrɨji mãga pꞌanapataadamerã. 
1PE.1.16	Iru ũraa pꞌãdade aukꞌa jara bɨ:
1PE.1.16	‘Kꞌachia wẽe pꞌanapatáatɨ, mɨ mãga bapari perã.’ 
1PE.1.17	Tachi Akꞌõre, “Akꞌõreda” a pꞌanɨ pɨrã, iru waaweedaipia bɨ na pꞌekꞌau eujãde pꞌanɨ misa kꞌĩra tewaraarãkꞌa. Iru waaweedaipia bɨ irua jõmaarãpa ne–inaa oopata aukꞌa akꞌɨpari perã jaraitꞌee pia wa kꞌachia. 
1PE.1.18	Pariatua parãpa ne–inaa kꞌachia oo wãpachida pãchi chonaarãpa oo pꞌanadapꞌedaakꞌa. Pia kꞌawa pꞌanɨ Tachi Akꞌõrepa parã kꞌaripa–e paji ma naaweda o kꞌachiade wãdadeepa, apidaapa irumaa pꞌaadapꞌedaa perã ne–inaa jõparipa, nẽekꞌa maa–e pɨrã pꞌaratꞌakꞌa. 
1PE.1.19	Ma kꞌãyaara Tachi Akꞌõrepa parã ma o kꞌachiadeepa kꞌaripa ataji Cristo waa batꞌada kꞌaurepa. Ma waa pipɨara baji ne–inaa awaraa kꞌãyaara, oveja chakꞌe waakꞌa bada perã. Chonaarãweda eperãarãpa oveja chakꞌe maarepida tꞌuda anida wẽe ateedakꞌãri peepidaitꞌee mãikꞌaapa paadaitꞌee Tachi Akꞌõre–itꞌee, irua ãra pia akꞌɨpachi. Mãga bɨ Cristo waa ome. Iru maarepida kꞌachia wẽe baji. Mapa iru waa batꞌada kꞌaurepa Tachi Akꞌõrepa irude ijãapataarã pia akꞌɨpari. 
1PE.1.20	Na eujã ooi naaweda Tachi Akꞌõrepa kꞌĩsia iru baji Cristopa ichi waa batꞌamerã eperãarã kꞌaripaitꞌee. Mamĩda ɨ̃rapaita, na pꞌekꞌau eujã jõi naaweda, irua Cristo pëiji parã ɨ̃rapemaarã kꞌaripade. 
1PE.1.21	Ma awara Cristo chokꞌai pꞌirabaipiji mãikꞌaapa ɨtꞌaa ateeji ichi kꞌĩra wãree eujãdee. Mapa Cristo kꞌaurepa parãpa Tachi Akꞌõrede wãara ijãapata mãikꞌaapa kꞌawapata jai–idaadakꞌãri, irua parã ichiaba chokꞌai pꞌirabaipiitꞌee.
1PE.1.22	Parãpa ũridapꞌeda Tachi Akꞌõrepa wãarata jara pëida Cristode, tꞌãripa ijãajida mãikꞌaapa Akꞌõrepa parã pꞌekꞌau kꞌachia wẽpapiji. Mapa ɨ̃rá wãara pãchi ɨ̃pemaarã Cristo kꞌaurepa kꞌinia iru pꞌanadai. Mapa jĩpꞌa pãchi tꞌãripa chikꞌinia pꞌanapatáatɨ. 
1PE.1.23	Mãga pꞌanadaipia bɨ Tachi Akꞌõre Jaurepa parã waya tꞌo pɨkꞌapida perã ichideerã pꞌaneedamerã. Mãga padaida–e paji pãchi akꞌõreerã kꞌaurepa, ewaa tꞌodakꞌa. Mãgee akꞌõreerã piupata. Mamĩda Tachi Akꞌõre ichita chokꞌai bapari. Iruata parã ichideerã papiji ichi pedee kꞌaurepa. Mãgɨ́ pedee jõkꞌaa. Ichita bapari Tachi Akꞌõrekꞌa. Mapa parã jida ichita pꞌanapataadaitꞌee. 
1PE.1.24	Tachi Akꞌõre Ũraa pꞌãdade jara bɨ:
1PE.1.24	‘Eperãarã jõmaweda pꞌũajarakꞌa pꞌanɨ. Pꞌũajara bapꞌeda, taarã–ee pɨɨdaipari. Ichiaba pꞌũajara pꞌono tꞌonopꞌeda, pi–ia unupata mĩda, piu baaipari eujãde. 
1PE.1.25	Mamĩda mãga–e Tachi Akꞌõre pedee ome. Mãgɨ́ ichita bapari.’ 
1PE.1.25	Parãpa mãgɨ́ pedee ũrijida Tachi Akꞌõre Ũraa jarateepataarãpa parãmaa jarateedakꞌãri Cristopa ooda parã kꞌaripaitꞌee atuanaadamerã. Mãgɨ́ pedee pia kꞌaurepata parã jida ichita pꞌanapataadaitꞌee.
1PE.2.1	Maperã oo amáatɨ ne–inaa kꞌachia kꞌĩra tꞌãdoo. Seewanáatɨ mãikꞌaapa seewata ne–inaa oonáatɨ. Awaraarã kꞌĩra unuamaa iru pꞌananáatɨ ãrapa netꞌaa iru pꞌanɨ kꞌaurepa. Pedee kꞌachia apida chĩara ãpɨte jaranáatɨ. 
1PE.2.2	Ma kꞌãyaara, ara warra ewaa tꞌoda juto kꞌinia bɨkꞌa, kꞌawaa kꞌinia pꞌanapatáatɨ Tachi Akꞌõrepa wãarata jara pëida. Mãgá oo wãdaitꞌee irua oopi bɨkꞌa ɨtꞌaa wãrutamaa. 
1PE.2.3	Ɨ̃rá kꞌawa pꞌanɨ Tachi Waibɨa tꞌãri pia bapari.
1PE.2.4	Mapa óotɨ irua kꞌinia bɨkꞌa. Irua tachi kꞌaripapari ichita chokꞌai pꞌanapataadamerã. Eperãarãpa iru yiaraa iru pꞌanapachida te oopataarãpa mãu orpꞌe–ee yiaraa iru pꞌanapatakꞌa, mãu basa–itꞌee jɨrɨtꞌeradakꞌãri. Mamĩda Tachi Akꞌõre kꞌĩrapite iru chi mãu pipɨara pɨkꞌa bɨ, Tachi Akꞌõrepa iru jɨrɨtꞌerada perã. 
1PE.2.5	Parã jida ma ichita bapari tedepema mã́ukꞌapɨ pꞌanɨ ichita pꞌanapataadaitꞌee perã. Mapa oopítɨ Tachi Akꞌõremaa irua kꞌinia bɨkꞌa. Mãga oodakꞌãri, parãpa mimia oodaitꞌee pꞌaareerãpa oopatakꞌa ne–animalaarã peedapꞌeda, paadakꞌãri Tachi Akꞌõre–itꞌee. Mamĩda ma kꞌãyaara ne–inaa pipɨara oodaitꞌee, Cristo kꞌapꞌɨa pari ne–inaa oodaitꞌee perã ichi Jaurepa oopi bɨkꞌa. 
1PE.2.6	Chonaarãweda Tachi Akꞌõrepa mãga jaraji ichi Ũraa pꞌãdade:
1PE.2.6	‘Mɨa aba pi–ia bɨta jɨrɨtꞌeraji bɨitꞌee mɨchi ɨtꞌaripema Sión pꞌuurude, parãpa irude ijãadamerã. Irude ijãapataarã kꞌĩra nejasia pꞌanada–e paitꞌee ma pꞌuurude panadakꞌãri, ichideerã perã.’ 
1PE.2.7	Wãara parã ijãapataarã–itꞌee iru jõmaarã kꞌãyaara pipɨara bɨ. Mamĩda mãga–e ijãadakꞌaa beerã–itꞌee. Tachi Akꞌõre Ũraa pꞌãdade jara bɨ:
1PE.2.7	‘Te oopataarãpa mãu kꞌiniada–e padapꞌedaa pipɨara padachi.’ 
1PE.2.8	Ichiaba awara ãi Tachi Akꞌõre Ũraa pꞌãdade jara bɨ:
1PE.2.8	‘Ara eperã mãumaa tꞌĩutɨparikꞌa, mãga pɨkꞌa eperãarã chokꞌara tꞌĩutɨ pɨkꞌadaitꞌee ma mãu pipɨara papida kꞌaurepa.’ 
1PE.2.8	Mãgɨ́ mãu Jesucristo. Wãara ijãadakꞌaa beerã tꞌĩutɨ pɨkꞌapata, Tachi Akꞌõrepa wãarata jara pëida Cristo kꞌapꞌɨa pari ijãadaamaa pꞌanadapꞌeda, atuadaitꞌee perã Tachi Akꞌõrepa kꞌĩsia iru badakꞌa.
1PE.2.9	Mamĩda Akꞌõrepa parãta jɨrɨtꞌeraji ichideerã pꞌanadamerã. Ichiaba jõmaarã reypa parã awara bɨji mimia oodamerã ichi pari, pꞌaareerãpa Akꞌõre mimia oopatakꞌa. Akꞌõrepa kꞌinia bɨ parã ichi pꞌuuru pidaarã pꞌanadamerã ichikꞌa, kꞌachia wẽe. Ichideerã papiji parãpa jõmaarãmaa jaradamerã irua ooda eperãarã kꞌaripaitꞌee. Iruata parã jɨrɨji uchiadamerã ijãadakꞌaa beerã pꞌãriu pɨkꞌa pꞌanɨdeepa tꞌĩudaitꞌee ɨ̃daa pɨkꞌa pi–ia bɨdee iru ome. 
1PE.2.10	Naaweda parã Tachi Akꞌõre pꞌuuru
1PE.2.11	Mapa ɨ̃pemaarã kꞌiniarã, mɨa enenee nɨ̃bɨ oonaadamerã pãchi pꞌekꞌau kꞌachia ooyaa bɨ kꞌapꞌɨapa oopi kꞌinia bɨkꞌa. Mãgɨpa chõo pɨkꞌapari tachi tꞌãri ome. Parã kꞌĩra tewaraarãkꞌa pꞌanapata ijãadakꞌaa beerã tꞌãide. Mapa oodaikꞌaraa bɨ ãchia oopatakꞌa. 
1PE.2.12	Ma kꞌãyaara ãchi tꞌãide kꞌĩra jĩpꞌa pꞌanadaipia bɨ. Mãgá pꞌanaruta pɨrã, ãchia “kꞌachia beerãda” aruta pɨjida parã ãpɨte, unudaitꞌee parãpa ne–inaa pia oo pꞌanɨ mãikꞌaapa Tachi Akꞌõre cheru ewate jaradaitꞌee iruata parãmaa mãga oopiji.
1PE.2.13	Na pꞌekꞌau eujãde pꞌanɨ misa, óotɨ eperãarã poroorãpa jara pꞌanɨkꞌa, apidaapa Tachi Waibɨa ãpɨte kꞌachia pedeenaadamerã parã kꞌaurepa. Mãga oodaipia bɨ César ome, iru waibɨara bairã apemaarã poro waibɨarã kꞌãyaara. 
1PE.2.14	Ichiaba mãga oodaipia bɨ iru ekꞌari pꞌanɨɨrã ome. Irua ãra pëipari kꞌachia beerã atadamerã mãikꞌaapa miapidamerã; jõdee tꞌãri pia pꞌanɨɨrãmaa pia pedeedamerã. 
1PE.2.15	Tachi Akꞌõrepa kꞌinia bɨ parãpa ne–inaa pia aupai oodamerã. Mãga ooruta pɨrã, chi kꞌĩsia kꞌawa–ee pꞌanɨɨrãpa parã ãpɨte pariatua pedeeda–e pai. Kꞌĩupꞌee pꞌanadaitꞌee.
1PE.2.16	Parã esclavoorã–e. Mapa pꞌanapatáatɨ esclavo–eerãkꞌa. Mamĩda mãɨmisa kꞌĩsianáatɨ oodaitꞌee pãchia oo kꞌiniata, ne–inaa kꞌachia oorutamaa. Ma kꞌãyaara pꞌanapatáatɨ Tachi Akꞌõre esclavoorãkꞌa, oomaa irua oopi bɨkꞌa. 
1PE.2.17	Tꞌãri pia pꞌanapatáatɨ jõmaarã ome. Kꞌinia iru pꞌanapatáatɨ pãchi ɨ̃pemaarã Cristo kꞌaurepa. Tachi Akꞌõre waaweepatáatɨ mãikꞌaapa César waaweepatáatɨ, eperãarãpa ãchi poro waibɨarã waaweepatakꞌa.
1PE.2.18	Teeda mimiapataarã, pãchi poro waibɨarã waaweepatáatɨ mãikꞌaapa oopatáatɨ ãrapa jara pꞌanɨkꞌa. Mãga oodaipia bɨ ãra tꞌãri pia pꞌanɨ pɨrã, maa–e pɨrã tꞌãri kꞌachia pꞌanɨ pɨjida. 
1PE.2.19	Ãrapa parã miapidai, ne–inaa kꞌachia ooda–e pꞌanɨ mĩda. Mamĩda kꞌĩrau–ee chooruta pɨrã oo kꞌinia pꞌanadairã Tachi Akꞌõrepa oopi bɨkꞌa, irua parã pia akꞌɨitꞌee. 
1PE.2.20	Jõdee mãgá akꞌɨ–e paitꞌee parãpa ne–inaa kꞌachia oodapꞌeda, kꞌĩrau–ee chooruta pɨrã miapidakꞌãri ma kꞌachia oodapꞌedaa kꞌaurepa. Mamĩda parã kꞌĩrau–ee chooruta pɨrã miapidakꞌãri ne–inaa pia oodapꞌedaa perã, mãgara Tachi Akꞌõrepa parã pia akꞌɨitꞌee. 
1PE.2.21	Ma–itꞌee Tachi Akꞌõrepa parã jɨrɨji, Cristo jĩakꞌa pꞌanapataadamerã. Iru miaji parã kꞌaripaitꞌee. Kꞌinia bɨ parãpa awaraarã aukꞌa kꞌaripadamerã, miaruta pɨjida mãga oo pꞌanɨ kꞌaurepa. Tachi Akꞌõre pedee jaraparipa irude nãga jaraji:
1PE.2.22	‘Irua pꞌekꞌau kꞌachia ookꞌaa paji. Seewa apidaamaa jarakꞌaa paji.’ 
1PE.2.23	Cristomaa ikꞌachia jaradakꞌãri, mãgá pꞌanaukꞌaa paji. Miapidakꞌãri, maarepida jarakꞌaa paji kꞌachia ooitꞌee iru ɨmɨateedapꞌedaarãmaa. Ma kꞌãyaara ma nepɨra ichiakꞌau bɨji Tachi Akꞌõrepa oomerã ichia oo kꞌiniata. Kꞌawaji Tachi Akꞌõrepapai akꞌɨi eperãarãpa oopata jaraitꞌee pia wa kꞌachia. 
1PE.2.24	Kurusode bakꞌãri, Cristopa ichi itu tachia pꞌekꞌau kꞌachia oopata iru baji ichi kꞌapꞌɨade. Mãgá piuji tachia pꞌekꞌau kꞌachia oopata kꞌaurepa, tachi uchiadaidamerã pꞌekꞌau kꞌachia jua ekꞌariipa mãikꞌaapa kꞌachia wẽe pꞌanapataadamerã Tachi Akꞌõrepa kꞌinia bɨkꞌa. Ma pꞌekꞌau kꞌachia oopatapꞌedaa perã, parã kꞌayaa pɨkꞌa pꞌanapachida. Mamĩda Cristo miapida kꞌaurepa parã pari, jɨpa pɨkꞌa pꞌaneejida. Maperãpɨ ɨ̃rá parã ichita pꞌanapataadaitꞌee Tachi Akꞌõre ome. 
1PE.2.25	Parãpa ijãadai naaweda, pꞌanapachida oveja o atua bɨkꞌa, Tachi Akꞌõre kꞌawada–ee pꞌanadapꞌedaa perã. Mamĩda ɨ̃rá, ma oveja ãpɨtee cherukꞌa ichi akꞌɨpari waya unu atarumaa, mãga pɨkꞌa parã o kꞌachiade wãdapꞌedaadeepa ãpɨtee chejida unu atarutamaa pãchi akꞌɨpari, Cristo ome. Iruata parã tꞌãri akꞌɨpari.
1PE.3.1	Mɨa parã wẽraarã miakꞌãi beerã ũraaitꞌee oodamerã pãchi ɨmɨkꞌĩraarãpa jara pꞌanɨkꞌa. Mãga ooruta pɨrã, chi ɨmɨkꞌĩraarã ijãadakꞌaa pꞌanɨɨrãpa Tachi Akꞌõrepa wãarata jara pëida ijãadai parã kꞌaurepa. Cristopa ooda ãchimaa jarada–e pꞌanɨ mĩda, ãchia irude ijãadai, 
1PE.3.2	unudakꞌãri parãpa Tachi Akꞌõre waaweepata mãikꞌaapa ne–inaa kꞌachia oodaamaa pꞌanapata. 
1PE.3.3	Parã wẽraarã Cristode ijãapataarãpa jɨrɨdaikꞌaraa bɨ kꞌĩra wãree pꞌanadaitꞌee ɨ̃rɨpai, pãchi poro pi–ia bida pꞌanɨpa maa–e pɨrã ne–inaa nẽedee ooda jɨ̃ pꞌanɨpa maa–e pɨrã pꞌaru pi–ia jɨ̃ pꞌanɨpa. 
1PE.3.4	Ma kꞌãyaara jɨrɨdaipia bɨ tꞌãride kꞌĩra wãree pꞌanadaitꞌee, awaraarãpa mãgee kꞌĩra pꞌoyaa unuda–e pꞌanɨ mĩda. Tachi Akꞌõre–itꞌee piara bɨ tꞌãri pia mãikꞌaapa kꞌãiwee pꞌanapataadamerã, ne–inaa ɨ̃rɨpai oopata kꞌãyaara. Mãgee ne–inaa jõpata, mamĩda ne–inaa tꞌãride ichita bapari. 
1PE.3.5	Mãgá pꞌanapachida chonaarãwedapema wẽraarã, Tachi Akꞌõrede ijãapatapꞌedaa. Tꞌãride kꞌĩra wãree pꞌanapachida ijãapatapꞌedaa perã Tachi Akꞌõrepa ãchi kꞌaripaitꞌee mãikꞌaapa oopatapꞌedaa perã ãchi ɨmɨkꞌĩraarãpa jaradapꞌedaakꞌa. 
1PE.3.6	Mãga paji Abraham wẽra Sara. Ichia oopachi Abrahampa jaradakꞌa mãikꞌaapa irumaa: “mɨchi poro waibɨada” apachi. Parã Sara kꞌaurãkꞌa pꞌanɨ, irukꞌa ne–inaa pia ooruta pɨrã mãikꞌaapa ne–inaa apidaamaa pꞌerapida–e pꞌanɨ pɨrã.
1PE.3.7	Ichiaba ũraaitꞌee parã ɨmɨkꞌĩraarã Cristode ijãapataarã kꞌĩsia kꞌawaa pꞌanadamerã pꞌanapataadaitꞌee pãchi wẽraarã ome. Ãra kꞌaripapatáatɨ juatau makꞌɨara wẽe pꞌanadairã ɨmɨkꞌĩraarãkꞌa. Ma awara ãra pia akꞌɨpatáatɨ, aukꞌa Cristode ijãapata perã mãikꞌaapa ɨtꞌaa wãdaitꞌee perã Tachi Akꞌõrepa kꞌaripapꞌeda. Ãra mãgá pia akꞌɨdaipia bɨ Tachi Akꞌõrepa parãpa ɨtꞌaa iidipata pꞌanaumerã.
1PE.3.8	Ma awara parã jõmaarãmaa ũraaitꞌee aukꞌa kꞌĩsia pꞌanapataadamerã oodaitꞌee Cristopa oopi bɨkꞌa. Tꞌãri aukꞌa pꞌanapatáatɨ mãikꞌaapa chikꞌinia pꞌanapatáatɨ ɨ̃pemaarã perã Cristo kꞌaurepa. Awaraarã chupɨria kꞌawaa pꞌanapatáatɨ mãikꞌaapa audua–ee pꞌanapatáatɨ. 
1PE.3.9	Awaraarãpa parãmaa ne–inaa kꞌachia oodakꞌãri, aukꞌa oonáatɨ. Parãmaa ikꞌachia jaradakꞌãri, aukꞌa jaranáatɨ. Ma kꞌãyaara ãchimaa pia pedéetɨ mãikꞌaapa ɨtꞌaa iidítɨ Tachi Akꞌõrepa ãchi kꞌaripamerã. Ma–itꞌee Tachi Akꞌõrepa parã jɨrɨji, parã jida kꞌaripa kꞌinia bada perã. 
1PE.3.10	Iru ũraa pꞌãdade jara bɨ:
1PE.3.10	‘Eperã tꞌãri o–ĩa taarã ba kꞌinia bɨ pɨrã na pꞌekꞌau eujãde, awaraarã ãpɨte pedee kꞌachia jara amaaipia bɨ mãikꞌaapa seewa amaaipia bɨ. 
1PE.3.11	Ne–inaa kꞌachia kꞌĩra tꞌãdoo oo amaaipia bɨ mãikꞌaapa ne–inaa pia ooipia bɨ. Jɨrɨipia bɨ kꞌãiwee bapariitꞌee jõmaarã ome. 
1PE.3.12	Ma jõma ooipia bɨ Tachi Waibɨapa akꞌɨ bapari perã ne–inaa pia oopataarã mãikꞌaapa ũripari perã ãrapa ɨtꞌaa iidipata. Mamĩda mãga oo–e ne–inaa kꞌachia oopataarã ome. Mãɨrã kꞌaripa–epɨ.’ 
1PE.3.13	Parãpa jɨrɨruta pɨrã oodaitꞌee ne–inaa pia aupai, ¿kꞌairãpa parãmaa kꞌachia oodaima? 
1PE.3.14	Mamĩda awaraarãpa parã miapiruta pɨjida ne–inaa pia oo pꞌanɨ kꞌaurepa, o–ĩa pꞌanadaipia bɨ. Ma miapida kꞌaurepa Tachi Akꞌõrepa parã pia akꞌɨitꞌee. Mapa pꞌerapináatɨ parã jɨrɨpataarãmaa mãikꞌaapa kꞌĩsia jõnanáatɨ ãchi kꞌaurepa. 
1PE.3.15	Ma kꞌãyaara kꞌirãpátɨ Tachi Waibɨa Cristo bapari pãchi tꞌãride mãikꞌaapa irumaa ɨtꞌaa tꞌɨ̃́tɨ. Apidaapa parãmaa iidiruta pɨrã sãapꞌeda Cristode ijãapata, ichita pꞌanáutɨ. 
1PE.3.16	Mamĩda mãga óotɨ tꞌãri pia, audua–ee, Tachi Akꞌõre waaweepata perã. Ne–inaa pia aupaita oopatáatɨ. Mãga ooruta pɨrã, kꞌĩsia pꞌua pꞌanada–e paitꞌee. Ma awara parã ɨmɨateepataarãpa parã ãpɨte pedee kꞌachia jaradakꞌãri, awaraarãpa ãchi kꞌĩra nejasiapidaitꞌee, parã wãara pꞌanapata perã Cristopa oopi bɨkꞌa.
1PE.3.17	Piara bɨ miadaitꞌee ne–inaa pia ooda kꞌaurepa, mãga kꞌinia bɨ pɨrã Tachi Akꞌõrepa, miadai kꞌãyaara ne–inaa kꞌachia ooda kꞌaurepa. 
1PE.3.18	Ichiaba Cristo miaji piukꞌãri tachia pꞌekꞌau kꞌachia oopata wẽpapiitꞌee. Iru pꞌekꞌau kꞌachia wẽe baji mĩda, piuda aba piuji pꞌekꞌau kꞌachia oopataarã pari, mãgá tachi ijãapataarã tꞌĩudamerã Tachi Akꞌõre ode iru ome. Eperãarãpa iru peejida. Mamĩda aramata Tachi Akꞌõre Jaure waya araa paji iru jaure ome. 
1PE.3.19	Mãpai iru wãji angeleerã, chi kꞌachia oodapꞌedaarã, jɨ̃a paraa bɨmaa. Jaraji mãɨrãmaa irua ãchi pꞌoyaada piukꞌãri eperãarã kꞌaripaitꞌee atuanaadamerã. 
1PE.3.20	Mãga jaraji mãɨrãpa oodakꞌaa pꞌanadapꞌedaa perã Akꞌõrepa oopi bɨkꞌa, chonaarãweda Noé na pꞌekꞌau eujãde bakꞌãri. Mãɨrã kꞌaurepa Tachi Akꞌõrepa na eujãdepemaarã kꞌachia beerã audú miapi kꞌinia baji. Mamĩda chooji Noépa barco choma ooru misa, aɨde batautꞌee ichi ëreerã ome. Ãra ochopai pꞌanajida. Mamĩda ma barcode bataudapꞌedaa perã, Tachi Akꞌõrepa ãra kꞌaripaji kꞌiniinaadamerã awaraarã ome. Jaradai ma pania pëidapa kꞌachia beerã jõpiitꞌee, Tachi Akꞌõrepa Noé ichideerã ome kꞌaripaji chokꞌai uchiadamerã. 
1PE.3.21	Tachi Akꞌõrepa ãra kꞌaripadakꞌa chokꞌai uchiadamerã ma pania kꞌaurepa, mãga pɨkꞌa ɨ̃rá pania kꞌaurepa Akꞌõrepa parã jida kꞌaripapari ichita chokꞌai pꞌanapataadamerã iru ome. Mãga oopari parã poro choopidakꞌãri paniapa. Mãga oodakꞌãri, ɨ̃rɨpai ooda–e, ma paniapa jaikꞌoo pãchi kꞌapꞌɨade sɨɨmerã mãikꞌaapa wẽpapimerã. Ma kꞌãyaara poro choopipata akꞌɨpidaitꞌee Jesucristo chokꞌai pꞌirabaida kꞌaurepa tꞌãripa irude ijãa pꞌanɨ mãikꞌaapa iidi pꞌanɨ Tachi Akꞌõrepa pãchia pꞌekꞌau kꞌachia oopata wẽpapimerã. 
1PE.3.22	Cristo chokꞌai pꞌirabaikꞌãri, wãji ɨtꞌaa su–akꞌɨ bapariitꞌee Tachi Akꞌõre juaraare. Mama bɨde jõma na pꞌekꞌau eujãdepema–eerã iru jua ekꞌari pꞌanadaitꞌee; angeleerã mãikꞌaapa Netuara Poro Waibɨa eere pꞌanɨɨrã paara.
1PE.4.1	Parãpa kꞌawa pꞌanadairã Cristo miada mãgá iru kꞌapꞌɨade, sõcharra pꞌanapatáatɨ mãikꞌaapa aukꞌa kꞌĩsia pꞌanapatáatɨ irukꞌa. Miadakꞌãri, pꞌekꞌau kꞌachia oonáatɨ. 
1PE.4.2	Oodai kꞌãyaara pãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa, óotɨ Tachi Akꞌõrepa oopi bɨkꞌa parã piurutamaa. 
1PE.4.3	Cristode ijãadai naaweda parãpa audupai oopachida ijãadakꞌaa beerãpa nãgee ne–inaa kꞌachia ooi awaa pꞌanapatakꞌa: pariatua pꞌekꞌau ooyaa; ne–inaa kꞌachia ooyaa; itꞌua toyaa; wẽraarã pariatua jɨrɨyaa mãɨrã ome kꞌachia oodaitꞌee; kꞌĩra nejasia wẽe ɨtꞌaa tꞌɨ̃i awaa ne–inaa juapa oodamaa; mãgee ne–inaa kꞌachia. 
1PE.4.4	Ɨ̃rá mãgee ijãadakꞌaa beerãpa kꞌawada–e pꞌanɨ kꞌãata kꞌĩsiadai, parã waa wãdakꞌaa perã ãchi ome mãgee ne–inaa kꞌachia oode. Maperãpɨ pedee kꞌachia jarapata parã ãpɨte. 
1PE.4.5	Mamĩda ewari cherude Tachi Akꞌõrepa iidikꞌãri ãchia ne–inaa jõmaweda oopatapꞌedaa pari, ichita pꞌanaudaitꞌee. Ma ewate iruata akꞌɨitꞌee jõmaarãpa oopata jaraitꞌee pia wa kꞌachia; chokꞌai pꞌanɨɨrãpa oopata mãikꞌaapa piudapꞌedaarãpa oopatapꞌedaa paara. 
1PE.4.6	Ma piudapꞌedaarã chokꞌai pꞌanadakꞌãri, miapachida kꞌapꞌɨade mãikꞌaapa piujida kꞌapꞌɨade eperãarã jõmaarãkꞌa. Mamĩda ijãadapꞌedaarãpa Tachi Akꞌõrepa pedee pia jara pëida Cristode ichita chokꞌai pꞌanapataadaitꞌee irukꞌa, ma ijãadapꞌedaa kꞌaurepa ãra jaure araa padaida perã iru Jaure ome. Ma–itꞌeepɨ Tachi Akꞌõrepa jara pëiji Cristopa ooda eperãarã kꞌaripaitꞌee.
1PE.4.7	Taarã–e na pꞌekꞌau eujã jõitꞌee. Mapa ɨtꞌaa tꞌɨ̃ kꞌawaadaitꞌee Tachi Akꞌõrepa kꞌinia bɨkꞌa, kꞌĩra jĩpꞌa pꞌanapatáatɨ mãikꞌaapa kꞌĩsia kꞌawaa pꞌanapatáatɨ. 
1PE.4.8	Ma awara nãga óotɨ awaraa ne–inaa jõmaweda oodai naaweda. Tꞌãripa chikꞌinia pꞌanapatáatɨ, mãgá pꞌanadakꞌãri, maarepida kꞌirãpada–e paitꞌee perã awaraarãpa parãmaa ne–inaa kꞌachia oopata mãikꞌaapa jarapata. 
1PE.4.9	Awaraa ijãapataarã pꞌasianadakꞌãri parãmaa, tꞌãri pia auteebáitɨ, maarepida kꞌachia pedeeda–ee. 
1PE.4.10	Tachi Akꞌõre Jaurepa ne–inaa awara–awaraa oopipari parã chaachaa, mãgá awaraarã kꞌaripadamerã. Mapa mãgɨ́ ne–inaa pia oopatáatɨ irua oopi bɨkꞌa. 
1PE.4.11	Tachi Akꞌõre Ũraa jarateeparipa jarateeipia bɨ Tachi Akꞌõrepa jarapi bɨkꞌa. Ichiaba ne–inaa ooparipa awaraarã kꞌaripaitꞌee, mãga ooipia bɨ Tachi Akꞌõrepa oopi bɨkꞌa. Ne–inaa jõmaade mãga ooruta pɨrã, akꞌɨpidaitꞌee Tachi Akꞌõre jõmaarã kꞌãyaara waibɨara bɨ, Jesucristo kꞌapꞌɨa pari ne–inaa pia oopipari perã parãmaa. ¡Iru ichita Tachi Waibɨa paitꞌee! ¡Amén!
1PE.4.12	Ɨ̃pemaarã kꞌiniarã, pꞌeranáatɨ awaraarãpa parã jɨrɨdakꞌãri miapidaitꞌee. Mãgá chupɨria pꞌanadakꞌãri, parãpa kꞌawaa atadai wãara Cristode ijãa pꞌanɨ wa makꞌɨara ijãada–e pꞌanɨ. Kꞌĩsianáatɨ parã miadaikꞌaraa bɨ ichideerã perã. 
1PE.4.13	Ma kꞌãyaara o–ĩa pꞌanátɨ parã miapidakꞌãri Cristo miapidapꞌedaakꞌa, ne–inaa pia oo pꞌanɨ kꞌaurepa. O–ĩa pꞌanadai mãgá miaruta misa na eujãde, kꞌawa pꞌanadairã na ewari wãara tꞌãri o–ĩa pꞌanadaitꞌee Cristo chekꞌãri ichi kꞌĩra wãree unupide jõmaarãmaa. 
1PE.4.14	Ichiaba o–ĩa pꞌanátɨ ikꞌachia jaradakꞌãri parãmaa Cristode ijãapata perã. Mãgá pꞌanadai kꞌawa pꞌanadairã Tachi Akꞌõre Jaure, chi jaure pipɨara bɨ, parã ome bapari perã. 
1PE.4.15	Awaraarãpa parã miapidaitꞌee. Mamĩda kꞌĩrakꞌaupai miapidai parã tꞌãidepemapa nãgee ne–inaa kꞌachia ooda pari: chĩara peeda perã; chĩara netꞌaa chɨada perã maa–e pɨrã awaraa ne–inaa kꞌachia ooda perã chĩaramaa; maa–e pɨrã pedee–idaa bapari perã; ne–inaa mãgee pari. 
1PE.4.16	Jõdee parã tꞌãidepema ijãapari miapiruta pɨrã Cristode ijãapari perã, kꞌĩra nejasia baikꞌaraa bɨ. Ma kꞌãyaara Tachi Akꞌõremaa gracias jaraipia bɨ, parã ‘Cristodeerã’ apata perã.
1PE.4.17	Taarã–e Tachi Akꞌõrepa na pꞌekꞌau eujãdepemaarãpa oopata akꞌɨitꞌee mãikꞌaapa jaraitꞌee pia wa kꞌachia. Apemaarã kꞌãyaara ichideerã naapɨara mãgá akꞌɨitꞌee mãikꞌaapa miapiitꞌee chi ne–inaa kꞌachia oo pꞌanɨɨrã, mãgɨ́ kꞌachia oo amaadamerã. Irua tachi ome mãga ooru pɨrã, audupɨara irua jara pëida ũridaamaa pꞌanɨɨrã uchiada–e paitꞌee iru juadeepa.
1PE.4.18	‘Tachi Akꞌõre kꞌĩrapite kꞌachia wẽe pꞌanɨɨrã ɨtꞌaa wãdai naaweda, Cristo kꞌaurepa miaruta pɨrã Akꞌõre juade, audupɨara miadaitꞌee pꞌekꞌau kꞌachia ooyaa pꞌanɨɨrã, irude ijãadakꞌaa perã. Mãgɨɨrã atuadaitꞌee.’ 
1PE.4.19	Maperã parã miadakꞌãri Tachi Akꞌõrepa mãga kꞌinia bairã, audupɨara irude ijãadaipia bɨ mãikꞌaapa ichita ne–inaa pia oodaipia bɨ. Mãga oodaipia bɨ kꞌawa pꞌanadairã iru, tachi oodapa oopari ichia jara bɨkꞌa. Tachi akꞌɨ bapariitꞌee ichimaa wãruta misa.
1PE.5.1	Ɨ̃rá mɨa ũraaitꞌee parã tꞌãidepema ijãapataarã chonaarã. Parã chonaarã jĩakꞌa mɨa pida ijãapataarã akꞌɨpari. Mɨchi taupa unuji Cristo miada tachi kꞌaripaitꞌee mãikꞌaapa mɨchi itꞌaipa mãga jarapari eperãarãmaa. Cristo waya chekꞌãri, mɨmaa ichiaba Tachi Akꞌõrepa ichi kꞌĩra wãree unupiitꞌee. 
1PE.5.2	Mapa akꞌɨ pꞌanapatáatɨ ijãapataarã parã jua ekꞌari pꞌanɨ. Ãra akꞌɨ pꞌanadaipia bɨ oveja akꞌɨparipa ichi ovejaarã akꞌɨparikꞌa. Mãga oodaikꞌaraa bɨ apidaapa mãga oopi pꞌanadairã parãmaa. Ãra akꞌɨ pꞌanadaipia bɨ, tꞌãripa oo kꞌinia pꞌanadairã Tachi Akꞌõrepa oopi bɨkꞌa. Ichiaba ma mimia oodaikꞌaraa bɨ pꞌaratꞌa atadaitꞌee. Ma kꞌãyaara óotɨ awaraarã kꞌaripa kꞌinia pꞌanadairã. 
1PE.5.3	Parã jua ekꞌari pꞌanɨɨrã chipariirãkꞌa pꞌananáatɨ. Ma kꞌãyaara tꞌãri pia pꞌanapatáatɨ ãra ome, ãra parã jĩakꞌa pꞌana kꞌinia pꞌaneedamerã. 
1PE.5.4	Mãgá pꞌanaruta pɨrã, tachi akꞌɨpari waibɨara bɨpa ichi waya unupikꞌãri jõmaarãmaa, parã́pata atadaitꞌee iru kꞌĩra wãree mãikꞌaapa ichita pꞌanapataadaitꞌee iru ome. Mãgɨ́ pipɨara bɨ na pꞌekꞌau eujãdepema poro jɨ̃ra atai kꞌãyaara, Cristo kꞌĩra wãree jõkꞌaa perã.
1PE.5.5	Chonaarãmaa ũraadakꞌa ichiaba parã tꞌãidepema kꞌũtrãarãmaa ũraaitꞌee. Oopatáatɨ chonaarãpa jara pꞌanɨkꞌa. Parã ijãapataarã tꞌãidepema apida audua baikꞌaraa bɨ, Tachi Akꞌõre Ũraa pꞌãdade jara bairã:
1PE.5.5	‘Tachi Akꞌõrepa kꞌaripa–e audua pꞌanapataarã, mamĩda tꞌãri pia kꞌaripapari audua–ee beerã.’ 
1PE.5.6	Maperãpɨ audua–ee pꞌanapatáatɨ Tachi Akꞌõre jua ekꞌari, irua kꞌinia bɨ ewaride irua parã awaraarã kꞌãyaara waibɨara papimerã. 
1PE.5.7	Parã kꞌĩsia jõnadakꞌãri, ma kꞌĩsia jõmaweda jarátɨ Tachi Akꞌõremaa, irua parã pia akꞌɨ bapari perã.
1PE.5.8	Kꞌĩra jĩpꞌa pꞌanapatáatɨ mãikꞌaapa taukꞌa nipapatáatɨ, Netuara Poro Waibɨapa parã kꞌĩra unuamaa iru bapari perã. Ichia eperãarã jɨrɨ nipapari Cristode ijãa amaapiitꞌee, león bia nipaparikꞌa ne–inaa jɨrɨ nipakꞌãri kꞌoitꞌee. 
1PE.5.9	Ichia parã mãgá jɨrɨ chekꞌãri, chóotɨ Cristode ijãa pꞌanɨde mãikꞌaapa oonáatɨ mãgɨpa oopi kꞌinia bɨkꞌa. Kꞌirãpátɨ ichia aukꞌa jɨrɨpari parã ɨ̃pemaarã Cristo kꞌaurepa miapiitꞌee, na pꞌekꞌau eujãde para bee chaa. 
1PE.5.10	Mamĩda taarã–e, parã miadapꞌeda, Tachi Akꞌõrepa kꞌaripaitꞌee ichia kꞌinia bɨkꞌa pꞌanapataadamerã mãikꞌaapa pipɨara choodamerã pãchia Cristode ijãa pꞌanɨde. Tachi Akꞌõrepa mãgá parã kꞌaripaitꞌee tachi kꞌinia iru bapari perã mãikꞌaapa tachi jɨrɨda perã, Jesucristo kꞌaurepa ichita pꞌanapataadamerã iru eujã kꞌĩra wãreede. 
1PE.5.11	¡Tachi Akꞌõre ichita jõmaarã kꞌãyaara waibɨara baitꞌee! ¡Amén!
1PE.5.12	Tachi ɨ̃pema Cristo kꞌaurepa, Silvano, nama bɨ mɨ ome. Mɨa kꞌawa bɨ irua pia oopari Cristopa oopi bɨkꞌa. Mapa mɨa na kꞌartꞌa kꞌakꞌatꞌua pꞌãpiji irumaa. Pꞌãpiji parãpa kꞌawaadamerã mɨa etꞌewa jaradakꞌa Tachi Akꞌõrepa parã kꞌinia iru bapari mãikꞌaapa wãara parã kꞌaripaitꞌee. Mapa mɨa ũraaitꞌee parã choodamerã Cristode ijãa pꞌanɨde, maarepida ijãa amaada–ee.
1PE.5.13	Nama Babilónia pꞌuurude Tachi Akꞌõrepa ichiaba eperãarã jɨrɨtꞌeraji Cristode ijãadamerã, parã ome oodakꞌa. Mãɨrãpa parãmaa salude pëiruta. Ichiaba salude pëiru Marcopa. Iru mɨ warrakꞌa bɨ, mɨ ome nipapari perã Cristopa ooda jarateede. 
1PE.5.14	Chikꞌinia saludaa para bátɨ.
1PE.5.14	Mɨa ɨtꞌaa iidi bɨ parã Cristodeerã jõmaarã pari, kꞌãiwee pꞌanapataadamerã.
1PE.5.14	Mãgapai paji.
2PE.1.1	Mɨ, Simón Pedropa oopari Jesucristopa oopi bɨkꞌa. Irua mɨ pëiji ichi ũraa jarateede.
2PE.1.1	Mapa na kꞌartꞌa pꞌãru parã Cristode ijãapataarã, tai jĩakꞌa ijãa pꞌanɨɨrãmaa. Jesucristo Tachi Akꞌõre. Irua tachi o kꞌachiadeepa kꞌaripa atapari. Audú tꞌãri pia bapari perã, tachi aukꞌa kꞌaripaji irude ijãapataadamerã. 
2PE.1.2	Mɨa ɨtꞌaa iidi bɨ Tachi Akꞌõrepa parã audú pia akꞌɨ bapariimerã. Mãgá kꞌãiwee pꞌanapataadaitꞌee iru mãikꞌaapa Tachi Waibɨa Jesús ome kꞌawa wãdade.
2PE.1.3	Tachi Akꞌõre jõmaarã kꞌãyaara waibɨara bairã, tachimaa teepari ne–inaa jõma falta pꞌanɨ pꞌanapataadamerã irua kꞌinia bɨkꞌa. Mãgá pꞌanapataadaitꞌee iru wãara kꞌawaadakꞌãri. Iruata tachi jɨrɨji kꞌawapiitꞌee ichi kꞌĩra wãree mãikꞌaapa tꞌãri pia, mãgá pꞌanapataadamerã ichikꞌa. 
2PE.1.4	Iru mãga bapari perã, tachimaa jaraji jõmaweda ne–inaa pi–ia ichia ooitꞌee tachi kꞌaripaitꞌee. Mãga jaraji parãpa ma jarada ijãa pꞌanɨpa irukꞌa padaidamerã mãikꞌaapa uchiadaidamerã na pꞌekꞌau eujãdepema ijãadakꞌaa beerãpa ne–inaa kꞌachia oopata jua ekꞌariipa. Ãchia pꞌekꞌau kꞌachia kꞌĩra tꞌãdoo oopata, ãchia oo kꞌiniata oopata perã. 
2PE.1.5	Tachi Akꞌõrepa ma jõma ooda perã parã kꞌaripaitꞌee, jɨrɨpatáatɨ Cristode wãara ijãapataadaitꞌee. Ma awara jɨrɨpatáatɨ tꞌãri pia, kꞌĩsia kꞌachia wẽe pꞌanapataadaitꞌee. Ma awara jɨrɨpatáatɨ kꞌĩsia kꞌawaa pꞌanapataadaitꞌee. 
2PE.1.6	Ma awara jɨrɨpatáatɨ oo amaadaitꞌee tachi pꞌekꞌau kꞌachia ooyaa bɨ kꞌapꞌɨapa oopi bɨkꞌa. Ma awara jɨrɨpatáatɨ choodaitꞌee pãchi ijãa pꞌanɨde, nepɨrade baairuta pɨjida. Ma awara jɨrɨpatáatɨ Tachi Akꞌõre kꞌinia iru pꞌanapataadaitꞌee. 
2PE.1.7	Ma awara jɨrɨpatáatɨ chikꞌinia pꞌanapataadaitꞌee pãchi ɨ̃pemaarã Cristo kꞌaurepa ome. Ma awara jɨrɨpatáatɨ eperãarã jõmaweda kꞌinia iru pꞌanapataadaitꞌee Tachi Akꞌõrepa ãchi kꞌinia iru baparikꞌa.
2PE.1.8	Parãpa ichita waapɨara jɨrɨruta pɨrã mãgá pꞌanapataadaitꞌee, Tachi Waibɨa Jesucristo wãara kꞌawa wãdaitꞌee mãikꞌaapa pꞌanapataadaitꞌee irua kꞌinia bɨkꞌa. Oodaitꞌee irua oopi bɨkꞌa. 
2PE.1.9	Mamĩda chi jɨrɨ–e bɨpa mãgá bapariitꞌee kꞌĩsia kꞌawa–ee bɨ. Eperã tau tꞌawaa pɨkꞌa bɨ, kꞌaitꞌapai unupari perã. Mãgɨpa na pꞌekꞌau eujãdepema netꞌaa audupɨara kꞌawa kꞌinia bɨ, Cristo kꞌawai kꞌãyaara. Kꞌirãpa kꞌinia–e ichia naawedapema pꞌekꞌau kꞌachia ooda Tachi Akꞌõrepa wẽpapiji.
2PE.1.10	Maperã mɨchi ɨ̃pemaarã, jĩpꞌa jɨrɨpatáatɨ pꞌanapataadaitꞌee mɨa etꞌewa jaradakꞌa. Mãga ooruta pɨrã, akꞌɨpidaitꞌee Tachi Akꞌõrepa parã jɨrɨpꞌeda, wãara jɨrɨtꞌeraji ichideerã papiitꞌee. Ma awara mãga ooruta pɨrã, kꞌachiade baaida–e paitꞌee. 
2PE.1.11	Ma kꞌãyaara ewari cherude Tachi Akꞌõrepa parã o–ĩa auteebaiitꞌee mãikꞌaapa wãpiitꞌee Tachi Waibɨa, Tachi O Kꞌachiadeepa Kꞌaripa Atapari Jesucristo truadee. Mãgɨ́ trua jõkꞌaa Tachi Kꞌaripapari mama bapari perã.
2PE.1.12	Ma jõma jara aupada mɨa parãmaa ipꞌii kꞌirãpapiitꞌee, mãgɨ́ ũraa kꞌawa pꞌanɨ mĩda mãikꞌaapa ijãa pꞌanɨ mĩda jõma Tachi Akꞌõrepa wãarata jara pëida parãmaa. 
2PE.1.13	Wãara, mɨa kꞌinia bɨ parãpa mãgɨ́ ũraa kꞌirãpadamerã, mɨ–itꞌee Tachi Akꞌõrepa mãga kꞌinia bairã. Mɨa mãga ooitꞌee chokꞌai bɨ misa, 
2PE.1.14	Tachi Waibɨa Jesucristopa mɨmaa kꞌawapida perã taarã–e mɨ na kꞌapꞌɨadeepa uchiaitꞌee piukꞌãri. 
2PE.1.15	Mamĩda jɨrɨitꞌee parãpa mɨ ũraa ichita kꞌirãpa pꞌanapataadamerã, mɨ piuda tꞌẽepai.
2PE.1.16	Taipa parãmaa jarateejida Tachi Waibɨa Jesucristopa ooda mãikꞌaapa iru waya cheitꞌee. Maapai jarateeda–e paji eperãarãpa oopatakꞌa, ãchi kꞌĩsiadeepa nepɨrɨdakꞌãri awaraarã kꞌũradaitꞌee. Ma kꞌãyaara tachi taupa taipa iru kꞌĩra wãree unujida. 
2PE.1.17	Mãga unujida Tachi Akꞌõrepa taimaa akꞌɨpikꞌãri irua Cristo pia akꞌɨpari. Mãga ooji iru kꞌĩra wãree eujãdeepa pedeekꞌãri:
2PE.1.17	‘Nãgɨta mɨ Warra kꞌinia, mɨa jɨrɨtꞌerada. Irua mɨ tꞌãri o–ĩapipari.’ 
2PE.1.18	Kꞌɨɨrɨpa taipa mãgɨ́ otau ɨtꞌariipa pedeeda ũrijida, mãga nɨde tai pꞌanadapꞌedaa perã Tachi Waibɨa ome ee awara bɨdade Tachi Akꞌõre–itꞌee.
2PE.1.19	Tachi Akꞌõrepa mãgɨ́ pedee jarai naaweda, chonaarãweda ichi pedee jarapataarãpa iru Warrade jarajida mãikꞌaapa pꞌãjida. Mapa taipa mãgɨ́ pedee ũridakꞌãri tachi kꞌɨɨrɨpa, kꞌawaajida wãara Tachi Akꞌõre Ũraa pꞌãdade jara bɨkꞌa, mãgá ichita pꞌasaitꞌee. Tachi Akꞌõre Ũraa pꞌãda lámpara pꞌãriude bɨkꞌa bɨ, ɨ̃daaru misa; pia jaraitꞌeera, Cristo waya cheru misa. Ma ewate irua na pꞌekꞌau eujãdepema pꞌãriu pɨkꞌa bɨ wẽpapiitꞌee mãikꞌaapa Tachi Akꞌõre wãarata jõmaweda kꞌawaapiitꞌee tachi tꞌãrimaa. 
2PE.1.20	Mamĩda Tachi Akꞌõre Ũraa pꞌãda mãgá akꞌɨdai naaweda, parãpa na pedee kꞌawaadaipia bɨ. Tachi Akꞌõre pedee jarapataarãpa jaradapꞌedaa leedapꞌeda Akꞌõre Ũraa pꞌãdade, apidaapa jaradaikꞌaraa bɨ ichi kꞌĩsiadeepa ma pedee kꞌãata jara kꞌinia bɨ, jarateei awaraarãmaa. 
2PE.1.21	Tachi Akꞌõre pedee jarapataarãpa pedee apida ãchi kꞌĩradoopa jaradakꞌaa paji. Ma kꞌãyaara Tachi Akꞌõre pedee jarapachida Tachi Akꞌõre Jaurepa jarapidakꞌa.
2PE.2.1	Mamĩda maapai Israel pidaarã, tachi chonaarã tꞌãide ichiaba seewa jarateepataarã paraaji. “Tai ichiaba Tachi Akꞌõre pedee jarapataarãda” apachida mĩda, mãga–e paji. Mãɨrã jĩakꞌa parã tꞌãide ichiaba seewa jarateepataarã paraaitꞌee. Mãɨrãpa ãchi kꞌĩsiadeepa ijãapataarãmaa seewa imeraa jarateedaitꞌee. Meradaitꞌee Jesucristo tachi chipari, irua ãchi neto pɨkꞌa ataji mĩda ãchi pari piukꞌãri, atuanaadamerã. Ma meraruta kꞌaurepata, atu pꞌanɨde Tachi Akꞌõrepa ãchi jõpiitꞌee. 
2PE.2.2	Chokꞌaraarãpa ma seewa ijãadaitꞌee mãikꞌaapa pariatua pꞌekꞌau oo pꞌanapataadaitꞌee mãɨrã jĩakꞌa. Ma kꞌaurepa jõmaarãpa pedee kꞌachia jaradaitꞌee Tachi Akꞌõre o wãara bɨde. 
2PE.2.3	Ma awara mãɨrãpa pꞌaratꞌa audú ata kꞌinia pꞌanadairã, parã kꞌũradaitꞌee seewa jaratee pꞌanɨpa. Taarã weda Tachi Akꞌõrepa kꞌĩsia iru bɨ mãgeerã atuapiitꞌee. Tachia kꞌawa pꞌanɨ iru sẽkꞌaa mãikꞌaapa kꞌãikꞌaa. Irua wãara ãchi jõpiitꞌee.
2PE.2.4	Kꞌĩsiadáma nãgɨde. Tachi Akꞌõrepa ichi angeleerãpa kꞌachia oodapꞌedaa wẽpapi–e paji. Ãchi pëiji eperãarã kꞌachia beerã piudapꞌedaarãmãiipa waawí mãikꞌaapa jɨ̃a paraa bɨji uria audú nãpɨa bɨde, mama iru ewari waibɨa ewate nɨdamerã.
2PE.2.5	Ichiaba chonaarãweda Tachi Akꞌõrepa wẽpapi–e paji eperãarãpa pꞌekꞌau kꞌachia oodapꞌedaa. Ãchi jõpiji na pꞌekꞌau eujã jõma ũupirupa. Mãga ooji ijãadakꞌaa pꞌanapatapꞌedaa perã. Jĩpꞌa Noé awaraa eperãarã siete ome chokꞌai uchia ataji, Noépa jarateepachi perã eperãarã Tachi Akꞌõrepa kꞌinia bɨkꞌa pꞌanapataadamerã.
2PE.2.6	Ichiaba Tachi Akꞌõrepa wẽpapi–e paji Sodoma pꞌuurudepemaarãpa ne–inaa kꞌachia oodapꞌedaa mãikꞌaapa Gomorra pꞌuurudepemaarãpa ne–inaa kꞌachia oodapꞌedaa. Ma pꞌuuru omee weda kꞌachia ooji tꞌɨpɨtaupa jõpikꞌãri. Mãga ooji mãɨrã tꞌẽepai ijãadaamaa pꞌanadaitꞌeerãpa kꞌawaadamerã irua kꞌachia beerã kꞌachia oopari. 
2PE.2.7	Mãga ooji mĩda ma pꞌuurudepemaarãmaa, ma pꞌuuru jõtꞌaai naaweda irude ijãa bada, Lot chokꞌai uchiapiji. Mãgɨ́ eperã pia baji Akꞌõre kꞌĩrapite. Iru audupai kꞌĩsia nɨ̃bapachi, pꞌekꞌau ooyaa pꞌanapatapꞌedaarã tꞌãide bapachi perã. 
2PE.2.8	Ma pꞌuuru pidaarãpa oodakꞌaa paji Tachi Akꞌõrepa kꞌinia bɨkꞌa. Ma kꞌãyaara ne–inaa kꞌachia aupai oopachida. Mapa mãgɨ́ eperã pia bɨta ichi tꞌãride miapachi, ewari chaa ma kꞌachia beerãpa oopata unupachi perã mãikꞌaapa ũripachi perã.
2PE.2.9	Mamĩda Tachi Akꞌõrepa Lot uchiapiji ma kꞌachia beerã tꞌãideepa. Tachi Akꞌõrepa kꞌawa bɨ sãga kꞌaripaitꞌee ichide ijãapataarã, ne–inaa kꞌachia oonaadamerã mãikꞌaapa irua kꞌinia bɨkꞌa oodamerã. Jõdee ichia kꞌawa bɨ sãga jɨ̃a pɨkꞌa bɨitꞌee kꞌachia oopataarã ãchi miapirumaa mãikꞌaapa atuapirumaa ichi ewari waibɨa ewate. 
2PE.2.10	Audupɨara miapiitꞌee oo pꞌanapataarãpa ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa. Mãɨrãpa oodaamaa pꞌanapata Tachi Akꞌõrepa oopi bɨkꞌa.
2PE.2.10	Mãgɨ́ seewa jarateepataarãpa ãchia oo kꞌiniata oopata. Kꞌɨɨrɨ kꞌisua pꞌanapata mãikꞌaapa audua pꞌanapata. Waaweeda–ee pedee kꞌachia jaradaitꞌee angeleerã ãpɨte. 
2PE.2.11	Jõdee angeleerã, mãɨrã kꞌãyaara waibɨara pꞌanɨ mĩda, maarepida pedee kꞌachia jarada–e, kꞌachia beerã ɨmɨateenadakꞌãri Tachi Akꞌõre kꞌĩrapite. 
2PE.2.12	Ma seewa jarateepataarã ne–animalaarã́kꞌapɨ pꞌanɨ. Ne–animalaarã kꞌĩsiadakꞌaa eperãarãkꞌa. Oopata ãchi kꞌapꞌɨapa oopi bɨkꞌa. Tꞌopata eperãarãpa jita atadamerã mãikꞌaapa peedamerã. Mãga pɨkꞌa pꞌanɨ ma seewa jarateepataarã. Pedee kꞌachia jarapata ne–inaa jõma ãchia kꞌawada–e pꞌanɨ ãpɨte. Ma kꞌaurepa Tachi Akꞌõrepa ãchi jõpiitꞌee, eperãarãpa ne–animalaarã jõpipatakꞌa. 
2PE.2.13	Ãchi miadaitꞌee ne–inaa kꞌachia oopata perã. Ãstaawa pida oo kꞌinia pꞌanapata ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa. Parã ijãapataarã tꞌãide paara mãga oopata, tꞌĩudakꞌãri nekꞌodaitꞌee parã ome. Mãgá parã kꞌũrapata aukꞌa oo kꞌinia pꞌanadamerã ãchia oopatakꞌa. Ãchi kꞌaurepata awaraarãpa parã pia akꞌɨda–e pꞌanɨ.
2PE.2.14	Ãchia wẽraarã unudakꞌãri, audú kꞌãi kꞌinia pꞌanapata mãɨrã ome. Ichita kꞌĩsia pꞌanapata ne–inaa kꞌachia oodaitꞌee. Kꞌũrapata pia ijãada–e pꞌanɨɨrã, aukꞌa kꞌãi kꞌinia pꞌanadamerã ãchi ome. Jɨrɨpata waapɨara ne–inaa kꞌachia oodaitꞌee mãikꞌaapa kꞌɨ̃apata ne–inaa jõma ãchia iru pꞌanadaikꞌaraa bɨ. Maperãpɨ Tachi Akꞌõrepa ãchi kꞌachia ooitꞌee, ichia ooda mĩda. 
2PE.2.15	Mãgá pꞌana kꞌiniapa ãchia Tachi Akꞌõre o atuajida. Oodai kꞌãyaara Tachi Akꞌõrepa oopi bɨkꞌa, oopata chonaarãwedapema Bosor warra Balaampa oodakꞌa. Mãgɨpa ne–inaa kꞌachia ooitꞌee paji, pꞌaratꞌa audú ata kꞌinia bada perã mãga oorumaa. 
2PE.2.16	Mamĩda Tachi Akꞌõrepa iru burromaa pedeepiji ɨtrɨatꞌaamerã. Ne–animal paji mĩda, mãgɨ́ burropa pedeeji mãikꞌaapa oopi–e paji chiparipa ma ne–inaa kꞌachia kꞌĩra kꞌawa–ee, pariatua oomerã.
2PE.2.17	Ma seewa jarateepataarã pozo pꞌoo bɨ́kꞌapɨ pꞌanɨ maa–e pɨrã jɨ̃arara pania wẽe bɨ́kꞌapɨ pꞌanɨ, parã kꞌaripada–e pꞌanadairã. Mapa Tachi Akꞌõrepa ãchi pëiitꞌee pꞌãriudee. 
2PE.2.18	Ma seewa jarateepataarãpa iwẽsaa, pedee audua, pariatua nãga jarateepata: ijãapataarãpa oodai jõma ãchia pꞌekꞌau kꞌachia ooyaa bɨ kꞌapꞌɨapa oopi bɨkꞌa. Ma awara ãchia ijãapataarã jɨrɨpata kꞌachia oodaitꞌee ãra ome. Mãgá kꞌũrapata ewaa uchiarutaarã ijãadakꞌaa beerã pꞌanapatadeepa. 
2PE.2.19	Jarapata ãchi eere tꞌĩurutaarã apida jua ekꞌari pꞌanapataadaitꞌee. Mamĩda ãchita pꞌekꞌau kꞌachia jua ekꞌari pꞌanapata esclavoorãkꞌa, oopata perã ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa. Mãgɨmaa pꞌoyaapijidapɨ. 
2PE.2.20	Mãɨrãpa Tachi Waibɨa, Tachi Kꞌaripapari Jesucristo kꞌawadakꞌãri, oo amaajida na pꞌekꞌau eujãdepema ijãadakꞌaa beerãpa oopata mãikꞌaapa uchiajida pꞌekꞌau kꞌachia jua ekꞌariipa. Mamĩda mãga oodapꞌeda, waya baaijida pꞌekꞌau kꞌachiade, pꞌoyaapidapꞌedaa perã ãchi pꞌekꞌau kꞌachia ooyaa bɨ kꞌapꞌɨamaa. Maperãpɨ ɨ̃rá kꞌachiara pꞌanɨ ãchi ijãadai naaweda pꞌanadapꞌedaa kꞌãyaara. 
2PE.2.21	Piara bakꞌaji kꞌawada–e pada paara sãga pꞌanapataadaitꞌee Tachi Akꞌõrepa kꞌinia bɨkꞌa, mãga kꞌawa pꞌanadapꞌeda, uchiadai kꞌãyaara iru jua ekꞌariipa, ijãadaamaa pꞌanadairã irua ũraa pia jara pëida eperãarãmaa. 
2PE.2.22	Mamĩda mãgɨɨrã pꞌanapata nãgɨ́ wãara pedee eperãarãpa jarapatakꞌa:
2PE.2.22	‘Usapa ãpꞌopꞌeda, waya kꞌo chepari ichi ãpꞌoda.’ 
2PE.2.22	mãikꞌaapa ‘Sina pania bëisãade kꞌuipꞌeda, waya yoorode tꞌĩupari.’
2PE.3.1	Ɨ̃pemaarã kꞌiniarã, na kꞌartꞌade mãikꞌaapa apema kꞌartꞌa mɨa parãmaa pꞌã pëidade, nãgɨ́ ne–inaa jõma kꞌirãpapiji. Ma awara ũraaji jĩpꞌa kꞌĩsiadamerã Tachi Akꞌõrepa kꞌinia bɨkꞌa. 
2PE.3.2	Kꞌirãpátɨ chonaarãwedapema Akꞌõre pedee jarapataarãpa jaradapꞌedaa, jaradakꞌãri Tachi Akꞌõrepa ooitꞌee bada ãchi tꞌẽepai. Ichiaba kꞌirãpátɨ Tachi Waibɨa, Tachi Kꞌaripaparipa jarada tai kꞌapꞌɨa pari. Irua tai parãmaa pëiji jarateedamerã, mãgá parãpa iru ũraa pia kꞌawaadamerã.
2PE.3.3	Mamĩda ma jõma jaradapꞌedaade kꞌĩsiadapꞌeda, nãgɨ́ audupɨara kꞌirãpátɨ pia kꞌawaadamerã. Tachi Waibɨa waya chei naaweda, parã ijãapataarã tꞌãide Tachi Akꞌõre Ũraa oo iru pꞌanapataarã uchiadaitꞌee. Mãgɨɨrãpa oodaitꞌee ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa mãikꞌaapa parã oo iru pꞌanadaitꞌee. 
2PE.3.4	“¿Sãgajima adaitꞌee, Tachi Akꞌõrepa Cristo waya pëiitꞌeeda ada? Ma jarada ũridapꞌedaarã jai–idaadakꞌãriipa, na eujã aɨde nɨ̃bɨ ome aukꞌa bɨ naawedapemakꞌa, Tachi Akꞌõrepa ewaa ookꞌãri. ¡Cristo waya che–e paitꞌeeda!” adaitꞌee. 
2PE.3.5	Mãɨrãpa mãga jarapata kꞌirãpa kꞌiniada–e pꞌanadairã Tachi Akꞌõrepa naaweda ooda. Ichi pedeepapai pajã beeji mãikꞌaapa aukꞌa ichi pedeepapai pania ũkꞌuru ãyaa pëiji eujã uchiamerã paniadeepa. 
2PE.3.6	Ichiaba ichi pedeepapai ma pꞌekꞌau eujã jõpiji paniapa ũupikꞌãri. 
2PE.3.7	Ma awara aukꞌa ichi pedeepapai pajã mãikꞌaapa eujã jɨ̃a iru bɨ ichi ewari waibɨa ewate tꞌɨpɨtaupa jõpirumaa. Ma ewate ijãadakꞌaa beerã jõmaweda atuapiitꞌee.
2PE.3.8	Ɨ̃pemaarã kꞌiniarã, ichiaba kꞌirãpátɨ nãgɨ́ pedee. Tachi–itꞌee kꞌãima aba makꞌɨara taarã–e; jõdee mil años taarãpari. Mamĩda Tachi Akꞌõre–itꞌee kꞌãima aba aukꞌa bɨ mil años ome. Jõdee mil años aukꞌa bɨ kꞌãima abaa ome. 
2PE.3.9	Eperãarã ũkꞌuruurãpa kꞌĩsia pꞌanɨ Cristo waide che–e bairã, Tachi Akꞌõrepa oo–e paitꞌee ichia jaradakꞌa. Mamĩda mãga–e. Iru choo nɨ̃bɨ mãikꞌaapa parã chupɨria kꞌawaa nɨ̃bɨ, kꞌinia–e bairã apida atuadamerã. Ma kꞌãyaara kꞌinia bɨ jõmaarãpa ne–inaa kꞌachia oo amaadamerã mãikꞌaapa oodamerã irua oopi bɨkꞌa, iru ewari waibɨa ewate pai naaweda.
2PE.3.10	Tachi Akꞌõre mãgá choo nɨ̃bɨ mĩda, ichi ewari waibɨa ewate paitꞌee. Ara nechɨapari pꞌãrikꞌua tachi atu pꞌanɨde parukꞌa, mãga pɨkꞌa eperãarã atu pꞌanɨde iru ewari waibɨa ewate paitꞌee. Ma ewate golpe pururua nɨ̃bɨde pajã wẽpadariitꞌee mãikꞌaapa Tachi Akꞌõrepa jõmaweda aɨde nɨ̃bɨ atane, akꞌõrejĩru, mãgee tꞌɨpɨtaupa jõpiitꞌee. Aukꞌa na pꞌekꞌau eujã mãikꞌaapa aɨde nɨ̃bɨ jõmaweda jõpiitꞌee.
2PE.3.11	Mãgá Tachi Akꞌõrepa ne–inaa jõmaweda jõpiitꞌee perã, ¿sãga parã pꞌanapataadaipia bɨma? Kꞌachia wẽe pꞌanapataadaipia bɨ irua kꞌinia bɨkꞌa. 
2PE.3.12	Nɨ pꞌanadaipia bɨ iru ewari waibɨa ewate pamerã mãikꞌaapa oodaipia bɨ irua oopi bɨkꞌa, ma ewate isapaira pamerã. Ma ewate pajã jõitꞌee tꞌɨpɨtaupa. Jõmaweda aɨde nɨ̃bɨ mãikꞌaapa na pꞌekꞌau eujãde nɨ̃bɨ aukꞌa jõitꞌee. 
2PE.3.13	Mamĩda irua jaraji ma tꞌẽepai pajã chiwidi mãikꞌaapa eujã chiwidi ooitꞌee. Mãgɨ́ eujãde eperãarãpa irua oopi bɨkꞌa oodaitꞌee, aɨde ne–inaa kꞌachia wẽ–e perã. Mãgɨ́ eujãta tachia nɨmaa pꞌanɨ.
2PE.3.14	Maperã ɨ̃pemaarã kꞌiniarã, parã nɨ pꞌanɨ misa Akꞌõrepa oomerã ichia jaradakꞌa, jɨrɨpatáatɨ kꞌachia wẽe pꞌanapataadaitꞌee iru kꞌĩrapite. Mãgá tꞌãri aukꞌa pꞌanapataadai iru ome. 
2PE.3.15	Kꞌirãpátɨ Tachi Waibɨa choo nɨ̃bɨ kꞌinia bairã jõmaarãpa ichide ijãadamerã mãikꞌaapa tꞌĩudamerã Tachi Akꞌõre ode, ichi waya chei naaweda. Tachi ɨ̃pema kꞌinia Pablopa ma ũraa ichiaba pꞌã pëiji parãmaa, Tachi Akꞌõrepa iru kꞌĩsia kꞌawaapida perã. 
2PE.3.16	Irua kꞌartꞌa jõma pꞌãdade ma ũraa jaradoo, madepema pedee ũkꞌuru tachia pia pꞌoyaa kꞌawada–e pꞌanɨ mĩda. Kꞌĩsia kꞌawa–ee pꞌanɨɨrãpa mãikꞌaapa waide pia ijãada–e pꞌanɨɨrãpa oopata mãgɨ́ pedee ome, awaraa Tachi Akꞌõrepa ũraa pꞌãpida ome oopatakꞌa. Ãchi kꞌĩsiadeepa ma ũraa seewa papipata mãikꞌaapa awaraarãmaa ma seewa jarateepata. Maperãpɨ ãchi atuadaitꞌee.
2PE.3.17	Mãpai ɨ̃pemaarã kꞌiniarã, ɨ̃rá parãpa kꞌawa pꞌanadairã mãgee seewa jarateepataarã uchiadaitꞌee ijãapataarã tꞌãide, kꞌĩrakꞌaupai ijãadai ãrapa jarateepata. Ichiaba kꞌĩrakꞌaupai oodai ãrapa oopatakꞌa, oodakꞌaa perã Tachi Akꞌõre Ũraade jara bɨkꞌa. Ɨ̃rá parãpa pia ijãapata. Mamĩda kꞌũrapiruta pɨrã ãramaa, parã ãyaa atadaridai Cristo ikꞌaawaapa. 
2PE.3.18	Ma kꞌãyaara pipɨara kꞌawa wã́tɨ Tachi Waibɨa, Tachi O Kꞌachiadeepa Kꞌaripa Atapari Jesucristo mãikꞌaapa irumaa iidítɨ parã kꞌaripamerã. Mãgá pꞌanapataadaitꞌee irua kꞌinia bɨkꞌa. ¡Irua Tachi Akꞌõre kꞌĩra wãree ichita unupiitꞌee, na eujã jõru pɨjida! ¡Amén!
2PE.3.18	Mãgapai paji.
1JN.1.1	Tai Jesucristo ome nipapatapꞌedaarãpa nepɨrɨpata kꞌaita iru. Mɨa na kꞌartꞌa pꞌã pëiru parãpa pida mãga kꞌawaadamerã. Na pꞌekꞌau eujã bai naaweda, Tachi Akꞌõre Pedeeta bapachi. Mãgɨ́ Jesucristo. Iru kꞌaurepata eperãarã ichita pꞌanapataadai Tachi Akꞌõre ome iru truade. Jesucristo na pꞌekꞌau eujãde nipakꞌãri, taipa iru unujida eperã jĩpꞌaakꞌa. Taipa iru tꞌõbaijida tachi juapa. Ichiaba ũrijida irua ũraa jarada. 
1JN.1.2	Cristo Tachi Akꞌõre ome ichita bapachi mĩda, tai ɨ̃rapemaarãmaa eperã kꞌapꞌɨade unupiji. Irua Tachi Akꞌõre Ũraa jarateepachi eperãarãmaa, ma ũraa ijãadapꞌeda ichita pꞌanapataadamerã iru ome Tachi Akꞌõre truade. Cheji na pꞌekꞌau eujãdee. Taipa unujida irua ooda mãikꞌaapa jõmaarãmaa ma ooda nepɨrɨpata. 
1JN.1.3	Parãmaa jarapata taipa unudapꞌedaa mãikꞌaapa taipa ũridapꞌedaa, parãpa mãga kꞌawaadapꞌeda, araa pꞌanapataadamerã tai ome, tai araa pꞌanapatakꞌa Tachi Akꞌõre ome mãikꞌaapa iru Warra Jesucristo ome. 
1JN.1.4	Tachi jõmaarãta mãga pꞌanapataadakꞌãri, wãara o–ĩa pꞌanadaitꞌee. Ma–itꞌeeta mɨa parãmaa na kꞌartꞌa pꞌãmaa bɨ.
1JN.1.5	Jesucristo kꞌapꞌɨa pari Tachi Akꞌõrepa taimaa nãga jara pëiji. Tachi Akꞌõre ɨ̃daa pɨkꞌa bɨ. Ɨ̃daade maarepida pꞌãriu unuda–e pꞌanɨkꞌa, mãga pɨkꞌa Tachi Akꞌõrede maarepida kꞌachia unuda–e. 
1JN.1.6	Tachidepemapa jarai ichi araa bapari Tachi Akꞌõre ome. Mamĩda ma eperãpa atꞌãri ne–inaa kꞌachia oomaa bɨ pɨrã, seewamaa bɨ. Ichia oo–e bɨ Tachi Akꞌõrepa wãarata jara pëidakꞌa. 
1JN.1.7	Mamĩda eperã wãara ɨ̃daa pɨkꞌa bɨde bapari pɨrã Tachi Akꞌõrepa kꞌinia bɨkꞌa, araa bapariitꞌee Tachi Akꞌõre ome mãikꞌaapa awaraa ijãapataarã ome. Ma awara Tachi Akꞌõrepa ma eperã pꞌekꞌau kꞌachia jõmaweda wẽpapiitꞌee, iru Warra Jesús waa batꞌada kꞌaurepa.
1JN.1.8	Tachidepemapa jararu pɨrã ichi tꞌãride kꞌĩsia kꞌachia wẽe bɨ, ichi itu kꞌũramaa bɨ, seewamaa bairã. Mãgɨpa kꞌawa–e bɨ Tachi Akꞌõrepa wãarata jara pëida. 
1JN.1.9	Mamĩda mãgɨpa ichia pꞌekꞌau kꞌachia oopata jõmaweda jararu pɨrã Tachi Akꞌõremaa, tachi tꞌãride kꞌawa pꞌanɨ Tachi Akꞌõrepa chupɨria kꞌawaaitꞌee. Ooitꞌee ichia jara bɨkꞌa ichi ũraa jara pëidade. Ma eperã pꞌekꞌau kꞌachia jõmaweda wẽpapiitꞌee. 
1JN.1.10	Mamĩda abaapa jararu pɨrã ichia ne–inaa kꞌachia ookꞌaa, jõmaarãmaa akꞌɨpi bɨ ichia Tachi Akꞌõre Ũraade ijãa–e. Mãgɨ́ eperãpa kꞌĩsia bɨ pɨrã ichia pꞌekꞌau kꞌachia ookꞌaa, mãgara ichiaba kꞌĩsia bɨ Tachi Akꞌõrepa seewa jara bɨ ichi ũraade.
1JN.2.1	Warrarã,
1JN.2.2	Iru waa batꞌada kꞌaurepa Tachi Akꞌõrepa tachia pꞌekꞌau kꞌachia oopata wẽpapii atuanaadamerã. Wãara tachia pꞌekꞌau kꞌachia oopata wẽpapii. Mamĩda mãgapai–e. Ichiaba wẽpapii jõmaweda na pꞌekꞌau eujãdepemaarãpa pꞌekꞌau kꞌachia oopata.
1JN.2.3	Tachia kꞌawadai Tachi Akꞌõre wãara kꞌawa pꞌanɨ, iru ũraade jara bɨkꞌa oodakꞌãri. 
1JN.2.4	Awaraa eperãpa jarai ichia Tachi Akꞌõre wãara kꞌawa bɨ. Mamĩda mãgɨpa oo–e bɨ pɨrã Akꞌõrepa jara bɨkꞌa, seewamaa bɨ. Kꞌawa–e bɨ Tachi Akꞌõrepa wãarata jara pëida. 
1JN.2.5	Mamĩda eperãpa ookꞌãri Tachi Akꞌõre Ũraade jara bɨkꞌa, Tachi Akꞌõre wãara kꞌinia iru bɨ mãikꞌaapa chikꞌinia bapari iru ome. Nãgá kꞌawa pꞌanɨ tachi, Tachi Akꞌõredeerã. 
1JN.2.6	Eperãpa jara bɨ pɨrã wãara Tachi Akꞌõre kꞌawa bɨ, ma eperã baipia bɨ Jesucristo badakꞌa.
1JN.2.7	Ɨ̃pemaarã kꞌiniarã Cristo kꞌaurepa, mɨa na jararu parãpa oodamerã ɨ̃rapema–e, parãpa ũridooda perã Cristode ijãadakꞌãriipa. Chonaarãweda paara Tachi Akꞌõrepa jara pëiji eperãarãpa awaraarã ichiaba kꞌinia iru pꞌanapataadamerã. 
1JN.2.8	Mamĩda na kꞌartꞌade mɨa ma jarada chiwidi pɨkꞌa jara bɨ. Chikꞌinia pꞌanapatáatɨ. Cristo wãara mãga bapachi ichideerã ome. Parãpa pida kꞌawaa wãda mãga pꞌanapataadaitꞌee. Parã Cristode ijãadai naaweda, pꞌãriu pɨkꞌa bɨde pꞌanapachida, awaraarã kꞌiniada–e pꞌanadapꞌedaa perã. Mamĩda ɨ̃rá ma pꞌãriu pɨkꞌa bɨdeepa uchia wãda ɨ̃daa pɨkꞌa bɨdee.
1JN.2.9	Ma jara aupada wãara mĩda, parãdepemapa jarai ichia awaraarã kꞌinia iru bɨ Tachi Akꞌõrepa jara bɨkꞌa. Mamĩda chi ɨ̃pema Cristo kꞌaurepa kꞌĩra unuamaa iru bɨ pɨrã, wãara mãga oo–e bɨ. Atꞌãri ne–inaa kꞌachia oomaa bɨ, pꞌãriu pɨkꞌa bɨde ookꞌajikꞌa. 
1JN.2.10	Jõdee abaapa chi ɨ̃pema Cristo kꞌaurepa kꞌinia iru bakꞌãri, mãgɨpa wãara oopari Tachi Akꞌõrepa jara bɨkꞌa. Wãara mãgɨ́ eperã kꞌachiade baaipi–e. 
1JN.2.11	Mamĩda ma eperãpa chi ɨ̃pema Cristo kꞌaurepa unuamaa iru bɨ pɨrã, ichi kꞌĩradoopa kꞌachiade bɨ, oo–e bairã Tachi Akꞌõrepa jara bɨkꞌa. Wãara mãgɨ́ eperãpa kꞌawa–e Tachi Akꞌõrepa jara bɨ. Ma awara mãgá ne–inaa kꞌachia oomaa bairã, pꞌoyaa oo–e Tachi Akꞌõrepa jara bɨkꞌa.
1JN.2.12	Warrarã, mɨa parãmaa pꞌãru, Jesucristo piuda kꞌaurepa Tachi Akꞌõrepa parãpa pꞌekꞌau kꞌachia oopata wẽpapida perã.
1JN.2.13	Chonaarã, mɨa parãmaa pꞌãru, parãpa wãara Jesucristo kꞌawa pꞌanadairã. Iru bapachi na pꞌekꞌau eujã bai naaweda.
1JN.2.13	Kꞌũtrãarã, mɨa parãmaa pꞌãru, parãpa Netuara Poro Waibɨa pꞌoyaa wãda perã.
1JN.2.14	Warrarã, mɨa parãmaa pꞌãmaa bɨ, parãpa Tachi Akꞌõre wãara kꞌawapata perã.
1JN.2.14	Chonaarã, parãmaa pꞌãmaa bɨ, parãpa wãara kꞌawapata perã chi na pꞌekꞌau eujã ooi naaweda ichita bapari.
1JN.2.14	Kꞌũtrãarã, ichiaba parãmaa pꞌãmaa bɨ, parã Cristode wãara ijãapata perã mãikꞌaapa oopata perã Tachi Akꞌõre Ũraa pꞌãdade jara bɨkꞌa. Ma awara parãmaa pꞌãmaa bɨ Netuara Poro Waibɨapa oopi bɨkꞌa oodakꞌaa perã.
1JN.2.15	Pꞌananáatɨ na pꞌekꞌau eujãdepema ijãadakꞌaa beerã pꞌanapatakꞌa. Jɨrɨnáatɨ ne–inaa kꞌachia kꞌĩra tꞌãdoo na pꞌekꞌau eujãde paraa. Mãga jɨrɨruta pɨrã, chikꞌinia pꞌanada–e pai Tachi Akꞌõre ome. 
1JN.2.16	Mɨa mãga jara bɨ na pꞌekꞌau eujãde tachia unupata perã nãgee ne–inaa kꞌachia kꞌĩra tꞌãdoo: ne–inaa kꞌachia oo kꞌinia pꞌanɨ tachi tꞌãridepai; ne–inaa kꞌachia unudakꞌãri tachi taupa, aukꞌa oo kꞌinia pꞌanɨ; pedee audua pꞌanapata ne–inaa iru pꞌanadairã. Tachi Akꞌõrepa mãgee ne–inaa kꞌachia apida oopikꞌaa eperãarãmaa. 
1JN.2.17	Mãgee ne–inaa mãikꞌaapa jõma ne–inaa kꞌachia na pꞌekꞌau eujãdepemaarãpa oo kꞌinia pꞌanɨ jõdaridaitꞌee. Mamĩda chi Tachi Akꞌõrepa oopi bɨkꞌa oopataarã ichita pꞌanapataadaitꞌee iru ome.
1JN.2.18	Warrarã, taarã–e na pꞌekꞌau eujã jõdariitꞌee. Parãpa ũrijida Anticristo cheitꞌee. Wãara mãgɨ́ jĩakꞌaarã paraa tachi tꞌãide. Mapa kꞌawa pꞌanɨ na pꞌekꞌau eujã taarã–e jõdariitꞌee. 
1JN.2.19	Mãgɨɨrã tachi tꞌãideepa uchiajida Cristode wãara ijãada–e pada perã tachia ijãapatakꞌa. Wãara mãgá ijãadapꞌedaa paara, wãda–e pakꞌaji. Mamĩda uchiadakꞌãri, unupijida ãchidepema apida Cristode wãara ijãada–e paji.
1JN.2.20	Jõdee parã jõmaweda Cristode wãara ijãa pꞌanɨ. Parãpa kꞌawa pꞌanɨ Tachi Akꞌõrepa wãarata jara pëida, Jesucristo, chi pꞌekꞌau kꞌachia wẽe bɨpa mãga kꞌawapida perã ichi Jaure pëikꞌãri parã ome bapariimerã. 
1JN.2.21	Mɨa na kꞌartꞌa pꞌãrupa jara kꞌinia–e bɨ parãpa kꞌawada–e Tachi Akꞌõrepa wãarata jara pëida. Jĩpꞌa mɨa pꞌãmaa bɨ parãpa kꞌawa pꞌanadairã ma wãarata jara pëidade seewa apida unudakꞌaa, Tachi Akꞌõrépata ma wãara jarada perã. 
1JN.2.22	Maperã abaapa jara bɨ pɨrã Tachi Akꞌõrepa Jesús pëi–e paji eperãarã rey pamerã, mãgɨ́ eperã seewamaa bɨ. Ma eperã Anticristo, jara bairã Jesús Tachi Akꞌõre Warra–e mãikꞌaapa Tachi Akꞌõre Jesús Akꞌõre–e. 
1JN.2.23	Chi mãga jara bɨpa wãara Jesucristode ijãa–e bɨ mãikꞌaapa Tachi Akꞌõre wãara kꞌawa–e bɨ. Jõdee chi jara bɨpa Jesucristo Tachi Akꞌõre Warra, Tachi Akꞌõre wãara kꞌawa bɨ.
1JN.2.24	Maperã kꞌirãpátɨ parãpa naaweda ũridapꞌedaa, ewaa Cristode ijãadakꞌãri. Maapai kꞌawaajida Tachi Akꞌõrepa wãarata jara pëida eperãarãmaa mãikꞌaapa tꞌãripa oo kꞌinia pꞌaneejida irua oopi bɨkꞌa. Mãgá oo wãkꞌãtɨ wã́tɨ. Mãga ooruta pɨrã, tꞌãri a–ba pꞌanapataadaitꞌee Tachi Akꞌõre ome mãikꞌaapa ichi Warra Jesucristo ome. 
1JN.2.25	Cristopa mãga jara baji, jarakꞌãri ichita pꞌanapataadai Tachi Akꞌõre ome.
1JN.2.26	Mɨa naa jaradakꞌa mãgee Cristo kꞌĩra unuamaa iru pꞌanɨɨrã tachi tꞌãide paraa. Mãgɨɨrãpa parã kꞌũra kꞌinia pꞌanɨ. 
1JN.2.27	Mamĩda parãpa ũrida–e paitꞌee mãgeerãpa jarateepata, Cristopa ichi Jaure pëida perã parã ome bapariimerã. Ma Jaurepa parãmaa ne–inaa wãara jõmaweda jarateepari. Seewa jarateekꞌaa. Mapa irua jaratee bɨkꞌa oo wãkꞌãtɨ wã́tɨ. Mãgá wãara tꞌãri a–ba pꞌanapataadaitꞌee Cristo ome.
1JN.2.28	Warrarã, mãgá tꞌãri a–ba pꞌanaruta pɨrã Cristo ome, parãpa waaweeda–e paitꞌee iru waya chekꞌãri na pꞌekꞌau eujãdee. Ma ewate iru kꞌĩrapite kꞌĩra nejasia–ee pꞌanadaitꞌee.
1JN.2.29	Parãpa kꞌawa pꞌanɨ Jesucristo, Tachi Akꞌõre Warrapa ichita oopari ichi Akꞌõrepa jara bɨkꞌa. Ichiaba kꞌawadaipia bɨ chi Tachi Akꞌõrepa jara bɨkꞌa ooparipa aukꞌa Tachi Akꞌõre warra.
1JN.3.1	¡Kꞌĩsíatɨ! Tachi Akꞌõrepa tachi audú kꞌinia iru bapari perã, jarapari tachi ichi warrarã. ¡Wãarapɨ! Mamĩda na pꞌekꞌau eujãdepema ijãadakꞌaa beerãpa mãga pꞌoyaa kꞌawada–e, wãara Tachi Akꞌõre kꞌawadakꞌaa perã.
1JN.3.2	Ɨ̃pemaarã kꞌiniarã, ɨ̃rá tachi wãara Tachi Akꞌõre warrarã. Mamĩda waide kꞌawada–e sãga pꞌanadai Cristo cheda tꞌẽepai. Aba kꞌawa pꞌanɨ Cristo waya chekꞌãri, irukꞌa pꞌanadaitꞌee, iru kꞌĩra wãree kꞌawadaitꞌee perã. 
1JN.3.3	Tachi jõmaweda mãga kꞌawa pꞌanɨɨrã nɨmaa pꞌanɨ iru cherumaa. Mapa mãgá nɨ pꞌanɨ misa, ne–inaa kꞌachia jõmaweda oo amaadaipia bɨ, irukꞌa pꞌanadaitꞌee, kꞌawa pꞌanadairã iru pꞌekꞌau kꞌachia wẽe bapari.
1JN.3.4	Tachia kꞌawa pꞌanɨ chi ne–inaa kꞌachia oo bɨpa oo–e bɨ Tachi Akꞌõrepa jara bɨkꞌa. Mãga oo–e bakꞌãri, kꞌachiade bɨ. 
1JN.3.5	Parãpa ichiaba kꞌawa pꞌanɨ Jesucristo na pꞌekꞌau eujãdee cheji eperãarãpa pꞌekꞌau kꞌachia oopata jõmaweda wẽpapiitꞌee. Irua maarepida kꞌachia ookꞌaa paji. 
1JN.3.6	Mapa wãara oo kꞌinia pꞌanɨɨrãpa irua oopi bɨkꞌa tꞌãri a–ba pꞌanapata iru ome. Ne–inaa kꞌachia oo kꞌiniadakꞌaa, ichideerã perã. Mamĩda chi ne–inaa kꞌachia oopataarã tꞌãri a–ba pꞌanadakꞌaa iru ome, irude wãara ijãadakꞌaa perã mãikꞌaapa wãara iru kꞌawadakꞌaa perã.
1JN.3.7	Warrarã, kꞌũrapináatɨ apida seewapataarãmaa. Chi ooparipa Tachi Akꞌõrepa oopi bɨkꞌa tꞌãri pia bapari Tachi Akꞌõrekꞌa. 
1JN.3.8	Jõdee chi ne–inaa kꞌachia ooparipa oomaa bɨ Netuara Poro Waibɨapa oopi bɨkꞌa. Tachi Akꞌõrepa na pꞌekꞌau eujã oodakꞌãriipa, Netuara Poro Waibɨapa pꞌekꞌau kꞌachia kꞌĩra tꞌãdoo oopari. Ma–itꞌee cheji Tachi Akꞌõre Warra na pꞌekꞌau eujãdee: jõpiitꞌee Netuara Poro Waibɨapa ne–inaa kꞌachia oopata.
1JN.3.9	Tachi Akꞌõre warrarãpa pꞌekꞌau kꞌachia oo kꞌiniadakꞌaa, Tachi Akꞌõre Jaure ãchi ome bapari perã. Wãara kꞌachiade pꞌoyaa pꞌanadakꞌaa, Tachi Akꞌõre warrarã perã. 
1JN.3.10	Nãga kꞌawa pꞌanɨ chisãgɨ́ Tachi Akꞌõre warrarã mãikꞌaapa chisãgɨ́ Netuara Poro Waibɨa warrarã. Chi oo–e bɨpa Tachi Akꞌõrepa oopi bɨkꞌa Tachi Akꞌõre warra–e. Ma awara chi ɨ̃pema Cristo kꞌaurepa kꞌĩra unuamaa iru bɨpa Tachi Akꞌõre warra–e.
1JN.3.11	Cristode ijãadakꞌãriipa parãpa nãga ũridooda: chikꞌinia pꞌanapataadaipia bɨ. 
1JN.3.12	Tachia mãga kꞌawa pꞌanadairã, oonaadáma Caínpa oodakꞌa. Ichia ooji Netuara Poro Waibɨapa oopidakꞌa. Chi ɨ̃pema kꞌĩra unuamaa iru bapꞌeda, peetꞌaaji. ¿Sãapꞌeda mãga ooji? Ichi tꞌãri kꞌachia bapachi. Jõdee chi ɨ̃pema tꞌãri pia bapachi.
1JN.3.13	Maperã ɨ̃pemaarã, kꞌĩsianáatɨ na pꞌekꞌau eujãdepema ijãadakꞌaa beerãpa parã kꞌĩra unuamaa iru pꞌanadakꞌãri. 
1JN.3.14	Naaweda tachi jida ãchikꞌa atuadaitꞌee paji, Tachi Akꞌõrepa jara bɨkꞌa oodakꞌaa pada perã. Mamĩda Cristopa tachi o kꞌachiadeepa kꞌaripa ataji, ichita pꞌanapataadamerã Tachi Akꞌõre ome mãikꞌaapa oopataadamerã irua oopi bɨkꞌa. Kꞌawa pꞌanɨ tachia wãara mãga oomaa pꞌanɨ, tachi ɨ̃pemaarã Cristo kꞌaurepa kꞌinia iru pꞌanapata perã. Chi ɨ̃pemaarã kꞌĩra unuamaa iru pꞌanapataarã atuadaitꞌee. 
1JN.3.15	Tachi Akꞌõre–itꞌee eperãpa ichi ɨ̃pema kꞌĩra unuamaa iru bɨ pɨrã, aukꞌa bɨ eperã chĩara peepari ome. Parãpa kꞌawa pꞌanɨ chĩara peepataarã ɨtꞌaa wãdakꞌaa. 
1JN.3.16	Nãgá kꞌawa pꞌanɨ Tachi Akꞌõrepa tachi kꞌinia iru bapari. Jesucristo piuji tachi pari. Mãga ooji tachi audú kꞌaripa kꞌinia bada perã. Mãgá tachia pida tachi ɨ̃pemaarã Cristo kꞌaurepa kꞌaripa kꞌinia pꞌanadaipia bɨ, piuruta pɨjida ma kꞌaurepa. 
1JN.3.17	Mapa chi netꞌaa iru bɨpa ichi ɨ̃pema Cristo kꞌaurepa chupɨria nɨ̃bɨ unuru pɨrã, mamĩda chupɨria kꞌawa–e bɨ pɨrã, ma eperãpa akꞌɨpimaa bɨ ichia Tachi Akꞌõre kꞌinia–e bɨ. ¿Sãga ichia Tachi Akꞌõre kꞌinia iru bɨda aima, chi ɨ̃pema Cristo kꞌaurepa kꞌaripa–e bɨ pɨrã? 
1JN.3.18	Warrarã, pedeepapai tachi ɨ̃pemaarã kꞌinia iru pꞌanadaikꞌaraa bɨ. Ãra kꞌaripadaipia bɨ. Mãgá ooruta pɨrã, akꞌɨpidai wãara ãra mãikꞌaapa Tachi Akꞌõre kꞌinia iru pꞌanɨ.
1JN.3.19	Mãgá tachi ɨ̃pemaarã kꞌinia iru pꞌanadakꞌãri, tachia nãgɨ́ wãarata kꞌawaadaitꞌee. Tachi, Tachi Akꞌõredeerã. Tꞌãride mãga kꞌawadakꞌãri, inejasia–ee ɨtꞌaa tꞌɨ̃pataadaitꞌee irumaa. 
1JN.3.20	Mamĩda inejasiadarii tachi tꞌãridepai kꞌĩsiaruta pɨrã: “Aai, mɨa wãara mɨ ɨ̃pemaarã Cristo kꞌaurepa makꞌɨara kꞌaripa–e.” Mãga kꞌĩsiaruta pɨrã, kꞌirãpadaipia bɨ Tachi Akꞌõrepa ne–inaa jõmaweda kꞌawa bɨ. Tachi kꞌãyaara kꞌawaara bɨ tachia wãara oo kꞌinia pꞌanɨ ichi–itꞌee. 
1JN.3.21	Jõdee, ɨ̃pemaarã kꞌiniarã, tachia mãgá kꞌĩsiada–e pꞌanɨ pɨrã, wãara inejasia–ee ɨtꞌaa tꞌɨ̃pataadaitꞌee Tachi Akꞌõremaa. 
1JN.3.22	Ma awara ɨtꞌaa iididakꞌãri Tachi Akꞌõremaa, irua ooitꞌee jõmaweda tachia iidi pꞌanɨ. Mãga ooitꞌee tachia oopata perã irua jara bɨkꞌa. 
1JN.3.23	Tachi Akꞌõrepa jara bɨ tachia nãga oodamerã: Ijãadaipia bɨ Jesucristo wãara Tachi Akꞌõre Warra mãikꞌaapa chikꞌinia pꞌanapataadaipia bɨ irua jaradakꞌa. 
1JN.3.24	Chi ooparipa Tachi Akꞌõrepa jara bɨkꞌa tꞌãri a–ba bapari iru ome. Chikꞌinia pꞌanapata. Tachia mãga kꞌawa pꞌanɨ Tachi Akꞌõre Jaurepa tachimaa mãga kꞌawapipari perã. Ma–itꞌee ichi Jaure pëiji tachi ome bapariimerã.
1JN.4.1	Ɨ̃pemaarã kꞌiniarã, na pꞌekꞌau eujãde seewa–idaa beerã chokꞌara paraa. Mãɨrãpa “Tai Tachi Akꞌõre Ũraa jarateepataarãda” apata mĩda, ijãanáatɨ ãchia jara pꞌanɨ. Pia ũridaipia bɨ jõmaarãpa jaramaa pꞌanɨ, kꞌawaadaitꞌee wãara jara pꞌanɨ Tachi Akꞌõrepa jarapi bɨkꞌa wa mãga–e. 
1JN.4.2	Parãpa kꞌawaadai chisãgɨ́ eperãpa wãara jara bɨ Tachi Akꞌõre Jaurepa jarapi bɨkꞌa. Chi jara bɨpa: “Jesucristo eperã jĩpꞌaakꞌa na pꞌekꞌau eujãde ba cheji” jara bɨ Tachi Akꞌõre Jaurepa jarapi bɨkꞌa, wãara Cristode ijãapari perã. 
1JN.4.3	Mamĩda chi mãga jara–e bɨpa pꞌoyaa jara–e Tachi Akꞌõre Jaurepa jarapi bɨkꞌa, mãgɨ́ eperãpa ijãakꞌaa perã Jesús, Cristo paji. Anticristo na pꞌekꞌau eujãde bada paara, mãgɨ́ pedeeparikꞌa pedeekꞌaji. Parãpa kꞌawa pꞌanɨ iru cheitꞌee tꞌẽepai. Mamĩda nãgaweda iru jĩakꞌaarã na pꞌekꞌau eujãde paraa.
1JN.4.4	Warrarã, parã Tachi Akꞌõredeerã. Mapa parãpa oodakꞌaa mãgɨ́ seewa–idaa beerãpa jara pꞌanɨkꞌa. Parãpa ãchi mãgá pꞌoyaadai chi parã ome bapari, Tachi Akꞌõre waibɨara bairã chi na eujãdepema ijãadakꞌaa beerã ome bapari, Netuara Poro Waibɨa kꞌãyaara. 
1JN.4.5	Ãchi mãikꞌaapa jõmaweda na pꞌekꞌau eujãdepema ijãadakꞌaa beerã Netuara Poro Waibɨa jua ekꞌari pꞌanapata. Maperã na pꞌekꞌau eujãdepema kꞌĩsia kꞌĩra tꞌãdoo jara wãdakꞌãri, awaraarãpa ma seewa ũripata mãikꞌaapa aɨde ijãapata. 
1JN.4.6	Mamĩda mãga–e tai ome, tai Tachi Akꞌõredeerã perã. Taipa wãarata jarateepata Tachi Akꞌõre Jaurepa jarapi bɨkꞌa. Mapa chi Tachi Akꞌõre kꞌawa beerãpa ũri kꞌinia pꞌanapata taipa jarapata. Mamĩda chi Tachi Akꞌõre kꞌawa–e beerãpa ũri kꞌiniadakꞌaa taipa jarateepata. Ãchia ũri kꞌinia pꞌanɨ seewa jarateepataarã, Netuara Poro Waibɨapa jarapi bɨkꞌa. Nãga kꞌawaadai chisãgɨ́ wãarata jarateepataarã mãikꞌaapa chisãgɨ́ seewa jarateepataarã. Tachi Akꞌõre kꞌawa beerãpa wãarata jarateepataarã ũri kꞌinia pꞌanapata. Jõdee Tachi Akꞌõre kꞌawa–e beerãpa seewa jarateepataarã ũri kꞌinia pꞌanapata.
1JN.4.7	Ɨ̃pemaarã kꞌiniarã, chikꞌinia pꞌanapataadáma, Tachi Akꞌõrepa mãga oopi bairã. Jõmaarãpa awaraarã kꞌinia iru pꞌanapata mãgá pꞌanapataadai, Tachi Akꞌõre warrarã perã mãikꞌaapa Tachi Akꞌõre kꞌawa pꞌanapata perã. 
1JN.4.8	Chi awaraarã kꞌinia–e bɨpa Tachi Akꞌõre kꞌawa–e bɨ, Tachi Akꞌõrepa jõmaweda kꞌinia iru bapari perã. 
1JN.4.9	Nãgá Tachi Akꞌõrepa unupiji tachi audú kꞌinia iru bapari. Na pꞌekꞌau eujãdee pëiji ichi Warra apai iru bada, mãgɨ́ kꞌaurepa tachi ichita pꞌanapataadamerã iru ome. 
1JN.4.10	Tachi Akꞌõrepa ichi Warra mãgá pëikꞌãri, akꞌɨpiji tachi wãara kꞌinia iru bapari. Tachia iru mãgá kꞌiniada–e paji. Iruata tachi kꞌinia iru baji. Mapa ichi Warra pëiji piumerã tachia pꞌekꞌau kꞌachia oopata wẽpapiitꞌee.
1JN.4.11	Ɨ̃pemaarã kꞌiniarã, Tachi Akꞌõrepa tachi mãgá audú kꞌinia iru bapari perã, tachi jida chikꞌinia pꞌanapataadaipia bɨ. 
1JN.4.12	Apidaapa Tachi Akꞌõre kꞌĩra unuda–e pꞌanɨ. Mamĩda tachi chikꞌinia pꞌanaruta pɨrã, tꞌãri a–ba pꞌanapataadaitꞌee Tachi Akꞌõre ome. Mãgá tachi kꞌapꞌɨa pari irua jõmaarãmaa unupiitꞌee wãara irua ãra jida kꞌinia iru bapari. 
1JN.4.13	Nãga kꞌawa pꞌanɨ tachi tꞌãri a–ba pꞌanapata Tachi Akꞌõre ome. Irua ichi Jaure pëiji tachi ome bapariimerã. 
1JN.4.14	Ma awara taipa Tachi Akꞌõre Warra bapata unujida tachi taupa. Mapa jõmaarãmaa nãga nepɨrɨpata: Tachi Akꞌõrepa ichi Warra pëiji na pꞌekꞌau eujãdepemaarã o kꞌachiadeepa kꞌaripa atade. 
1JN.4.15	Mapa chi jara bɨpa Jesús Tachi Akꞌõre Warra tꞌãri a–ba bapari Tachi Akꞌõre ome.
1JN.4.16	Mãgá tachia Tachi Akꞌõre kꞌawa pꞌanɨ mãikꞌaapa ijãa pꞌanɨ irua tachi kꞌinia iru bapari. Tachi Akꞌõrepa eperãarã jõmaweda kꞌinia iru bapari perã, eperãpa aukꞌa Tachi Akꞌõre kꞌinia iru bakꞌãri, tꞌãri a–ba bapari iru ome. 
1JN.4.17	Tachia Tachi Akꞌõre mãgá kꞌinia iru pꞌanadakꞌãri, oomaa pꞌanɨ irua kꞌinia bɨkꞌa. Irua kꞌinia bɨ waawee–ee pꞌanadamerã ichi kꞌĩrapite, ichi ewari waibɨa ewate pakꞌãri. Wãara ma ewate mãga pꞌanadaitꞌee, na pꞌekꞌau eujãde pꞌanɨ misa iru ome tꞌãri a–ba pꞌanapata perã, Jesucristo iru ome tꞌãri a–ba baparikꞌa. 
1JN.4.18	Wãara Tachi Akꞌõre kꞌinia iru baparipa maarepida waawee–ee bapari, kꞌawa bairã Tachi Akꞌõrepa iru aukꞌa kꞌinia iru bapari mãikꞌaapa maarepida iru kꞌachia oo–e paitꞌee. Mamĩda chi waide mãga kꞌawa–e bɨpa Tachi Akꞌõre waawee bapari, kꞌĩsia bairã Tachi Akꞌõrepa ichi kꞌachia ooi. Mapa tachia nãga kꞌawadai. Eperã abaapa waawee bɨ pɨrã Tachi Akꞌõrepa iru kꞌachia ooitꞌee, ma eperãpa waide pia kꞌawa–e bɨ Tachi Akꞌõrepa iru audú kꞌinia iru bapari.
1JN.4.19	Tachia Tachi Akꞌõre kꞌinia iru pꞌanɨ, irua naapɨara tachi kꞌinia iru bada perã. 
1JN.4.20	Tachidepemapa jarai ichia Tachi Akꞌõre kꞌinia iru bapari. Mãga jara bɨ mĩda, ichi tꞌãride chi ɨ̃pema Cristo kꞌaurepa unuamaa iru bɨ pɨrã, mãgɨ́ eperã seewamaa bɨ. Ichi ɨ̃pema unu bɨta kꞌinia–e bɨ pɨrã, ¿sãga kꞌinia iru bai Tachi Akꞌõre, unu–e bɨta? 
1JN.4.21	Maperãpɨ Jesucristopa jaraji chi Tachi Akꞌõre kꞌinia iru bɨpa ichi ɨ̃pemaarã Cristo kꞌaurepa aukꞌa kꞌinia iru baipia bɨ.
1JN.5.1	Jõmaweda Tachi Akꞌõre warrarãpa nãga ijãapata: Jesús, Cristo, ichi aɨ, Tachi Akꞌõrepa pëida eperãarã rey pamerã. Kꞌĩsiadáma nãgɨde. Tachia kꞌawa pꞌanɨ eperã abaapa awaraa eperã kꞌinia iru bakꞌãri, ma eperã warrarã paara kꞌinia iru bapariitꞌee. 
1JN.5.2	Mãga bɨ ichiaba Tachi Akꞌõre ome. Tachia Tachi Akꞌõre kꞌinia iru pꞌanadakꞌãri mãikꞌaapa oodakꞌãri irua jara bɨkꞌa, kꞌawa pꞌanɨ iru warrarã jida kꞌinia iru pꞌanadaitꞌee. 
1JN.5.3	Oodakꞌãri Tachi Akꞌõrepa jara bɨkꞌa, akꞌɨpimaa pꞌanɨ wãara iru kꞌinia iru pꞌanɨ. Irua iidi–e bɨ oodamerã ne–inaa tachia pꞌoyaa oodakꞌaa. 
1JN.5.4	Tachia oodai Tachi Akꞌõrepa jara bɨkꞌa, iru warrarã perã. Jõmaweda Tachi Akꞌõre warrarãpa na pꞌekꞌau eujãdepema kꞌachia kꞌĩra tꞌãdoo oo amaa wãkꞌãtɨ wãpata, oo kꞌinia pꞌanapata perã irua jara bɨkꞌa. Tachia ne–inaa kꞌachia mãgá oo amaadai Cristode ijãapata perã. 
1JN.5.5	Mapa jaradai: “Tachia ijãadakꞌãri Jesús Tachi Akꞌõre Warra, irua kꞌaripapari tachia na pꞌekꞌau eujãdepema ne–inaa kꞌachia jõma oo amaa wãkꞌãtɨ wãdamerã.”
1JN.5.6	Jesucristo na pꞌekꞌau eujãdee chekꞌãri, akꞌɨpiji ichi Tachi Akꞌõre Warra. Mãga ooji paniapa poro choopikꞌãri mãikꞌaapa ichi waa batꞌakꞌãri. Jesús, ichi aɨ, Cristo paji poro choopikꞌãri paniapa mãikꞌaapa ichi waa batꞌakꞌãri. Tachi Akꞌõre Jaurepata ichiaba tachimaa kꞌawapipari Jesús Tachi Akꞌõre Warra. Ma Jaurepa ichita wãarata kꞌawapipari. Maperã ijãa pꞌanɨ wãara Jesús Tachi Akꞌõre Warra. 
1JN.5.7	Mãpai jaradai nãgɨ́ ne–inaa õpeepa aukꞌa tachimaa kꞌawapi pꞌanɨ Jesús wãara Tachi Akꞌõre Warra: 
1JN.5.8	Tachi Akꞌõre Jaurepa ma wãarata kꞌawapipari perã tachimaa; Jesupa ooda perã Tachi Akꞌõrepa oopidakꞌa poro choopikꞌãri paniapa mãikꞌaapa Jesupa ooda perã Tachi Akꞌõrepa oopidakꞌa iru waa batꞌakꞌãri. 
1JN.5.9	Kꞌĩsiadáma nãgɨde. Eperãarãpa charraarã kꞌĩrapite ne–inaa jaradakꞌãri, ijãapata mãɨrãpa jara pꞌanɨ. Maperã audupɨara ijãadaipia bɨ Tachi Akꞌõrepa ne–inaa jarakꞌãri, ichi jõmaarã kꞌãyaara waibɨara bapari perã. Ichia jaramaa bɨ Jesucristo ichi Warra ma jarada õpeepa. 
1JN.5.10	Mapa chi Tachi Akꞌõre Warrade ijãaparipa kꞌawa bɨ iru wãara Tachi Akꞌõre Warra, Tachi Akꞌõre Jaurepata ma eperã tꞌãride mãga kꞌawapipari perã. Mamĩda chi mãga ijãa–e bɨpa jõmaarãmaa akꞌɨpimaa bɨ ichi kꞌĩsiade Tachi Akꞌõrepa seewa jara bɨ. 
1JN.5.11	Tachi Akꞌõrepa jara bɨ tachia iru Warrade wãara ijãadakꞌãri, ichita pꞌanapataadaitꞌee iru ome. 
1JN.5.12	Mapa jaradai: “Chi Tachi Akꞌõre Warrade wãara ijãapari ɨtꞌaa wãitꞌee. Mamĩda chi Tachi Akꞌõre Warrade ijãa–e bɨ ɨtꞌaa wã–e paitꞌee. Mãgɨ́ atuaitꞌee.”
1JN.5.13	Mɨa jõma jara aupada na kꞌartꞌade pꞌãji parã, Tachi Akꞌõre Warrade ijãapataarã, kꞌawaadamerã wãara ichita pꞌanapataadaitꞌee Tachi Akꞌõre ome.
1JN.5.14	Maperã tachi inejasia–ee ɨtꞌaa iidipata Tachi Akꞌõremaa. Tꞌãride kꞌawa pꞌanɨ tachia iidiruta pɨrã Tachi Akꞌõrepa ne–inaa oomerã ichia oo kꞌinia bɨkꞌa eperãarã kꞌaripaitꞌee, tachia iidiruta irua ũriitꞌee. 
1JN.5.15	Ma awara kꞌawa pꞌanadairã irua ũripari mãgá iididakꞌãri, ichiaba kꞌawa pꞌanɨ irua ooitꞌee tachia iidi pꞌanɨkꞌa.
1JN.5.16	Parãdepemapa unuru pɨrã pɨ ɨ̃pema Cristo kꞌaurepa ne–inaa kꞌachia oomaa bɨ, ɨtꞌaa tꞌɨ̃ipia bɨ ma ɨ̃pema pari, Tachi Akꞌõrepa iru chupɨria kꞌawaamerã. Mãgá pɨa ma ɨ̃pema kꞌaripai, Tachi Akꞌõrepa iru ɨtꞌaa wãpimerã. Mãga ooi ma ɨ̃pemapa oo bɨ pɨrã ne–inaa kꞌachia, ma kꞌaurepa tachi atuapi–e. Mamĩda ne–inaa kꞌachia paraa, ma kꞌaurepa tachi atuapipari. Irua mãgɨ́ oo bɨ pɨrã, mɨa parãmaa jara–e ɨtꞌaa tꞌɨ̃damerã iru pari. 
1JN.5.17	Wãara eperãarãpa ooda–e pꞌanadakꞌãri Tachi Akꞌõrepa jara bɨkꞌa, ne–inaa kꞌachia oomaa pꞌanɨ iru kꞌĩrapite. Mamĩda pꞌekꞌau kꞌachia jõmaapa tachi atuapi–e.
1JN.5.18	Kꞌawa pꞌanɨ Tachi Akꞌõre warrarãpa pꞌekꞌau kꞌachia oo amaa wãkꞌãtɨ wãpata, Tachi Akꞌõre Warra, Jesucristopa ãra kꞌaripapari perã. Irua ãra akꞌɨpari Netuara Poro Waibɨapa ãramaa ne–inaa kꞌachia oopinaamerã. 
1JN.5.19	Kꞌawa pꞌanɨ tachi Cristode ijãapataarã Tachi Akꞌõredeerã. Jõdee apemaarã na pꞌekꞌau eujãdepemaarã Netuara Poro Waibɨa jua ekꞌari pꞌanapata. 
1JN.5.20	Ichiaba kꞌawa pꞌanɨ Tachi Akꞌõre Warra na pꞌekꞌau eujãdee cheji Tachi Akꞌõre kꞌawapiitꞌee tachimaa, mãgá kꞌawaadamerã kꞌaita wãara Tachi Akꞌõre. Tachi ijãapataarã chaa tꞌãri a–ba bapari ma wãara Akꞌõre ome, tꞌãri a–ba bapari perã iru Warra Jesucristo ome. Mãgɨta wãara Tachi Akꞌõre. Iru kꞌaurepata ɨtꞌaa wãdaitꞌee. 
1JN.5.21	Chi mãga ijãada–e pꞌanɨɨrã seewadeta ijãa pꞌanɨ. Ãchia ijãapata chi ne–inaa juapa ooda kꞌĩrapite ɨtꞌaa tꞌɨ̃pataarãkꞌa. Mapa ijãanáatɨ ãchikꞌa.
1JN.5.21	Mãgapai paji.
2JN.1.1	Mɨ, Juan, Cristode ijãapataarã akꞌɨpari waibɨa. Mɨa na kꞌartꞌa pꞌãru parã ijãapataarãmaa, Tachi Akꞌõrepa parã jɨrɨtꞌerada perã Cristode ijãapataadamerã. Wãara mɨa parã kꞌinia iru bɨ. Mɨa aupaita parã mãgá kꞌinia iru bɨ–e. Jõma Tachi Akꞌõrepa wãarata jara pëida kꞌawa pꞌanɨɨrãpa parã aukꞌa kꞌinia iru pꞌanɨ. 
2JN.1.2	Mɨa parã mãgá kꞌinia iru bɨ ma wãarata ɨ̃raweda tachi tꞌãride bapari perã mãikꞌaapa ichita baitꞌee perã tachi ome. 
2JN.1.3	Wãara Tachi Akꞌõre mãikꞌaapa iru Warra Jesucristo tꞌãri pia pꞌanapata tachi ome. Mapa ãrapa tachi pia akꞌɨ pꞌanadaitꞌee. Ma awara tachi chupɨria kꞌawaadaitꞌee mãikꞌaapa kꞌãiwee pꞌanapidaitꞌee. Mãgá wãara pꞌanadai Tachi Akꞌõrepa kꞌinia bɨkꞌa mãikꞌaapa chikꞌinia pꞌanapataadai iru ome.
2JN.1.4	Mɨ o–ĩa beeji kꞌawaakꞌãri parãdepemaarã ũkꞌuru pꞌanapata Tachi Akꞌõrepa wãarata jara pëidade jara bɨkꞌa. 
2JN.1.5	Ɨ̃rá, ɨ̃pemaarã Cristo kꞌaurepa, mɨa parãmaa enenee nɨ̃bɨ tachi chikꞌinia pꞌanapataadamerã. Mɨa mãga jarakꞌãri, jara–e bɨ ne–inaa parãpa waide kꞌawada–e pꞌanɨ. Tachia naa Cristode ijãadakꞌãriipa ma jarada ũridooda. 
2JN.1.6	Nãgá tachia akꞌɨpidai Tachi Akꞌõre mãikꞌaapa awaraarã kꞌinia iru pꞌanɨ: oodakꞌãri Tachi Akꞌõrepa jara bɨkꞌa. Iruata jara bɨ tachi chikꞌinia pꞌanapataadamerã. Parãpa mãga ũrijida naaweda Cristode ijãadakꞌãri.
2JN.1.7	Ma Tachi Akꞌõrepa jarada mɨa parãmaa kꞌirãpapi kꞌinia bɨ, na pꞌekꞌau eujãde seewa–idaa beerã chokꞌara paraa perã. Mãgɨɨrãpa ijãadakꞌaa Jesucristo na pꞌekꞌau eujãde ba cheji eperã jĩpꞌaakꞌa. Jaradakꞌaa Jesucristo Tachi Akꞌõre Warra. Mãgá tachia kꞌawa pꞌanɨ ãchia seewa jaratee nipapata. Ãchi Anticristo jĩakꞌaarã. 
2JN.1.8	Kꞌĩrakꞌaupai ijãadai ãchia jara pꞌanɨ. Mãga ijãaruta pɨrã, jõpidaitꞌee jõma parãpa oomaa pꞌanɨ Tachi Akꞌõre–itꞌee. Mɨa kꞌinia bɨ parãpa atadamerã jõma Tachi Akꞌõrepa kꞌĩsia iru bɨ teeitꞌee ichideerãmaa ɨtꞌari, oopatapꞌedaa perã irua oopi bɨkꞌa.
2JN.1.9	Eperãpa jararu pɨrã Cristopa jarateedakꞌa oo–e paitꞌee, ichia ma jarateeda kꞌãyaara Tachi Akꞌõre netꞌaa waapɨara kꞌawa bairã, mãgɨ́ eperãpa wãara Tachi Akꞌõre kꞌawa–e bɨ. Jõdee chi Cristopa jarateedakꞌa oo bɨpa wãara ijãapari Tachi Akꞌõre Warrade mãikꞌaapa Tachi Akꞌõre kꞌawa bapari. 
2JN.1.10	Maperã mãgee Cristopa jarateedakꞌa ooda–e pꞌanɨɨrãdepema aba parã tꞌãide cheru pɨrã, iru auteebaidaikꞌaraa bɨ. Mãgee jarateepataarã parãmaa chepidaikꞌaraa bɨ. 
2JN.1.11	Parãdepema abaapa mãgee eperã auteebairu pɨrã, kꞌaripaitꞌee irua waapɨara kꞌachia oomerã ijãapataarãmaa, irua seewa jaratee bɨ kꞌaurepa.
2JN.1.12	Mɨa parãmaa waa jara kꞌinia bɨ, mamĩda kꞌartꞌa pꞌãdade mãga oo kꞌinia–e. Parã akꞌɨde wã kꞌinia bɨ, kꞌĩrapite pedeedaitꞌee. Mãgá tachi o–ĩa pꞌanadaitꞌee.
2JN.1.13	Parã ɨ̃pemaarã Cristo kꞌaurepa, chi nãpema Tachi Akꞌõrepa jɨrɨtꞌeradaarã Cristode ijãadamerã, parãmaa ichiaba salude tee pëiruta.
2JN.1.13	Mãgapai paji.
3JN.1.1	Kꞌõpꞌãyo Gayo mɨa wãara kꞌinia iru bapari,
3JN.1.1	Mɨ, Juan, Cristode ijãapataarã akꞌɨpari waibɨapa na kꞌartꞌa pɨmaa pꞌãru. Wãara mɨa pɨ kꞌinia iru bɨ.
3JN.1.2	Ɨ̃pema kꞌinia Cristo kꞌaurepa, mɨa ɨtꞌaa tꞌɨ̃ bɨ ne–inaa jõmaade pɨ pia wãmerã mãikꞌaapa kꞌapꞌɨa pia bamerã pɨ tꞌãride Tachi Akꞌõre kꞌĩrapite pia baparikꞌa. 
3JN.1.3	Ũkꞌuru tachi ɨ̃pemaarã Cristo kꞌaurepa nama chedakꞌãri, nepɨrɨjida pɨa wãara oopari Tachi Akꞌõrepa wãarata jara pëidakꞌa, mãgɨde ijãapari perã. Mãga ũrikꞌãri, mɨ o–ĩa beeji. 
3JN.1.4	Wãara mɨ ichita o–ĩa beepari kꞌawaakꞌãri ijãapataarã mɨchi warrarãkꞌa pꞌanɨ pꞌanapata Tachi Akꞌõrepa wãarata jara pëidade jara bɨkꞌa. Mɨ–itꞌee mãga kꞌawaai kꞌãyaara, ne–inaa awaraa pipɨara wẽ–e mɨ o–ĩapiitꞌee.
3JN.1.5	Ɨ̃pema kꞌinia, pɨa Tachi Akꞌõrepa kꞌinia bɨkꞌa pia oomaa bɨ kꞌaripakꞌãri tachi ɨ̃pemaarã Cristo kꞌaurepa, chi awara ãi jaratee nipapataarã. Wãara pɨa ãra auteebaipari, ãra kꞌawa–e bɨ mĩda. 
3JN.1.6	Mapa nama chedakꞌãri, jõmaarã ijãapataarã taide nepɨrɨpata pɨa ãra kꞌaripada, ãra kꞌinia iru bapari perã. Mãgá kꞌaripaparíiji ãchi ode pia wãdamerã. Ãra kꞌaripáji Tachi Akꞌõrepa kꞌinia bɨkꞌa, ãrapa iru mimia oomaa pꞌanadairã. 
3JN.1.7	Ãra uchiajida ãchi tꞌãideepa jarateedaitꞌee Cristopa ooda mãikꞌaapa irua jarada. Ma wãdade ne–inaa maarepida iidi kꞌiniada–e paji ijãadakꞌaa beerã juadepema. 
3JN.1.8	Mapa tachia ãra auteebaidaipia bɨ mãikꞌaapa kꞌaripadaipia bɨ. Mãga ooruta pɨrã, ãra ome aukꞌa mimiadaitꞌee awaraarãpa Tachi Akꞌõre wãarata kꞌawaadamerã.
3JN.1.9	Mɨa aukꞌa jaraji awaraa kꞌartꞌa pëidade pɨ tꞌãidepema ijãapataarãmaa. Mamĩda Diotrefepa mɨ pedee ũri kꞌinia–e, ichi audua bairã. Ichi ijãapataarã poro waibɨa pa kꞌinia bɨ. 
3JN.1.10	Ichia mɨ pedee mãgá ũri kꞌinia–e bairã, mɨ wãkꞌãri parã akꞌɨde, kꞌĩrapite pedeeitꞌee ichi ome. Mɨa kꞌirãpapiitꞌee ichia pedee kꞌachia jaramaa bɨ tai Akꞌõrepa jɨrɨtꞌeradaarã ãpɨte. Mãgapai oo–e ichia. Ichiaba tachi ɨ̃pemaarã Cristo kꞌaurepa jaratee nipadakꞌãri ijãapataarã tꞌãide ichi kꞌaitꞌa, ichia mãgɨɨrã auteebaikꞌaa. Ma awara, awaraa ijãapataarãpa ãra auteebai kꞌinia pꞌanadakꞌãri, ichia mãga oopikꞌaa mãikꞌaapa jërepari ma auteebai kꞌinia pꞌanɨɨrã awaraa ijãapataarã ikꞌaawaapa.
3JN.1.11	Gayo, mɨ ɨ̃pema kꞌinia, oonáaji ichia oo bɨkꞌa, ne–inaa kꞌachia oomaa bairã. Ma kꞌãyaara pia óoji. Nãgɨ́ kꞌirãpáji. Chi ne–inaa pia oo bɨpa oopari Tachi Akꞌõrepa oopi bɨkꞌa. Mamĩda chi kꞌachia oo bɨpa Tachi Akꞌõre kꞌawa–e bɨ.
3JN.1.12	Wãara Diotrefepa mãgá ne–inaa kꞌachia oomaa bɨ. Mamĩda Demetriopa mãga oo–e bɨ. Ijãapataarã jõmaarãpa nepɨrɨpata irua ne–inaa pia oopari. Iru bapari Tachi Akꞌõrepa wãarata jara pëidade jara bɨkꞌa. Tai nãpemaarãpa ichiaba jara pꞌanɨ iru tꞌãri pia bapari. Pɨata kꞌawa bɨ taipa seewadakꞌaa.
3JN.1.13	Mɨa pɨmaa waa jara kꞌinia bɨ, mamĩda kꞌartꞌa pꞌã bɨde mãga jara kꞌinia–e. 
3JN.1.14	Taarã–e nɨde mɨ wã kꞌinia bɨ pɨ akꞌɨde. Mãgá kꞌĩrapite pedeedai.
3JN.1.15	Gayo, mɨa ɨtꞌaa iidi bɨ Tachi Akꞌõrepa pɨ kꞌãiwee bapimerã. Tachi kꞌõpꞌãyoorã nãpemaarãpa ichiaba pɨmaa salude tee pëiruta. Tai pari salude téeji jãma pꞌanɨ kꞌõpꞌãyo chaa.
3JN.1.15	Mãgapai paji.
JUD.1.1	Mɨ, Judas, Santiago ɨ̃pema, mimiapari Jesucristo–itꞌee. Na kꞌartꞌa pꞌãru Tachi Akꞌõrepa jɨrɨtꞌeradaarãmaa. Irua parã kꞌinia iru bapari. Ma awara, Jesucristopa parã akꞌɨ bapari atuanaadamerã ichi waya cheru misa.
JUD.1.2	Mɨa ɨtꞌaa iidi bɨ Tachi Akꞌõrepa parã audú chupɨria kꞌawaamerã, kꞌãiwee pꞌanapimerã mãikꞌaapa kꞌinia iru bamerã.
JUD.1.3	Ɨ̃pemaarã kꞌiniarã, mɨa tꞌãripa pꞌãitꞌee paji jaraitꞌee sãga Cristopa tachi ijãapataarã jõmaweda o kꞌachiadeepa kꞌaripa ataji atuanaadamerã. Mamĩda, ma kꞌãyaara, pꞌãru ũraaitꞌee parãpa ijãa amaadamerã awaraarãpa seewa jarateepata mãikꞌaapa tꞌãripa Cristopa kꞌinia bɨkꞌa ijãadamerã, tai naapema ijãapataarãpa naaweda jarateedapꞌedaakꞌa. 
JUD.1.4	Mãga jara bɨ ijãadakꞌaa beerã mera tꞌĩudapꞌedaa perã parã tꞌãide Tachi Akꞌõrede ijãapataarãkꞌa. Tachi Akꞌõrepa pꞌekꞌau kꞌachia wẽpapipari perã, pia bɨda a pꞌanɨ oodaitꞌee ne–inaa jõma tachi pꞌekꞌau kꞌachia ooyaa bɨ kꞌapꞌɨapa oopi bɨkꞌa. ¡Mamĩda mãga–e! Ichiaba merapata Jesucristo Tachi Waibɨa, tachi ijãapataarã chipari. Tachi Akꞌõre Ũraa chonaarãweda pꞌãdade jara bɨ mãgeerã jõdaitꞌee iru juapa.
JUD.1.5	Parãpa nãgɨ́ kꞌawa pꞌanɨ mĩda, mɨa kꞌirãpapiitꞌee. Tachi Waibɨapa Israel pidaarã jõmaweda Egipto eujãdeepa uchiapiji. Mamĩda tꞌẽepai ijãa amaa pꞌanadapꞌedaarã jõmaweda ichi juapa jõpiji. 
JUD.1.6	Ma awara aɨ naaweda angeleerã ũkꞌuru uchiajida Akꞌõre jua ekꞌariipa, ãchi awaraa angeleerã poro waibɨarã pꞌanajida mĩda. Irua ãchi pꞌanapatapꞌedaamãiipa pëikꞌooji pꞌãriudee. Mama atꞌãri cadenapa jɨ̃a iru bɨ, ichi ewari waibɨa ewate nɨmaa. Mãgɨ́ ewate irua jõmaarã kꞌĩrapite ãchia kꞌachia oodapꞌedaa jaraitꞌee.
JUD.1.7	Awaraarã ichiaba ma angeleerã kꞌachia beerãkꞌa. Sodoma pidaarã mãikꞌaapa Gomorra pidaarã awaraa pꞌuuru kꞌaitꞌa pꞌanadapꞌedaarã ome ãchi kꞌapꞌɨapa pꞌekꞌau kꞌachia oopachida; ne–inaa eperãarã jĩpꞌaarãpa yiaraa iru pꞌanapata. Maperãpɨ Tachi Akꞌõrepa ma pꞌuurudepemaarã jõpiji tꞌɨpɨtaupa. Mãgá apemaarãmaa akꞌɨpiji sãga tꞌãri kꞌachia–idaa beerã jõpitꞌaaitꞌee tꞌɨpɨtau kꞌĩikꞌaa bɨpa.
JUD.1.8	Mãgɨ́ ijãadakꞌaa beerã parã tꞌãide pꞌanɨɨrãpa aukꞌa oopata. Tachi Akꞌõrepa ma kꞌachia beerãmaa mãga ooji mĩda, ɨ̃rapema seewa jarateepataarãpa mãɨrã jĩakꞌa ãchia oo kꞌiniata oopata. Kꞌãimokꞌaraa pɨkꞌapata perã, ãchia oopata ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa. Ma awara merapata Tachi Waibɨa ãchi chipari mãikꞌaapa angeleerã ãpɨte pedee kꞌachia jarapata. 
JUD.1.9	Jõdee Miguel, angeleerã poro waibɨa mĩda, akꞌɨpiji ichi Tachi Akꞌõre jua ekꞌari bapari. Ikꞌachia pedee–e paji Satanamaa aupedeedakꞌãri Moisés kꞌapꞌɨa piuda pari; kꞌaipa ataitꞌee. Mãgaji:
JUD.1.9	‘Tachi Akꞌõrépata pɨ ɨtrɨaitꞌee.’ 
JUD.1.10	Mamĩda mãgɨ́ seewa jarateepataarãpa mãga ooda–e. Ne–inaa Tachi Akꞌõrede pia kꞌawada–e pakꞌãri, oo iru pꞌanapata pedee kꞌachiapa. Ne–animalaarãkꞌa ãchi kꞌapꞌɨapa oopi bɨkꞌa oopata, kꞌĩsiadakꞌaa perã Tachi Akꞌõrepa kꞌĩsiapiparikꞌa. Mapa mia jõnɨpa ãchi itu jõkꞌoodaitꞌee pꞌekꞌau kꞌachia ooyaa kꞌaurepa.
JUD.1.11	¡Aai, Tachi Akꞌõrepa ãchi kꞌachiadee pëiitꞌeepɨ! Pꞌekꞌau kꞌachiade nipapata Caínpa oodakꞌa.
JUD.1.12	Parã chipꞌedaidakꞌãri ne–inaa jedekꞌodaitꞌee, kꞌĩra nejasiadaipata mãgɨ́ seewa jarateepataarã kꞌaurepa. Mamĩda ãchi kꞌĩra nejasia wẽe, waibɨa kꞌopata mãikꞌaapa waibɨa topata, ãchita poro waibɨarãkꞌa Tachi Akꞌõre kꞌĩrapite. Mãgá oodakꞌãri, chupɨria chitoonɨɨrã akꞌɨdakꞌaa. Jõmaweda ãchi–itꞌee aupai oopata. Jɨ̃arara pania wẽe bɨ́kꞌapɨ pꞌanɨ, nãupa ateepari eujã pꞌũasaadee. Ichiaba nejõ bɨɨrɨ́kꞌapɨ pꞌanɨ chaukꞌaa bakꞌãri, chaujara bɨ mĩda. Ãchi piu pɨkꞌa pꞌanɨ ma pakꞌuru ẽtꞌadakꞌa mãikꞌaapa pꞌoodakꞌa. 
JUD.1.13	Pꞌusa tꞌojara pakꞌãri, kꞌĩraudaipari mãikꞌaapa kꞌõpꞌepꞌee nejarra kꞌachia ome ipu ide atabëipari. Mãga pɨkꞌa mãgeerã. Golpe pedeepata eperãarã waibɨarãkꞌa. Mamĩda tachia unudai ne–inaa kꞌachia kꞌĩra tꞌãdoo ãchia oopata. Lucero Akꞌõrepa bɨdamãiipa uchiadákꞌapɨ pꞌanɨ, awaraarãmaa Tachi Akꞌõre o atuapipata perã. Mapa irua ãchi atuapiitꞌee, ichita pꞌãriude jɨ̃a paraa pꞌanadamerã.
JUD.1.14	Enoc Adandeepa uchiadapꞌedaarã sietede uchiaji. Tachi Akꞌõrepa Enocmaa pedeepiji mãgeerãde:
JUD.1.14	—¡Ũrítɨ mɨa jararu! Tachi Waibɨa cheitꞌee ichi angeleerã cho–kꞌara ome. 
JUD.1.15	Akꞌɨ cheitꞌee jõmaweda eperãarãpa oopatapꞌedaa, jaraitꞌee pia wa kꞌachia. Tachi Akꞌõrede ijãadakꞌaa beerã kꞌachiadee pëiitꞌee. Mãga ooitꞌee ãchi irude ijãadakꞌaa pꞌanadairã; ne–inaa kꞌachia oopatapꞌedaa perã mãikꞌaapa iru ãpɨte pedee kꞌachia jarapatapꞌedaa perã.
JUD.1.16	Mãgɨɨrã tꞌãri o–ĩa pꞌanadakꞌaa. Ikꞌɨ̃atɨ pedeepata awaraarãmaa, ne–inaa oodakꞌãri. Tꞌãride oodaamaa pꞌanadairã Tachi Akꞌõrepa kꞌinia bɨkꞌa, oopata ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa. Audua pedeepata awaraarãpa pia akꞌɨdamerã mãikꞌaapa pedee pia jara pꞌanɨpa kꞌõpꞌãyo meraa pɨkꞌapata, jõmaweda pia uchiamerã ãchi–itꞌee aupai.
JUD.1.17	Mamĩda ɨ̃pemaarã kꞌiniarã, parã mãga pꞌanadakꞌaa. Mapa kꞌirãpátɨ Tachi Waibɨa Jesucristopa jɨrɨtꞌeradaarãpa jaradapꞌedaa:
JUD.1.18	—Tachi Akꞌõre ewari waibɨa ewate pai naaweda, ijãapataarã tꞌãide uchiadaitꞌee Tachi Akꞌõre Ũraa oo iru pꞌanapataarã. Mãgɨɨrãpa oodaitꞌee ãchi pꞌekꞌau kꞌachia ooyaa bɨ kꞌapꞌɨapa oopi bɨkꞌa.
JUD.1.19	Parã tꞌãide mãgá pꞌasa bɨ. Mãgee seewa jarateepataarãpa parã kꞌĩraupipata pãchi aukꞌaarã ome. Mapa awara–awaraadaipata. Ãchia oopata na pꞌekꞌau eujãdepema ijãadakꞌaa beerãpa oopatakꞌa, Tachi Akꞌõre Jaure wẽe pꞌanadairã.
JUD.1.20	Jõdee parã, ɨ̃pemaarã kꞌiniarã, mãga pꞌanadakꞌaa. Mapa chikꞌaripa pꞌanapatáatɨ waapɨara Cristode ijãadaitꞌee mãikꞌaapa pipɨara kꞌawaadaitꞌee Tachi Akꞌõrepa wãarata pedee jara pëida. Ma awara ɨtꞌaa tꞌɨ̃patáatɨ Tachi Akꞌõre Jaurepa oopi bɨkꞌa. 
JUD.1.21	Kꞌĩra kꞌaupai kꞌĩra atuadai Tachi Akꞌõrepa tachi kꞌinia iru bapari mãikꞌaapa pꞌanapatáatɨ ichia kꞌinia bɨkꞌa. Kꞌãiwee nɨpatáatɨ Tachi Waibɨa Jesucristopa chupɨria kꞌawaaru ewate, ichita pꞌanapataadaitꞌee perã iru ome.
JUD.1.22	Pia ijãa–e beerã chupɨria kꞌawáatɨ waapɨara Cristode ijãadamerã. 
JUD.1.23	Eperãarã netuara o kꞌachiade nipapataarã kꞌaripátɨ ijãadamerã mãikꞌaapa uchiadamerã tꞌɨpɨtau urua nɨ̃bɨdeepa uchiakꞌajidakꞌa. Eperã pꞌekꞌau kꞌachia ooyaa bakꞌãri, ichiaba chupɨria kꞌawáatɨ. Mamĩda ichia pꞌekꞌau kꞌachia oopata unuamaa iru pꞌanadaipia bɨ, pꞌaru mikꞌia jo bɨkꞌa. Mapa kꞌĩrakꞌaupai oodai ãchia oopatakꞌa.
JUD.1.24	Tachi Akꞌõrépata parã kꞌaripai mãɨrã kꞌachiade baainaadamerã. Ma awara ichia parã ateei ichimaa ichi kꞌĩra wãree unudamerã mãikꞌaapa tꞌãri o–ĩa, pꞌekꞌau kꞌachia wẽe bainɨ̃ pꞌanadamerã ichi kꞌĩrapite. Mapa o–ĩa irumaa ɨtꞌaa tꞌɨ̃dáma. 
JUD.1.25	Ichita Tachi Akꞌõre; awaraa Akꞌõre Waibɨa iru kꞌãyaara wẽ–e. Ichi Tachi O Kꞌachiadeepa Kꞌaripa Atapari. Maperã tꞌãripa o–ĩa ɨtꞌaa tꞌɨ̃pata: “Jesucristo, pɨ jõmaweda na pꞌekꞌau eujãde nɨ̃bɨ Rey Waibɨa Kꞌĩra Wãree. Ne–inaa jõmaweda pɨ jua ekꞌari iru bɨ. Ewaa weda ne–inaa jõmaweda chokꞌaji; atꞌãri chokꞌapari mãikꞌaapa ichita mãga bapariitꞌee. Amén.”
REV.1.1	Na pꞌãdade mɨ, Juanpa jara bɨ Tachi Akꞌõrepa ne–inaa kꞌawapida Jesucristomaa. Kꞌawapiji ichia na ewari ooitꞌee bɨ, Jesucristopa jõdee ichideerãmaa mãga kꞌawapimerã. Ɨtꞌariipa Cristopa pëiji ichi ángel mɨmaa, mɨ iru mimiapari perã. 
REV.1.2	Na pꞌãdade mɨa jara bɨ Tachi Akꞌõrepa mɨmaa unupida, ichia mɨmaa jara pëida mãikꞌaapa Jesucristopa mɨmaa jarada.
REV.1.3	Tachi Akꞌõrepa pia akꞌɨitꞌee na pꞌãda leerupa awaraarã taide, ichia jara pëida perã. Ichiaba pia akꞌɨitꞌee na pꞌãdade jara bɨ ũridapꞌeda, oo pꞌanɨpa aɨde ũraa bɨkꞌa, ma jõma ooitꞌee taarã–e perã.
REV.1.4	Mɨ, Juanpa nãga pꞌã pëiru parã Ásia eujãdepema ijãapataarãmaa, siete chipꞌepataarã chaachaa.
REV.1.4	Mɨa ɨtꞌaa iidi bɨ Tachi Akꞌõrepa parã pia akꞌɨ bapariimerã. Mãgá kꞌãiwee pꞌanapataadaitꞌee. Tachi Akꞌõre ichita bapari; ichita bapachi mãikꞌaapa ichita cheitꞌee. Mɨa ichiaba iidi bɨ Tachi Akꞌõre Jaurepa parã kꞌaripamerã. Iru jaure siete pɨkꞌa bɨ Tachi Akꞌõre su–akꞌɨ beepari kꞌĩrapite.
REV.1.5	Ichiaba mɨa iidi bɨ Jesucristopa parã kꞌaripamerã. Iruata wãara jarapari Tachi Akꞌõrepa jara bɨ. Iruta piupꞌeda, naapɨara chokꞌai pꞌirabaiji ichita bapariitꞌee. Na pꞌekꞌau eujãdepema reyrã jõmaweda pꞌanapata iru jua ekꞌari. Iruata tachi kꞌinia iru bapari. Mapa tachi uchiapiji tachia pꞌekꞌau kꞌachia oopata jua ekꞌariipa. Mãga ooji iru waa batꞌada kꞌaurepa kurusode piukꞌãri tachi pari.
REV.1.6	Iruata tachi ichideerã papiji ichi Akꞌõremaa pꞌaareerãkꞌa ɨtꞌaa tꞌɨ̃pataadamerã eperãarã pari. Mapa jaradáma: “Jesucristo ichita jõmaarã kꞌãyaara waibɨara bapariitꞌee.” ¡Amén!
REV.1.7	‘¡Ũrítɨ! Iru cheitꞌee jɨ̃ararade. Maapai jõmaarãpa iru unudaitꞌee; iru supidapꞌedaarã paara. Na pꞌekꞌau eujãdepema to bee chaa eperãarã jarajẽedaitꞌee waaweepa, irua ãchi miapiitꞌee jĩakꞌaapa ãchia pꞌekꞌau kꞌachia oopata kꞌaurepa. Mãga paitꞌee. Amén.’ 
REV.1.8	Tachi Akꞌõre Waibɨapa jara bɨ:
REV.1.8	—Mɨta Alfa; nejõmaata naa. Ichiaba mɨta Omega; nejõmaata tꞌẽe. Mɨta jõmaarã Waibɨa. Mɨ ichita bapari; ichita bapachi mãikꞌaapa ichita cheitꞌee.
REV.1.9	Mɨ, Juan, parã ɨ̃pema Cristo kꞌaurepa, parãkꞌa mɨ tꞌãri a–ba bapari perã iru ome. Mɨ ichiaba parã kꞌõpꞌãyo, tachi aukꞌa wãdaitꞌee perã Akꞌõre truadee mãikꞌaapa ɨ̃raweda tachi aukꞌa choopata perã Jesude ijãa pꞌanɨde, tachi jɨrɨ pꞌanɨ mĩda miapidaitꞌee ma kꞌaurepa. Mɨ Patmos islade pëijida Tachi Akꞌõre Ũraa jarateepachi perã mãikꞌaapa Jesupa ooda jarateepachi perã. 
REV.1.10	Mama bɨde tomia ewate ɨtꞌaa tꞌɨ̃maa baji Tachi Akꞌõre Jaurepa oopi bɨkꞌa. Mãga nɨde kꞌãimokꞌaraa pɨkꞌadachi. Mɨ ãpɨteikꞌa eereepa ũriji eperã golpe pedeeru, trompeta golpe jĩwaaparikꞌa. 
REV.1.11	Mãgaji:
REV.1.11	—Pꞌã́ji pɨa unuru maapꞌeda pë́iji ijãapataarã chipꞌepata bee chaa nãgɨ́ siete pꞌuurude: Éfeso, Esmirna, Pérgamo, Tiatira, Sardes, Filadelfia, Laodicea pꞌuurudee aukꞌa.
REV.1.12	Mãga ũrikꞌãri, pꞌɨrrabaiji akꞌɨitꞌee kꞌaipata mɨmaa mãga jara bɨ. Unuji lámpara bɨpata siete, awara–awaraa bainɨ̃ bɨ. Mãgɨ́ chaachaa nẽedee ooda paji. 
REV.1.13	Mãgɨ́ esajĩakꞌa unuji eperãkꞌa. Pꞌaru teesoo jɨ̃ baji. Kꞌɨrrɨde ne–inaa nẽedee ooda jɨ̃ baji. Nẽrabai baji ichi tꞌũade. 
REV.1.14	Ichi puda tꞌo–tꞌoo baji, oveja kꞌarakꞌa maa–e pɨrã nievekꞌa. Chi tau urua nɨ̃baji tꞌɨpɨtaukꞌa. 
REV.1.15	Chi bɨɨrɨ jida urua baji, bronce ɨrradakꞌãri uruaparikꞌa. Chi otau ũriji to kꞌida chaaree jĩwaaparikꞌa. 
REV.1.16	Ichi jua juaraare lucero siete iru baji. Chi itꞌaideepa uchiaji espada choma, kꞌĩraichaa weda pꞌewedee bɨ. Chi kꞌĩra urua nɨ̃baji akꞌõrejĩru imatꞌɨpa urua nɨ̃baparikꞌa.
REV.1.17	Mɨa iru unukꞌãri, eujãde baainaji iru kꞌĩrapite mãikꞌaapa piudakꞌa baibeeji. Mãpai irua mɨ tꞌõbaiji ichi juarapa mãikꞌaapa mɨmaa mãgaji:
REV.1.17	—Pꞌeranáaji. Mɨ nejõmaata naa mãikꞌaapa nejõmaata tꞌẽe. 
REV.1.18	Mɨata eperãarã chokꞌai pꞌanapipari. Na pꞌekꞌau eujãde bɨde mɨ jai–idaaji. Mamĩda chokꞌai pꞌirabaiji, maadakꞌãriipa ichita bapariitꞌee. Mɨa llavekꞌa iru bɨ piudapꞌedaarãmãi ewaitꞌee. Madeepa eperãarã uchiapii mãikꞌaapa ãra kꞌaripai ichiaba chokꞌai pꞌirabaidamerã ichita pꞌanapataadaitꞌee mɨ ome. Maa–e pɨrã, kꞌinia–e pɨrã, ãra mãgá uchiapi–e paitꞌee. 
REV.1.19	Maperã pꞌã́ji pɨa unuru, ɨ̃rá ne–inaa wãyaa nɨ̃bɨ mãikꞌaapa ne–inaa tꞌẽepai wãyaaitꞌee bɨ. 
REV.1.20	Pɨa unu bɨ ne–inaa Tachi Akꞌõrepa waide unupi–e pada apidaamaa: na lucero siete mɨ jua juaraare mãikꞌaapa jã lámpara bɨpata siete nẽedee ooda. Na lucero siete jara kꞌinia bɨ angeleerã siete bɨda ijãapataarã chipꞌepata siete aba–abaa akꞌɨdamerã. Jõdee jã lámpara bɨpata siete jara kꞌinia bɨ ma ijãapataarã chipꞌepatamãi siete.
REV.2.1	Mãpai irua mɨmaa mãgaji:
REV.2.1	—Nãgɨ́ pedee pꞌã pë́iji Tachi Akꞌõrepa ichi ángel pëidamaa
REV.2.1	Nãga jara bɨ ma lucero siete iru bɨpa ichi juaraare, bɨ misa ma lámpara bɨpata siete nẽedee ooda ome. 
REV.2.2	Mɨa kꞌawa bɨ parã Efesodepemaarã pꞌanapata. Pia mimiapata seewa–idaa beerã tꞌĩunaadamerã pãchi tꞌãide mãikꞌaapa pia choopata mɨde ijãa pꞌanɨde. Kꞌawa bɨ parãpa chooda–e, tꞌãri kꞌachia–idaa beerã tꞌĩu kꞌinia pꞌanadakꞌãri pãchi tꞌãide. Mãɨrãpa seewata taita Cristopa pëidada adakꞌãri, parãpa akꞌɨpachida ãchia jarateepata, kꞌawaa atarutamaa ãchi seewa–idaa bee. 
REV.2.3	Maapai parãpa choopachida, mãɨrãpa nepɨra jɨrɨpachida mĩda parã ome. Sẽ–ee mãgá choopachida, nepɨrade baaijida mĩda mɨde ijãa pꞌanɨ kꞌaurepa.
REV.2.4	Mãgá choopachida mĩda, mɨa pia akꞌɨ–e nãgɨ́ ne–inaa parãpa oopata. Mɨ mãikꞌaapa pãchi kꞌõpꞌãyoorã kꞌinia iru pꞌanada–e naawedapemakꞌa. 
REV.2.5	Kꞌirãpátɨ sãga pꞌanapachida ewaa mɨde ijãadakꞌãri. Parãpa ne–inaa kꞌachia oopata oo amáatɨ mãikꞌaapa tꞌãripa jõma oopatáatɨ naawedapemakꞌa, mɨ kꞌinia iru pꞌanadairã mãikꞌaapa pãchi kꞌõpꞌãyoorã kꞌinia iru pꞌanadairã. Mãga ooda–e pɨrã, mɨa pãchi lámpara bɨpata ãyaa ataitꞌee. Mãgá mɨ waa parã ome ba–e paitꞌee. 
REV.2.6	Mɨa mãga jara bɨ mĩda, parãpa nãgɨ́ ne–inaa pia oopata. Mɨkꞌa parãpa aukꞌa unuamaa iru pꞌanapata Nicolaíta pidaarãpa kꞌachia oopata. 
REV.2.7	Kꞌɨɨrɨ ẽesaa pꞌanátɨ ũridamerã Tachi Akꞌõre Jaurepa jara bɨ ijãapataarãmaa, ãchi chipꞌepata chaa. Kꞌachia pꞌoyaapataarãmaa mɨa kꞌopiitꞌee eperãarã chokꞌai pꞌanapipari pakꞌurudepema; mãgɨ́ pakꞌuru Tachi Akꞌõre eujãde bɨ.
REV.2.8	Mãpai irua mãgaji:
REV.2.8	—Ɨ̃rá nãgɨ́ pedee pꞌã pë́iji Tachi Akꞌõrepa ichi ángel pëidamaa Esmirna pꞌuurudepema ijãapataarã akꞌɨmerã:
REV.2.8	Nãga jara bɨ nejõmaata naa, nejõmaata tꞌẽe; chi jai–idaapꞌeda chokꞌai pꞌirabaidapa. 
REV.2.9	Mɨa kꞌawa bɨ parã Esmirnadepemaarã nepɨrade pꞌanapata eperãarãpa parã jɨrɨpata perã miapidaitꞌee. Unu bɨ parã chupɨria jõnapata, wãara chupɨria–ee pꞌanɨ mĩda, ɨtꞌari iru pꞌanadairã jõmaweda Tachi Akꞌõrepa kꞌĩsia iru bɨ parã–itꞌee. Kꞌawa bɨ pedee kꞌachia judiorã apataarãpa jara jõnɨ parã ãpɨte. Mãɨrã Tachi Akꞌõre Ũraa jarateepata tede chipꞌepata mĩda, wãara Tachi Akꞌõredeerã–e, mɨchideerã jɨrɨpata perã. Tachi Akꞌõredeerãkꞌa pꞌanapataadai kꞌãyaara, Satanadeerã́kꞌapɨ pꞌanapata. 
REV.2.10	Waaweenáatɨ mãgeerãpa parãmaa ooruta. ¡Ũrítɨ! Mãgeerã kꞌapꞌɨa pari Satanapa parã ũkꞌuru tꞌɨpiitꞌee carcelde, mɨde ijãa amaadai jĩakꞌaapa ma kꞌaurepa. Ewari diez mama pꞌanadaitꞌee. Mamĩda chóotɨ mɨde ijãa pꞌanɨde, mama parã peeruta pɨjida. Mãgá chooruta pɨrã, mɨa ɨtꞌaripema poro jɨ̃ra teeitꞌee parãmaa, ichita pꞌanapataadamerã mɨ ome mɨchi truade.
REV.2.11	Kꞌɨɨrɨ ẽesaa pꞌanátɨ ũridamerã Tachi Akꞌõre Jaurepa jara bɨ ijãapataarãmaa, ãchi chipꞌepata chaa. Kꞌachia pꞌoyaapataarã piuda aba piudaitꞌee. Atuada–e paitꞌee Cristode ijãadakꞌaa beerãkꞌa.
REV.2.12	Mãpai irua mãgaji:
REV.2.12	—Ɨ̃rá nãgɨ́ pedee pꞌã pë́iji Tachi Akꞌõrepa ichi ángel pëidamaa Pérgamo pꞌuurudepema ijãapataarã akꞌɨmerã:
REV.2.12	Nãga jara bɨ espada choma kꞌĩraichaa weda pꞌewedee iru bɨpa. 
REV.2.13	Mɨa kꞌawa bɨ parã Pergamodepemaarã pꞌanapatamãi. Satanás rey su–akꞌɨ beeparíkꞌapɨ bɨ, jãpemaarã chokꞌara ichi jua ekꞌari pꞌanapata perã. Mamĩda parãmaa ikꞌachia Cristodeerãda adakꞌãri, mɨ merada–e paji. Ma awara parã choopachida mɨde ijãa pꞌanɨde, parã kꞌõpꞌãyo Antipas peejida mĩda mɨa ooda jarateeda perã. Parã mãgá choojida, iru peejida mĩda pãchi tꞌãide, Satanás baparimãi.
REV.2.14	Parã mãgá choopachida mĩda, mɨa pia akꞌɨ–e nãgɨ́ ne–inaa parãpa oopata. Pãchi tꞌãide ũkꞌuruurãpa jarateepata Balaampa chonaarãweda jarateedakꞌa. Mãgɨpa Balacmaa jaraji sãga kꞌũrai Israel pidaarã, ãrapa kꞌodamerã nechiara ata bɨdapꞌedaa ne–inaa juapa ooda kꞌĩrapite, aɨ kꞌĩrapite eperãarãpa ɨtꞌaa tꞌɨ̃pata. Ichiaba kꞌũraji ãrapa kꞌachia oodamerã awaraarã ome. Israel pidaarãpa ma ne–inaa omé oodakꞌãri, Tachi Akꞌõrepa ãra pia akꞌɨ–e paji. 
REV.2.15	Ma jĩakꞌa pãchi tꞌãide ichiaba ũkꞌuruurãpa jarateepata Nicolaíta pidaarãpa jarateepatakꞌa. 
REV.2.16	¡Ma kꞌachia choonáatɨ pãchi tꞌãide! Mãɨrãpa jarateepata choodai kꞌãyaara, ma jarateepata kꞌĩra unuamaa iru pꞌanapatáatɨ, mɨa kꞌĩra unuamaa iru baparikꞌa. Maa–e pɨrã mɨa mãɨrã miapiitꞌee mɨ itꞌaideepa uchia bɨ espada choma bɨpa; mãgɨ́ mɨ pedee.
REV.2.17	Kꞌɨɨrɨ ẽesaa pꞌanátɨ ũridamerã Tachi Akꞌõre Jaurepa jara bɨ ijãapataarãmaa, ãchi chipꞌepata chaa. Kꞌachia pꞌoyaapataarãmaa mɨa kꞌopiitꞌee ɨtꞌaripema chikꞌo mera iru bɨ 
REV.2.18	Mãpai irua mãgaji:
REV.2.18	—Ɨ̃rá nãgɨ́ pedee pꞌã pë́iji Tachi Akꞌõrepa ichi ángel pëidamaa Tiatira pꞌuurudepema ijãapataarã akꞌɨmerã:
REV.2.18	Nãga jara bɨ Tachi Akꞌõre Warrapa; chi tau urua nɨ̃bɨ tꞌɨpɨtaukꞌa mãikꞌaapa bɨɨrɨ urua bɨ bronce ɨrradakꞌãri uruaparikꞌa. 
REV.2.19	Mɨa kꞌawa bɨ parã Tiatiradepemaarãpa oopata mɨde ijãapata perã. Chikꞌinia pꞌanapata mãikꞌaapa choopata mɨde ijãa pꞌanɨde. Mapa awaraarã kꞌaripapata mãikꞌaapa choopata, nepɨrade baairuta pɨjida. Audupɨara mãga oomaa pꞌanɨ naawedapema kꞌãyaara, mɨde ewaa ijãa pꞌaneedakꞌãri.
REV.2.20	Ɨ̃rá mãga oomaa pꞌanɨ mĩda, mɨa pia akꞌɨ–e nãgɨ́ ne–inaa parãpa oopata. Ichiakꞌau bɨpata jã chonaarãwedapema wẽra Jezabel jĩakꞌaa, ichia ne–inaa kꞌachia jarateemerã pãchi tꞌãide. Ichi Tachi Akꞌõre pedee jaraparida apari. Mamĩda mãga–e. Kꞌũrayaa bapari. Ichia jarateepari pia bɨ mɨchideerãpa pꞌekꞌau oodamerã mãikꞌaapa pia bɨ ãrapa kꞌodamerã nechiara ata bɨdapꞌedaa ne–inaa juapa ooda kꞌĩrapite, aɨ kꞌĩrapite eperãarãpa ɨtꞌaa tꞌɨ̃pata. 
REV.2.21	Mɨa jaraji ma kꞌachia oopata oo amaamerã. Mamĩda mãga oo kꞌinia–e. 
REV.2.22	Mapa mɨa ichi kꞌayaapiitꞌee; ichi ome kꞌachia oo pꞌanɨɨrã paara. Mãɨrã aukꞌa miapiitꞌee, oo amaada–e pɨrã ma kꞌachia ichia oopida. 
REV.2.23	Ma awara mɨa peeitꞌee ichia jaratee bɨde ijãapataarã, ichi warrarãkꞌa pꞌanadairã. Mãgapɨ mɨde ijãapataarã jõmaarãpa kꞌawaadaitꞌee mɨa nejõmaata kꞌawa bɨ; eperãpa tꞌãridepai kꞌĩsia bɨ mãikꞌaapa tꞌãripa oo kꞌinia bɨ paara. Mɨata akꞌɨitꞌee pãchia oopata mãikꞌaapa ne–inaa teeitꞌee eperã chaachaa irua ne–inaa oopata pari na pꞌekꞌau eujãde bɨ misa; ne–inaa pia irua pia oopata pari maa–e pɨrã ne–inaa kꞌachia irua kꞌachia oopata pari.
REV.2.24	Ɨ̃rá mɨa nãga jara bɨ parã apemaarãmaa Tiatira pꞌuurude pꞌanɨ. Parãpa pia oo pꞌanɨ kꞌawa kꞌiniadakꞌaa perã ma wẽrapa jaratee bɨ. Jɨrɨdakꞌaa Satanás netꞌaa kꞌawaadaitꞌee; jãgee netꞌaa eperãarãpa kꞌawadaikꞌaraa bɨ. Parã ma kꞌachiade tꞌĩu kꞌiniadakꞌaa perã, mɨa ne–inaa awaraa iidi–e paitꞌee parãpa oodamerã. 
REV.2.25	Jĩpꞌa kꞌinia bɨ parã choodamerã mɨde ijãa pꞌanɨde mãikꞌaapa ne–inaa pia oo pꞌanɨde, mɨ waya cheru misa.
REV.2.26	Parãdepema kꞌachia pꞌoyaapataarã pia akꞌɨitꞌee mɨa oopi bɨkꞌa oo pꞌanadakꞌãri parã jai–idaarutamaa. Parã bɨitꞌee eperãarã pꞌuuru akꞌɨpataadamerã, reypa ooparikꞌa.
REV.2.27	Mɨ Akꞌõrepa eperãarã bɨdakꞌa mɨ jua ekꞌari, mãgá mɨa eperãarã bɨitꞌee parã jua ekꞌari. Parãpa ma pꞌuuru pidaarã pãchi jua ekꞌari iru pꞌanadaitꞌee mãikꞌaapa chupɨria kꞌawaada–ee mɨ kꞌĩra unuamaa iru pꞌanapataarã jõtꞌaadaitꞌee. Reypa tuma hierrodee juade iru bɨpa ooparikꞌa, mãga pɨkꞌa parãpa oodaitꞌee.
REV.2.27	‘Mãɨrã ome oodaitꞌee eperãpa chokꞌo pakꞌurupa wɨkꞌãri ooparikꞌa.’ 
REV.2.28	Ichiaba mɨa ɨ̃datɨpodopa lucero teeitꞌee parãmaa, mɨ jĩakꞌa ɨ̃daa pɨkꞌa pꞌanapataadamerã. 
REV.2.29	Kꞌɨɨrɨ ẽesaa pꞌanátɨ ũridamerã ma pedee Tachi Akꞌõre Jaurepa jarada ijãapataarãmaa, ãchi chipꞌepata chaa.
REV.3.1	Mãpai irua mãgaji:
REV.3.1	—Ɨ̃rá nãgɨ́ pedee pꞌã pë́iji Tachi Akꞌõrepa ichi ángel pëidamaa Sardes pꞌuurudepema ijãapataarã akꞌɨmerã:
REV.3.1	Nãga jara bɨ Tachi Akꞌõre Jaure siete pɨkꞌa iru bɨpa; chi lucero siete iru bɨ ichi juade. Mɨa kꞌawa bɨ parã Sardedepemaarãpa ne–inaa oopata. Eperãarãpa jarapata: “Jã ijãapataarã chokꞌai pꞌanɨda” apata, parãpa wãara mɨde ijãapata jĩakꞌaapa. Mamĩda mãga–e. Piudapꞌedaarã́kꞌapɨ pꞌanɨ, wãara ijãada–e pꞌanadairã. 
REV.3.2	¡Mapa ũrítɨ! Parãpa mɨde ijãapata jõi naaweda, jɨrɨpatáatɨ oodaitꞌee mɨa oopi bɨkꞌa. Mɨa unu bɨ parãpa ne–inaa oopata pia–e bɨ Mɨchi Waibɨa kꞌĩrapite. 
REV.3.3	Kꞌĩsíatɨ parãpa naaweda ũridapꞌedaade Tachi Akꞌõrepa jara pëida jaratee chedakꞌãri. Parãpa ma jarateedapꞌedaa ijãajida. Mapa ɨ̃rá oopatáatɨ ma jaradakꞌa. Parãpa ne–inaa kꞌachia oopata oo amáatɨ. Mãga ooda–e pɨrã, atu bɨde nechɨapari cheparikꞌa, mãga pɨkꞌa mɨ cheitꞌee. Parãpa kꞌawada–e ewari mɨ cheitꞌee parã miapide.
REV.3.4	Mamĩda parã Sardedepema ijãapataarã jõmaweda nipadakꞌaa ijãadakꞌaa beerãkꞌa. Chokꞌara–ee pꞌanɨ mĩda, ũkꞌuru pꞌanadakꞌaa mãɨrãkꞌa. Mapa parã ɨtꞌari mɨ ome nipapataadaitꞌee. Pꞌaru tꞌo–tꞌoo jɨ̃ pꞌanadaitꞌee, pia pꞌanapata perã Tachi Akꞌõre kꞌĩrapite. 
REV.3.5	Wãara jõmaweda kꞌachia pꞌoyaapataarã pꞌaru tꞌo–tꞌoo jɨ̃pataadaitꞌee. Mɨa mãɨrã tꞌɨ̃ wẽpapikꞌaa paitꞌee Tachi Akꞌõre ome ichita ɨtꞌari pꞌanapataadaitꞌeerã tꞌɨ̃ pꞌã jẽra bɨ librodeepa. Ma kꞌãyaara mɨchideerã aitꞌee mɨ Akꞌõremaa mãikꞌaapa ichi angeleerãmaa. 
REV.3.6	Kꞌɨɨrɨ ẽesaa pꞌanátɨ ũridamerã Tachi Akꞌõre Jaurepa jara bɨ ijãapataarãmaa, ãchi chipꞌepata chaa.
REV.3.7	Mãpai irua mãgaji:
REV.3.7	—Ɨ̃rá nãgɨ́ pedee pꞌã pë́iji Tachi Akꞌõrepa ichi ángel pëidamaa Filadelfia pꞌuurudepema ijãapataarã akꞌɨmerã:
REV.3.7	Nãga jara bɨ pꞌekꞌau kꞌachia wẽe bɨ, chi wãara aupaita jaraparipa. Chonaarãwedapema Rey David jõmaarã poro waibɨa badakꞌa, mɨ jõmaarã poro waibɨa. Mɨa aupaita llavekꞌa iru bɨ eperãarã wãpiitꞌee Akꞌõre truadee. Mɨ awara apidaapa wãpida–e pai mãikꞌaapa apidaapa jarada–e pai wãnaadamerã. 
REV.3.8	Mɨa kꞌawa bɨ parã Filadelfiadepemaarãpa oopata. Kꞌawa bɨ awaraarã kꞌĩrapite parã makꞌɨara waibɨa–ee pꞌanɨ mĩda, pꞌanapata mɨa jarateedakꞌa mãikꞌaapa choopata mɨde ijãa pꞌanɨde, mɨ merada–ee. Mãga pꞌanapata perã parã kꞌĩrapite mɨa o ooji, aɨde wãdamerã. Mɨata ma o ooda perã, apidaapa jarada–e pai parã aɨde wãnaadamerã.
REV.3.9	¡Ũrítɨ mɨa ooitꞌee Satanadeerãmaa! Mãɨrãpa tai wãara judiorãda apata; Tachi Akꞌõredeerã. Mamĩda seewamaa pꞌanɨ. Mɨa mãɨrã bedabaipiitꞌee parã kꞌĩrapite. Mãga ooitꞌee ãchia kꞌawaadamerã mɨa parã kꞌinia pꞌe iru bapari. 
REV.3.10	Parãpa oojida mɨa jaradakꞌa. Choopata mɨde ijãa pꞌanɨde, ma kꞌaurepa nepɨrade baaijida mĩda. Maperãpɨ mɨa parã kꞌaripaitꞌee Tachi Akꞌõrepa na pꞌekꞌau eujãdepema ijãadakꞌaa beerã miapikꞌãri ichia ewari awara bɨdade ma–itꞌee. Ma ewate ichia akꞌɨpiitꞌee chisãgɨɨrã wãara ichide ijãapata mãikꞌaapa chisãgɨɨrã ijãadakꞌaa.
REV.3.11	Taarã–e mɨ cheitꞌee. Chóotɨ mɨde ijãa pꞌanɨde. Kꞌĩrakꞌaupai apidaapa atuapidai ɨtꞌaripema poro jɨ̃ra
REV.3.12	Kꞌachia pꞌoyaapataarã mɨa te bɨɨrɨ mãudee oodakꞌa papiitꞌee mɨ Akꞌõre tede. Ichita pꞌanapataadaitꞌee jãma mɨ Akꞌõre ome. Mɨa mɨ Akꞌõre tꞌɨ̃ pꞌãitꞌee ma pꞌoyaapataarã ɨ̃rɨ, jõmaarãpa kꞌawaadamerã mɨ Akꞌõre ãchi chipari. Ma awara mɨa pꞌãitꞌee mɨ Akꞌõre pꞌuuru tꞌɨ̃, Jerusalén chiwidi, ãchi ɨ̃rɨ, jõmaarãpa kꞌawaadamerã ãchi ma pꞌuurudepemaarã. Mãgɨ́ pꞌuuru Akꞌõrepa pëiitꞌee ɨtꞌariipa. Ma awara ãchi ɨ̃rɨ mɨa pꞌãitꞌee mɨchi tꞌɨ̃ chiwidi, jõmaarãpa kꞌawaadamerã ãchi mɨchideerã. 
REV.3.13	Kꞌɨɨrɨ ẽesaa pꞌanátɨ ũridamerã Tachi Akꞌõre Jaurepa jara bɨ ijãapataarã jõmaarãmaa.
REV.3.14	Mãpai irua mãgaji:
REV.3.14	—Ɨ̃rá nãgɨ́ pedee pꞌã pë́iji Tachi Akꞌõrepa ichi ángel pëidamaa Laodicea pꞌuurudepema ijãapataarã akꞌɨmerã:
REV.3.14	Chi nãga jara bɨ Amén apata. Irua ichita oopari ichia jara bɨkꞌa mãikꞌaapa Tachi Akꞌõre wãarata jara pëida jarapari. Iru kꞌapꞌɨa pari Tachi Akꞌõrepa ne–inaa jõma ooji. 
REV.3.15	Mɨa kꞌawa bɨ parã Laodiceadepemaarãpa oopata. Kꞌawa bɨ parã kꞌũrasaa pɨkꞌa pꞌanɨ–e ijãada–e pꞌanɨɨrãkꞌa. Mamĩda ichiaba wãsia pɨkꞌa pꞌanɨ–e wãara ijãapataarãkꞌa. Taawa parã kꞌũrasaa pɨkꞌa pꞌanapataadai maa–e pɨrã wãsia pɨkꞌa pꞌanapataadai. 
REV.3.16	Mamĩda mãga pꞌanɨ–e. Ma kꞌãyaara parã jɨ̃ɨrɨa pɨkꞌa pꞌanɨ; ijãa–ijãa pɨkꞌa pꞌanɨ. Mapa mɨ choo–e parã ome. Parã yiaraa iru baitꞌee. 
REV.3.17	Mɨa parã choo–e pãchia mãgapata perã: “mɨchi juadoopa nejõmaata iru bɨ. Mapa maarepida falta–eda” apata. Mãga jaradakꞌãri, pariatua pedeepata. Pꞌaratꞌara pꞌanɨ mĩda, Tachi Akꞌõre–itꞌee parã wãara chupɨria chitoonɨ; tau pꞌãriu pɨkꞌa pꞌanɨ, mãikꞌaapa ãkꞌadaa pɨkꞌa pꞌanɨ. 
REV.3.18	Mãga pꞌanadairã mɨa ũraaitꞌee mɨmaata neto atadamerã ne–inaa nẽe ewaa atadakꞌa tꞌɨpɨtaudeepa. Ichiaba mɨmaa neto atátɨ pꞌaru tꞌorroo jɨ̃daitꞌee mɨa jɨ̃parikꞌa. Mãgá waa kꞌĩra nejasia pꞌanada–e, parã ãkꞌadaa pɨkꞌa pꞌanadairã. Ma awara mɨmaa neto atátɨ neera pãchi tau–itꞌee. Mãgá Tachi Akꞌõre wãarata pia unudai.
REV.3.19	Mɨa ɨtrɨapari mãikꞌaapa miapipari mɨa kꞌinia iru bɨɨrã jõmaweda. Maperã kꞌĩra jĩpꞌa ijãapatáatɨ. Pãchi audua pedee pedee amáatɨ mãikꞌaapa óotɨ mɨa oopi bɨkꞌa. 
REV.3.20	¡Ũrítɨ! Eperã puerta tꞌaide tꞌɨ̃jaramaa bainɨ̃ beeparikꞌa, mãga pɨkꞌa mɨa parã tꞌɨ̃jaramaa bɨ. Chi mɨ pedee ũrikꞌãri, ichi puerta ewaru pɨrã, mɨ tꞌĩutꞌee iru tede mãikꞌaapa tꞌãri a–ba pꞌanadaitꞌee.
REV.3.21	Kꞌachia pꞌoyaapataarã mɨa su–akꞌɨ beepiitꞌee mɨ ikꞌaawa, mɨ su–akꞌɨ beeparikꞌa mɨ Akꞌõre ikꞌaawa. Mɨ mama su–akꞌɨ beepari, kꞌachia pꞌoyaapari perã. 
REV.3.22	Kꞌɨɨrɨ ẽesaa pꞌanátɨ ũridamerã Tachi Akꞌõre Jaurepa jara bɨ ijãapataarãmaa, ãchi chipꞌepata chaa.
REV.4.1	Ma tꞌẽepai awaraa kꞌãimokꞌaraa pɨkꞌaji. Unuji puerta Tachi Akꞌõre eujãde tꞌĩupata ewa nɨ̃bɨ. Mãpai ũriji ma otau naaweda ũrida golpe pedeeru trompeta jĩwaaparikꞌa. Mãgaji:
REV.4.1	—Chéji ɨtꞌaa. Mɨa akꞌɨpiitꞌee ne–inaa Tachi Akꞌõrepa na ewari ooitꞌee bɨ.
REV.4.2	Aramata Tachi Akꞌõre Jaurepa mɨ ateeji. Mama ɨtꞌari mɨa unuji rey su–akꞌɨ beepari bainɨ̃ bɨ. Aɨ ɨ̃rɨ Tachi Akꞌõre su–akꞌɨ baji. 
REV.4.3	Iru kꞌĩra wãree baji. Urua baji mãu pi–ia bëisãa jaspekꞌa mãikꞌaapa mãu pi–ia pꞌoree cornalinakꞌa. Chi su–akꞌɨ beepari tꞌɨakꞌau baji euma pꞌɨtrɨa pɨkꞌa bɨpa; pꞌãwaraa bɨ mãu pi–ia esmeraldakꞌa. 
REV.4.4	Ma su–akꞌɨ beepari wapꞌɨra baji awaraa su–akꞌɨ beepari veinticuatropa. Aɨ ɨ̃rɨ su–akꞌɨ pꞌanajida chonaarã poro waibɨarã veinticuatro. Pꞌaru tꞌo–tꞌoo jɨ̃ pꞌanajida mãikꞌaapa poro jɨ̃ra nẽedee ooda jɨ̃ pꞌanajida. 
REV.4.5	Tachi Akꞌõre su–akꞌɨ beeparideepa pa tau pꞌorepꞌorepari nɨ̃baji mãikꞌaapa pa jĩwaa nɨ̃baji pedee ome. Ma su–akꞌɨ beepari kꞌĩrapite lámpara siete urua pꞌanajida. Mãgɨ́ lámpara Tachi Akꞌõre Jaure siete pɨkꞌa bɨ. 
REV.4.6	Ichiaba ma su–akꞌɨ beepari kꞌĩrapite mɨa unuji ne–inaa lago bëi–sãakꞌa vidriodee oodakꞌa.
REV.4.6	Ma su–akꞌɨ beepari kꞌaitꞌa; aɨ ikꞌaawa, ãpɨte mãikꞌaapa kꞌĩrapite bainɨ̃ pꞌanajida ne–inaa chokꞌai bɨ kꞌĩmari; aba ikꞌaawa chaa. Mãgɨɨrã kꞌĩrapite mãikꞌaapa ekꞌarra eere tau–idaa baji. 
REV.4.7	Aba león kꞌĩrakꞌa baji; awaraa pꞌakꞌa chakꞌe kꞌĩrakꞌa; awaraa eperã kꞌĩrakꞌa mãikꞌaapa chi apema nejɨ̃pɨ wãabai wãkꞌa baji. 
REV.4.8	Ma chaachaa paraaji isiakꞌara seis. Ma isiakꞌara ichiaba tau–idaa baji taawaikꞌa eere, edaikꞌa eere paara. Mãɨrãpa ãstaawa, pꞌãrikꞌua pida Tachi Akꞌõremaa ɨ̃ida–ee nãga kꞌaripata:
REV.4.8	—‘Pꞌekꞌau wẽe, pꞌekꞌau wẽe, pꞌekꞌau wẽe bapari Tachi Akꞌõre Waibɨa. Ichita bapachi; ichita bapari; ichita cheitꞌee.’ 
REV.4.9	Mãɨrãpa kꞌaridakꞌãri, jarapata ma rey su–akꞌɨ beeparide su–akꞌɨ bɨ kꞌĩra wãree. Ichiaba jarapata iru ichita bapari mãikꞌaapa jõmaarã kꞌãyaara waibɨara bɨ. Mãgá kꞌari pꞌanɨde ichiaba gracias jarapata irumaa. 
REV.4.10	Mãɨrãpa mãga kꞌariruta chaa, ma chonaarã poro waibɨarã veinticuatro bedabaipata ma rey su–akꞌɨ beeparide su–akꞌɨ bɨ kꞌĩrapite mãikꞌaapa ɨtꞌaa tꞌɨ̃pata irumaa, iru ichita bapari perã. Mãga oo pꞌanɨde ãchi poro jɨ̃ra ẽradakꞌãri, bɨpata iru kꞌĩrapite mãikꞌaapa jarapata:
REV.4.11	—Tachi Akꞌõre Waibɨa, pɨmaa aupaita jaradaipia bɨ: Pɨ jõmaarã kꞌãyaara kꞌĩra wãreera bɨ mãikꞌaapa jõmaarã kꞌãyaara waibɨara bɨ. Nejõmaata pɨ jua ekꞌari nɨ̃bɨ, pɨa nejõmaata ooda perã. Pɨa kꞌinia bada perã, nejõmaata mãga ooji.
REV.5.1	Ma rey su–akꞌɨ beeparide su–akꞌɨ bɨ jua juaraare mɨa unuji joipꞌarukꞌa bɨ pɨratꞌɨda pedee pꞌãda ome. Pꞌã baji taawaikꞌa eere, edajãde paara. Tauchaada siete tauchaa baji jɨrrɨ torrabaidapa. 
REV.5.2	Ichiaba unuji angeleerã poro waibɨa aba. Mãgɨ́ golpe pedee baji. Iidiji:
REV.5.2	—¿Kꞌaipata nãga kꞌĩsia bɨma? “Mɨchia jã tauchaada ogatꞌaai mãikꞌaapa ewai jãgɨ́ joipꞌarukꞌa bɨ.”
REV.5.3	Mamĩda apidaapa ma joipꞌarukꞌa bɨ ewada–e pai; ɨtꞌaripemaarã apidaapa, na pꞌekꞌau eujãdepemaarãpa pida mãikꞌaapa piudapꞌedaarã eujã ekꞌari pꞌanɨɨrãpa pida. 
REV.5.4	Mãpai mɨ jẽedachi apida wẽ–e pada perã ma joipꞌarukꞌa bɨ ewadaitꞌee mãikꞌaapa ma pedee pꞌãda leedaitꞌee. 
REV.5.5	Mamĩda ma chonaarã poro waibɨarã veinticuatrodepemapa mɨmaa mãgaji:
REV.5.5	—Jẽenáaji. ¡Akꞌɨ́ji! León apata Judá ëreerãdepema; chonaarãwedapema Rey Daviddeepa uchiadapa kꞌachia pꞌoyaaji. Iruata jã tauchaada siete ogatꞌaai mãikꞌaapa jã joipꞌarukꞌa bɨ ewatꞌaai.
REV.5.6	Akꞌɨkꞌãri, mɨa unuji Oveja Chakꞌe apata eperãarãpa peedapꞌedaakꞌa. Ichi bainɨ̃ baji ma rey su–akꞌɨ beepari kꞌĩrapite mãikꞌaapa ma ne–inaa chokꞌai bɨ kꞌĩmari kꞌĩrapite, mãɨrã ma chonaarã poro waibɨarã veinticuatro esajĩakꞌa. Ichia cacho siete iru baji. Ichiaba tau siete iru baji. Ma tau siete jara kꞌinia bɨ Tachi Akꞌõre Jaure, jaure siete pɨkꞌa pëida na pꞌekꞌau eujã jõmaade. 
REV.5.7	Ma Oveja Chakꞌe wãji ma rey su–akꞌɨ beeparide su–akꞌɨ bɨ kꞌaitꞌa mãikꞌaapa mãgɨ́ jua juaraareepa ataji ma joipꞌarukꞌa bɨ pɨratꞌɨda. 
REV.5.8	Mãga ookꞌãri, ma ne–inaa chokꞌai bɨɨrã kꞌĩmari weda mãikꞌaapa ma chonaarã poro waibɨarã veinticuatro weda bedabaidachida iru kꞌĩrapite. Ma chonaa chaachaa iru baji arpa mãikꞌaapa pꞌaratꞌu nẽedee ooda. Ma pꞌaratꞌu chaa ipuru baji ne–inaa bajũbakꞌa tꞌũa bɨpa. Mãgɨ́ jara kꞌinia bɨ Cristodeerãpa ɨtꞌaa tꞌɨ̃pata. 
REV.5.9	Mãga nɨde ma bedabaidapꞌedaarã jõmaarãpa kꞌari chiwidi kꞌarijida:
REV.5.9	—‘Pɨata ma joipꞌarukꞌa bɨ atai mãikꞌaapa ma tauchaada ogatꞌaai, eperãarãpa pɨ peetꞌaadapꞌedaa perã.
REV.5.9	Pɨchi waa mãgá batꞌada kꞌaurepa eperãarã uchiapiji pꞌekꞌau kꞌachia jua ekꞌariipa.
REV.5.9	Mãgá Tachi Akꞌõre–itꞌee neto pɨkꞌa ataji eperãarã kꞌĩra tꞌãdoo nãgee chaadepema: ëreerã, pedee, pꞌuuru, eujã, mãgee chaadepema.
REV.5.10	Pɨa ãra Tachi Akꞌõre jua ekꞌari bɨji pꞌaareerãkꞌa irumaa ɨtꞌaa tꞌɨ̃pataadamerã.
REV.5.10	Ichiaba pɨa ãra reyrãkꞌa papiitꞌee na pꞌekꞌau eujãdepemaarã akꞌɨpataadamerã.’ 
REV.5.11	Mãpai mɨa unuji ma rey su–akꞌɨ beepari, ma ne–inaa chokꞌai bɨ kꞌĩmari mãikꞌaapa ma chonaarã poro waibɨarã angeleerãpa wapꞌɨra ata pꞌanɨ. Audú cho–kꞌara
REV.5.12	Mãɨrãpa otau apai pɨkꞌa bɨde golpe pedeejida:
REV.5.12	—Oveja Chakꞌe peedapꞌedaa; irumaapaita jaradaipia bɨ:
REV.5.12	Jõmaweda pɨ jua ekꞌari pꞌanapata, nejõmaata përé perã.
REV.5.12	Pɨ kꞌĩra wãreera bɨ; jõmaarã kꞌãyaara kꞌĩsia kꞌawaara bapari; jõmaarã kꞌãyaara juataura bapari; jõmaarã kꞌãyaara waibɨara bɨ.
REV.5.12	Mapa pɨmaa ɨtꞌaa tꞌɨ̃pata, awaraarãmaa ɨtꞌaa tꞌɨ̃dai kꞌãyaara.
REV.5.13	Mãpai mɨa ũriji jõma ne–inaa chokꞌai pꞌanɨɨrã ɨtꞌaripema, na pꞌekꞌau eujãdepema, na pꞌekꞌau eujã ekꞌaripema mãikꞌaapa pꞌusadepema; ne–inaa jõmaweda Tachi Akꞌõrepa ooda. Mãɨrãpa mãgajida:
REV.5.13	—Rey su–akꞌɨ beeparide su–akꞌɨ bɨmaa mãikꞌaapa Oveja Chakꞌemaa jõmaarãpa ichita ɨtꞌaa tꞌɨ̃daipia bɨ mãikꞌaapa ichita jaradaipia bɨ parã jõmaarã kꞌãyaara waibɨara bɨ, ne–inaa jõmaweda parã jua ekꞌari bapari perã.
REV.5.14	Mãga jaradakꞌãri, ma ne–inaa chokꞌai bɨ kꞌĩmariirãpa pꞌanaujida:
REV.5.14	—¡Amén!
REV.5.14	Ma awara ma chonaarã poro waibɨarã veinticuatro waya bedabaidachida ma su–akꞌɨ bɨ kꞌĩrapite mãikꞌaapa Oveja Chakꞌe kꞌĩrapite.
REV.6.1	Tꞌẽepai mɨa unuji ma Oveja Chakꞌepa ogatꞌaaru chi naapɨara tauchaada, ma tauchaada siete joipꞌarukꞌa bɨde kꞌara bada. Mãga nɨde ma ne–inaa chokꞌai bɨ kꞌĩmariidepema abaapa pa jĩwaaparikꞌa pedeeji:
REV.6.1	—Chepáde aji.
REV.6.2	Mɨa akꞌɨkꞌãri, unuji caballo tꞌorroo. Aɨ ɨ̃rɨ su–akꞌɨ badapa ichi juade ematrɨma ateeji. Angelpa teeji chõo pꞌoyaapataarã poro jɨ̃ra irumaa, wãmerã na pꞌekꞌau eujãdee jura pꞌoyaade. Wãji.
REV.6.3	Mãpai ma Oveja Chakꞌepa araarepema tauchaada ogatꞌaaji. Mãga ookꞌãri, mɨa ũriji awaraa ma ne–inaa chokꞌai bɨ kꞌĩmariidepemapa jararu:
REV.6.3	—Chéji.
REV.6.4	Akꞌɨkꞌãri, unuji caballo pꞌoree. Aɨ ɨ̃rɨ su–akꞌɨ bɨmaa Tachi Akꞌõrepa espada choma teeji mãikꞌaapa mãgɨ́ juade bɨji na pꞌekꞌau eujãdepemaarã jõmaweda, mãgɨ́ kꞌaurepa waa eperãarã kꞌãiwee pꞌananaadamerã. Maperã eperãarãpa chĩara pee para beeji.
REV.6.5	Mãpai ma Oveja Chakꞌepa omé eerepema tauchaada ogatꞌaakꞌãri, mɨa ũriji awaraa ma ne–inaa chokꞌai bɨ kꞌĩmariidepemapa aukꞌa jararu:
REV.6.5	—Chéji.
REV.6.5	Akꞌɨkꞌãri, unuji caballo pꞌãimaa. Aɨ ɨ̃rɨ su–akꞌɨ bɨpa netꞌaa chaapari iru baji ichi juade. 
REV.6.6	Mãpai nãgɨ́ pedee uchiaji ma ne–inaa chokꞌai bɨ kꞌĩmari tꞌãideepa:
REV.6.6	—Jarra óoji trigo kilo apai tꞌerabaidamerã ewari aba mimiada pari; maa–e pɨrã cebada kilo õpeepai tꞌerabaidamerã ewari aba mimiada pari. Mamĩda olivo mãikꞌaapa uva tꞌõbaináaji, aceite paraamerã mãikꞌaapa vino paraamerã.
REV.6.7	Mãpai ma Oveja Chakꞌepa õpee eerepema tauchaada ogatꞌaakꞌãri, mɨa ũriji awaraa ma ne–inaa chokꞌai bɨ kꞌĩmariidepemapa jararu:
REV.6.7	—Chéji.
REV.6.8	Akꞌɨkꞌãri, unuji caballo kꞌuarakꞌuaraa bɨ. Aɨ ɨ̃rɨ su–akꞌɨ bada Piuda apachida. Mãgɨ́ tꞌẽe cheda Piudaarã Pꞌanapatamãi apachida. Mãgɨɨrã juade Tachi Akꞌõrepa na pꞌekꞌau eujãdepemaarã kꞌĩmariidepema chaa aba bɨji, ma eperãarã piudamerã jura chõo jõnɨpa, jarra oo jõnɨpa, kꞌayaapa mãikꞌaapa ne–animal kꞌachia beerãpa.
REV.6.9	Mãpai ma Oveja Chakꞌepa kꞌĩmari eerepema tauchaada ogatꞌaakꞌãri, mɨa unuji altar bainɨ̃ bɨ mãikꞌaapa aɨ ekꞌari unuji jai–idaadapꞌedaarã jaureerã. Ijãadakꞌaa beerãpa ma eperãarã peejida, Cristode ijãapatapꞌedaa perã mãikꞌaapa iru ũraa jarateedapꞌedaa perã. 
REV.6.10	Mãɨrãpa otau apai pɨkꞌa bɨde golpe pedeejida:
REV.6.10	—Tachi Waibɨa, pɨa nejõmaata kꞌawapari. Pɨ kꞌachia wẽe bapari mãikꞌaapa ichita oopari pɨa jara bɨkꞌa. ¿Sãapai akꞌɨitꞌeema eujãdepemaarãpa oopata jaraitꞌee pia wa kꞌachia? ¿Sãapai tai peedapꞌedaarã miapiitꞌeema? ajida.
REV.6.11	Mãgɨɨrã chaachaa Tachi Akꞌõrepa pꞌaru teesoo tꞌorroo bɨ teeji. Mãpai jaraji ãchimaa taarãpai ɨ̃idamerã mãikꞌaapa nɨdamerã ãchi ɨ̃pemaarã, chi Cristopa oopi bɨkꞌa oopataarã Tachi Akꞌõrepa awara bɨda ma–itꞌee, aukꞌa piudamerã kꞌachia beerã juapa.
REV.6.12	Mãpai ma Oveja Chakꞌepa joisomaa eerepema tauchaada ogatꞌaakꞌãri, unuji na pꞌekꞌau eujã golpe wëre nɨ̃bɨ awẽrachaipa. Akꞌõrejĩru kꞌĩi pɨkꞌadachi. Pꞌãi–maa baji pꞌaru cabra kꞌaradee oodakꞌa; mãgee pꞌaru jɨ̃pata chi–ɨadakꞌãri. Ma awara atane pꞌoreedachi tachi waakꞌa. 
REV.6.13	Lucero pajãdeepa jurrukꞌoodachida na eujãde, higojõ chikꞌaa jurrupatakꞌa higuera bɨɨrɨdeepa nãumia pꞌuakꞌãri. 
REV.6.14	Pajã pɨratꞌɨdaji joipꞌaru pɨratꞌɨpatakꞌa. Mãpai wẽpadachi. Ma awara eera, isla ome ãyaa wãjida ma badamãiipa. 
REV.6.15	Mãga unudakꞌãri, na pꞌekꞌau eujãdepema reyrã, eperãarã poro waibɨarã, soldaorã poro waibɨarã, pꞌaratꞌara beerã, juataura beerã, esclavoorã, esclavo–eerã; ma jõmaweda mirudachida mãu te uriade mãikꞌaapa eera jẽra bɨ eujãde mãu–idaa bɨmãi. 
REV.6.16	Mama pꞌanɨde biajida eemaa mãikꞌaapa mãu–idaa bɨmaa:
REV.6.16	—¡Tai ɨ̃rɨ baai chétɨ, rey su–akꞌɨ beeparide su–akꞌɨ bɨpa mãikꞌaapa Oveja Chakꞌepa tai ununaadamerã, tai jɨrɨpata perã miapidaitꞌee! 
REV.6.17	Tachi Akꞌõre ewari waibɨa ewate paji. Apidaapa iru kꞌĩrau chooda–e payada ajida.
REV.7.1	Ma tꞌẽepai mɨa unuji angeleerã kꞌĩmari; aba bainɨ̃ bɨ norte eere; aba sur eere; aba akꞌõrejĩru uchiapari eere; chi apema chi baaipari eere. Mãgɨɨrãpa madepema nãu tꞌɨdɨkꞌa pꞌanajida pꞌuanaamerã eujã ɨ̃rɨ, pꞌusa ɨ̃rɨ wa pakꞌuru ɨ̃rɨ. 
REV.7.2	Ichiaba unuji ángel awaraa akꞌõrejĩru uchiapari eereepa uchia cheru. Mãgɨpa ne–inaa tauchaa bɨpari iru baji ichi juade. Ma ne–inaapa tauchaa bɨdakꞌãri eperãarã ɨ̃rɨ, jara kꞌinia bɨ ma eperãarã Tachi Akꞌõre ichita chokꞌai baparideerã. Mãgɨ́ ángel golpe pedeeji apema kꞌĩmariirãmaa; mãgɨ́ jɨrɨtꞌeradaarãmaa eujã mãikꞌaapa pꞌusa ãripidamerã:
REV.7.3	—Waide ãripináatɨ eujã, pꞌusa mãikꞌaapa pakꞌuru, waide taipa tauchaa bɨda–e perã Tachi Akꞌõredeerã tau bɨɨrɨde.
REV.7.4	Mɨa ũriji jaradakꞌãri jõmasaa eperãarã ɨ̃rɨ ma tauchaa bɨdapꞌedaa. Israel pidaarã ëreerãdepemaarã ciento cuarenta y cuatro mil paji.
REV.7.5	Judá ëreerãdepema doce mil paji;
REV.7.5	Rubén ëreerãdepema doce mil paji;
REV.7.5	Gad ëreerãdepema doce mil paji;
REV.7.6	Aser ëreerãdepema doce mil paji;
REV.7.6	Neftalí ëreerãdepema doce mil paji;
REV.7.6	Manasés ëreerãdepema doce mil paji;
REV.7.7	Simeón ëreerãdepema doce mil paji;
REV.7.7	Leví ëreerãdepema doce mil paji;
REV.7.7	Isacar ëreerãdepema doce mil paji;
REV.7.8	Zabulón ëreerãdepema doce mil paji;
REV.7.8	José ëreerãdepema doce mil paji
REV.7.8	mãikꞌaapa Benjamín ëreerãdepema doce mil paji.
REV.7.9	Ma tꞌẽepai unuji eperãarã audú chokꞌara nãgɨ́ chaadepema: eujã, ëreerã, pꞌuuru, pedee; mãgɨ́ chaadepema. Bainɨ̃ pꞌanajida ma rey su–akꞌɨ beepari kꞌĩrapite mãikꞌaapa ma Oveja Chakꞌe kꞌĩrapite. Apidaapa ãra pꞌoyaa juasiada–e, audú chokꞌara pꞌanadapꞌedaa perã. Pꞌaru tꞌorroo jɨ̃ pꞌanapachida mãikꞌaapa palma kꞌiru ateepachida ãchi juade akꞌɨpidaitꞌee o–ĩa pꞌanɨ. 
REV.7.10	Jõmaarãpa golpe pedeejida:
REV.7.10	—Tachi Akꞌõre, ma rey su–akꞌɨ beeparide su–akꞌɨ bɨpa mãikꞌaapa Oveja Chakꞌepa eperãarã o kꞌachiadeepa kꞌaripa atajida atuanaadamerã.
REV.7.11	Angeleerã, chi wapꞌɨra atadapꞌedaa ma rey su–akꞌɨ beepari, ma chonaarã poro waibɨarã mãikꞌaapa ma ne–inaa chokꞌai bɨ kꞌĩmari; mãgɨ́ angeleerã bedabaidachida tau bɨɨrɨ te jãde tꞌõbairutamaa ma rey su–akꞌɨ beepari kꞌĩrapite mãikꞌaapa ɨtꞌaa tꞌɨ̃pachida Tachi Akꞌõremaa. 
REV.7.12	Mãgapachida:
REV.7.12	—¡Amén! apachida. Jõmaarãpa ɨtꞌaa tꞌɨ̃daipia bɨ Tachi Akꞌõremaa mãikꞌaapa jaradaipia bɨ: “Pɨ jõmaarã kꞌãyaara waibɨara bapari; jõmaarã kꞌãyaara kꞌĩsia kꞌawaara bapari; jõmaarã kꞌãyaara tꞌãri piara; jõmaarã kꞌãyaara juataura; jõmaweda pɨ jua ekꞌari pꞌanapata. Mãga ichita jaradaitꞌee, jõ–ee. ¡Amén!”
REV.7.13	Mãpai ma chonaarã poro waibɨarãdepema abaapa mɨmaa iidiji:
REV.7.13	—¿Kꞌáirãma na pꞌaru tꞌorroo jɨ̃ pꞌanɨ? ¿Sãmãikꞌaapa chejidama? aji.
REV.7.14	Mɨa pꞌanauji:
REV.7.14	—Pɨata kꞌawa bɨda aji, mɨ kꞌãyaara.
REV.7.14	Irua mãgaji:
REV.7.14	—Ãchi jai–idaadakꞌãri, uchiajida audú miapi iru pꞌanadapꞌedaarã juadeepa. Pꞌaru tꞌorroo jɨ̃ pꞌanɨ, ãchi pꞌaru tꞌõdapꞌedaa perã ma Oveja Chakꞌe waade. Mãgapɨ ãchia pꞌekꞌau kꞌachia oopatapꞌedaa wẽpajida.
REV.7.15	‘Maperãpɨ Tachi Akꞌõre su–akꞌɨ beepari kꞌĩrapite bainɨ̃ pꞌanɨ.
REV.7.15	Ãstaawa, pꞌãrikꞌua pida ãchia oopata Tachi Akꞌõrepa oopi bɨkꞌa ichi ɨtꞌaripema te waibɨade.
REV.7.15	Ma rey su–akꞌɨ beeparide su–akꞌɨ bɨpa ãra ichita akꞌɨ bapariitꞌee, ichita ãra ome bapariitꞌee perã.
REV.7.16	Waa jarra ooda–e paitꞌee mãikꞌaapa waa opisiada–e paitꞌee.
REV.7.16	Ichiaba akꞌõrejĩrupa waa paada–e paitꞌee mãikꞌaapa waa wãsiapa jɨa cheda–e paitꞌee.’ 
REV.7.17	Mãga paitꞌee ma Oveja Chakꞌe, rey su–akꞌɨ beepari kꞌĩrapite bainɨ̃ bɨpa, ãra pia akꞌɨ bapariitꞌee perã.
REV.7.17	Ãramaa akꞌɨpiitꞌee pania poatrɨ uchia bɨmãi, mãgɨ́ pania todakꞌãri, ichita pꞌanapataadamerã iru ome.
REV.7.17	Ma awara Tachi Akꞌõre ãra ome bapariitꞌee perã, waa tꞌãri pꞌua pꞌanadakꞌaa paitꞌee. 
REV.8.1	Oveja Chakꞌepa ma seis eerepema tauchaada ogatꞌaakꞌãri, ɨtꞌaripemaarã jõmaweda kꞌĩuu nɨ̃beeji. Mãgá pꞌaneejida perá hora esa–aukꞌa. 
REV.8.2	Ma tꞌẽepai mɨa unuji angeleerã siete, iru kꞌĩrapite bainɨ̃ pꞌanapataarã. Mãgɨ́ chaa trompeta ãchi chaachaa jitajida. 
REV.8.3	Mãpai ángel awaraa cheji mãikꞌaapa bainɨ̃ beeji altar kꞌaitꞌa. Ichi juade kꞌuurukꞌa bɨ nẽedee ooda iru baji. Aɨde ne–inaa tꞌũa bapari paapachida Tachi Akꞌõre–itꞌee. Awaraapa irumaa ne–inaa tꞌũa bapari waibɨa teeji, pꞌoiramerã Cristodeerã ɨtꞌaa tꞌɨ̃pata ome mãikꞌaapa bɨmerã ma altar ɨ̃rɨ Tachi Akꞌõre–itꞌee. Mãgɨ́ bɨji altar nẽedee ooda ɨ̃rɨ; ma altar rey su–akꞌɨ beepari kꞌĩrapite bainɨ̃ bɨ. 
REV.8.4	Ma ne–inaa tꞌũa bapari paakꞌãri, chi nari Cristodeerã ɨtꞌaa tꞌɨ̃pata ome ma ángel juadeepa ɨtꞌaa wãji Tachi Akꞌõre baparimãi. 
REV.8.5	Mãpai ma angelpa tꞌɨpɨtau atapꞌeda altardeepa, ma kꞌuurukꞌa bɨ ipurutꞌaaji. Mãpai batꞌatꞌaaji na pꞌekꞌau eujãdee. Mãga oo bɨde mɨa ũriji pa jĩwaa nɨ̃bɨ pedee ome. Ichiaba unuji pa tau pꞌorepꞌorepari mãikꞌaapa na pꞌekꞌau eujã wëre nɨ̃bɨ awẽrachaipa.
REV.8.6	Mãpai ma angeleerã sieteerãpa trompeta iru pꞌanɨ ãchi juade ewaa jirajida chaadaitꞌee.
REV.8.7	Chi naapɨara angelpa ichi trompeta chaakꞌãri, angeleerãpa hielo kꞌoi taukꞌa batꞌajida na pꞌekꞌau eujãdee. Ma hielo pꞌoira baji tꞌɨpɨtau ome mãikꞌaapa waa ome. Perá eujã esajĩakꞌa
REV.8.8	Araarepema angelpa ichi trompeta chaakꞌãri, mãu choma tꞌɨpɨtau ome urua nɨ̃bɨ batꞌajida pꞌusa jãdee. Mãpai perá pꞌusa jã esajĩakꞌa
REV.8.9	Ma awara pꞌusadepema ne–inaa chokꞌai bɨ õpeedepema chaa aba piudachida. Ichiaba barco pꞌusade wã nipadapꞌedaa, mãgɨ́ õpeedepema chaa aba jõdachida.
REV.8.10	Ma omé eerepema angelpa ichi trompeta chaakꞌãri, lucero choma tꞌɨpɨtau ome urua nɨ̃bɨ pajãdeepa baaidachi na eujãdepema to mãikꞌaapa pania poatrɨ uchiapata ɨ̃rɨ; ma õpeedepema chaa aba ɨ̃rɨ. 
REV.8.11	Mãgɨ́ tꞌɨ̃jarapata Lucero Asia. Mãgɨ́ baaikꞌãri, to mãikꞌaapa pania poatrɨ uchiapata õpeedepema chaa aba ɨ̃rɨ, pania asia ũu beeji. Eperãarãpa ma pania todakꞌãri, chokꞌara piujida.
REV.8.12	Ma õpee eerepema angelpa ichi trompeta chaakꞌãri, akꞌõrejĩru, atane, lucero ãridachida. Perá akꞌõrejĩru kꞌĩra esajĩakꞌa kꞌĩidachi. Perá atane kꞌĩra esajĩakꞌa aukꞌa kꞌĩidachi. Ichiaba perá lucero esa–aukꞌa
REV.8.13	Mãpai mɨa unuji nejɨ̃pɨ pajãde ɨtꞌɨ́ wãabai ni. Ũriji ma nejɨ̃pɨpa golpe pedeeru:
REV.8.13	—¡Aai, eperãarã atꞌãri eujãde pꞌanɨ audú chupɨria jõnadaitꞌeeda aji, apema angeleerã õpeerãpa ãchi trompeta chaadakꞌãri!
REV.9.1	Mãpai ma kꞌĩmari eerepema angelpa ichi trompeta chaakꞌãri, mɨa unuji lucerokꞌa pajãdeepa baai cheda na eujãde. Mãgɨpa llave jitaji ewaitꞌee arii uria bɨ, chi tꞌai jɨ̃a nɨ̃bada perã. Ma uria audú nãpɨa baji. 
REV.9.2	Ma uria tꞌai ewakꞌãri, narira uchia nɨ̃beeji, nari waibɨa uchiaparikꞌa tꞌɨpɨtau waibɨadeepa. Ma nari kꞌaurepa pꞌãriudachi. Akꞌõrejĩru mãikꞌaapa pajã perá unu–e paji nari jɨ̃rakꞌawaa nɨ̃bɨpa. 
REV.9.3	Ma nari ome netuaraarã sisi kꞌapꞌɨakꞌa uchiadachida mãikꞌaapa wãaichoo chejida na pꞌekꞌau eujãdee. Eujãde pa wãdakꞌãri, mɨa unuji ne–inaa Tachi Akꞌõrepa mãɨrãmaa bɨda; mãgɨ́ ne–inaa tusõrepa iru bɨkꞌa eperãarã kꞌaaitꞌee. 
REV.9.4	Tachi Akꞌõrepa mãɨrãmaa jaraji pꞌũajara apida; pakꞌuru jida ãrinaadamerã. Jĩpꞌa pꞌua oodaipia bɨda aji, chi Tachi Akꞌõre tauchaa wẽe beerã ãchi tau bɨɨrɨde. 
REV.9.5	Mamĩda jaraji eperãarã kꞌaa peenaadamerã. Jĩpꞌa pꞌua oodaipia bɨda aji, atane joisomaa wãyaaru misa. Mãɨrãpa kꞌaada golpe pꞌua nɨ̃baji tusõrepa kꞌaada pꞌua nɨ̃baparikꞌa.
REV.9.6	Mãgá eperãarã kꞌaa jõnɨde, ma eperãarã audú piu kꞌinia pꞌanadaitꞌee. Mamĩda piuda–e paitꞌee.
REV.9.7	Mɨa sisira unuji caballoorã uchiapatakꞌa jura chõode. Ne–inaa poro jɨ̃ra nẽedee oodakꞌa jɨ̃ pꞌanajida ãchi porode. Ãchi kꞌĩra eperã kꞌĩrakꞌa beeji. 
REV.9.8	Ãchi puda waree beeji; wẽraarãdekꞌa mãikꞌaapa ãchi kꞌida león kꞌidakꞌa beeji. 
REV.9.9	Ãchi tꞌũade ne–inaa jɨ̃ pꞌanajida armadura hierrodee oodakꞌa. Wãaichookꞌoodaidakꞌãri, ãchi isia jĩwaapachida carro caballopa jidiupata jĩwaapatakꞌa, chokꞌara uchiadakꞌãri jura chõode. 
REV.9.10	Ãchi trude ne–inaa awapari iru pꞌanajida, tusõreerãpa iru pꞌanapatakꞌa. Mãgɨpa eperãarã kꞌaadaitꞌee atane joisomaa wãyaaru misa. 
REV.9.11	Ãchi rey Satanapa ãra chokꞌapari. Ichi ma uria nãpɨa bɨ jɨ̃apari. Hebreo pedeede ichi tꞌɨ̃jarapata Abadón; griego pedeede Apolión; jara kꞌinia bɨ Eperãarã Peepari.
REV.9.12	Ma naapɨara ne–inaa kꞌachiara wãyaaji. Ne–inaa kꞌachiara omé atꞌãri falta bɨ.
REV.9.13	Mãpai ma joisomaa eerepema angelpa ichi trompeta chaakꞌãri, mɨa pedee ũriji altar nẽedee oodadeepa. Ma altar Tachi Akꞌõre kꞌĩrapite bainɨ̃ baji. Ma altar ãukꞌidaa kꞌĩmariide cacho paraa. Madeepa ma pedee uchia baji. 
REV.9.14	Jaraji ma angelpa trompeta iru badamaa:
REV.9.14	—Kꞌena pë́iji angeleerã kꞌĩmari Éufrates to ide jɨ̃a paraa pꞌanɨ.
REV.9.15	Mãgɨ́ angeleerã kꞌena pëikꞌãri, uchiajida peenadaitꞌee na pꞌekꞌau eujãdepemaarã õpeedepema chaa aba. Aɨ naaweda jɨ̃a paraa pꞌanajida nɨ pꞌanɨ misa año, atane, ewari mãikꞌaapa hora Tachi Akꞌõrepa awara bɨdamaa paru misa. 
REV.9.16	Mɨa ũriji jaradakꞌãri jõmasaa soldaorã pꞌe atadapꞌedaa caballokꞌa bɨ ɨ̃rɨ wãdamerã ãchi ome. Audú chokꞌara; doscientos millones paji.
REV.9.17	Ma caballokꞌa bɨ mãikꞌaapa mãgɨ́ ɨ̃rɨ wãdapꞌedaarã mɨa unuji kꞌãimokꞌaraa pɨkꞌa bɨde. Ãchi tꞌũade armadura jɨ̃ pꞌanajida. Ma armadura pꞌoree baji, tꞌɨpɨtaukꞌa. Ichiaba pꞌãpꞌãraa baji mãu pi–ia jacintokꞌa. Ichiaba kꞌuaraa baji mãu azufrekꞌa. Ma caballoorãkꞌa beeda poro león porokꞌa beeji. Mãɨrã itꞌaideepa uchiaji tꞌɨpɨtau, nari mãikꞌaapa azufre pꞌora. 
REV.9.18	Ma ne–inaa kꞌachia õpeepa; tꞌɨpɨtaupa, naripa mãikꞌaapa azufrepa na pꞌekꞌau eujãdepemaarã õpeedepema chaa aba piuji. 
REV.9.19	Ma caballoorãkꞌa beerãpa eperãarã mãgá pꞌoyaajida ãchi itꞌaipa mãikꞌaapa ãchi trupa, ãchi tru taama porokꞌa beeda perã. Mãgɨpa aukꞌa eperãarã pꞌua oopachida.
REV.9.20	Mãgá eperãarã chokꞌara piujida mĩda ma kꞌachiapa, chi waide peeda–e pꞌanadapꞌedaarãpa ãchia ne–inaa kꞌachia oopata oo amaa kꞌiniada–e paji. Ɨtꞌaa tꞌɨ̃ amaa kꞌiniadakꞌaa paji netuaraarãmaa. Ichiaba ɨtꞌaa tꞌɨ̃ amaa kꞌiniadakꞌaa paji ãchia ne–inaa juapa ooda kꞌĩrapite; ne–inaa nẽedee ooda, pꞌaratꞌadee ooda, broncedee ooda, mãudee ooda, pakꞌurudee ooda. Mãgɨ́ kꞌĩrapite ɨtꞌaa tꞌɨ̃ kꞌinia pꞌanapachida mãgee ne–inaa pꞌoyaa akꞌɨkꞌaa mĩda, pꞌoyaa ũrikꞌaa mĩda mãikꞌaapa pꞌoyaa tꞌɨakꞌaa mĩda. 
REV.9.21	Ichiaba awaraarã pee amaa kꞌiniadakꞌaa paji. Jaipanaarãpa oopatakꞌa oo amaa kꞌiniadakꞌaa paji. Pꞌekꞌau oo amaa kꞌiniadakꞌaa paji mãikꞌaapa nechɨa amaa kꞌiniadakꞌaa paji.
REV.10.1	Mãpai mɨa unuji angeleerã poro waibɨa awaraa. Mãgɨ́ ɨtꞌariipa cheji jɨ̃arara pɨratꞌɨ nɨ̃bɨde. Euma paraa baji ichi poro ɨ̃rɨ. Chi kꞌĩra urua baji akꞌõrejĩrukꞌa mãikꞌaapa chi jĩru tꞌɨpɨtau urua nɨ̃bɨkꞌa baji. 
REV.10.2	Ichi juade iru baji joipꞌarukꞌa pɨratꞌɨda kꞌaipee. Mãgɨ́ ewatꞌɨ baji. Ma angeleerã poro waibɨa na eujãde bainɨ̃ ba chekꞌãri, chi jĩru juaraarepema bɨji pꞌusa ɨ̃rɨ. Jõdee chi jĩru juabi eerepema bɨji eujã ɨ̃rɨ. 
REV.10.3	Golpe biaji león biaparikꞌa. Mãgá biakꞌãri, pa siete jĩwaa nɨ̃beeji pedee ome. Mãgá iru biakꞌãri, papa pꞌanauji. 
REV.10.4	Mɨa mãga ũrikꞌãri, ma pedee pꞌãitꞌee paji. Mamĩda ɨtꞌariipa pedee ũriji:
REV.10.4	—Apidaamaa jaranáaji pɨa ũrida mãikꞌaapa ma pedee apida pꞌãnáaji.
REV.10.5	Mãpai ma ángel bainɨ̃ bada pꞌusa ɨ̃rɨ mãikꞌaapa eujã ɨ̃rɨ ichi jua juaraarepema ɨaji pajãmaa. Ooji eperãarãpa oopatakꞌa ne–inaa juraadakꞌãri Tachi Akꞌõre kꞌĩrapite, awaraarãpa ijãadamerã wãarata jara bɨ. 
REV.10.6	Mãpai ma angelpa ne–inaa jaraji Tachi Akꞌõre ichita chokꞌai bapari kꞌĩrapite. Iruata ooji pajã mãikꞌaapa ne–inaa jõma aɨde nɨ̃bɨ; na eujã mãikꞌaapa ne–inaa jõma aɨde nɨ̃bɨ; pꞌusa mãikꞌaapa ne–inaa jõma aɨde nɨ̃bɨ. Iru kꞌĩrapite ma angelpa mãgaji:
REV.10.6	—¡Taarã–ee Tachi Waibɨapa kꞌachia beerã jõpiitꞌeeda! aji.
REV.10.7	Angeleerã seis eerepemapa ichi trompeta chaakꞌãri, aupaitꞌee Tachi Akꞌõrepa kꞌĩsia iru bada eperãarã–itꞌee. Jõmaarãmaa mãga kꞌawapi–e paji. Ichi mimiapataarãmaa; ichi pedee jarapataarãmaa aupaita kꞌawapiji ichia kꞌĩsia iru bada.
REV.10.8	Mãpai ma naaweda ɨtꞌariipa pedee badapa waya mɨmaa ne–inaa jaraji:
REV.10.8	—Atanáji ma joipꞌarukꞌa pɨratꞌɨda kꞌaipee ewatꞌɨ bɨ, jãma bainɨ̃ bɨ pꞌusa ɨ̃rɨ mãikꞌaapa eujã ɨ̃rɨ iru bɨ ichi juade.
REV.10.9	Aramãgá mɨ wãji ma angelmaa ma joipꞌarukꞌa bɨ iidide. Ichia pꞌanauji:
REV.10.9	—Jitáji mãikꞌaapa kꞌotꞌáaji. Pɨchi itꞌaide kꞌũ–ũa baitꞌee mielekꞌa. Mamĩda pɨchi bimaa pakꞌãri, asia baitꞌee.
REV.10.10	Irua jaradakꞌa mɨa ma joipꞌarukꞌa bɨ atanaji mãikꞌaapa kꞌo pëiji. Wãara, mɨchi itꞌaide kꞌũ–ũa baji. Mamĩda mitꞌaapꞌeda, mɨchi bide pakꞌãri, mɨ tꞌãri uratɨ nɨ̃beeji. 
REV.10.11	Mãpai mɨmaa mãgaji:
REV.10.11	ʼPɨa waya jaraipia bɨ Tachi Akꞌõrepa jarapi bɨkꞌa. Jaraipia bɨda aji, irua ooitꞌee bɨ pꞌuuru pidaarã chokꞌara ome, eujãdepemaarã chokꞌara ome, pedee chokꞌara awara–awaraa pedeepataarã ome mãikꞌaapa reyrã chokꞌara ome.
REV.11.1	Mãpai pakꞌuru sĩautaa mɨmaa teeji, mãgɨpa ne–inaa chaamerã. Mãgaji:
REV.11.1	—Wã́ji chaade Tachi Akꞌõre te waibɨa chi altar ome. Ma awara aɨ tede ɨtꞌaa tꞌɨ̃pataarã juasíaji. 
REV.11.2	Mamĩda chaanáaji ma te ãtaude tꞌɨakꞌau bɨmãi, mãgɨmãi Tachi Akꞌõrepa awara bɨda perã ijãadakꞌaa beerã–itꞌee. Atane cuarenta y dos wãyaaru misa, mãgɨɨrãpa ãchi jua ekꞌari iru pꞌanadaitꞌee Tachi Akꞌõrepa pꞌuuru jɨrɨtꞌerada ichi–itꞌee.
REV.11.3	Mãpai Tachi Akꞌõrepa mãgaji:
REV.11.3	—Mɨa omé pëiitꞌeeda aji, chi–ɨapata pꞌaru jɨ̃ pꞌanɨkꞌa pꞌanɨ. Mãɨrãpa jaradaitꞌee mɨa jarapi bɨkꞌa, ma kꞌãima mil doscientos sesenta wãyaaru misa.
REV.11.4	Mãgɨɨrã omé olivo bɨɨrɨkꞌa pꞌanɨ mãikꞌaapa lámpara bɨpatakꞌa pꞌanɨ; Tachi Waibɨa, chi na pꞌekꞌau eujã ooda kꞌĩrapite pꞌanɨ. 
REV.11.5	Apidaapa ma omé jɨrɨruta pɨrã miapidaitꞌee, tꞌɨpɨtau uchia bɨ ãchi itꞌaideepa paapeeitꞌee ãra kꞌĩra unuamaa iru pꞌanapataarã. Mãgá piudaitꞌee jõmaweda ãra miapi kꞌinia pꞌanɨɨrã. 
REV.11.6	Tachi Akꞌõrepa ne–inaa kꞌĩra tꞌãdoo ãramaa oopiji. Mapa ãrapa pajã jɨ̃a pɨkꞌadai kꞌoi chenaamerã, Tachi Akꞌõrepa jarapidakꞌa jara pꞌanɨ misa. Ma awara ãrapa kꞌiniadakꞌãri, pania tachi waa papidai mãikꞌaapa eperãarã miapidai.
REV.11.7	Mamĩda jara aupadakꞌãri jõmaweda Tachi Akꞌõrepa kꞌĩsia iru bada jarapiitꞌee ãramaa, nemĩsia uchiaitꞌee ma uria nãpɨa bɨdeepa mãikꞌaapa ãra ome chõo jɨrɨitꞌee. Mãgɨpa ãra pꞌoyaaitꞌee mãikꞌaapa peekꞌooitꞌee. 
REV.11.8	Ãra kꞌapꞌɨa piuda calle jãde baipꞌaneedaitꞌee pꞌuuru waibɨa Jerusalende; ãchi waibɨa kurusode peedapꞌedaa pꞌuurude. Mãgɨ́ pꞌuuru ichiaba Sodoma maa–e pɨrã Egipto apata. 
REV.11.9	Mama pꞌaneedaitꞌee kꞌãima õpee apꞌeda esa–aukꞌa. Mama pꞌanɨde eperãarã eujã kꞌĩra tꞌãdoodepema, pꞌuurudepema, pedee kꞌĩra tꞌãdoo pedeepataarã mãikꞌaapa ëreerã kꞌĩra tꞌãdoorãpa ãra kꞌapꞌɨa piuda akꞌɨdaitꞌee mãikꞌaapa jaradaitꞌee ãra ɨanaadamerã. 
REV.11.10	Na pꞌekꞌau eujãdepemaarãpa ãra piuda ũridakꞌãri, o–ĩa pꞌaneedaitꞌee mãikꞌaapa regalo tee para baitꞌee o–ĩapa, ma Tachi Akꞌõre pedee jarapataarã omeerãpa ãra miapidapꞌedaa perã.
REV.11.11	Mamĩda kꞌãima õpee apꞌeda esa–aukꞌa wãyaapꞌeda, Tachi Akꞌõrepa ma omé chokꞌai pꞌanapiji. Mãgá ãra pꞌirabaidachida. Jõmaweda mãga unudakꞌãri, pꞌeradachida. 
REV.11.12	Mãpai ma omé ũrijida ɨtꞌariipa golpe pedeeru:
REV.11.12	—¡Ɨtꞌaa chétɨ!
REV.11.12	Aramãgá ɨtꞌaa wãjida jɨ̃ararade, ãra kꞌĩra unuamaa iru pꞌanadapꞌedaarã taide. 
REV.11.13	Aramata awẽrachai golpe wëre nɨ̃beeji. Ma pꞌuuru pidaarã diezdepema chaa aba jõdachi; mãgá eperãarã siete mil kꞌiniidachida. Chi pꞌaneedapꞌedaarã pꞌerarutapa ãchia ne–inaa kꞌachia oopata oo amaa kꞌinia pꞌaneejida. Mapa jarajida Tachi Akꞌõre ɨtꞌari baparimaa, iruta wãara jõmaarã kꞌãyaara waibɨara bɨ.
REV.11.14	Ma ne–inaa kꞌachia aba eerepema aupaji. Mamĩda omé eerepema taarã–e paitꞌee.
REV.11.15	Mãpai ángel seis eerepemapa ichi trompeta chaakꞌãri, ɨtꞌariipa mɨa golpe pedee ũriji. Chokꞌaraarãpa jara pꞌanajida:
REV.11.15	—‘Ɨ̃rá wãara na pꞌekꞌau eujãdepemaarã Tachi Akꞌõre jua ekꞌari pꞌanɨ mãikꞌaapa Tachi Waibɨa Jesucristo jua ekꞌari pꞌanɨ. Tachi Akꞌõre ichita jõmaarã rey bapariitꞌee.’ 
REV.11.16	Mãpai ma chonaarã poro waibɨarã veinticuatro su–akꞌɨ pꞌanɨ ãchi rey su–akꞌɨ beeparide Tachi Akꞌõre kꞌĩrapite bedabaidachida irumaa ɨtꞌaa tꞌɨ̃daitꞌee. 
REV.11.17	Mãgapachida:
REV.11.17	—Tachi Akꞌõre Waibɨa, pɨta ichita bapari mãikꞌaapa ichita bapachi. Gracias jara pꞌanɨ pɨmaa.
REV.11.17	¡Pɨta jõmaarã kꞌãyaara waibɨara bairã, jõmaarã rey paru!
REV.11.18	Na pꞌekꞌau eujãdepema pꞌuuru pidaarã tꞌãri kꞌachia pꞌanapachida pɨ ome.
REV.11.18	Ɨ̃rá jõdee, pɨ kꞌĩrau baitꞌee ãra ome.
REV.11.18	Ɨ̃rapɨ pɨa akꞌɨitꞌee piudapꞌedaarãpa oopatapꞌedaa mãikꞌaapa jaraitꞌee pia wa kꞌachia pɨ kꞌĩrapite.
REV.11.18	Ɨ̃rá teeitꞌee ne–inaa pia jõmaweda pɨa kꞌĩsia iru bɨdepema teeitꞌee pɨ mimiapataarãmaa, chi pɨ pedee jarapatapꞌedaarãmaa; pɨchideerã jõmaarãmaa mãikꞌaapa pɨ waaweepataarã jõmaarãmaa, ekꞌariara beerãmaa, waibɨara beerãmaa paara.
REV.11.18	Ichiaba ɨ̃rapɨ eujãde ne–inaa kꞌachia oopatapꞌedaarãmaa pɨa kꞌachia ooitꞌee.
REV.11.19	Mãpai Tachi Akꞌõre ɨtꞌaripema te waibɨa ewadachi mãikꞌaapa ma edajãde mɨa unuji baaltekꞌa bɨ Tachi Akꞌõrepa ũraa Moisemaa pꞌãpida ome. Mãga nɨde pa tau pꞌorepꞌorepari unuji mãikꞌaapa pa jĩwaa nɨ̃baji. Ichiaba paraaji awẽrachai mãikꞌaapa hielo kꞌoi taukꞌa baaiji.
REV.12.1	Mãpai mɨa ne–inaa awaraa waide unukꞌaa pada unuji. Pajãde unuji wẽra akꞌõrejĩru urua nɨ̃bɨkꞌa jɨ̃ bɨ. Bainɨ̃ baji atane ɨ̃rɨ. Poro jɨ̃ra lucero docedee ooda jɨ̃ baji. 
REV.12.2	Mãgɨ́ wẽra biakꞌoo baji. Bi pꞌira baji chi warra ewaa tꞌoitꞌee bada perã. Mapa bia nɨ̃baji.
REV.12.3	Mãpai ne–inaa awaraa waide unukꞌaa pada padachi pajãde. Unuji je choma. Pꞌoree baji mãikꞌaapa poro siete iru baji. Ma chaachaa poro jɨ̃ra jɨ̃ baji. Ichiaba cacho diez iru baji. 
REV.12.4	Mãgɨ́ jepa ichi tru wirawiraarupa pajãde nɨ̃bɨ lucero perá esa–aukꞌa
REV.12.5	Mãpai ma wẽrapa ɨmɨkꞌĩra warra tꞌoji. Ma warrapa reykꞌa na eujãdepemaarã ichi jua ekꞌari iru bapariitꞌee. Reypa tuma hierrodee juade iru bɨpa ooparikꞌa, mãga pɨkꞌa irua ooitꞌee. Mãgɨ́ je choma mama baji mĩda, ma warra chai pꞌoyaa kꞌo–e paji, Tachi Akꞌõrepa ãyaa ateepida perã ichi baparimaa ichi rey su–akꞌɨ beeparide. 
REV.12.6	Jõdee ma wẽra mirudachi eperãarã makꞌɨara wẽe jẽra bɨmaa; Tachi Akꞌõrepa kꞌĩsia iru badamaa. Mama angeleerãpa nekꞌopijida mãikꞌaapa pia akꞌɨ pꞌanajida kꞌãima mil doscientos sesenta.
REV.12.7	Mãpai ɨtꞌari jura paraaji. Angeleerã poro waibɨa Miguel awaraa angeleerã ome chõo jɨrɨjida mãgɨ́ je choma bɨ ome. Mãpai jepa ichideerã pꞌe atapꞌeda, chõojida. 
REV.12.8	Mamĩda ma je choma bɨ eerepemaarã chooda–e paji. Angeleerãpa ãra ɨtꞌariipa jërekꞌoojida. 
REV.12.9	Mãgá batꞌatꞌaajida ma je choma bɨ na pꞌekꞌau eujãdee. Mãgɨ́ je choma chonaarãwedapema taama; Netuara Poro Waibɨa maa–e pɨrã Satanás apata. Mãgɨ́pata na pꞌekꞌau eujãdepemaarã kꞌũrapari. Mãgɨ́ batꞌatꞌaajida na pꞌekꞌau eujãdee ichideerã ome.
REV.12.10	Mãpai mɨa ũriji Tachi Akꞌõredeerã ɨtꞌariipa golpe pedee pꞌanɨ:
REV.12.10	—Ɨ̃rapɨ Tachi Akꞌõrepa kꞌachia pꞌoyaaji mãikꞌaapa aupaji tachi o kꞌachiadeepa kꞌaripa atada atuanaadamerã.
REV.12.10	Ɨ̃rapɨ jõmaarã rey beeji mãikꞌaapa ichia pëida, Cristo jua ekꞌari jõmaweda pꞌaneejida.
REV.12.10	Mãga bɨ jëretꞌaadapꞌedaa perã ma ɨmɨateeparipa tachi ɨ̃pemaarã Cristo kꞌaurepa.
REV.12.10	Mãgɨ́ ɨ̃i–ee tachi ɨmɨateepachi Tachi Akꞌõre kꞌĩrapite.
REV.12.11	Mamĩda tachi ɨ̃pemaarã́pata iru pꞌoyaapachida Cristopa ichi waa batꞌada perã ãra pari.
REV.12.11	Ichiaba iru pꞌoyaapachida Cristopa ooda eperãarã kꞌaripaitꞌee awaraarãmaa jaradapꞌedaa perã.
REV.12.11	Eperãarãpa ãra peedaitꞌee pakꞌãri, waaweedakꞌaa paji piudaitꞌee ma jaradapꞌedaa kꞌaurepa.
REV.12.12	¡O–ĩa pꞌanadáma angeleerã, ɨtꞌari pꞌanapata perã!
REV.12.12	Mamĩda chupɨria pꞌanɨ parã eujãde pꞌanapataarã mãikꞌaapa pꞌusade pꞌanapataarã Netuara Poro Waibɨa parã tꞌãide bapari perã.
REV.12.12	Ichi audú kꞌĩrau bɨ kꞌawa bairã taarã–e Tachi Akꞌõrepa jõpiitꞌee irua ne–inaa kꞌachia oopari.
REV.12.13	Mãgɨ́ je choma bɨpa kꞌawaa atakꞌãri ichi na pꞌekꞌau eujãde bɨ, ichi jëredapꞌedaamãi, ma wẽrapa warra tꞌoda jɨrɨmaa beeji. 
REV.12.14	Mamĩda Tachi Akꞌõrepa nejɨ̃pɨ tapɨa isiakꞌara omé teeji ma wẽramaa, mãgá ma je choma badamãiipa tꞌɨmɨ́ wãabaimerã ichia kꞌĩsia iru badamaa; eperãarã makꞌɨara wẽ–emaa. Mama nekꞌopidai mãikꞌaapa pia akꞌɨ pꞌanadai año õpee apꞌeda esa–aukꞌa wãyaaru misa. 
REV.12.15	Mãga unukꞌãri, ma je choma bɨ itꞌaideepa pania jĩchooji to chomadarumaa, to chomaapa ma wẽra to barree ateei jĩakꞌaapa. 
REV.12.16	Mamĩda eujãpa ma wẽra kꞌaripaji. Ewadachi mãikꞌaapa ma to choma je choma bɨpa jĩchooda weedachi aɨ uriade. 
REV.12.17	Mãga unukꞌãri, ma je choma bɨ audupɨara kꞌĩraudachi ma wẽra ome. Mapa chõo jɨrɨnaji ma wẽradeepa uchiadapꞌedaarã ome; chi na eujãde atꞌãri nɨ̃bɨɨrã ome. Mãɨrãpa oopata Tachi Akꞌõre Ũraade jara bɨkꞌa mãikꞌaapa ijãapata Jesupa jarateeda ũraade. 
REV.12.18	Mãpai mãgɨ́ je choma bɨ bainɨ̃ banaji pꞌusa ide.
REV.13.1	Mãpai mɨa unuji nemĩsia uchiaru pꞌusa jãdeepa. Mãgɨpa poro siete iru baji mãikꞌaapa cacho diez. Chi cacho chaa poro jɨ̃ra jɨ̃ baji. Jõdee chi poro chaa tꞌɨ̃ pꞌã baji. Tachi Akꞌõre tꞌɨ̃ chokꞌara made pꞌã jẽra baji, irua mãga unukꞌãri, kꞌĩraudaimerã. Mãgá ma nemĩsiapa iru oo iru baji. 
REV.13.2	Mãgɨ́ nemĩsia imamakꞌa baji. Mamĩda chi bɨɨrɨ oso realdekꞌa baji. Chi itꞌai león itꞌaikꞌa baji. Je choma bɨpa ma nemĩsia ichi jĩakꞌa papiji, mãgɨpa aukꞌa oomerã ma jepa ooparikꞌa mãikꞌaapa je choma bɨ jua ekꞌari pꞌanɨɨrã aukꞌa iru bamerã ichi jua ekꞌari. 
REV.13.3	Mãgɨ́ nemĩsia poro aba supeetꞌaa baji espadapa, mamĩda ichia jɨpatꞌaaji. Mapa na pꞌekꞌau eujãdepemaarã jõmaarãpa iru pia unupachida mãikꞌaapa irua oopi bɨkꞌa oo kꞌinia pꞌanapachida. 
REV.13.4	Tachi Akꞌõremaa ɨtꞌaa tꞌɨ̃dai kꞌãyaara, je choma bɨmaa ɨtꞌaa tꞌɨ̃pachida, iru juapa ma nemĩsiapa ne–inaa kꞌĩra tꞌãdoo oopachi perã. Ma awara ma nemĩsiamaa paara ɨtꞌaa tꞌɨ̃pachida. Mãgapachida:
REV.13.4	—¿Kꞌaita nãgɨ́ nemĩsiakꞌa bɨma? ¿Kꞌaita chõoima iru ome?
REV.13.5	Tachi Akꞌõrepa ma nemĩsia ichiakꞌau bɨji ne–inaa kꞌachia kꞌĩra tꞌãdoo oo wãmerã atane cuarenta y dos wãyaaru misa. Mãgɨpa pedee audua pedeepachi mãikꞌaapa ichi Tachi Akꞌõreda a nipapachi. 
REV.13.6	Mãgá pedee kꞌachia jara wãpachi Tachi Akꞌõre ãpɨte mãikꞌaapa ichideerã ɨtꞌari pꞌanɨ ãpɨte. 
REV.13.7	Ma awara Tachi Akꞌõrepa mãgɨ́ ichiakꞌau bɨda perã, jura chõo beeji Cristodeerã, chi atꞌãri na pꞌekꞌau eujãde pꞌanadapꞌedaarã ome, ãra pꞌoyaarumaa. Ichiaba mãgá ichiakꞌau bɨda perã, mãgɨpa ichi jua ekꞌari pꞌe wãji eperãarã ëreerã chaadepema, pꞌuuru chaadepema, pedee chaadepema mãikꞌaapa eujã chaadepema. 
REV.13.8	Jõmaweda tꞌɨ̃ pꞌã–ee pꞌanɨɨrã Oveja Chakꞌe peedapꞌedaapa Tachi Akꞌõre ome ichita pꞌanapataadaitꞌeerã tꞌɨ̃ pꞌã jẽra bɨ librode ɨtꞌari, mãɨrãpa ma nemĩsiamaa ɨtꞌaa tꞌɨ̃daitꞌee, tachia Tachi Akꞌõremaa ɨtꞌaa tꞌɨ̃patakꞌa. Mãga pꞌanadaitꞌee Tachi Akꞌõrepa na eujã ooi naaweda, aɨ pꞌãdade ãchi tꞌɨ̃ pꞌã–ee pꞌanadapꞌedaa perã.
REV.13.9	Kꞌɨɨrɨ ẽesaa pꞌanátɨ ũridamerã mɨa jararu:
REV.13.10	—Tachi Akꞌõrepa kꞌĩsia iru bɨ pɨrã ma nemĩsiapa parãdepema aba ãyaa ateemerã carcelde tꞌɨ nɨ̃bɨitꞌee, mãga paitꞌee.
REV.13.10	Jõdee kꞌĩsia iru bɨ pɨrã mãgɨpa parãdepema aba peemerã espadapa, mãga paitꞌee.
REV.13.10	Maperã Cristodeerã choodaipia bɨ ãchi ijãa pꞌanɨde mãikꞌaapa Cristode ijãapataadaipia bɨ, ma kꞌaurepa piuruta pɨjida.
REV.13.11	Ma tꞌẽepai mɨa unuji awaraa ne–animal kꞌachia eujãdeepa uchiaru. Cacho omé iru baji Oveja Chakꞌepa iru baparikꞌa. Mamĩda pedeepachi je choma pedeeparikꞌa. 
REV.13.12	Mãgɨpa nemĩsia kꞌĩrapite ne–inaa kꞌĩra tꞌãdoo oopachi irua oo badakꞌa. Jaraji na pꞌekꞌau eujãdepemaarã jõmaarãmaa ɨtꞌaa tꞌɨ̃pataadamerã ma nemĩsiamaa, chi poro aba supeedapꞌedaa jɨpada. 
REV.13.13	Ichiaba ne–inaa kꞌĩra tꞌãdoo oopachi eperãarãpa pꞌoyaa oodakꞌaa ãchi juadoopa. Eperãarã taide tꞌɨpɨtau paara baaipiji pajãdeepa na eujãde. 
REV.13.14	Tachi Akꞌõrepa ichiakꞌau bɨda perã, mãgee ne–inaa ooji. Mãgá ne–inaa eperãarãpa pꞌoyaa oodakꞌaa oo bɨpa nemĩsia kꞌĩrapite, mãgɨpa na pꞌekꞌau eujãde pꞌanadapꞌedaarã jõmaweda kꞌũratꞌaaji. Ma awara jaraji ãchia oodamerã mãgɨ́ nemĩsia espadapa supee pꞌanadapꞌedaa chokꞌai padaida kꞌĩrakꞌa. 
REV.13.15	Tachi Akꞌõrepa mãgɨ́ ne–animal kꞌachia ichiakꞌau bɨda perã, ma nemĩsia kꞌĩrakꞌa chokꞌai pɨkꞌa beeji mãikꞌaapa pedeeji. Maapꞌeda ma kꞌĩrakꞌa chokꞌai pɨkꞌa padaidapa peepiji jõmaweda ichi waawee kꞌiniada–ee pꞌanadapꞌedaarã. 
REV.13.16	Ma awara mãgɨ́ ne–animal kꞌachia tꞌẽe uchiadapa tauchaa bɨpiji jõmaarã eperãarã jua juaraarede mãikꞌaapa tau bɨɨrɨde. Ma tauchaa bɨjida ekꞌariara beerãmaa, waibɨara beerãmaa aukꞌa; pꞌaratꞌara beerãmaa, chupɨria beerãmaa aukꞌa; esclavo–eerãmaa, esclavoorãmaa aukꞌa. 
REV.13.17	Ma tauchaa wẽe apidaapa ne–inaa neto atada–e pai mãikꞌaapa apidaapa ne–inaa neto pëida–e pai. Ma tauchaa ma nemĩsia tꞌɨ̃ maa–e pɨrã ichi número paji.
REV.13.18	Kꞌĩsíatɨ mɨa jararude. Chi kꞌĩsia kꞌawaa beerãpa kꞌawaa atadai ma nemĩsia tꞌɨ̃, ichi número juasiadakꞌãri. Ma número eperã número: seiscientos sesenta y seis.
REV.14.1	Mãpai mɨa unuji ma Oveja Chakꞌe bainɨ̃ bɨ Sión ee nokꞌode. Ichi ome pꞌanajida ciento cuarenta y cuatro mil eperãarã. Ichi tꞌɨ̃ mãikꞌaapa chi Akꞌõre tꞌɨ̃ pꞌã baji ãchi tau bɨɨrɨde. 
REV.14.2	Mãpai ɨtꞌariipa ũriji ne–inaa to kꞌida chaaree jĩwaaparikꞌa maa–e pɨrã pa golpe jĩwaaparikꞌa maa–e pɨrã arpa chaapataarã chokꞌaraarãpa ãchi arpa chaa pꞌanɨkꞌa. 
REV.14.3	Ma eperãarã Oveja Chakꞌe ome pꞌanadapꞌedaarãpa kꞌari chiwidi kꞌari pꞌanajida Tachi Akꞌõre su–akꞌɨ beepari kꞌĩrapite, ma ne–inaa chokꞌai bɨ kꞌĩmari kꞌĩrapite mãikꞌaapa ma chonaarã poro waibɨarã veinticuatro kꞌĩrapite. Awaraarãpa mãgɨ́ kꞌari pꞌoyaa kꞌarida–e paji. Jĩpꞌa ma ciento cuarenta y cuatro mil Cristopa na pꞌekꞌau eujãdepemaarã o kꞌachiadeepa kꞌaripa atada, mãɨrãpapaita mãgɨ́ kꞌari kꞌawajida. 
REV.14.4	Mãɨrã wẽraarã ome kꞌãida–e paji, ãchi pꞌanapata awara bɨdapꞌedaa perã Tachi Akꞌõre–itꞌee. Mapa ãchi wãpata ma Oveja Chakꞌe wãrumaa mãikꞌaapa oopata irua ooparikꞌa. Cristopa ãra na eujãdepemaarã o kꞌachiadeepa kꞌaripa ataji, awaraarã kꞌãyaara naapɨara primisiakꞌa pꞌanadamerã Tachi Akꞌõre–itꞌee mãikꞌaapa ichi–itꞌee. 
REV.14.5	Ãchia maarepida seewa jaradakꞌaa paji, pꞌekꞌau kꞌachia jõmaweda oo amaadapꞌedaa perã.
REV.14.6	Mãpai mɨa unuji awaraa ángel ɨtꞌari wãabai ni. Mãgɨpa Tachi Akꞌõrepa pedee pia jara pëida atee baji eperãarãpa irude ijãadamerã. Ma pedee ichita bapari, jõ–ee. Ma pedee atee baji jarade na pꞌekꞌau eujãdepemaarã jõmaarãmaa; ëreerã chaadepema, pꞌuuru chaadepema, pedee chaadepema mãikꞌaapa eujã chaadepema. 
REV.14.7	Golpe pedeepachi:
REV.14.7	—Tachi Akꞌõre waawee pꞌanapatáatɨ mãikꞌaapa irumaa jarapatáatɨ iru jõmaarã kꞌãyaara waibɨara bɨ. Ewari paji irua akꞌɨmerã eperãarãpa oopata jaraitꞌee pia wa kꞌachia. Ɨtꞌaa tꞌɨ̃patáatɨ irumaa, iruata ooda perã pajã, na eujã pꞌusa ome mãikꞌaapa jõmaweda pania poatrɨ uchia bɨmãi.
REV.14.8	Mãpai mɨa awaraa ángel unuji mãgɨ́ uchiada tꞌẽe. Mãgɨpa jaramaa baji:
REV.14.8	—¡Jõdachi, jõdachipɨ pꞌuuru waibɨa Babilónia! Ma pꞌuuru kꞌaurepa eperãarã jõmaarãpa pꞌekꞌau kꞌachia kꞌĩra tꞌãdoo oopachida. Eperãpa vino topi bɨkꞌa awaraamaa piudaimerã, mãga pɨkꞌa ma pꞌuuru pidaarãpa pꞌekꞌau kꞌachia kꞌĩra tꞌãdoo oopipachida awaraarãmaa.
REV.14.9	Mãpai mɨa awaraa ángel unuji ma omé uchiadapꞌedaa tꞌẽe. Mãgɨ́pata golpe pedeeji:
REV.14.9	—Eperãarãpa ma nemĩsiamaa mãikꞌaapa mãgɨ́ kꞌĩrakꞌa bɨmaa ɨtꞌaa tꞌɨ̃ruta pɨrã mãikꞌaapa mãgɨɨrã tauchaa bɨpiruta pɨrã ãchi tau bɨɨrɨde wa juade, 
REV.14.10	Tachi Akꞌõrepa ãchi kꞌachia ooitꞌee. Mãgɨ́ eperãarãpa Tachi Akꞌõre vinota todaitꞌee. Mãgɨ́ vino jara kꞌinia bɨ iru jĩpꞌa kꞌĩrau baitꞌee ãchi ome; chupɨria kꞌawa–ee. Audú kꞌĩrau baitꞌee perã, ãchi miapiitꞌee tꞌɨpɨtau azufre ome audú wãsia bɨpa. Mãga ooitꞌee ichi angeleerã pia beerã kꞌĩrapite mãikꞌaapa ma Oveja Chakꞌe kꞌĩrapite. 
REV.14.11	Irua mãgɨɨrã mãgá ɨ̃i–ee miapi bɨpa nari jɨ̃rakꞌawaa nɨ̃baitꞌee ãstaawa, pꞌãrikꞌua pida. Tachi Akꞌõrepa mãgɨɨrã mãgá miapi iru baitꞌee, ãchia ɨtꞌaa tꞌɨ̃patapꞌedaa perã ma nemĩsiamaa ichi kꞌĩrakꞌa bɨ ome mãikꞌaapa ichi tꞌɨ̃ tauchaa bɨpidapꞌedaa perã ãchi kꞌapꞌɨade.
REV.14.12	Mapa Tachi Akꞌõredeerãpa choodaipia bɨ ãchia oo pꞌanɨde iru ũraade jara bɨkꞌa mãikꞌaapa ãchi Cristode ijãa pꞌanɨde.
REV.14.13	Mãpai mɨa ũriji ɨtꞌariipa nãga pedeeru:
REV.14.13	—Pꞌã́ji nãgɨ́ pedee: “Tꞌãri o–ĩa pꞌanɨ Tachi Waibɨadeerã, chi namãikꞌaapa waa piudaitꞌeerã kꞌachia beerã juapa.”
REV.14.13	Mãpai Tachi Akꞌõre Jaurepa mãgaji:
REV.14.13	—Wãarapɨ. Mãɨrã piudakꞌãri, waa mimiada–e paitꞌee. Ma kꞌãyaara kꞌãiwee pꞌanadaitꞌee. Tachi Akꞌõre o–ĩa baitꞌee ãra ome, ãrapa ne–inaa pia oopatapꞌedaa perã Cristo kꞌapꞌɨa pari.
REV.14.14	Mãpai mɨa akꞌɨji mãikꞌaapa unuji jɨ̃arara tꞌorroo. Aɨ ɨ̃rɨ su–akꞌɨ baji Eperã Akꞌõre Truadepema. Mãgɨpa poro jɨ̃ra nẽedee ooda jɨ̃ baji. Ichi juade atee wãji nekꞌo esɨɨrɨ jõree pꞌewedee bɨ. 
REV.14.15	Mãpai unuji awaraa ángel uchia bɨ Tachi Akꞌõre baparimãiipa. Mãgɨpa golpe pedeeji ma jɨ̃ararade su–akꞌɨ bɨmaa:
REV.14.15	—Ara eperãarãpa netꞌatau waraa bɨ ewapatakꞌa nekꞌopa, mãga pɨkꞌa jã pꞌekꞌau eujãdepema ijãapataarã pꞌe atáji. Ewari paji mãga oomerã.
REV.14.16	Aramãgá ma jɨ̃ararade su–akꞌɨ bɨpa ijãapataarã pꞌe ataji.
REV.14.17	Maapꞌeda awaraa ángel uchiaji Tachi Akꞌõre ɨtꞌaripema te waibɨadeepa. Mãgɨpa nekꞌo esɨɨrɨ jõree pꞌewedee bɨ ichiaba atee wãji ichi juade. 
REV.14.18	Mãga nɨde awaraa ángel uchiaji ɨtꞌaripema altarmãiipa. Mãgɨ́ ma altardepema tꞌɨpɨtau jɨ̃apari paji. Mãgɨpa golpe pedeeji ma ángel nekꞌo esɨɨrɨ jõree pꞌewedee iru bɨmaa:
REV.14.18	—Eperãarãpa uva waraa bɨ kꞌɨmɨ tꞌɨapꞌepatakꞌa nekꞌopa, mãga pɨkꞌa jã pꞌekꞌau eujãdepema ijãadakꞌaa beerã pꞌe atáji, ma–itꞌee ewari pada perã.
REV.14.19	Aramãgá ma nekꞌo iru badapa na pꞌekꞌau eujãdepema ijãadakꞌaa beerã pꞌe ataji uva pꞌe atapatakꞌa. Mãpai mimiapataarãpa uva pꞌe bɨpatakꞌa bõgo tapɨade piartꞌɨdaitꞌee mãikꞌaapa chi ba atadaitꞌee, mãga pɨkꞌa ma angelpa ma ijãadakꞌaa beerã peekꞌooji. 
REV.14.20	Pꞌuurude taawa mãga ookꞌãri, ma piudapꞌedaarã waa wee nɨ̃beeji trescientos kilometros parumaa; chi nãpɨa caballo tꞌũa ɨtꞌɨa aba parumaa.
REV.15.1	Mãpai mɨa ne–inaa awara waide unukꞌaa pada ɨtꞌari unuji. Pꞌera pɨkꞌa beeji mãga unukꞌãri. Unuji angeleerã siete. Ma chaachaa ne–inaa kꞌachia atee wãji pꞌasapiitꞌee eperãarãmaa. Mãgɨ́ ne–inaa kꞌachia siete aupadakꞌãri, Tachi Akꞌõre kꞌĩrau bada na pꞌekꞌau eujãdepemaarã ome jõitꞌee.
REV.15.2	Ichiaba unuji ne–inaa lago bëi–sãa pɨkꞌa, vidriodee oodakꞌa, tꞌɨpɨtau ome pꞌoirada. Aɨ ikꞌaawa bainɨ̃ pꞌanajida chi pꞌoyaadapꞌedaarãpa mãgɨ́ nemĩsia, ichi kꞌĩrakꞌa mãikꞌaapa ichi tꞌɨ̃ maa–e pɨrã número tauchaa bɨdaarã eperãarã kꞌapꞌɨade. Ma bainɨ̃ pꞌanadapꞌedaarãpa arpa Tachi Akꞌõrepa ãramaa teeda iru pꞌanajida. 
REV.15.3	Kꞌarimaa pꞌanajida Tachi Akꞌõre mimiapari Moisepa kꞌaridakꞌa mãikꞌaapa Oveja Chakꞌedeerãpa kꞌaripatakꞌa:
REV.15.3	—Tachi Akꞌõre Waibɨa, pɨa jõmaarã kꞌãyaara ne–inaa piara oopari.
REV.15.3	Pɨta jõmaarã eujãdepemaarã Rey.
REV.15.3	Pɨa ne–inaa jõma pia kꞌĩsia iru bɨ mãikꞌaapa ichita wãarata jarapari.
REV.15.4	Tachi Waibɨa, ¿kꞌaipa pɨ waawee–e paima?
REV.15.4	¿Kꞌaipa pɨ tꞌɨ̃ tꞌo–e paima?
REV.15.4	Pɨ aupai kꞌachia wẽe bapari.
REV.15.4	Pꞌuuru pidaarã jõmaweda chedaitꞌee ɨtꞌaa tꞌɨ̃de pɨ kꞌĩrapite, pɨa pia oopari perã kꞌachia beerã miapikꞌãri.
REV.15.5	Ma tꞌẽepai unuji Tachi Akꞌõre ɨtꞌaripema te waibɨa ewa bɨ. Ma te edajãde unuji iru baparimãi. Mãgɨmãi chonaarãwedapema Akꞌõre te ne–edee ooda edupɨara bɨ cuarto jĩakꞌaa paji. 
REV.15.6	Mãpai unuji ma te waibɨadeepa angeleerã siete uchia pꞌanɨ. Mãɨrã paji ne–inaa kꞌachia ateepataarã pꞌasapidaitꞌee eperãarãmaa. Pꞌaru linodee jɨ̃ pꞌanajida. Ma pꞌaru maarepida tꞌãu–ee baji. Urua pɨkꞌa baji tꞌo–tꞌoo bada perã. Ne–inaa kꞌɨrrɨde jɨ̃patakꞌa nẽedee ooda nẽrabai jɨ̃ pꞌanajida ãchi tꞌũade. 
REV.15.7	Mãpai unuji ma Tachi Akꞌõre ikꞌaawa pꞌanɨ ne–inaa chokꞌai bɨ kꞌĩmariidepema abaapa vaso nẽedee ooda teeru ma angeleerã chaachaa. Ma vaso chaa ipuru baji Tachi Akꞌõre kꞌĩrau bɨpa. ¡Iru ichita baparipɨ! 
REV.15.8	Tachi Akꞌõre jõmaarã kꞌãyaara waibɨara bairã, ichi kꞌĩra wãree uchia baji ichi baparimãiipa ma te ipururumaa. Maapai apida ma tede tꞌĩudakꞌaa paji. Mãga baji ma angeleerã sieteerãpa ne–inaa kꞌachia atee pꞌanɨ jõruta misa.
REV.16.1	Mãpai mɨa ũriji Tachi Akꞌõre ɨtꞌari golpe pedeemaa bɨ. Ma pedee uchiaji ichi ɨtꞌaripema te waibɨadeepa. Mãgaji ma angeleerã sieteerãmaa:
REV.16.1	—Wã́tɨ mãikꞌaapa eujã ɨ̃rɨ wetꞌáatɨ ma vaso siete ipuru pꞌanɨ mɨ kꞌĩrau bɨpa. Mãgá mɨa eujãdepemaarã miapiitꞌee.
REV.16.2	Aramãgá ma naapɨara ángel wãji mãikꞌaapa ichi vasode iru bada wetꞌaaji eujã ɨ̃rɨ. Mãpai eperãarã jõmaweda ma nemĩsia kꞌĩrakꞌa bɨmaa ɨtꞌaa tꞌɨ̃patapꞌedaarã mãikꞌaapa ichi tauchaa iru pꞌanapatapꞌedaarã kꞌayaadachida ne–inaa kꞌachiapa aida–idaa bɨkꞌa. Mãgɨpa ãchi audú mia pꞌaneepachida, pꞌua nɨ̃bada perã.
REV.16.3	Mãpai araarepema angelpa ichi vaso wetꞌaaji pꞌusa jãde. Mãpai pania aɨde nɨ̃bɨ eperã piuda waakꞌa padachi. Mapa ne–inaa chokꞌai pꞌanadapꞌedaarã aɨde nɨ̃bɨ jõmaweda piudachida.
REV.16.4	Mãpai ma omé eerepema angelpa ichi vaso wetꞌaaji to bee ɨ̃rɨ mãikꞌaapa pania poatrɨ uchiapata ɨ̃rɨ. Ma pania jõmaweda tachi waa padachi. 
REV.16.5	Maapꞌeda ũriji ángel awara bɨda pania jɨ̃amerã pedeemaa bɨ. Mãgɨpa mãgaji:
REV.16.5	—Tachi Akꞌõre, jõmaarã kꞌãyaara pɨa ne–inaa piara oo bɨ.
REV.16.5	Pɨ ichita bapari mãikꞌaapa ichita bapachi.
REV.16.6	Pɨa pia ooji mãgá pania waa papikꞌãri, jãgɨ́ eperãarãpa pɨchideerã waa mãikꞌaapa pɨ pedee jarapataarã waa batꞌapidapꞌedaa perã, ãra pee atapëidakꞌãri.
REV.16.6	Maperãpɨ jãgɨɨrãmaa waa topimaa bɨ.
REV.16.6	Mãgɨ́ todaipia bɨ jãgeerãpa.
REV.16.7	Ichiaba mɨa ũriji ángel pedee uchia bɨ altardeepa:
REV.16.7	—Wãarapɨ, Tachi Akꞌõre Waibɨa.
REV.16.7	Pɨa pia oo bɨ, mãga ookꞌãri kꞌachia beerãmaa.
REV.16.8	Mãpai ma õpee eerepema angelpa ichi vaso wetꞌaaji akꞌõrejĩrumaa, akꞌõrejĩrupa eperãarã paakꞌoomerã tꞌɨpɨtaupa paaparikꞌa. 
REV.16.9	Mãgá eperãarã jõmaweda mia pꞌaneepachida ma paada pꞌuapa. Mamĩda ãchia ne–inaa kꞌachia oopata oo amaa kꞌiniada–e paji mãikꞌaapa Tachi Akꞌõre waawee kꞌiniada–e paji. Ma kꞌãyaara ikꞌachia jarapachida Tachi Akꞌõremaa, irua ma kꞌachia ãchimaa pëida perã.
REV.16.10	Mãpai ma kꞌĩmari eerepema angelpa ichi vaso wetꞌaaji mãgɨ́ nemĩsia su–akꞌɨ beepari ɨ̃rɨ. Mãpai ma nemĩsia trua, na pꞌekꞌau eujã jõmaweda pꞌãriude beeji. Eperãarã aɨde pꞌanadapꞌedaarãpa ãchi kꞌĩrame kꞌaakꞌoopachida, pꞌua chooda–e pꞌanadapꞌedaa perã. 
REV.16.11	Mãgá mia pꞌanapachida mĩda, oo amaa kꞌiniada–e paji ãchia ne–inaa kꞌachia oopata. Ma kꞌãyaara ikꞌachia jarapachida Tachi Akꞌõre ɨtꞌaripemamaa, ãchi pꞌua jõnada kꞌaurepa mãikꞌaapa ãchi aida–idaa pꞌanadapꞌedaa kꞌaurepa.
REV.16.12	Mãpai ma joisomaa eerepema angelpa ichi vaso wetꞌaaji Éufrates to waibɨa jãde pꞌoodaimerã. Mãgá reyrã akꞌõrejĩru uchiapari eereepa jĩpꞌa chedai.
REV.16.13	Mãpai mɨa unuji jaure kꞌachia beerã õpee, baso kꞌĩrakꞌa bɨ. Mãgɨɨrã uchiajida je choma bɨ itꞌaideepa, nemĩsia itꞌaideepa mãikꞌaapa ma ne–animal kꞌachia; chi seewa jarapari itꞌaideepa. 
REV.16.14	Mãgɨ́ jaure kꞌachia beerã netuaraarã. Mãgɨɨrãpa oopachida ne–inaa eperãarãpa pꞌoyaa oodakꞌaa ãchi juadoopa. Wãpachida na pꞌekꞌau eujãdepema reyrãmaa mãikꞌaapa ũraapachida chipꞌedaidamerã jura chõode Tachi Akꞌõre Waibɨa ome iru ewari waibɨa ewate.
REV.16.15	Mãpai Tachi Waibɨapa mãgaji:
REV.16.15	—¡Ũrítɨ! Parã atu bɨde mɨ cheitꞌee nechɨapari cheparikꞌa. Tachi Akꞌõrepa kꞌĩra jĩpꞌa nipapataarã pia akꞌɨitꞌee. Mãɨrã kꞌĩra nejasiada–e paitꞌee atu bɨde mɨ chekꞌãri.
REV.16.16	Ma reyrã jaure kꞌachia beerãpa ũraadapꞌedaa chipꞌedachida abaamãi, hebreo pedeede tꞌɨ̃jarapachida 
REV.16.17	Mãpai ma seis eerepema angelpa ichi vaso wetꞌaaji. Mãga nɨde Tachi Akꞌõre golpe pedee uchiaji ichi ɨtꞌaripema te waibɨadeepa; ichi su–akꞌɨ beeparideepa. Mãgaji:
REV.16.17	—¡Jõdachida aji, mɨa kꞌĩsia iru bada kꞌachia beerã miapiitꞌee!
REV.16.18	Mãga jararude pa baaiji, pa jĩwaa nɨ̃baji mãikꞌaapa awẽrachaipa na pꞌekꞌau eujã golpe wëretꞌaaji. Audú golpe wëreji. Eperãarã na eujãde pꞌaneedakꞌãriipa awẽrachai apida ma kꞌãyaara golpeera wëre–e paji. 
REV.16.19	Mãgá golpe wërekꞌãri, chi pꞌuuru waibɨa tꞌoodachi tꞌooma õpeede. Apema pꞌuuru na pꞌekꞌau eujãde pꞌanɨ jõdachida. Tachi Akꞌõrepa kꞌawaji ma pꞌuuru waibɨa Babilónia pidaarãpa oopatapꞌedaa. Audú kꞌĩrau bada perã ãchi ome, mãgɨ́ pꞌuuru miapiji. 
REV.16.20	Ma awara ma wëre nɨ̃bɨde jõmaweda isla ee ome wẽpadachida. 
REV.16.21	Mãga nɨde ɨtꞌariipa hielo kꞌoi tau tapɨa bɨkꞌa baai cheji eperãarã ɨ̃rɨ. Ma chaachaa cuarenta kilos waa paji. Mãga bakꞌãri, eperãarãpa ikꞌachia jarajida Tachi Akꞌõremaa ma hielo tau tapɨa kꞌaurepa, audú golpe tee bada perã.
REV.17.1	Ma angeleerã sieteerãpa vaso iru pꞌanadapꞌedaa, mãɨrãdepema aba mɨmaa cheji mãikꞌaapa mãgaji:
REV.17.1	—Chéji. Mɨa akꞌɨpiitꞌeeda aji, sãga Tachi Akꞌõrepa kꞌachia ooitꞌee wẽra jõmaarãpa kꞌawa pꞌanɨ. Mãgɨ́ prostitutakꞌa bɨ su–akꞌɨ baparíkꞌapɨ bɨ to kꞌaitꞌakꞌaitꞌaa jẽra bɨmãi. 
REV.17.2	Na pꞌekꞌau eujãdepema reyrãpa pꞌekꞌau oopachida, araa padakꞌãri mãgɨ́ wẽra ome. Ma awara na pꞌekꞌau eujãdepemaarãpa ooi awaa pꞌanapachida ne–inaa kꞌachia kꞌĩra tꞌãdoo ichia oodakꞌa.
REV.17.3	Maapꞌeda ma kꞌãimokꞌaraa pɨkꞌa bɨde Tachi Akꞌõre Jaurepa unupida mɨmaa, ma angelpa mɨ ateeji eujã eperãarã makꞌɨara wẽe jẽra bɨdee. Mama bɨde unuji ma prostitutakꞌa bɨ su–akꞌɨ bɨ nemĩsia pꞌoree bɨ ɨ̃rɨ. Mãgɨ́ nemĩsia kꞌapꞌɨa jõma ɨ̃rɨ Tachi Akꞌõre tꞌɨ̃ pꞌã jẽra baji, oo iru baitꞌee. Mãgɨ́ nemĩsiapa poro siete mãikꞌaapa cacho diez iru baji. 
REV.17.4	Mãgɨ́ wẽrapa pꞌaru pꞌupꞌuchia pꞌoree ome jɨ̃ baji. Ichiaba nẽe, mãu pi–ia mãikꞌaapa perla jɨ̃ baji. Ichi juade iru baji copa nẽedee ooda. Mãgɨ́ ipuru baji ne–inaa kꞌachia kꞌĩra tꞌãdoopa; ne–inaa jõmaweda Tachi Akꞌõrepa unuamaa iru bɨ. 
REV.17.5	Ichi tau bɨɨrɨde nãgɨ́ tꞌɨ̃ pꞌã baji:
REV.17.5	Eperã apidaapa kꞌawada–e ma tꞌɨ̃ kꞌãata jara kꞌinia bɨ. Tachi Akꞌõrepapaita kꞌawa bɨ. 
REV.17.6	Mɨa unuji mãgɨ́ wẽra piu pɨkꞌa bɨ. Eperã itꞌuapa piudaikꞌãri, o–ĩadaiparikꞌa, mãga pɨkꞌa mãgɨ́ wẽra o–ĩadachi Tachi Akꞌõredeerã, Cristode ijãa pꞌanadapꞌedaarã peepida perã.
REV.17.6	Mãgá akꞌɨmaa bɨde mɨ pꞌera pɨkꞌa beeji. 
REV.17.7	Mãpai ma angelpa mɨmaa mãgaji:
REV.17.7	—¿Sãapꞌeda pɨ pꞌera pɨkꞌa nɨ̃bɨma? aji. Mɨa jaraitꞌee ne–inaa pɨa waide kꞌawa–e bɨ. Jaraitꞌee kꞌãata jara kꞌinia bɨ mãgɨ́ wẽra mãikꞌaapa ichi su–akꞌɨ bɨ ɨ̃rɨ nemĩsia; mãgɨ́ poro siete, cacho diez iru bɨ. 
REV.17.8	Ma nemĩsia pɨa unuda naaweda chokꞌai bapachi mĩda, ɨ̃rá wẽ–e. Mamĩda na ewari uchiaitꞌee ma uria nãpɨa bɨdeepa, wãi naaweda Tachi Akꞌõrepa jõtꞌaaitꞌeemaa. Na pꞌekꞌau eujãdepemaarã, chi Tachi Akꞌõrepa na eujã ooi naaweda tꞌɨ̃ pꞌã–ee beerã Tachi Akꞌõre ome ichita pꞌanapataadaitꞌeerã tꞌɨ̃ pꞌã jẽra bɨ librode ɨtꞌari, mãɨrãpa akꞌɨtrua para baitꞌee mãgɨ́ nemĩsia unudakꞌãri. Mãgɨ́ bapachi mĩda, ɨ̃rá wẽ–e. Mamĩda waya cheitꞌee.
REV.17.9	ʼMɨa nãgɨ́ pedee jararu kꞌĩsia kꞌawaa beerã–itꞌee, aɨde kꞌĩsia pꞌanadamerã mãikꞌaapa kꞌawaadamerã wãara kꞌãata jara kꞌinia bɨ. Ma nemĩsia poro siete jara kꞌinia bɨ ee siete. Mamãikꞌaapa ma wẽrapa eperãarã akꞌɨpari. Ichiaba ma poro chaachaa jara kꞌinia bɨ rey aba. 
REV.17.10	Ma reyrã sietedepema joisomaa piujida. Ɨ̃rá abaapa eperãarã iru bɨ ichi jua ekꞌari. Chi apema waide uchia–e. Mamĩda mãgɨ́ tꞌẽepema rey uchiakꞌãri, taarã–epai eperãarã iru bapariitꞌee ichi jua ekꞌari. 
REV.17.11	Mãgɨ́ nemĩsia chokꞌai bada mamĩda ɨ̃rá wẽ–e ma reyrã siete tꞌẽe uchiaitꞌee, aɨ eerepemakꞌa. Mamĩda wãara mãgɨ́ ma sietedepema uchiada paitꞌee. Waya eperãarã iru bapariitꞌee ichi jua ekꞌari. Mãgɨta wãitꞌee Tachi Akꞌõrepa jõtꞌaaitꞌeemaa.
REV.17.12	ʼMãgɨ́ cacho diez pɨa unuda jara kꞌinia bɨ reyrã diez waide uchiada–e pꞌanɨ. Mamĩda ma nemĩsia uchiakꞌãri, taarã–e ma reyrã ichi ome eperãarã iru pꞌanadaitꞌee ãchi jua ekꞌari. 
REV.17.13	Ma reyrã diez aukꞌa kꞌĩsiadaitꞌee mãikꞌaapa ma nemĩsia eere tꞌĩudaitꞌee. 
REV.17.14	Jura chõonadaitꞌee ma Oveja Chakꞌe ome. Mamĩda irua ãchi jõmaweda pꞌoyaaitꞌee. Iru eere pꞌanadaitꞌeeda aji, eperãarã Tachi Akꞌõrepa jɨrɨda irude ijãapataadamerã, chi jɨrɨtꞌeradaarã choopatapꞌedaa perã Cristode ijãa pꞌanɨde. Iru Rey jõmaarã rey mãikꞌaapa iru Poro Waibɨa jõmaarã poro waibɨa.
REV.17.15	Ma angelpa ichiaba mãgaji:
REV.17.15	—Ma to chokꞌara kꞌaitꞌakꞌaitꞌaa bɨmãi, mãgɨ́ prostitutakꞌa bɨ su–akꞌɨ pɨkꞌa bɨmãi, jara kꞌinia bɨda aji, eujãdepemaarã, pꞌuuru pidaarã, ëreerã kꞌĩra tꞌãdoo mãikꞌaapa pedee kꞌĩra tꞌãdoo pedeepataarã. 
REV.17.16	Ma reyrã diez pɨa unuda mãgɨ́ nemĩsia ome, mãgɨ́ prostitutakꞌa bɨ kꞌĩra unuamaa iru pꞌaneedaitꞌee. Mapa ãchia jãri atadaitꞌee jõmaweda ma wẽrapa ne–inaa iru bɨ, ãkꞌadaa pɨkꞌa beemerã. Maapꞌeda iru paa jõdaitꞌee. 
REV.17.17	Tachi Akꞌõrépata ma kꞌĩsia bɨji ãchi tꞌãride mãga oodamerã, ichia naaweda kꞌĩsia iru badakꞌa. Ichiaba ichiata kꞌĩsiapiji mãgɨ́ reyrãmaa ma nemĩsia eere tꞌĩudamerã ichia jarada jõru misa. 
REV.17.18	Mãgɨ́ wẽra pɨa unuda jara kꞌinia bɨda aji, pꞌuuru waibɨa, aɨ jua ekꞌari na pꞌekꞌau eujãdepema reyrã pꞌanapata.
REV.18.1	Ma tꞌẽepai mɨa unuji awaraa ángel ɨtꞌariipa baai cheru. Mãgɨ́ angeleerã poro waibɨa paji. Mapa ichi baai cherude eujã ɨ̃daadachi ichi kꞌĩra wãreepa. 
REV.18.2	Mãgɨpa golpe pedeeji:
REV.18.2	—¡Jõdachi; jõdachida aji, jã pꞌuuru waibɨa Babilónia!
REV.18.2	Ɨ̃rá mãgɨ́ pꞌuuru badamãi jaure kꞌachia beerã te padachi, netuaraarã aupai mama pꞌanapata perã.
REV.18.2	Mama ichiaba pꞌanapata ipanaarã kꞌĩra tꞌãdoo Tachi Akꞌõrepa kꞌiniakꞌaa eperãarãpa kꞌodamerã.
REV.18.3	Na pꞌekꞌau eujãdepemaarã jõmaarãpa mãgɨ́ wẽra vino topachida piudarutamaa.
REV.18.3	Pia jaraitꞌeera, ne–inaa kꞌachia ooi awaa pꞌaneejida iru kꞌaurepa.
REV.18.3	Ichiaba na pꞌekꞌau eujãdepema reyrãpa pꞌekꞌau kꞌachia kꞌĩra tꞌãdoo oopachida mãgɨ́ wẽra kꞌaurepa.
REV.18.3	Ma awara na pꞌekꞌau eujãdepema netꞌaa netopataarãpa pꞌaratꞌa waibɨa atapachidada aji, mãgɨ́ wẽrapa audú netꞌaa pꞌe wãda kꞌaurepa ichi–itꞌee.
REV.18.4	Mãpai ɨtꞌariipa awaraa ũriji nãga pedeeru:
REV.18.4	—Mɨchideerã, uchiadapáde aji ma pꞌuurudeepa, aukꞌa oonaadamerã mãgɨ́ pꞌuuru pidaarãpa ne–inaa kꞌachia oopatakꞌa mãikꞌaapa uchiadapáde aji, jõnaadamerã ãchi ome.
REV.18.5	Tachi Akꞌõrepa mãgɨɨrã miapiitꞌee ãchia ne–inaa kꞌachia oopata kꞌaurepa, audú ne–inaa kꞌachia chokꞌara oopatapꞌedaa perã.
REV.18.6	Mɨchi angeleerã, ne–inaa kꞌachia óotɨ mãgɨ́ wẽramaa, ichia awaraarãmaa ne–inaa kꞌachia ooda pari.
REV.18.6	Ne–inaa kꞌachia audú óotɨ irumaa, ichia ne–inaa kꞌachia ooda chaa.
REV.18.6	Mãgá parãpa audupɨara kꞌachia oodaitꞌee ichimaa, ichia ooda kꞌãyaara awaraarãmaa.
REV.18.7	Ichi audú tꞌãri pꞌuapítɨ mãikꞌaapa miapítɨ audua pedeeda pari mãikꞌaapa netꞌaara iru bɨ pari.
REV.18.7	Ichi tꞌãridepai audua pedee jarapari:
REV.18.7	“¡Mɨta nama su–akꞌɨ bɨ reinakꞌa!
REV.18.7	Eperãarã jõmaweda mɨ jua ekꞌari pꞌanɨ.
REV.18.7	Mɨ tꞌãri pꞌua ba–e pꞌẽtrãakꞌa.
REV.18.7	Mɨ kꞌima wẽ–e perã, mɨ chi–ɨa–eda” aji.
REV.18.8	Ma audua pedee kꞌaurepa kꞌãima abaade ichi atu bɨde nãgee ne–inaa kꞌachia kꞌĩra tꞌãdoo pꞌasaitꞌee:
REV.18.8	Piutꞌee, tꞌãri pꞌua baitꞌee mãikꞌaapa jarra ooitꞌee.
REV.18.8	Tꞌɨpɨtaude paatꞌaadaitꞌee ichia kꞌachia oopata kꞌaurepa.
REV.18.8	Tachi Akꞌõre jõmaarã kꞌãyaara waibɨara bɨpata mãga oopiitꞌee.
REV.18.9	ʼNa pꞌekꞌau eujãdepema reyrã, ma pꞌekꞌau kꞌachia oopatapꞌedaarã ma wẽra ome mãikꞌaapa pꞌaratꞌara atadapꞌedaarã ichi kꞌaurepa jarajẽedaitꞌee unudakꞌãri nari jɨ̃rakꞌawaa nɨ̃bɨ ichi paadadeepa. 
REV.18.10	Ichi mãgá jõru misa, ma reyrã tꞌɨmɨ́ bainɨ̃ pꞌanadaitꞌee, Tachi Akꞌõrepa ãchi aukꞌa miapii jĩakꞌaapa. Mãpai jaradaitꞌee:
REV.18.10	“¡Aai, pꞌuuru waibɨa Babilónia; pꞌuuru jõmaarã kꞌãyaara waibɨara bɨ!
REV.18.10	Hora abaade, taarã–ee jõpiji Tachi Akꞌõrepa.”
REV.18.11	ʼNa pꞌekꞌau eujãdepema netopataarã ichiaba jarajẽedaitꞌee ma pꞌuuru jõda kꞌaurepa. Mãga oodaitꞌee waa wẽ–e paitꞌee perã ãchi netꞌaa netodamerã. 
REV.18.12	Mama netopachida nẽe; pꞌaratꞌa; mãu pi–ia; perla; pꞌaru linodee mãikꞌaapa sedadee, kꞌĩra pꞌoree pꞌupꞌuchia ome; pakꞌuru tꞌũa; ne–inaa ooda marfildee,
REV.18.13	Ichiaba mama netopachida canela awaraa ne–aliño tꞌũa beepari ome; ne–inaa tꞌũa beepari eperãarãpa paapata; mirra kꞌera awaraa kꞌera ome; vino; aceite; harina nãusaa; trigo tau mãikꞌaapa nãgee ne–animalaarã: pꞌakꞌa, oveja, caballo; carro caballopa jidiupata mãikꞌaapa esclavoorã, eperãarã paara netopatapꞌedaa perã. 
REV.18.14	Ma ne–inaa netopataarãpa jaradaitꞌee ma pꞌuuru jõdamaa:
REV.18.14	“¡Ɨ̃rá pɨa chikꞌo pi–ia netꞌaa pi–ia ome wẽe bɨda adaitꞌee!
REV.18.14	Pɨa netꞌaara mãikꞌaapa pꞌaratꞌara iru bada atuadachi.
REV.18.14	Waa unudakꞌaa paitꞌeeda” adaitꞌee.
REV.18.15	ʼMãgɨ́ netopataarã, chi pꞌaratꞌara atadapꞌedaarã ma pꞌuuru kꞌaurepa, tꞌɨmɨ́ bainɨ̃ pꞌanadaitꞌee ma pꞌuuru jõru misa, Tachi Akꞌõrepa ãchi aukꞌa miapii jĩakꞌaapa. Mãpai jarajẽedaitꞌee:
REV.18.16	“¡Aai, pꞌuuru waibɨa!
REV.18.16	Pɨ wẽra jĩakꞌa bapachida adaitꞌee, pꞌaru pi–ia linodee ooda jɨ̃ bɨ; pꞌaru pꞌupꞌuchia pꞌoree ome.
REV.18.16	¡Nẽe jɨ̃ bapachi mãu pi–ia ome, perla ome!
REV.18.17	¡Taarã–e nɨde jõmaweda pɨa ne–inaa pi–ia iru bada jõdachida adaitꞌee!”
REV.18.17	ʼIchiaba tꞌɨmɨ́ pꞌaneedaitꞌee barco pꞌerapataarã, chi barcode mimiapataarã mãikꞌaapa mãɨrã ome nipapataarã. Jõmaweda pꞌanapataarã ne–inaa pꞌusadeepa ata pꞌanɨ kꞌaurepa tꞌɨmɨɨpa jãgɨ́ pꞌuuru jõru unudaitꞌee. 
REV.18.18	Nari jɨ̃rakꞌawaa nɨ̃bɨ akꞌɨ pꞌanɨde golpe pedeedaitꞌee: “¿Awaraa pꞌuuru paraajikꞌã nãgɨ́ pꞌuuru waibɨakꞌa?” 
REV.18.19	Jarajẽe bɨ misa, yooro pꞌora ɨtꞌaa batꞌadaitꞌee baaimerã ãchi poro ɨ̃rɨ. Mãgá akꞌɨpipata ãchi tꞌãri pꞌua pꞌanɨ. Mãpai golpe pedeedaitꞌee:
REV.18.19	“¡Aai, pꞌuuru waibɨa!
REV.18.19	Pɨchia netꞌaa pꞌe wãda kꞌaurepa pꞌusade nidá barco chipariirã jõmaweda pꞌaratꞌara padachida.
REV.18.19	Ɨ̃rá, taarã–e weda, pɨchia iru bada jõmaweda jõdachida adaitꞌee.
REV.18.20	O–ĩa pꞌanéetɨ angeleerã, Tachi Akꞌõrepa ma pꞌuuru jõtꞌaada perã.
REV.18.20	Ichiaba o–ĩa pꞌanéetɨ parã Tachi Akꞌõredeerã, Cristopa pëida mãikꞌaapa Tachi Akꞌõre pedee jarapataarã.
REV.18.20	Tachi Akꞌõrepa ma pꞌuuru jõtꞌaaji, aɨde pꞌanadapꞌedaarãpa parãmaa ne–inaa kꞌachia oodapꞌedaa perã.”
REV.18.21	Mãpai ángel juataura bɨpa mãu tapɨa kꞌũrumakꞌa bɨ jira ataji mãikꞌaapa batꞌatꞌaaji pꞌusade. Maapꞌeda mãgaji:
REV.18.21	—Jãgá pɨ baaiitꞌee, pꞌuuru waibɨa Babilónia.
REV.18.21	Pɨ waa unudakꞌaa paitꞌee.
REV.18.22	Pɨchi calle jãde waa ũridakꞌaa paitꞌee arpa chaapata, flauta chaapata wa trompeta chaapata.
REV.18.22	Pɨchi jãde ne–inaa oo kꞌawaa bee apida unudakꞌaa paitꞌee.
REV.18.22	Ũridakꞌaa paitꞌee eperãarãpa kꞌũrumade ne–inaa bapata.
REV.18.23	Pɨchi jãde lámpara ɨ̃daadakꞌaa paitꞌee.
REV.18.23	Miakꞌãipata fiestade pedee o–ĩa ũridakꞌaa paitꞌee.
REV.18.23	Ma jõma wẽpaitꞌee, pɨchi netopataarã waibɨara pꞌanajida mĩda awaraa netopataarã kꞌãyaara mãikꞌaapa pɨa pꞌuuru pidaarã jõmaweda kꞌũrapachi mĩda, petau tau netꞌaa kꞌawaa bɨ oo bɨpa.
REV.18.24	Tachi Akꞌõrepa ma pꞌuuru jõtꞌaaji, aɨde eperãarãpa peedapꞌedaa perã iru pedee jarapataarã, ichideerã mãikꞌaapa awaraarã.
REV.19.1	Ma tꞌẽepai mɨa ũriji eperãarã chokꞌara ɨtꞌari golpe pedeemaa pꞌanɨkꞌa:
REV.19.1	—¡Ɨtꞌaa tꞌɨ̃dáma Tachi Akꞌõremaa!
REV.19.1	¡Iru jõmaarã kꞌãyaara waibɨara bɨ!
REV.19.1	Iruata tachi o kꞌachiadeepa kꞌaripa ataji atuanaadamerã.
REV.19.1	Mapa Tachi Akꞌõre aupaita waaweedaipia bɨ mãikꞌaapa iru jua ekꞌari aupaita pꞌanapataadaipia bɨ.
REV.19.2	Irua aupaita wãara jarapari. Irua ne–inaa pia ooji ma prostitutakꞌa bɨ jõtꞌaakꞌãri.
REV.19.2	Mãgɨpa eujãdepemaarã kꞌachiade baaipiji, audú ne–inaa kꞌachia ãchimaa oopida kꞌaurepa.
REV.19.2	Ma awara Tachi Akꞌõredeerã peepachi.
REV.19.2	Maperãpɨ Tachi Akꞌõrepa jõtꞌaajida ajida.
REV.19.3	Mãpai waya golpe pedeejida:
REV.19.3	—¡Tachi Akꞌõre jõmaarã kꞌãyaara waibɨara bɨ!
REV.19.3	Mãgɨ́ wẽra paa jõda nari jɨ̃rakꞌawaa nɨ̃bɨ ichita kꞌirãpadaitꞌeeda ajida.
REV.19.4	Ma chonaarã poro waibɨarã veinticuatro ma ne–inaa chokꞌai bɨ kꞌĩmari ome bedabaidachida Tachi Akꞌõre, ma su–akꞌɨ beeparide su–akꞌɨ bɨ kꞌĩrapite mãikꞌaapa mãgajida:
REV.19.4	—¡Amén! ¡Tachi Akꞌõre jõmaarã kꞌãyaara waibɨara bɨ!
REV.19.5	Mãpai mɨa ũriji ma su–akꞌɨ beeparideepa pedeeru:
REV.19.5	—Parã jõmaarãpa Tachi Akꞌõremaa jarapatáatɨ iru jõmaarã kꞌãyaara waibɨara bɨ.
REV.19.5	Parã jõmaarãpa oopata irua oopi bɨkꞌa mãikꞌaapa iru waaweepata, ekꞌariara beerã, waibɨara beerãpa paara mãga jaradaipia bɨ.
REV.19.6	Mãpai waya ũriji ma eperãarã chokꞌara pedeemaa pꞌanɨkꞌa; to kꞌida chaaree jĩwaaparikꞌa maa–e pɨrã pa golpe jĩwaaparikꞌa:
REV.19.6	—¡Ɨtꞌaa tꞌɨ̃dáma Tachi Akꞌõremaa!
REV.19.6	¡Iru jõmaarã kꞌãyaara waibɨara bɨ!
REV.19.6	Tachi Akꞌõre Waibɨapa ne–inaa jõmaweda bɨru ichi jua ekꞌari.
REV.19.7	O–ĩa pꞌanadáma mãikꞌaapa iru waaweedáma, Oveja Chakꞌe miakꞌãiitꞌee fiesta paru perã.
REV.19.7	Wẽra ɨmɨkꞌĩra ome miakꞌãiparikꞌa bapariitꞌee chi kꞌima ome, mãga pɨkꞌa Cristode ijãapataarã ichita pꞌanapataadaitꞌee iru ome.
REV.19.7	Ãchia miakꞌãipata pꞌaru jɨ̃ pꞌanɨ.
REV.19.8	Tachi Akꞌõrepa ma pꞌaru pi–ia teeji ãchimaa jɨ̃ pꞌaneedamerã iru ome pꞌaneedakꞌãri.
REV.19.8	Mãgɨ́ pꞌaru lino nãusaadee kꞌada.
REV.19.8	Tꞌo–tꞌoo bɨ maarepida tꞌãu–e bairã.
REV.19.8	Mãgɨ́ lino nãusaa jara kꞌinia bɨ Tachi Akꞌõredeerãpa ne–inaa pia oopatapꞌedaa irua oopidakꞌa.
REV.19.9	Mãpai ma angelpa mɨmaa mãgaji:
REV.19.9	—Pꞌã́ji nãgɨ́ pedee: “O–ĩa pꞌanɨ chi Tachi Akꞌõrepa tꞌɨ̃ pëida eperãarã wãdamerã ma Oveja Chakꞌe miakꞌãi bɨ fiestadee.”
REV.19.9	Ichiaba mãgaji:
REV.19.9	—Tachi Akꞌõrépata mãgɨ́ pedee jara bɨ wãara.
REV.19.10	Mɨa mãga ũrikꞌãri, bedabaidachi ma ángel kꞌĩrapite irumaa ɨtꞌaa tꞌɨ̃itꞌee. Mamĩda ichia mãgaji:
REV.19.10	—¡Jãga oonáaji! Mɨ Tachi Akꞌõre–itꞌee mimiapari pɨkꞌa mãikꞌaapa pɨ ɨ̃pemaarãkꞌa; chi awaraarãmaa jarapataarãpa Jesupa ooda eperãarã kꞌaripaitꞌee. Tachi Akꞌõremaa aupaita ɨtꞌaa tꞌɨ̃páde aji.
REV.19.10	Tachi Akꞌõre Jaurepata Jesupa ooda jarapi bɨ iru pedee jarapataarãmaa.
REV.19.11	Mãpai mɨa unuji ɨtꞌari ewaraa kꞌobɨ. Aɨde caballo tꞌorroo unuji. Ma caballo ɨ̃rɨ wã nipada tꞌɨ̃jarapata Ichita Oopari Ichia Jara Bɨkꞌa mãikꞌaapa Wãarata Jarapari. Mãgɨ́ tꞌɨ̃ jara pꞌanɨkꞌa ichia akꞌɨpari eperãarãpa oopata jaraitꞌee pia wa kꞌachia mãikꞌaapa chõopari ichi kꞌĩra unuamaa iru pꞌanapataarã ome. 
REV.19.12	Chi tau urua nɨ̃baji tꞌɨpɨtaukꞌa. Poro jɨ̃ra chokꞌara jɨ̃ baji ichi porode. Tꞌɨ̃ pꞌã baji ichi tau bɨɨrɨde. Mamĩda apidaapa kꞌawada–e pai ma tꞌɨ̃ kꞌãata jara kꞌinia bɨ. Ichia aupaita kꞌawa bɨ. 
REV.19.13	Ichi ɨ̃rɨpema pꞌaru jɨ̃ bada bekꞌee baji waapa. Ichi tꞌɨ̃jarapata Tachi Akꞌõre Pedee. 
REV.19.14	Angeleerã chokꞌara nipajida iru ome soldaorãkꞌa. Mãɨrã ichiaba wã nipajida caballo tꞌorroo ɨ̃rɨ. Pꞌaru lino nãusaadee jɨ̃ pꞌanajida. Tꞌo–tꞌoo baji, maarepida tꞌãu–ee bada perã. 
REV.19.15	Ichi itꞌaideepa uchia baji espada choma kꞌĩraichaa weda pꞌewedee bɨ. Mãgɨpa ichia jõpiitꞌee na eujãdepemaarã chokꞌara; iru kꞌĩra unuamaa iru pꞌanɨɨrã. Mãɨrã jõpiitꞌee eperãpa netꞌaa jõpikꞌajikꞌa pakꞌuru hierrodee oodapa. Uva piartꞌɨpatakꞌa chi ba bõgo tapɨadee wãmerã, mãga pɨkꞌa ichia ma kꞌachia beerã bɨitꞌee Tachi Akꞌõre juade piukꞌoodamerã, iru kꞌĩrau bairã ãchi ome. 
REV.19.16	Ichi ɨ̃rɨpema pꞌaru makꞌara ɨ̃rɨ jɨ̃ badamãi nãgɨ́ tꞌɨ̃ pꞌã baji:
REV.19.17	Mãpai mɨa unuji ángel bainɨ̃ bɨ akꞌõrejĩru kꞌĩrapite. Mãgɨpa golpe pedeeji ipanaarã ɨtꞌɨ́ wãabaipataarãmaa:
REV.19.17	—Chétɨ; cheepurútɨ kꞌodaitꞌee chikꞌo waibɨa Tachi Akꞌõrepa teeru. 
REV.19.18	Chétɨ piudapꞌedaarã chiara kꞌode: reyrã chiara; soldaorã poro waibɨarã chiara; eperãarã poro waibɨarã chiara; ichiaba caballo chiara mãikꞌaapa aɨ ɨ̃rɨ wãpataarã chiara; eperãarã jõmaarã chiara; esclavo–eerãde, esclavoorãde paara, ekꞌariirãde, waibɨarãde paara.
REV.19.19	Mãpai unuji mãgɨ́ nemĩsia na pꞌekꞌau eujãdepema reyrã ome mãikꞌaapa ãchi soldaorã ome. Mãgɨɨrã chipꞌe pꞌanajida jura chõonadaitꞌee ma caballo tꞌorroo ɨ̃rɨ wã nipada ome mãikꞌaapa iru eere pꞌanadapꞌedaarã ome. 
REV.19.20	Mamĩda ichia ma nemĩsia jita ataji ma ne–animal kꞌachia ome; chi mãgɨ́ nemĩsia kꞌĩrapite oodapa ne–inaa eperãarãpa pꞌoyaa oodakꞌaa ãchi juadoopa. Mãga oo bɨpa ma ne–animal kꞌachia, chi seewa jaraparipa eperãarã kꞌũraji ma nemĩsia tauchaa bɨpidamerã ãchi kꞌapꞌɨade mãikꞌaapa ma nemĩsia kꞌĩrakꞌa bɨmaa ɨtꞌaa tꞌɨ̃pataadamerã. Ma caballo tꞌorroo ɨ̃rɨ wã nipadapa ma nemĩsia ma seewa jarapari ome chokꞌai bɨta batꞌakꞌooji lagokꞌa tꞌɨpɨtau azufre ome jẽrajẽraa jira bɨdee. 
REV.19.21	Mãgɨɨrã ome nipadapꞌedaarã piukꞌoojida mãgɨ́ espada uchiadapa ma caballo ɨ̃rɨ wã nipada itꞌaideepa. Mãpai ipanaarãpa mãɨrã kꞌapꞌɨa piuda jõmaweda kꞌo chejida. Kꞌojida bi jãwaarutamaa.
REV.20.1	Mãpai mɨa unuji ángel ɨtꞌariipa baai cheru. Mãgɨpa ma uria nãpɨa bɨdepema llave cadena choma bɨ ome iru baji ichi juade. 
REV.20.2	Ichia jita ataji mãgɨ́ je choma bɨ; mãgɨ́ chonaarãwedapema taama; Netuara Poro Waibɨa maa–e pɨrã Satanás apata. Ma cadenapa mãgɨ́ jɨ̃ nɨ̃bɨji mil años wãyaaru misa. 
REV.20.3	Mãpai batꞌatꞌaaji ma uria nãpɨa bɨdee. Jɨ̃a nɨ̃bɨji ma llavepa mãikꞌaapa ma uria pia jɨ̃atꞌaaji apidaapa ewanaadamerã. Mãga ooji ma je choma bɨpa na eujãdepemaarã waa kꞌũranaamerã ma mil años wãyaaru misa. Aɨ tꞌẽepai kꞌena pëiitꞌee, makꞌɨara taarã–eepai.
REV.20.4	Mãpai mɨa unuji rey su–akꞌɨ beepari chokꞌara. Tachi Akꞌõrepa jaraji aɨde su–akꞌɨ pꞌanadapꞌedaarãmaa reyrãkꞌa eperãarã akꞌɨpataadamerã. Mãɨrã ome unuji eperãarã jaureerã; chi otau tꞌɨapꞌedapꞌedaa awaraarãmaa jaradapꞌedaa perã Tachi Akꞌõre Ũraa mãikꞌaapa Jesupa ooda eperãarã kꞌaripaitꞌee. Mãgɨɨrãpa ɨtꞌaa tꞌɨ̃dakꞌaa paji ma nemĩsiamaa maa–e pɨrã ichi kꞌĩrakꞌa bɨmaa. Ichiaba mãgɨ́ tauchaa bɨpidakꞌaa paji ãchi tau bɨɨrɨde wa juade. Mãgɨɨrã chokꞌai padaidapꞌeda, Cristo ome eperãarã akꞌɨpachida reyrãkꞌa, ma mil años wãyaaru misa. 
REV.20.5	Ma chokꞌai padaidaarã naapɨara eperãarã pꞌirabaidapꞌedaa paji ichita chokꞌai pꞌanapataadamerã. Apemaarã piudapꞌedaarã pꞌirabaidaitꞌee ma mil años jõrumaa. 
REV.20.6	O–ĩa pꞌanɨ Tachi Akꞌõrepa awara bɨdaarã ichideerã pꞌanadamerã. Mãɨrãta naapɨara chokꞌai pꞌirabaidaitꞌee ichita pꞌanapataadaitꞌee. Atuada–e paitꞌee. Ma kꞌãyaara pꞌaareerã mimia oodaitꞌee Tachi Akꞌõre–itꞌee mãikꞌaapa Cristo–itꞌee. Cristo ome ãrapa eperãarã akꞌɨpataadaitꞌee reyrãkꞌa, ma mil años wãyaaru misa.
REV.20.7	Ma mil años wãyaapꞌeda, angelpa Satanás kꞌena pëiitꞌee ichi jɨ̃a badamãiipa. 
REV.20.8	Mãpai ichi uchiaitꞌee na pꞌekꞌau eujã jõmaade, jõmaarã eujãdepemaarã kꞌũrade. Kꞌũraitꞌee Gog mãikꞌaapa Magog, ãchi soldaorã chipꞌedaidamerã jura chõodaitꞌee Tachi Akꞌõredeerã ome. Ãchi soldaorã audú chokꞌara pꞌanadaitꞌee, ipu tau nãusaa audú chokꞌara paraaparikꞌa pꞌusa ide.
REV.20.9	Mãgɨɨrã jĩchoojida na eujãde mãikꞌaapa Tachi Akꞌõredeerã wapꞌɨrajida; ichia pꞌuuru kꞌinia iru bɨ tꞌɨakꞌauda edajãde pꞌanadapꞌedaarã mãikꞌaapa taawa pꞌanadapꞌedaarã paara. Mamĩda mãga bɨ misa, ɨtꞌariipa tꞌɨpɨtau baai cheji ãchi ɨ̃rɨ mãikꞌaapa ãchi kꞌiniidachida. 
REV.20.10	Mãpai Tachi Akꞌõrepa Netuara Poro Waibɨa, chi eperãarã kꞌũradapa, batꞌapitꞌaaji ma lagokꞌa tꞌɨpɨtau azufre ome jẽrajẽraa jira bɨdee. Mama ma nemĩsia, ma ne–animal kꞌachia, chi seewa jarapari ome ichita miapi bapariitꞌee, jõ–ee.
REV.20.11	Mãpai mɨa unuji rey su–akꞌɨ beepari waibɨa, tꞌorroo bɨ. Aɨde Tachi Akꞌõre su–akꞌɨ baji. Ichi kꞌĩrapite na eujã mãikꞌaapa pajã wẽpadachida. Maarepida unu–e paji ma nɨ̃badamãi, wẽ–e pada perã. 
REV.20.12	Mãpai mɨa unuji piudapꞌedaarã; waibɨara beerã, ekꞌariara beerã paara. Mãɨrã bainɨ̃ pꞌanajida ma rey su–akꞌɨ beepari kꞌĩrapite. Mãpai angeleerãpa librora ewatꞌɨjida. Ma librode ne–inaa jõma eperãarãpa oopatapꞌedaa pꞌã baji. Awaraa libro ichiaba ewatꞌɨjida. Mãgɨde Tachi Akꞌõre ome ichita pꞌanapataadaitꞌeerã tꞌɨ̃ pꞌã jẽra baji. Tachi Akꞌõrepa ma piudapꞌedaarãpa oopatapꞌedaa pꞌãda mãikꞌaapa chokꞌai pꞌanɨɨrã tꞌɨ̃ pꞌãda akꞌɨji jaraitꞌee chisãgɨɨrã wãpii ichi truadee mãikꞌaapa chisãgɨɨrã atuapii. 
REV.20.13	Ma piudapꞌedaarã pꞌusadeepa pꞌirabai uchiajida. Piudapꞌedaarãmãiipa ichiaba uchiajida. Tachi Akꞌõrepa ma piudapꞌedaarã jõmaarãpa ne–inaa oopatapꞌedaa akꞌɨji jaraitꞌee pia wa kꞌachia. 
REV.20.14	Mãpai angeleerãpa kꞌachia beerã jõmaweda mãikꞌaapa piudapꞌedaarã pꞌanapatamãi batꞌatꞌaajida ma lagokꞌa tꞌɨpɨtau jẽrajẽraa jira bɨdee. Maadamãiipa apida piuda–e paji. Mãgɨ́ lagokꞌa eperãarã piuda tꞌẽepema apata. 
REV.20.15	Mamaa ichiaba batꞌatꞌaajida jõmaweda tꞌɨ̃ pꞌã–ee beerã ma libro chokꞌai pꞌanɨɨrã tꞌɨ̃ pꞌã jẽra bɨde.
REV.21.1	Mãpai mɨa unuji pajã chiwidi mãikꞌaapa eujã chiwidi, naapema pajã mãikꞌaapa eujã pꞌusa ome jõdarida perã. 
REV.21.2	Unuji pꞌuuru Tachi Akꞌõrepa ichi–itꞌee jɨrɨtꞌerada. Mãgɨ́ Jerusalén pꞌuuru chiwidi baai cheji ɨtꞌariipa, Tachi Akꞌõre baparimãiipa. Pi–ia baji. Wẽra chi–oo pi–ia jɨ̃parikꞌa miakꞌãiitꞌee pakꞌãri, mãga pɨkꞌa baji ma pꞌuuru. 
REV.21.3	Mãgá akꞌɨmaa bɨde ũriji ángel Akꞌõre su–akꞌɨ beeparideepa golpe pedeeru:
REV.21.3	—Ɨ̃rá Tachi Akꞌõre bapari eperãarã tꞌãide. Bapariitꞌee eperãarã ome. Ichi pꞌuuru padaitꞌee. Tachi Akꞌõre ichi kꞌapꞌɨa bapariitꞌee ãra ome mãikꞌaapa ãra Akꞌõre paitꞌee. 
REV.21.4	Ichia eperãarã tauba jõmaweda wẽpapiitꞌee. Mãɨrã waa piuda–e paitꞌee; waa jarajẽeda–e paitꞌee; waa pꞌua sentida–e paitꞌee, irua mãgee naawedapema ne–inaa jõmaweda wẽpapiitꞌee perã.
REV.21.5	Mãpai chi su–akꞌɨ bɨpa ma rey su–akꞌɨ beeparide mãgaji:
REV.21.5	—Ɨ̃rapɨ mɨa ne–inaa jõma chiwidi papiitꞌee.
REV.21.5	Ichiaba mɨmaa mãgaji:
REV.21.5	—Pꞌã́ji nãgɨ́ pedee, mɨa wãarata jarapari perã.
REV.21.5	Maapꞌeda mãgaji:
REV.21.6	—Oojipɨ mɨa kꞌĩsia iru bada. Mɨta Alfa; nejõmaata naa. Ichiaba mɨta Omega; nejõmaata tꞌẽe. Apida opisia nɨ̃bɨ pɨrã, mɨa pania pari teeitꞌee eperãarã chokꞌai pꞌanapipari, mãgɨ́ pania poatrɨ uchia bɨdepema. Mãgɨ́ pania tokꞌãri, ichita mɨ ome bapariitꞌee. 
REV.21.7	Kꞌachia pꞌoyaaparipa mãgɨ́ ne–inaa chiwidi jõmaweda iru baitꞌee. Ma awara mɨta iru Akꞌõre paitꞌee; jõdee iru mɨ warra paitꞌee. 
REV.21.8	Mamĩda waawee–idaa beerã mɨde ijãadaitꞌee; ijãa amaarutaarã jõmaweda ijãadakꞌaa beerã ome; kꞌachia ooi awaa pꞌanɨɨrã; chĩara peepataarã; pꞌekꞌau oopataarã; jaipanaarã petau tau kꞌawaa beerã ome; ne–inaa juapa ooda kꞌĩrapite ɨtꞌaa tꞌɨ̃pataarã mãikꞌaapa jõmaweda seewa jarapataarã; mãgeerã pꞌananadaitꞌee ma lagokꞌa tꞌɨpɨtau azufre ome jẽrajẽraa jira bɨde mãikꞌaapa tꞌẽepema piuda apata mama piudaitꞌeeda aji, ichita mãgá mɨ ikꞌaawaapa tꞌɨmɨ́ pꞌanapataadaitꞌee perã.
REV.21.9	Mãpai ángel mɨmaa cheji. Mãgɨ́ angeleerã sieteerãpa vaso ne–inaa kꞌachiapa ipuru iru pꞌanadapꞌedaadepema paji. Mãgɨpa mɨmaa mãgaji:
REV.21.9	—Chéji. Mɨa ma Oveja Chakꞌe wẽra pɨmaa akꞌɨpiitꞌeeda aji.
REV.21.10	Ma kꞌãimokꞌaraa pɨkꞌa bɨde Tachi Akꞌõre Jaurepa unupida mɨmaa, mãgɨ́ angelpa mɨ ateeji ee ɨtꞌɨa bɨ nokꞌodee. Mama pꞌanɨde ichia mɨmaa akꞌɨpiji Tachi Akꞌõre pꞌuuru jɨrɨtꞌerada, Jerusalén, baai cheru ɨtꞌariipa, Tachi Akꞌõre baparimãiipa. 
REV.21.11	Ma pꞌuuru urua nɨ̃baji Tachi Akꞌõre kꞌĩra wãreepa. Urua baji mãu pi–ia bëi–sãa jaspekꞌa. 
REV.21.12	Ma pꞌuuru tꞌɨakꞌau nɨ̃baji muralla waibɨa ɨtꞌɨa bɨpa. Aɨde tꞌĩupata doce paraaji. Ma tꞌĩupata chaa ángel aba bainɨ̃ baji. Ichiaba ma tꞌĩupata chaa Israeldeepa uchiadapꞌedaa ëreerã docedepema tꞌɨ̃ aba pꞌã baji. 
REV.21.13	Ma muralla i chaa tꞌĩupata õpe–õpee pꞌanajida. Akꞌõrejĩru uchiapari eere tꞌĩupata õpee paraaji; norte eere ichiaba; sur eere ichiaba; akꞌõrejĩru baaipari eere ichiaba. 
REV.21.14	Ma pꞌuuru tꞌɨakꞌau nɨ̃bada muralla edupema basa doce iru baji. Ma basa mãu pi–iadee ooda paji. Mãgɨ́ basa chaa ɨ̃rɨ Oveja Chakꞌe ome nipapatapꞌedaarã doce tꞌɨ̃depema tꞌɨ̃ aba pꞌã baji.
REV.21.15	Ma ángel mɨmaa pedee badapa pakꞌuru nẽedee ooda juade atee wãji. Mãgɨpa ma pꞌuuru chaamaa beeji; chi muralla, chi tꞌĩupatamãi paara. 
REV.21.16	Ma pꞌuuru kuádria baji. Angelpa mãgɨ́ pakꞌurupa chaakꞌãri, dos mil doscientos kilometros
REV.21.17	Ma muralla ichiaba chaaji. Sesenta y cinco metros
REV.21.18	Ma muralla mãu pi–ia jaspedee ooda paji. Chi pꞌuuru nẽedee ooda paji; nẽe pi–ia, maarepida nejarra wẽe. Bëi–sãa baji vidriokꞌa. 
REV.21.19	Ma muralla basadepema mãu, mãu pi–ia ome pꞌoira baji; nãgee mãu pi–ia kꞌĩra tꞌãdoo, chi naapema basa mãu pi–ia jaspe ome; araarepema zafiro ome; omé eerepema ágata ome; õpee eerepema esmeralda ome; 
REV.21.20	kꞌĩmari eerepema ónice ome; joisomaa eerepema cornalina ome; seis eerepema crisólito ome; siete eerepema berilo ome; ocho eerepema topacio ome; nueve eerepema crisoprasa ome; diez eerepema jacinto ome; once eerepema amatista ome. 
REV.21.21	Ma murallade tꞌĩupata doce perla docedee ooda paji; tꞌĩupata chaa perla abaadee. Calle jã nẽedee ooda paji; nẽe pi–ia, maarepida nejarra wẽe. Bëi–sãa baji vidriokꞌa.
REV.21.22	Mɨa Tachi Akꞌõre te waibɨa unu–e paji ma pꞌuurude, Tachi Akꞌõre Waibɨa mama bapari perã ma Oveja Chakꞌe ome. Ãrata ma pꞌuurudepema Akꞌõre te waibɨakꞌa, ãramaa ɨtꞌari pꞌanɨɨrãpa mama ichita ɨtꞌaa tꞌɨ̃pataadaitꞌee perã. 
REV.21.23	Ma pꞌuurude pꞌanɨɨrãpa akꞌõrejĩru jẽra wa atane ɨ̃daa faltada–e paitꞌee, Tachi Akꞌõre kꞌĩra wãreepa jẽraitꞌee perã ma pꞌuuru ɨ̃rɨ mãikꞌaapa ma Oveja Chakꞌe ɨ̃daaitꞌee perã lamparakꞌa. 
REV.21.24	Ma pꞌuuru ɨ̃daade na eujãdepemaarã kꞌĩra tꞌãdoo nipapataadaitꞌee mãikꞌaapa na eujãdepema reyrãpa ãchi netꞌaa pi–ia aneedaitꞌee ma pꞌuurudee, Tachi Akꞌõremaa tee kꞌinia pꞌanadairã. 
REV.21.25	Ma murallade tꞌĩupata jõmaweda ichita ewa nɨ̃baitꞌee. Jɨ̃adakꞌaa paitꞌee; mama pꞌãrikꞌua wẽ–e paitꞌee perã. 
REV.21.26	Na pꞌekꞌau eujãdepemaarãpa netꞌaa pi–ia iru pꞌanɨ aneedaitꞌee mãikꞌaapa Tachi Akꞌõremaa teedaitꞌee. 
REV.21.27	Mamĩda ma pꞌuurude ne–inaa kꞌachia apida unuda–e paitꞌee. Kꞌachia oopataarã apida mãikꞌaapa seewa jarapataarã apida mama unuda–e paitꞌee. Aba unudaitꞌee Tachi Akꞌõrepa tꞌɨ̃ pꞌãpidaarã Oveja Chakꞌe librode.
REV.22.1	Mãpai ma angelpa mɨmaa akꞌɨpiji to uchia bɨ Tachi Akꞌõre Oveja Chakꞌe ome su–akꞌɨ beeparideepa. Aɨdepema pania maarepida nejarra wẽe baji. Bëi–sãa baji vidriokꞌa. Ma paniapa eperãarã ichita chokꞌai pꞌanapata. 
REV.22.2	Mãgɨ́ to weepachi pꞌuuru calle jã esajĩakꞌa. To i chaa pakꞌurura paraaji. Mãgɨpa eperãarã chokꞌai pꞌanapipari. Mãgɨ́ nejõ chauda doce chaupari año abaade. Chi kꞌirupa eperãarã kꞌayaa kꞌĩra tꞌãdoo jɨpapari. 
REV.22.3	Ma pꞌuurude wẽ–e paitꞌee ne–inaa apida Tachi Akꞌõrepa kꞌachiade baaipida, naapema eperãarãpa pꞌekꞌau kꞌachia oodapꞌedaa kꞌaurepa. Mãga paitꞌee Tachi Akꞌõre, Oveja Chakꞌe ome su–akꞌɨ beepari ma pꞌuurude bapari perã. Mama ichideerãpa ichita ɨtꞌaa tꞌɨ̃pataadaitꞌee irumaa. 
REV.22.4	Iru kꞌĩra unudaitꞌee mãikꞌaapa ãchi tau bɨɨrɨde iru tꞌɨ̃ pꞌã iru pꞌaneedaitꞌee. 
REV.22.5	Mama pꞌãriu–e paitꞌee. Ichideerãpa lámpara ɨ̃daa wa akꞌõrejĩru jẽra faltada–e paitꞌee, Tachi Akꞌõre Waibɨa jẽrapariitꞌee perã ãchi ɨ̃rɨ. Reyrãkꞌa ichita pꞌanapataadaitꞌee iru ome iru truade.
REV.22.6	Mãpai ma angelpa mɨmaa mãgaji:
REV.22.6	—Nãgɨ́ pedee ijãaipia bɨ wãara perã. Tachi Waibɨapa ichi Jaure pëiji wãarata jarapimerã ichi pedee jarapataarãmaa. Ichia aupaita pëiji ichi ángel, mãgɨpa ichideerãmaa kꞌawaapimerã ne–inaa taarã–ee pꞌasaitꞌee.
REV.22.7	Jesupa mãga bɨ:
REV.22.7	—¡Ũrítɨ! ¡Taarã–e mɨ cheitꞌee! O–ĩa pꞌanɨ jõmaweda oopataarã Tachi Akꞌõre Jaurepa jarapi bɨkꞌa na pꞌãdade.
REV.22.8	Mɨ, Juanpata unuji mãgɨ́ ne–inaa jõmaweda angelpa mɨmaa unupida. Ichiaba mɨata ũriji ma pedee jõmaweda irua mɨmaa jarada. Maapꞌeda mɨ bedabaidachi ma ángel kꞌĩrapite irumaa ɨtꞌaa tꞌɨ̃itꞌee. 
REV.22.9	Mamĩda ichia mãgaji:
REV.22.9	—¡Jãga oonáaji! Pɨkꞌa mãikꞌaapa pɨ ɨ̃pemaarãkꞌa mɨ Tachi Akꞌõre–itꞌee mimiapari. Parã mimiapata iru–itꞌee, jaradakꞌãri Tachi Akꞌõre Jaurepa jarapi bɨkꞌa mãikꞌaapa jõmaweda ijãapataarã mimiapata iru–itꞌee oodakꞌãri na pedee pꞌãdade jara bɨkꞌa. Tachi Akꞌõremaa aupaita ɨtꞌaa tꞌɨ̃páde aji.
REV.22.10	Ichiaba mãgaji:
REV.22.10	—Ne–inaa maarepida oonáaji eperãarãpa kꞌawaanaadamerã Tachi Akꞌõre Jaurepa jarapida na pꞌãdade, taarã–e aɨde jara bɨ pꞌasaitꞌee perã. 
REV.22.11	Maperã awaraarãmaa ne–inaa kꞌachia oopataarãpa atꞌãri mãga oopataadaitꞌee mãikꞌaapa kꞌachia ooi awaa pꞌanapataarã atꞌãri mãga pꞌanapataadaitꞌee. Jõdee ne–inaa pia oopataarãpa atꞌãri mãga oopataadaitꞌee mãikꞌaapa awara bɨdaarã Tachi Akꞌõre–itꞌee atꞌãri oopataadaitꞌee irua oopi bɨkꞌa.
REV.22.12	Jesupa mãga bɨ:
REV.22.12	—¡Ũrítɨ! Taarã–e mɨ cheitꞌee ne–inaa mɨa kꞌĩsia iru bɨ jõmaarãmaa teede. Ma ne–inaa teeitꞌee eperã chaachaa, irua ne–inaa oopata pari na eujãde bakꞌãri; ne–inaa pia irua oopata pari maa–e pɨrã ne–inaa kꞌachia irua oopata pari. 
REV.22.13	Mɨta Alfa; nejõmaata naa. Ichiaba mɨta Omega; nejõmaata tꞌẽe.
REV.22.14	ʼO–ĩa pꞌanɨ chi pꞌaru tꞌõdapꞌedaarã Oveja Chakꞌe waade, ãchia pꞌekꞌau kꞌachia oopatapꞌedaa wẽpamerã. Mãɨrãta kꞌodaitꞌee ma pakꞌuru eperãarã chokꞌai pꞌanapiparidepema mãikꞌaapa tꞌĩudaitꞌee ma pꞌuuru chiwidi tꞌĩupatamãi. 
REV.22.15	Mamĩda ma pꞌuurude unudakꞌaa paitꞌee nãgee eperãarã: kꞌachia ooi awaa pꞌanapataarã; jaipanaarã; petau tau kꞌawaa beerã; pꞌekꞌau oopataarã; chĩara peepataarã; ne–inaa juapa ooda kꞌĩrapite ɨtꞌaa tꞌɨ̃pataarã mãikꞌaapa jõmaweda seewa jarapataarã chĩara kꞌũrapataarã ome. Mãgeerãta unuda–e paitꞌee ma pꞌuurude.
REV.22.16	Jesupa mãga bɨ:
REV.22.16	—Mɨ ángel pëiji irua na jõma kꞌawaapimerã pɨmaa, pɨa jõdee kꞌawaapimerã mɨde ijãapataarãmaa, ãchi chipꞌepata chaa. Mɨ Rey Daviddeepa uchiada. Mɨ chi ɨ̃datɨpododepema lucerokꞌa bɨ.
REV.22.17	Tachi Akꞌõre Jaure mãikꞌaapa Oveja Chakꞌe wẽra; Cristodeerãpa eperãarãmaa jarapata:
REV.22.17	—¡Chétɨ!
REV.22.17	Jõmaarãpa na pedee ũrirutaarã aukꞌa jaradaipia bɨ:
REV.22.17	—¡Chétɨ!
REV.22.17	Jõma opisia pꞌanɨɨrã chedaipia bɨ eperãarã chokꞌai pꞌanapipari pania tode, mãgá ichita pꞌanapataadaitꞌee. Mãgɨ́ pania Tachi Akꞌõrepa pari teepari chi to kꞌinia pꞌanɨɨrãmaa.
REV.22.18	Ɨ̃rá mɨa ũraaitꞌee chi ũrirutaarãpa Tachi Akꞌõre Jaurepa jarapida na pꞌãdade. Kꞌĩrakꞌaupai Tachi Akꞌõre Jaurepa na pꞌãdade jarapida awara jarateedai. Apidaapa mãga ooruta pɨrã, Tachi Akꞌõrepa ma ne–inaa kꞌachia jarada na pꞌãdade, mãga pꞌasapii ãchimaa. 
REV.22.19	Ma awara kꞌĩrakꞌaupai wẽpapidai Tachi Akꞌõre Jaurepa jarapida pedee na pꞌãdade bɨ. Apidaapa mãga ooruta pɨrã Tachi Akꞌõrepa iru bapi–e paitꞌee ichi pꞌuuru chiwidide, na pꞌãdade jara bɨ. Kꞌopi–e paitꞌee ma eperãarã chokꞌai pꞌanapipari pakꞌurudepema, aɨ pꞌuurude bɨ.
REV.22.20	Jesucristo, chi na pꞌãdade jara bɨ kꞌawapidapa mãgapari:
REV.22.20	—Taarã–e mɨ cheitꞌeeda apari.
REV.22.20	Mɨ, Juanpa jara bɨ:
REV.22.20	—¡Amén! ¡Chéji, Tachi Waibɨa Jesús!
REV.22.21	Mɨa ɨtꞌaa iidi bɨ Tachi Waibɨa Jesucristopa parã jõmaweda pia akꞌɨ bapariimerã. Amén.
