GEN.1.1	Deusũ nai inũ mai dami wakĩ eska wakĩ taewanikiaki. 
GEN.1.2	Mai hayariama hawa hayamahairakẽ Deusũ uiã dasibi henewãs uke merã dasibi meshui keyua dakakẽ habiatiãri Deusũ Yushĩ Pepa hene mamakishũ tũkash akaya
GEN.1.3	Deusũ shinãkĩ yuikĩ:
GEN.1.3	“Hau shabanũwẽ”, aka ma hawaira shaba inikiaki. 
GEN.1.4+GEN.1.5	Haska watã Deusũ uiã shaba pehaira dakakẽ hanushũ meshuri pashkatã ha dabe kenakĩ: “Shabaki”, ashũ meshuri kenakĩ: “Yameki”, atã ha dukũ 1 dia shabatiã hati Deusũ damiwakĩ taewanikiaki.
GEN.1.6+GEN.1.7	Ha katxu Deusũ damiwakĩ ana yuikĩ:
GEN.1.6+GEN.1.7	“Natukã watã hene pashkakĩ meribi watã hau haskanũwẽ”, anikiaki. Deusũ haska watã natukã wakĩ heneri pashkatã haska washũ meribi natukã namã hene washũ manaũriari nai anuri hene warianikiaki. 
GEN.1.8	Haska washũ natukã Deusũ kenakĩ:
GEN.1.8	“Naiki”, atã haska wakĩ 2 dia shaba Deusũ damiwakĩ taewanikiaki.
GEN.1.9	Haska washĩshũ Deusũ ana yuikĩ:
GEN.1.9	“Nai namanu hau henẽ itxayunũwẽ, mai metui uinubisirã”, aka nai namanua hene hanus itxai keyukẽ 
GEN.1.10	mai metu yẽkẽ dakakẽ Deusũ ha kenakĩ:
GEN.1.10	“Maiki”, ashũ heneri itxa Deusũ kenakĩ: “Henewãki”, ashũ uiã pekẽ 
GEN.1.11	Deusũ ana yuikĩ:
GEN.1.11	“Basi inũ yunu hesheya inũ hi hawẽ bimi hesheya ha mai metu anu hau dasibi benei keyunũwẽ”, ashũ 
GEN.1.12	haska wa maĩ basi benemakĩ yunu hesheya bestibu benemakĩ hi bestibu bimi hesheya benemakĩ dasibi ma benemakẽ Deusũ uiã pekẽ 
GEN.1.13	haska wakĩ 3 dia shaba Deusũ damiwakĩ taewanikiaki.
GEN.1.14	Haska dayakũkaĩkĩ Deusũ ana yuikĩ:
GEN.1.14	“Shaba inũ meshu tari meribi pashkakĩ nai anu hau txashati inũwẽ, shaba inũ, yame inũ, bari inũ, betsa betsapatiã tanakĩ unãmatirã. 
GEN.1.15	Nai anua mai hirabi anu txashapakeshãkanikiki”, ishũ 
GEN.1.16	Deusũ txashati ewapahaira dabe, bari inũ, ushe inũ, bishi itxapa damiwashũ ewapatũ hau shaba duawanunã, hatiumatũ hau yame duawanunã, 
GEN.1.17+GEN.1.18	mai hirabi anu txashapakemakĩ shaba duawamakĩ yame duawamakĩ shaba inũ yame tari shekakĩ meribi wakĩ nai anu Deusũ haska hanakeakeshũ uiã pekẽ 
GEN.1.19	haska wakĩ 4 dia shaba Deusũ damiwakĩ taewanikiaki.
GEN.1.20	Haska dayakũkaĩkĩ Deusũ hene yunukĩ:
GEN.1.20	“Habu hene merã hiweabũ dasibi damiwakĩ ha hamẽ imashanũwẽ”, iwanã, “Nai natukã anuari manaũriabu peiyaburi hau nuyabaunũbũwẽ”, ishũ 
GEN.1.21	hene merã hiweaburi ewapabu bestibu damiwakĩ baka betsa betsapa bestibu damiwakĩ peiyabu betsa betsapa bestibu damiwakĩ haska washũ uiã pekẽ 
GEN.1.22	pepawakĩ Deusũ hatu yunukĩ:
GEN.1.22	“Bake wakĩ hau pa wapakeshanũbũwẽ. Hene tibi merã hau matashanũbũwẽ. Mai hirabi anu peiyabu betsa betsapari hau papakeshanũbũwẽ”, hatu watã 
GEN.1.23	5 dia shaba damiwai dayanikiaki, Deusrã.
GEN.1.24	Haska wabaishĩshũ Deusũ mai yunukĩ:
GEN.1.24	“Hamapai betsa betsapa bestibu maĩ hau habu damiwayunũwẽ, piti yuinaka inũ, pitibuma yuinaka inũ, ina wati yuinaka inũ, ina watima yuinaka inũ, taeyabu inũ, tae hayabumarã”, 
GEN.1.25	haska piti yuinaka inũ pitibuma yuinaka Deusũ damiwashũ dasibi uiã pekẽ 
GEN.1.26	Deusũ ana yuikĩ: “Yurabu damiwanãwẽ, nuku itsarã, nukũ yushĩ keska wakinã, mai hirabi anu baka inũ, piti yuinaka inũ, pitibuma yuinaka hau hatũ ibu washanũbunã”, ishũ 
GEN.1.27	ha itsa huni inũ aĩbu hatu damiwashũ 
GEN.1.28	hatu duawakĩ yunukĩ yuikĩ: “Matũ bakebu bawakĩ hatu pa wapakeshãkãwẽ. Hiweakeakebaũkĩ mai hirabi anu matuna wakĩ ibu wai shanẽ ibupakeshãkãwẽ, hene anu baka inũ, manaũria peiyabu inũ, yuinaka dasibi maĩ sharaibu dikabi ibu wakinã”, iwanã, 
GEN.1.29	“Uiã, yunu hesheya inũ hi bimi hesheya mai hirabi anu ẽ matu inaiĩ, matũ pitirã. 
GEN.1.30	Hamẽ yuinaka dasibi hiweaibu pubẽ inũ pubẽbumarã, peiyabu inũ maĩ sharaibu dasibi ni mashu inũ ni bimi ẽ hatu inaiĩ, dasibi yuinakapã pitirã”, haska washũ 
GEN.1.31	dasibi ma damiwa uiã pehairakẽ 6 dia shaba dayanikiaki, Deusrã.
GEN.2.1+GEN.2.2+GEN.2.3	Haska dayakĩ nai inũ, mai inũ, hiweabu dasibi damiwakĩ keyutã hawẽ dami daya menetã ana damiwama 7 dia shaba keyutã Deus huĩrukunikiaki. Haskawẽ taeshũ Deusũ hawẽ henea 7 dia shaba hawena wakĩ meribi wanikiaki, huĩrukũti wakinã.
GEN.2.4+GEN.2.5	Nai inũ mai hirabi Deus, hawẽ kena kayabi Senhor Deusuũ, hatũ damiwakẽ eskakubainibukiaki. Habũ bai uruti huni hayariamakẽ mai anu Deusũ ui imariamawẽ taea piti yunubu beneriamakẽ 
GEN.2.6	hanũkaĩ basnũ mai anua kaĩkĩ mai bemetxa waya 
GEN.2.7	Senhor Deusũ mai mishpu bitã damiwakĩ ha keska wakĩ huni hiwemanũ ishũ hawẽ dekĩ anu shũ aka huni haskai hiwei taenikiaki.
GEN.2.8+GEN.2.9	Hariria bari huaikiri estekiria Éden anu Senhor Deusũ bai banakĩ mai anua hi hawẽruabu inũ hi piti bimiyabu benemashũ, bai nekia mibã hi bimiya ha pia hiwepakemati pepa inũ txakabu unãti hi benemariashũ ma huni damiwa iyushũ hari hiwemanikiaki. 
GEN.2.10	Bai metxa wai Éden anua hene tashni habai taei hene tibi tesheshai 4 hene habai taenikiaki, heneirã. 
GEN.2.11+GEN.2.12	Hene ha dukũ hawẽ kenarã, Pisom inikiaki. Hanua Havilá hirabi datãbauna hanu ouro mane tashipa pepahaira inũ, bdélio mane inũ, sardônica hayanibukiaki. 
GEN.2.13	Hene shesha betsa hawẽ kenarã, Giomki Cuxe hirabi datãbauna inikiaki. 
GEN.2.14	Hene ha dabe inũ besti hawẽ kenarã, Hidéquel inikiaki. Hanua bari huaikiria Assíria datãbaina inikiaki. Hanua hawẽ henei hene dabe inũ dabe Eufrates inikiaki.
GEN.2.15+GEN.2.16+GEN.2.17	Éden bai anu Senhor Deusũ huni iyushũ bai ibu wamakĩ mekemakĩ yuikĩ: “Na bai anu hi betsa betsapa bimi mĩ pitiki. Hakia pepa inũ txakabu unãti hi bimi betsa mepakeyamashãwẽ. Hamẽ mĩ kemukĩ piarã, mĩ mawashanaii”, iwanã, yuitã 
GEN.2.18	ana shinãkĩ: “Huni ha mesti hiwearã, pemaki”, ishũ “Hau hatũ merabewapakeshanũ, ẽ damiwashuaiĩ, ha itsarã”, ishũ 
GEN.2.19	hanua mai anua yuinaka daniyabu inũ peiyabu damiwashĩshũ: “Hau hunĩ harakirira hatu kenanũ”, ishũ Senhor Deusũ uĩmakĩ iwea hamapai yuinaka sharabu bestibu ha hunĩ hatu kenakĩ keyua hariri hatũ kena inibukiaki, ikibi ikirã. 
GEN.2.20	Haska inabu yuinaka inũ peiyabu inũ inabuma yuinaka hunĩ kenakĩ keyutã hakia ha keska hatũ merabewapakeshanai hayamakẽ 
GEN.2.21	Senhor Deusũ hawẽ kushipawẽ huni ushã ushahairakẽ hawẽ pishi bestitxai tsekashũ namiwẽ shui buatã 
GEN.2.22	ha pishi aĩbu wakĩ damiwashũ huni ushanu iyua huni bestẽtã 
GEN.2.23	yuikĩ: “Narã, hawẽ nami ẽ namiki. Hawẽ shau ẽ shauriki”, iwanã, “Huni anua tsekawẽ taeshũ kenakĩ: ‘Aĩbuki’ ”, anikiaki. 
GEN.2.24	Haskawẽ taea hunĩ hawẽ ibubu dapashkabaĩ aĩyainã, hawẽ aĩbe hiwei yura bestitxai keskati waniki. 
GEN.2.25	Hanua huni inũ hawẽ aĩ tariuma dakeama hiwei taenibukiaki.
GEN.3.1	Senhor Deusũ yuinaka betsa betsapabu damiwanirã, dunũ hawenabu binumai unanepahairakĩ aĩbu parãkĩ yukakĩ:
GEN.3.1	—Uiã. “Bai hi bimi betsa betsapa tibi piyamashãkãwẽ”, akĩ Deusũ matu nemashinamẽ?— aka 
GEN.3.2+GEN.3.3	aĩbũ yuikĩ:
GEN.3.2+GEN.3.3	—Bai hi bimi nũ pitiruki. Hakia Deusũ nuku nemakĩ: “Bai nekia hi bimi betsa kemukĩ piyamashãkãwẽ. Meyamakãwẽ. Piarã, mã mawashanaii”, nuku ashiãki— aka 
GEN.3.4+GEN.3.5	dunũ ana yuikĩ:
GEN.3.4+GEN.3.5	—Haskamaki. Mã mawama ishanaii. Deusunã, txanima unã keyuikiki. Mã ha keska iyamanũ ha hi bimi pepa inũ txakabu unãti mã piyamanũ matu nemashinaki, mã ha keska itirukẽnã— aka 
GEN.3.6	aĩbũ shinãkĩ:
GEN.3.6	—Ha hi bimi piti sharabuki. Hawẽruaki. Hawẽ unãtikiaki— ishũ tsekashũ pishũ hawẽ beneri ma hua inã hatũri pitã 
GEN.3.7	shabakabi unãkĩ tariuma unãtã yuinamei:
GEN.3.7	—Nũ hawawẽ huneamaki, nukũ yurarã— ishũ dakekĩ ni figueira pei keshea hawẽ txiabukutã 
GEN.3.8	bari matsiaya mapuabũ Senhor Deus bai neki huai hawẽ bana nĩkatã bai txaka merã huneabũ 
GEN.3.9	Senhor Deusũ huni kenakĩ:
GEN.3.9	—Mĩ hanimẽ?— aka
GEN.3.10	tashnibirã kemakĩ:
GEN.3.10	—Bai nekia mĩ huai nĩkatã tariuma datehairai ẽ huneshuki— aka
GEN.3.11	—Mĩ tariumarã, tsuã mia yuishumẽ?— atã —Hi bimirã, “Piyamawe”, ẽ mia ashiã mĩ pishumẽ?— aka 
GEN.3.12	hunĩ yuikĩ:
GEN.3.12	—Hatũ ea merabewati aĩbu mĩ ea inãshinatũ hi bimi ea inã ẽ pishuki— aka 
GEN.3.13	Senhor Deusũ aĩbu yukakĩ:
GEN.3.13	—Mĩ haskakĩ haska washumẽ?— aka aĩbũ yuikĩ
GEN.3.13	—Dunũ ea parã ẽ pishuki— aka 
GEN.3.14+GEN.3.15	Senhor Deusũ dunu yuikĩ:
GEN.3.14+GEN.3.15	—Mĩ hatu parãshũwẽ taeshũ yuinaka dasibi meranua ẽ mia txakabuwaii. Na habiatiã bari tibi hiwei nutawẽ kakĩ mĩ mai putu pipakeshanaii— atã —Mia inũ aĩbu, mĩ bababu inũ hawẽ bababu ẽ sinatanamemapakeshanaii— hatu watã Satanás dunu merã hiwea yuikĩ:
GEN.3.14+GEN.3.15	—Mĩ hawẽ tae txitxuku keyukĩ isĩ wãbia maemakĩ aĩbũ babã binukĩ mĩ bushka butxushkĩ shepa wanũ barikiki— atã 
GEN.3.16	aĩburi Deusũ yuikĩ:
GEN.3.16	—Mĩ bake kaiaĩ tibi isĩhairawakĩ ana ẽ mia tenemapakeshanaii. Hakia: “Isĩhairaki”, mĩ ibiakĩ mĩ bene betxipai mĩ habe txutanamepakeshanaii, mĩ benẽ mia mekekĩ ibu warã— iwanã, 
GEN.3.17+GEN.3.18+GEN.3.19	huniri yuikĩ:
GEN.3.17+GEN.3.18+GEN.3.19	—“Hi bimirã, piyamashãwẽ”, ẽ mia wabiashina mĩ ainẽ hãtxa nĩkatã mĩ pishuki. Haskawẽ taeshũ mai itxakanika ẽ mia washuaiĩ. Bari tibi hiwea mĩ piti mai anua bishũ pi mĩ dayahairapakeshanaii. Mĩ yunu banabia musha inũ txaka maĩ mia benemashũpakeshanikiki. Mĩ mai puturiama mĩ piti pi dayahairai mĩ niskãpakeshanaii. Mai ẽ mia damiwa mĩ mawarã, mĩ ana hawẽri maishanaii— akaya
GEN.3.20	—Hanushũ na yurabu dasibi hau hawẽ hiweshanũbũ, iwanã, shinãkĩ hunĩ hawẽ aĩ kenakĩ: “Evaki”— anikiaki, nukũ hãtxarã: “Dasibi hiweshanaibũ hatũ ewa wakinã.” 
GEN.3.21	Senhor Deusũ huni inũ hawẽ aĩ bitxi tari washũtã hatu sawematã 
GEN.3.22	hanua Deus hamebi yuinamekĩ:
GEN.3.22	—Uiã, hunirã, nuku keskatanã, pepa inũ txakabu unãtã hiwepakemati hi bimi bishũ pitiruki. Haskai huni inũ hawẽ aĩ hiwepakeshãkanikiki, mawamarã— itã 
GEN.3.23	Éden bai ewapa anua hatu kaĩmatã hanushũ ha hanua mai huni dami waima anua tashnimakĩ nitxĩkĩ hamebi hau bai wanũ nãta yununikiaki. 
GEN.3.24	Deusũ huni kaĩmatã hanua hiwepakemati hi bimi hanu kati bai anu hau hari ana tsua kayamanũ mekemakĩ yunukĩ bari huaikiria Éden bai hikiti shui anu hawẽ nai tsuma pũyã peiyabu nitxĩtã hawẽ meketi nupe txaipa txi hereya dabekekaũkĩ txashakaũkĩ hau mekenũbũ hawẽ nemakĩ Senhor Deusũ hatu mekemanikiaki.
GEN.4.1	Éden bai anua hatu kaĩma kashũ hunĩ Adão hawẽ aĩ Eva txutakĩ bakewa hawẽ bake tue bena kaiã ha dukũ bake nanea huni bake kaĩshũ kenakĩ: —Caimki— iwanã shinãkĩ: —Deusũ ea merabewaiwẽ taeshũ huni bake ẽ kaĩshuki— inikiaki. 
GEN.4.2+GEN.4.3	Hanua txipu ana hawẽ benẽ bake betsa wa huni bakeri kaiã kenakĩ: “Abelki”, anikiaki. Ha dabe yumewabu ewatã Abel txashuwã yumewanika ikaya Caim bai wanika inikiaki. Hanua betsatiã hanu Senhor Deus kẽwaĩbutiã inãkuĩkatsi ikĩ Caimnẽ hawẽ bai anua yunu beshũ inãyã 
GEN.4.4+GEN.4.5	habiaskari wakĩ inãkuĩkatsi ikĩ Abelĩ txashuwã bake shua pehaira beshũ Deus inã Deusũ Abel inũ hawẽ inãkuĩ hatuna besti betxipaihairakĩ hakia Caimnena danãyã Caim benimama amua sinatahairaya
GEN.4.6	hanushũ Senhor Deusũ Caim yukakĩ:
GEN.4.6	—Mĩ haskai sinatai amuamẽ?— iwanã, 
GEN.4.7	yuikĩ:
GEN.4.7	—Ẽ mia yusiã nĩkai mĩ benimashanaii— atã ana yuikĩ:
GEN.4.7	—Ẽ yusiã danaĩ mĩ pepamakẽ txakabu miki hikia sinata paẽ mia atxitã kanemakatsis ikikiki, inu pubeĩ keskairã. Hakia mĩ txakabũ mia maemapaya mĩ txakaburã, nemashãwẽ— aka
GEN.4.8	ha nĩkabiashina txipu shaba betsatiã Caimnẽ hawẽ betsa Abel yuikĩ:
GEN.4.8	—Unu kayunuwe— abaina habe ka bai anu hikishũ Caimnẽ hawẽ betsa kushakĩ tenãkẽ 
GEN.4.9	Senhor Deusũ unãtã txipu Caim yukakĩ:
GEN.4.9	—Mĩ betsarã, hania?— aka
GEN.4.9	—Earã, ẽ hawẽ mekenikamẽ? Ẽ unãmaki.— aka 
GEN.4.10	Senhor Deusũ yuikĩ:
GEN.4.10	—Mĩ haska washinamẽ?— iwanã —Mĩ betsã himi mai anu habai sai ikĩ hau ẽ mia kupinũ ea yuikiki. Mĩ betsarã, mĩ tenãshinaki— iwanã 
GEN.4.11+GEN.4.12	—Maiwẽ ẽ mia yupuaii. Mĩ betsã himi maiki habai metxashinawẽ taeshũ ẽ mia txakabuwaya mĩ yunu banabia mĩ mibã ana hukuãma ipakeshanikiki. Haskakẽ mai hirabi anu datei mĩ hiweakeakeshanaii— aka 
GEN.4.13+GEN.4.14	Caimnẽ yuikĩ:
GEN.4.13+GEN.4.14	—Mia anua ea nitxĩkĩ ẽ mae anuari mĩ ma ea kaĩmariashuki— iwanã, ana yuikĩ: —Mai hirabi anu ẽ hawauma kakũkaini kauanaya mĩ ea datepaketi washuki. Enabu tibi eki nukua ẽ dateaya ea debu washãkanikiki. Mĩ ea kupia bikahairarã, haska tenei ẽ hiwetirumaki— aka
GEN.4.15	—Haskamaki— iwanã, Senhor Deusũ yura dasibi unãmakĩ yuikĩ:
GEN.4.15	—Tsuãra Caim tenãyanã ẽ kupihairashanaii— atã, hau ha uĩtã hau deteyamanũbũ Senhor Deusũ unãti wakĩ Caimnẽ betũkuki kene netanikiaki.
GEN.4.16	Senhor Deus anua Caim tashnia Éden anua bari huaikiri ka Node mai pakea betsa anu hiweshũ 
GEN.4.17	Caimnẽ aĩbu bitã habe hiweshũ txutanamekĩ bakewaima huni bake kaiã kenakĩ: “Enoqueki” atã hanua hawenabu pai mae ewapahairaibũ kenakĩ hawẽ bakẽ kenakiri kenakĩ: “Enoqueki”, arianikiaki.
GEN.4.18	Enoque bake betsarã, Irade inikiaki. Iradẽ bake betsarã, Meujael inikiaki. Meujaelĩ bake betsarã, Metusael inikiaki. Metusaelĩ bake betsarã, Lameque inikiaki. 
GEN.4.19	Ha Lamequẽ aĩbu dabe aĩwã hatũ kena Ada inũ Zilá inikiaki. 
GEN.4.20	Adaki bake wa huni bake kaiã kenakĩ: “Jabalki”, anibukiaki. Jabal bababũ bitxi hiwe watã hawẽ hiwebaũkĩ ina awa yumewapaunibukiaki. 
GEN.4.21	Ada ha katxu bake bia huni bake kaiã kenakĩ: “Jubalki”, anibukiaki. Jubalĩ bababũ harpa mimawati dispiya inũ teperewe mawanika ipaunibukiaki. 
GEN.4.22	Zilá dikabitũ bake bia huni bake kaiã kenakĩ: “Tubalcaimki”, anibukiaki. Tubalcaimnẽ bababũ mane bronze inũ ferro mabu betsa betsapa txasha beshmas wamisbu ipaunibuki. Tubalcaimnẽ pui kaiã kenakĩ: “Naamáki”, anibukiaki.
GEN.4.23+GEN.4.24	Shaba betsatiã Lamequẽ hawẽ aĩ dabe hatu yuikĩ: “Adaã, Ziláã, mã ẽ aĩ dabeki. Ẽ hãtxa nĩkakãwẽ. Huni berunãtũ ea kushakĩ ea tenãpanã eã ẽ tenãshuki. Huni betsã Caim deteaya 7ki kupitirubuki. Hamẽ, earã, huni betsã ea detearã, 77ki kupishãkanikiki”, hatu anikiaki.
GEN.4.25	Ana Adão hawẽ aĩ Eva txutakĩ bakewaima ana huni bake kaiãyã kenakĩ: “Seteki”, iwanã, shinãkĩ yuikĩ: “Caimnẽ Abel debu waimawẽ taeshũ Deusũ huni bake betsa ea inãshuki”, inikiaki. 
GEN.4.26	Sete ewai aĩyãtã bake bawaima huni bake kaĩshuna kenakĩ: “Enoski”, akimashũ habiatiãri nukũ mekenika Senhor Deus ea akĩ kẽwãkĩ taewakubainibukiaki.
GEN.5.1+GEN.5.2	Ha dukũ huni Adão inũ hawenabu hiwei taei eskakubainibukiaki. Deusũ yurabu damiwakĩ hawẽ yushĩ itsa ha keska huni inũ aĩbu hatu damiwanikiaki. Haska washũ hatu kenakĩ yuikĩ: “Yurabuki, huni inũ aĩburã”, akimashũ hatu merabewakubainikiaki, duawakinã. 
GEN.5.3	Ha dukũ huni Adão hiwekũkaini 130 bariyatũ huni bake betsa bawa hawẽ yura keska ha itsa kaiã kenakĩ: “Seteki”, anishũ 
GEN.5.4	ana 800 bari Adão hiwekũkaĩkĩ huni bakebu inũ aĩbu bakebu bawakubaini 
GEN.5.5	930 bariya mawanikiaki.
GEN.5.6	Sete 105 bariyatũ huni bake bawaima kaiã kenakĩ: “Enoski”, anishũ 
GEN.5.7	ana 807 bari hiwekũkaĩkĩ huni bakebu inũ aĩbu bakebu bawakubaini 
GEN.5.8	912 bariya mawanikiaki.
GEN.5.9	Enos 90 bariyatũ huni bake bawaima kaiã kenakĩ: “Cainãki”, anishũ 
GEN.5.10	ana 815 bari hiwekũkaini huni bakebu inũ aĩbu bakebu bawakubaini 
GEN.5.11	905 bariya mawanikiaki.
GEN.5.12	Cainã 70 bariyatũ huni bake bawaima kaiã kenakĩ: “Maalalelki”, anishũ 
GEN.5.13	ana 840 bari hiwekũkaĩkĩ huni bakebu inũ aĩbu bakebu bawakubaini 
GEN.5.14	910 bariya mawanikiaki.
GEN.5.15	Maalalel 65 bariyatũ huni bake bawaima kaiã kenakĩ: “Jaredeki”, anishũ 
GEN.5.16	ana 830 bari hiwekũkaĩkĩ huni bakebu inũ aĩbu bakebu bawakubaini 
GEN.5.17	895 bariya mawanikiaki.
GEN.5.18	Jarede 162 bariyatũ huni bake bawaima kaiã kenakĩ: “Enoqueki”, anishũ 
GEN.5.19	ana 800 bari Jarede hiwekũkaĩkĩ huni bakebu inũ aĩbu bakebu bawakubaini 
GEN.5.20	962 bariya mawanikiaki.
GEN.5.21	Enoque 65 bariyatũ huni bake bawaima kaiã kenakĩ: “Metusalémki”, anishũ 
GEN.5.22	ana Enoque 300 bari hiwei Deusũ yunua ashuĩ habe haibunamekũkaĩkĩ huni bakebu inũ aĩbu bakebu bawakubaini 
GEN.5.23+GEN.5.24	Deusbe haibui habe nia 365 bariya mawama hau habe hiwei kanũ nai anu Deusũ iyukẽ hawenabũ benabu mai anu yamanikiaki.
GEN.5.25	Metusalém 187 bariyatũ huni bake bawaima kaiã kenakĩ: “Lamequeki”, anishũ 
GEN.5.26	ana 782 bari hiwekũkaĩkĩ huni bakebu inũ aĩbu bakebu bawakubaini 
GEN.5.27	969 bariya mawanikiaki.
GEN.5.28	Lameque 182 bariyatũ huni bake bawaima kaiã 
GEN.5.29	kenakĩ: “Noéki”, iwanã, “Ha dukũ huni damiwa nĩkamakẽ Deusũ mai yupumaniwẽ taea nukũ daya bikahairakẽ nuku hatũ daya meputakamakĩ huĩrukũmakĩ nuku merabewashanikiki”, ani 
GEN.5.30	ana 595 bari hiwekũkaĩkĩ huni bakebu inũ aĩbu bakebu bawakubaini 
GEN.5.31	Lameque 777 bariya mawanikiaki.
GEN.5.32	Noé ma 500 bariya hawẽ bakebu hawa aĩbu bakebu bikĩ husiama huni bake dabe inũ besti hayanikiaki, hatũ kenarã, Sem inũ Cam inũ Jaférã.
GEN.6.1	Yurabu hiwei pai mai anu nati iki taekĩ aĩbuaibu yumei ewaibu 
GEN.6.2	Deus kẽwaĩbũ Deus kẽwãbumã aĩbu bake uĩkĩ shinãkĩ: “Aĩbuaibu hawẽruabuki”, ikĩ betsa betsapa sharabu katushũ aĩwanibukiaki.
GEN.6.3	Hanushũ Senhor Deusũ hatukiri shinãkĩ: “Ẽ yushinẽ hatu merabewapaibia yurabũ ea shinãma txakabukubaĩkĩ hatũ yura besti shinaĩ hiwekanikiki. Haskaibuwẽ taea ana hatishuĩra hunibu hiwetirubumaki. Haskakubainaibu ana 120 bari besti yurabu hiwetã debushãkanikiki”, inikiaki.
GEN.6.4	Habiatiãri yurabu keyatapa kushipa ewapahaira hiwerianibukiaki. Habunã, Deus kẽwanikabũ aĩbuaibu habũ Deus kẽwãbuma hatu aĩwãtã txutanameakeakekĩ hatu bake wa bake itxapa kaiã ewatã hanua habu dukũ shenipabui bebũkirihaira shanẽ ibu kushipabu unanepa hirabibũ unãkĩ hatu kẽwaĩbu hiwepaunibukiaki.
GEN.6.5	Senhor Deusũ hatu uĩkĩ: “Mai anu yurabu txakabuhairakĩ hatũ shinã txakabu hawa heneabumahairaki. 
GEN.6.6	Mai anu yurabu ẽ hatu damiwabiani hatũ txakabuwẽ taea ẽ huĩtinĩ ẽ bika tenehairaii”, ishũ ana shinã txãkãma 
GEN.6.7	yuikĩ: “Yurabu ẽ hatu damiwabiani ea sinatamakanikiki. Yurabu hatu tenãkĩ yamawakĩ habiaskari yuinaka betsa betsapa inũ, maĩ sharaibu inũ, peiyaburi mai anu ẽ hatu damiwani dasibi ẽ habube tenã keyuriashanaii. Ẽ hatu damiwabiani hatukiri ẽ ma shinã betsa hayaki”, inikiaki.
GEN.6.8+GEN.6.9	Hakia Noé pepa hiwekĩ Deus benimawakubaini eskai hiwekũkainikiaki. Hawenabube hiwea ha besti pepakĩ Noé bestitũ Deus haibuwakĩ hawẽ hãtxa txibaĩ hiwekũkaĩkĩ 
GEN.6.10	huni bake dabe inũ besti bawashũ hatu kenakĩ: “Sem inũ Cam inũ Jaféki”, anikiaki.
GEN.6.11+GEN.6.12+GEN.6.13	Mai anu hiweabu txakabui detenamei itxakanikai hatũ mae txakabuwapaunibukiaki. Hatũ txakabu uĩkĩ Deusũ Noé yuikĩ: “Yurabũ shinã txakakĩ akaibu uĩtã eska hatukiri ẽ shinãshinaki. Mai anu ibubis txakabuwaibuwẽ taeshũ yurabu dasibi inũ mai anuabu dasibi ẽ hatu tenãkĩ keyushanaii, yamawakinã”, iwanã, 
GEN.6.14	“Shashu bau keska nunuti ewapa hene hikitiruma wawe, bau itsa dĩtuya wakinã. Hawẽ beshpa tibi buiwẽ buyakĩ pushakĩ keyuwe, petxiuri inũ nashpaurirã”, atã 
GEN.6.15	ana yuikĩ: “Hatishũ washãwẽ, 135 metro hawẽ txaipa wakĩ inũ, 20 metro hawẽ hashpa wakĩ inũ, 13 metro hawẽ kesha keyatapa wakinã”, iwanã, 
GEN.6.16	“Hanushũ hawẽ mabe buiwẽ pushakĩ keyutã hawẽ mabeshãwẽ. Haska watã uke merã tapu dabe wakĩ nabe dabeya washãwẽ. Hanushũ hawẽ uĩti shui pishta manaũri meio metro washãwẽ, hanushũ hanu hikiti shui namakis beputiya wakinã. 
GEN.6.17	Mĩ ma haska wakĩ keyukẽ ẽ hene tueaya yurabu dasibi mai hirabi hiwebaunabu atxi keyua henẽ hasai debui keyushãkanikiki. 
GEN.6.18	Hakia ẽ mia yubaii. Hawẽ nunuti mĩ shashu merã mĩ aĩ inũ, mĩ bakebu inũ, mĩ babawãbube nunuti merã mĩ hikia mã benuyamanũ ẽ matu mekekubaĩshanaii”, akĩ 
GEN.6.19	yuitã yuinakaburi hiwemakatsi ikĩ yuikĩ: “Hiwemakĩ bestibu dabe nunuti merã mibe bitxishãwẽ, yushã inũ benerã, mia keskai hau haburi hiwepakeshanũbunã”, atã 
GEN.6.20	“Piti inũ pitibuma yuinaka betsa betsapa bestibu yushã inũ bene mianu ibubis beaibu ẽ mia hatu mekemashanaii. 
GEN.6.21	Piti betsa betsapa bikĩ mirimahaira itxawatã arushãwẽ, minabu inũ yuinakabubetã mĩ hatubetã pishanairã”, aka 
GEN.6.22	haska Deusũ yunua Noẽ dasibi nĩkashĩshũ txibãkĩ akĩ keyunikiaki.
GEN.7.1	Hanushũ Deusũ Noé yuikĩ:
GEN.7.1	“Yura dasibibube mĩ hiwebia mia besti mĩ pepaki, ẽ hãtxa nĩkai hiwekũkainirã. Haskawẽ taea nunuti merã minabuyas hikiriwe” atã 
GEN.7.2+GEN.7.3	ana yuikĩ: “Pitibu yuinaka betsa betsapa tibi, 7 yushã inũ 7 bene nanekĩ hatu bitxishãwẽ. Ha dikabi peiyabu bene 7 inũ yushã 7 nanekĩ hatu bitxiriashãwẽ. Pitibuma yuinaka betsa betsapa tibi yushã bestitxai inũ bene bestitxai nanekĩ bitxiriashãwẽ, habu mawama mekei hau mai anu mibe ana hiweshanũbunã. 
GEN.7.4	Hanushũ ana 7 shaba keyuaya mai anu ui ẽ tueaii. Hakia taewakinã, 40 shaba inũ 40 yame tanamakĩ ui nesewama ẽ imashanaii. Haska wakĩ mai anu ẽ damiwani ẽ hawẽ yamawashanaii, hiweabu dasibi hasakĩ tenã keyukinã”, aka 
GEN.7.5	dasibi Deusũ haska yunua Noé akĩ keyunikiaki.
GEN.7.6	Noé 600 bariyakẽ hene matai taenikiaki. 
GEN.7.7	Heneki datei hawẽ aĩbe inũ, hawẽ huni bakebube inũ, hawẽ babawãbube Noé hawẽ nunutiki hiki taenikiaki. 
GEN.7.8+GEN.7.9	Pitibu yuinaka inũ pitibuma yuinaka betsa betsapa tibi hatube hikirianibukiaki, yushã inũ benerã. Dasibi haska Deusũ Noé yunua hawẽ hãtxa txibaĩ hikinibukiaki.
GEN.7.10	Ana 7 shaba keyuaya hene matai taeaya 
GEN.7.11	Noé 600 bariya hiwekẽ hanua ha baritiã ma 2 ushe inũ 17 diatiã mai anua hene tuekeaya nai uria ui bashnekei tuekeriaya 
GEN.7.12	40 shaba inũ 40 yame tanamakĩ mai anu ui imanikiaki, Deusũnã.
GEN.7.13	Habiatiãri ui iki taeaya Noé inũ hawẽ aĩ inũ hawẽ bakebu dabe inũ besti Sem inũ, Cam inũ, Jafé inũ, hawẽ babawã dabe inũ besti shashu nunuti merã hikiaibũ 
GEN.7.14	pitibu yuinaka inũ pitibuma yuinaka inũ habu nũ ina waisma inũ habu nũ ina wamis yuinaka betsa betsapa tibi inũ nutawẽ sharai mapumisbu inũ peiyaburã, hati hatube hikinibukiaki. 
GEN.7.15+GEN.7.16	Dasibi huĩsinamisbu mai anu hiweabu tibi Noébe nunuti merã hikibaĩbainaibũ haska Deusũ yunua yuinaka yushã inũ bene hiki keyuaibũ shashu nunuti merã Senhor Deusũ ibubis hatu bepunikiaki. 
GEN.7.17	Hanua 40 shaba ui iki heneriamakẽ ana hene ewakĩ matawakĩ hawẽ nunuti nũtãkĩ taewaya 
GEN.7.18	hanua hene ana matai ewakũkaĩkĩ mai dasibi binumaya shashu nunuti nunukaunaya 
GEN.7.19	henẽ mai binumahairakĩ mati keyatapa dasibi atximakĩ 
GEN.7.20	7 metro ana matakĩ ni binumakĩ mati dasibi atxikĩ mabiris akĩ keyunikiaki. 
GEN.7.21	Haskaya yuinaka inũ yurabu mawai 
GEN.7.22	dasibi hamapai sharabu habu huĩsinamisbu mai anu hiweabu mawai keyunibukiaki. 
GEN.7.23	Haska wakĩ mai anu hiweabu Deusũ dasibi keyu tenãkĩ yurabu inũ yuinaka yamawakẽ hakia hatibu Noébe besti nunuti merã hikiabus hawa mawabumakẽ 
GEN.7.24	hanu ui ma nesekẽ hene netsuriama dasibi bepukĩ keyua netsuyuama ana 150 shaba iyunikiaki.
GEN.8.1	Hanua Noé inũ yuinaka betsa betsapa sharabu shashu nunuti merã Noébe hiweyuabũ Deusũ hatu shinãkĩ hene tsusĩ wãkĩ taewakĩ niwe shũku imaya hene netsui taekainaya 
GEN.8.2	mai meranua hene ana tueama inũ Deusũ ui nemakĩ nai anuari nese waya 
GEN.8.3	hanua hene unãshubira netsui taekainaya hanua 150 shaba binukaini netsukũkaini taei 
GEN.8.4	hanu ma ushe 7kẽ inũ shaba 17tiã hanu shashu nunuti Ararate Mati tsauakeakea mamaki dakakẽ 
GEN.8.5	hene ma netsukũkainaya ha ushe tibi tashnikũkainaya 10ki niaya hatiã hawẽ dia ha dukũ taeaya ha mati hawẽ buru keyatapahaira ma tashnia betxitã
GEN.8.6	hanua ana 40 dia shaba binuaya hanushũ uĩti shui waima Noẽ bepẽtã 
GEN.8.7	yuinaka betsa peiya meshupa nitxiã nuya atãkĩ hau hene netsutã tashkayunũ manai ana huamakẽ 
GEN.8.8+GEN.8.9	hanushũ Noẽ ana shinãtã: “Ma mai tsusĩmẽkaĩ, hau hatũri uĩtanũ”, iwanã, Noẽ deiwã nitxiã nuyakauãkĩ uiã dasibi mai anu netsuriamakẽ hani bututima ana txĩtũkirani shashu nunuti anu ana huaya Noẽ hawẽ mekẽ sanãshuna haki tsaua nunuti merã ana bitxitã 
GEN.8.10	hanushũ ana 7 shaba Noẽ manatã deiwã ana nitxiã ka 
GEN.8.11	bari kai meshuaya ana deiwã txĩtũkirãkĩ ni pei bei Noéki nukuaya uĩkĩ yuikĩ: “Habaa! Ni pei bena tukũbiranibikaĩ!” hatu wa haskawẽ taea: “Mai tsusĩki”, ikĩ hene ma netsuai Noẽ unãkĩ 
GEN.8.12	ana 7 shaba manatã deiwã ana nitxiã ka ana huama haribi niti inikiaki.
GEN.8.13	Hanua Noé 601 ano ma hayakẽ hatiã hene netsui keyukẽ ha haskairã, bari bena ushe ha dukũ dia iki taeaitianã, hawẽ shashu nunuti hawẽ mabepu pekakĩ bepẽ keyutã mai ma tsusiã uĩtã 
GEN.8.14	ana habias bari ushe 2 dia 27 tiã mai ma tãki keyukẽ 
GEN.8.15+GEN.8.16	habiatiãri Deus Noébe hãtxakĩ yuikĩ: “Nunuti anua kaĩrikãwẽ, mia inũ, mĩ aĩ inũ, mĩ bakebu inũ, mĩ babawanã. 
GEN.8.17	Yuinaka pitibu inũ, pitibuma inũ, habu mã ina waisma inũ, habu mã ina wamis yuinaka betsa betsapa tibi inũ, nutawẽ sharai mapumisbu inũ, peiyaburã, dasibi kaĩmariwe, haburi mai hirabi anu hau bua haria bakeyai paritanũbunã”, aka 
GEN.8.18	Noé hawenabube kaiãyã 
GEN.8.19	yuinaka mani betsa tibi shashu nunuti meranua habiaskariai kaĩbainibukiaki.
GEN.8.20	Hanushũ Noẽ Senhor Deus kẽwãkĩ eska wanikiaki. Mishki txi tapu wakĩ mishki itxawakĩ maspu watã yuinaka pitibu betsa betsapa tibi bishũ tesẽshũ txi tapu anushũ menukĩ kua keyuaya 
GEN.8.21	hawẽ kuĩ nue maiai Senhor Deusũ shetekĩ benimakĩ shinãkĩ: “Hunibu ewariama shinã txakabui taemisbuki. Hunibu ewatã habiaskari ikubaĩmisbuki. Haskabiakẽ hatu kupikatsi ikama ẽ ana mai hatu txakabuwashunama ishanaii, kupikinã. Henewẽ ẽ haska waimarã, mai anu hiweabu dasibi ẽ ana hatu tenãma ishanaii.
GEN.8.22	Hanua mai hirabi pe iyuaya eskayukũkaĩshanikiki.
GEN.8.22	Mibã banati pe inũ yunu tsekati pe ipakeshanikiki.
GEN.8.22	Bari kui inũ matsi ikũkaĩshanikiki,
GEN.8.22	bari pakei inũ ui pakeirã.
GEN.8.22	Shaba hui penai inũ meshu hui bari kairã,
GEN.8.22	haskai dasibi ikũkaĩshanikiki”, inikiaki.
GEN.9.1	Deusũ Noé inũ hawẽ bakebu duawakĩ yuikĩ eska wanikiaki. “Bake itxapa bawai ana pai mai anu ana iake iakebaũshãkãwẽ, hiwebaunirã”, iwanã ana yuikĩ: 
GEN.9.2+GEN.9.3	“Yuinaka pitibu inũ pitibuma matuki datei dakenũbarikanikiki. Peiyabu nuyaibu inũ, maĩ mapuabu inũ, henẽ hiweaburã, ha yuinaka dasibi ẽ matu ibu wamaii, dasibi matũ piti wakinã. Ha dukũ yunu besti ẽ matu inãniki, mã pinunã. Hanua ikis yuinakari inũ yunu ẽ matu inaiĩ, matũ pitirã, ha pi mã hiwepakeshanũbunã. 
GEN.9.4	Eska besti ẽ matu nemaii. Yuinaka nami himi kauanama piyamashãkãwẽ. Hamẽ himinã, yura hiwemamiswẽ taeshũ nami hawẽ himiyabi piyamashãkãwẽ. 
GEN.9.5+GEN.9.6	Earã, ẽ Deus ẽ yushĩ itsa keska wakĩ yurabu ẽ matu damiwaniwẽ taea tsuara pubẽkĩ yura kasmai yuinakapã yura betsa tenãkenã, manakukĩ huni betsãri hau ea tenãshũshanũwẽ. Habũ matu tenãbu unãkĩ hakimama ẽ hatu unãti wakubaĩshanaii”, itã 
GEN.9.7	ana hatu yuikĩ: “Hakia matu hiwekinã, bake itxapa bawakĩ ana itxai pakũkaĩkĩ mai hirabi matakĩ ibu wapashãkãwẽ”, iwanã,
GEN.9.8+GEN.9.9	Noé inũ hawẽ bakebu ana yuikĩ: “Matu inũ habia matuwẽ pakubaĩshanaibu txanima ẽ matu yubaii, hawa matu parãma matu henetima wakinã. Nĩkakãwẽ. 
GEN.9.10	Pitibu inũ pitibuma yuinaka habube ẽ matu yubariaii. Na mã habu pashaima ẽ dasibi matu yubaii, matube shashu nunuti anua kaĩshinabuberã. 
GEN.9.11	Haska dasibi matu inũ habu yubakĩ maiwẽ hiweabu dasibi henewẽ ẽ ana matu tenãma ishanai ẽ yubakaii. Haska ẽ akima keska wakĩ mai anu hiweabu henewẽ ẽ yamawaima keska wakĩ ana habiawẽri ẽ ana akama ishanaii.
GEN.9.12+GEN.9.13	Nawã bai tapĩkĩ ẽ yubaka unãti wakĩ ẽ nai anu sĩtãpakekĩ ẽ kaĩmapakeshanaii. Haskawẽ taeshũ mai anu hiwebaunabu dasibibũ uĩkĩ: ‘Nuku yubaniwẽ taeshũ henewẽ Deusũ nuku ana tenãkĩ keyuama ishanikiki’, ikĩ shinãpaketirubuki. 
GEN.9.14+GEN.9.15	Haska biamawakĩ nai kuĩwẽ ẽ mai atximaya nai anua butui nawã bai sĩtãpakeaya ẽ matu inũ yuinakabube yubakani hakimama ẽ shinãkubaĩshanaii. ‘Henewẽ hiweabu dasibi ẽ ana tenãkĩ keyuamaki’, ashũ 
GEN.9.16	nawã bai sĩtã tapĩshũ uĩkĩ mai anu yurabu inũ yuinaka hiweabu dasibi ẽ hatu yubani hakimama ẽ shinãkubaĩshanaii. 
GEN.9.17	Nawã bai sĩtã ẽ hatu pakeshunaya mai anu hiweabũ ẽ hatuki yubakani uĩkĩ yurabũ ea shinãkubaĩshãkanikiki”, haskai Deus Noébe yubakai hãtxanikiaki.
GEN.9.18	Noẽ huni bakebu Sem inũ, Cam inũ, Jafé shashu nunuti anua kaĩmabu txipu Camnẽ huni bake bawaima kaiã kenakĩ: “Canaãki”, anikiaki. 
GEN.9.19	Noẽ huni bake dabe inũ besti mai anu pakũkaini ana itxai iake iakekubainibukiaki.
GEN.9.20	Hanua nunuti anua kaĩbiranimashũ Noẽ bai wakĩ taewashũ uva tatxa banaimashũ 
GEN.9.21	hawẽ vinho buspuai aka paehaira hawẽ tari hiwe merã tariuma usha dakakẽ 
GEN.9.22	Canaãnẽ epa Cam hikikaĩ hawẽ epa Noé tariuma paeã usha daka uĩtã kaĩkirã kashe wakĩ hawẽ betsa dabe hatu yuia 
GEN.9.23	Sem inũ Jafé hawẽ dakukuti bitãshũ hune uiãma hamauri besukaĩ hatũ epa tariuma daka yabutã kaĩbiranabũ 
GEN.9.24	Noé paeã bestẽtã bepe ikai hawẽ bake mashkũ kashewashu yuiabu tapĩtã 
GEN.9.25	hawẽ baba yupukĩ yuikĩ:
GEN.9.25	“Canaã inũ hawẽ bababu duawama itxakawakĩ
GEN.9.25	hatunabũ hatũ dayanika hawẽ escravo hatu wakubaĩshãkanikiki, dayamakinã”,
GEN.9.25	akĩ hatu yuinikiaki. 
GEN.9.26	Hanushũ ana betsa yuikĩ:
GEN.9.26	“Ẽ mekenika Senhor Deusũ
GEN.9.26	hau Sem inũ hawẽ bababu ikubainaibu
GEN.9.26	hau hatu duawakubaĩshanũwẽ.
GEN.9.26	Ha inũ, Canaãnẽ bababurã,
GEN.9.26	hau hawẽ dayaru escravo ikubaĩshanũbũwẽ,
GEN.9.26	Sem dayashunirã.
GEN.9.27	Haska inũ, Deusũ hatu pa waya
GEN.9.27	Jafé bababũ Semnẽ bababu hatu mebĩtã
GEN.9.27	hatũ mae hau ibu washanũbũwẽ,
GEN.9.27	Canaãnẽ bababu hatu escravo wariakinã”,
GEN.9.27	akĩ Noẽ hatu yuinikiaki.
GEN.9.28	Noé 600 ano hayakẽ henẽ mai hirabi atxima netsunikẽ ana 350 ano Noé hiwea 
GEN.9.29	hanua 950 ano haya Noé mawanikiaki.
GEN.10.1	Hanua hiri henẽ hatu atxitã netsunikẽ Noé bakeburã, Sem inũ, Cam inũ, Jafé haburi hiwekaĩkĩ hatũ bakebu inũ hatũ bababu bawai hiwei pai eskanibukiaki. 
GEN.10.2	Jafé huni bakebu kenakinã: “Gómer inũ, Magogue inũ, Madai inũ, Javã inũ, Tubal inũ, Meseque inũ, Tiraski”, inibukiaki. 
GEN.10.3	Gómerĩ huni bakebu kenakĩ: “Asquenaz inũ, Rifate inũ, Togarmaki”, anibukiaki. 
GEN.10.4	Javãnẽ huni bakebu kenakĩ: “Elisá inũ, Társis inũ, Quitim inũ, Dodanimki”, anibukiaki. 
GEN.10.5	Jafé hawẽ bakebu ianẽwã kesha betsa anu bushũ dasibibũ ibu wai shuku tibi hatũ hãtxa betsa wakĩ hatu pashka akeakenibukiaki.
GEN.10.6	Camnẽ huni bakebu kenakinã: “Cuxe inũ, Mizraim inũ, Pute inũ, Canaãki”, anibukiaki. 
GEN.10.7	Cuxẽ huni bakebu kenakĩ: “Sebá inũ, Havilá inũ, Sabtá inũ, Raamá inũ, Sabtecáki”, anibukiaki. Raamã huni bakebu kenakinã: “Sabá inũ Dedãki”, anibukiaki. 
GEN.10.8+GEN.10.9	Hanushũ ana Cuxe huni bake bawaima kaiã kenakĩ: “Ninrodeki”, ani Ninrode ewatã ha dukũ shanẽ ibui taei kushipai Senhor Deusũ merabewaya Ninrode dekuyahairakĩ yuinaka itxapa tsakapaunikiaki. Habiatiãri Ninrodekiri shinãkĩ huni betsã hawenabu kẽwãkatsis ikĩ yuikĩ: “Senhor Deusũ mia merabewaya mĩ dekuyahairariakũkaĩshanaii, Ninrode keskairã”, akĩ hatu yuipaunibukiaki. 
GEN.10.10	Sinar mai pakea anu Ninrode shanẽ ibui taekĩ hawẽ maewã tibi Babel inũ, Ereque inũ, Acade inũ, Calné ibu wanikiaki. 
GEN.10.11+GEN.10.12	Sinar anua maewã betsa Assíria anu kashũ mae bena wakĩ kenakĩ: “Nínive inũ, Reobote-Ir inũ, Calá inũ, Resémki”, aka Resém mae ewapahaira Nínive inũ Calá namakis ketashameakiaki.
GEN.10.13+GEN.10.14	Camnẽ bake Mizraimnẽ huni bake itxapa hatu bawakubainima habu pai hawẽ bababu shukukubainaibu kenakĩ: “Ludim nawabu inũ, Anamim nawabu inũ, Leabim nawabu inũ, Naftuim nawabu inũ, Patrusim nawabu inũ, Casluim nawabu inũ, Caftorim nawabuki”, anibukiaki. Casluim nawabu pakubaini hatu anua shuku betsa maei Filisteu nawabu pashkai keyuni pakubaini habianuri hiwekubaĩkanikiki.
GEN.10.15+GEN.10.16+GEN.10.17+GEN.10.18	Hanua Camnẽ bake betsa Canaãnẽ huni bake dabe bawani ha dukũ Sidom inũ ha katxu Hete inibukiaki. Hawẽ bababu betsa betsapa hiwea akeakeshũ bake bawai shukui pahairanibukiaki, Jebuseu nawabu inũ, Amorreu nawabu inũ, Girgaseu nawabu inũ, Heveu nawabu inũ, Arqueu nawabu inũ, Sineu nawabu inũ, Arvadeu nawabu inũ, Zemareu nawabu inũ, Hamateu nawabu wakinã. 
GEN.10.19	Hanua Canaãnẽ baba betsa betsapabu hatũ maewã kesha kesuakea Sidom mae ianẽwã kesha betsa dapi anua kai Gerar binui Gaza anu yusmauri txĩtũkauã Sodoma inũ Gomorra anu ana yusmauri txĩtũkauã Admá inũ Zeboim binui Lasa anu ana yusmauri txĩtũkauana anu maewã Sidom anu hikia hanu hiwepaunibukiaki. 
GEN.10.20	Haskai Camnẽ baba ikubaini hatũ hãtxa betsa betsapawẽ taea mae shukua betsa betsapai pashkabaini bui mai pakea tibi ibu wakeaketã hanua pai habias yurabu hiwekubaĩmisbuki.
GEN.10.21	Ha dikabi Jafé hutxi Semnẽ bakebu bawanirã, Éber bakeburã, hatũ shenipabu Sem inikiaki. 
GEN.10.22	Semnẽ huni bakeburã: “Elão inũ, Assur inũ, Arfaxade inũ, Lude inũ, Arãki”, akĩ hatu kenanibukiaki. 
GEN.10.23	Semnẽ bake Arãnẽ huni bakeburã: “Uz inũ, Hul inũ, Geter inũ, Máski”, hati hatu kenakĩ tananibukiaki. 
GEN.10.24	Semnẽ bake betsa Arfaxade huni bake bawaima kaiã kenakĩ: “Saláki”, anikiaki. Ha ewatã Salá huni bake bawaima kaiã kenakĩ: “Éberki”, anikiaki. 
GEN.10.25	Ha ewatã Éber huni bake dabe bawa ha dukũ kaiã mai hirabi anu yurabu pashka akeakenibuwẽ taeshũ hawẽ bake kenakĩ: “Pelegueki”, ashũ ana huni bake bawaima ha katxu betsa kaiã kenakĩ: “Joctãki”, anikiaki. 
GEN.10.26+GEN.10.27+GEN.10.28+GEN.10.29	Joctã ewatã 13 huni bakebu bawakubaini hatũ kenarã: “Almodá inũ, Selefe inũ, Hazar-Mavé inũ, Jerá inũ, Hadorão inũ, Uzal inũ, Diclá inũ, Obal inũ, Abimael inũ, Sabá inũ, Ofir inũ, Havilá inũ, Jobabeki”, inibukiaki. 
GEN.10.30	Joctãnẽ huni bakebu dasibi Messa mai pakea anua bari huaikiria Sefarkiri mati matipanua pai hiwepaunibukiaki. 
GEN.10.31	Hanua Semnẽ enabu haskai hatũ hãtxa betsa betsapawẽ taea mae betsa betsapa anu hiwenũ ika pashka akeakenibukiaki.
GEN.10.32	Hiri henẽ hatu atxini ma netsunikẽ haskai Noẽ bababu pai shuku betsa betsapai mai hirabi anu hiwenũ ika pashka akeakenibukiaki, hãtxa betsa betsapawẽ hãtxa akeakeirã.
GEN.11.1	Hanua eskatiã mai hirabi anu pashkariabumahaira yura dasibi hanus hiweabutiã hatũ hãtxa habiãwẽs hãtxapaunibukiaki. 
GEN.11.2	Bari huaikiri bukubaĩkĩ atimas Sinar anu mai pepaki nukutã bai wati pepa anu hanu maewaima anu pashkariama hiwea 
GEN.11.3	yuinamekĩ shinãkĩ: “Ha hiwe wati na mai bawanãwẽ, txi itxapawẽ bawakĩ kushi wakinã”, ishũ hiwe wati mishki yamakẽ mishki keska wakĩ hiwe wati mai bawa mirimawashũ bui txashkawẽ tsamakubaĩkĩ 
GEN.11.4	ana yuinamekĩ: “Mae ewapa wanãkãwẽ. Hanushũ mae namakis anu hanushũ uĩti hiwe tapaitiya wabaĩkĩ keyatapahaira wakĩ tsamakubaĩkĩ nai merã hikiti wanãkãwẽ, haskawẽ taeshũ dasibitũ hau nukũ uĩti hiwe hawẽrua hau shinãkubaĩshanũbunã. Haskai hiwei mai hirabi anu nũ pashkama ishanaii”, ishũ 
GEN.11.5	dayakĩ nai anu hikiti keyatapa mai bawa tsamabaĩkĩ taewabainaibũ Senhor Deusũ hatũ daya uĩkĩ 
GEN.11.6	yuikĩ: “Uiã, dasibi habias yuraburã, hatũ hãtxa habiaski. Ibubis unanepakĩ haska daya taewashũ hamapai sharabu shinãkĩ atirubuki, pepa inũ txakaburã”, iwanã, 
GEN.11.7	ana yuikĩ: “Hatu anu butushũ hatũ hãtxa pashkanãwẽ, hãtxa betsa betsapaya wakinã. Haskawẽ taea hau ana hãtxai ana nĩkakanãyamanũbunã”, itã 
GEN.11.8	hatu hãtxa pashkakĩ betsa betsapa wa mai hirabi anu hau pashkanũbũ Senhor Deusũ hatu betsa wa mae ewapa wabiai hatũ daya henebainibukiaki. 
GEN.11.9	Hanushũ Senhor Deusũ hatũ hãtxa nĩkatima wakĩ itimaska wa shuku tibibaini pashkabainibukiaki. Ha mae anushũ hatu haska wawẽ taeshũ hatũ mae kenakĩ: “Babelki”, anibukiaki, nukũ hãtxawẽ yuiarã: “Hãtxa Betsa Betsapa Hunea Nĩkatimarã”, akinã. Hanushũ Babel mae hirabi anua Deusũ hatu pashkakĩ nitxiã akeakenikiaki, Noé enabu pawakinã.
GEN.11.10	Semnẽ enabu pai eska hiwenibu yuiaki. Hiri henẽ hatu atxini ma netsui keyunikẽ 2 ano ka ana binutã Sem 100 bariyatũ huni bake bawaima kaiã kenakĩ: “Arfaxadeki”, ayama 
GEN.11.11	hanushũ huni inũ aĩbu bakebu ana hatu bawakubaini 600 ano binua mawanikiaki.
GEN.11.12	Hanua Arfaxade 35 bariyatũ huni bake bawaima kaiã kenakĩ: “Saláki”, ayama 
GEN.11.13	ana 403 ano hiwekũkaĩkĩ huni inũ aĩbu bakebu ana hatu bawakubaini 438 ano haya mawanikiaki.
GEN.11.14+GEN.11.15	Hanua Salá 30 bariyatũ huni bake bawaima kaiã kenakĩ: “Éberki”, ayama ana 403 ano hiwekĩ huni inũ aĩbu bakebu ana hatu bawakubaini 433 ano haya mawanikiaki.
GEN.11.16+GEN.11.17	Éber 34 bariyatũ huni bake bawaima kaiã kenakĩ: “Pelegueki”, ayama ana 430 ano hiwekĩ huni inũ aĩbu bakebu ana hatu bawakubaini 464 ano haya mawanikiaki.
GEN.11.18+GEN.11.19	Hanua Pelegue 30 bariyatũ huni bake bawaima kaiã kenakĩ: “Reúki”, ayama ana 209 ano hiwekĩ huni inũ aĩbu bakebu ana hatu bawakubaini 239 ano haya mawanikiaki.
GEN.11.20+GEN.11.21	Hanua Reú 32 bariyatũ huni bake bawaima kaiã kenakĩ: “Serugueki”, ayama ana 207 ano hiwekĩ huni inũ aĩbu bakebu ana hatu bawakubaini 239 ano haya mawanikiaki.
GEN.11.22+GEN.11.23	Hanua Serugue 30 bariyatũ huni bake bawaima kaiã kenakĩ: “Naorki”, ayama ana 200 ano hiwekĩ huni inũ aĩbu bakebu ana hatu bawakubaini 230 ano haya mawanikiaki.
GEN.11.24+GEN.11.25	Hanua Naor 29 bariyatũ huni bake bawaima kaiã kenakĩ: “Teraki”, ayama ana 119 ano hiwekĩ huni inũ aĩbu bakebu ana hatu bawakubaini 148 ano haya mawanikiaki.
GEN.11.26	Hanua Tera 70 bariya huni bake dabe inũ bestitxai hayanikiaki, hatũ kena Abrão inũ, Naor inũ, Harãnã.
GEN.11.27+GEN.11.28	Tera huni bakebu hati ipaunibukiaki, Abrão inũ, Naor inũ, Harãnã. Harãnẽ huni bake bawaima kaiã kenakĩ: “Lóki”, ani hanua hawẽ epa Tera mawariamakẽ Caldéia mai pakea anua hawẽ mae Ur anua habia kaini anuari ha dukũ Harã mawanikiaki. 
GEN.11.29	Harãnẽ ana bake dabe bima aĩbu bake Milca inũ huni bake betsa Iscá inikiaki. Hanua Abrão inũ Naor aĩyãkĩ Abrão Sarai biaya Naorĩ Milca hanubi binikiaki, hawẽ betsa Harãnẽ bakerã. 
GEN.11.30	Abrão Sarai mekĩ txutabiakubaina bake biama shãkĩ txakabu ikũkainikiaki.
GEN.11.31	Hanushũ Tera Abrão inũ hawẽ aĩ Sarai inũ hawẽ berẽ Ló iyui Caldéia mai pakea anua hawẽ mae Ur kaĩkaĩkĩ henebaini Canaãkiri kakũkaini atimas mae pepa betsa natiã hawẽ kena Harã anu hikitã hawẽ bake debuniwẽ taeshũ mae kenakĩ: “Harãki”, atã hanu hiweaibũ 
GEN.11.32	hanua Tera ha mae kenani anua 205 ano haya mawanikiaki.
GEN.12.1	Hanushũ betsatiã Senhor Deusũ Abrão yunukĩ yuikĩ: “Mĩ mae anua kaĩkaĩkĩ minabu shunũbaĩkĩ pashkabaĩwẽ. Mĩ mai henekĩ mĩ epã enabu henekĩ mĩ epã hiweri henebaĩwẽ, hari mĩ hiweshanai anu ẽ mia uĩmashanai anu kakinã. 
GEN.12.2	Miwẽ taeshũ minabus pawakĩ nawa shukua betsa itxapa kushipa wakĩ ẽ tari hatu hiwemashanaii. Pepawakĩ duawakĩ ẽ mia merabewapakeshanaii, mĩ kena hatu unãma akeakekinã. Miãri mĩ hatu pepawariashanaii. 
GEN.12.3	Hanushũ tsuãra mia pepawaya ẽ haturi pepawashanaii. Hakia tsuãra mia txakabuwakĩ yupuwaya hatu kupikĩ ẽtseri ẽ hatu mia yupushũkubaĩshanaii, manakukinã. Ha inũ, miwẽ taeshũ nawa betsa betsapa mai hirabi anu shukua hiwebaunabu dasibi ẽ hatu pepawariashanaii”, aka
GEN.12.4+GEN.12.5	Deusũ yuia nĩkatã 75 ano haya Abrão Harã anua kaĩkaini kakĩ hawẽ aĩ Sarai iyui inũ hawẽ betsã bake Ló iyui inũ hawẽ tsumabu mirima ibu wakĩ binishũ hawẽ hamapai tibi hatu bumai Harã anua Canaãkiri usha itxapakũkaini bui 
GEN.12.6	atimas mai pakea betsa Canaã anu hikitã sulkiri bui Siquém maewã anu hikitã Moré hi shukua mapua dapishũ hanushũ yushibu kẽwãmisbu dapi hiwetushiyunibukiaki, hanu Canaã nawaburi habias maewã anu hiweriabu anurã. 
GEN.12.7	Senhor Deusũ Abrão nitxiã kashiã yuikĩ: “Na mai pakea hirabi minabu pakubainaibu ibu wamakĩ ẽ hatu inanũbariaii”, aka ma hanu ana haki nukuawẽ taeshũ Abrão Senhor Deus kẽwanũ, iwanã, mishki txi tapu wakĩ mishki itxawakĩ maspu watã hanu txiwẽ kuakĩ txashuwã bake bene pepa teshteshũ himi haba watã hanushũ menukĩ keyukĩ Senhor Deus kẽwanikiaki. 
GEN.12.8	Hanua bari huaikiri kai mati betsanu mati betsa Betel inũ Ai mae betsa namakis hatũ bitxi tari hiwe nitxĩshinabũ hanushũ Abrão ana Senhor Deus kẽwanũ ishũ mishki ana mãtxĩkĩ itxawatã Senhor Deusũ kenawẽ ana kushipa yukakĩ kẽwãrianikiaki. 
GEN.12.9	Hanua hawẽ inapã piti basi benai sulkiri unãshubira bui hanu eskarabes hiweabu anu bua ketanibukiaki.
GEN.12.10	Hanua ui ana ikamakẽ basi ana beneama Canaã anu hanu hiwea anu piti yamakẽ Abrão enabu bunihairaibũ Egito anuabu piti haya nĩkatã Egito anushũ piyutanũ ika Abrão hatu iyui 
GEN.12.11	Egito mai pakea anu nukui kai kemakĩ Abrão hawẽ aĩ Sarai yuikĩ: “Uiã, mĩ aĩbu hawẽruahairaki. 
GEN.12.12	Egito nawabũ mia uĩkĩ ea tenãtã mia bitã mia besti hiwematirubuki. 
GEN.12.13	Haskakẽ hatu yuikĩ: ‘Ẽ puiki’, akĩ hatu ea yuishũshãwẽ, hau ea tenãyamanũbunã. Mĩ hatu haska wa ea duawashãkanikiki, ea deteamarã”, abaini
GEN.12.14	hanua atimas Egito anu hikishĩkẽ Egito nawabũ yuikĩ: “Aĩbu hawẽruaki”, ikaibũ Abrão yuishina keska wakĩ Sarai hatu yuikĩ: “Ẽ puiki”, hatu wa 
GEN.12.15	Egito nawabu shanẽ ibu beshmas betsa betsapã Sarai uĩkĩ hatũ shanẽ ibuhaira Faraó yuikĩ: “Hebreu nawa aĩbu hawẽruahairaki. Shanẽ ibu Faraónẽ hau binũwẽ”, iwanã, shanẽ ibuhaira Faraónẽ hiwe anu iweshunabu
GEN.12.16	haska wabaĩkĩ bimabu Saraiwẽ taeshũ Faraónẽ Abrão duawakĩ txashuwã inũ, ina awa inũ, jumento inũ, camelo inũ, aĩbu dayarubu escrava inũ, huni dayarubu escravo inãnikiaki. 
GEN.12.17	Hakia Saraiwẽ taeshũ Egito nawa shanẽ ibuhaira inũ hawenabus Senhor Deusũ isĩ txakabu paepa hatu tenemaya shanẽ ibuhaira Faraó hatu yukabaũkĩ Sarai hawẽ aĩkiri tapĩtã 
GEN.12.18+GEN.12.19	Abrão hatu kenama hua yukakĩ: “Mĩ ea haska wai? Haskakĩ mĩ ea yuiama itushimamẽ, mĩ aĩkirirã? ‘Ẽ puiki’, mĩ ea wa ẽ hiwe anu ea iweshunimabuki. Haskai mĩ txanitxakaimamẽ? Uĩwẽ. Mĩ aĩki. Ana bitã iyui nenua kariwe”, atã 
GEN.12.20	haki sinatakĩ hawẽ mekenikabu yunua Egito anua Abrão hawẽ aĩ inũ, hawenabu inũ, hawẽ tsumabu inũ, dasibi inaĩmaya nitxinibukiaki.
GEN.13.1	Hanua Egito anushũ nitxiãbu kai nortekiri Abrão hawẽ aĩ inũ, hawẽ betsã bake Ló inũ, hawẽ tsuamabu inũ, hawẽ hamapaiya kakĩ hatu iyui sulkiri txĩtunikiaki, 
GEN.13.2	Abrão mabuwãyã mane ouro tashi txashakapa inũ, mane prata hushupa txashakapa mane hushupa inũ, mabu itxapa inũ, inabu itxapaya buirã. 
GEN.13.3+GEN.13.4	Hanua ana nortekiri Betelkiri bui hiwekũkaĩkĩ ushe tibi nitxĩkubaini bui atimas hanu dukũ Canaã mai pakea anu hatũ bitxi hiwe nitxini anu Deus kẽwãkĩ mishki mãtxĩkĩ itxawatã hanushũ dukũ kẽwani anu ha mae dabe Betel inũ Ai namakis anu ana hikitã habianushũri Abrão ana Senhor Deusũ kena yuikĩ kushipa yukatushinikiaki.
GEN.13.5	Hanua Ló Abrãobe kayama hari mabuyai hawẽ inabu itxapa inũ hawẽ tsumabu itxapa habe hayakẽ 
GEN.13.6	dasibi ha dapi habe hiweshũ hatũ inabu itxapatũ basi hawaira pikĩ keyuaibũ hatũ tsumabũ hawẽ inabu hania pimatima 
GEN.13.7	Abrão tsumabũ inũ Ló tsumabũ inabu pimanũ ika yaushinaĩ hatube ha iki detenameaibũ habianuri Canaã nawabu inũ Ferezeu nawabu habias maewanu hatũ inaya hiweriabũ haskawẽ taea basi itxapa hayabia damakẽ 
GEN.13.8	hanushũ hawẽ betsã bake Ló Abrão yuikĩ: “Epaã, mĩ enabi kayabiki. Haskawẽ taea ha ikarã, txakabuki. Haskayamanãwẽ, nukũ ina mekenikabu mina inũ eanabuberã. 
GEN.13.9	Haskakẽ mai hamẽ ikikiki. Nuku dapikea haratura mai pepa uĩtã katuwe, hanu tari hiwetãshunã, ea dapashkabainã. Hanua mĩ nortekiri kaya ea kairã, sulkiri Zoar anu ẽ kashanaii. Hanua mĩ sulkiri kaya ea nortekiri ẽ kashanaii. Mianã, ha dukũ miã hanu mĩ unanuma hiweshanai benabaũkĩ uĩbaũkĩ haratura miã dukũ katuwe”, aka
GEN.13.10	Ló nishũ benakĩ txai Zoar anu uĩbaũkĩ Jordão hene napãpa mae pishta anu dapi uĩkĩ basi inũ hene pepa betxinikiaki, Egito pashku kesha bai pepa keskarã. Ha habiatianã, Deusũ Jordão hene napãpa mae dabe Sodoma inũ Gomorra nai anua txiwẽ menuriamakẽ 
GEN.13.11	Jordão hene napãpa betxipaikĩ katutã Ló hawenabu bari huaikiri hatu iyunikiaki, hatu hanu hiwemakinã. Haskai Abrão inũ Ló pashkanibukiaki, tari hiweirã. 
GEN.13.12	Canaã mae anu mananã Abrão hiwea Sodoma dapi napãpa anu Ló hawẽ tari hiwe watã hiweyunikiaki. 
GEN.13.13	Hanua Sodoma nawabu hiweaburã, hunibu txakabu atimapahairakĩ Senhor Deus danaĩ txakakubainibukiaki.
GEN.13.14	Ló ma kakẽ Senhor Deusũ Abrão yuikĩ: “Hanu mĩ nia anushũ uĩbaũwẽ, nortekiri inũ, sulkiri inũ, bari huaikiri inũ, bari kaikiri uĩkinã. 
GEN.13.15	Ha mai hirabi mĩ uiaĩ inãkĩ ẽ mia ibu wamashanaii, mina inũ minabu paiburã. 
GEN.13.16	Ha inũ, eã minabu pakubaini mirimaibu mashiti tsuã tanatiruma keska ẽ hatu washaii. Minabu pakubainaibu tsuã hatu tana keyutiruma inũbarikanikiki. 
GEN.13.17	Hanua benia nishũ mai hirabi uĩbaũwẽ, hawẽ hashpa inũ hawẽ txaiparã. Ha mĩ uiainã, ẽ mia ha ibu wamakĩ inãshanaii”, aka 
GEN.13.18	hanua Abrão hawẽ tari hiwe hawẽ tsumabu pekamatã bekubirãkĩ Manre ni shukua merã hatũ tari hiwe ana nitxĩtã hiwenibukiaki, mae Hebrom dapirã. Hanushũ mishki txi tapu wakĩ mishki itxawakĩ maspu watã Abrão hanushũ Senhor Deus kẽwanikiaki.
GEN.14.1+GEN.14.2	Na habiatianã, Sinar nawa shanẽ ibu Anrafel inũ, Elasar nawa shanẽ ibu Arioque inũ, Elão nawa shanẽ ibu Quedorlaomer inũ, Goim nawa shanẽ ibu Tidal hatũ piayabube hatuki dasitã sinatakĩ Sodoma nawa shanẽ ibu Bera inũ, Gomorra nawa shanẽ ibu Birsa inũ, Admá nawa shanẽ ibu Sinabe inũ, Zeboim nawa shanẽ ibu Semeber inũ, Bela mae hawẽ kena betsa Zoarã, shanẽ ibu tibi hatũ piayabubetã hatu detei bekĩ 
GEN.14.3	Sidim napãpa anua hawẽ kena Mar de Sal, nukũ hãtxawẽ Ianẽwã Batapa, dapi ha 5 shanẽ ibubu hatũ piayabube itxashũ mananibukiaki. 
GEN.14.4	Quedorlaomer 12 ano ka shanẽ ibukĩ dasibi hatu tsuma wanishũ ana bari betsatiã hatu itxakawaya ana shanẽ ibu wakatsi ikama ana duawabuma 
GEN.14.5+GEN.14.6	ana bari bestitxai ka Quedorlaomer inũ shanẽ ibu betsa 3 hatunabubetã shinãtã nawa betsa betsapabu detenamekĩ 5 mae maemakĩ detetã ha tibi hatu tsuma wanibukiaki. Astarote-Carnaim anu kashũ Refain nawa tsuma watã Hã mae anu kashũ Zuz nawa tsuma watã Savé-Quiriataim mae anuri kashũ Emin nawa tsuma watã Seir Mati anu kashũ Horeu nawa tsuma wakĩ detekĩ hatu txibãbaini Parã anu hari tsua hiweabuma anu dapikea 
GEN.14.7	hari txĩtũtani bekĩ Quedorlaomer inũ habũ merabewaibu En-Mispate hawẽ kena betsa Cades anu hikitã tsuara Amaleque nawabuki nukutã hatu dete keyutã Hazazom-Tamar mai pakea anushũ tsuara Amorreu nawabukiri nukutã haturi dete keyunibukiaki.
GEN.14.8+GEN.14.9	Hanushũ 5 mae shanẽ ibubũ hatũ piayabubetã Sodoma nawa shanẽ ibu inũ, Gomorra nawa shanẽ ibu inũ, Admá nawa shanẽ ibu inũ, Zeboim nawa shanẽ ibu inũ, Zoar anu hiwea Bela nawa shanẽ ibu merabenamekĩ detekĩ hatu nemakatsis iki napãpa Sidim anu itxashũ manaibũ hanua Quedorlaomer inũ, Tidal inũ, Anrafel inũ, Arioque besubukuã mapuabu habu 4 shanẽ ibũ maerã, Elão inũ, Goim inũ, Sinar inũ, Elasarã, habu hatũ piayabube bei detenamenibukiaki. 
GEN.14.10	Hanua Sidim mae anu hanu napãpa ha meribi bui txashka shãtu ewapa itxapa hayanikiaki. Hanua detenamekĩ hatu maemabu Sodoma nawa inũ Gomorra nawa shanẽ ibu ha dabe uinũ ika kushibaini ha shanẽ ibu dabe pashai ha kini ha meribi bui txashka shãtuki pukua mawaibũ shanẽ ibu betsabu mati anuari ni merã pashai irurianibukiaki. 
GEN.14.11	Habũ hatu detekĩ maemashu Sodoma inũ Gomorra mae anu hikitã hatunabu betsa atxitã hatũ mabu pepa inũ hatũ piti biãtã 
GEN.14.12	Abrão betsã bake Ló hawenabube hiwea hatu atxiriatã hawẽ mabu inũ hawẽ inabuya hatu buanibukiaki. 
GEN.14.13	Hanua Manre Amorreu nawa shanẽ ibu hawẽ mae Manre ni shukua merã hiwea Manre inũ hawẽ betsabu Escol inũ Anerã, Abrão hatũ haibuwẽ taea hanua huni bestitxai hune pasha hushũ haska detenamebaĩshinabu Abrão Hebreu nawa yuinikiaki. 
GEN.14.14	Hanua haska Ló atxiriabaĩshinabu Abrão banabima nĩkatã Abrão hawẽ tsumabũ bake pawaimabu hawenabu keska detenamenikabu hatuki txiti ikaĩ mebikinãtanũ ishũ hau habũ merabewanũ 318 hunibu hatu itxawatã hawẽ haibuaiburi Amorreu nawa detenamenikabu habu dikabi itxawariatã Ló ibukĩ hatũ tae tanabaini bukĩ Dã mae anua hune hatu betxitã 
GEN.14.15	hanua meshu merã hatu binushũ kushibirã hanu maniabu anu hikishũ hatu deteaibũ datepaepai hatiri betsabu kushibainaibu hatu txibãbaĩkĩ detekubaĩkĩ Hobá mae Damasco mae ewapa besuuri nortekiri hatu txibãkubaĩkĩ henetani 
GEN.14.16	Abrão hunibũ hatu putamatã Ló mabu inũ hawenabu aĩbu inũ huni iyushinabu hatu mebĩkinãtã hanushũ mae dabetunari hatũ mabu inũ hawenabu mebikinãtã ana hatu iwẽnibukiaki.
GEN.14.17	Quedorlaomer inũ shanẽ ibu betsabu dete keyutãni Abrão ana txĩtũkiranaya Sodoma nawa shanẽ ibu kai Savé napãpa anu hawẽ kena Shanẽ Ibũ Napãpa hanu Abrãoki nukua 
GEN.14.18	Salém shanẽ ibu Melquisedeque Deus dasibi binu keyuabe hawenabu hãtxashunika hari hawẽ tsumabu kariakĩ misi inũ uva vinho bushũ Abrão inũ hawẽ haibuaibu hatu pimatã 
GEN.14.19	Abrão Melquisedeque pepawakĩ yuikĩ:
GEN.14.19	“Deus dasibi binu keyua hiwea nai inũ mai hirabi damiwanitũ
GEN.14.19	hau mia duawakĩ pepawakubainũwẽ.
GEN.14.20	Deus kushipahaira dasibi binuatũ miki sinataibu
GEN.14.20	mĩ hatu maemanũ mia binumakĩ merabewashina
GEN.14.20	ha besti kẽhairawanãwẽ”,
GEN.14.20	aka Abrão mabu mebikinãshina Melquisedeque inãnũ, iwanã, mabu betsa betsapa husia décima parte Melquisedeque hamẽ inãkuiã binikiaki. 
GEN.14.21+GEN.14.22+GEN.14.23+GEN.14.24	Hanushũ Sodoma nawa shanẽ ibũ Abrão yuikĩ:
GEN.14.21+GEN.14.22+GEN.14.23+GEN.14.24	—Mabu dasibirã, minaski. Hanua yuraburã, habu besti ea inãwẽ— aka Abrão kemakĩ:
GEN.14.21+GEN.14.22+GEN.14.23+GEN.14.24	—Haskamaki. Deus kayabitũ nai inũ mai hirabi damiwani ma ẽ habe yubakakĩ: “Hatũ mabu ẽ biamaki”, ẽ ishiãki. Hanushũ mĩ hawara ẽ mia biãyamawẽ taeshũ mĩ ekiri yuikĩ: “Abrão ẽ mabuwãyã wayamaki”, iwanã, mĩ hatu ekiri yuitiruki. Ẽ mia nemaii. Maburã, ẽ bikatsi ikamaki— iwanã, yuikĩ: —Hawara enabũ ma piabu inũ ẽ haibuaibũ ebetã deteshinabu hatũ manakuti hau habũ binũbũwẽ, Aner inũ, Escol inũ, Manrenã, habunarã— anikiaki.
GEN.15.1	Haska waimakẽ ana usha nama keskawẽ Senhor Deusũ hãtxa wakĩ Abrão yuikĩ:
GEN.15.1	—Abrão, dateyamawe. Ẽ mĩ mekenãtũ benimawakĩ ẽ mia duawakĩ ewapa washanaii— aka 
GEN.15.2	Abrãori yuikĩ:
GEN.15.2	—Senhor Deusuũ, ea merabewakĩ hawa mĩ ea inãtirumẽ, ea benimawakinã? Ẽ aĩ kayabi anua huni bake mĩ ea inaĩsma ẽ hawa hayamaki. Haskakenã, ẽ tsumabu mekenika Eliézer hawẽ mae Damasco anua enabumabiatũ ẽ mawakẽ ena dasibi ibu washaniraka, shanẽ ibukinã— iwanã, 
GEN.15.3	ana yuikĩ:
GEN.15.3	—Uĩwẽ. Ẽ aĩ kayabiki mĩ ea huni bake inãmakẽ ẽ tsuma ẽ hiwe anua kainitũ ẽ hamapai dasibi ibu washanikiki, shanẽ ibukinã— aka
GEN.15.4	ana Senhor Deusũ kemakĩ:
GEN.15.4	—Haskamaki. Mariastũ mĩ hamapai ibu wama ishanikiki. Hakia huni bake mĩ bawa kaiã ewatã hatũ dasibi ibuai shanẽ ibushanikiki— iwanã,
GEN.15.5	ana tashnimabaĩ hemaĩtĩ Abrão iyushũ Senhor Deusũ yuikĩ:
GEN.15.5	—Nai beiskĩ bishi tanawe. Mĩ tana keyutirumaki. Habiatiri minabu pakubaini haskanũbarikanikiki— aka
GEN.15.6	Abrão Senhor Deusũ hãtxa nĩkakĩ ikuaĩwẽ taeshũ Senhor Deusũ hakiri shinãkĩ yuikĩ: “Abrão huni txakabuma pepaki”, itã
GEN.15.7	ana yuikĩ:
GEN.15.7	—Earã, ẽ Senhor Deuski. Na mai mĩ bĩshanũ mia inãkatsi ikĩ mĩ mae Ur Caldéia mai pakea anua ẽ mia iweniki— aka
GEN.15.8	—Senhor Deusuũ, na mai ẽ ibu washanairã, mĩ ea hawawẽ unãti wamakĩ mestẽwãmai ẽ hawẽ unanunã?— aka
GEN.15.9	Deusũ ana yunukĩ yuikĩ:
GEN.15.9	—Ina awa yushã babupa 3 ano haya inũ, cabra yushã 3 ano haya inũ, txashuwã bene 3 ano haya inũ, deiwã inũ dei kuru katutã ea beshũwẽ— aka
GEN.15.10	haska yunua ashũkĩ Abrão Deus kẽwãkĩ inãkatsi katutã yuinaka beshũ tesẽtã habu tibi namakis bais abaĩbaĩshũ kekũbaĩkĩ ukeri hanakĩ ukeri hanakĩ namakis bai tapĩtã hanua peiyabu bais akama tẽyẽshke bestishũ mãtxĩshuna 
GEN.15.11	ishmĩ bunikĩ pinũ ika butuaibũ hanushũ Abrão hatu bamaya 
GEN.15.12	hanua bari ma hiki txashakaini meshuaya Deusũ Abrão ushãtxakayama namakĩ uiãyã meshũ atxibirana datehairaya 
GEN.15.13	Senhor Deusũ Abrão ana yuikĩ:
GEN.15.13	—Minabu eskai hiweshanaibu bebũkiri ẽ mia unãmai nĩkawe. Nawabũ mai pakea betsa anu buabu harishũ hatũ bakebu escravo washãkanikiki. Hatu haska watã harishũ hatu itxakawakĩ 400 ano minabu hatu dayamashãkanikiki. 
GEN.15.14	Hatu haska waibu uĩtã eãri hatu unãti watã ẽ hatu kupishũshanaii. Habũ hatu itxakawaibu nawabu ẽ hatu kupishunaya minabu kaĩbaini pashashãkanikiki, hatũ mabu itxapa bibaini buirã. 
GEN.15.15	Hamẽ mia ikirã, haskariabuma unanuma hiwea anibuhairai mĩ mawa mia maiwabu minabuki mĩ hatuki nukushanaii. 
GEN.15.16	Hakia ha mai pakea anu minabu hikitã hatũ ibuwẽ 4 shenipabu pakea tibi hiwekubainaibutiã habũ bakewakubainaibu ewatã habiatiãri 400 ano binukainaya minabu hari hiwea hatu itxakawabu ẽ hatu pashawa minabu Canaã anu nenu habianuri ana hiwei txĩtũbirani benũbarikanikiki. Hanua Amorreu nawabu na nenu hiweaburã, hatũ txakabu pikuhairariabumakẽ ẽ hatu kupinũbariai ẽ manayukubaĩshanaii— aka
GEN.15.17	ma bari ka meshuhairaya ina yuinaka detea bais ashũ mãtxĩbaina namakis txi here keska kuĩhaira tashnitã here hi hi itxakayamai binu binu ikaya 
GEN.15.18+GEN.15.19+GEN.15.20+GEN.15.21	habiatiãri Senhor Deusũ Abrão yubakĩ yuikĩ:
GEN.15.18+GEN.15.19+GEN.15.20+GEN.15.21	—Egito anu pashkuwẽ pakea inũ hene ewapa hawẽ kena Eufrates namakis na mai hirabi minabu ẽ hatu inãkĩ ibu wamanũbariaii. Queneu nawabu inũ, Quenezeu nawabu inũ, Cadmoneu nawabu inũ, Heteu nawabu inũ, Ferezeu nawabu inũ, Refain nawabu inũ, Amorreu nawabu inũ, Canaã nawabu inũ, Girgaseu nawabu inũ, Jebuseu nawaburã, habu hiwebiabũ hatu kaĩmakĩ mebĩtã minabu hanu ha mai ẽ hatu ibu wamashanaii— anikiaki.
GEN.16.1+GEN.16.2+GEN.16.3	Canaã anua 10 ano ka hiwebiashũ Abrão bake wanũ, iwanã, hawẽ aĩ kayabi Sarai txutabiakubaina Sarai bakeumakũkaĩkĩ shinã betsa watã hawẽ bene yuikĩ:
GEN.16.1+GEN.16.2+GEN.16.3	—Uĩwẽ. Mĩ ea bake wabiapanã Senhor Deusũ ea bake bimama ea nemamiski. Haskawẽ taeshũ ẽ shinaĩ ẽ mia yuiaii. Ẽ dayaru escrava Egito nawa hayaki. Agar bishũ ha txutakĩ ea haki bakewashũwẽ. Peiwẽ Agar ẽ dayaru tsuma ẽ waniwẽ taeshũ hatũ bake bibia ena ishanikiki, hakia ẽ huni bake hayatirumẽkainã— aka hawẽ bene Abrão hawẽ aĩ Sarai hãtxa nĩkakĩ:
GEN.16.1+GEN.16.2+GEN.16.3	—Peki. Haska mĩ ea yunuai ẽ mia ashũtiruki— ikaya Sarai hawẽ dayaru escrava Agar hawẽ bene Abrão yunuaiwẽ taeshũ 
GEN.16.4	Abrão Agar hubũtã bake wa Agar bake bishĩshũ ma tuya unaĩ: “Ma ẽ bakeyaki”, ikĩ ha dayashũmis Sarai ana betxipaiama danaĩ: “Ẽ ma binuaki”, ika haki paranai kasheaya 
GEN.16.5	hanua Sarai Abrãoki sinatakĩ yuikĩ:
GEN.16.5	—Ẽ escrava Agar ẽ mia yunuimarã, mĩ ha bake waima ea danãkĩ yuãkĩ txakabuwaiwẽ taea mĩ mia txakabuki, ẽ dayarubia bake bimawẽ taea ea danaĩkikirã. Haratu nũ txakabu itirumẽ? Mĩ miamẽkaĩ? Ẽ earaka? Haratura Senhor Deusũ besti nuku unãtiruki— aka
GEN.16.6	Abrão hawẽ aĩ Sarai daewanũ, iwanã, kemakĩ:
GEN.16.6	—Uĩwẽ. Miarã, mĩ ẽ aĩ kayabiki. Mĩ dayaru escravorã, minaki. Hawara mĩ haska pe shinaĩ keska wakĩ haska wawe— aka hanushũ Sarai hawẽ escrava Agar danãkĩ itxakawa uĩtã pashai 
GEN.16.7+GEN.16.8	mae betsa Sur bai kawẽ kai hanu tsua hiweabumanu Agar pashashina hari ha txatxa dapi tsaukẽ Senhor Deusũ nai tsuma haki nukutã yukakĩ:
GEN.16.7+GEN.16.8	—Agarĩ, mĩ Sarai dayaru escravoki. Harakiria mĩ huamẽ? Harakiri mĩ kai?— aka yuikĩ:
GEN.16.7+GEN.16.8	—Ẽ tsuma Sarai anua pashai ẽ hunekirãshinaki— akĩ yuia
GEN.16.9	Senhor Deusũ nai tsumã Agar ana yuikĩ:
GEN.16.9	—Hariri ana kama nenua txĩtũrikaĩwẽ. Mĩ dayashũmistũ hãtxa nĩkakĩ hawẽ yunua ashũrikubaĩtãwẽ— atã
GEN.16.10+GEN.16.11	—Dateyamawe. Mĩ bakewẽ taeshũ minabu pakubainaibu ẽ hatu itxapa wariashanaii, tsuã hatu tanatirumawariakinã— atã —Uiã, ha mĩ tuyarã, mĩ huni bake kaĩshanaii. Mĩ tsumapã mia itxakawaya Senhor Deusũ mĩ bika teneai nĩkaiwẽ taeshũ mĩ bake kenakinã: “Ismael”, washãwẽ. 
GEN.16.12	Ha mĩ huni bake ewatã tsuã mekĩ daewakĩ yurãwãtiruma keska ishanikiki, yuinaka ni merã hiwea hawẽ yura cavalo keska pubenã. Haska keskariai dasibibuki hatuki sinataya haki sinatariakubaĩshãkanikiki. Ha inũ, hawenabu mestenepa wakĩ hatu kushipa Deusũ wanikẽ hanua tsuãra haki sinatabiakĩ hawa maematirubuma ipakeshãkanikiki— aka 
GEN.16.13	Agar Deusbe hãtxashu shinãkĩ yuikĩ:
GEN.16.13	—Deusũ ea uĩbiashu mawama ẽ hiweyuaki. Haskawẽ taeshũ na nenu kenakinã: “Deusũ uiaĩki”— akĩ Agarĩ kenanikiaki. 
GEN.16.14	Haskawẽ taeshũ mae Cades inũ Berede ha dabe namakis ũpash txatxa kenakĩ: “Laai-Roiki”, akĩ nuku hãtxarã, “Hamebi Hiweatũ Ea Uĩmistũ Txatxaki”, akĩ kenakĩ ani haska yuimisbuki. 
GEN.16.15+GEN.16.16	Hanua Agar pashashina txĩtũkirã hawẽ tsuma Sarai anua hawẽ huni bake kaiã Abrão 86 bariyatũ kenakĩ: “Ismaelki” anikiaki.
GEN.17.1	Hanua Abrão 99 bariya hiwekẽ Senhor Deus haki nukutã uĩmakĩ ana yuikĩ:
GEN.17.1	—Earã, ẽ mekenika kayabi Deus kushipahairaki, dasibi binũ keyuarã. Haskakẽ ẽ berubi ẽ mia uiãyã mianã, ẽ hãtxa txibãkubaini pepas aki hiwekũkaĩwẽ, txakabu meamarã— atã 
GEN.17.2	Deusũ ana hãtxa wakĩ:
GEN.17.2	—Uatiã ẽ mia haska yubani mĩ bababu wakĩ mirimawakĩ ẽ mia hatu pahaira wamashũshanaii— aka 
GEN.17.3+GEN.17.4	Abrão Deus kẽhairawai hawẽ beyawẽ taea maĩ beua beti ika dakakẽ Deus ana habe hãtxakũkaĩkĩ yuikĩ:
GEN.17.3+GEN.17.4	—Nĩkawe, ẽ mibe yubakairã. Eanã, ẽ mia yubaii. Miwẽ taeshũ minabu shukua betsa betsapabu itxapahaira ẽ hatu pahairawashanaii. Hanua miarã, mĩ hatũ shenipabu inũbariaii. 
GEN.17.5	Haskakẽ mĩ kena Abrão mia ana hawẽ kenabumaki. Minabu shukua betsa betsapabu ẽ mia bawama mĩ hatũ shenipabu ishanaiwẽ taea mĩ kena betsa bena wakĩ: “Abraãoki”, akĩ mia kenashãkanikiki. 
GEN.17.6	Minabu pa wakinã, mirimahaira hatu wakĩ hatu pashkakubaĩkĩ shukua betsa betsapabu ẽ mia hatu bawamashanaii, hatiri shanẽ ibu kushipabu wakinã. 
GEN.17.7	Mia inũ mĩ bakebu inũ mĩ bababu inũ dasibu minabus ipakeshanaibu ẽ hatukiri yubakariaii, niti ikamarã. Ikis ẽ mĩ mekenika Deuski. Mĩ ma mawakẽ txipu ẽ habũ Deus iriashanaii, hatu merabewakubainirã. 
GEN.17.8	Canaã na hanu mĩ ikarã, mai pakea hirabi hanu mĩ hiwearã, habiari mia inũ minabu ẽ hatu ibu wamashanaii, inãkĩ yunukibi yunukinã. Mĩ mawakẽ ẽ hatũ mekenika Deus ipakeshanaii, hatu merabewanũ ikarã— iwanã,
GEN.17.9	Deusũ Abraão ana yuikĩ:
GEN.17.9	—Mianã, nĩkawe. Haska ẽ mia yuiai txibãpaketi nĩkawe, mia inũ minabus, hau apakeshanũbũwẽ, kaneama niti ikamarã. 
GEN.17.10	Eska ẽ matu yubaii, ha txibãkĩ mã apakeshanũbunã. Huni tibi hawẽ hina kubitxi nupewẽ bikĩ hau meshtekubaĩshanũbũwẽ. Mĩ hatu haska waiwẽ taeshũ minabũri txibãkĩ hau apakeriashanũbũwẽ. 
GEN.17.11	Mia dukũ mĩ hina kubitxi hau mia meshtenũbũwẽ, bikinã. Mã haska waiwẽ taeshũ ẽ hãtxa mã txibãkatsis ikai ẽ unãshanaii, hawẽ matu unãti wai ẽ matube ketashamearã. Haska wapakeshãkãwẽ. 
GEN.17.12+GEN.17.13	Na habiatiã unuri mã hiwekainaitianã, matũ huni bake kaiã manakĩ ma 8 shaba kakẽ hau hawẽ hina kubitxi meshtekĩ bikubainũbarinũbũwẽ, minabũ bakebu inũ matũ dayarubu escravõ bakeburi habiaskari wakinã. Ha inũ, ikis matũ dayarubu haya inũ txipu nawa betsa anua peiwẽ taeshũ mã bia matũ dayaru escravo haburi hau hawẽ hina kubitxi meshtekĩ biriakubaĩshanũbũwẽ. Hatũ hina kubitxi biaibuwẽ taeshũ haska ẽ mia hatube yubashu minabu ẽ unãti wai shinãriakubaĩshãkanikiki, niti ikamarã. Ẽ mibe haskai hiwekũkaĩshanai hawẽ unãti wati ẽ mia yubashuki. 
GEN.17.14	Hanua tsuara matube hiwea hunĩ hawẽ hina kubitxi meshtekĩ biamakẽ hau hanu matube hiweyamanũbũ hatu nitxĩshãkãwẽ, ẽ matube yubakani akĩ txibãmakenã— atã
GEN.17.15	—Mĩ aĩ Sarairã, ana hawẽ kenawẽ kenayamawe. Na habiatiã taewakĩ hawẽ kena bena watã kenakinã, Sara wakĩ kenakubaĩwẽ. 
GEN.17.16	Sara duawakĩ ẽ pepawashanaii. Haki ẽ mia huni bake inãshanaii. Hanushũ duawakĩ Sarã bakewẽ shukua betsa betsapabu hawenabu wakĩ ẽ hatu washanaii, shanẽ ibu itxapabu kushipa wakinã— aka 
GEN.17.17	Abraão nĩkatã maĩ beua beti ishũ ikũwãma huĩti merãs usã tenea dakashũ shinãkĩ: “Huni 100 bariyatũ ana bake ẽ bawatirumẽ? Hanua Sara 90 bariyatũ bake biriatirumẽ? Haskatã nũ haskatimaki”, itã 
GEN.17.18	hawẽ bake Ismaelkiri shinãkĩ Deus yuikĩ:
GEN.17.18	—Haskakẽ ẽ bake Ismaelkiri mĩ yubatiruki, hiwekaĩkĩ mĩ pepa hau txibanunã— aka
GEN.17.19	Deusũ ana yuikĩ:
GEN.17.19	—Haskakiri mĩ shinaĩkiri ẽ hãtxamaki. Mĩ aĩ Sara kayabitũ bake bishanikiki. Bake bia huni bake kaĩshanikiki. Hanushũ kenakĩ: “Isaqueki”, ashãwẽ. Habe besti ẽ yubakashanaii. Hawenabu pakubainaibu hatu merabewapakeshanũ ika Isaquebe besti yubakakĩ ẽ kanetimawashanaii. 
GEN.17.20	Ismaelkiri mĩ ea yuiai ẽ nĩkashurã, uĩwẽ. Ismaelrã, ẽ tari duawariashanaii. Hawenabũ bakebu hatu pawakĩ itxapahaira hatu wariakĩ 12 shanẽ ibubu kushipa iriashãkanikiki, hawẽ taea hawenabu itxapa kushipa tari hayariairã. 
GEN.17.21	Hakia mĩ aĩ Saraki mĩ bake waima bari betsã huni bake kaianã, Isaque bestibe ẽ yubakariashanaii— akĩ 
GEN.17.22	hãtxa keyutã Deus Abraão anua kaĩkainaya
GEN.17.23	habias shabatiã Deusũ Abraão yubashu Ismael inũ, huni dasibi hatube hiwea huni bake kaĩmisbu inũ, peiwẽ hatu bitã hatu escravo wani Abraão hatu itxawashũ hatubetã hatũ hina kubitxi meshtekĩ itxapa hatu bipakenikiaki, haska Deusũ yunushina txibãkinã. 
GEN.17.24	Hanua Abraão 99 bariya inũ, 
GEN.17.25	Ismael 13 bari hayakenã, 
GEN.17.26+GEN.17.27	hanushũ habiatiãri Abraão inũ hawẽ huni bake Ismael hatũ hina kubitxi bitã huni dasibi Abraãobe hiweaburi hatũ hina kubitxi meshtekĩ hatu birianibukiaki.
GEN.18.1	Abraão Manre ni shukua merã hawẽ tari hiwe nitxĩshina hiwea ma bari mananãbikẽ hawẽ shui hikiti utanu tsaukẽ Senhor Deus haki nukuyuaya 
GEN.18.2	Abraão bewenikitã ha bebũ huni dabe inũ besti mapuabu hatu betxitã hatu inũ ika beni kushikaini hatuki nukutã hawẽ beya txibaĩ dãti iki beti itã 
GEN.18.3	Abraão hatu yuikĩ:
GEN.18.3	—Shanẽ ibuũ, mĩ huai?— hatu wa dami yura kayabitã ha meranua Deus hãtxai:
GEN.18.3	—Ẽ huaii— ikaya Abraão nemakĩ yuikĩ:
GEN.18.3	—Ẽ mĩ tsumarã, ea betxipaikinã, ea binũbaini hawaira kayamawe. 
GEN.18.4	Mã haska betxipaiairã, mã hutxukinũ ũpash matu bishũtãpa? Haskatã ha hi utapã namã tsauyukãwẽ, huĩrukuinã. 
GEN.18.5	Ẽ hiwe anu mã ma hushuki. Earã, ẽ matũ tsumaki. Mã ana punu kushinũ piti bishũ matu pimayunũ manakãwẽ, hanua huĩrukũtã ana butãkãshunã— hatu wa
GEN.18.5	—Haska mĩ nuku wairã, peki— akabu 
GEN.18.6	hawaira hawẽ hiwetã hikitã hawẽ aĩ Sara yunukĩ yuikĩ:
GEN.18.6	—Menã hawaira 20 quilo shekiwã duru pepa bitã misi ea washũwẽ— aka 
GEN.18.7	hanua hawaira ina awa mapua anu kushikaini kashũ hawẽ bake pepa babupa betxitã atxitã beshũ hawẽ tsumabu yuikĩ:
GEN.18.7	—Hawaira bawakãwẽ— iwanã hatu inã 
GEN.18.8	hawaira bawashunabu awa txutxu inũ, misi inũ, nami beshũ hatu tsaushũtã hi utapã namã nishũ hatu uiã pikĩ menetã 
GEN.18.9	Abraão yukakĩ:
GEN.18.9	—Mĩ aĩ Sararã, hanimẽ?— akabu
GEN.18.9	—Tari hiwe uke merãki— hatu wa 
GEN.18.10	ana betsã yuikĩ:
GEN.18.10	—Txanima ana bari betsa binutã hushũ ẽ mia merabewaya mĩ aĩ kayabi Sarã huni bake bishanikiki— aka
GEN.18.11+GEN.18.12	Abraão mestebuhaira inũ hawẽ aĩ Sara yushabuhaira ana himi ikamawẽ taea uke merã tari hiwe meranua dayakĩ hãtxaibu Sarã nĩkatã hawẽ huĩti merãs hawẽ shinanẽ usaĩ:
GEN.18.11+GEN.18.12	—Ẽ bene mestebuhairaki. Earã, ẽ yushabuki. Haska dabe ana benimai txutanamekĩ nũ bake bitirumẽ?— ikaya 
GEN.18.13+GEN.18.14	hanushũ haska Sarã shinaĩ Senhor Deusũ unãkĩ Abraão yuikĩ:
GEN.18.13+GEN.18.14	—Haskai Sarã nuku ikũwãma usãmẽkaĩ: “Ẽ yushabubia ẽ bake bitã kaĩshanai?” ikirã? Earã, ẽ habia matũ mekenika Deuski. Earã, Senhor Deus kushipahairatũ hamapai sharabu ẽ atiruki. Txanima mia ashũtiruki. Ana bari betsatiã ana hushũ ẽ matu uĩyuaya ẽ kushipawẽ Sarã huni bake bitã hayashanikiki— aka 
GEN.18.15	Sara datekĩ parãtiru dabanẽ yuikĩ:
GEN.18.15	—Ẽ usãmarukaĩ!— ikaya hanushũ Senhor Deusũ ana kemakĩ:
GEN.18.15	—Haskamaki. Ẽ unaiĩ. Mĩ usãshuki— akĩ Sara yuinikiaki.
GEN.18.16	Hanua ha hunibu benitã Sodomakiri uĩ bui hariri buaibu hatu uĩmanũ ika Abraão hatube kai bai putxinĩshũ buaibu hatu nitxĩ kaya 
GEN.18.17+GEN.18.18	hanua Senhor Deusũ shinãkĩ: “Abraão enabu pa wakĩ ẽ hatu itxapa washanaii. Abraãowẽ taeshũ yura shukuabu dasibi ẽ hatu pepawashanaii. Haskawẽ taeshũ haska Sodoma inũ Gomorra anu ẽ aki kai ẽ Abraão hunetirumaki. 
GEN.18.19	Ẽ Abraão katuawẽ taeshũ txipu hatũri hawenaburi ẽ yunua txibãkĩ hatu yunua pepakĩ kaneama txibaĩbu haska ẽ hãtxashu eãri Abraãowẽ taeshũ ẽ hatu merabewakĩ ashũpakeshanaii”, itã 
GEN.18.20	hanushũ Senhor Deusũ Abraão yuikĩ:
GEN.18.20	—Txanima Sodoma nawabu inũ Gomorra nawabu txakabuhairamisbuki. Habu itxakanikanamei kũyã iki sinatanamemisbukiaki. 
GEN.18.21	Haskamisbu ẽ nĩkamis ẽ hari uĩ kaii. Hatũ txakabu txanimamẽkaĩ ẽ uĩshanaii— aka
GEN.18.22+GEN.18.23+GEN.18.24	huni dabe besti Sodomakiri buaibũ Senhor Deusũ besuuri Abraão nishũ hatukiri nemakĩ yukakĩ:
GEN.18.22+GEN.18.23+GEN.18.24	—Txakabubu inũ pepabu husia mĩ habiati hatu kupi keyushanai? 50 huni pepabu besti Sodoma anu hayatirubuki. Hati pepabu hayabiakẽ dasibi habuya mĩ hatube kupikĩ yama wai kai? 
GEN.18.25	Mĩ hatu haska wayarã, txakabubu inũ pepabu habiaskas txakabu wamisbu keska wakĩ mĩ hatu tenã keyushanai? Mianã, mĩ hatu haska watirumaki, huni txakabubu inũ pepabu habiaskas kupi keyukinã. Mĩ mai hirabi anu uinikaki. Mĩ pewanikawẽ taeshũ mĩ hatu haska yunuismaki— aka 
GEN.18.26	Senhor Deusũ yuikĩ:
GEN.18.26	—Peki. Sodoma anu 50 huni pepabu hayakẽ habuwẽ taeshũ dasibi ẽ hatu tenã keyuama ishanaii— aka 
GEN.18.27	Abraão ana yuikĩ:
GEN.18.27	—Uiã. Mĩ ẽ Shanẽ Ibukẽ ẽ hawaumahairabia hatuwẽ nui ẽ ana mibe hãtxaii. 
GEN.18.28	50 huni pepabu hayama hakia 45 besti hayakẽ dasibi mĩ hatu yamawashanai?— aka ana kemakĩ:
GEN.18.28	—Peki. 45 yura pepabu hayakẽ Sodoma nawabu habuwẽ taeshũ ẽ hatu kupiama ishanaii— aka 
GEN.18.29	shinãkubaĩkĩ Abraão ana yuikĩ:
GEN.18.29	—40 huni pepabu besti hayamẽkaĩ— aka ana Senhor Deusũ kemakĩ:
GEN.18.29	—Peki. 40 huni pepabu hayakẽ habuwẽ taeshũ ẽ hatu kupiama ishanaii— aka 
GEN.18.30	nĩkamas ana ea akĩ:
GEN.18.30	—Eki sinatayamawe. Ana ea akĩ ẽ mia ana yukairã, 30 pepabu besti hayakẽ habuwẽ taeshũ dasibi mĩ hatu kupiriashanai?— aka Senhor Deusũ ana kemakĩ:
GEN.18.30	—Peki. 30 pepabu hayakẽ ẽ hatu akamaki, kupikinã— aka 
GEN.18.31	ana ea akĩ:
GEN.18.31	—Uĩwẽ. Ẽ Shanẽ Ibuũ, mia txikishwabiakĩ ẽ mia ana ea akaii. 20 pepabu besti hayakẽ mĩ hatu haska washanai?— aka Senhor Deusũ ana kemakĩ:
GEN.18.31	—Peki. 20 pepabu hayakẽ hatuwẽ taeshũ Sodoma ẽ kupiama ishanaii— aka 
GEN.18.32	ana ea akĩ:
GEN.18.32	—Eki sinatayamayuwe. Ana bestiwakĩ ea akĩ ẽ mia yukaii. 10 pepabu besti hayakẽ haskara mĩ hatu wai kai?— aka Senhor Deusũ ana kemakĩ:
GEN.18.32	—Peki. 10 pepabuwẽ taea habuwẽ taeshũ Sodoma nawabu ẽ hatu yamawama iki kaii— atã 
GEN.18.33	Senhor Deus Abraãobe hãtxa menetã kakẽ hawẽ tari hiwe anu Abraão txĩtũkiranikiaki.
GEN.19.1	Ma bari kaya hanu hikiti bai sheshakã hanu itxamisbu hemaĩtĩ anu Ló tsaushũ uiãyã nai tsuma dabe Sodoma mae anu kemai beaibu hatu betxitã hatu ikai hatuki nukui benikaĩ hawẽ beyawẽ taea hatu bebũ dãti itã beti ishũ 
GEN.19.2	hatu yukakĩ:
GEN.19.2	—Mã huai?— hatu wa
GEN.19.2	—Nũ huaii— akabu
GEN.19.2	—Maturã, ẽ matu iyushũ beya wai ẽ hiwe anu beyukãwẽ— hatu wabaĩ —Ha hari ũpash tsaua hawẽ hutxikikãwẽ. Hanua ẽ hiwe anu ushashini bestẽtã penaya ana mã katiruki— hatu wa habũri yuikĩ:
GEN.19.2	—Haskamaki. Hemaĩtĩ anu nũ ushaii— akabu 
GEN.19.3	Ló hatuwẽ nuihairakĩ hatu nemahaira hawẽ hãtxa nĩkatã hawẽ hiwetã hikiabu misi itxapa inũ piti sharabu hatu bawashuna pitã
GEN.19.4	inariabumakẽ Sodoma nawabũ nĩkatã huni ewabu inũ berunãbu dasibi Ló hiwe dapi bea keshebaũshũ 
GEN.19.5	Ló kenakĩ daketapa wakĩ yuikĩ:
GEN.19.5	—Bari kaya ha hunibu mĩ hiwe anu bekãshukiaki. Hania? Nũ hatu txutai hatu nuku kaĩmashũwẽ— akabu 
GEN.19.6	Ló kaĩshũ hawẽ hiwe anu hatu bitxiama beputã datekĩ 
GEN.19.7	hatu yuikĩ:
GEN.19.7	—Ẽ hãtxa nĩkakãwẽ. Txakabu hatukiri shinãyamakãwẽ. 
GEN.19.8	Haskakẽ matu yuinũ nĩkakãwẽ. Ẽ aĩbu bake dabe hayaki, hunibe txutanameriamarã. Ha dabe ẽ matu yunutiruki. Hakia ha huni daberã, meyamakãwẽ. Ẽ hiwe anu hatu mekenũ, iwanã, ẽ hatu bitxishuki— hatu wa 
GEN.19.9	habũri Ló yuikĩ:
GEN.19.9	—Nawaã, ukeri kawãwẽ. Hawara pepa inũ txakabu nũ amisrã, mĩ nuku yuimiski. Ikis nũ miari itxakahairawakatsis ikaii, ha huni dabe nũ itxakawatiru binumakinã— atã atxinũ iwanã beputi tu anũ ika beaibũ 
GEN.19.10	Ló hawẽ beputi kesha anu nia nai tsuma dabetũ dĩtu merãshũ meshũkaĩ Ló tsumashũ bitxitã shui bepukĩ mestẽwãtã 
GEN.19.11	hanu dasibi shanẽ ibubu inũ shanẽ ibuma huni ewabu inũ berunãbu haskaibu hatũ kushipawẽ itxakawakĩ hatu betxeshkĩ bekũwã beputi benai hikinũ ika haska hikitima Sodoma nawabu hĩ iki punu nukatã inũ buabũ 
GEN.19.12+GEN.19.13	hanushũ ha nai tsuma dabetã Ló yuikĩ:
GEN.19.12+GEN.19.13	—Na mae anurã, minabu betsa hayamẽ? Sodoma nawabu kaka txakabuhaira Senhor Deusũ nĩkakubainaiwẽ taeshũ nuku yuikĩ: “Hatu yamawawe”, iwanã, nuku yunushinaki. Haskawẽ taea mĩ daisbu inũ mĩ bakebu ana betsa minabu nenua iyukĩ txai hatu pashawatãwẽ, Sodoma nawabu nũ hatu yamawairã— Ló akabu 
GEN.19.14	hanua Ló kaĩkaini ha hunibu hatu dais wakatsi ikĩ hatu yubaima i kashũ hatu yuikĩ:
GEN.19.14	—Senhor Deusũ na mae samama yamawaikiaki, hatũ txakabuwẽ kupikinã. Bestẽtã nenua hawaira bukãwẽ— hatu wa hawẽ hãtxa ikũwãbuma hatu kashe wai dabanẽ ikaibũ
GEN.19.15	penaya Senhor Deusũ nai tsumabũ Ló nitxĩkĩ yuikĩ:
GEN.19.15	—Menã hawaira buturiwe. Bututã mĩ aĩ inũ mĩ aĩbu bake dabe na mĩ haya hatu pasha wai txai karitãwẽ, na mae nũ kupiaya mã mawakatsi ikamarã— akabu 
GEN.19.16+GEN.19.17	Ló haska wabu kai yane kaĩ kainama niti itã itanaya Senhor Deus Lówẽ nuiaya Ló mekẽ inũ hawẽ ainĩ mekẽ inũ hawẽ bake dabetũ mekẽ nai tsumabũ hatu metsũtã mae anua hatu tashnimabaĩ nitxĩtã yuikĩ:
GEN.19.16+GEN.19.17	—Mã mawayamanũ pashakãwẽ. Kai nasaukeama neriri ana uiãma inũ napãpanã niti ikama butãkãwẽ, matu yamawariatirukirã. Ha mati anu pashai hiwei bukãwẽ— hatu akabu 
GEN.19.18+GEN.19.19+GEN.19.20	datekĩ Ló hatu ea akĩ:
GEN.19.18+GEN.19.19+GEN.19.20	—Ẽ shanẽ ibubuũ, ea haska wayamawe. Ewẽ nuikĩ ea duawakĩ mã ea merabewaii, ẽ mawayamanunã. Napãpa anua ẽ pashatirumaki. Ha mati anu kai txakabũ ea atxikẽ ẽ mawatiruki. Uĩkãwẽ. Ha mati tenãmã anu mae pishta hayaki, txaimarã. Hanu ẽ pashatiruki. Ẽ hiwea mekeirã, ha mae pishta anu katãpa?— hatu wa 
GEN.19.21+GEN.19.22	habu betsã ana yuikĩ:
GEN.19.21+GEN.19.22	—Ẽ nĩkaii. Haska mĩ shinãkĩ nuku yukairã, peki. Ha mae pishta ẽ yamawatirubia ẽ ha meamaki, haska mĩ nuku yukayarã. Hanua miarã, menã hari hawaira kaĩritãwẽ, pashairã. Mĩ hari hikiriamakẽ ha maewã ẽ meyuamaki— hatu anikiaki.
GEN.19.21+GEN.19.22	Haskawẽ taeshũ ha mae kenarã: “Zoarki”, akĩ kenanibukiaki, nukũ hãtxawẽ yuikĩ: “Mae pishtaki”, hawẽ kenarã.
GEN.19.23	Ma bari txashaya Ló Zoar anu hikikẽ 
GEN.19.24	Sodoma maewã inũ Gomorra maewã anu Senhor Deusũ txi inũ bui menuai ui keska watã nai anua hatuki puta 
GEN.19.25	mae inũ napãpa inũ yurabu inũ inabu inũ mibã dasibi yamawanikiaki, hatu menukĩ keyukinã. 
GEN.19.26	Hakia hatu haska waya Ló ainẽ hawẽ bene txibaĩ Deusũ nai tsumã yuiai nĩkabiabaina Ló ainẽ uĩkatsi iki nasaukekaũ uiaĩ haskabiama hawẽ yura dami salnikiaki.
GEN.19.27+GEN.19.28	Habias shaba penaya Abraão butukaini kai hanua Senhor Deusbe hãtxashinanu kai hikia nishũ Sodoma maewã inũ Gomorra maewã anu napãpa dasibi uĩbaũkĩ hawẽ txi kuĩ bai itxapa kuabu keska binuã kuĩhairai uinikiaki. 
GEN.19.29	Hanushũ ha maewã dabe inũ hawẽ napãpa menukĩ yamawariama Abraãokiri shinaĩ hawẽ nuikĩ Deusũ Ló hawẽ kupiti txakabuwẽ kupiama pashawashunikiaki, ha mae anuarã.
GEN.19.30	Hanua Zoar mae anu hiwea datei hanu ikatsi ikama Ló kaĩkaini hawẽ aĩbu bake dabebe ha mati anu pashaima yura betsabu hanu hayabumanu mishki kini tãpe merã habu besti hiweyuabu 
GEN.19.31+GEN.19.32	hanua Ló aĩbu bake dabe yuinamekĩ yubakakĩ iyuatũ shinãtã mashku yuikĩ:
GEN.19.31+GEN.19.32	—Nukũ iburã, ma mestebuikiki. Na mae anu tsua huni hayamaki, nuku hatũ aĩwãtirurã. Haskas nũ hiwetiruki. Nũ bakeumakẽ nukũ epã enabu hania patirumaki. Haskakẽ nukũ epa nũ uva vinho amatiruki, paẽwãtã nũ txutamanunã. Haskawẽ taea nukũ epã enabu hau pashanũbunã— itã 
GEN.19.33	hanushũ habias meshu merã hatũ epa vinho amabu paẽkẽ hawẽ aĩbu bake iyua dukũ hikishũ txutamatã kaĩkiranaya aĩbu ma txuta Ló hawa unãma ikaya 
GEN.19.34	hanua ushashini bestẽtã hawẽ bake iyuatũ mashkuri yuikĩ:
GEN.19.34	—Uiã. Ea dukũ nukũ epabe ẽ txutanameshinaki. Ana na meshu betsatianã, ana vinho amanãwẽ. Hanushũ miãri hikishũ txutamawe. Nuku dabetũ bake wamanãwẽ, haskawẽ taea hau nukũ epã enabu benuyamanũbunã— aka 
GEN.19.35	ana meshu merã vinho amabu ana paẽkẽ mashkuri habe hikishũ txutamatã kaiãyã hanushũ betsa ashiã keska wakĩ Ló ana hawa unãmahaira irianikiaki. 
GEN.19.36	Hatũ ibu haska wamai hanubi ha dabe tuyaimabu 
GEN.19.37	hanua haskaima iyua huni bake kaiã kenakĩ: “Moabeki”, anikiaki. Haskawẽ taea na habiatiã hawenabu Moabe nawabuki. 
GEN.19.38	Hanua mashkuri huni bake kaiã kenakĩ: “Ben-Amiki”, anikiaki. Haskawẽ taea na habiatiã hawenabu Amom nawabuki.
GEN.20.1	Manre ni shukua anua Abraão kaĩkaini hawẽ aĩ inũ hawẽ escravo dayarubu inũ hawẽ inabube kakũkaini atimas mai pakea Neguebe anu mae betsa Cades inũ mae betsa Sur namakis nashui ika Gerar mae anu hikitã hanu Gerar nawabube hiweyukatsi ikĩ 
GEN.20.2	habiatiãri hawẽ aĩ Sarakiri hatu parãkĩ hatu yuibaũkĩ:
GEN.20.2	—Ẽ puiki— hatu wa hawẽ aĩ yushabubia Sara hawẽruahairakẽ aĩwãkatsi ikĩ Gerar nawa shanẽ ibu Abimeleque hawẽ tsumabu Sara hatu iwematã meriama 
GEN.20.3	hanua usha namaya Deusũ Abimeleque yuikĩ:
GEN.20.3	—Uĩwẽ. Aĩbu mĩ hatu iwemarã, huni betsã aĩki. Haskawẽ taea mĩ mawashanaii— aka 
GEN.20.4+GEN.20.5	hakia ha aĩbu mekĩ txutariamawẽ taeshũ Abimeleque Deus yuikĩ:
GEN.20.4+GEN.20.5	—Ẽ Shanẽ Ibuũ, ea nĩkawe. Tsuara pepa hawa txakabuwamabiakẽ mĩ tenaĩ? Abraão ea yuikĩ: “Ẽ puiki”, akĩ ea yuimaki. Aĩbu dikabitũ: “Ẽ puiki”, akĩ ea yuiriaimaki. Abraão: “Ẽ aĩki”, ea warã, ẽ hiwe anu ẽ hatu iwemama ikeãshinaki. Hakia hawa txakabu shinã txakama ẽ haska washinaki— aka 
GEN.20.6	namayuaya Deusũ ana yuikĩ:
GEN.20.6	—Haa, hawa txakabu shinãma unanuma mĩ aĩbu hatu iwemashinarã, ẽ unaiĩ. Haskakẽ mĩ aĩbu txutapanã ẽ mia nemashinaki. Mĩ txutamawẽ taea mĩ hawa txakabumaki, eberã. 
GEN.20.7	Haskakẽ ha hawẽ aĩ Abraão ana nitxĩshũwẽ. Abraão ẽ hãtxa ea yuishunikawẽ taeshũ Abraão ebe mia hãtxashunaya mĩ hiwea mĩ mekeshanaii. Hakia mĩ nitxĩshunamarã, mĩ mawashanaii, minabus inũ miarã— aka
GEN.20.8	haska namapã uĩshini penaya shanẽ ibu Abimeleque butushũ hawẽ tsumabu hatu kena itxabu usha namaya dasibi Deusũ yuishinai Abimeleque hatu yuia haska nĩkatã datehairaibũ 
GEN.20.9	hanushũ Abimeleque Abraãori kena hikia yuikĩ:
GEN.20.9	—Haskakĩ mĩ nuku txakabuwatushimamẽ? Haskakĩ ẽ mia txakabuwamabia mĩ nukuki txanitxakaimamẽ, nukũ txakabuwẽ atimapawanũ ikarã? Haska mĩ ea waimarã, haskatimahairaki. 
GEN.20.10	Nuku paraĩ: “Ẽ puiki”, iaketainã, mĩ haskara shinaĩ ikimamẽ?— aka 
GEN.20.11	hanushũ Abraão yuikĩ:
GEN.20.11	—Eã shinãkĩ: “Nenua mã Deuski meseabumaki”, ika “Ea tenãtã ẽ aĩ bitirubuki”, ishũ haskawẽ taeshũ matu yuikĩ: “Ẽ puiki”, akĩ ẽ matu yuitushimaki. 
GEN.20.12	Hakia txanima ẽ puiki. Nukũ epa habiaski. Hanua nukũ ewa besti betsaki, hasmarã. Nũ haskabia nukũ beya txibãkĩ hawa txakabumakẽ ẽ Sara aĩwaniki. 
GEN.20.13	Ha dikabi ẽ epã enabu anua Deusũ ea iweaya ẽ aĩ yuikĩ: “Ea duawakĩ ea mekekĩ hanira betsabu anu hikishũ hatu yuikĩ: ‘Ẽ puiki’, akĩ hatu ea yuishũshãwẽ”, ẽ waniki— ikaya
GEN.20.14	haska yuikĩ Abimeleque inũ Abraão habũ kaneshina daenamei petã hawẽ aĩ Sara ana yunutã hanushũ Abimeleque hawẽ txashuwã inũ, ina awa inũ, hawẽ escravo dayarubu huni inũ aĩbu inãkuĩtã ibu wamakĩ 
GEN.20.15	yuikĩ:
GEN.20.15	—Uĩwẽ. Ẽ mai pakea hirabi anu uĩbaũwẽ, haska hanu mĩ betxipaiai anu mĩ hiwetirukirã— atã 
GEN.20.16	hanushũ Sarari yuikĩ:
GEN.20.16	—Uiã. Ẽ miwẽ taeshũ 1.000 prata pei heshe karuhaira mĩ pui ẽ ma inãki. Haskawẽ taeshũ ẽ hatu uĩmairã, ẽ pepaki, ẽ mia hawa meama ishianã. Ha dikabi mibe mapumisbũ ha peiwẽ unãtirubuki. Miari mĩ ebe hawa txakabuwama ishianã, mikiri hawa txakabu yuikĩ mia yuãma ishãkanikiki— anikiaki.
GEN.20.17+GEN.20.18	Abimeleque Abraão aĩ Sara bikẽ hawẽ taeshũ hawẽ aĩ inũ hawẽ hiwe anu dayamisbu txutanamebiabu hau ana bake biyamayunũbũ Deusũ hatu beshteimakẽ hanushũ Abimeleque Abraão hawẽ aĩ ana inãkẽ Abraão Deus yukashũkĩ yuikĩ:
GEN.20.17+GEN.20.18	—Deusuũ, Abimeleque inũ hawẽ aĩ inũ hawẽ hiwe anu dayamisbu hatu shusha wakĩ ana hatu bake bimashãwẽ— akĩ yukashuna samama hatu shusha wakĩ ana hatũ bake nãti pewanikiaki.
GEN.21.1+GEN.21.2+GEN.21.3+GEN.21.4	Senhor Deusũ Abraão yubaimashũ Sara shinãkĩ hatu merabewaya hanushũ Abraão mestebuhairabiatũ hawẽ aĩ Sara txutakĩ bakewaima haska Deusũ yubakĩ yuima keska Sara huni bake bimaima kaiã Abraão kenakĩ: “Isaqueki”, ashĩshũ 8 shabatiã hawẽ hina kubitxi bikĩ meshtenikiaki, haska Deusũ yunuima txibãkinã. 
GEN.21.5	Hanua Abraão 100 ano hayakẽ Sara Isaque kaĩtã 
GEN.21.6	Sarã shinãkĩ: “Deusũ ea benimawakĩ ea usãmashuki. Haskakẽ ẽ huni bake kaĩshina habũ nĩkatã benimariashãkanikiki, ebetã usãriairã. 
GEN.21.7	Ẽ benẽ ea bakewaima kaĩshũtã ẽ txutxu amashũtirurã, tsuã bebũkiri shinãtirumahaira ikimaki. Hakia ẽ bene mestebuhairabiatũ ea bakewaima ẽ huni bake kaĩshũshinaki”, inikiaki.
GEN.21.8	Hanua ha hawẽ bake Isaque ewaya hawẽ beya txibãkĩ txutxu henemakĩ taewakẽ habiatiãri Abraão hawenabu piti itxapa washũ hatu pimakĩ benimawaya 
GEN.21.9	hawẽ aĩ betsa Egito nawa Agarĩ bake Ismael haki beparamekĩ dayuikĩ Isaque itxaya hawẽ ibu Sarã uĩshũ 
GEN.21.10	sinatakĩ Abraão yuikĩ: “Mĩ dayaru escravo Egito nawa hawẽ bakebe nitxĩriwe, ẽ ana hatu betxipaiamakirã. Hanu nuku nũ mawaya nukũ mabu inũ, nukũ inabu inũ, nukũ dayarubu Ismael hau Isaquebetã pashkayamashanũ, ẽ bake kayabi Isaque bestitũ ibu wakĩ bishanikiki. Haskawẽ taeshũ hatu nitxĩriwe”, aka
GEN.21.11	Ismael hawẽ bake ma berunãwẽ dabanã Abraão shinaĩ hawẽ nui pes dakakẽ 
GEN.21.12+GEN.21.13	hanushũ Deusũ Abraão yuikĩ: “Mĩ dayaru Agar inũ mĩ bake Ismaelwẽ dabanã ikĩ shinaĩ pesyamawe. Haska Sarã mia yunuai keska hatu wawe. Haska ẽ mia yubanirã, Isaquewẽ taea minabu kayabi besti inũbarishãkanikiki. Hakia mĩ dayaru escravã bake mĩ bakeriwẽ taeshũ Ismaelĩ enabu itxapahairari ẽ mia hatu ashũriashanaii”, aka
GEN.21.14	haska washina penamahaira Abraão butushũ bitxi bishtuki ũpash maneshina inũ misi Agar hawẽ dayaru inãkĩ hau haya butanũbũ peumatã hawẽ huni bake berunãbe nitxiã bui Berseba mai pakea hanu tsua hiweriabumanu iaketani 
GEN.21.15	hawẽ ũpash inũ hawẽ piti keyui ma netsukẽ hawẽ bake Ismael ũpash manuhairai ma babukẽ ni utapã namã hau dakayunũ yunua dakakẽ 
GEN.21.16	henebaini uĩ benãta tsaushũ shinãkĩ: “Ẽ bake mawai ẽ uĩkatsi ikamaki”, ika hawẽ bakekiri petxitã tsaukẽ hawẽ bake kashaya 
GEN.21.17	hanua hawẽ bakẽ hui Deusũ nĩkaya nai anushũ Deusũ nai tsumã Agar kenakĩ yuikĩ: “Agarĩ, mĩ haskai ikai? Mĩ bake ni utapã namã daka kashai Deusũ nĩkashuki. Miarã, dateyamawe, mã mawamakirã. 
GEN.21.18	Benitã mĩ bakeri metsũshũ heneyamawe, mĩ bake Ismael duawakĩ hawenabu itxapa ẽ hatu wariashanairã”, atã 
GEN.21.19	hanua Deusũ Agar ũpash inãkĩ txatxa uĩma kashũ bikĩ bitxi bishtuki txatxa ũpash mata washũtã hawẽ bake amanikiaki. 
GEN.21.20	Deusũ merabewakubainaya hawẽ bake Ismael ewai pia kuĩwẽ tsaka mebeyai dekuyakũkaini 
GEN.21.21	Parã mai pakea betsa hanu tsua hiweabumanu hawẽ ewabe hiweaya txipu hawẽ ewã Egito anuabu aĩbu iweshũ aĩyã wãkĩ aĩbu bimanikiaki, hawenabu kayabi bimakinã.
GEN.21.22	Habiatiãri Gerar nawa shanẽ ibu Abimeleque hawẽ detenamenikabu shanẽ ibu betsa Ficolbe Abraão anu hushũ yuikĩ:
GEN.21.22	—Mĩ Deusũ haibuki. Dasibi mĩ akai Deusũ mia merabewakubaĩmiski. 
GEN.21.23	Eskawẽ taea Deusũ nuku uiãyã ma mae anua ẽ mibe yubakaii, ea inũ, ẽ bakebu inũ, enabu pakubainaibu mia inũ minabu hau nuku txakabuwayamashanũbũwẽ. Ea yubawe. Mĩ nuku dapi hiweaya ẽ mia duawaima keska wakĩ ea inũ enabu na mai pakea anu nũ hiweabu habiaskari wakĩ nuku duawariapakeshãkãwẽ— aka 
GEN.21.24+GEN.21.25	Abraão nĩkatã kemakĩ:
GEN.21.24+GEN.21.25	—Ẽ mia yubatiruki. Hakia mia yuinũ, nĩkawe, ea haska waimaburã. Mĩ tsumabũ ẽ ũpash kini ea mebĩmabuki. Ẽ mibe yubakaya minabũ nuku ana habiaska watirubuki— aka 
GEN.21.26	hanushũ Abimeleque Abraão nĩkatã kemakĩ:
GEN.21.26	—Tsuabũ mia akimamẽ? Haska mia waimabu natiã ẽ hawa unãmaki. Mĩ ea yuiama ikima ẽ dama nĩkaii— aka 
GEN.21.27	hanua txashuwã itxapa inũ ina awa itxapa Abraão Abimeleque inã habe yubakai parananãtima ha dabe yubakanametã habias shabatiã 
GEN.21.28	hanushũ Abraão hawẽ txashuwã bake yushãs 7 katushũ pashkatã tari nitxĩkẽ 
GEN.21.29	haska wai Abimeleque uĩkĩ yukakĩ:
GEN.21.29	—Haskakĩ mĩ txashuwã bake 7 yushãs mĩ katushũ tari nitxĩshumẽ?— aka 
GEN.21.30	Abraão kemakĩ:
GEN.21.30	—Ha txashuwã bake 7 ẽ mia inã mĩ bishuwẽ taeshũ txanima dasibitũ unãkĩ: “Ha ũpash kini Abraão hatu pukĩmaniki”, akĩ unãshãkanikiki— aka Abimeleque txashuwã bikĩ:
GEN.21.30	—Peki— itã ibuwaya 
GEN.21.31	hanua ha dabe yubakaibuwẽ taeshũ ha ũpash pukĩ anu mae kenakĩ: “Bersebaki”, anibukiaki. 
GEN.21.32	Berseba anua yubakanametã hawẽ detenamenikabu shanẽ ibu Ficol inũ Abimeleque hawẽ mae Filisteu nawabu hiweabu anu txĩtũbainibukiaki. 
GEN.21.33	Hanushũ Berseba anu hawẽ ũpash kini dapi hi betsa Abraão banatã hanua Senhor Deus hiwea ikibi ikabe hãtxakĩ kẽwanikiaki. 
GEN.21.34	Hanua haskai Abraão Gerar nawabu anu hatu dapi bai kani hawenabube hiwepaunikiaki, bari itxapa hanu Filisteu nawabu hiweabu anurã.
GEN.22.1	Bari betsatiã Deusũ Abraão: “Haska ea ikũwãmismẽkaĩ?” unãti wanũ ishũ, Abraão kenakĩ yuikĩ:
GEN.22.1	—Abraãonẽ— aka
GEN.22.1	—Ẽ nenuki. Ea yuiwe— aka 
GEN.22.2	yuikĩ:
GEN.22.2	—Mĩ huni bakerã, ha mĩ betxipaihairairã, mĩ aĩ kayabĩ bake bestitxai Isaquerã, Moriá mai pakea anu iyuwe. Hanu ha mati ẽ mia uĩmai anushũ mĩ bake Isaque ea inãshãwẽ, ea daewakĩ ea menu keyushũkinã— aka
GEN.22.3	nĩkashina hanua shaba betsatiã penamahaira Abraão bututã hawẽ kuati karu watã hawẽ jumento kamaki karu nanetã hawẽ bake Isaque inũ hawẽ dayaru dabe hatu iyui hanu Deusũ yuishina anu hatube hari kai 
GEN.22.4	usha dabekaĩ Abraão nukutã hanu Deusũ yuishina betxitã 
GEN.22.5	hawẽ tsuma dabe bashikĩ hatu yuikĩ:
GEN.22.5	—Nenu jumentobe tsaushũ nuku manayukãwẽ, nuku dabes kashũ Deus kẽwãtã nũ ana txĩtũkiranairã— hatu watã 
GEN.22.6	ha karu beshu Isaque iamabaĩkĩ kẽti txi tsistuyabi inũ nupe bitã hati bui habe kaya 
GEN.22.7	hanushũ hawẽ bake Isaque hawẽ epa Abraão yukakĩ:
GEN.22.7	—Epã— aka nĩkatã:
GEN.22.7	—Hawamẽ, epaã?— aka
GEN.22.7	—Uĩwẽ. Txi inũ karu nũ ma hayaki. Hakia txashuwã bake ha menuti nũ hayamaki. Hania?— aka 
GEN.22.8	Abraão kemakĩ:
GEN.22.8	—Epaã, txipu Deusũ txashuwã bake nũ ha menunũ nuku inaĩkiki— abaini hawẽ bakebe kai 
GEN.22.9	hanu Deusũ yuishina anu hikitã mishki txi tapu wakĩ mishki itxawakĩ maspu watã haki karu mãtxĩshũ hawẽ bake Isaque sebitã txi tapu anu karu mamaki datãshũ 
GEN.22.10	hawẽ bake teshtenũ, iwanã, Abraão meshũkaĩ nupe bikĩ sitanaya 
GEN.22.11	hawaira nai anushũ Senhor Deusũ nai tsumã kenakĩ:
GEN.22.11	—Abraãonẽ, Abraãonẽ— aka nĩkai teku iki e itã yuikĩ:
GEN.22.11	—Ẽ nenuki. Ea yuiwe— aka 
GEN.22.12	nai tsumã yuikĩ:
GEN.22.12	—Mĩ bake haska wakĩ tenãyamawe. Deuski mesekĩ mĩ bake bestitxai mĩ haki hawa yaushiama ẽ unaiĩ— akaya 
GEN.22.13	hanushũ hawẽ petxiuri Abraão hawaira uĩkĩ txashuwã bene hawẽ mashũki tsukuski bitxa hawaira atxitã neatã beshũ hawẽ bake hana butetã pekatã hanushũ Deus kẽwãkĩ hawẽ shãtukũ txashuwã bene tesẽshũ kuashũkĩ menu keyunikiaki. 
GEN.22.14	Haska watã Abraão ha mati kenakinã: “Na mati Senhor Deusũ hatu yupa watirumaki”, anikiaki. Na habiatiãri ikis yurabũ habiariri kenariakĩ heneisbumaki.
GEN.22.15+GEN.22.16+GEN.22.17	Hanushũ nai anushũ Senhor Deusũ nai tsumã Abraão ana kenakĩ yuikĩ:
GEN.22.15+GEN.22.16+GEN.22.17	—Ẽ tsuma Senhor Deusũ mia yuikĩ: “Ẽ mia yuishina mĩ ma ashuki. Mĩ huni bake bestitxai mĩ eki hawa yaushiamaki. Haskawẽ taeshũ ẽ mia yubaii. Ẽ kushipawẽ emebi ẽ mia yubai ea nĩkawe. Pepawakĩ ẽ mia duawashanaii, pa wakinã. Pa wakĩ minabu ẽ mirimawashanaii, bishi mĩ uiaĩti wakĩ inũ ianẽwã kesha mashiti wakinã, tsuã tanatiruma wakinã. Tsuabura minabuki sinataibu minabũ hatu maemakubaĩshãkanikiki. 
GEN.22.18	Ẽ mia yunushina mĩ ea ashũshuwẽ taeshũ minabu katushũ hatuwẽ nawa betsa betsapa mae hirabi anu ẽ hatu duawakubaĩshanaii”, akĩ Senhor Deusũ ea mia yuimashuki— aka 
GEN.22.19	nĩkatã hawẽ tsuma dabe bashibirananu Abraão hawẽ bakebe ana txĩtũkirã hatuki nukua Berseba anu hawẽ jumentoya ana bui hikiabu hanu Abraão hawenabube hiweyukũkainikiaki.
GEN.22.20+GEN.22.21+GEN.22.22+GEN.22.23+GEN.22.24	Hatiãra tsuãra Abraão yuikĩ:
GEN.22.20+GEN.22.21+GEN.22.22+GEN.22.23+GEN.22.24	—Mĩ betsa Naor bake itxapa ma hayaki. Hawẽ aĩ Milca 8 huni bakeyaki, hawẽ bake iyuarã, Uz inũ, ha katxu Buz inũ, Quemuel inũ, Quésede inũ, Hazo inũ, Pildas inũ, Jidlafe inũ, Betuelrã. Hatiki, hawẽ huni bakebũ kenarã— anikiaki. Ha inũ, hawẽ nãtakea aĩ bikĩ pakatã bini aĩbu betsa Reumárã, 4 huni bake hayarianikiaki, Teba inũ, Gaã inũ, Taás inũ, Maacárã. Hatikiaki, hawẽ huni bakebũ kenarã. Txipu Naor bake betsa Quemuelĩ huni bake betsa bawani hawẽ kena Arã inikiaki. Ha inũ, Naor huni bake betsa Betuelĩ aĩbu bake betsa bawanirã, hawẽ kena Rebeca inikiaki.
GEN.23.1+GEN.23.2	Abraão aĩ Sara 127 ano haya Canaã mai pakea anua mae betsa Quiriate-Arba, hawẽ kena betsa Hebrom anua mawanikiaki. Ha mae anua hawẽ aĩ mawakẽ Abraão shaba tibi kashakũkaini nesebiatã nuihairai 
GEN.23.3+GEN.23.4	hanua hawẽ ainĩ yura Heteu nawabu anu mai wanũ, iwanã, kaĩkaini hanu itxamisbu anu kashũ hatu yukakĩ yuikĩ:
GEN.23.3+GEN.23.4	—Earã, ẽ huni betsaki, ẽ matunabumarã. Hakia ẽ matube hiweyuaiwẽ taeshũ ea nĩkakãwẽ, matu yuinunã. Ẽ aĩ mawashina ẽ uĩkatsi ikamaki, ẽ maiwakatsis ikairã. Hanu ẽ maiwai matũ mae peiwẽ hanu maiwati ea inãkĩ ibuwamakãwẽ— hatu wa 
GEN.23.5+GEN.23.6	Heteu nawabũ kemakĩ:
GEN.23.5+GEN.23.6	—Shanẽ ibũ, eskaki. Nuku nĩkawe, mia yuinunã. Mĩ shanẽ ibu betsa pepaki, nukube hiwea mĩ Deusunarã. Nukũ mishki tãpe haratura pepa anu mĩ aĩ mĩ maiwatiruki, tsuã nũ mia nemamakirã— akabu 
GEN.23.7+GEN.23.8+GEN.23.9	ana Abraão benikauã hawẽ huĩti pepa hatu unãmakĩ hawẽ beya txibaĩ beti itã benitã hatu yuikĩ:
GEN.23.7+GEN.23.8+GEN.23.9	—Ẽ aĩ mawashina ẽ maiwatirurã, mã ea inãkĩ ibuwamakatsi ikimẽkaĩ? Ea merabewakãwẽ. Zoar huni bake Efrom hawẽ mishki tãpe hanu maiwati keyatapa hawẽ bai depi hayaki. Ha tãpe mishki kena Macpelaki. Ha bai ibu ea hãtxa washũkãwẽ, hau ea inãkĩ ibuwamanunã. Ẽ peiwẽ hatira karu depia pakairã, matũ mã unainã. Haskawẽ taea matube enabu mawa maiwati tãpe mishki ẽ hayapakeshanaii— hatu watã ana tsauaya 
GEN.23.10+GEN.23.11	Heteu nawa Efrom hawenabu Heteu nawabu namakis tsaua hau dasibibũ pe nĩkanũbũ benikaũ Abraão kemakĩ:
GEN.23.10+GEN.23.11	—Haskamaki. Ẽ hãtxa nĩkawe. Ha bai inũ mishki tãpe ẽ mia hamẽ ibuwamaii. Enabũ nĩkaibũ ẽ mia inãkuiaiĩ, hanu mĩ aĩ mĩ maiwanunã— atã tsaukẽ 
GEN.23.12	hanua Heteu nawabũ nĩkaibũ benitã hawẽ beya txibaĩ beti itã benishũ 
GEN.23.13	itxabu bebũshũ Abraão Efrom ana kemakĩ:
GEN.23.13	—Ea nĩkawe. Haska ẽ mia yukai ẽ pei biwe, peiwẽ hawẽ karu dasibi ẽ mia pakaii. Biwe. Mĩ ikaya eã ibu watã ẽ aĩ hari ẽ mai wakatsis ikairã— atã tsauaya 
GEN.23.14+GEN.23.15	hanushũ Efromnẽ Abraão ana kemakĩ:
GEN.23.14+GEN.23.15	—Shanẽ ibũ, ẽ hãtxa nĩkawe. Ha ẽ bairã, hawẽ karurã, 400 prata heshe hushupaki. Hati hawẽ karuki. Ana ha haska shinaĩ hawẽ nui hãtxa yamanãwẽ. Ha bai ẽ mia ibuwamai bishũ minabu mawa hanu hatu maiwapakeshãwẽ. Ikis mĩ aĩ hanu maiwariwe— aka 
GEN.23.16	pei Efromnẽ bikatsi ikaya Abraão unãkĩ dasibi Heteu nawabũ uiaĩbũ haska yuiai keska dasibibũ uiaĩbũ pei tana pewatã 400 prata pei heshe pakakẽ 
GEN.23.17+GEN.23.18+GEN.23.19	hanushũ mai pakea Canaã anu Heteu nawabu hatũ maewã Manre natiã hawẽ kena bena Hebrom hanu bai kaya dasibi hikimisbu anu dasibitũ uiaĩbũ bari huaikiri Efromnẽ bai Macpela dasibi, hawẽ mibã banati mai inũ, hawẽ mai wati tãpe inũ, hawẽ bai nemaki hi bana inũ, tsisumẽ anu hi bana mapua ha dasibi shanẽ ibubũ hawẽ unaki kenematã Abraão ibu wamakẽ hanushũ haska wabu bitã txipu Abraão mishki tãpe anu hawẽ aĩ Sara mawashina mai wanikiaki, mai pakea Canaã anurã. 
GEN.23.20	Haska Abraão enabu mawa hanu hau hatu maiwapakeshanũ peiwẽ Heteu nawabũ bai inũ mishki tãpe inãbu bitã hawena wanikiaki.
GEN.24.1	Hanua Abraão ma mestebuhaira Senhor Deusũ hawẽ daya dasibiwẽ pepawẽ duawakubainaya 
GEN.24.2+GEN.24.3+GEN.24.4	hanushũ hawẽ beya txibãkĩ Abraão hawẽ tsuma shanẽ ibu haki txiti ika hatũ dasibi hatu mekemis inũ hawẽ mabu mekeshuna Eliézer kenashũ yuikĩ:
GEN.24.2+GEN.24.3+GEN.24.4	—Ẽ mia yuiai ea dapi huwe. Deusũ nuku uiãwẽ taeshũ ẽ mia yubamaii. Nukũ beya txibãkĩ ea unãti wamakĩ tsitsaukaĩ ea kishwakewe, mĩ ea haska waya ẽ mia yuiairã. Canaã nawabu nũ hatube hiweabu anua aĩbu Isaque ẽ bimakatsi ikamaki. Hakia hanua ẽ huni anu kashũ enabu anua aĩbu ẽ bake Isaque ishũtãshãwẽ. Senhor Deusũ nai inũ mai damiwanitũ nuku uiãyã haska ẽ mia yunuai inũ ẽ mia yubamai ea ashũtãwẽ— aka 
GEN.24.5	hawẽ tsumapã yuikĩ:
GEN.24.5	—Hamẽ aĩbu ebe hukatsi ikamakenã, ẽ haskashanai? Ẽ daka hanu minabu hiwe anu mĩ huni bake hatu iyushũtãshãti?— aka 
GEN.24.6+GEN.24.7	Abraão nemakĩ:
GEN.24.6+GEN.24.7	—Haskamahairaki. Mĩ ea haska watirumaki. Uĩrawe. Hanua ẽ huni anu ẽ bake ẽ nitxĩtirumaki. Ẽ epã enabu hiwenibu anua Senhor Deusũ nai mekenikatũ ea nitxiniki. Hanushũ ea hatu henemabirãkĩ Deusũ nenu ea iwenishũ ebe hãtxakĩ yuikĩ: “Na mai pakea minabu hatu ibu wamakĩ ẽ hatu inãshanaii”, ea wani habiastũ mia merabewakĩ hawẽ nai tsumari mia bebũkiri yunushũshanikiki. Mia haska wa haria aĩbu ẽ bake iweshũtãshãwẽ. 
GEN.24.8	Hanua aĩbu hukatsi ikamakẽ iweama henebirãshãwẽ, ẽ mia yuikĩ yubamashu ana shinãmarã. Haska ẽ mia nemai hari ẽ bake hatu iyushũtaska yamashãwẽ, enabu anurã— aka 
GEN.24.9	haska wa nĩkatã Abraão tsumapã kishwakeshũ yubakĩ yuikĩ:
GEN.24.9	—Senhor Deusũ ea nĩkaya mĩ ea yunushu ẽ mia ashuĩ kaii— atã 
GEN.24.10	hanushũ hawẽ hatu daewati inãkuĩti itxawakĩ Abraão camelo itxapa anua 10 katushũ hawẽ mabu pepa itxapari katuriashũ kukiki naneshũ camelo kamaki kuki hawẽ tsumabu beshematã kai Mesopotâmia mae pakeakiri kai usha itxapakũkaini Abraão betsa Naor mae dapi nukutã 
GEN.24.11	ma bari kaya ũpash bana kini dapi camelo huĩrukũmakĩ hatu beumakẽ habiatiãri txipashbu beshũ ũpash biaibũ 
GEN.24.12+GEN.24.13+GEN.24.14	hau ea unãmanũ ishũ Abraão tsumapã Deusbe hãtxakĩ ea akĩ yuikĩ:
GEN.24.12+GEN.24.13+GEN.24.14	—Ẽ tsuma Abraão mekenika Senhor Deusuũ, ẽ tsuma mĩ duawamis keska wakĩ eari merabewakĩ uĩmakĩ ea tapĩmawe. Uĩwẽ. Ũpash bana kini dapi ẽ nikẽ ũpash bi txipashbu ibirã ibiranaibu unãti wamakĩ txipash betsa ẽ yukakatsi ikaii: “Mĩ shumu buteshũ ũpash ea amawe!” ẽ aka ha txipash mĩ ma katua ebe hãtxai: “Awe, ũpashrã. Mĩ camelori ẽ mia amashunaii”, akĩ ea yuiai ẽ unãkatsis ikai ha txipash mĩ ea katushunairã, Isaque aĩ hau ishanunã. Haskawẽ taeshũ ẽ tsuma Abraão mĩ ana duawai ẽ unãkatsis ikaii— akaya 
GEN.24.15+GEN.24.16	hãtxa meneriamakẽ Betuelĩ aĩbu bake Rebeca hui hawẽ shanu Milca inũ hawẽ hutxi Naor Abraão betsarã, txipash hawẽruahaira hunĩ mekĩ pesariama shumu ia hui ũpash bana kini anu butukaĩ hawẽ shumuki ũpash matawatã mapekeaya 
GEN.24.17	hakiri Abraão tsuma kushikaĩ bebũ tetã yuikĩ:
GEN.24.17	—Txipashaã, ũpashrã, ea amawe— aka 
GEN.24.18+GEN.24.19	txipashã yuikĩ
GEN.24.18+GEN.24.19	—Awe, shanẽ ibũ— atã hawaira hawẽ shumu butetã ũpash sanãshuna akĩ menetã shetsekeaya Rebecã ana yuikĩ:
GEN.24.18+GEN.24.19	—Mĩ camelo dikabi ẽ mia hatu amashũbauna ũpash netsuaya ana bitãshũ ẽ mia hatu keyu amashũkatsis ikaii— atã 
GEN.24.20	hawẽ camelo amakĩ hawẽ amatiki ũpash hawaira hushkeshũtã ana ũpash bitã bitãkĩ hatu dasibi amakĩ keyushunaya 
GEN.24.21	Abraão tsumapã haska washuaĩ hãtxama Rebecakiri shinãkĩ:
GEN.24.21	—Senhor Deusũ ea duawakĩ ha aĩbu ea inaĩmẽkaĩ?— itã 
GEN.24.22+GEN.24.23	hawẽ camelo ũpash ma akabũ hanua hawẽ deu ouro mane txashakapa hawẽ shãkama 7 grama inũ hawẽ mebi ouro dabe hawẽ shãkama tibi 100 grama bishũ Rebeca inãkĩ sawemashũ yukakĩ yuikĩ:
GEN.24.22+GEN.24.23	—Mĩ tsuã bakemẽkaĩ ea yuiwe. Hanu enabube ẽ ushatirurã, mĩ epã hiwe anu teke shaka hayamẽ?— aka
GEN.24.24	—Earã, ẽ Betuelĩ bakeki. Ẽ epã ibuburã, ẽ shanu Milca inũ ẽ hutxi Naor ma mawanibuki. 
GEN.24.25	Camelo piti basi itxapa inũ ushati dĩtu itxapa nũ hayaki— aka 
GEN.24.26+GEN.24.27	hawẽ beya txibaĩ dãti iki beti ishũ Senhor Deus kẽwãkĩ yuikĩ:
GEN.24.26+GEN.24.27	—Senhor Deus pepa duapahaira ẽ tsuma Abraão mĩ hawẽ mekenika Deuski. Mia besti habe duawanamei mĩ habe putanameismaki. Ẽ tsumapã ea yunushina keska ea mekebirãkĩ ma hawenabu anu mĩ ea bitxishuki— akaya
GEN.24.28	Rebecã haskai nĩkabaini kushikaĩ hawẽ ewã hiwetã kashũ ũpash biti anu ka ha hunĩ haska washu dasibi hatu yui keyua 
GEN.24.29+GEN.24.30	Rebecã pui Labão nĩkatã haska bestima ha deu sawemashu inũ mebi daberi sawemashuri uĩtã ha hunĩ haska washu uĩtanũ ika ha ũpash bana kinikiri kushikaini kashũ Abraão tsuma benakubaĩkĩ hawẽ camelo itxapabube nia hawa pashkariama betxitã haki nukutushikĩ 
GEN.24.31	yuikĩ:
GEN.24.31	—Miarã, Senhor Deusũ mia duawamiski. Hanu niama nukũ mae anu kayuwe. Mia inũ mĩ tsumabu nũ ma hiwe mia pewashũshuki. Ha dikabi mĩ camelo hanu maniti nũ pewashũriashuki. Ebe bekãwẽ— aka 
GEN.24.32	Abraão tsuma hatũ hiwe anu kai hikiaya Labão camelo kamakia hawẽ mabu buteshũtã hau pinũbũ basi arumis tsusĩ bishũtãshũ inãkĩ mãtxĩshũtã hanushũ Abraão tsuma inũ hawenabu hau hawẽ hutxukinũbũ ũpash hatu inã hutxukiaibũ 
GEN.24.33	hanua piti hatu pewashũtã hatu tsaũshuna piriama Abraão tsumapã hatu yuikĩ:
GEN.24.33	—Ẽ piyuamaki. Haska ẽ hushu matu yuikĩ taewayunũ ea nĩkakãwẽ— hatu wa
GEN.24.33	—Peki. Nuku yuiwe— Labão aka 
GEN.24.34	hanushũ hatu yuikĩ:
GEN.24.34	—Earã, ẽ Abraão tsumaki. 
GEN.24.35	Senhor Deusũ ẽ tsuma duahaira wakĩ shanẽ ibu wamiski, dasibi betsa betsapa inãkinã. Txashuwã mirima inũ, ina awa mirima inũ, prata mane inũ, ouro mane inũ, hawẽ huni inũ aĩbu dayaru escravo itxapa inũ, camelo inũ, ina betsa jumento itxapa inãmis hayaki. 
GEN.24.36	Ẽ tsumapã aĩ Sara yushabuhairabia huni bake bima kaini ma huni ewakẽ hawẽ ibu Abraão hawẽ mabu itxapa yunuima ma ibuwakubainikiki. 
GEN.24.37	Haskakẽ ẽ tsumapã ea yubamakĩ yuikĩ: “Nenu Canaã nawabu dapi nũ hiwearã, Isaque aĩ nenua mĩ bishũyamanũ haska nemakĩ ẽ mia yunuaii. 
GEN.24.38	Hakia ẽ epã enabu anu kashũ ẽ bake Isaque aĩ benakĩ ea ishũtãshãwẽ”, ea wa 
GEN.24.39	eã yuikĩ: “Hamẽ aĩbu ebe hukatsi ikamakenã, haskashãpa?” ẽ wa 
GEN.24.40	ea ana yuikĩ: “Senhor Deusũ ea mekeaya ẽ hawẽ hiwekũkaĩmiski. Hatũ hawẽ nai tsuma mibe yunua mia merabewabaina aĩbu ẽ epã enabu anua ẽ bake Isaque mĩ iweshũshanaii. Aĩbu enabu anua mĩ iwea mĩ ebe yubakashu haska wakĩ mĩ keyua mĩ benimashanaii. 
GEN.24.41	Hakia enabu anu mĩ hikia aĩbu mia inãbuma mĩ ebe yubakashu ana hawa shinãma henebirãshãwẽ”, akĩ ea yuishinaki. 
GEN.24.42+GEN.24.43+GEN.24.44	Haskakẽ ẽ hua ũpash bana kini anu nishũ ẽ huĩti merã shinãkĩ yuikĩ: “Ẽ tsumapã mekenika Senhor Deusuũ, mĩ Abraão merabewamiski. Mĩ eari merabewatirumẽ?” atã “Uĩwẽ. Ũpash bana kini dapi ẽ nia hanua ũpash bi txipash hua ẽ yukakatsis ikaii: ‘Mĩ shumu buteshũ ũpash ea amawe’, ẽ wa ea yuikĩ: ‘Awe. Mĩ camelori mia amashũpa?’ ikai ha ẽ tsumapã bakẽ aĩ mia Senhor Deusũ mĩ katua ẽ unãshanaii”, iki 
GEN.24.45	hãtxai ẽ meneriamakẽ Rebeca hawẽ shumu tetsaumekirã ũpash bitã kaya eã yukakĩ: “Mĩ ũpash biwanairã, ewẽ nuikĩ ea amawe”, ẽ wa 
GEN.24.46	hawaira hawẽ shumu butetã ea yuikĩ: “Awe. Mĩ camelo dikabi ẽ mia ũpash amashunaii”, ea wa ea ũpash amatã ẽ camelori ea amashuna 
GEN.24.47	eã yukakĩ: “Mĩ tsuã bakemẽ?”, ẽ wa ea yuikĩ: “Earã, ẽ Betuelĩ bakeki. Ẽ shanu Milca inũ ẽ hutxi Naor ma debunibuki”, ea waya hanushũ deu inũ mane mebi dabe sawematã 
GEN.24.48	hanua dãti iki beutã yuikĩ: “Ẽ tsumapã merabenã Deus kẽwãkĩ yuikĩ: ‘Enabu anu txipash aĩbu hawẽ bake Isaque ẽ ishuniyuaya ea merabewakĩ pe iwekĩ Senhor Deusũ mĩ ea merabewashuki’ ”, ẽ ikirãshuki. 
GEN.24.49	“Natiã ẽ tsumakiri ẽ matu yuishu haskara mã hakiri duawati shinaĩmẽkaĩ, ea yuirikãwẽ”, iwanã, “Ha dikabi txipash Rebeca mã ebe nitxĩkatsi ikama ea yuiriakãwẽ, mã ea haska wamakẽ hiwe betsanua ẽ benashunaii, txipash betsarã”, hatu wa 
GEN.24.50+GEN.24.51	Labão inũ hawẽ epa Betuelĩ nĩkatã kemakĩ:
GEN.24.50+GEN.24.51	—Na dasibi Senhor Deusũ mia yuishina ma peki. Haskawẽ taeshũ pepa inũ txakabu shinãkĩ nũ mia yuitirumaki. Senhor Deusũ nuku haska washu nũ betsa watirumaki. Rebecarã, na tsaua iyushũritãshãwẽ. Mĩ iyua mĩ tsumapã bakẽ aĩ wãshanikiki— akabu 
GEN.24.52	hatũ hãtxa nĩkatã Abraão tsumapã hawẽ beya txibaĩ beti ishũ Senhor Deus kẽwãtã benishũ 
GEN.24.53	hawẽ inãkuĩ mabu apashũ prata mane mabu hushupa inũ, ouro mane txashahaira mabu inũ, tari pepa kaĩmashũ Rebeca inãtã mabu betsa pepa hawẽruari hawẽ pui Labão inũ hawẽ ewa inãriatã 
GEN.24.54	hawẽ camelo uinikabu hawẽ tsumabu betsabetã piti tsaũshunabu pikĩ menetã hanua ushashini penaya bestẽkauã hatu yuikĩ:
GEN.24.54	—Ẽ tsumanu ma ẽ kakatsis ikaii. Nuku nitxĩrikãwẽ— hatu wa 
GEN.24.55	hawẽ pui inũ hawẽ ewã yuikĩ:
GEN.24.55	—Txipash nũ manushanai ana 10 shaba niti ishũ nuku uĩmayukãwẽ. Hati binuaya txipash mĩ iyutiruki— akabu 
GEN.24.56	ana hatu yuikĩ:
GEN.24.56	—Ea hatishuĩra ea niti ayamakãwẽ. Senhor Deusũ ea matu duawamashinaki. Ẽ ma txĩtuaĩ ea nitxĩrikãwẽ, ẽ tsumanu txipash iyushuni ẽ ma kairã— hatu wa
GEN.24.57	—Txipash kenashũ nũ yukaii— ashũ 
GEN.24.58	Rebeca kenabu huai yukakĩ:
GEN.24.58	—Ikis mĩ habe kakatsi ikai?— akabu
GEN.24.58	—Heẽ. Ha hunibe ẽ katiruki— ikaya 
GEN.24.59+GEN.24.60	hatũ pui Rebeca inũ, hawẽ tsuma aĩbu hatũ yumewakubainai inũ, Abraão tsuma inũ, hawẽ camelo uinikabu inũ, hawẽ tsuma betsabu hatu nitxinũ, iwanã, Rebeca hau unanuma pe hiweshanũ duawakĩ yuikĩ:
GEN.24.59+GEN.24.60	—Itxuũ, hau minabu mirimahaira ipakeshanũbũwẽ. Habu hatuki sinataibu hau habũ hatu maemakubaĩshanũbũwẽ— atã hatu nitxiãbu 
GEN.24.61	hanua Rebeca benikauã hawẽ tsuma aĩbuaibube camelo kamaki hatu katsauãbu Abraão tsumapã hatu iyui bebui kaĩkainaya txibaĩ hatxũ buaibũ
GEN.24.62	habiatiãri ha txatxa kini Laai-Roi anu hukĩ hawẽ txashuwã hatu pima ataĩ mai pakea hawẽ kena Neguebe anu Isaque hiwea 
GEN.24.63	shaba betsa bari kaya shinaĩ basi neki nishũ camelowẽ beaibu betxitã uiãyã 
GEN.24.64+GEN.24.65	Rebecãri unushuri uĩkĩ Isaque nia betxiriatã camelo kamakia Rebeca bututã Abraão tsuma yukakĩ:
GEN.24.64+GEN.24.65	—Tuturi bai tanabirani hui nukuki nukuyuairã, tsuamẽ?— aka kemakĩ:
GEN.24.64+GEN.24.65	—Habia ẽ tsumapã bakeki— aka haska nĩkatã Rebeca hawẽ marakukuti saweawẽ bepukuaya 
GEN.24.66	hatuki nukua haska Deusũ ashũshina Abraão tsumapã Isaque yuia 
GEN.24.67	nĩkatã Rebecaki nukutã hawẽ ewã tari hiwe anu Rebeca iyushũ bikĩ aĩwãtã betxipaihairai:
GEN.24.67	—Rebecawẽ taea ẽ ana benimahairaii— ikĩ Isaque shinaĩ hawẽ ewa mawaima ana haskaira shinãma hawẽ aĩki bana ana haskaira nuiama inikiaki.
GEN.25.1	Abraão ana aĩbu betsa hawẽ kena Quetura bitã 
GEN.25.2	hanua hawẽ bakebu haki bawa hawẽ huni bakebu Abraão inã kaiã hati inibukiaki, Zinrãnã, Jocsãnã, Medãnã, Midiãnã, Isbaquerã inũ Suárã, hati inibukiaki, hatũ kenarã. 
GEN.25.3	Hanua Abraão huni bake betsã Jocsãnẽ huni bake dabe bawatã hatu kenanirã, Seba inũ Dedã inibukiaki. Hanua Abraão baba Dedãnẽ huni bake dabe inũ bestiri bawariarã, ma ewatã pashkatã pairã, hatunaburã, Assurim nawabu inũ, Letusim nawabu inũ, Leumim nawabu hati inibukiaki. 
GEN.25.4	Hanushũ Abraão bake betsãri Midiãnẽ huni bake 5 bawariatã hatu kenakinã, Efá inũ, Efer inũ, Enoque inũ, Abida inũ, Eldarã, hati inibukiaki. Hati dasibi Queturã enabu inibukiaki, hawẽ huni bakẽ inũ hawẽ huni bakebũ bababurã.
GEN.25.5+GEN.25.6	Ha dukũ Abraão dasibi hawena hawẽ mabu inũ, hawẽ inabu inũ, hawẽ tsumabu dasibi pashkashũ hanushũ peiwẽ hatu bini hawẽ aĩ betsa tibibũ huni bakebu Abraão bebũkiri hatukiri yubakaimashũ hawẽ mabu hatu pashkashũtã hatu ibu wama akeaketã hanushũ hau Isaquebe ketashameama benãta hiwetanũbũ bari huaikiri hatu nitxĩpakenikiaki. Hatira hatu inã keyuama itxapa hawẽ bake Isaque yunu keyutã Abraão mawariama Isaquebe hiwenikiaki.
GEN.25.7+GEN.25.8	Haskai hiwea ma anibuhairai mestebui 175 bariya mawa Abraão hawẽ shenipabu mawa bumisbu anu karianikiaki, hatuki dasirã. 
GEN.25.9+GEN.25.10	Haskaya hawẽ huni bake dabe Isaque inũ Ismael bestitũ Manre mae bari huaikiri Macpela anu mishki tãpe merã Abraão yura datãkĩ mai watã bunibukiaki, hawẽ bai anua mishki tãpe Abraão Heteu nawa Zoarĩ bake Efrom anua peiwẽ taeshũ bini anu hawẽ aĩ Sara dapi habe maiwakinã. 
GEN.25.11	Abraão mawaimakẽ Deusũ hawẽ bake Isaque pepawakĩ duawaya ha ũpash bana kini kenakĩ: “Laai-Roi Txatxaki”, anibu anu Isaque hanu hiwepaunikiaki.
GEN.25.12	Sarã Egito nawa aĩbu hawẽ dayaru escrava Agar Abraão yunua bakewanirã, hatũ huni bake Ismaelĩ huni bakerã, itxapa hatu bawarianikiaki. 
GEN.25.13+GEN.25.14+GEN.25.15	Ismaelĩ huni bakebu iyuatũ hawẽ kenarã, Nebaiote hanua Quedar inũ, Adbeel inũ, Mibsão inũ, Misma inũ, Dumá inũ, Maasá inũ, Hadade inũ, Tema inũ, Jetur inũ, Nafis inũ, Quedemá hati hatũ kenarã, 
GEN.25.16	Ismaelĩ huni bakeburã, 12 irianibukiaki. Ma ewatã pashkatã pairã, habu tibi shanẽ ibui mai pakea tibi ibu wai hanushũ hatũ tari hiwe nitxĩbaunaibu hatũ kena dabiki ibubis kenai pai itxapa hawenabubes mirimahaira bestibu tibi hiweriapaunibukiaki.
GEN.25.17	Hanua Ismael 137 ano haya mawa hawẽ shenipabu mawa hanu bumisbu anu kariai hatuki dasinikiaki. 
GEN.25.18	Ismaelĩ enabu pairã shuku betsai Havilá mai pakea inũ Sur mai pakea anu namakis ibu wai dasibi hiwea akeakerianibukiaki, Egito bari huaikiri inũ Assur bai bui binubaĩmisbu anurã, hawẽ betsabubes unanuma pe hiweama detenameirã.
GEN.25.19	Abraão bake Isaque inũ hawẽ bakebu hiwea tanakubaini eskapaunibukiaki. 
GEN.25.20	Isaque 40 ano hayatũ Arameu nawabũ Betuelĩ aĩbu bake Rebeca, Labão puirã, Padã-Arã anua iweshuna aĩwãkẽ 
GEN.25.21	Rebeca ma bari itxapa kabia bake biamaskẽ Isaque merabewakĩ Senhor Deusbe Rebeca ea ashuna nĩkatã hawẽ nuikĩ Senhor Deusũ merabewa Rebecã tsupibu bake binikiaki. 
GEN.25.22	Hanua ewai hawẽ bake dabe naneawẽ taea pustu meranua detenameaibu unãkĩ datekĩ Rebecã shinãkĩ:
GEN.25.22	—Ẽ bakebu eskai detenameshãkanimẽkaĩ. Earã, haskai ẽ hiwekũkaĩshanai?— ishũ Senhor Deus yuka 
GEN.25.23	Senhor Deusũ kemakĩ:
GEN.25.23	—Ha bake dabe mĩ pustu meranuarã, habus hiwea yura shukua dabe detenameshanaibu bebũkiri mia bika tenemaibu mĩ hayaki. Huni bake dabe mĩ kaĩshanaii, betsa kushipa inũ betsa kushipa beshmasrã. Ha mashku kaiãtũ hawẽ betsa iyua tsuma washanikiki— aka 
GEN.25.24	tuya ewatã huni bake dabe kaiã 
GEN.25.25	ha dukũ kaĩshu uiãbu hawẽ yura hirabi dani tashipa hayawẽ taeshũ kenakĩ: “Esaúki”, anibukiaki. 
GEN.25.26	Hanua mashkũ iyuatũ tae txitxuku tsuma kaiã kenakĩ: “Jacóki”, anibukiaki. Hanua hawẽ aĩ Rebeca hawẽ bake dabe kaĩkẽ Isaque 60 ano hayanikiaki.
GEN.25.27+GEN.25.28	Isaque huni bake dabe yumei ewatã hanua Jacó hãtxaisma pes hawẽ mae dapishũ txashuwã mekei besti dayaya hakia hanu tsua hiweabumanu Esaú kashũ dekuyakĩ tsakanika metsapahairakũkaĩkĩ hawẽ epa Isaque yuinaka nami tsakashũ pimamiswẽ taeshũ hawẽ epã Esaú ha betxipaihairaya hakia hawẽ ewa Rebecãri Jacó betxipaihairariaya 
GEN.25.29+GEN.25.30	haskakubainaibũ shaba betsa bari kaya Jacó bawakĩ mabesh waya Esaú tsakai txaihaira ka txĩtũkirani hikitã punu nukahaira bunihairai mawakatsis ikĩ Jacó yuikĩ:
GEN.25.29+GEN.25.30	—Punu nukahaira hui ẽ mawakatsis ikaii. Mĩ mabesh tashipa wa beatã menã ea amariwe, ea merabewakinã— aka mabesh tashipa yukaiwẽ taeshũ Esaú kena betsa wakĩ Edomki, nukũ hãtxawenã, tashiparã. 
GEN.25.31	Hanua habũ beya txibãkĩ hawẽ epa ma mawakẽ iyuatũ hawẽ kushipa bi shanẽ ibumis inũ hawena dasibi pashka itxapa inãkĩ mashku eskarabes inãmiskẽ Jacó shinãkĩ Esaú haskabiakẽ: “Eã mebinũ”, iwanã yuikĩ:
GEN.25.31	—Mĩ ẽ hutxi kaĩbiani henetã miã ea hutxi wawe— aka 
GEN.25.32	hanushũ Esaú ana yuikĩ:
GEN.25.32	—Ẽ iyuabia buni txakayamai ẽ mawa ha ẽ epã kushipa ẽ hayashanai ikis ea hawa merabewatirumaki. Peki. Ẽ mia hutxi waii— aka 
GEN.25.33	Jacó yuikĩ:
GEN.25.33	—Haskabia Senhor Deusũ nuku uĩkĩ unãyã ha dukũ hawaira ea yubawe, mĩ ea yuba txipu ẽ mia pimairã— aka Esaú yukarãwã yuikĩ:
GEN.25.33	—Senhor Deusũ nuku uiãyã ẽ mia yubaii, hutxi wakinã— aka 
GEN.25.34	ma yuba nĩkatã misi inũ yusu mabesh tashipa Jacó inã pitã benikaini ka haskakũkaini iyuabia Esaú shanẽ ibutiruma pe shinãma ikũkainikiaki.
GEN.26.1	Ha baritiã Abraão hiwekẽ ui ikamahairakẽ dasibi yurabu inũ hatũ inabu buninibu ana habias keskai ana ui ikamahairarikẽ nuitapai dasibi buni keyuaibũ piti benai Isaque hawenabube Gerar maewã anu ka Filisteu nawa shanẽ ibu Abimeleque Abraão uinitũ hawẽ bake Abimeleque betsa shanẽ iburiai anu buniwẽ taea kaima habube Isaque hiweyukẽ 
GEN.26.2+GEN.26.3+GEN.26.4+GEN.26.5	haria Senhor Deus haki nukushũ Isaque yuikĩ:
GEN.26.2+GEN.26.3+GEN.26.4+GEN.26.5	—Egito mai pakea anu kayamashãwẽ. Hanira ẽ mia yunuai anu besti mĩ katiruki. Natiã na habia mae anu besti hiweyuwe. Haskai hanu Filisteu nawabu dapi mĩ hiwekẽ mia mekekĩ ẽ mia duawayuaii. Mia inũ minabu paibu na mai pakea hirabi ẽ matu ibu wamashanaii. Mĩ epa Abraão ẽ yubani keska wakĩ habiaskari ẽ mia yubaii. Ẽ yunua Abraão ẽ hãtxa dasibi txibãkĩ akubainiwẽ taeshũ minabu ẽ pahairawashanaii, bishiti tsuã tanatiruma keska wakinã. Haska bestima minabuwẽri na mai hirabi anu yurabu shukua tibi dasibibu ẽ hatu duawapakeshanaii— aka
GEN.26.6	Gerar maewã anu Isaque hatube hiweyui hikishĩkẽ 
GEN.26.7	hunibũ hawẽ aĩkiri yukakĩ:
GEN.26.7	—Tsuamẽ, ha aĩburã?— akubainabu Isaque shinãkĩ: “Rebeca hawẽruahairaki.” Eã hatu yuikĩ: “Harã, ẽ aĩki. Ẽ hatu warã, hawẽ taeshũ ea tenãshũ Rebeca bitirubuki”, iki datekĩ hatu paranũ ishũ hatu yuikĩ: “Ẽ puiki”, hatu waimakẽ 
GEN.26.8	hatu haska waima usha itxapa kaya hawẽ aĩ hune txutakubaini ana menu ishũ ikuaya hanua Filisteu nawa shanẽ ibu Abimeleque dĩtu merã huneshũ uĩti shui bestitxai merã uiãyã Isaque inũ Rebeca menameai betxishũ 
GEN.26.9	hau iweshunũbũ hawenabu yunua Isaque hua haki sinatakĩ yuikĩ:
GEN.26.9	—Haskakenã, Rebecarã, mĩ aĩki. Mĩ habe menameai dama ẽ matu uĩshuki. Hawai: “Ẽ puiki”, mĩ ikimamẽ, nuku yuirã?— aka Isaque kemakĩ:
GEN.26.9	—“Ẽ aĩki”, akĩ ẽ matu yuia: “Tsuãra Rebeca bikatsi mã ea tenãtiruki”, ishũ shinãkĩ: “Ẽ puiki”, akĩ ẽ matu yuimaki, hawẽ taeshũ mã ea tenãtiru matu parainã— aka 
GEN.26.10	ana Abimeleque yuikĩ:
GEN.26.10	—Haskakĩ mĩ nuku haska waimamẽ? Nukũ huni betsã Rebeca aĩwãtã txutaya Deusũ nuku uiãyã mĩ nuku txakabuwakeãshinaki— atã 
GEN.26.11	Abimeleque hawenabu dasibi hatu unãmakĩ yuikĩ: —Tsuãra na huni Isaque inũ hawẽ aĩ bikawakĩ txakabuwaya ẽ hatu tenãmashanaii, kupishũkinã— hatu anikiaki.
GEN.26.12+GEN.26.13+GEN.26.14	Hanua Isaque habianuri hiweyua hatube dayakĩ hawẽ tsumabu yunua bai ewapa washũ shekiwã banaima itxapahaira tsekaibũ Senhor Deusũ duawakubaina Isaque shanẽ ibukĩ hawẽ hawara ana bikubaini hawẽ txashuwã itxapahaira hayai inũ, hawẽ ina awa itxapahairari hayai inũ, hawẽ dayaru escravo itxapahairari hayariai hatube hiwekĩ Isaque hati itxawai shanẽ ibuhairakũkainaya hanua Filisteu nawabũ uĩ kemui yuinamei haki sinatai:
GEN.26.12+GEN.26.13+GEN.26.14	—Yuu, ha hunirã, haskai nuku anu huima shanẽ ibuhairakĩ nuku binuimẽkaĩ, mabu itxapa hayairã?— ikaibũ 
GEN.26.15	habianuri Abraão hiweatiã hawẽ txashuwã amanũ, iwanã, hawẽ tsumabũ ũpash wamakĩ banakĩ kini itxapa pukĩshunibu Abraão mawayamakẽ Filisteu nawabũ hawẽ ũpash kini dasibi maiwẽ bepukĩ buanibukẽ 
GEN.26.16	hanua ana haska watima Abimeleque Isaque yuikĩ:
GEN.26.16	—Nenu huima kushipakũkaĩkĩ mĩ nuku binuaiĩ. Haskakẽ nukũ mai pakeanua kariwe, nuku henebainirã— aka
GEN.26.17	hanua Isaque hawenabu inũ hawẽ tsumabube kaĩkaini ka Gerar anu manãkiri txaima napãpa anu maetã hanushũ hatũ tari hiwe nitxĩtã hanu hiweyuaibũ 
GEN.26.18	habianuri hawẽ epã tsumabũ ũpash hatu pukĩmani bepunibu anu Isaque epã tsumabu anishũ unãkĩ ana pesakĩ taewashunibukiaki. Ha Abraão kenaniwẽ taeshũ habiariri Isaque ana kenanikiaki, ũpash kini tibirã. 
GEN.26.19	Isaque tsumabũ napaku anu ũpash kini bena wakĩ nawasanabu hamebi hene habai matamiskẽ 
GEN.26.20	ha napãpanã ũpash kini benawaimabu uĩkĩ Gerar nawa hatũ inabu mekenikabũ Isaque inabu mekenikabu kũyã akĩ hatu yuikĩ:
GEN.26.20	—Nukunaki. Matunamaki— hatu wabu haskaibuwẽ taeshũ Isaque ha ũpash bana henebaĩkĩ kenakĩ yuikĩ: “Esequeki”, anikiaki, nukũ hãtxarã, “Yaushinamei ha ikaibu ũpashki”, akinã. 
GEN.26.21	Hanua ana napãpa manãkiri maeshũ ũpash kini ana benawakĩ ana hatu pukĩmakĩ ana hatu ũpash betximaimakẽ hawẽ taeshũri ana hatu kũyã ariakĩ yuikĩ:
GEN.26.21	—Nukunaki. Matunamaki— hatu ana akubainaibũ haska hatu waibuwẽ taeshũ Isaque ana hatu henemabaĩkĩ kenakĩ: “Sitnaki, Sinatarabeaibu Ũpash Kinirã”, anikiaki. 
GEN.26.22	Hanua ha katxu txai benãta maeimashũ ũpash kini ana hatu benawamakẽ pukĩkĩ ũpashki pesabu ana tsuã hatu kũyã aki sinatamawẽ taea hiwekĩ kenakĩ: “Reobote, Mae Hawama Ibuumaki”, iwanã, “Natiã Senhor Deusũ na mae nuku inã nenua nũ pashanaii”, hatu wa
GEN.26.23	hanua txai basi benai Isaque dasibibu iyui Isaque Berseba ũpash bana kini anu kakẽ 
GEN.26.24	meshu merã Senhor Deus haki nukushũ Isaque yuikĩ:
GEN.26.24	—Dateyamawe. Ẽ mĩ epa Abraão mekenika Deuski. Hawara ẽ yunua Abraão txibãkĩ akubainiki. Haskawẽ taeshũ haibuwakĩ ẽ mia duawariashanaii, minabu itxapa mia pa washũkinã— atã kakẽ 
GEN.26.25	hanushũ Isaque mishki txi tapu wakĩ mishki itxawakĩ maspu watã ha mamakishũ daewakĩ hau benimanũ, iwanã, txashuwã bake tesẽshũ menu keyukĩ Senhor Deus kẽwãtã hanu hawẽ tsumabu hatũ tari hiwe dasibi pũtematã hanushũ hawẽ tsumabu ũpash kini benawamakĩ hatu yunua pukĩkubaĩkĩ ũpash betxinibukiaki.
GEN.26.26	Hanua betsatiã Abimeleque Isaquebe hãtxanũ ika Gerar anua huai hawẽ haibu Ausate inũ, hawẽ detenamenikabu shanẽ ibu Ficol hatu iyua 
GEN.26.27	Isaque hatu yukakĩ:
GEN.26.27	—Ea betxipaiama eki sinatakĩ mã ea mae mebĩkubirana nenuri ẽ huimaki. Ea ana haska wanũ ishũ mã ea uĩ bekãshumẽ?— hatu wa 
GEN.26.28+GEN.26.29	habũri Isaque kemakĩ:
GEN.26.28+GEN.26.29	—Miarã, Senhor Deusũ duawakĩ mia merabewakubainai nũ uĩmiski. Mia shinaĩ yuinamei yubakai: “Isaquebe yubakai kanãwẽ, nũ habe haibunameshanunã”, ishiã nũ hushuki, eskakiri yubakairã. Nukuki sinatakĩ mã nuku txakabuwama inũ nukũri matu ana bikawamarã, nũ haskakiri yukatiruki. Mĩ nuku anu hiwea mia duawakĩ nũ mia hawa wama unanuma nitxĩmaki. Natiã Senhor Deusũ mia duawakĩ heneama nũ uĩriaii— akabu 
GEN.26.30+GEN.26.31	nĩkatã Isaque benimakĩ piti itxapa aĩbu bawamashũ hatu inã pikĩ mabesh akĩ keyutã ushashini penaya bestẽtã Isaquebe ana yuinamei:
GEN.26.30+GEN.26.31	—Senhor Deusũ nuku uiãyã yubakai nũ hãtxashinawẽ taea ana itxakanikapakeyamanãshãwẽ— aka Isaque hatube hãtxai menetã hatu nitxiã ana habe sinatanameama habe haibunametã unanuma bui penibukiaki.
GEN.26.32	Hanua habias shabatiã hawẽ tsumabu beshũ Isaque yuikĩ:
GEN.26.32	—Ũpash bana kini wakĩ nũ pukĩshu ma heneki nũ pesashuki— akabu 
GEN.26.33	hanushũ Isaque ha ũpash kini kenakĩ “Sebaki”, anikiaki. Haskawẽ taeshũ ha mae kenakĩ “Bersebaki”, ani habiaskiri heneama kenamisbuki.
GEN.26.34	Esaú 40 ano hayatũ Heteu nawa aĩbu dabe binikiaki, aĩwãkinã, Beerĩ aĩbu bake Judite inũ Elom aĩbu bake Basematerã. 
GEN.26.35	Ha aĩbu dabe hawenabumatũ hatũ beyawẽ taeshũ Isaque inũ Rebeca hatu bika tenemakubainibukiaki.
GEN.27.1	Hanua Isaque anibui mestebuhairai ma beshushhairakĩ hawẽ bake iyua Esaú kena huaya Isaque yuikĩ:
GEN.27.1	—Epaã, mĩ miamẽkaĩ? Mia yuinũ nĩkawe— aka Esaú yuikĩ:
GEN.27.1	—Epaã, mĩ ea kena ẽ hushuki. Hawamẽkaĩ? Ea yuiwe— aka 
GEN.27.2+GEN.27.3+GEN.27.4	ana hawẽ epã yuikĩ:
GEN.27.2+GEN.27.3+GEN.27.4	—Uĩwẽ. Ma ẽ mestebuhairai anibuhairaki. Hatiãra ẽ matu mawashũshanai ẽ unãmawẽ taeshũ ẽ hãtxa nĩkawe. Mĩ piaya kashũ txashu tsakashũ beshũ yutxiyabi ea bawashũwẽ, haska ẽ betxipaimis keska piti nuweparã. Pitã ẽ huĩti benimakĩ mĩ ẽ bake iyua hau Senhor Deusũ mia duawakubaĩshanũ ẽ mia pepakiri hãtxa wairã, ẽ mawariamarã— iki 
GEN.27.5	Isaque Esaúbe hãtxai hawẽ ibu Rebecã nĩkakẽ hanushũ Esaú txashu hawẽ ibu tsakashuni kaya 
GEN.27.6+GEN.27.7+GEN.27.8+GEN.27.9+GEN.27.10	hanua Rebeca hawẽ bake mashku Jacó anu kashũ yuikĩ:
GEN.27.6+GEN.27.7+GEN.27.8+GEN.27.9+GEN.27.10	—Uiã, mĩ epa Esaúbe hãtxai ẽ nĩkashuki. Mĩ epã yuikĩ: “Txashu tsakatãshũ yutxiyabi ea bawashũwẽ, haska ẽ betxipaimis keska piti nuwepa wakinã, haska pitã ẽ huĩti benimakĩ Senhor Deusũ nuku uiãyã mia duawakĩ ẽ kushipa pepa ẽ mia yunushanaii, ẽ mawariamarã”, akai ẽ nĩkashuki. Haskashũwẽ taeshũ ẽ hãtxa nĩkawe. Ẽ mia yunuai mia dukũ kashũ mĩ ina cabra bake haratura dabe hawẽ nami babupa katutã atxishũ ea beshũwẽ, hawẽ nami yutxiyabi mĩ epa ẽ bawashunairã, haska manuai keskarã, haska mĩ epanu mĩ bushuã pitã benimakĩ mia besti hawẽ kushipa pepa mia yunui hau hãtxanunã, Senhor Deusũ hau mia duawashanunã, mĩ epa mawariamarã— aka 
GEN.27.11+GEN.27.12	hanushũ Jacó datekĩ hawẽ ewa yuikĩ:
GEN.27.11+GEN.27.12	—Uiã, ẽ betsa Esaú dani itxapa hayaki. Earã, ẽ dani hayamaki. Haskawẽ taeshũ ẽ epã ea metiruki. Meshũ: “Ea paraĩkiki”, ishũ pepa ea inãma kupikĩ ea yuputiruki, pepawamarã— aka 
GEN.27.13	Rebecã ana yuikĩ:
GEN.27.13	—Mia txakabuwakatsi ikaya miwẽ taeshũ: “Ea kupiwe”, akĩ ẽ mia yuishũshanaii. Haska ẽ mia yunuai bitãwẽ. Nukũ ina cabra bake babupa dabe ea bishũtãwẽ— aka 
GEN.27.14	kashũ dabe atxishũ beshuã haska hawẽ epã betxipaimis keska hawẽ ewã cabra nami txashu nami nuwe keska wakĩ yutxiyabi bawashũtã 
GEN.27.15	hanushũ hawẽ tari hiwe meranu hikikaĩ haya txai katãshina hawẽ bake iyua Esaú tari bishũ hawẽ bake mashku Jacó sawemashũ 
GEN.27.16	cabra bake bitxi Jacó pũyãki meyabutã teshuanuri bitxi betsari teyabua 
GEN.27.17	nami yutxiyabi inũ misi bawashuna inã 
GEN.27.18	Jacó hawẽ epanu kashũ yuikĩ:
GEN.27.18	—Epaã, ẽ ma huaii— aka hawẽ epã yuikĩ:
GEN.27.18	—Ẽ nenu dakaki. Huriwe. Mĩ haratu ẽ bakemẽ?— aka 
GEN.27.19	Jacó parãkĩ yuikĩ:
GEN.27.19	—Ẽ Esaúki, mĩ bake iyuarã. Mĩ ea yunua kashũ ma ẽ tsakatãshuki. Benitã tsaushũ txashu nami ẽ mia bawashũshu piwe. Haskawẽ taeshũ mĩ kushipa pepa ea yunui ekiri hãtxariwe— aka
GEN.27.20	—Haskatã mĩ hawaira txashu tsakashumẽ?— aka ana parãkĩ yuikĩ:
GEN.27.20	—Mĩ haibu merabenã Senhor Deusũ txashuki ea nukuma ẽ tsakashuki— aka 
GEN.27.21	hanushũ hawẽ ibuã yuikĩ:
GEN.27.21	—Haska mĩ ẽ bake Esaúmẽkaĩ? Mia menũ neri huwe— aka 
GEN.27.22	Jacó ha dapi ka mekĩ yuikĩ:
GEN.27.22	—Mĩ hui Jacóki. Hakia mĩ mekẽ mĩ Esaúki— aka 
GEN.27.23	hawẽ mekẽ dani itxapa Esaú keskawẽ taeshũ Isaque Jacó unãma hawẽ pepa yaushiama yunukatsi 
GEN.27.24	Isaque ana yukakĩ:
GEN.27.24	—Txanima mĩ ẽ bake Esaúmẽ?— aka
GEN.27.24	—Habia mĩ bake ẽ eaki— aka 
GEN.27.25	atimas hawẽ epã yuikĩ:
GEN.27.25	—Peki. Txashu nami mĩ ea bawashũ beshuã ea inãwẽ, ha dukũ pitã ẽ kushipa pepa ẽ mia yunuairã— aka Jacó nami bawashuna inã pitã uva vinhori inã 
GEN.27.26	pikĩ akĩ keyutã ana yuikĩ:
GEN.27.26	—Epaã, ana ea dapi hushũ ea tãtsu awe— aka 
GEN.27.27+GEN.27.28+GEN.27.29	Jacó hawẽ epa dapi kashũ tãtsu akai Isaque Esaú tari itsa shetetã:
GEN.27.27+GEN.27.28+GEN.27.29	“Esaúki”, ishũ hawẽ kushipa pepa yunui hakiri hãtxai:
GEN.27.27+GEN.27.28+GEN.27.29	“Aa, txanimaki. Ẽ bake iyuatũ itsaki,
GEN.27.27+GEN.27.28+GEN.27.29	Senhor Deusũ ni nuku pepawashũmis ni itsarã.
GEN.27.27+GEN.27.28+GEN.27.29	Ui imakĩ mai pepa inãkĩ
GEN.27.27+GEN.27.28+GEN.27.29	yunu betsa betsapa itxapa inũ uva vinho itxapa inãkĩ
GEN.27.27+GEN.27.28+GEN.27.29	Deusũ hau mia duawapakeshanũwẽ.
GEN.27.27+GEN.27.28+GEN.27.29	Shukua betsa betsapatũ mia duawaibũ
GEN.27.27+GEN.27.28+GEN.27.29	hatũ shanẽ ibukĩ mĩ hatu tsuma wa miki mesepakeshãkanikiki.
GEN.27.27+GEN.27.28+GEN.27.29	Mĩ betsa kayabibu mĩ hatu shanẽ ibushunaya
GEN.27.27+GEN.27.28+GEN.27.29	hau miki mesekĩ mia duawapakeshanũbũwẽ.
GEN.27.27+GEN.27.28+GEN.27.29	Tsuabũra mia yupuaya Deusũ hatu yupuriashanikiki.
GEN.27.27+GEN.27.28+GEN.27.29	Tsuara yura betsã mia pepawaya Deusũ hatu pepawariashanikiki”,
GEN.27.27+GEN.27.28+GEN.27.29	iwanã,
GEN.27.30+GEN.27.31	Isaque Jacó hawẽ kushipawẽ pepawakĩ meneaya Jacó hawẽ epa anua dama tashnikainaya txipu unãma ni anua hui hawẽ betsa Esaú hikitã nami hawẽ epa tsakatãshũ yutxiyabi bawariabirã beshũshũ yuikĩ:
GEN.27.30+GEN.27.31	—Epaã, ẽ ma huaii. Benitã tsaushũ txashu nami ẽ mia yutxiyabi bawashũshu piwe, haskawẽ taeshũ mĩ kushipa pepa ea inainã— aka 
GEN.27.32	hawa unãma yukakĩ:
GEN.27.32	—Mĩ tsuamẽ?— aka
GEN.27.32	—Ẽ Esaúki, mĩ bake iyuarã— aka 
GEN.27.33	shinaĩ datei bene bene ikĩ yuikĩ:
GEN.27.33	—Haska mĩ huriama huni betsã nami yutxiyabi bawashũ ea beshuã pitã ẽ kushipa pepa inãkĩ ẽ yunushuki. Tsua ẽ ashumẽ? Tsuara ẽ kushipawẽ ẽ pepawashu Deusũ pepawariashanikiki, meribi wakinã. Haska ẽ hakiri ẽ hãtxashu mebĩkĩ ẽ betsa watirumaki— aka 
GEN.27.34	hawẽ epã hãtxa haska yuia nĩkatã Esaú nuihairai kasha txakayamakĩ yuikĩ:
GEN.27.34	—Epaã, eari mĩ kushipa pepa ea yunuriawe— aka 
GEN.27.35	hanushũ hawẽ epã ana yuikĩ:
GEN.27.35	—Mĩ betsa daki hushũ ea parãtã mĩ kushipa pepawati hune hatũ mia biãshuki— aka
GEN.27.36	—Ẽ betsa haskawẽ taea pekiri kenanibuki, Jacórã, Mebinanã. Ẽ mĩ bake iyuabiakẽ ea dukũ ẽ shanẽ ibushanai ea mebiniki. Na habiatiã mĩ ea kushipa pepawatiru ana ea mebĩshuki, dabeki ea beshtekinã. Ea kushipa pepawati betsa mĩ ana hayamamẽ?— aka 
GEN.27.37	Isaque Esaú ana kemakĩ:
GEN.27.37	—Uiã, mĩ betsa Jacó mĩ shanẽ ibu ẽ washuki. Mikiri inũ minabu hawẽ tsumabu ishanũbũ ẽ haska yunuriashuki. Yunu itxapa inũ uva vinho itxapa hayai hau pe hiweshanũ ẽ kushipa pepa ẽ ma yunukĩ keyushuki. Haratu betsawẽ ẽ mia ana pepawatiru hayamaki— aka 
GEN.27.38	haska wa nĩkamas bika wakĩ ana yuikĩ:
GEN.27.38	—Epaã, kushipa pepawati bestitxai mĩ ana hayamẽkaĩ? Eari pepawawe— atã ana kasha txakayamatã neseaya 
GEN.27.39	ana yuikĩ:
GEN.27.39	“Mai pepa ui imis anu hiweama
GEN.27.39	txai nãta mĩ hiwekũkaĩshanaii.
GEN.27.40	Betsabu nemai hawẽ detenameti nupe kenu txaipawẽ
GEN.27.40	hatube detenamei mĩ hiwebiakũkainaya
GEN.27.40	mĩ betsa mia shanẽ ibushũkũkaĩshanikiki.
GEN.27.40	Hakia miari kushipatã ana yunumama
GEN.27.40	ibubis hanu mĩ tari yunubaĩshanaii”,
GEN.27.40	akĩ haska wakĩ Isaque Esaú kushipa wakĩ pepawarianikiaki.
GEN.27.41	Hawẽ ibuã Jacó pepawakĩ hawẽ kushipa pepa yunushinawẽ taeshũ Esaú hawẽ betsa Jacó danãkĩ yuikĩ: “Ẽ epa ma mawa kemaikiki. Samama mawaya hawẽ nui kashai nesetã ẽ betsa ẽ tenãti shinaiĩ”, ikai 
GEN.27.42	hune hãtxai tsuãra nĩkashũ Esaú hãtxa hawẽ ibu Rebeca yuiabu nĩkashũ hawẽ bake mashku Jacó kenashũ yuikĩ:
GEN.27.42	—Mikiri Esaũ shinãkĩ miki sinatai hamebi daenũ ika miki yubakaikiaki, hawẽ kushipa inũ hawẽ pepa mĩ biãshina manakukinã. 
GEN.27.43+GEN.27.44+GEN.27.45	Haskawẽ taeshũ mia yuinũ ẽ hãtxa nĩkawe. Harã anu ẽ pui Labão hiwe anu pashatãwẽ. Mĩ betsa miki sinatai maĩriamakẽ harishũ manayutãwẽ. Miki sinatai maiĩ mĩ haska waima hakimaya huni betsa ẽ yunua ea mia iweshũshanikiki. Na habianua mia inũ mĩ betsabe detenamei mã mawaya hanu ẽ bake dabe ẽ matu benukatsi ikamaki— atã 
GEN.27.46	hanua Rebeca hawẽ bene Isaque anu kashũ yuikĩ:
GEN.27.46	—Heteu nawa aĩbu ẽ betxipaiamaki, Esaú aĩ dabe keskarã. Habiasriai Jacó Heteu nawa aĩbu nenu Canaã anu hiweshũ aĩyaĩ ẽ betxipaiamawẽ taea ẽ huĩti nishmai sinai haska ẽ hiwetirumaki— aka
GEN.28.1+GEN.28.2+GEN.28.3+GEN.28.4	hanushũ hawẽ epa Isaque Jacó kenashũ nitxĩ pewakĩ yunukĩ:
GEN.28.1+GEN.28.2+GEN.28.3+GEN.28.4	—Na Canaã mai pakea anua aĩbu biyamashãwẽ. Hakia Padã-Arã anu mĩ epa betsa Betuelĩ enabu anu kashũ ha mae anua mĩ ewã pui Labão aĩbu bake betsa aĩwãtãshãwẽ, harishũ Deus kushipa dasibi binuatũ mia duawakĩ mia pa wa minabu shukua itxapahaira inũbarishãkanikikirã. Ẽ epa Abraão yuini keska wakĩ mia inũ minabu pepawakĩ na mai pakea hanu nũ hiwea anu Abraão yubani anu nenu nukunabuma anu hiwei nũ mae akeakemis anu Deusũ hatu ibu wamashanikiki— ashũ 
GEN.28.5	hau haskakaĩtanũ hawẽ bake Jacó mae betsa anu nitxiã Padã-Arã anu Rebecã pui Labão Arameu nawa Betuelĩ huni bake anu kashanaikiri Isaque yununikiaki.
GEN.28.6	Hanushũ pepawakĩ Isaque hau Jacó Canaã nawa aĩbu biyamanũ Padã-Arã anu kashũ hau aĩbu betsa bitanũ nitxiã kai Esaú Jacó haska waibu nĩkashina 
GEN.28.7	hawẽ epa inũ hawẽ ewã hãtxa Jacó nĩkabaini Padã-Arã anu kashĩkẽ 
GEN.28.8	Canaã nawa aĩbu dabe Esaú aĩwanikẽ hawẽ ibu Isaque betxipaiamakẽ Esaú unaĩwẽ taea 
GEN.28.9	Abraão huni bake betsa Ismael, hawẽ epa betsarã, hanu kashũ Ismaelĩ aĩbu bake Maalate Esaú aĩwanikiaki, Nebaiote puirã. Hanua bitãkĩ hawẽ Canaã nawa aĩbu dabeki dasiwaima hanus hatu hiwemapaunikiaki.
GEN.28.10+GEN.28.11	Berseba anua kai mae Harã baiwẽ Jacó kai bai putxinĩ kaya ma bari kakẽ hanu ushakatsi niti itã haki teratamekatsi mishki tũku mania betsa bitã haki isratamea daka 
GEN.28.12+GEN.28.13+GEN.28.14	usha namakĩ uiãyã tapaiti txaipa mai anua naiki kepia Deusũ nai tsumabu ha tapaitiwẽ inabaĩbaini inũ butubirãbiranaibu anu Senhor Deus ha dapi nishũ uĩmakĩ yuikĩ:
GEN.28.12+GEN.28.13+GEN.28.14	—Earã, ẽ Senhor Deuski. Ẽ mĩ hutxi Abraão mekenika Deus inũ ẽ mĩ epa Isaque mekenika Senhor Deuski. Mia yuinũ ẽ hãtxa nĩkawe— iwanã —Na mĩ hanu dakanua mai pakea mia inũ minabu ẽ mia yunukĩ ibu wama minabu na mae anua papakei mai itxapa hawẽ mishpu kuruti tsuã tanatiruma keskai nortekiri inũ, sulkiri inũ, bari huaikiri, inũ bari kaikiri mebinanãtã ibu wai hiwea akeakeshãkanikiki. Mia inũ minabuwẽ taeshũ shukua dasibi mai hirabi anu manibaunabu ẽ hatu pepawapakeshanaii. 
GEN.28.15	Mibe putanameama hanira mĩ kaya merabewakĩ ẽ mia mekekubaĩshanaii. Na mai pakea anu mĩ ana hiweshanũ ẽ mia ana nenu iweshanaii, txĩtũwãkinã. Ẽ mia yuishu ẽ mia ashũriama hakimama ẽ mia heneama ipakeshanaii— aka
GEN.28.16+GEN.28.17	hanua Jacó usha bestẽtã shinaĩ datekĩ yuikĩ:
GEN.28.16+GEN.28.17	—Txanima na mae anu nenu Senhor Deuski. Ẽ haska unãma ikaki. Nenu na mae anu Deus hiwekẽ ẽ haki mesei dateaii.
GEN.28.16+GEN.28.17	—Habaa! Nenuri nai anu Deusũ hiwe hanu hawẽ hikiti shuiki— ika
GEN.28.18	ana ushashini bestẽtã penamahaira benikauã mishki tũku haki teratameshinai bishũ ha unãti wanũ ishũ ha mishki dabekĩ benitã Deus kẽwãkĩ sheniwẽ hawẽ beya txibãkĩ mishki dashu anikiaki. 
GEN.28.19	Haskakẽ uatiã ha mae ha dukũ nawabũ kenakĩ: “Luzki”, anibu hanushũ Jacó kena bena maewakĩ: “Betelki, Hanu Deus Hiwea Maerã”, anikiaki.
GEN.28.20+GEN.28.21+GEN.28.22	Hanushũ Jacó Deus yubai hãtxakĩ eska wanikiaki:
GEN.28.20+GEN.28.21+GEN.28.22	—Hanira ẽ kaya Deus ebe kakĩ ea merabewakĩ piti inũ tari ea inãkĩ unanuma ẽ epa anu ea ana iwekẽ txanima wakĩ Senhor Deus ẽ mekenika Deus shabakabi ẽ washanaii. Na mishki ẽ benishurã, Deusũ hiwe ishanikiki— iwanã, Deus yuikĩ:
GEN.28.20+GEN.28.21+GEN.28.22	—Deusuũ, hawara ea inãkĩ 10 mĩ ea inã bitã bestitxai mia inãkuĩkĩ hawẽ ẽ mia kẽwãpakeshanaii— akĩ haskai Jacó Deusbe hãtxanikiaki, yubakairã.
GEN.29.1	Hanua Jacó Betel anua kaĩkaini ana bari huaikiri kakũkaini atimas Labão maewã Harã dapi hikishũ 
GEN.29.2+GEN.29.3	hanu bai anu hatũ ũpash bana kini dapi txashuwã shuku dabe inũ bestiti txashuwã habũ mekekĩ uinikabu ũpash hatu amanũ ika huĩrukuĩ maniabũ Jacó hatu betxitushitã hatu uĩkĩ ũpash bana mishki ewapawẽ bepua txashuwã dasibi itxawashũ txashuwã uinikabũ ũpash bana kini bepẽshũ ũpash bitã bitãkĩ hatu ama keyutã ana mishki ewapawẽ bepuaibũ shaba tibi haska hatũ beya amisbu akaibũ 
GEN.29.4	txashuwã uinikabu Jacó hatu yukakĩ:
GEN.29.4	—Maturã, mã haniamẽ?— hatu wa
GEN.29.4	—Harã anu nũ hiweaki— akabu 
GEN.29.5	ana hatu yukakĩ:
GEN.29.5	—Naor bake Labãonã, mã unaĩ?— hatu wa
GEN.29.5	—Nũ unaiĩ— akabu
GEN.29.6	—Haskaramẽ? Hawa isĩ teneamamẽ?— hatu wa kemakĩ:
GEN.29.6	—Peki. Uĩwẽ. Hanu hawẽ aĩbu bake Raquel hawẽ txashuwãbube ma nenu huikiki— akabu 
GEN.29.7	hanushũ Jacó hatu yuikĩ:
GEN.29.7	—Uiã, bari kariamaki. Eskatiã txashuwã bitxitimaki. Ana ũpash hatu amashũ ana hatu pimakĩ basi anu hatu bukãwẽ— hatu wa 
GEN.29.8	habũri kemakĩ:
GEN.29.8	—Haska txashuwã dasibi itxai keyuriamakẽ nũ haska watirumaki. Hakia dasibi habũ nũ hatu mekemisbũ itxatã ha mishki ewapa hawẽ bepua bepẽtã nũ hatu amamiski— akabu 
GEN.29.9	hatube hãtxai meneriamakẽ ha txashuwã uinika Raquel hawẽ epã txashuwã iwei huaya 
GEN.29.10	Jacó uĩkĩ hawẽ kuka Labão aĩbu bake Raquel inũ hawẽ txashuwã betxitã kashũ ũpash bana kini bepẽshũ hawẽ kukã txashuwã besti amashũtã 
GEN.29.11	Raquel dapi kashũ hawẽ beya txibãkĩ yukakĩ tãtsu atã benimahairai kashakĩ 
GEN.29.12	yuikĩ:
GEN.29.12	—Ẽ mĩ epã daiski. Ẽ Rebecã bakeki— aka Raquelĩ nĩkatã kushikaini kashũ hawẽ epa yuia 
GEN.29.13	Jacókiri nĩkatã: “Ẽ puĩ bakeki”, ika kushikirã haki nukushũ ikushũ tãtsu ashũ hawẽ hiwe anu iyua Jacó hawenabukiri txanikĩ haska hatube hiwemis hatu yui keyuaya 
GEN.29.14	Labão Jacó yuikĩ:
GEN.29.14	—Mĩ enabu kayabiki, mĩ nami inũ mĩ shaurã, ẽ himi keskarã— akima hatube dayai Jacó hiwekĩ hatu merabewakĩ txashuwã mekei ushe bestitxai nitxiãyã
GEN.29.15	hanushũ Labão Jacó yuikĩ:
GEN.29.15	—Txanima mĩ enabuki. Ea anua hawauma mĩ ebe dayashinaki. Hamẽ mĩ ana dayatirumaki. Ana ẽ mia dayamakubaina, hati ẽ mia pakatirumẽkaĩ? Ea yuiwe— akaya 
GEN.29.16	Labão aĩbu bake daberã, ha dukũ iyuatũ kena Léia inũ mashkũ kena Raquel inikiaki. 
GEN.29.17	Ha iyua hawẽ beru besti atimapa duakabiwẽ taea hawẽruamakẽ hakia hawẽ bake mashku besti hawẽ yura hirabi hawẽruahairakẽ 
GEN.29.18	Jacó Raquel betxipaihairakĩ hakiri yuikĩ:
GEN.29.18	—Mĩ bake mashku Raquel mĩ ea bimashanũ 7 ano nitxĩ ẽ mia dayashunaii— aka
GEN.29.19	kemakĩ:
GEN.29.19	—Peki. Mia besti mĩ enabi kayabiki. Huni betsa ẽ inãkatsi ikamaki. Ẽ mia bimashanaii. Ebe hiwekĩ ea dayashũyuwe— aka
GEN.29.20	Jacó Raquel betxipaihairaiwẽ taeshũ aĩwãkatsi ikĩ Labão dayashũkĩ: “7 ano hawẽ ibu ẽ dayashunairã, Raquel ẽ bishanairã, hatishuĩra barimaki”, ishũ Jacó shinãkubainikiaki. 
GEN.29.21	Hanua 7 ano dayashũtã Jacó Labão yuikĩ:
GEN.29.21	—Mia yubatã aĩbu binũ ika ẽ dayakũkaĩshina ma ẽ keyushuki. Ẽ ainã, ea bimariwe— aka
GEN.29.22	hanushũ hawẽ bake beneyawakatsi ikĩ Labão habe hiweabu dasibi kenashũ piti itxapawashũ hatu pimakĩ nawamakĩ 
GEN.29.23	meshu merã Jacó parãkĩ hawẽ bake iyua Léia iweshuna Jacó unãma habe iki taenikiaki, aĩwãkinã. 
GEN.29.24	Hanushũ hawẽ bake Léia beneyawatã hawẽ epã hawẽ dayaru escrava betsa hawẽ kena Zilpa Léia inãnikiaki, hau merabewanũ hawẽ dayaru wamakinã. 
GEN.29.25	Hanua penaya Jacó bestẽtã Léia betxitã Jacó Labãoki sinatakĩ yuikĩ:
GEN.29.25	—Mĩ ea haska wa ẽ ishiaĩ? Raquel bikatsi ẽ mia dayashũshinaki. Haskakĩ Raquel ea inãma Léia ea inãkĩ mĩ ea haska wakĩ parãmẽ?— aka 
GEN.29.26	Labão kemakĩ:
GEN.29.26	—Iyua beneyawariama mashku dukũ beneyawarã, haska nukũ beyamaki. 
GEN.29.27	Haskakẽ iyua dukũ aĩwãyuwe, 7 dia beyawai mĩ ma ha bestibe hiwekẽ Raquel dikabi nũ mia inãriashanairã. Haska mĩ ea yubanirã, ana 7 ano mĩ ea dayashũshanaii, ẽ mia inainã— aka 
GEN.29.28	haska wa nĩkatã Jacó Léia besti aĩwã 7 dia habe hiwekẽ hawẽ bake mashkuri Labão Jacó bimaria aĩwãrianikiaki. 
GEN.29.29	Hanushũ hawẽ bake Raquel beneyawatã hawẽ dayaru escravo aĩbu betsa hawẽ kena Bila Labão Raquel inãnikiaki, hau merabewanũ hawẽ dayaru wamakinã. 
GEN.29.30	Jacó Raquel biriatã betxipaihairakĩ hakia Léia mawaira betxipaiama danãbiai ana hawa yuiama Raquel bima ana 7 ano nitxĩriai dayashũrianikiaki.
GEN.29.31	Jacó hawẽ aĩ Léia danãbiakĩ mekubainaya Senhor Deusũ uĩkĩ Léia merabewakĩ bake bimakĩ hakia Raquel hau bake biamayunũ Jacó txutabiakubainaya bakeuma wakĩ nemayukubainikiaki. 
GEN.29.32	Hanushũ Léiã bake bia tuya huni bake kaĩshũ yuikĩ: “Ẽ benẽ ea danã duakabia ẽ punu nuka Senhor Deusũ ea uĩkiki. Haskakẽ ẽ bakewẽ taeshũ ẽ benẽ ea betxipaishanikiki. Haskawẽ taea ẽ bakẽ kenarã, Rúbenki”, akima 
GEN.29.33	hanua ana ha katxu bake bia huni bake kaĩshũ yuikĩ: “Ẽ benẽ ea danãbiaya Senhor Deusũ nĩkakĩ huni bake betsa ana ea bimaimaki. Haskawẽ taea ẽ bakẽ kenarã, Simeãoki”, akima 
GEN.29.34	ana ha katxu bake bitã huni bake ana kaĩshũ yuikĩ: “Huni bake dabe inũ besti ma ẽ bia ẽ ma kaĩshunaki. Ikis ẽ benẽ hawẽ taeshũ ea betxipaitiruki. Haskawẽ taea ẽ bake betsã kenarã, Leviki”, ana akima 
GEN.29.35	haskatã ha katxu ana bia huni bake ana kaĩshĩshũ yuikĩ: “Ea haska waya Senhor Deus ẽ ma kẽwaiĩ. Haskawẽ taea ẽ bakẽ kenarã, Judáki”, ikima Léiã bake ana biyuama inikiaki.
GEN.30.1	Hanushũ hawẽ betsa Léiã bake bikubainaya hawawẽ haskatima hawẽ betsa bakeyaiwẽ taea nuikĩ Raquelĩ Jacó yuikĩ:
GEN.30.1	—Eari bakewawe, ẽ bake biamas mawatirukirã— aka 
GEN.30.2	haska wa haki sinatakĩ Jacó Raquel yuikĩ:
GEN.30.2	—Mĩ haskara shinaĩ ikai? Ẽ ea Deusmaki. Deusũ besti mia bimatiruki. Eanã, ẽ mia haska washũ bimatirumaki— aka 
GEN.30.3	Raquelĩ ana yuikĩ:
GEN.30.3	—Uiã, nukũ beya txibãkĩ ẽ dayaru escravo Bila mewe, haki mĩ ea bakewashuna ẽ bake ishanikikirã— atã 
GEN.30.4	hanushũ Bila yunua Jacó bikĩ nãta aĩwãtã Bilaki bakewa 
GEN.30.5	Bilã Jacó huni bake kaĩshuna 
GEN.30.6	Raquelĩ datxukĩ yuikĩ: “Deusũ ea uĩkĩ ea unãkĩ ẽ shinã pewẽ taeshũ ẽ yukai hãtxa ea nĩkaimashũ ikis ẽ huni bake ea inãshuki. Haskawẽ taea na bake kenarã, Dãki”, aka
GEN.30.7	hanushũ Raquelĩ dayaru escravo Bilã ana ha katxu bake bia Jacó huni bake kaĩshuna 
GEN.30.8	Raquelĩ ana datxukĩ yuikĩ: “Ẽ betsa maemanũ ika ẽ habe ha imis ẽ ma binuaiĩ. Haskawẽ taea ha bakeishtã kenarã, Naftaliki”, hatu wanikiaki.
GEN.30.9	Hanushũ Léiari ana bake biamawẽ taeshũ unãkĩ hawẽ dayaru escravo Zilpa Jacó yunuria bikĩ nãta aĩwãriatã 
GEN.30.10	Zilpaki bakewa bake bia Jacó huni bake kaĩshuna 
GEN.30.11	Léiã datxukĩ yuikĩ: “Haska ẽ pepahairairã, enaki. Haskawẽ taea bakeishta hawẽ kenarã, Gadeki”, hatu wa
GEN.30.12	hanua Léiã dayaru escravo Zilpã ana ha katxu bake bia Jacó huni bake ana kaĩshuna 
GEN.30.13	Léiã yuikĩ: “Ẽ hati bake haya ẽ benimaiwẽ taea aĩbuaibu ewẽ benimakĩ ea kẽwãshanaibu ẽ benimaii. Haskakẽ bakeishta hawẽ kenarã, Aserki”, hatu anikiaki.
GEN.30.14	Hanu shekiwã tsekakĩ meshteaibutiã Léiã bake Rúbenẽ bai anu kashũ sheati bimi batapa betxishũ beshũ hawẽ ewa inãkẽ hanushũ Raquelĩ uĩtã Léia ea akĩ yuikĩ:
GEN.30.14	—Mĩ bakẽ sheati bimi batapa mia beshuanã, eskarabe ea inãwẽ— aka 
GEN.30.15	inãkatsi ikama haki sinatakĩ Léiã yuikĩ:
GEN.30.15	—Ha dukũ ẽ bene mĩ ea mebiniki. Ikis ẽ bakẽ bimi batapa ea beshuã mĩ ea mebĩriakatsis ikai?— aka Raquelĩ hawẽ bimi sheanũ ishũ
GEN.30.15	—Haskakenã, na meshu merã hau mibe iki kanũ Jacó ẽ mia anu yunuaii. Haskakẽ mĩ bakẽ bimi mia beshuã ea dabukũ inãriwe— aka haska yubaiwẽ taeshũ inãkẽ 
GEN.30.16	hanua bari kaya hawẽ bai anua Jacó huaya Léia ka haki nukushũ yuikĩ:
GEN.30.16	—Ẽ bakẽ sheati bimi ea beshuã Raquel ẽ inãshuwẽ taeshũ ẽ mia yubayushuki. Haskawẽ taea na meshu merã ebe iyuyuwe— aka Jacó nĩkatã hawẽ hiwe anu meshu merã ka habe ishũ txutakẽ 
GEN.30.17	Léiã haskakiri Deus ea akimakiri Deusũ nĩkatã hawẽ nuikĩ Léia ana ha katxu bake bima Jacó huni bake ana kaĩshuna Léia ma 5 huni bake hayatã 
GEN.30.18	yuikĩ:
GEN.30.18	—Ẽ dayaru escrava ẽ bene ẽ yunuyamawẽ taeshũ Deusũ ea manakushuki. Haskawẽ taea hawẽ kenarã, Issacarki— akimashũ
GEN.30.19	habianuri ana bake betsa Léiã bima Jacó huni bake ana kaĩshuna 6 huni bake hayatã 
GEN.30.20	Léiã yuikĩ: “Deusũ ea pepawakĩ ea duawashuki. Ẽ ma 6 huni bake kaĩshunawẽ taea hanu ẽ bene ewẽ nui ebe hiweshanimẽkaĩ. Haskawẽ taea ha bakeishtã kenarã, Zebulomki”, anikiaki.
GEN.30.21	Txipu hawẽ henekĩ Léiã ana bake bia aĩbu bake kaĩshũ kenakĩ: “Dináki”, anikiaki. 
GEN.30.22+GEN.30.23+GEN.30.24	Hanushũ Deusũ Raquelkiri shinãkĩ hawẽ hãtxawẽ bake bikatsi ea akai nĩkamis shũ hau bake binũ merabewakĩ Raquel bake bimaima huni bake kaĩshũ yuikĩ: “Ẽ bakeumawẽ taeshũ ea yuãmisbu ẽ dake ea maĩwãkĩ Deusũ ẽ txakabu tere akĩ ea huni bake inãshinaki. Ana huni bake betsa Senhor Deusũ ea inãshanimẽkaĩ. Haskawẽ taea na ẽ huni bakẽ kenarã, Joséki”, anikiaki.
GEN.30.25+GEN.30.26	Hanua Raquel hawẽ bake José kaĩmakẽ Jacó hawẽ kuka Labão yuikĩ:
GEN.30.25+GEN.30.26	—Ea heneriwe, nitxĩkinã, ẽ mae anu ẽ epa hiwea anu ẽ kakatsi ikairã. Ẽ mia pe dayashũkũkaĩmiswẽ taeshũ ẽ aĩ dabe inũ ẽ bakebube ea yunukĩ ea nitxĩriwe. Haskarara ẽ mia dayashũmis mĩ unãhairaii. Haskawẽ taeshũ ea nemayamawe, ẽ kaĩkainairã— aka 
GEN.30.27+GEN.30.28	nĩkatã Labão kemakĩ nemakĩ:
GEN.30.27+GEN.30.28	—Miwẽ taeshũ Senhor Deusũ ea duawai ẽ uĩmiski. Mĩ ea betxipaikĩ ea ana dayashũkĩ haska mĩ ea yukai keska ẽ mia pakakĩ ashũshanaii— aka 
GEN.30.29+GEN.30.30	Jacó ana yuikĩ:
GEN.30.29+GEN.30.30	—Ẽ mia dayashunaya mĩ inabu ma papakeai mĩ uiaiĩ. Ẽ mia anu huriamakẽ eskarabes mĩ hayaniki. Ikis inabu itxapahaira mĩ hayaki. Hanua ẽ mia dayashunaitiã Senhor Deusũ mia duawamiski. Natiã haska mĩ ea yuiairã, hatiã ẽ bakebu ẽ tari meribi dayashũtirumẽ?— aka
GEN.30.31+GEN.30.32	—Hawa mĩ betxipaiai ẽ mia hawẽ pakairã— aka
GEN.30.31+GEN.30.32	—Peiwẽ ea pakayamawe. Mĩ cabra inũ mĩ txashuwã itxawatã namakis nikaũkĩ katukĩ pakebaũkĩ keneya inũ meshupa inũ shiwaya ha ẽ katua mĩ ea yunua ena ishanai nũ unãtiruki. Hawẽ mĩ ea pakatiruki. Mĩ ea haska washuna mĩ inabu ẽ ana yumewakĩ mia itxapa washũtiruki. 
GEN.30.33	Txipu mia hushũ ẽ inabu uĩbaũkĩ mina uĩriakĩ haratu mina ẽ yumetsua mĩ uĩtiruki. Enarã, keneya inũ, shiwaya inũ, meshupa ẽ bikatsis ikaii. Haskakẽ hushupa ena anu nashui ika uĩkĩ ha ẽ mia yumetsũshina mĩ unãshanaii. Ẽ mia haska washuna ẽ huni txakabuma mĩ unãshanaii— aka 
GEN.30.34	Labão yuikĩ:
GEN.30.34	—Peki. Haska mĩ shinaĩ nũ akubaĩshanaii— itã 
GEN.30.35+GEN.30.36	kashũ inabu keneya inũ meshupa inũ shiwaya pashkashũ hawẽ huni bakebu mekemakĩ shaba dabe inũ besti kaĩ hikianu Jacó txashuwãyã Labão hatu nitxĩkẽ hanushũ Jacó Labão inabu mekeshũkĩ ana taewanikiaki.
GEN.30.37	Hanushũ Jacó hi siri itxapa meshteshũ daris akĩ pusteya wakĩ hushupa inũ meshupa watã 
GEN.30.38	hanua ũpash txashuwanẽ akaibu anu besuuri nitxĩkĩ seu wa akeakea anua ũpash aki beabu hushupabusbia txutanamekĩ 
GEN.30.39	hi siri shiwaya uĩkĩ bake bia bake meshupa inũ shiwayabu itxapa tashnikubainibukiaki. 
GEN.30.40	Txashuwã bake meshupa inũ keneya inũ shiwaya Jacó pashkakĩ Labão txashuwã hushupabu besuuri mapũkĩ hawena wa 
GEN.30.41	ũpash amati anua txashuwã kushipa txutanameaya Jacó hawaira hi siri itxapa betsebaĩ nitxiã ha txashuwã hanua uĩkĩ hi siri pusteya dapikea txutanamekĩ bake kushipa hushupa pawakubainibukiaki. Hatu haska wa akeakekubaina hushupama tashnikubainibukiaki. 
GEN.30.42	Hanuari txashuwã babu txutanameriaibũ hi pusteya ha dapi Jacó nitxiãma bake nanea txashuwã bake hushupa babu imana tashniriakubainibukiaki, haskakẽ txashuwã hushupa babubu Labãonarã. Hanua txashuwã keneya inũ meshupa inũ shiwayabu kushipabu hawẽ dais Jacónã inikiaki. 
GEN.30.43	Haskawẽ taea Jacó hawena itxapa hayakũkainikiaki, inabu inũ, huni inũ aĩbu tsumabu inũ, camelo inũ, jumento mirima hayairã.
GEN.31.1	Labãonẽ huni bakebu Jacókiri yuinamei: “Nukũ epã ina anua txashuwã tibi Jacó biãkĩ maewakĩ nuku ma binuĩkiki, hawenawakinã”, ikubainaibu huni betsã hatũ hãtxa Jacó yuiabu nĩkatã 
GEN.31.2	Labão uĩkĩ Jacó shinãkĩ: “Ea ana uĩ pewamaki, eki sinatai ẽ uiaiĩ, ha dukũ benimai taeni keskamarã”, ikĩ 
GEN.31.3	haskai nishũ shinãyã Senhor Deusũ Jacó yuikĩ: “Mĩ epã mae anu minabu anu ana kai txĩtũwẽ, mibe kakĩ ẽ mia merabewabukainairã”, aka
GEN.31.4	Jacó hawẽ aĩ dabe hau benũbũ hawẽ tsuma yunua hatu yuishũtana hanua hatũ hiwe anua Raquel inũ Léia hanu txashuwã mekei dayai anu bui Jacóki nukuabu 
GEN.31.5+GEN.31.6+GEN.31.7+GEN.31.8+GEN.31.9+GEN.31.10+GEN.31.11+GEN.31.12+GEN.31.13	hatu yuikĩ:
GEN.31.5+GEN.31.6+GEN.31.7+GEN.31.8+GEN.31.9+GEN.31.10+GEN.31.11+GEN.31.12+GEN.31.13	—Matũ epã ea pewama ẽ uĩkubainaii. Ha dukũ eki benimaniki. Natiã ikis eki sinatai ẽ uiaiĩ. Hakia ẽ epã mekenika Deusũ ea merabewakubainikiki. Matu berubi dayashũtxakayamakĩ matũ epa ẽ duawakubaĩmiski. Hakia matũ epã ea itxakawakĩ ea pakakĩ bestikima maewa akeakekĩ ea parãkatsi ikaya Deusũ nemamiski. Labãonẽ ea yuikĩ: “Txashuwã bake keneya minaki”, ea wabianikẽ yushã dasibi keneya tashnikunainaibu hanua shinã betsa watã Labãonẽ ana ea yuikĩ: “Txashuwã bake shiwaya minaki”, ea wariaya yushã dasibi shiwaya tashniriakubainikiki. Haska wakĩ Deusũ matũ epã inabu ea mebĩmakĩ ea inãkubainikiki. Daka ẽ usha namaya txashuwã txutanameaibu ẽ uiãyã txashuwã bene shiwaya inũ keneya inũ meshupa bestibũ yushã txutaibũ Deusũ nai tsumã ea yuikĩ: “Jacóõ”, ea aka: “Ẽ nenuki”, ẽ wa: “Uiã, dasibi Labãonẽ mia itxakawai ẽ uĩmiski. Haskawẽ taeshũ bene shiwaya inũ keneya inũ meshupa bestibu ẽ bake bimakubainaii. Betel anushũ haska Deusũ ẽ mia yuini ẽ eaki. Habianushũri mishki unãti wakĩ benitã sheniwẽ dashu atã hanua mĩ ebe yubakaniki. Haskawẽ taea benitã na mae anua pashariwe. Haria mĩ kaini anu inũ kariwe”, ea wakĩ haska Deusũ ea yuishinaki— hatu wa 
GEN.31.14+GEN.31.15+GEN.31.16	nĩkatã hawẽ aĩ Raquel inũ Léiã shinãkĩ yuikĩ:
GEN.31.14+GEN.31.15+GEN.31.16	—Nukũ epã hiwe anu nũ ana hawawẽ nuitirumaki. Txashuwã inã keska wakĩ nuku nawa keska wakĩ nukũ epã nuku mia inãni inũ hanua hawẽ txashuwã mia yununi mĩ biãkubaina hawena ma keyuriaikiki. Haskawẽ taeshũ ina tibi inũ mabu dasibi Deusũ nukũ epa mebĩshũ mia inãkubainai nukuna inũ nukũ bakebunaki. Txanimaki. Haskawẽ taeshũ hamapai sharabu Deusũ mia yuishina ishũwẽ— akabu
GEN.31.17+GEN.31.18+GEN.31.19	haskashĩshũ Jacó ana Canaã anu txĩtũkatsi hawẽ hamapai pewanũ ikaya Labãonẽ hawẽ txashuwã dani meshtei kakẽ Raquelĩ hawẽ epã kẽwãti mãkã dami yumetsukaini hanua Padã-Arã anua Jacó hawẽ inabu dasibi bini inũ, hawẽ tsumabu inũ, hawẽ mabu itxawatã hawẽ aĩ dabe inũ hawẽ bakebuya camelo kamaki hatu katsaũbaĩkĩ Canaãkiri hawẽ epa Isaque hiwea anu hatu dasibi iyui 
GEN.31.20+GEN.31.21	kakĩ hawa hatu banabimama pashai Arameu nawa Labão Jacó haki txaniama parãbaĩkĩ hawenabu dasibi hatũ mabuya iyui hene Eufrates ma pukebaina Gileade Matikiri Jacó besusi pashai hunekainikiaki.
GEN.31.22	Hanua Jacó pashai haska kaĩshina ma 3 shaba ma kaya Labão yuiabu nĩkatã 
GEN.31.23+GEN.31.24	hawenabubetã Labãonẽ Jacó txibãkĩ 6 shaba txibãkubaini Gileade Mati anua haki nukuriama usha namaya Deusũ Labão yuikĩ:
GEN.31.23+GEN.31.24	—Uĩrawe. Mimebi Jacó kũyã akĩ hawa txakabu yuiyamashãwẽ— aka 
GEN.31.25	hanua bestẽkaini kai Gileade Matikiri kaya ha matikĩ Jacó hatũ tari hiwe nitxĩkĩ pũteshina dakakẽ Labão hawenabuya kai haki nukutã hatũ tari hiweri mati anu habũri nitxĩkĩ pũteriatã 
GEN.31.26+GEN.31.27+GEN.31.28+GEN.31.29+GEN.31.30	Jacó anu kashũ Labão haki sinatakĩ yuikĩ:
GEN.31.26+GEN.31.27+GEN.31.28+GEN.31.29+GEN.31.30	—Haskai mĩ haskakirãshinamẽ? Ea parãkĩ ẽ aĩbu bake dabe mĩ ea iwẽshinaki, detenametã hatu atxibiranai keska wakinã. Ea hawa yuiama ea parãtã hune mĩ pashashinaki. Haskara shinaĩ mĩ hushiãmẽ? Bebũkiri hukĩ mĩ ea yuia mimawati harpa inũ tũ tũ atiwẽ nawakĩ benimakĩ ẽ mia nitxĩpanã mĩ hune pashai hushiãki. Mia nitxĩkĩ ẽ bake dabe inũ ẽ bababu benimakĩ hatu tãtsu apanã mĩ ea hatu hunẽbirãshinaki. Haskara mĩ unaĩsmapahairamẽ? Ẽ kushipawẽ ẽ mia txakabuwapanã mĩ epã mekenika Deusũ ea yuikĩ: “Uĩrawe. Mimebi Jacó kũyã akĩ ha akĩ hawa yuiyamashãwẽ”, ea wa ẽ nĩkabirãshinaki. Mĩ epã mae anu kabiai hui peama haskakĩ ẽ mãkã dami shũska mĩ ea yumetsukirãshinamẽ?— aka 
GEN.31.31	Jacó kemakĩ yuikĩ:
GEN.31.31	—Datei hawa shinãma mĩ kushipawẽ mĩ aĩbu bakebu mĩ ea mebĩtiru shinaĩ miki txaniama ẽ hushiãki. Haska mĩ ea watirukẽ hune ẽ pashakirãshinaki— iwanã, 
GEN.31.32	Raquelĩ hawẽ epã kẽwãti mãkã dami yumetsubiakirãshĩkẽ Jacó hawa unãma ana yuikĩ:
GEN.31.32	—Haratutũra mĩ mãkã dami beshiã mĩ betxiaya ha enabu hau mawanũwẽ. Enabu anua ẽ mabu dasibi uĩ keyuwe. Haniara mĩ mabu betxitã butãwẽ— aka 
GEN.31.33	ha dukũ Jacó dani tari hiwe anu hikitã bena keyutã hanua Léiã dani tari hiwe anuri hikitã bena keyuriatã hanua hawẽ dayaru escravo aĩ dabetũ dani tari hiwe anuri hikitã benakĩ keyuriatã hawẽ mãkã dami hania betxiama hamẽ bena keyutã atimas Raquelĩ dani tari hiwe anuri hikiriatã 
GEN.31.34	mãkã dami beãshina camelo kabekãti merã arua Raquelĩ arui haki tsauaya hawẽ epa Labãonẽ hawẽ mabu dasibiri uĩkĩ mebaũkĩ ana hanuari betxiamakẽ 
GEN.31.35	Raquelĩ hawẽ epa beparãkĩ yuikĩ:
GEN.31.35	—Epaã, earã, eki sinatayamawe, himi iki tsaua ẽ haska benitimakirã— aka haska wa benabaũkĩ Labãonẽ hawẽ kẽwãti dami habu tibi anua betxiamakẽ 
GEN.31.36+GEN.31.37	hanua Jacó sinatakĩ Labão txitekĩ yuikĩ:
GEN.31.36+GEN.31.37	—Hawai e iskirã ea txibãshĩshũ ẽ mabu dasibi itimaska wakĩ mebaũkĩ hawa mabu mina mĩ ma betxiamẽ? Minabu inũ enabũ bebũ mãtxĩwẽ. Haratutũ nũ pewaimẽkaĩ? Mĩ miamẽkaĩ? Ẽ eamẽkainã? Nukunabũ hau nuku yuinũbunã. 
GEN.31.38	Ma 20 ano ẽ mia dayashunaya mĩ inabu yushã tuyatã kaũmama ikũkainimaki. Ha inũ, mĩ txashuwã bene enawakĩ ẽ piama ikũkainimaki. 
GEN.31.39	Hawa inawã mina mia biã ẽ mia beshuãma ipauniki, ẽ mia meke pewashunarã. Hakia ena ẽ mia nitxĩshũpauniki. 
GEN.31.40	Shabatiã inũ meshu merã yumetsubainabũ ea pakamakĩ mĩ ea yunui dakaimaki. Bariri barĩ ea kuamiski. Meshu merã matsĩ ea aka ikinĩ iki ẽ ushaismaki, matsi teneirã. 
GEN.31.41	Haska tenekubaini mia dayashuni 20 ano mĩ mae anu ẽ hiweshinaki. Hanua 14 ano mĩ aĩbu bake dabe binũ ika hamẽ ea ẽ dayama ikũkainiki. Hanua ana 6 ano mĩ inabu bi ẽ mia dayashũkũkaĩshinaki. Ẽ mia dayashunaya betsa tibi mĩ ea maewashũkubaĩmiski, ea hawẽ pakakinã. 
GEN.31.42	Ẽ epa Isaque inũ ẽ hutxi Abraão hatũ mekenika Deus ẽ hayamakẽ mais hawauma mĩ ea nitxĩkeãshinaki. Hakia mĩ ea txakabuwai Deusũ uĩshũ ẽ mia pe dayashunai uĩriakubaĩshĩshũ haskawẽ taeshũ ekiri hãtxakĩ Deus ewẽ nuikĩ mia nemashinaki— aka
GEN.31.43	haska wa nĩkatã Labãonẽ yuikĩ:
GEN.31.43	—Haskamaki. Ea nĩkawe. Ha mĩ aĩ dabe mĩ iweshinarã, ẽ bakebuki. Hawẽ bakeburã, ẽ bababuriki. Ha mĩ inabu dasibirã, enaki. Dasibi mĩ beshianã, enaski. Hakia ẽ aĩbu bake dabe inũ hawẽ bakeburã, ẽ ana hawa hatu washũtirumaki, merabewakinã. 
GEN.31.44	Haskawẽ taearã, mia inũ earã, yubakanamenãwẽ. Nuku dabe uĩkĩ hawẽ hau Deusũ nuku unãpakeshanunã— aka 
GEN.31.45	Jacó nĩkatã hawẽ unãtiwanũ ishũ mishki bishũ dabekĩ nitxĩtã 
GEN.31.46	hawenabu yuikĩ:
GEN.31.46	—Mishki itxawakĩ maspu keyatapa wakãwẽ— hatu wa itxawakĩ mãtxĩshunabu hawẽ parananãtimawakĩ mishki mãtxiãbu dapishũ piaibũ 
GEN.31.47	Labãonẽ ha mishki mãtxĩshu kenakĩ: “Jegar-Saadutaki”, anikiaki. Hakia Jacó habias mishki mãtxĩ hatũri kena betsa wakĩ: “Galeedeki”, arianikiaki. 
GEN.31.48	Hanushũ Labãonẽ ana yuikĩ:
GEN.31.48	—Na mishki nũ itxawakĩ maspuashurã, unanuma nũ pashkakaina mia inũ ea nukũ unãtiki— iwanã, haskawẽ taeshũ Jacó enabũ kenakĩ: “Galeedeki”, anibukiaki.
GEN.31.49	Labãonẽ ana yuikĩ:
GEN.31.49	—Nũ pashkakaina nũ ana uinanãmakẽ hau Senhor Deusũ nuku dabe uĩpakeshanũwẽ. 
GEN.31.50	Ẽ aĩbu bakebu mĩ ea hatu itxakawã kasmakĩ mĩ hatu danãkĩ aĩbu betsa biayarã, huni betsã mia nematirumabiakẽ: “Nũ yubakaiwẽ taeshũ mĩ haskaya Deusũ unaĩkiki”, hakimayamashãwẽ— aka haskawẽ taeshũ ha mishki maspu kenakĩ: “Mispaki”, nukũ hãtxawẽ yuiarã, “Hakishũ Deusũ Uĩbaũtiki.” 
GEN.31.51+GEN.31.52+GEN.31.53	Hanushũ Labãonẽ ana hãtxa wakubaĩkĩ:
GEN.31.51+GEN.31.52+GEN.31.53	—Uiã. Na mishki maspuabu inũ mishki keyatapa ẽ nitxĩshurã, habuwẽ nũ yubakai nukũ shinãmatiki. Ea inũ mia namakis nia keska nũ ashuki. Ea miki sinatakĩ mia txakabuwakatsi ikĩ ha dabe ẽ binuama ishanaii. Miari eki sinatakĩ ea txakabuwakatsi ikĩ ha dabe mĩ binuamari iriashanaii. Nũ ma yubaka haska haya haratutũra nũ txakabuwakĩ kaneaya ea kasmai miã nũ kaneayarã, mĩ hutxi Abraão mekenika Deus inũ ẽ hutxi Naorĩ mekenika Deus habiastũ nuku betsa kupishanikiki— aka haska wa Jacó nĩkatã hawẽ epa Isaque mekenika Deuski datekĩ yuikĩ:
GEN.31.51+GEN.31.52+GEN.31.53	—Peki. Haska nũ yubakai keska ipakenãshãwẽ— iwanã, 
GEN.31.54	Deus benimawakĩ mati anushũ hawẽ kẽwãti piti pewakĩ txashuwã bake tesẽshũ shui keyutã misiyabi hatu pimanũ ishũ hawenabus kena itxabu hatubetã pitã matikĩ habiari ushashini 
GEN.31.55	penaya Labão bestẽtã hatu henebaĩkatsi hawẽ beyawẽ hawẽ bababu inũ hawẽ aĩbu bake dabe tãtsu ashũ hãtxa pepawẽ yuikĩ hatu duawatã hawẽ mae anu txĩtũbiranibukiaki.
GEN.32.1	Hanua hawẽ ibuã hiwe anu ana kai txĩtũkaini bai tanabainaya Deusũ nai tsumabu Jacóki nukuaibu 
GEN.32.2	hatu uĩkĩ yuikĩ: “Narã Deus dayashunikabu kushipabuki”, atã “Haskawẽ taea na mae kena ‘Maanaimki’ ”, anikiaki.
GEN.32.3	Hanushũ mae Seir anu Edom mai pakea anu hawẽ betsa Esaúki ma huaikiri hau kaka bushũtanũbũ Jacó hawẽ tsumabu eskarabe yunukĩ 
GEN.32.4+GEN.32.5	hau eska yuishũtanũbũ Jacó hatu yunukĩ:
GEN.32.4+GEN.32.5	—Ẽ betsa Esaú eska yuitãkãwẽ: “Mĩ tsuma Jacó mia yuikĩ: ‘Nukũ kukabe ẽ hiwetani atimas ẽ ana miki nukuyuaii. Earã, ẽ eska haya ẽ huaii. Nĩkawe. Ina awa inũ, jumento inũ, txashuwã inũ, huni inũ aĩbu dayaru escravo mirima ẽ hayaki. Mĩ ekiri pe shinanũ’, iwanã, ‘Mĩ ẽ shanẽ ibuki, akĩ mia yuikĩ bebũkiri mianu ẽ hãtxa ẽ mia bumaii’ ”, akĩ ẽ yunuai habiaskari ẽ hãtxa ẽ betsa Esaú ea yuishũtãkãwẽ— hatu wa 
GEN.32.6	bushũ Esaú yuitã ana txĩtũbirã Jacó yuikĩ:
GEN.32.6	—Mĩ betsa Esaúki nukushũ nũ yuia nuku nĩkatã 400 hunibuya miki nukui ha kayabi huikiaki— akabu 
GEN.32.7	nĩkatã hawẽ betsa paraniwẽ taea shinaĩ datehairakĩ Jacó hawenabu inũ hawẽ inabu pashkakĩ hawenabu betsa inũ hawẽ txashuwã inũ, hawẽ ina awa inũ, hawẽ camelo hati pashkakĩ shuku dabe watã 
GEN.32.8	shinãkĩ: “Ha dukũ mani betsaki dukũ Esaú nukutushitã hatu deteaya uĩtã mani betsa pashatisharaki”, ika 
GEN.32.9+GEN.32.10+GEN.32.11+GEN.32.12	hanua bika tenei Deusbe hãtxakĩ: “Senhor Deusuũ, mĩ ẽ hutxi Abraão Deus mekenika mĩ ikũkainiki. Mĩ ẽ epa Isaque Deus mekenika mĩ iriakũkainaii. Haskawẽ taeshũ ea yuikĩ: ‘Mĩ mae anu ana kawe. Minabu anu ana kawe. Mĩ hari ka harishũ ẽ mia duawashanaii’, akĩ mĩ ea yubaimaki. Txanima mĩ ea duawaii. Nenua kairã, ẽ mestẽti bestiya ẽ kaniki, na Hene Jordão pukeirã. Hakia na eskatiã yura mani dabeya Hene Jordão ẽ ana pukei kaii. Ẽ haska kainaya ẽ betsa Esaú eki sinatai ea mekewe. Hushũ aĩbu bakeya dasibi tenaĩkiki, ika ẽ haki dateaii. Mĩ ea yuikĩ: ‘Ẽ mia duawakĩ mĩ bababu ẽ pa washanaii, mashiti tsuã tanatiruma wakinã’, akĩ mĩ ea yubayamaki. Haskawẽ taeshũ ẽ betsa Esaú anushũ mekekĩ ea itxakawamayamawe”, atã 
GEN.32.13	hanu ushashini bestẽkauã Esaú hawẽ daewakĩ ha inãkuĩkatsi hawẽ inabu katukĩ 
GEN.32.14	200 txashuwã yushã inũ, 20 txashuwã bene inũ, 200 cabra yushã inũ, 20 cabra bene inũ, 
GEN.32.15	30 camelo yushã bakeya inũ, 40 ina awa yushã inũ, 10 ina awa bene inũ, 20 jumento yushã inũ, 10 jumento bene katushũ 
GEN.32.16	ina sharabuya hawẽ tsumabu tibi mekemakĩ hatu pashka akeaketã hatu yuikĩ:
GEN.32.16	—Matunã, bebũkiri pashku pukekãwẽ, ina shukuabu tibiya benãta bukubainirã— iwanã, 
GEN.32.17	bebũkiri inabuya hawẽ tsumabu yunukĩ:
GEN.32.17	—Ẽ betsa Esaú matuki nukushũ matu yukakĩ: “Matũ shanẽ ibu tsuamẽ? Mã hani kai? Na inaburã, tsuanamẽ?” ikayarã, 
GEN.32.18	Esaú yuikinã: “Eska washãkãwẽ. Mĩ tsuma Jacónaki. Mĩ hawẽ shanẽ ibu Esaúrã, ha beshuĩkiaki. Uiã. Nuku itxũ Jacóri txipu ma huriaikiki”, akĩ yuishãkãwẽ— hatu wa 
GEN.32.19	hawẽ tsumabu inabu tibiya ana ha katxu habias hãtxa hatu yuitã hanushũ hawẽ henekĩ hatu yuikĩ:
GEN.32.19	—Esaú matuki nukuaya habu dukũ ẽ hatu hãtxa washu keska habiariri yuishãkãwẽ. 
GEN.32.20	Hãtxa menekĩ yuikĩ: “Uiã. Nuku itxũ mĩ tsuma Jacó txipu ma huikiki”, akĩ haska yuiriashãkãwẽ— iwanã, shinãkĩ —Inãkuĩti ea bebũkiri yunukĩ ẽ betsa ẽ daewaii. Txipu hawẽ besu ẽ uiã ea danãmamẽkaĩ— ikĩ 
GEN.32.21	hawẽ tsumabu inãkuĩti habu dukũ bebũkiri yunua pashku pukei buaibũ hanua ha kayuama meshu merã bai putxinĩ niti ika usha ishĩ
GEN.32.22+GEN.32.23	yamenapũ bestẽshũ hawẽ aĩ dabe inũ, hawẽ escravo aĩ daberi inũ, hawẽ 11 bakebu hatu bestẽwãshũ pashku hawẽ kena Jaboque hatu pukemashũ ha inũ, hatũ mabuya hawẽ tsumabu inabu dasibiriya pukematã 
GEN.32.24+GEN.32.25	Jacó besti niti ikẽ huni betsa hushũ maemakatsi ikĩ meshu merã habe tsumanametã tĩ anũ ishũ ashĩkĩ penaya huni betsã Jacó maematiruma huni betsã kishtĩkĩ Jacó kishtush atã 
GEN.32.26	yuikĩ:
GEN.32.26	—Ma penaikiki. Ea henewe— aka Jacó yuikĩ
GEN.32.26	—Mĩ ea pepawama ẽ mia heneamaki. Mĩ kushipawẽ ea pepawawe— aka
GEN.32.27	—Harakiri mĩ kenamẽ?— aka
GEN.32.27	—Ẽ Jacóki— aka
GEN.32.28	—Deus inũ hunibu binũkatsi ikũkaĩkĩ mĩ ma hatu maemaki. Haskawẽ taeshũ habũ mia ana Jacówẽ kenabuma ishãkanikiki. Hakia mia kenakĩ: “Israelki”, akĩ mia kenashãkanikiki— aka Israel nukũ hãtxarã, “Deusbe mĩ ma binunameaki” aka 
GEN.32.29	hanushũ Jacó yukakĩ:
GEN.32.29	—Miarã, harakiri mĩ kenamẽ? Ea yuiwe— aka
GEN.32.29	—Haskai ẽ kena mĩ yuka ikaii?— iwanã, hawẽ kena yuiama hanushũ Jacó hawẽ kushipawẽ pepawa bestitã kaya 
GEN.32.30	Jacó shinãkĩ:
GEN.32.30	—Ha hunirã, Deusraka. Deusbe ẽ beisinãbiashu ẽ mawama ishuki. Haskawẽ taeshũ na nenua ẽ habe atxinameshinai: “Penielki”, akĩ ẽ kena bena waii, nukũ hãtxawẽ yuiarã, “Deusbe ẽ beisinashuki”— ikarã. 
GEN.32.31	Hanua penaya bari huaya ha kishtush akawẽ taea tiri ikaini Jacóri pashku hawẽ kena bena Peniel pukebaini kai 
GEN.32.32	hanua Jacó Deusũ kishtush aniwẽ taeshũ natiã Israelĩ enabũ yuinaka betsa betsapa hawẽ kishi punu txitxia pisbumakiaki.
GEN.33.1	Hanua Jacó kai sharakũkaini kakĩ hawẽ betsa 400 hunibube txai huai Jacó betxitã hanushũ dabe inũ besti hawenabus shuku wakĩ hawẽ aĩ Léia hawẽ bakebuya inũ, hawẽ aĩ betsa Raquel hawẽ bakeya inũ, hawẽ escrava aĩ dabe hatũ bakebuya hatu pashkatã 
GEN.33.2	hawẽ escrava aĩ dabe hatũ bakebuya tari shuku watã bebũ hatu mapũtã hanushũ Léiari hawẽ bakebuya ha katxu tari mapũriatã Raquel hawẽ henekĩ hawẽ bake Josébe txipu tari nitxĩtã 
GEN.33.3	hatu haska watã hawaira Jacó hatu binubaini bebũkiri kai hawẽ betsaki nukui kakĩ daewai hawa buama kai uĩmai hawẽ beyawẽ taea maĩ beti iki 7ki beukũkaini hawẽ betsa anu kaya 
GEN.33.4	haskakũkainaya unuriari ana haki sinatamari uĩmariai kushiriakirã Esaú Jacóki nukutã ikukunaĩ teikukutã tãtsu aka benimai habia dabe kashanibukiaki. 
GEN.33.5	Haskai menetã Esaú bewenikitã hatu uĩbaũkĩ aĩbu hawẽ bakebuya betxikĩ Jacó yukakĩ:
GEN.33.5	—Na mibe beaiburã, mĩ tsuabumẽ?— aka
GEN.33.5	—Enabuki. Deusũ ea hatu inãkubaĩshinaki, mĩ tsuma ẽ earã— akaya 
GEN.33.6	hanua hawẽ escrava aĩ dabe hatũ bakebube bua maĩ dãti itã beti ikaibũ 
GEN.33.7	hanua Léia hawẽ bakebube kariai maĩ dãti itã beti iriaibũ hanua txipu hawẽ henei José hawẽ ewa Raquelbe ka maĩ dãti itã beti iria haska maniabũ 
GEN.33.8	Esaú ana Jacó yukakĩ:
GEN.33.8	—Na mĩ inabu inũ mĩ tsumabu dasibibu mia bebũ ẽ uĩkubirani ẽ miki nukuairã, mĩ hawẽ hawayuai?— aka
GEN.33.8	—Nũ ana sinatarabeyamanũ mia daewakĩ ẽ inabu dabukũ ẽ mia beshuaiĩ, nũ ana txakabui hiweyamashanunã— aka
GEN.33.9	—Ẽ betsa kayabituũ, haskamaki. Itxapa ẽ ma hayariki. Hawara mĩ haya mĩ beairã, minaki. Ea pashkashũ inãyamawe— aka
GEN.33.10+GEN.33.11	—Haskamaki. Mĩ ea betxipaiaiwẽ taeshũ na inãkuĩ ẽ mia beshũshu biwe. Mĩ ewẽ benimai ẽ mia uĩshuki, haska Deus ẽ uiaĩ keskarã. Deusũ ea duawamiswẽ taea itxapa ẽ hayaki. Haskawẽ taeshũ ea danãma ẽ inãkuĩ biwe— akĩ hawẽtsaĩs yunu yunu aka atimas shinã betsa watã bitã 
GEN.33.12	hanushũ Esaú yuikĩ:
GEN.33.12	—Nenua karinuwe. Ẽ bebuai txipu ea itxũ kawe— aka
GEN.33.13+GEN.33.14	—Ẽ betsaã, mĩ unaiĩ. Ẽ bake mishtĩ kushisma inũ ẽ inabu yushanẽri hawẽ bake txutxu amaibuwẽ ẽ nuiaii. Shaba bestitxai hikinũ ika nũ hawaira kushikainaya ẽ inabu ea mawashũtirubuki. Mia dukũ beburiwe, earã, ẽ inabu kai uĩkubaini inũ ẽ bake mishtĩ buaibu unãshubira ẽ hatu iyuairã. Seir anu ẽ miki ana nukui kairã, beburiwe— aka
GEN.33.15	—Peki. Ẽ hunibu dabukũ mia bashishũpa, hau mia merabewakubainũbunã?— aka
GEN.33.15	—Mĩ ea merabewatirubia ewẽ nuiyamawe, emebi ẽ kairã— aka 
GEN.33.16	haska wa hawẽ 400 hunibube Seirkiri Esaú ana txĩtũkirãshĩkẽ
GEN.33.17	hanua hawẽ shinã betsa watã ana hari hiweakiri kama teshkikaini Hene Jordão pukebaini Sucote anu Jacó hawenabube kashũ hiwe watã bari kaya hanu inabu bitxiti hiwe itxapa hatu wama hi mebi meshketãtãkĩ dakẽshũbaunibukiaki. Haskawẽ taeshũ ha mae kenakĩ: “Sucoteki”, nukũ hãtxawẽ kenarã: “Hi mebi keneki”, amisbukiaki.
GEN.33.18	Hanua Jacó Padã-Arã anua hui hawa txakabuma pe Canaã mai pakea anu Siquém mae dapi hawenabube hiwetushinikiaki. 
GEN.33.19	Hanua mae ibu wanũ ikĩ Siquémnẽ epa Hamorĩ enabu anua 100 pei heshe karuhairawẽ taeshũ ha mae ibu wakĩ pakatã hanu hatũ tari hiwe hatu pũtemabauna hanu maniabũ 
GEN.33.20	hanushũ mishki txi tapu wakĩ mishki itxawakĩ maspu watã hanushũ Deus kẽwãti txi tapu washũ kenakĩ: ‘Deusrã, Israelĩ mekenika Deuski”, anikiaki.
GEN.34.1	Hanua Siquém mae anu Jacó aĩ Léiã bake Diná txipash hiwe betsa anu aĩbu betsaki bai ka 
GEN.34.2	Heveu nawa shanẽ ibu Hamorĩ bake iyua Siquémnẽ Diná uĩkĩ atxishũ pesakĩ dakewatã 
GEN.34.3	txipash betxipaihairakĩ daewanũ itã hau habe betxipainamenũ habe hãtxai petã 
GEN.34.4	hawẽ epa Hamor banabimakĩ:
GEN.34.4	—Ha txipash ẽ aĩwãkatsis ikai hawẽ epa ea yukashũtãwẽ— aka
GEN.34.5	hanu hawẽ puibu hayama txai bushũ hatũ inabu pimai buabũ Siquémnẽ hawẽ aĩbu bake txutashu yuiabu hawẽ huni bakebu beriabumakẽ Jacó ha mesti ha ikatsi ikama teneyunikiaki, hawa yuiamarã. 
GEN.34.6+GEN.34.7	Hanua hawẽ puibu beshũ Dinakiri nĩkatã shinãkĩ:
GEN.34.6+GEN.34.7	—Nukũ pui Siquémnẽ txutakĩ nukũ ibubube nuku itxakawashinakiaki. Tsua haskatimahairaki— itã haskawẽ taea huĩti nishma haki sinatahairaibũ habe hãtxanũ ika Hamor hawẽ bake Siquémbe Jacó anu kashũ 
GEN.34.8+GEN.34.9+GEN.34.10	hatu yuikĩ:
GEN.34.8+GEN.34.9+GEN.34.10	—Ẽ bake mĩ bakewẽ kemukĩ betxipaihairaikiki. Hau aĩwanũ ẽ mia yukashuniyuaii, eskatiã nũ enanamenũbunã, yura bestitxai keskairã. Eskairã, nukũ aĩbu bakebu bishãkãwẽ, matunari nũ biriakubainũbunã. Nukube mã hiweaya nukũ mai pakea matunari iriashanikiki. Nenu hiwekãwẽ, hanu hiwea dayakĩ mabu itxawakĩ ana mae ewawakubaĩshãkãwẽ— hatu wa 
GEN.34.11+GEN.34.12	hanushũ hawẽ bake Siquémnẽri hatu yuikĩ:
GEN.34.11+GEN.34.12	—Matu daewakĩ hawara mã ea yuka ẽ matu inãshanaii. Inãkuĩ hamapai sharabu mã ea yuka ẽ matu inãtiruki. Haskawẽ taeshũ matũ bake txipash ea inãkãwẽ, hau ea benewanunã— hatu wa
GEN.34.13+GEN.34.14+GEN.34.15+GEN.34.16+GEN.34.17	hatũ beyawẽ taeshũ hatũ pui nawa inãtiruma shinãkĩ hatũ pui itxakawashinawẽ taeshũ Jacó huni bakebũ hatu parãkĩ Siquém inũ hawẽ epa yuikĩ:
GEN.34.13+GEN.34.14+GEN.34.15+GEN.34.16+GEN.34.17	—Mã haskabu nukũ pui nũ matu inãtirumahairaki, mã nukũ beya keskamarã, matũ hina kubitxi meshtekeumarã. Nũ haska matu inaĩ nũ dakekatsi ikamaki. Haskawẽ taeshũ nũ matu yunuamaki. Hakia haskakatsirã, ha dukũ nuku keskai huni tibi matũ hina kubitxi mã meshtekeaya nukũ puibu matu inãtã matunari nũ bitiruki. Habias yurabu shukua keskai nũ matube hiwetiruki. Hakia mã nukũ hãtxa nĩkama matũ hina kubitxi meshteamakẽ nukũ pui matu mebĩbaini nũ kaĩkaĩshanaii— akabu 
GEN.34.18	hatũ hãtxa Hamor inũ hawẽ bake Siquémnẽ nĩkatã:
GEN.34.18	—Haskarã, peki— ikaibũ 
GEN.34.19+GEN.34.20	Jacó aĩbu bake betxipaihairai meshteabu isĩki dateama hawẽ hina kubitxi Siquémnẽ hatu bimatã hanua hawẽ epa Hamorbe itxamisbu hemaĩtĩ anu Siquém kashũ shanẽ ibu keskakĩ hawenabu huni dasibi kena itxaibu hatu yuikĩ:
GEN.34.21+GEN.34.22+GEN.34.23	—Ha huniburã, nukuki sinatabumaki. Haskawẽ taeshũ nukũ mai pakea anu hatube hiwenãkãwẽ, habube biakanaĩ nũ dasikubainũbunã. Uiã, hatũ hãtxa nĩkanãkãwẽ, nũ haska hatu txibãyã nukube hiweshãkanikikirã. Nukũ mai pakea ewapawẽ taea nuku inũ hatube nenu nũ hiwetirubuki, hatũ inabuya hatubetã pimairã, nukũ aĩbu bakebube nũ hatube biananãkubainũbunã. Hamẽ nukũ hina kubitxi nũ meshteamakẽ yurabu bestitxai keskai nukuki dasitã nukube hiwekatsi ikabumakiaki. Hakia nũ habu keskai huni tibitũ nukũ hina kubitxi nũ meshteaya hawenabui yura shuku bestitxai keskai nukube hiweshãkanikiaki. Nũ haskaya hatũ inabu inũ hatũ mabu nukuna ishanimẽkaĩ. Hatũ hãtxa nĩkanãkãwẽ, nũ haska hatu txibãyã nukube hiweshãkanikikirã— hatu wa 
GEN.34.24	Hamor inũ Siquémnẽ hãtxa hati bariyabu dasibi habu detenamei butirubu keskabũ hatu nĩkatã habũ kemakĩ:
GEN.34.24	—Haskakenã, peka— ikaibu hanushũ habũ hina kubitxi meshtebaũkĩ hatu keyushinabu 
GEN.34.25	hatu haska washinabu shaba dabe inũ besti kaya huni dasibi isĩ tenehairaibũ Jacó bake dabe Simeão inũ Levi Dinã pui kayabibũ nupe txaipaya ka ha maewã anu hikishũ hiwe tibi hune hikikũkaũkĩ huni dasibi hatu dete keyunibukiaki. 
GEN.34.26	Hamor inũ hawẽ bake Siquém deteriatã hatũ hiwe anua hatũ pui Diná mebikinãbaĩkĩ iyuabu kaya 
GEN.34.27	hanua hatũ pui Diná Siquémnẽ itxakawashinawẽ taea Jacó huni bake betsabu ha hatũ betsã hatu tenãkãshu anu haburi bushũ hiwe tibi anua hatũ mabu biãbaũkĩ 
GEN.34.28	hiwe dapikea inũ bai anua ina sharabu bamakĩ hatu itxawatã 
GEN.34.29	hatũ mabu dasibi biãtã hatu tsuma wabaĩkĩ hatũ bakebu inũ hatũ aĩbuaibu dasibi hatu itxawabaĩkĩ ha maewã dasibi anua hatu iyukĩ hatu yumetsubainibukiaki.
GEN.34.30	Hawẽ bakebũ hatu haska washuwẽ taea hatuki sinatakĩ Jacó hawẽ bake Simeão inũ Levi hatu ha akĩ yuikĩ:
GEN.34.30	—Ea txakabuwakĩ nawa betsa betsapa mã ea hatu mesewamashuki, Canaã nawabu inũ Ferezeu nawaburã. Nukurã, nũ eskarabeski. Hakia haburã, itxapahairabuki. Habu dasitã nuku dete keyukĩ nuku yamawashãkanikiki, ea inũ enabu nuku teshe heneamarã— hatu wa
GEN.34.31	hawẽ bakebũ nĩkatã hatũ ibu yuikĩ:
GEN.34.31	—Haska wakĩ nukũ pui dasibituna hininipa wakĩ beya wakĩ nuku beshpa betxitirubumaki— anibukiaki.
GEN.35.1	Hanushũ hatu haska washiãbũ Deusũ Jacó yunukĩ:
GEN.35.1	—Minabu pewatã Betel anu hiwei kawe. Hanu hiwea mĩ Esaú anua pashaya ẽ miki nukua mĩ namaya ẽ mibe hãtxani anu ha mishki txi tapu hanushũ mĩ ea kẽwãtiru ashãwẽ— aka 
GEN.35.2	haska wa datekĩ hawenabu inũ hawẽ tsumabu Jacó yuikĩ:
GEN.35.2	—Matu anua dami yushĩ tibi mã haya kaĩmakãwẽ. Hanua nashi txuki petã pepanũ, ika matũ tari betsa sawetã 
GEN.35.3	hanu Deus hiwea mae Betel anu bunãkãwẽ. Ẽ nuitapakaini kai hanira ẽ kapanã Deusũ ea unãkĩ merabewakĩ ea hãtxa wani hanira ẽ kaya ebe kakũkaĩmiski, ea haska wamiswẽ taeshũ Deus kẽwãkĩ mishki txi tapu wakĩ mishki itxawakĩ maspu watã ẽ txashuwã bake teshteshũ ẽ menu keyushuni kairã— hatu wa 
GEN.35.4	hanushũ hatũ yushĩ deus dami tibi betsa betsapa kẽwãkĩ damiwamisbu inũ, hatũ dami ouro mane pau Jacó inãbu mae Siquém dapi hi shukua namã pukĩshũ ana uĩtimawakĩ Jacó dasibi maiwatã 
GEN.35.5	hatu haska wamabaini tashnibainaibũ mae tibi anua Deusũ hatu datemabaunaiwẽ taeshũ Jacó hawenabube detekatsi ibiai datekĩ hawẽ bakebube txibãma inibukiaki.
GEN.35.6+GEN.35.7	Hanu hawẽ betsaki datei pashai Canaã anu kai ushaki hanu Deus haki nukuni ha mae Luz nawabũ kenanibu anu Deus haki nukua uĩshĩkĩ kena bena wakĩ: “Betelki”, ani anu ana Jacó hawenabuya hari kai hikitã hanushũ txi tapu wakĩ mishki itxawakĩ maspu watã Deus kẽwãkĩ Jacó txashuwã bake tesẽshũ menu keyushũtã ana habiariri kenakĩ: “Betelki”, anikiaki. 
GEN.35.8	Habianuari Jacó ewa Rebeca hatũ yumewani hawẽ tsuma Débora ma yushabuhaira Alom-Bacute anu mawakẽ Betel mae dapi hi shukua namã mai wanikiaki.
GEN.35.9	Padã-Arã anua ana Jacó txĩtuĩmakẽ Deus ana haki nukushũ hau haskanũbarinũ Deusũ hawẽ kushipawẽ duawakĩ pe yuikĩ 
GEN.35.10	eska wanikiaki:
GEN.35.10	“Ikis mĩ kena Jacóki.
GEN.35.10	Ana Jacó kenama hakia: ‘Israelki’, akĩ
GEN.35.10	hau hawẽ mia kenapakeshãbũwẽ”,
GEN.35.10	iwanã, haska wakĩ Deusũ Jacó kena bena wanikiaki. 
GEN.35.11	Ana yuikĩ:
GEN.35.11	“Earã, ẽ mekenika Deus kushipaki,
GEN.35.11	ẽ kushipawẽ dasibi ẽ hatu binu keyuarã.
GEN.35.11	Ea nĩkawe. Itxapai pashãkãwẽ,
GEN.35.11	minabu bake pawai mirimahairawairã.
GEN.35.11	Mia anua minabu shukua betsa betsapa
GEN.35.11	shanẽ ibu kayabi ishãkanikiki.
GEN.35.12	Na mai pakea mĩ hutxi Abraão
GEN.35.12	inũ mĩ epa Isaque yubakĩ ẽ yununi
GEN.35.12	habiaskari wakĩ ẽ mia yunuaii.
GEN.35.12	Hanushũ txipuri minaburi pakubainaibu
GEN.35.12	ẽ hatu yununũbariaii”, atã
GEN.35.13	hanua Deus Jacóbe hãtxatã kakẽ 
GEN.35.14	habianuri Jacó mishkiwẽ unãti wakĩ dabekĩ nitxĩtã haska watã Deus kẽwãkĩ uva vinho inũ piti sheni hene inãkuĩkĩ haki mashu akĩ maukanikiaki, ha mishki Deusuna wakinã. 
GEN.35.15	Haska watã ma anishũ ana habiariri kenakĩ: “Betelki”, anikiaki, nukũ hãtxawẽ kenarã: “Deusũ Hiwea Maeki”, akinã.
GEN.35.16+GEN.35.17	Betel anua kaĩbaini mae betsa Efrata ma kemai buaibũ Raquelĩ bake bima tuya kai bai namakia bake kainũ ika kaĩtxakai bika tenehairaya hatũ bake imaitũ yuikĩ:
GEN.35.16+GEN.35.17	“Dateama iwe, mĩ iki peairã, huni bake betsa mĩ kaiainã”, aka 
GEN.35.18	mawakatsis ikamabia ma mawai Raquelĩ shinãkĩ yuikĩ: “Ẽ huni bakẽ kenarã: ‘Benoniki’, nukũ hãtxawenã: ‘Ẽ isĩ nui bakeki’, atã mawakẽ hakia hawẽ epa Jacó hawẽ kena betxipaiama kena betsa wakĩ: ‘Kashahairai hi shukuaki’, ‘Benjamimki’, nukũ hãtxawẽ: ‘Duapa bakeki’ ”, hatu wa
GEN.35.19+GEN.35.20	haskatã Raquel mawa Efrata bai kesha maiwatã hawẽ tsumabubetã Jacó mishki keyatapa hawẽ unãti wakĩ hawẽ mai mamaki nitxinibukiaki. Na habia eskatiã Efrata mae hawẽ kena bena Belém wanibu txaima anu na unãti uĩriatirubuki.
GEN.35.21	Hanua Jacó hawẽ kena bena Israel hawẽ aĩ haska wabaini ana txipekekaini kakĩ hanu manaũrishũ uĩbaũti hawẽ kena Migdal-Éder daĩbaini kashũ hatũ tari hiwe hatu pũtematã 
GEN.35.22	hanu hiweyuaya hawẽ bake iyua Rúben kashũ hawẽ epã escravo aĩ Bila ati wakĩ hune txutakẽ Israel banabimabu nĩkatã haki sinatahairanikiaki.
GEN.35.22	Jacórã, 12 huni bakeya inikiaki. 
GEN.35.23	Hawẽ aĩ Léiã huni bakeburã, hawẽ tue benarã, Rúben inũ, Simeão inũ, Levi inũ, Judá inũ, Issacar inũ, Zebulom hati binikiaki. 
GEN.35.24	Hamẽ hawẽ aĩ betsa Raquelĩ huni bake daberã, José inũ Benjamim inikiaki. 
GEN.35.25	Raquelĩ escrava Bilã huni bake daberã, Dã inũ Naftali inikiaki. 
GEN.35.26	Hanua betsa Léiã escrava Zilpa anua huni bake daberã, Gade inũ Aser inikiaki. Jacó Padã-Arã anu kani hiweshũ dasibi hatu bawarã, haria kainibukiaki.
GEN.35.27	Manre hawẽ kena betsa dabe Quiriate-Arba inũ Hebromrã, hanu Abraão inũ Isaque hiwea mapupaunibu anu Jacó hawẽ epa Isaqueki ana nukutushinikiaki. 
GEN.35.28+GEN.35.29	Hanua Isaque 180 bariya mestebuhaira mawakẽ hawẽ yushĩ hawẽ shenipabuki dasishĩkẽ hawẽ bake dabe Esaú inũ Jacó hawẽ yura mai wanibukiaki.
GEN.36.1	Esaú, hawẽ kena betsa Edom, inũ hawẽ bakebu inũ, hawẽ bababu hiwea eskanibukiaki. 
GEN.36.2	Canaã anua Esaú aĩbu dabe inũ besti aĩwãkinã, ha dukũ Heteu nawa Elomnẽ aĩbu bake Ada inũ Heveu nawa Zibeão baba ha aĩbu bake Anã bake Oolibama bitã 
GEN.36.3	hanushũ hawenabu Ismaelĩ huni bake Nebaiote pui Basemate birianikiaki. 
GEN.36.4	Hanushũ Adáki Esaú bakewarã, Elifaz kainikiaki. Hanushũ Esaú hawẽ aĩ betsa Basemateki bakewa Reuel kainikiaki. 
GEN.36.5	Hanua ana hawẽ aĩ betsa Oolibamaki bakewa huni bakebu biarã, Jeús inũ, Jalão inũ, Corá inibukiaki. Na hati Esaú huni bakeburã, maewã Canaã anu hiweshũ hatu bawa hanua kainibukiaki.
GEN.36.6+GEN.36.7	Haska hiwea shinã betsatã hawẽ aĩ dabe inũ besti inũ, hawẽ 7 huni bake inũ, hawẽ aĩbu bake tanama inũ, hawẽ dayaru escravo inũ, hawẽ inabu inũ, hawẽ mabu dasibiya Canaã anua Esaú hawẽ betsa Jacó dapashkabainikiaki. Jacó enabu inũ, hawẽ tsumabu inũ, hawẽ inabu mirimakẽ Esaúna habiaskarikẽ habetã hania hatũ inabu hatu pimatima ana habe hiwekatsi ikama uĩtã meribi hiwetanũ itã haska Canaã anua dasibi betsa betsapa bishiã haya maei kanikiaki, hawẽ betsa Jacó henebainirã.
GEN.36.8	Hanua sulkiri kai Esaú, hawẽ kena betsa Edom mati matipa anu Seir anu hiwei kanikiaki. 
GEN.36.9	Haskabaini haria Esaú bakebũ bakewa panibukiaki, Edom nawabuirã, mati matipa Seir anu hiwekubainirã. 
GEN.36.10	Esaú huni bakebũ kenarã, hawẽ aĩ Adã huni bakerã, Elifaz inikiaki. Basematẽ huni bakerã, Reuel inikiaki. 
GEN.36.11	Hanushũ Esaú bakebũ babaya warã, Elifazĩ huni bakeburã, Temã inũ, Omar inũ, Zefô inũ, Gaetã inũ, Quenaz hatu bawanikiaki. 
GEN.36.12	Hanuari Elifaz hanubi hawẽ escrava aĩ Timnaki bakewarã, huni bake Amaleque kainikiaki. Ha habũ bababurã, Esaú aĩ Ada anua inibukiaki. 
GEN.36.13	Hanua Esaú huni bake Reuelĩ bakewa Naate inũ, Zerá inũ, Samá inũ, Mizá hati Basematẽ hawẽ huni bababu inibukiaki. 
GEN.36.14	Zibeão baba ha aĩbu bake Anã bake Oolibama bitã Esaú haki huni bakebu hatu bawa Jeús inũ, Jalão inũ, Corá inibukiaki.
GEN.36.15+GEN.36.16	Esaú aĩ Adã huni bake iyua Elifazĩ huni bake bawarã, hati Edom anu shanẽ ibu tibi inibukiaki, Temã inũ, Omar inũ, Zefô inũ, Quenaz inũ, Corá inũ, Gaetã inũ, Amalequerã, hati Adã huni bababu inibukiaki. 
GEN.36.17	Esaú aĩ betsa Basematẽ huni bake Reuelĩ huni bakeburã, hati Edom anu shanẽ ibu irianibukiaki, Naate inũ, Zerá inũ, Samá inũ Mizárã. 
GEN.36.18	Anã aĩbu bakerã, Oolibama Esaú aĩ betsa hawẽ huni bakerã, hati Edom mai pakea anu shanẽ ibu inibukiaki, Jeús inũ, Jalão inũ, Corérã. 
GEN.36.19	Ha aĩbu tibiki Esaú, hawẽ kena betsa Edom hatu huni bake bawa hati hawẽ huni bakebu inũ hatũ bababu Edom anu shanẽ ibubu inibukiaki, hatunabu hiwemairã.
GEN.36.20	Hanua Horeu nawa Seir habianuri hatube nashui ika hiweatũ huni bakeburã, Lotã inũ, Sobal inũ, Zibeão inũ, Aná inũ, 
GEN.36.21	Disom inũ, Eser inũ, Disã hatiburã, Edom mai pakea anu haburi shanẽ ibui hiwenibukiaki. 
GEN.36.22	Seirĩ huni bake Lotãnẽ huni bakeburã, hati inibukiaki, Hori inũ Homãnã. Lotãnẽ puirã, Timna inikiaki. 
GEN.36.23	Hanua Seirĩ huni bake betsa Sobalĩ huni bakeburã, hati inibukiaki, Alvã inũ, Manaate inũ, Ebal inũ, Sefô inũ, Onãnã. 
GEN.36.24	Hanua Seirĩ huni bake betsa Zibeão huni bakeburã, Aiá inũ Aná inibukiaki. Ha Anárã, hanu tsua hiweama anu kashũ hawẽ epã jumento mekeshũ pimashũkĩ ũpash txatxa betsa betsapa habamis betxitanikiaki. 
GEN.36.25	Ha Aná huni bake betsã kenarã, Disom inũ hawẽ aĩbu bakẽ kenarã, Oolibama inikiaki. 
GEN.36.26	Hanua Disomnẽ huni bakeburã, Hendã inũ, Esbã inũ, Itrã inũ, Querã inibukiaki. 
GEN.36.27	Seirĩ huni bake betsa Eserĩ huni bakeburã, Bilã, inũ, Zaavã inũ, Acã inibukiaki. 
GEN.36.28	Seir hawẽ henea huni bake Disãnẽ huni bakeburã, Uz inũ Arã inibukiaki.
GEN.36.29	Hanua Seir mai pakea anu Horeu nawa shanẽ ibu tibirã, hati inibukiaki, Lotã inũ, Sobal inũ, Zibeão inũ, Aná inũ, 
GEN.36.30	Disom inũ, Eser inũ Disã hawẽ betsabube hiwei shanẽ ibuirã.
GEN.36.31	Habu dukũ Israelbu shanẽ iburiabumakẽ ha nawabu shanẽ ibukĩ dasibibu yunukĩ taewanibukiaki, Edom mai pakea hirabi anurã. 
GEN.36.32	Beorĩ huni bake Belá Edom mai pakea hirabi shanẽ ibu inikiaki, hawẽ mae Dinabá anushũ hatu yunukubainirã. 
GEN.36.33	Belá mawakẽ Zerã huni bake Jobabe shanẽ ibunikiaki, hawẽ mae Bozra anushũ hatu yunukubainirã. 
GEN.36.34	Hanua Jobabe mawakẽ mai pakea Tema anua habianuri Husão shanẽ ibu inikiaki dasibibu yunuirã. 
GEN.36.35	Hanua Husão mawakẽ Bedade huni bake Hadade hawẽ shãtukũ shanẽ ibuaya Midiãnẽ detenamenikabu Moabe mae anu beaibube detenamekĩ hawenabubetã hatu maemanikiaki, hawẽ mae Avite anushũ hatu yunukubainirã. 
GEN.36.36	Hanua Hadade mawakẽ hawẽ shanẽ anu shanẽ ibui Samlá inikiaki, hawẽ mae Masreca anuarã. 
GEN.36.37	Hanua Samlá mawakẽ hawẽ shãtukũ shanẽ ibui Saul inikiaki, hawẽ mae Reobote, hene kesha hiwearã. 
GEN.36.38	Hanua Saul mawakẽ hawẽ shãtukũ Acborĩ huni bake Baal-Hanã shanẽ ibunikiaki. 
GEN.36.39	Hanua Acoborĩ bakeĩ Baal-Hanã mawakẽ hawẽ shãtukũ Hadade shanẽ ibunikiaki, hawẽ mae kenarã Paú anuarã. Hadarĩ ainã hawẽ kena Meetabel inikiaki. Hawẽ epa Matrede inũ hawẽ hutxi Me-Zaabe inikiaki.
GEN.36.40+GEN.36.41+GEN.36.42+GEN.36.43	Ha yurabu tibi Esaú enabu, hawẽ kena betsa Edomnã, pai eskanibukiaki, shukuabu tibi inũ mae tibi inũ kena tibirã. Hatũ kena tibirã, Timnã enabu inũ, Alva enabu inũ, Jetete enabu inũ, Oolibama enabu inũ, Elá enabu inũ, Pinom enabu inũ, Quenaz enabu inũ, Temã enabu inũ, Mibzar enabu inũ, Magdiel enabu inũ, Irã enaburã, hati inibukiaki, Edom bababu shukua tibirã.
GEN.37.1	Hanua hanu hawẽ epa Isaque hiweni anuri Jacó hiwerianikiaki, Canaã anurã. 
GEN.37.2	Jacó inũ hawẽ bakebu hiwei haskapaunibukiaki.
GEN.37.2	José 17 bariyatũ hawẽ epã escrava aĩ dabe Bila inũ Zilpã huni bakebube hawẽ epã hatu yunua hawẽ txashuwã nimakĩ pimai harishũ hawẽ betsabu maputxakashũ txakabu akaibu José hawẽ epaki txanikirãkiranikiaki.
GEN.37.3	Israel anibukĩ José bawaimawẽ taeshũ ha besti betxipaihairanikiaki, hawẽ huni bakebu betsa mawaira hatu betxipaiamarã. Haskawẽ taeshũ tari hawẽrua txaipa daya tarima Israelĩ José hatu wamashuna 
GEN.37.4	hatũ epã haska washũkĩ José betxipaihairai hatu binuhaira hawẽ betsabũ uĩkĩ José dananibukiaki, haska wa nia uĩ habe pe hãtxanameamarã.
GEN.37.5+GEN.37.6+GEN.37.7+GEN.37.8	Hanua ana betsatiã José usha namashĩkĩ hawẽ betsabu yuikĩ:
GEN.37.5+GEN.37.6+GEN.37.7+GEN.37.8	—Usha namairã, ẽ eska shinaiĩ. Matu yuinũ, nĩkakãwẽ. Bai anu nũ dayakĩ shekiwã meshteshũ neashũ nũ mãtxĩkubainaya ẽ shekiwã nea hamebi benikauã nikẽ hanua matũ shekiwã neari benibirã hushũ kẽwaĩ ena dashukua itxa ena namã tinĩbaĩbaina ẽ uĩshinaii— hatu wai nĩkatã ana haki sinatakĩ yuikĩ:
GEN.37.5+GEN.37.6+GEN.37.7+GEN.37.8	—Nuku binui shanẽ ibutã mĩ nuku yunushanai uĩshĩkĩ mĩ nuku yui ikai?— akĩ José nama inũ hawẽ hãtxa betxipaima José danãkubainibukiaki, shaba tibirã.
GEN.37.9	Hanua ana betsatiã José ana usha namakĩ uĩtã bestẽkauã hawẽ betsabu ana yuikĩ:
GEN.37.9	—Uiã. Ẽ ana usha namashinaii. Matu ana yuinũ ea nĩkakãwẽ. Bari inũ ushe inũ 11 bishi ea namã shukua ea kẽwaĩ tinĩbaĩbaina ea daserea ẽ uĩshinaii— hatu wabirã 
GEN.37.10	hanua hawẽ epa anuri hushũ habias hawẽ betsabu yuishu hawẽ epaki txaniaya hawẽ epã kũyã akĩ yuikĩ:
GEN.37.10	—Mĩ nama mĩ nuku yuikubainairã, haskashanũ ishũ mĩ nuku yui ikai? Ea inũ, mĩ ewa inũ, mĩ betsabũ mia kẽwaĩ nũ daka beti ika dakashãkanai? Mĩ nukũ shanẽ ibu daka ikũkaĩshanai?— akaya 
GEN.37.11	hawẽ betsabũ danaĩ haki sinataibũ hakia hawẽ epã besti José hãtxa hakimama shinãshũkubainikiaki.
GEN.37.12	Hanua betsatiã hatũ epã txashuwã pimanũ ika basi pepa benai Siquém anu José betsabu bushiãbũ 
GEN.37.13	hanua txipu hau José hatu uĩtanũ Israelĩ yunukĩ:
GEN.37.13	—Siquém anu mĩ betsabũ nukũ inabu pimai bushiãbuki. Hatu uĩtãwẽ, hani haskakanimẽkainã— aka
GEN.37.13	—Peki. Haskakenã, ẽ hatu uĩ kaii— ikaya
GEN.37.14	—Mĩ betsabu inũ nukũ inaburã, haskaramẽkaĩ? Hatu uĩtãwẽ, hushũ ea banabimayushunã— iwanã, haska hanu Hebrom napãpa anushũ José yunua kai Siquém anu José hikitã 
GEN.37.15	hatu benakubauni hamakiri benui kaya huni betsa haki nukushũ yukakĩ:
GEN.37.15	—Mĩ hawa benakubaunai?— aka 
GEN.37.16	kemakĩ:
GEN.37.16	—Ẽ betsabu ẽ benai ikaii. Mĩ hatu uĩshinamẽ, hanishũ inabu pimakanimẽkainã? Ea yuiwe— aka 
GEN.37.17	yuikĩ:
GEN.37.17	—Ma nenu ibaĩshinabuki. “Dotãkiri bunãkãwẽ”, ikaibu ẽ nĩkashinaki— aka
GEN.37.17	hawẽ betsabu txibaĩ Dotãkiri hatuki nukui kaya 
GEN.37.18	José hatuki kemariama José txai huai hawẽ betsabũ betxitã:
GEN.37.18	—Haska watã nũ tenaĩ?— ika yubakatã 
GEN.37.19+GEN.37.20	hatũ shinã tibiwẽ yuinametã:
GEN.37.19+GEN.37.20	—Tua huaii, usha namatã nukuki txanimisrã. Tenãtã kini merã putanãkãwẽ. Hawẽ epa yuikĩ: “Yuinaka pianãbũ José pishiãki”, nũ aki bushanũbunã. Hanushũ hawẽ nama nuku yuimis haskashanimẽkaĩ, nũ uĩshanũbunã— ikaibũ 
GEN.37.21+GEN.37.22	Rúbenẽ haskaibu hatu nĩkatã José hatu nemashunũ, iwanã, yuikĩ:
GEN.37.21+GEN.37.22	—Tenãkĩ himi txakawama nenu na tsua hiweabumanu ua na kini merã putanãkãwẽ, deteamarã— haskatã José detepaiaibu hatu nemakĩ txipu hawẽ epanu iyushũkatsi Rúbenẽ haska shinanikiaki.
GEN.37.23	Hanua hawẽ betsabuki José nukutushiai hawa hãtxa wama atxishũ hawẽ tari txaipa hawẽrua pekãtã 
GEN.37.24	kini keyatapa metu anu putabu 
GEN.37.25	hawẽ betsa Rúben pashkakaĩkẽ hawẽ betsabu pi manishũ uĩkĩ Ismael nawabũ camelowẽ sheni ininipa hawẽ iti inũ hawẽ pushati dau Egito anu hatu inãtanũ ika Gileade anua beaibu hatu betxitã 
GEN.37.26+GEN.37.27	Judánẽ hawẽ betsabu yuikĩ:
GEN.37.26+GEN.37.27	—José hamẽ detetanã, nũ hawa bitirumaki. Haskakenã ua Ismael nawa beaibu hatu inãtã pei binãkãwẽ, hau dayaru escravo wabaĩtanũbunã. Josérã, nukũ himiwẽ taeshũ tenãyamanãkãwẽ— iki yubakai maniabũ 
GEN.37.28	Ismael nawa shukua betsa mabu inananãmisbu Midiã nawabu bei hatuki nukuaibũ hatube hãtxatã kini meranua José metsũshũ kaĩmabirã hatu inãkĩ 20 pei heshe hushupa prata ewapa karuhairawẽ taeshũ José hatu inãbu Egito anu iyui buaibũ
GEN.37.29	Rúben hatu dapashkabaĩtani ana kini anu kemashũ uiã José hayamakẽ nuihairai huĩti nishmahairatã hawẽ beyawẽ taeshũ hawẽ tari ushnitã 
GEN.37.30	hawẽ betsabu anu kashũ hatu yuikĩ:
GEN.37.30	—José kini merã mã putarã, ana hayamaki. Mã haska washumẽ? Haskawẽ taea earã, haskashãpa?— hatu wa haska wakãshu Rúben yuitã 
GEN.37.31+GEN.37.32	hanushũ hatũ epa hawẽ beparãkatsi txashuwã bene pishta tesẽtã José tari hawẽ himiwẽ irumawatã hawaira neshebaĩ hatũ epanu bushũ parãkĩ yuikĩ:
GEN.37.31+GEN.37.32	—Na tari nũ betxishinaki, hanu tsua hiweabuma anuarã. Habia mĩ bakẽ tarimẽkaĩ? Uĩwẽ— akabu 
GEN.37.33	uĩkĩ unãtã Jacó yuikĩ:
GEN.37.33	—Ẽ bakenaki. Yuinaka pianãbũ pikĩ ẽ bake José ea daki piãshinabuki— itã 
GEN.37.34	huĩti nishmahairatã hawẽ tari ushnitã pekashũ nishi tari tima besha sawea usha itxapa hawẽ bakewẽ nuitxakayamai kashahairaya 
GEN.37.35	hawẽ huni bakebu dasibi inũ hawẽ aĩbu bakebu dasibitũ nesewapaiabu hatu nĩkama yuikĩ:
GEN.37.35	—Ea nemakĩ nesewayamakãwẽ. Ẽ bake Joséwẽ nui saĩ isi ẽ haki nukui mawariairã— ika kasha heneyuama inikiaki.
GEN.37.36	Habiatiãri Midiã nawabu, habias Ismael nawaburã, José iyui Egito anu hikishĩshũ peiwẽ taeshũ habũri pei bikatsi José Potifar inãnibukiaki, hau hawẽ tsuma wakĩ escravo wanunã. Egito nawa shanẽ ibuhaira Faraónẽ hiwe ewapa hawẽrua anua detenamenikabu shuku betsa mekemis Potifar hatũ shanẽ ibu inikiaki.
GEN.38.1	Ha haskaitiã Judá hawẽ betsabu henebaini Adulão mae anu ka huni betsa Hira anu hiwetushimashũ 
GEN.38.2	harishũ Canaã nawa huni betsa Suã aĩbu bake betxipaikĩ bikĩ aĩwãtã 
GEN.38.3	bake bawa huni bake kaĩshũtã hawẽ ewã kenakĩ: “Erki”, akimakẽ 
GEN.38.4	ana bake bawa ana huni bake kaĩshũriatã hawẽ ewã ana kenakĩ: “Onãki”, ariaimakẽ 
GEN.38.5	Quezibe anushũ ana bake bawa ana huni bake kaĩshũtã kenakĩ: “Seláki”, anikiaki.
GEN.38.6	Judá bake iyua Er ewakẽ hawẽ epã aĩbu betsa Tamar iweshũ aĩwãma 
GEN.38.7	Erĩ Deusũ yunua txibãma hamebi hawẽ shinanẽ hiwe txakaiwẽ taea Senhor Deusũ betxipaiama tenãkẽ 
GEN.38.8	hanushũ hawẽ huni bake betsa Onã Judá yuikĩ:
GEN.38.8	—Mĩ betsa mawaimawẽ taeshũ nukũ beya txibãkĩ miã huni bake mĩ betsa mĩ bawashũtiruki. Mĩ betsã aĩ bitã huni bake bawashũshãwẽ, mĩ ha dabia hawenabu keyuama hau ipakeshanũbunã— aka 
GEN.38.9	Onãnẽ shinãkĩ:
GEN.38.9	—Ẽ huni bakebu bawashuna ena itirumaki— ikĩ hawẽ hutxi bake bawashũkatsi ikama hawẽ betsã aĩ Tamar aĩwãbiashũ txutabiakĩ hura huaya tsekashũ txakawakubainaya 
GEN.38.10	haskai Onã hawẽ betsa debuima bake washũkatsi ikama haki dakekũkainaiwẽ taeshũ Senhor Deusũ betxipaiamahaira hari tenanikiaki. 
GEN.38.11	Ha haskaimabũ Judá shinãkĩ:
GEN.38.11	—Selá ẽ bake mashku Tamar hanubi ẽ ana aĩwãma hawẽ betsabu keskai ana mawariatiruki— ishũ parãkĩ Tamar yuikĩ:
GEN.38.11	—Mĩ epã hiweanu kashũ ẽ bake mashku Selá hau ewayunũ beneuma hiweshũ manayutãwẽ. Ẽ bake mashku Selá ewaya ẽ mia inã mĩ benewashanairã— aka hawẽ hãtxa nĩkatã Tamar ka hawẽ epã hiwe anushũ manai hiweyukẽ 
GEN.38.12	haska wa kayamakẽ Suã aĩbu bake Judá aĩ bini ma mawakẽ Judá kashai nesetã hawẽ txashuwã dani meshtei kanũ ika Timna anu hawẽ haibu Adulão nawa Hirabe yubakakẽ 
GEN.38.13	bebũkiri nĩkatã tsuãra Tamar yuikĩ:
GEN.38.13	—Uiã, mĩ kuka Judá Timna anu hawẽ txashuwã dani meshtei kaikiaki— ishũ yuia 
GEN.38.14	hanushũ nĩkatã Tamarĩ shinãkĩ:
GEN.38.14	—Selá ma ewabiakẽ ẽ kuka Judá ẽ benewanũ ea ha bimama itiruki— itã hawẽ bene mawaima unãti hawẽ batxi pekatã batxi betsa sawekĩ batxi tuash betsawẽ mayabukutã betsawẽri debepukutã hawaira hawẽ kuka kaikiri binukaĩ Enaim mae hikiti shui anu Timnakiri bai ka keshanu tsaushũ manaya 
GEN.38.15	Judá hawẽ haibu Hirabe kakĩ ha aĩbu hininipa txutamisbu keska debepukua tsaua uĩ:
GEN.38.15	—Ha aĩburã, mawa txutati perukaĩ— ikaĩ shinãbaĩ 
GEN.38.16	haki nukushũ hawẽ babawãma dabanẽ unãma habe yubakakĩ yuikĩ:
GEN.38.16	—Mĩ ea txutamatirumẽ?— aka
GEN.38.16	—Ea txutakatsirã, hawa mĩ ea inãtirumẽ?— aka
GEN.38.17	—Ẽ inabu anua txashuwã bake ẽ mia bematiruki— aka
GEN.38.17	—Mĩ ea yunuriamarã, hawa unãti mĩ ea bashishunai?— aka
GEN.38.18	—Hawa unãti mia bashishũpa?— aka
GEN.38.18	—Mĩ hawẽ unãtiwamis selo teutiya inũ mĩ mestẽti keneya mĩ tsumamis ea bashishũyuwe— aka ha ea akĩ yuiai inãtã txutatã unãma bake bawatã kakẽ 
GEN.38.19	haska wabainaya benikaini kashũ hawẽ batxi tuash debepukukaina pekatã ana hawẽ bene mawaima unãti batxi ana sawetã hawẽ epã hiwe anu kakẽ
GEN.38.20	—Ha aĩbũ ẽ mabu ea biã ẽ hushiãki. Hau ea inãnũ ea mebĩshũkĩ txashuwã bake bushũtãwẽ— iwanã, Judá hawẽ haibu yunua ha mae anu ka aĩbuki nukuama 
GEN.38.21	Enaim mae anua hunibu hatu yukakĩ:
GEN.38.21	—Na mae Enaim anua aĩbu bai kesha tsaua txutamisburã, hani kamẽ?— hatu wa kemakĩ:
GEN.38.21	—Nenu aĩbu txutanamemisburã, hayamaki— akabu 
GEN.38.22	hanua ana txĩtũkaĩ Judá hawẽ haibũ yuikĩ:
GEN.38.22	—Aĩburã, ẽ haki nukuama itanaii. Habianushũri hunibũ ea yuikĩ: “Nenu aĩbu txutanamemisburã, hayamaki”, akĩ ea yuikãshuki— aka 
GEN.38.23	Judá yuikĩ:
GEN.38.23	—Txashuwã bake ẽ yunubia mĩ haki nukuama ishuki. Hau habiaskanũwẽ, ẽ mabu bishiãyanã, ana kashũ nũ hatu yukabauna nuku kashe watirubukirã. Mebinũ ishũ ha aĩbu benayamanãwẽ— akima 
GEN.38.24	hanua 3 ushe kakẽ hanushũ betsabu beshũ haki txanikĩ Judá yuikĩ:
GEN.38.24	—Mĩ babawã Tamar atiai txutanameima ma tuyaimakẽ txanikanikiki— akabu nĩkatã sinatakĩ Judá yuikĩ:
GEN.38.24	—Hawakĩ ea haska washinamẽ? Atxishũ kuakĩ tenãtãkãwẽ— hatu wa 
GEN.38.25	bushũ hawẽ babawã atxiabu hatu nemakĩ yuikĩ:
GEN.38.25	—Ha dukũ hatũ ea akima hawẽ unãti ẽ hayaki. Ẽ kuka Judá uĩmatãkãwẽ. Ea yuishũkĩ: “Eska ẽ hayaki, mĩ hawẽ ea unãti watirurã, hawẽ maburã. Na hawẽ unãtiwamis selo teutiya inũ hawẽ mestẽti keneya tsumamis ea bashishunima tsuanara ibuã unãtiruki, hatũ ea akimarã”, ea ashũtãkãwẽ— hatu wa 
GEN.38.26	hanua hawẽ mabu bushũ hawẽ hãtxa yuishũkĩ hawẽ unãti mabu bushuãbu uĩtã dakekĩ Judá yuikĩ:
GEN.38.26	—Ẽ bake Selá ẽ Tamar bimamawẽ taeshũ eã ẽ txakabuwaimaki. Haskawẽ taeshũ ẽ babawã Tamarĩ ea paraĩmashũ hatũ pekaĩmaikiki— hatu wa menupanãbũ hatu nemaimashũ ana habe hiwekĩ meama inikiaki.
GEN.38.27+GEN.38.28	Haska waima hawẽ bake hanu kaiaĩtiã huni bake tsupibu dabe kaĩkatsi iki isĩ kaiĩ bake betsa ha dukũ hawẽ mekẽ dukũ tashnima bake hatũ kaĩmaitũ ha dukũ unãtiwakatsi yumẽ tashipa meneshkĩ yuikĩ:
GEN.38.27+GEN.38.28	—Na dukũ kaĩwãshuki— atã 
GEN.38.29	haska wabia hanua ana meshekikẽ ha dukũ ikama hawẽ betsa dukũ tashniaya bakeishta hãtxa wakĩ:
GEN.38.29	—Habaa! Haskai miã mĩ betsa maemai daĩbirã mĩ tashniai?— aka haskashuwẽ taeshũ hawẽ ewã kenakĩ: “Perezki”, atã 
GEN.38.30	hanua hawẽ betsa ha katxu tashnia yumẽ tashipaya meneshekeya kaiã kenakĩ: “Zeráki”, anikiaki.
GEN.39.1	Ismael nawabũ José bibaĩkĩ Egito anu iyuabu Egito nawa Potifar peiwẽ taeshũ hawẽ dayaru escravo wakĩ José binikiaki. Egito nawa shanẽ ibuhaira Faraónẽ hiwe ewapa hawẽrua anu mekenikabu yunumis hatũ shanẽ ibu Potifar hatũ capitão inikiaki. 
GEN.39.2	José hawẽ tsuma Potifar hiwe anu dayashunaya Senhor Deusũ merabewaya José hawama pe dayakũkainikiaki. 
GEN.39.3	José dayai Senhor Deusũ merabewakĩ pepawamaya hawẽ tsumapã txanima kaneama uĩ 
GEN.39.4	hawẽ shinã txãkãkĩ hawẽ tsumapã José betxipaihairakĩ duawakĩ haki txiti ikatsi dasibi hawẽ tsumabu inũ hawẽ hiwe anuari mekeshunika wakĩ hawẽ bai inũ hawẽ inabu uinika wakĩ katunikiaki. 
GEN.39.5	Hanushũ José haska yunuimawẽ taeshũ Senhor Deusũ Potifar duawakĩ dasibi hawẽ hiwe anua inũ hawẽ bai anua pepawakĩ merabewakubainaya 
GEN.39.6	hawẽ shanẽ ibu Potifar hawẽ tsumabu betsa ana yunuama José bestitũ hau hatu uinũ yunuima hawara hayawẽ ana nuikĩ shinãma hawẽ pitiwẽ besti nuikũkainikiaki, ana hawa meama hiwearã.
GEN.39.6	José hawẽruawẽ taeshũ dasibibũ uĩkĩ betxipaiaibũ 
GEN.39.7	betsatiã hawẽ tsumapã ainẽ José hawẽrua uĩkĩ hawẽ kemui betxipaikĩ txutamakatsi ikĩ yuikĩ:
GEN.39.7	—Ẽ mia betxipaiaii. Mibe hãtxapa?— aka
GEN.39.8+GEN.39.9	José nemakĩ:
GEN.39.8+GEN.39.9	—Miwẽ kemukĩ ẽ mia meamaki. Uiã, ea uinika washũ ẽ tsumapã hawẽ hiwe inũ hawẽ bai ea yunuimaki, hawena dasibi ẽ meke pewashununã. Nenu ea inũ ẽ tsuma nũ habias keskaki. Hawena dasibi yaushiama ea mekemakĩ ea yunuyuimaki. Hakia mia besti ea yunuamaki, mĩ hawẽ ainã. Haskai eiskauã emebi txakabui ẽ daketapatirumaki, Deuskiri txakabuirã— aka 
GEN.39.10	hakia José aĩbu haska wabia hawẽ hãtxa nĩkama haki patapakĩ txutamanũ ishũ hawẽtsaĩs shaba tibi bikawakubaĩbia hawa meama ikũkainaya 
GEN.39.11	shaba betsatiã hiwe merã hanu tsua hayamakẽ José dayanũ ika hikiaya 
GEN.39.12	hawẽ tsumapã ainẽ José hawẽ tari txaipa saweawẽ tsumashũ yuikĩ:
GEN.39.12	—Natiã ẽ mia txutamakatsis ikaii. Ea txutawe— abia mekatsi ikama hawẽ tsuma datei kaĩkaĩkĩ hawẽ mekẽ anu hawẽ tari heneshũbaini tashnikainaya
GEN.39.13	hawẽ tari tsuma heneshũbaina aĩbu nashuku paepakĩ 
GEN.39.14+GEN.39.15	hawẽ tsuma betsabu hemaĩtĩ anu dayarubu kenashũ hatu yuikĩ:
GEN.39.14+GEN.39.15	—Uĩkãwẽ. Ẽ benẽ Hebreu nawa bikĩ dayaru escravo waimatũ ea dakewakĩ nukuki hatu kashemaikiki. Ea txutanũ ika hikikaĩ hawẽ tari pekaya ẽ bis itxakayamaya datekĩ hawẽ tari beama kaĩkirãshuki— hatu watã 
GEN.39.16+GEN.39.17	hanua José tari arua ibaikĩ hawẽ bene Potifar huai yuikĩ:
GEN.39.16+GEN.39.17	—Ha Hebreu nawa mĩ peiwẽ bimatunã, ea txutanũ ika ẽ dĩtu merã hikiaya ebe hikikaĩ ea mepaia 
GEN.39.18+GEN.39.19	datei ẽ bis bis ikaya datekĩ hawẽ tari benubirani hawaira kushikirãshuki— aka hawẽ ainĩ hãtxa nĩkatã Joséki Potifar sinata txakayamakĩ 
GEN.39.20	atxishũ bitxiti hiwe anu hatu bitximakẽ Egito shanẽ ibuhaira Faraónẽ yunua ashuãma kaneaibu hatu bitximisbu anu José hatube bitxiti hiwe merã hiweyukẽ 
GEN.39.21	hanushũri Senhor Deusũ José ana merabewakĩ duawakĩ bitxiti hiwe shanẽ ibu José pe uĩmakĩ betxipaimaya 
GEN.39.22	bitxiti hiwe shanẽ ibũ José katukĩ hau merabewanũ yunutã haska washina ha habe bitxiabu dasibibu mekekĩ José hatu yunushũkubainikiaki. 
GEN.39.23	Senhor Deusũ José merabewakĩ hamapai José haska wakĩ pepawakubaĩwẽ taea bitxiti hiwe shanẽ ibu hawẽ dayawẽ ana hawẽ nuiama haki txiti ikũkainikiaki.
GEN.40.1	Ana betsatiã hatũ shanẽ ibu uva vinho dau hayamẽkaĩ ishũ hushkeshũ metã pekẽ amamis shanẽ ibu inũ, betsari misi wamis shanẽ iburi ha dabetũ hatũ shanẽ ibuhaira Faraó dayai peshunama 
GEN.40.2+GEN.40.3	haskaibũ ha dabeki shanẽ ibu Faraó hatuki sinatakĩ bitxiti hiwe capitãonẽ hiwe hanu hatu bitximis anu hatu yunua hatu bitximabu anuri José bitxiriaimabu anu 
GEN.40.4	bitxiti hiwe shanẽ ibũ hau José hatu mekekubainũ yunuima hatu merabewakubainaya shaba itxapa kaya
GEN.40.5	hanua vinho hushkeshũ meshũmis shanẽ ibu inũ misi wamis shanẽ ibu meshu merã ha dabe usha namakĩ ha dabetũ nama betsa dabe uĩshinaya 
GEN.40.6	penaya José hikishũ ha dabe shinã txãkãma punu nukabu hatu uĩkĩ 
GEN.40.7	yukakĩ:
GEN.40.7	—Haskai mã pes punu nukamẽ?— hatu wa
GEN.40.8	ha dabetũ yuikĩ:
GEN.40.8	—Nũ usha namatxakashinai shinaĩ tsuã nuku unãshũkĩ shabakabi nuku yuitima nũ tsaua ikaii— akabu
GEN.40.8	—Mã namashinairã, Deusũ matu unãmatiruki. Hani mã namashinai ea yuikãwẽ, nĩkanunã— hatu wa 
GEN.40.9+GEN.40.10+GEN.40.11	ha dukũ uva vinho hushkeshũ meshũmis shanẽ ibũ José yuikĩ:
GEN.40.9+GEN.40.10+GEN.40.11	—Ea ẽ namashinairã, mia yuinũ ea nĩkawe. Ea bebũ uva tashu nishi ewashinaki. 3 mebi teshpa tibiki hawẽ hua tuei uva tashu nishi peketã ha hua anua hawẽ bimi ewai hushiaĩ shanẽ ibuhaira Faraónẽ kẽtxa tsumashũ bimi tsekatã kẽtxaki tsinishũ ẽ tsuma ẽ inã akai usha haska namakĩ ẽ uĩshini ikaii— aka 
GEN.40.12+GEN.40.13+GEN.40.14+GEN.40.15	José ha dukũ yuikĩ:
GEN.40.12+GEN.40.13+GEN.40.14+GEN.40.15	—Ha 3 mebi teshparã, 3 shabaki. Ha 3 shaba kaya mĩ shanẽ ibu Faraónẽ na bitxiti hiwe meranua mia kaĩmatã ana hawẽri txĩtũwãkĩ mĩ ana shanẽ ibunũ mia yunushanikiki. Hawẽ uva vinho ana hushkeshũtã mĩ ana meshũshanaii, uatiã mĩ ashũkubaĩmis keska wakinã— atã —Faraó mia ana betxipaiaya ekiri shinãkĩ ewẽ nuikĩ shanẽ ibuhaira Faraó ekiri ea yuishuĩrashãwẽ, nenua hau eari kaĩmariashanunã. Earã, ẽ nawa betsaki, Hebreurã. Enabũ mai pakea anua ea hune iwenishũ ẽ hawa txakabuwamabiakẽ ea hamẽ bitxiyamabuki— akaya
GEN.40.16+GEN.40.17	misi wamis shanẽ ibũ José haska wai nĩkatã pewai hawẽ hãtxa betxipaikĩ José yuikĩ:
GEN.40.16+GEN.40.17	—Enari ẽ usha namakĩ uĩshinai mia yuirianũ— atã —3 txitxã ewapaki misi betsa betsapa mata matsaumekirã ẽ Faraó beshuãyã habiatiãri ha misi peiyabu beshũ piaibũ haska usha namakĩ ẽ uĩshinaii— aka 
GEN.40.18+GEN.40.19	José hari yuikĩ:
GEN.40.18+GEN.40.19	—Ha 3 txitxã ewaparã, 3 shabaki. Ha 3 shaba kaya Faraónẽ mĩ dayakiri ana shinãtã mia danãkĩ betxipaiama hatu yunua mĩ yura hiki teneshtã mia dũtãbu mĩ mawa peiyabu beshũ mĩ nami mia pikĩ keyushãkanikiki— hatu wakĩ yuishĩkẽ
GEN.40.20+GEN.40.21+GEN.40.22	ma 3 shaba kaya Faraónẽ baritiã hawẽ tsumabu dasibi itxawatã nawamakĩ ha vinho hushkeshũtã meshũmis shanẽ ibu inũ misi wamis shanẽ ibu bitxiti hiwe anua kaĩmashũ José yuishina keska vinho meshũmis shanẽ ibu Faraónẽ ana shanẽ ibu wa ana Faraónẽ vinho hushkeshũtã meshuni ana shanẽ ibuaya hanua Faraó ha hunĩ misi wamis shanẽ ibu hatu tenãmakĩ teneshmatã hatu dũtãmanikiaki. 
GEN.40.23	Hakia haskaitiã vinho hushkeshũtã meshũmis shanẽ ibũ haska José yuishina ana shinãma hakiri hakimanikiaki.
GEN.41.1	Bari dabe binukainaya hanua Faraó usha namakĩ Hene Nilo kesha ka ha mesti nishũ uiãyã 
GEN.41.2	7 ina awa shua hawẽruahaira hene meranua neshekebirã basi piaibũ 
GEN.41.3	hanua ha katxu habiatiri ina awa atimapa imanahaira neshekeriabirã ha shuabuki dasitã 
GEN.41.4	imanahairabũ ha shuarãwã hatu pikĩ keyuai Faraónẽ uĩkubirã bestẽtã 
GEN.41.5	shinãshini ana usha namakĩ uiãyã 7 shekiwã hawẽ shai bestitxaiki ewai hawẽ bimi ewapabui meshkã dakakẽ 
GEN.41.6+GEN.41.7	hanua txipu shai betsa habiatiri estekiria niwe itxapa bekĩ shana waya kaĩbirã hawẽ bimi shepã bimi ewapabu sheakĩ keyuaibũ uĩkubirã Faraó ana bestẽtã shinaĩ: “Haskakenã, ẽ nama besti ikaii”, ibiatã 
GEN.41.8	penaya Faraó huĩti nishma punu nuka has shinãhairakĩ Egito anua hawẽ huni mukayabu dasibi inũ huni unanepabu dasibi hatu kena bea itxabu usha namakĩ uĩshinai Faraónẽ hatu yuia tsuã hawa unãma hawẽ nama shabakabi yuikĩ unãmatirubumahaira inibukiaki. 
GEN.41.9+GEN.41.10+GEN.41.11+GEN.41.12+GEN.41.13	Hanushũ vinho hushkeshũtã meshũmis shanẽ ibũ atimas Josékiri shinãtã Faraó yuikĩ:
GEN.41.9+GEN.41.10+GEN.41.11+GEN.41.12+GEN.41.13	—Ẽ txakabuwẽ taeshũ mĩ nuku aka ẽ uĩyama ha shinãkĩ ẽ mia yuiaii. Mĩ tsumabuki sinatakĩ ea inũ misi wanika shanẽ ibu nuku dabe mekenika capitãonẽ hiwe anu mĩ hatu nuku yunua nuku bitximabu ea inũ misi wanika shanẽ iburã, shaba betsatiã habias meshu merã usha namakĩ nukũ nama betsa tibi uĩshĩkĩ hawẽ shinã nũ unãma shanẽ ibũ mekenika dayaru escravo Hebreu nawa berunãtũ nukũ nama tibi nũ yuia nukũ nama tibi shabakabi yuikĩ nuku unãmashĩkẽ shaba dabe inũ besti kaya habiaskari Hebreu nawã nuku yuishina keska wakĩ mĩ ana ea txĩtũwãyamaki, ẽ namayama keska wakinã. Ha inũ, misi wanika shanẽ ibu mĩ hatu teneshmayamaki, haska hawẽ nama yuiyama keska wakinã— aka
GEN.41.14	haska wa nĩkatã Faraónẽ hawaira bitxiti hiwe anu hatu yunua bushũ José kaĩmabirã Faraó anu iyukatsi mashtekĩ keshniyabi mawerẽ akĩ pewatã tari bena sawematã Faraó anu uĩmakĩ ha bebũ iyuabu 
GEN.41.15	Faraónẽ José yuikĩ:
GEN.41.15	—Ẽ usha namashinai ẽ hatu yuka tsuã ea shabakabi yuitirubumaki. Mianã, namabu mĩ hatu unãtã yuitirukiaki. Txanimamẽ?— aka
GEN.41.16	José kemakĩ:
GEN.41.16	—Peki, haska mĩ ea yuiairã. Emebi ẽ unãmatirumaki. Hakia mĩ nukũ shanẽ ibuhaira ẽ mia yuinũ ẽ mekenika Deus kushipa dasibi binuatũ ea unãma ẽ miki txanitiruki, ewẽ taeshũ hau mia merabewanunã. Mĩ haskara uĩ namashini ikimẽkaĩ ea yuiwe— aka
GEN.41.17+GEN.41.18+GEN.41.19+GEN.41.20+GEN.41.21+GEN.41.22+GEN.41.23+GEN.41.24	—Ẽ usha ẽ namashinairã, ẽ eska shinaiĩ. Hene Nilo kesha ka nishũ ẽ uiãyã 7 ina awa shua hawẽruahaira hene meranua neshekebirã basi piaibũ hanua txipu habiatiri haska Egito anua awa ẽ uĩsma atimapa imanahaira mapekeriabirã ha ina awa shuahaira pikĩ keyubiatã hawa ana shuama dasibi habiaskas imana atimapa mapuabu uĩkubirã ẽ besteã ishĩ hanua ana ushakaĩ ana nama betsa uĩkĩ eska ẽ uĩshinaii. 7 shekiwã hawẽ shai bestitxaiki ewai hawẽ bimi ewapabu hawẽrua meshkã dakakẽ hanua txipu shai betsa habiatiri estekiria niwe itxapa bekĩ shana waya kaĩbirã hawẽ bimi shepã bimi ewapabu sheakĩ keyuaibũ bestẽtã bika tenekĩ penaya huni mukayabu ẽ hatu kena beabu ẽ namashinai ẽ hatuki txanibia tsuã taska unãkĩ shabakabi ea yui pewabuma ẽ iki ikaii— aka
GEN.41.25	nĩkatã José hawẽ shanẽ ibuhaira Faraó kemakĩ yuikĩ:
GEN.41.25	—Ha nama dabe mĩ uĩshinairã, habias nama mĩ uĩ ishiaiĩ. Eska mĩ uĩ ishiaĩ mia shabakabi yuinũ nĩkawe. Mĩ mai pakea hirabi anua eska Deus kushipahaira dasibi binuatũ mia ashũkatsi mia unãmanũ ika ishĩkiki. Nĩkawe, mia yuinunã. 
GEN.41.26	Ha 7 ina awa shua hawẽruarã, 7 bariki. Ha 7 shekiwã tashu ewapaburã, habias baririki. Ha nama daberã, habias namaki. 
GEN.41.27	Hamẽ ha 7 ina awa atimapa imanarã, uatiã 7 bari iriashãkanikiki. Habiaskari ha 7 shekiwã niwe estekiria bekĩ shana warã, 7 baririki. Ha bari haskaitiã 7 ano piti beneamakẽ minabũ buni tenekubaĩshãkanikiki. 
GEN.41.28	Na namapã mia uĩma shinainã, haska miki txanishinaki. Deus kushipahaira dasibi binuatũ haska uatiã kaĩmashanai mĩ shanẽ ibukẽ mia unãmashina shabakabi ẽ mia yuiaii. 
GEN.41.29	Hanushũ mia shabakabi eska washanikiki, mia yuinũ nĩkawe. Na Egito mai pakea hirabi 7 ano shekiwã mirima hamẽ iyushanikiki. 
GEN.41.30	Hanua 7 ano kakẽ ana piti beneama buni paepa teneshãkanikiki, dasibibũ yunu keyukũkainirã. 
GEN.41.31	Haska hiwekĩ hawa piti hayama buni tene txakayamaibuwẽ taeshũ ha 7 ano haskaitiã mã hiweshũ shekiwã itxapawashũ pikubaini mã ana shinãma ishanaii, bunirã. 
GEN.41.32	Hanushũ Deus kushipahaira dasibi binuatũ haska wakatsis ikĩ mia uĩmashina samama taewashanaiwẽ taea mia dabeki namapã uĩmashinaki. Uĩrawe.
GEN.41.33	—Na habiatiã mĩ nukũ shanẽ ibuhairawẽ taeshũ menã huni betsa unanepa anika benabaũkĩ betxitã yunuriwe, hau mĩ mai pakea hirabi anu piti mekekĩ bebũkiri mia pewashũkubainunã. 
GEN.41.34+GEN.41.35	Nukũ shanẽ ibu Faraónẽ, ha huni katutã mĩ eska watiruki, mia yuinũ. Shanẽ ibu beshmas tibiri katutã hatu yunuwe, mai pakea hirabi piti dayaibu tibi anua hau uĩbaunũbunã. Ha 7 ano shekiwã bimitxakayamaitiã shekiwã shemekĩ itxawakĩ 5 maspuaibu tibi anua uĩbaũkĩ bestitxai tibi mina mia washũtirubuki. Hanushũ mia arushũkĩ hanu piti meketi hiwe mia washũtã ha merã ha shekiwã ikai bipakekĩ hau mia hatu mekemashũkubaĩshanũbũwẽ, minabũ pishanairã. 
GEN.41.36	Mĩ hatu haska wamakẽ Egito anua ha 7 ano yurabũ buni tenetxakayamaibutiã unanepakĩ mĩ bebũkiri hatu arumaimawẽ taea minabũ ha piti pi mawama hiweshãkanikiki— aka
GEN.41.37	haska wakĩ José hatu yuia Faraó hawẽ shanẽ ibu beshmas yununikabubetã nĩka pewatã 
GEN.41.38	Faraónẽ hatu yuikĩ:
GEN.41.38	—Na huni keskarã, hania haska huni nũ haki nukutirumẽ, Deusũ yushĩ hayarã?— hatu atã 
GEN.41.39	José yuikĩ:
GEN.41.39	—Tsua mia keska unanepa hayamaki, Deusũ dasibi unãmakĩ yuimamisrã. 
GEN.41.40+GEN.41.41	Haskawẽ taeshũ Egito mai pakea hirabi anushũ habia mia ẽ mia katuaii. Mĩ ẽ yunua akai enabũ mia nĩkatã ẽ hiwe ewapa hawẽrua anu inũ ẽ mai pakea dasibi anushũ mia uĩkĩ hau dasibibũ mĩ yunua txibãkubaĩshanũbũwẽ, hamẽ earã, ẽ shanẽ ibuhaira bestikirã, mia binuarã— atã
GEN.41.42	hanushũ Faraó shanẽ ibuhairatũ hatũ besuubi hawẽ meitxikiti metseketã José sawematã hanushũ hawẽ tsumabu yunukĩ hau tari pe hawẽrua txasha txasha ikai sawemakĩ inũ ouro teuti teumakĩ hatu hawẽrua wamatã 
GEN.41.43	Faraónẽ hatu haska wamatã hatu yuikĩ:
GEN.41.43	—Ha cavalo tarãti dabe ẽ haya ha hawẽrua beshmas ẽ José ibuwamaii. Txipu hawena ishanikiki. Haskakẽ na habiatiã hau uĩ taewabaunũ ẽ matu yunuaii. Mã haska taewamabaĩtanũbũ ea nĩkakãwẽ. José hawẽ tarãtiki nia kaya bebũ kushibaĩkĩ hui kushipawẽ hãtxa wakĩ yura mapuabu hatu yuibaĩkĩ: “Bai tapĩshũbaini ha kai bebũ dãti ishũbaĩkãwẽ, hau hari kanunã. Hatu akubaũtãkãwẽ”— hatu wa haska hatu yunua nĩkatã José imabaunabu dasibi Egito mai pakea anu shanẽ ibui taekĩ uĩkubaunikiaki.
GEN.41.44	Haskakaũtani txĩtũkiranaya Faraónẽ José yuikĩ:
GEN.41.44	—Mia mĩ haskabia earã, ẽ shanẽ ibuhaira Faraó bestiki. Haskawẽ taeshũ hau mia txibãkĩ kaneyamanũbũ enabu hatu yunupakeshãwẽ, Egito hirabi anuaburã, mĩ hatu yunuama tsuã hawa watirumakirã— atã
GEN.41.45	Egito hãtxawẽ José kena benawakĩ: “Zafenate-Panéiaki”, anikiaki, nukũ hãtxawẽ yuiarã: “Deus Hiweatũ Hãtxamamiski”, akĩ kenakĩnã. Haska watã Egito maewã betsa hawẽ kena Om anushũ hatũ mekenika deus hawenabu yukashũmis Potíferã aĩbu bake Asenate José bimakĩ aĩwãmaima haskai José shanẽ ibukĩ Egito mai pakea uĩkubaini hiwekũkainikiaki.
GEN.41.46	Ha José haskairã, 30 bariya Egito shanẽ ibuhaira Faraó anu iyuabu shanẽ ibu washina hanushũ José Faraó yuikĩ: “Haska mĩ ea yunushinarã, natiã mia taewashũkĩ ẽ ma aki kaii, dasibi Egito uinũ ikarã”, ikaini 
GEN.41.47	hanua ha haska txanima 7 ano shekiwã mirima hamẽ ikaya 
GEN.41.48	7 ano hatũ mae tibi anu shekiwã dayai taekĩ itxawaibu anu José tsumabu bushũ hatũ mae anu shekiwã itxawakĩ ano tibi mãtxĩ betsa bikubaĩkĩ hanushũ mae ewapa betsa betsapa anuri shekiwã habiari aruti hiwe merã itxawariakĩ hatu mekemakeake mekekubainaibũ 
GEN.41.49	hati shekiwã itxawaibu tsuã hati tanatiruma mashiti keska arukĩ hatira arutã José ana tanatiruma henenikiaki.
GEN.41.50	Hanua buni tekiriamatiã José huni bake dabe wanikiaki, hawẽ aĩ Asenatekirã. 
GEN.41.51	Ha dukũ bakewaima kaiã José yuikĩ: “Ẽ epa hakimai inũ, hawenabu hakimai inũ, haska bika betsa betsapa ẽ binukubirãshina Deusũ ea hakimawaimawẽ taea ẽ bakẽ kena Manasséski”, akima 
GEN.41.52	hanushũ ha katxu hawẽ bake kaiã, shinãkĩ yuikĩ: “Nenushũ ea itxakawabianibu anushũ Deusũ ea pawaiwẽ taea ẽ bakẽ kenarã, Efraimki”, anikiaki.
GEN.41.53	Ma 7 ano ka yunu mirima hamẽ ishiã Egito anua binukainkiranaya 
GEN.41.54	hanua haska José yuini keskai 7 ano buni pakei taeaibũ mai pakea betsa betsapa tibi hiwebaunabu buniaibũ hakia Egito anu besti piti aru hayakẽ 
GEN.41.55	hanua Egito nawaburi buni taebaũkĩ hatiritũ Faraó shekiwã aru yukabu shanẽ ibuhaira Faraónẽ hawenabu dasibi hatu yuikĩ:
GEN.41.55	—Ea yukama José anu bushũ haska matu yunuai keska habe hãtxakĩ yukatãkãwẽ— hatu wa 
GEN.41.56+GEN.41.57	hatu haska waimakẽ mae betsa betsapa anu buni pabauni pikuaya hanushũ José hawẽ piti aruti hiwe anua Egito nawabu shekiwã peiwẽ hatu inãkatsi bepeãyã hawẽ tsumabũ hatu inãkĩ taewanibukiaki. Hatu haska waya buni pikukũkainaya hanua mai pakea tibi anuaburi hawa pitima Egito anu besti piti haya txaniaibu nĩkatã yura shukua betsa betsapatũ hanua binũ ika José anu bebirã bebiranibukiaki, hatũ mae anu hawa piti hayamawẽ taearã.
GEN.42.1	Habiatiãri Egito anu shekiwã haya yuiaibu Jacó nĩkatã hawa pitima hawẽ bakebu itxawashũ hatu yuikĩ: “Nenua mã hawawẽ hiwetimaki. Hanua uinanã bestiama nũ ha pi hiweyunũbũ 
GEN.42.2	Egito anu shekiwã haya ea yuaibu ẽ nĩkashinaki. Hari bushũ nukũ peiwẽ biriatãkãwẽ”, hatu wa
GEN.42.3	hatũ epã hãtxa nĩkatã shekiwã bitanũ ika Egito anu José 10 betsabu buaibũ 
GEN.42.4	hakia José betsa mashku habe nanea Benjamim hatũ epa Jacó yaushikĩ hatube nitxiãma yuikĩ: “Ẽ hatuki dateaii. Benjamim hari ea itxakawãtirubuki”, inikiaki.
GEN.42.5	Canaã mai pakea anuri dasibi buniriaibube Israelĩ bakebũ shekiwã hatubetã bi buriaibũ 
GEN.42.6	José Egito mai pakea hirabi shanẽ ibukĩ hatũ besti peiwẽ taeshũ shekiwã hatu inãyã hawẽ betsabũri binũ ishũ yukai bua haki nukutã hatũ beya txibaĩ José namã beti ikabu 
GEN.42.7	José hatu uĩkĩ hawẽ betsabu hatu unãbiakĩ unãma itsakĩ inũ habũ Hebreu hãtxa unãma itsariakĩ hatũ hãtxa mae wanikabetã Egito hãtxa bestiwẽ hatube hãtxakĩ sinatai keskakĩ hatu yukakĩ:
GEN.42.7	—Maturã, hania mã bekãshumẽ?— hatu wa habũ kemakĩ:
GEN.42.7	—Nukurã, nukũ mai pakea Canaã anua shekiwã binũ ika nũ mia anu hushuki— akabu
GEN.42.8	José hatu unãbia habũ José unãbumakẽ 
GEN.42.9	haska namani José hawẽ betsabukiri shinãtã hatu datekĩ hatu unãti wakĩ yuikĩ:
GEN.42.9	—Haskamaki. Mã txanitxakaii. Haratura mae babu nuku deteshanũ ishũ nuku unãti wai mã bekãshuki— hatu wa
GEN.42.10+GEN.42.11	—Haskamaki, shanẽ ibuũ. Matũ shekiwã peiwẽ matu bianũ ika besti nũ hushuki, nũ mĩ tsumaburã. Nukurã, nũ huni bestitxaitũ bakebuki. Nũ huni pepaki, nũ unãti naismarã, huni txakabumarã— abiabu 
GEN.42.12	José ana hatu yuikĩ:
GEN.42.12	—Mã haskakiri ea yuiairã, haskamahairaki. Haratura nũ mae babubu nuku deteshanũ ika nuku unãti wai mã bekãshuki— hatu wa 
GEN.42.13	habũri ana kemakĩ:
GEN.42.13	—Nũ haskamahairaki, nukurã, nũ 12 betsabuki, hunibusrã, Canaã anu huni bestitxai hiweatũ bakeburã. Uiã, nukũ betsa mashku hawẽ epa anuki. Hakia betsarã, ma nuku benushuniki— akabu
GEN.42.14+GEN.42.15+GEN.42.16	haska wabiabu José ana hatu yuikĩ:
GEN.42.14+GEN.42.15+GEN.42.16	—Haska ẽ matu hãtxa wai keskarã, maturã, mã unãtinã nikabuki. Haskakenã, hawẽ matu unãti wakatsirã, Faraónẽ kushipawẽ txanima ẽ matu hãtxa waii. Nenuarã, mã kayuamaki, hau matũ betsa mashku mã iyutanũbunã. Haskawẽ taeshũ matu bestitxai kashũ itãwẽ. Hakia maturã, na hiwe merã ẽ matu bitxiyuai hanushũ manayukãwẽ. Haska txanima kaya mã yui ikimẽkaĩ matũ hãtxa ẽ matu unãshanunã. Faraó shanẽ ibu kayabiwẽ taea matũ betsa mashku huamakẽ mã unãtinã nikabu ẽ matu unãshanaii— hatu watã
GEN.42.17	ha bitxiti hiwe anu hatu dasibi bitxishina ma shaba dabe inũ besti kaya 
GEN.42.18+GEN.42.19+GEN.42.20	José ana hatu yuikĩ:
GEN.42.18+GEN.42.19+GEN.42.20	—Deusũ kushipaki ẽ meseaii. Haska ẽ matu yuiai keska ikãwẽ, mã hiwenunã, txanima mã huni pepamẽkaĩ. Matu bestitxai bitxiti hiwe anu bashikukãwẽ. Hatiri shekiwãyã bukĩ hau matunabũ pinũbũ hatu bushũrikãwẽ. Ana hukinã, matũ betsa mashku ea uĩmakĩ iweshãkãwẽ, mã haska wabiranaya matũ hãtxa ẽ ikũwãshanaii. Hamẽ matũ betsa mashku mã iweamarã, ana piti biama mã mawashanaii— hatu wa habũ yuikĩ:
GEN.42.18+GEN.42.19+GEN.42.20	—Mĩ nuku haska wairã, peki— ikaibũ 
GEN.42.21	hãtxa maewanika ma kakẽ habu besti hatũ hãtxa shabakabi yuinamei:
GEN.42.21	—Nukunã, nukũ betsa José nũ itxakawaniki. José: “Ea haska wayamakãwẽ”, iki nuitapakĩ nuku haska wabiaya nũ nĩkama iniki. Haskawẽ taeshũ ikis nukũri nũ bika teneriaii— ikaibũ 
GEN.42.22	hanushũ Rúben iyuatũ hatu yuikĩ:
GEN.42.22	—Uĩkãwẽ. Ẽ matu yuibia: “Ha berunã itxakawayamanãkãwẽ”, ẽ matu wabia mã ea nĩkama iniki. Uiã, José tenanibuwẽ taeshũ manakukĩ nukuri txakabuwakĩ Deusũ nuku bika tenemaikiki— hatu waya
GEN.42.23	hatũ Hebreu hãtxawẽ hawẽ betsabu José hatu hãtxa wama hatũ hãtxa maewanikabetã José hawẽ betsabube hãtxakĩ hakia hatũ hãtxa nĩkahairabiaya:
GEN.42.23	—Nukũ hãtxa nĩkamaki— ikaibũ 
GEN.42.24	hatu nĩkatã ana hatu hãtxa wama nui José dabekekaĩ dĩtu betsa merã hikia kashai nesetã hatu anu ana hua hãtxa maewanikã merabewaya ana hatube hãtxakĩ José Simeão katutã hatu dapashkamabainai uiaĩbũ José Simeão hatu metaush amatã hawẽ hiwe merã hatu bitximatã 
GEN.42.25	hanushũ Egitõ hãtxawẽ hawẽ tsumabu yunukĩ yuikĩ:
GEN.42.25	—Hatũ saku tibi shekiwã matawashũ hune haki hatũ pei naneshũ hatu tibi ana inãwẽ. Ha inũ, bukĩ hau ha pikubaĩtanũbũ pitiri hatu inãkãwẽ— hatu wakĩ yunua hatu ashuãbu 
GEN.42.26	Jacó bakebũ hatũ jumentoki shekiwã saku katsaũtã beshetã kaĩbaini bukĩ 
GEN.42.27	hanu niti itã ushaibu anushũ hatũ jumento pimakĩ betsã hawẽ saku depetã uĩkĩ saku merã hawẽ pei betxitã 
GEN.42.28	hanushũ hawẽ betsabu yuikĩ:
GEN.42.28	—Ehee, uiã! Ẽ pei ea ana naneshuna ẽ betxiairã, ẽ saku meranuarã— hatu wa dasibi datehairai saki saki iki yuinamei:
GEN.42.28	—Haskara nuku wai ikimẽkaĩ, Deusũnã?— ika 
GEN.42.29	ana bui Canaã anu hatũ epa Jacóki nukushũ Egito anu haska hatu washiãbu 
GEN.42.30+GEN.42.31+GEN.42.32+GEN.42.33+GEN.42.34	txanikĩ:
GEN.42.30+GEN.42.31+GEN.42.32+GEN.42.33+GEN.42.34	—Ha huni Egito shanẽ iburã, nukuki sinatai keskakĩ yuikĩ: “Mã unãtinã nikabuki”, nuku wa: “Nũ 12 huni bakebuki, huni bestitxaitũ nuku bawarã. Canaã anu nukũ betsa mashku hawẽ epabe hiweaki. Betsarã, ma nuku debuwanibuki”, nũ aka nuku ana yuikĩ: “Ẽ hãtxa nĩkakãwẽ. Haskawẽ taeshũ mã huni pepabu ẽ matu unãshanaii. Maturã, nenu bestitxai bashikuyukãwẽ. Hakia hatiritũ shekiwã bushũ matunabu buniaibu pimayutãkãwẽ. Hanua matũ betsa mashkurã, ea uĩmakĩ iwetãshãkãwẽ. Haskawẽ taeshũ mã huni pepabu unãti naisma ẽ matu unãshanaii. Mã ha iwei ana huaya matũ betsa ẽ hatu metaush amaima ẽ matu tashnimashũshanaii. Ẽ matu haska waya na mai pakea anu bea hawama mã nipakeshanaii”, nuku washiãki— akĩ hatũ ibu yuiabu 
GEN.42.35	hakimamari hatũ saku apatã pewakĩ depetã uiã akeakebaũkĩ hatũ pei tibi betxiaibu hatũ epa dikabitũ uĩ e iki dasibi datehairaibũ 
GEN.42.36	haska uĩkĩ Jacó shinãkĩ hatu yuikĩ:
GEN.42.36	—Ea nuitapawakĩ mã ea bakeuma waii. José yama inũ Simeão hayamariki. Ikis ẽ hawẽ henea bake Benjamim iyukatsi mã yuishuki. Haska wakĩ bakeuma wakĩ mã ea nuitapawa txakayamaii. Hawai eã besti ẽ bika teneai?— ikaya
GEN.42.37	Rúbenẽ hawẽ epa yuikĩ:
GEN.42.37	—Egito anu Benjamim mĩ ebe nitxiã mia mekeshũbaĩtãkĩ haririshũ ẽ mia ana iweshũshanaii. Hakia ẽ Benjamim txĩtũwãmakẽ hawẽ taeshũ ea kupikatsi ikĩ ẽ huni bake dabe mĩ tenãtiruki— aka 
GEN.42.38	Jacó yuikĩ:
GEN.42.38	—Ẽ bakerã, ẽ matube nitxiãmahairaki. Hawẽ betsa José mawaniwẽ taeshũ hawẽ ewã ha besti bitã haya ea mawashunikẽ haskawẽ taea matube kai bai namakia yutekakenã, earã ẽ haskashanai? Matũ ibu mestebu mã ea tenãshanaii, nui paewenã— hatu waimakẽ
GEN.43.1	Canaã mai pakea anua piti keyuima hawa hayamai pikukũkainaya 
GEN.43.2	Egito anua shekiwã bitanimabu ma pikĩ keyuaibu ana hayamakẽ hatũ epa Jacó ana hatu yunukĩ:
GEN.43.2	—Ana bushũ shekiwã eskarabes nukũ peiwẽ bitãkãwẽ, nukunarã— hatu waya 
GEN.43.3+GEN.43.4+GEN.43.5	Judá yuikĩ:
GEN.43.3+GEN.43.4+GEN.43.5	—Hawẽ kushipawẽ ha hunĩ nuku nemakĩ yuikĩ: “Matũ betsa mashku mã iweamarã, ea anu ana beyamashãkãwẽ. Hakia matũ betsa mashku iwekĩ piti mã ana biyutiruki”, akĩ nuku yuimaki. Mĩ nukũ betsa mashku nukube yunuama piti bi nũ katirumaki. Hakia mĩ nukube nitxiãyã nũ katiruki— aka 
GEN.43.6	Jacó ana hatu yuikĩ:
GEN.43.6	—Ea txakabuwakĩ haskakĩ mã hari yuimamẽ, ha huni: “Nũ betsa mashkuyaki”, akinã?— hatu wa
GEN.43.7	—Ha hunĩ nuku unãti wakĩ nukunabukiri nuku yuka txakayamakĩ yuikĩ: “Matũ eparã, hiweamẽ? Matũ betsa ana hayamẽ?” nuku wa haska nuku yuka nũ banabima bestimaki. Nũ daka haskatã bebũkiri unaĩ nuku hari yunuairã: “Matũ betsa iweshãkãwẽ”, ikairã, hamẽ haska bebũkiri unãtã nuku yukai nukũ betsakiri nũ hawa yuiama ikeanimaki— akabu
GEN.43.8+GEN.43.9	haska watã Judá hawẽ epa Israel ana yuikĩ:
GEN.43.8+GEN.43.9	—Haska shinãkĩ mĩ nuku nitxiainã, nũ hiweyunũ ha nukũ betsa mashku ebe nitxĩwẽ. Eã mekebaini nũ habe hawaira kaĩtiruki, hau mia inũ, nukunabu inũ, nukũ bakebu mã mawayamanũbunã. Benjamim nĩkamas mia mebĩbaĩ ẽ iyushina ẽ mia txĩtũwãshuãmakenã, ea ashãwẽ, hawẽ taeshũ kupikinã. 
GEN.43.10	Mĩ bake nukuki yaushiama hawaira mĩ nuku yunushinarã, nũ ma dabeki katani hushiã ikeanaii— aka 
GEN.43.11+GEN.43.12+GEN.43.13+GEN.43.14	hatũ epã ana hatu yuikĩ:
GEN.43.11+GEN.43.12+GEN.43.13+GEN.43.14	—Haska ẽ matu yunutirumabia ẽ hawawẽ haskatimaki. Ẽ matu heneshunai ea iyũritãkãwẽ. Matũ saku merã matũ mabu pepa hamẽ inãti bushũtãkãwẽ, isĩ pushati dau inũ, buna bata inũ, hawẽ nis wati inũ, sheni hene hawẽ iti inũ, tamawã dabe terebinto inũ amêndoarã. Ana pei betsa butãkãwẽ. Saku merã matu inaĩma pei hesherã, habiari ana bushũtãkãwẽ. “Mĩ kaneimamẽkaĩ. Nukũ pei biama mĩ hakimaimamẽkaĩ”, atãkãwẽ. Hanushũ matũ betsa mashku iyukĩ ha shanẽ ibu uĩmatãkãwẽ. Hanua Deus kushipa dasibi binua matuwẽ nuiaya ha Egito shanẽ ibũ Simeão inũ Benjamim eanu ana txĩtũwãshanimẽkaĩ. Mã ẽ bake ea mebĩ keyubaina ẽ bakeuma ishanimẽkaĩ. Haska ẽ shinainã, ẽ haskayuairã— hatu wa
GEN.43.15	hanua Jacó bakebũ mabu pepa inũ pei hatu ana inaĩma inũ ana pei betsa bukĩ hatũ betsa mashku Benjamim iyui Egito anu bui hikitã José besuuri mapuabu 
GEN.43.16	José Benjamim hatube nia uĩkĩ hawẽ hiwe anu dayamisbu mekenika Egito hãtxawẽ yuikĩ:
GEN.43.16	—Ẽ hiwe anu ha hunibu iyushũ ina awa betsa detetã ea bawashũtãwẽ, bari mananãbi ẽ hatu pimai kairã— aka 
GEN.43.17	José yunua txibãkĩ hawẽ hiwe anu hatu iyuaya 
GEN.43.18	hatu haska wabaina José betsabu datekĩ shinaĩ:
GEN.43.18	—Tsuãra nukũ pei nukũ saku merã ana nuku mistushunimawẽ taeshũ nuku iyushũ yuikĩ: “Mã yumetsukainimaki”, nuku akĩ hawẽ tsumabu nuku atximashũ nukũ jumento mebĩkĩ nuku hawẽ dayaru escravo watiruki— ikaĩkĩ 
GEN.43.19	José hiwe anu ma kene beputiki kemashũ José hiwe mekenika 
GEN.43.20+GEN.43.21+GEN.43.22	yuikĩ:
GEN.43.20+GEN.43.21+GEN.43.22	—Shanẽ ibuũ, mia yuinũ nuku nĩkawe. Ha dukũ piti nũ biwanimatianã, txanima shekiwã nukũ peiwẽ nũ bimaki. Hanua ana kai bai putxinĩ ushakĩ nukũ saku depeshũ ha meranu nuku tibitũ pei nũ betximaki. Tsuãra nukũ saku merã pei nuku naneshuna nũ unãma ikimaki. Hakia saku meranua pei dasibi betximashũ nũ mia ana beshũshuki— akabu 
GEN.43.23	haska wabu José hiwe mekenikã hatu yuikĩ:
GEN.43.23	—Ea haska yui hawẽ dateyamakãwẽ. Eanã, matũ peirã, ẽ matu bishuĩmaki. Haskakenã, matũ mekenika yushinẽ matũ epa mekemistũ matũ saku merã pei matu mistushunimamẽkaĩ— akĩ hatu haska watã hawẽ hiwe mekeshũmistũ meketi hiwe anua hatũ betsa Simeão hatu kaĩmashũtã 
GEN.43.24	José hiwe ewapa anu hatu iyushũ ũpash hatu inã hutxukiaibũ hanushũ hatũ jumento hatu pimashunaya
GEN.43.25	—Shanẽ ibuã hawẽ hiwetãshũ nuku pimaikiki— ikĩ bebũkiri unãtã bari mananãbi habetã pikĩ ha mabu inãkuĩ inãkatsi beshĩshũ pewabũ 
GEN.43.26	José hikiaya inãkuĩti mabu bushuãbu ha namã beti ikabu 
GEN.43.27	José hatu yukakĩ
GEN.43.27	—Mã haska pe hushumẽ? Hamẽ matũ ibu anibu mã ea yuimarã, harã haskaramẽ? Hiweriamẽ?— hatu wa 
GEN.43.28	ha namã beti ishũ yuikĩ:
GEN.43.28	—Mĩ tsuma nukũ eparã, pe nuku hiweshũyuaki— akabu 
GEN.43.29	José hatu uĩbaũkĩ hawẽ betsa mashku Benjamim habe nanea uĩkĩ hatu yukakĩ:
GEN.43.29	—Mã ea yuimarã, matũ betsa mashkurã, hamẽ?— itã Benjamim besti yuikĩ: —Mĩ miamẽ? Atimas ẽ mia uiainã. Hau Deusũ mia pepawakubaĩshanũwẽ— atã 
GEN.43.30	hawẽ betsa kayabiwẽ nuihairai kashakatsis iki hawaira hawẽ dĩtu merã hikikaĩ kasha txakayamai 
GEN.43.31	nesetã betxuki betekere ikirã hawẽ besu pekirã hawẽ tsumabu yunukĩ:
GEN.43.31	—Piti nesherikãwẽ, nũ pinunã— hatu wa 
GEN.43.32	José hatubetã pinũ ika hamesti hawẽ tapu meribi ma pewashuna inũ, hawẽ betsabuna tapu betsa haki tsauaibu ma hatu pewashũria hanua Egito nawabu Josébetã pimisbu tapu betsari haya habũ beyawẽ taeshũ habias tapukishũs Egito nawabu Hebreu nawabubetã pisbuma tapu meribi tibi serekĩ pashkakẽ 
GEN.43.33	José besuuri hawẽ tsumabu hatu yunua hawẽ betsabu tsaũkĩ iyua dukũ ha dapi tsaũshũ ha katxu hatũ bariwẽ betsabu tibi tsaũriabaĩkĩ hawẽ henekĩ mashku tsaũkĩ keyuaya e iki keyutã unãshubira habu besti yuinamei:
GEN.43.33	—Haskatã iyua inũ namakiabu inũ mashku unãkĩ nuku haska waimẽkaĩ?— ikaibũ 
GEN.43.34	José hatu yunukĩ hau tapuki piti hatu inãbaunũbũ hawẽ tsumabu piti pashkamakĩ hawẽ betsabu tibi hatu inãmabaũkĩ hanushũ Benjamim besti neshe neshe amakĩ 5 kẽtxati piti matahaira wamashũ inã hatubetã pi mabesh aki habu Josébe benimaibũ
GEN.44.1+GEN.44.2	hanushũ José hawẽ hiwe mekenika shanẽ ibu yunukĩ:
GEN.44.1+GEN.44.2	—Hatũ saku tibi shekiwã matawashũ habiabu tibikiri pei nuku inaĩbu hatu ana naneshũkĩ keyutã ha mashkũ sakuki hawẽ peiyabi ẽ prata mane kẽtxa txashakapa naneshũtãwẽ— aka haska José yunua hatu naneshũshina 
GEN.44.3	penamahaira hatũ jumentoya hatu nitxiã 
GEN.44.4+GEN.44.5	mae anua kaĩbaini txaima buaibũ José hawẽ hiwe mekenika shanẽ ibu ana yunukĩ:
GEN.44.4+GEN.44.5	—Buaibu txibãbaĩ hatuki nukutã hatu yuikĩ: “Matu pewabia haskakĩ ẽ shanẽ ibũ prata mane kẽtxa mã yumetsukiranai? Haki nushumis inũ hawẽ mukayakĩ hatu unãmis yumetsũkĩ mã txakabuhairakirãshuki”, akĩ haska hatu yuitãwẽ— aka 
GEN.44.6	txibãbaĩ hatuki nukushũ haska José yuia habiaskari hawẽ hiwe mekenika shanẽ ibũ hatu yuia 
GEN.44.7+GEN.44.8+GEN.44.9	habũri yuikĩ:
GEN.44.7+GEN.44.8+GEN.44.9	—Shanẽ ibuũ, haskakĩ hari mĩ nuku hãtxa wai? Nũ mia haska watirumahairaki, na mĩ yuiai keskarã. Nukũ mae Canaã anua nukũ saku meranua pei nũ betxima nũ ana mia beshũbiashinawẽ taeshũ mĩ shanẽ ibũ hiwe anua hawẽ kẽtxa txashakapa nũ yumetsutirumahairaki. Nũ huni pepabuki— iwanã —Nuku haratutũra hawẽ kẽtxa nũ yumetsukirãshurã, hatũ nũ beshu hawẽ sakukia mã betxiarã, harã, hau mawanũwẽ. Hanushũ nuku dasibi nuku dayaru escravo wabaĩwẽ— akabu
GEN.44.10	—Haska mã txaniairã, ẽ matu akaii. Haratura mã kẽtxa hayarã, ha besti ẽ escravo waii. Hamẽ matu hatirirã, txakabuma mã unanuma inũ butirubuki— hatu wa 
GEN.44.11	hawaira huni tibitũ habũ saku jumento kamakia butetã tsaũshũ depeshunabu 
GEN.44.12	hanushũ José tsumapã hatu uinãbaũkĩ iyuatũ saku anua dukũ benabirãkĩ hatũ bari kaini pakea tibiwẽ tanakĩ hatu benãbirãkĩ iyuabũ saku anua dukũ hatu uinãkĩ keyutã hanushũ atimas mashkuhaira Benjamimnẽ saku anu mane kẽtxa txashakapa betxitã sanãbaunai 
GEN.44.13	hawẽ betsabũ uĩ huĩti metesheketxakayamatã huni tibitũ hatũ tari ushnitã jumento kamaki hatũ saku ana dũtãshũ neabaini ana mae ewapa anu ana txĩtũkaini bui hikitã 
GEN.44.14	José hiwe anu Judá inũ hawẽ betsabu ana hikikaĩ José kaĩriamakẽ ha namã sapakaĩ beti ika maniabũ 
GEN.44.15	José hatu yukakĩ:
GEN.44.15	—Mã haska kainamẽ? Ẽ huni mukaya unanepama dabanẽ mã ea haska wabainamẽ? Tsua ea keska hayamaki— hatu wa 
GEN.44.16	Judá kemakĩ:
GEN.44.16	—Shanẽ ibuhairatuũ, harakiri nũ mia yuitima kaya mĩ nuku waii. Haska wakĩ nũ hawa yumetsuama ishu haskatã nukumebi nũ petirumaki. Haskakẽ nũ txakabuwaniwẽ taeshũ Deusũ nuku unãti washuki, nuku kupinũ ishunã. Mĩ kẽtxa txashakapa tsuãra saku anua mĩ tsumapã betxishuwẽ taeshũ ha bestima nuku dasibiri mĩ dayaru escravo nuku wariwe— aka
GEN.44.17	José kemakĩ:
GEN.44.17	—Ẽ matu haska wamahairaki. Ha hatũ sakukia kẽtxa ẽ tsumapã betxishu ha besti ẽ dayaru escravo ẽ waii. Hamẽ maturã, unanuma matũ epã hiwe anu burikãwẽ, tsuã matu hawawamakirã— hatu wabia
GEN.44.18	Judá nashukukĩ Joséki kemashũ hãtxa mae wanikawẽ ana yuikĩ:
GEN.44.18	—Shanẽ ibuũ, eska nũ mibe hãtxaima hune ẽ mia yuiai mĩ ea nĩkatirumẽ, eki sinatamarã? Faraó keska mĩ shanẽ ibu kushipahairakirã. 
GEN.44.19	Nukube hãtxai taekĩ miã nuku yukakĩ: “Mã epa hayamẽ? Mã ana betsa hayamẽ?” akĩ mĩ nuku yukaimaki. 
GEN.44.20	Txanima mia yuikĩ: “Nukũ epa inũ nukũ betsa mashku nũ hayaki. Nukũ betsa mashku habias shãkĩki nanea mawanikẽ ha mesti hiweaki. Anibubiatũ nukũ epã nukũ betsa mashku bawaniki. Haskawẽ taeshũ nukũ epã nukũ betsa mashku betxipaihairaikiki”, akĩ nũ mia yuiwanimaki. 
GEN.44.21	Nũ mia haska waiwẽ taeshũ: “Matũ betsa mashku ea uĩmakĩ eanu iweshãkãwẽ”, akĩ mĩ nuku yunuimaki. 
GEN.44.22	Hakia nukũ mia yuikĩ: “Ha nukũ betsa mashkũ hawẽ epa henetirumaki. Hawẽ epa henebaina hawẽ nui manui mawatiruki”, nũ mia aka 
GEN.44.23	“Matũ betsa mashku nenu mã iweamarã, mã ana ea uĩ nenu hutirumaki”, mĩ nuku waimaki. 
GEN.44.24	Ka nukũ epaki nukushũ mĩ hãtxa nũ yuia 
GEN.44.25	nĩkaimashũ nuku yuikĩ: “Ana piti eskarabes nuku bishũtãkãwẽ”, nuku wa 
GEN.44.26	“Nũ katirumaki. Nukũ betsa mashku nũ iyuama ha shanẽ ibube hãtxakĩ piti nũ mia bishũtirumaki. Mĩ haska shinainã, nukũ betsa mashkube nuku nitxĩwẽ”, nũ wa 
GEN.44.27	ẽ epã ana nuku yuikĩ: “Ẽ aĩ huni bake dabe besti ea kaĩshuni mã unaiĩ. 
GEN.44.28	Hawẽ iyua ea kashunikẽ ẽ ana uiãma eã shinaĩ: ‘Yuinaka pianãbũ ma ea pianimẽkaĩ’, ikĩ ẽ shinãpakeaii. 
GEN.44.29	Hanua hawẽ mashkuri mã iyua itxakawatirubuki. Hari ea itxakãwãbũ mã ana ea iweshunamawẽ taea manuhairai ha dabewẽ nuikũkaini ẽ mawashanaii, matuwẽ taearã”, nuku akimaki. 
GEN.44.30+GEN.44.31+GEN.44.32	Haska bebũkiri haska wakĩ ẽ epa eã yuikĩ: “Mĩ bake Benjamim ẽ ana iweama ẽ ea txakabu ishanaii, niti ikamarã”, akĩ ẽ yubashinaki. Hawẽ bake nũ ana iyushunama nukũ epa anu nũ kakẽ unaĩ nukũ epa txanima mawashanikiki, hawẽ bake ha betxipaihairakĩ putaisma manuirã. Haska wakĩ ẽ epa ẽ tenãtiruki, huĩti nishmahairawenã. 
GEN.44.33	Haskawẽ taeshũ ẽ betsa mashkuwẽ taearã, ea awe, hawẽ shãtukũ bashikĩ dayaru escravo wakinã. Hanua ẽ betsa mashku hawẽ betsabube ea yunushũwẽ, hau hatube katanunã. 
GEN.44.34	Ẽ betsa mashku hawẽ epa anu kamakẽ ha besti ẽ bashitirumaki, ẽ epa nuitapahairai ẽ uĩkatsi ikamaki— anikiaki, hãtxa mae wanikawẽ hãtxa wakinã.
GEN.45.1	José nui paewẽ kashakatsis itxakayamai tenetiruma ha bebũ mapuabu hawẽ tsumabu Egito hãtxa kushipawẽ hatu yunukĩ:
GEN.45.1	—Nenuarã, kaĩyubaĩtãkãwẽ!— hatu wa dasibi tashniyubainabũ hawẽ tsumabu hayamakẽ José hawẽ betsabu unãmanũ itã 
GEN.45.2	hatuya kasha berukukaũ kasha txakayamaya hawẽ tsumabũ nĩkakĩ hatu yuibaunabu dasibi Egito nawabũ nĩka keyuaibũ ha kaka Faraónẽ hiwe anushũ nĩkariaibũ 
GEN.45.3	José hawẽ betsabu shabakabi hatu unãmakĩ habũ hãtxawẽ hatu hãtxa wakĩ:
GEN.45.3	—Earã, ẽ Joséki. Ẽ epa hiweyuamẽ?— hatu waya habũ itxakawanibuwẽ taea haki datetxakayamai huĩti metesheketxakayamatã hawa yuiama hashpa ha dapi mapuabũ 
GEN.45.4	hanushũ hatu daewakĩ yuikĩ:
GEN.45.4	—Dateama neri bekãwẽ— hatu wa beabu José ana hatu yuikĩ:
GEN.45.4	—Earã, ẽ matũ betsa Joséki, ha mã ea itxakawakĩ Egito anu hau ea iyunũbũ peiwẽ mã ea hatu inãnirã. 
GEN.45.5	Eskaki, matu yuinũ nĩkakãwẽ. Mã ea haska waniwẽ taeshũ bebũkiri Deusũ matu ea mekemakatsi hatũ ea yunuai itsawakĩ matu ea amaniki, ẽ matu hiwemashanunã. Haskawẽ taea bika tenebauni ibubis sinatanameyamakãwẽ, mã ma ea hatũ escravo dayaru wamabianiwẽ taearã. 
GEN.45.6	Na buni pakeimarã, ma 2 ano keyuaki. Haskabia 5 ano dayakĩ mã piti banabia hawa beneamakẽ hania mã tsekatiruma iyukũkaĩshanikiki, buni pikuirã. 
GEN.45.7	Na mai pakea anu hiweyushũ hati teshenishũ nukũ bababu nũ pa washanũ bebũkiri haska Deusũ unãkĩ ea matu yunumakĩ itsawaniki, ẽ matũ hiwea merabewashanunã, haska nũ shinãtirumahairabiakenã. 
GEN.45.8	Ea haska wakinã, matũ mã ea akamaki, na mae anu nitxĩkinã. Haska wakinã, nukũ mekenika Deusũ ea aniki. Hanushũ habiatũri Faraónẽ yusinika inũ hawẽ hiwe anu dayanika tsuma inũ hawẽ shanẽ ibu Egito hirabi yunuti mekenika Deusũ besti ea haska waniki. 
GEN.45.9	Ea haska waniwẽ taeshũ ana nenu ebe mapuama hawairabaĩ nukũ ibu yuitãkãwẽ: “Mĩ bake José hiweaki. Eska hawẽ hãtxa mia yunushinaki. Deusũ nenu Egito shanẽ ibuhaira ea wani hawairakirã ea uĩyuwe, mia washiãki, akĩ ea haska yuishũritãkãwẽ. 
GEN.45.10	Eskakirirã, na nenu urama hiwei bekãwẽ, mae betsa Gósen anu ea dapi hiweirã, mia inũ, mĩ bakebu inũ, mĩ bababu inũ, mĩ inabu inũ, minabube dasibi tesheamarã. 
GEN.45.11	Nenu mã huama mã nuitapatirubuki. Haskakẽ matunabuya bekãwẽ. Nenushũ piti sharabu matunabuya matu pimakĩ ẽ hawa matu nuitapawama ishanaii. Na bunirã, 5 ano kayuikiaki, ẽ epa akĩ yuikinã.” 
GEN.45.12	Na haska ẽ matu yuiairã ẽ betsa Benjamim inũ ibubis mã ea uĩkĩ nĩkaii, haska ẽ matu hãtxa wairã. 
GEN.45.13	Na dasibi Egito anu haska ẽ shanẽ ibui kushipai ẽ matu yuiai mã uĩshu nukũ epa yuiritãkãwẽ. Menã bushũ ẽ ibu ea iweshũritãkãwẽ— hatu watã
GEN.45.14	haska hatu hãtxa wakĩ menetã hawẽ betsa kayabi Benjamim ikua kashaya habebis Benjamimbe teikukua kashabukũtã 
GEN.45.15	hanushũ hawẽ betsa Benjamim henebaĩ betsaburi tãtsu akubauni hatube ikukunã kashai keyui nesetã ana dateama hawẽ betsabuya hãtxaibũ
GEN.45.16	José betsabu beabu Faraónẽ hiwe hawẽrua anua haki txaniaibu nĩkatã Faraónẽ hawẽ tsumabubetã nĩkai benimaibũ 
GEN.45.17+GEN.45.18+GEN.45.19+GEN.45.20	Faraónẽ José kenashũ yunukĩ:
GEN.45.17+GEN.45.18+GEN.45.19+GEN.45.20	—Mĩ betsabu yuiwe, hau pitiya besti hatũ mai pakea Canaã anu txĩtũbaĩshĩshũ matũ epa inũ matunabu hau hatu itanũbunã. Hatũ jumentoki piti butirubuki. Hanua nukũ jumento tarãtiyari bushũ haki hatũ aĩbuaibu inũ hatũ bakebu inũ mĩ iburi haki iwetirubuki. Haskabiranaibu na Egito mai pakea anu hanu yunu hamẽ ikai mai pepa ẽ hatu yunushanaii. Hawa hatũ mabuwẽ nuiama hau benũbunã, nenushũ hamapai sharabu ẽ hatu yunuairã, habu ibu wamakĩ habuna wamakinã— aka
GEN.45.21	hanushũ Israelĩ bakebu hatu haska wamakĩ José hawẽ betsabu haska Faraónẽ yunushu hawẽ jumento tarãtiya inũ bai tanabaĩkĩ pikubaĩti hatu pewamashũtã 
GEN.45.22	hanushũ hawẽ betsabu tibi tari txaipa bena bestibu tibi inãkĩ hanushũ Benjamim besti 300 prata pei heshe inũ 5 tari txaipa inãtã 
GEN.45.23	hanushũ hawẽ ibu bumakĩ 10 jumento mabu pepa haki beshea inũ 10 jumento yushã piti haki beshea inũ, misi inũ piti betsa ha hukĩ pikubirãshanai hawẽ epa pewamashũtã 
GEN.45.24	hanushũ José hatu nitxĩkĩ nemakĩ:
GEN.45.24	—Buirã, bai tanabaini matũmebi ha iki detenameama butãkãwẽ— hatu wa
GEN.45.24	habu buaibũ 
GEN.45.25	Egito anua kaĩbaini bui Canaã anu hanu hatũ epa hiweanu hikitushitã 
GEN.45.26	haska hatu washiãbu hatũ epa yuikĩ:
GEN.45.26	—José mawani dabanẽ nũ imisrã, hiwea ẽ betxitanaii. Ha mĩ bakerã, dasibi Egito mai pakea hirabi hatũ shanẽ ibuki— akabu haska shinãtirumahaira e itã pes hawa yuiama tsaua hatũ hãtxa besti hatu ikũwãtirumakẽ 
GEN.45.27	haska hakiri hãtxashina hawẽ bakebũ haska José hatu yuishina inũ yunushina banabimabu hawẽ jumento tarãtiya José yunua bushũshinabu uĩ txanima hatũ hãtxa ikũwaĩ benimai tse iki 
GEN.45.28	hatũ epã yuikĩ:
GEN.45.28	—Menã hanũ ẽ mawanũ ẽ bake hiwea mã ea yuiairã, menã ea haki nukumakĩ uĩmari bukãwẽ, hanũ ẽ mawanunã— itã
GEN.46.1	Israelĩ dasibi hawẽ mabu pewakĩ keyutã hawenabube tsekekaini kai Berseba mae anu hikitã hanushũ txashuwã bake kuakĩ hawẽ epa Isaque Deus kẽwãkẽ 
GEN.46.2	habianushũri meshu merã nama keskawẽ Deus Israelbe hãtxakatsi kenakĩ:
GEN.46.2	—Jacó— aka
GEN.46.2	—Hawamẽ? ẽ nenukirã, earã— aka 
GEN.46.3	hanushũ Deusũ yuikĩ:
GEN.46.3	—Earã, ẽ Deuski, mĩ epa Isaque mekenika Deusrã. Mĩ Egitokiri kairã, dateama katãwẽ. Harishũ minabu ẽ mia hatu pa washũshanaii, mirimahaira hatu wakinã. 
GEN.46.4	Earã, ẽ mibe kaii, Egito anurã. Habia ea kayabistũri minabu ẽ hatu tashnimabirãshanaii. Mĩ haria mawayarã, mĩ bake José mia putama mĩ haũbia mawashanaii— aka nĩka ishĩ
GEN.46.5	hanua Berseba anua Jacó bestẽtã kakatsi ikaya hawẽ bakebũ pewakĩ hatũ epa, inũ hatũ bakebu, inũ hatũ aĩbuaibu ha haki beshanũbũ jumento tarãtiya Faraónẽ hatu yunushinaki hatu nanea 
GEN.46.6	Jacó dasibi hawenaya hawenabu inũ hawẽ txashuwã inũ dasibi Canaã anu hiweshũ mabu bimis haya dasibiya Egitokiri kakĩ 
GEN.46.7	hawẽ huni bakebu inũ, hawẽ aĩbu bakebu inũ, hawẽ baba hunibu inũ aĩbu hatu iyui haska kainikiaki.
GEN.46.8	Israelbu, Jacó enaburã, hati kena bunibukiaki, Egitokirirã:
GEN.46.9	Jacó bake iyua Rúben inũ hawẽ huni bakeburã, hati bunibukiaki, Enoque inũ, Palu inũ, Esrom inũ, Carmirã.
GEN.46.10	Hanua ha katxu Simeão inũ hawẽ huni bakeburã, hati bunibukiaki, Jemuel inũ, Jamim inũ, Oade inũ, Jaquim inũ, Zoar inũ, Saulrã. Hanua Saulũ ewarã, Canaã nawa aĩbu inikiaki.
GEN.46.11	Hanua Levi inũ hawẽ huni bakeburã, hati bunibukiaki, Gérson inũ, Coate inũ, Merarirã.
GEN.46.12	Hanua Judá inũ hawẽ huni bakeburã, hati bunibukiaki, Er inũ, Onã inũ, Selá inũ, Perez inũ, Zerárã. Hanua na daberã, Er inũ Onã Canaã anua mawanikiaki. Hawẽ baba Perezĩ bakeburã, Esrom inũ Hamul burianibukiaki.
GEN.46.13	Hanua Issacar inũ, hawẽ huni bakeburã, hati bunibukiaki, Tola inũ, Puva inũ, Jó inũ, Sinromnã.
GEN.46.14	Hanua Zebulom inũ hawẽ huni bakeburã, hati bunibukiaki, Serede inũ, Elom inũ, Jaleelrã.
GEN.46.15	Hati huni bakebu inũ hawẽ aĩbu bake Diná Padã-Arã anua Jacó Léiaki bawa hawenaburã, 33 bunibukiaki, hunibu inũ aĩbuaiburã.
GEN.46.16	Hanua Gade inũ hawẽ huni bakeburã, hati bunibukiaki, Zifiom inũ, Hagi inũ, Esbom inũ, Suni inũ, Eri inũ, Arodi inũ Arelirã.
GEN.46.17	Hanua Aser inũ hawẽ huni bakeburã, hati bunibukiaki, Imna inũ, Isvá inũ, Isvi inũ, Berias inũ hatũ pui Sérarã. Hawẽ baba Beriasĩ bakeburã, Héber inũ Malquiel burianibukiaki. 
GEN.46.18	Hanua Labão hawẽ tsuma Zilpa hawẽ aĩbu bake Léia hau dayashunũ inãni hanubi Léiã hawẽ dayaru Zilpa Jacó yunua haki bake washuni Zilpã enaburã, 16 bunibukiaki.
GEN.46.19	Hanua Jacó aĩ Raquelĩ bakeburã, José inũ Benjamim inibukiaki. 
GEN.46.20	José bakewakĩ hawẽ aĩ Asenateki bakewarã, Manassés inũ Efraim Egito anua kainibukiaki. Asenatẽ eparã, maewã Om anua hatũ mekenika yushĩ kẽwanika Potífera inikiaki.
GEN.46.21	Hanua Benjamim inũ hawẽ huni bakeburã, hati bunibukiaki, Bela inũ, Bequer inũ, Asbel inũ, Gera inũ, Naamã inũ, Eí inũ, Rôs inũ, Mupim inũ, Hupim inũ, Arderã. 
GEN.46.22	Jacó inũ Raquelĩ bakebu inũ hatũ bababurã, 14 bunibukiaki.
GEN.46.23	Hanua Dã inũ hawẽ huni bake Husim bunibukiaki.
GEN.46.24	Hanua Naftali inũ hawẽ huni bakeburã, hati bunibukiaki, Jazeel inũ, Guni inũ, Jezer inũ, Silémnã. 
GEN.46.25	Hanua Labão hawẽ tsuma Bila hawẽ aĩbu bake Raquel hau dayashunũ inãni hanubi Raquelĩ hawẽ dayaru Bila Jacó yunua haki bake washuni Bilã enaburã, 7 bunibukiaki.
GEN.46.26	Jacó enabu huni betsama hati hawẽ yurabuyas Egito anu hikirã, 66 habe bunibukiaki, hawẽ bakebũ aĩbuaibu hatu tanamarã. 
GEN.46.27	Hanua Egito anushũ José aĩyãtã bakewarã, dabe inikiaki. Hanua ha Jacóbe Egito anu bea Joséki dasitushiabu tanabu 70 hawenabu habus inibukiaki.
GEN.46.28	Gósen anu kakĩ José anu bebũkiri Jacó txanimakĩ Judá yunukĩ yuikĩ:
GEN.46.28	—“Ẽ ma huai hani haskapa?” ea washũtãwẽ— aka kakẽ Gósen anu hikiaibũ 
GEN.46.29	José hawẽ betsã yuia unushuri nĩkatã hawẽ tsumabu hatu yunua hawẽ jumento tarãtiya pewashunabu haki inatã Gósen anu hawẽ epaki haki nukui kai haki kemashũ betximatushitã hawẽ epabe ikukunã habe teikukurabetã nui kasha txakayamai nesetã 
GEN.46.30	hanushũ hawẽ epa Israelĩ José yuikĩ:
GEN.46.30	—Epaã, txanima mĩ ea hiweshũyuaki, ea kayabis ma ẽ miki nukutushiairã. Hanũkaĩ mĩ berubi ẽ mia mawashũshanaii— aka
GEN.46.31	nĩkatã José hawẽ betsabu inũ hawẽ epã enabu hatu yuikĩ:
GEN.46.31	—Habianu iyukãwẽ. Ẽ matukiri Faraó txanishũyui kairã. “Ma ẽ epa inũ ẽ betsabu Canaã anua ma ebe hiweyui bekãshuki”, akĩ ẽ matu yuishuni kairã. 
GEN.46.32	“Hatũ txashuwãyã inũ hatũ ina awaya inũ hatũ mabuya ma beabuki. Hatũ dayarã, txashuwã inũ ina awa mekenika imisbuki”, ẽ matu washuĩ kaii. 
GEN.46.33	Hanushũ Faraónẽ matu kenatã yukakĩ: “Hawa mã dayamismẽ?” matu wa 
GEN.46.34	unanumas yuiyamashãkãwẽ: “Nukurã, nũ txashuwã mekenikabuki, nukũ shenipabu keskarã”, mã wa matu nĩkatã ha mae Gósen anu matu hiwemashanikiki, Egito nawabu txashuwã mekenikabube mã husitã hiwetirubumawẽ taearã— hatu watã
GEN.47.1	hanua shanẽ ibuhaira Faraó anu José kashũ ma hawẽ epa inũ hawẽ betsabu ma Canaãkiria bei Gósen anu hikikĩ hatũ txashuwã inũ hatũ ina awa inũ hatũ mabu dasibiya bekãshu Faraóki txanitãshũ 
GEN.47.2	hanushũ hawẽ betsabu 5 katubaĩkĩ iyushũ shanẽ ibuhaira Faraónẽ hau hatu unãti wanũ hatu uĩmaya 
GEN.47.3	hanushũ Faraónẽ José betsabu hatu yukakĩ:
GEN.47.3	—Matũ mae anua dayairã, hawa mã imismẽ?— hatu wa hanushũ habũ Faraó kemakĩ:
GEN.47.3	—Shanẽ ibuũ, mĩ tsumabu nuku dayairã, nũ inabu mekenikabuki, nukũ shenipabu ini keska dayairã— atã
GEN.47.4	—Eskawẽ taea mĩ mae anu mibe hiweyui nũ hushuki, nukũ mai pakea Canaã anua buni tenehairai nuku inũ nukũ inabubetã hania hawa pitimarã— iwanã, hanubi hawaira yukakĩ: —Shanẽ ibu pepatuũ, nukuwẽ dabanã ikĩ ha mae Gósen anu nũ hiweyunũ mĩ nuku yunuyutirumẽ?— akabu
GEN.47.5	haska wabu Faraónẽ José beiskĩ yuikĩ:
GEN.47.5	—Uĩwẽ. Mĩ epa inũ mĩ betsaburã, mibe hiwei bekãshuki. 
GEN.47.6	Egito hirabi mĩ yunumiski. Haskawẽ taeshũ Gósen mae pepa hatu yunuwe, hau hari hiweyunũbunã. Minabu huni ina awa mekea unaĩ mĩ ea hatu yunushũtiruki, habũ hau ẽ ina awa ea mekeshunũbunã— ikaya hanua buaibũ
GEN.47.7	hanushũ José hawẽ epari shanẽ ibuhaira Faraó anu iyuriashũ hau unãti wanũ hari uĩmaya Jacó Faraóki mesekĩ kẽwãyã 
GEN.47.8	hanushũ Faraónẽ yukakĩ:
GEN.47.8	—Anibuũ, mĩ ma hati bari hayamẽ?— aka 
GEN.47.9	hatũ yuikĩ:
GEN.47.9	—Ẽ bari itxapa tekikaĩriamaki, natiã 130 ano na mai anu maea akeakekĩ bika betsa betsapa tenei ẽ hiweyuaii, ẽ shenipabu hiweniti ẽ bari kemariamarã— akĩ
GEN.47.10	haska yuitã ha bebunua kaĩkaĩkatsi Jacó yuikĩ:
GEN.47.10	—Mĩ shanẽ ibu pehairaki. Kayupa, ẽ mabubu ẽ pewayui kairã?— aka
GEN.47.10	—Haa, mĩ katiruki— aka kaĩkainaya 
GEN.47.11	hanushũ José hawẽ epa inũ hawẽ betsabu hau hanu hiweyunũbũ haska Faraónẽ yunushu keska wakĩ Egito mai pepa hatu pashkashũkĩ hatu yununikiaki, Ramessés pakeanuarã. 
GEN.47.12	Hanushũ hawenabu hiweaibu José piti sharabu hatu pimakĩ dasibi hatu pashkashũkubainikiaki.
GEN.47.13	Hanua mai pakea Egito inũ Canaã hirabi anua hatũ shekiwã keyui buni pikuhairai ana hawawẽ hiwetima yurabu buni paewẽ mawaibũ 
GEN.47.14	hanushũ José shekiwã hatu inãkĩ Egito anua inũ Canaã anua hatũ daya pei ma hatu keyu biãtã Faraónẽ hiwe ewapa merã arushĩkẽ 
GEN.47.15	hanua Egito anua inũ Canaã anua habũ pei ma yamakẽ Egito nawabu José anu bushũ haki txanikĩ:
GEN.47.15	—Ma nukũ pei mĩ nuku keyu biãshinaki. Nũ buniwẽ mawairã, pemaki. Miã nuku pimawe, nũ ana pei hayamakirã— akabu
GEN.47.16	José hatu yuikĩ:
GEN.47.16	—Aa, haskamẽ, mã peiumarã? Ẽ hawẽ taeshũ shekiwã matube bianananunã, matũ inaburi beshũ biriakubaĩkãwẽ— hatu wa
GEN.47.17	haska nĩkabaĩ Egito nawabũ hatũ cavalo inũ, hatũ txashuwã inũ, hatũ ina awa inũ, hatũ jumento beshũpakeaibuwẽ taeshũ José shekiwãwẽ taeshũ ina hatu biãkubaĩkĩ bari bestitxai nitxĩtã 
GEN.47.18	hanushũ bari betsa binukainaya ana bari betsa tashniaya ana haki txani beshũ José yuikĩ:
GEN.47.18	—Ana nũ mia daketapa wayuaki, nũ ana hawawẽ haskatimahairarã. Nũ mia parãmaki. Nukũ pei inũ nukũ inabu mina wakĩ mĩ ma keyushinaki, ana hawa betsawẽ nukũ piti nũ bitimakirã. Eska besti nũ hayaki, nukũ yura inũ nukũ bai nũ ha mia inãtirumamẽ? 
GEN.47.19	Nuku hanubi biwe, nukũ yura inũ nukũ bairã, hawẽ taeshũ shekiwã nũ pikubainũbunã. Faraónẽ tsumabu nuku wawe, nukũ bai anushũ nũ ha dayashũkubaĩshanũbunã. Shekiwã mĩ nuku inaĩwẽ hiwekĩ nukũ bai anu banariai nũ hiwekũkaĩyutiruki. Mĩ nuku haska waya nukũ bai anu hamẽ txaka besti beneama iriatiruki. Mĩ nuku haska wamakẽ nũ mawaya nukũ bairi benushanikiki— akabu
GEN.47.20+GEN.47.21	haska yukaibuwẽ taeshũ Egito mai pakea hirabi José Faraó bishuãyã buniwẽ taeshũ hatũ yura inũ hatũ bai Faraó bishũtã hatu ibu wamanikiaki, Faraónẽ hawẽ dayaru escravo wamakinã. 
GEN.47.22	Habũ hawẽ yushĩ tibi Faraó kẽwãshũmisbu mukayabu besti Faraónẽ hatu piti inãkubaina pikubainaibuwẽ taeshũ habũ bai besti José hatu mebiãma inikiaki.
GEN.47.23	Hanushũ José yurabu hatu yuikĩ:
GEN.47.23	—Eskatianã, matu inũ matũ bairã, mã Faraónena bestiki. Ha bishũkĩ ẽ hawena matu wamashinaki. Haskawẽ taeshũ na shekiwã bimi hanu ui ikaitiã banashãkãwẽ. Ha benawati nũ hayaki. 
GEN.47.24	Hanushũ mã ma pa wa tsekakĩ itxawakĩ 5 mãtxĩ habiatiubus watã mãtxĩ bestitxai Faraónẽ tsumabu mã hatu inã habũ mekeshũkubaĩshãkanikiki. Hanushũ 4 mãtxĩ ha benawati inũ matu inũ matũ bakebu mekeshũtã pimakĩ dasibibũ pi hiweyukubaĩshãkãwẽ— hatu wa
GEN.47.25	habu haki shinã txãkãkĩ yuikĩ:
GEN.47.25	—Shanẽ ibuũ, nuku haska wai haska mĩ huni pepa merabenãmẽ, mĩ nuku hiwemairã? Nũ ikaii, Faraónẽ tsumabuirã— akabu
GEN.47.26	José haska wakĩ yunuti kushipa niti ikama Egito hirabi anu wakĩ 5 mãtxĩ tibi anua bestitxai hau Faraó inãkubainũ barinũbũ hatu haska yununikiaki. Hakia hatũ yushĩ tibi Faraónẽ kẽwãshũmisbu mukayabũ hatũ bai tibi hawa Faraónẽ hatu meãmawẽ taeshũ habũ hawa pakama inibukiaki. Na haska yununirã, na eskatiã habias keyuama txibãriakubaĩkanikiki.
GEN.47.27	Israel hawenabuya Egito anu hiwei buimabu hanu Gósen mae ibu waima hanu hiweyushũ hatũ bakebu pa wai mirimaibũ 
GEN.47.28	Jacó kaima hari hiwea 17 ano nitxiĩ haria 147 ano haya
GEN.47.29+GEN.47.30	shaba betsatiã Israel hawẽ yura mei ma anibuhairai babui mawakatsis ikĩ hanushũ hawẽ bake José txanima yuishũtanabu hua yuikĩ:
GEN.47.29+GEN.47.30	—Epaã, ẽ ma mia shunũkatsis ikaii, ẽ ibubuki nukui kairã. Txanima mĩ ea merabewakatsis ikairã, mĩ mekẽwẽ ea kishwakekĩ ea bakewe, nũ yubakanunã— atã yuikĩ: —Ẽ matu mawashuna ewẽ nuikĩ ẽ yura na Egito anu ea mai wama hari mĩ hutxi ẽ mai wani anu hariri ea maiwakĩ buriashãwẽ— aka
GEN.47.29+GEN.47.30	—Dateyamawe, haska mĩ ea yuiai keskarã, ẽ mia ashanairã— abia 
GEN.47.31	hawẽ epã nĩkamas yuikĩ:
GEN.47.31	—Deusũ nuku uiãyã ea yubawe— akawã José yuikĩ:
GEN.47.31	—Mĩ ea haska yukayarã, ẽ mia yubaii, Deusũ nuku uĩkĩ nĩkayarã— aka hanua Israelĩ Deus kẽwaĩ na tsaua ibai babutã hawẽ dakatiki dakashĩkẽ
GEN.48.1	hawẽ ibube José haska habe hãtxa wawãshĩshũ shinãyã hawẽ ibu ma isĩ teneaya Joséki txaniabu José uĩtanũ ika kakĩ hawẽ huni bake dabe iyua Manassés inũ ha katxukea Efraim iyui habe kaya 
GEN.48.2	hanushũ hawẽ bake José uĩ kai hikitushiai Jacó yuiabu nĩkatã yura babubia hawẽ bake nĩkatã benimai shinã txãkaĩ natsaukauã 
GEN.48.3+GEN.48.4	José uĩkĩ yuikĩ:
GEN.48.3+GEN.48.4	—Epaã, ẽ mia hãtxa waii. Unu Canaã mai pakea anu mae Luz anushũ Deus kushipahaira dasibi binua eki nukutã ea duawakĩ eska ea hãtxa wakĩ yuikĩ: “Uĩwẽ. Eanã, ẽ mia bake itxapa inãshanaii. Mĩ bababu paibu habiabus ẽ hatu shukua tibi washanaii. Na Canaã mai pakea ẽ habus yununũbariaii, niti akamarã”, ea waniki. 
GEN.48.5	Eskaki, mia yuinũ. Na mĩ bakebu Efraim inũ Manassés na Egito anu ẽ huriama mĩ ea hatu bake bawashuna kaĩyamaburã, eã ẽ ibu waii. Ẽ bake Rúben inũ Simeão keskai haburi shukua tibi ishãkanikiki. 
GEN.48.6	Hakia ẽ miki nukuaitiã unuri mĩ ea hatu bawashũbainimarã, minaski. Haskabia dasibi Deusũ ea yubani habũ biama hakia hatũ betsa Efraim inũ Manassésĩ besti shukuabu anua habũ hatuna bishãkanikiki— itã 
GEN.48.7	hawẽ aĩ Raquelkiri shinãkĩ yuikĩ: —Uiã. Padãkiria ẽ txĩtũkiranaya bai putxinĩ mae Efrata kemayui ma Canaã anua mĩ ewa Raquel mawaniki. Habianuri ẽ mai waniki, Efrata kemai anurã— anikiaki. Natianã, Efrata kena betsa wakĩ Belém wanishũ kenamisbuki.
GEN.48.8	Hanushũ Israelĩ José bakebu hatu uĩkĩ José yukakĩ:
GEN.48.8	—Narã, tsuabu ikimẽkaĩ?— aka
GEN.48.9	—Narã, ẽ bakebuki, Egito anushũ Deusũ bebũkiri ha huni bake dabe ea hatu inãyamarã— aka hawẽ epã ana yuikĩ:
GEN.48.9	—Ha dabe nenu ea dapi hatu nitxĩwẽ, ẽ duapa hãtxa ẽ hatukiri hãtxakĩ yunuairã— iki
GEN.48.10	Israel ma anibuhairai beshushkĩ ana uĩ peamakẽ José hawẽ bakebu hawẽ epa dapi nitxiã hatu ikutã tãtsu atã 
GEN.48.11	hawẽ epã José yuikĩ:
GEN.48.11	—Mĩ ma ea benushuni dabanẽ ẽ ikũkaĩmis ẽ mia uiaiĩ. Hanushũ mĩ bakeburi Deusũ ea hatube mia uĩmaikiki— ikaya
GEN.48.12	hanushũ hawẽ ibuã hawẽ bakebu shãshui ika José hatu shekakĩ benãta hatu nitxĩtã hãtsiri hawẽ ibu kẽwaĩ hawẽ beya keskawẽ maĩ beti ika ibai benitã 
GEN.48.13	benikauã hawẽ bake dabe metsũtã shinãkĩ:
GEN.48.13	—Nukũ beya txibãkĩ ẽ bake iyua ẽ epã mekẽ yusiuri bebũ ẽ nitxiaiĩ, hau iyua dukũ pewakĩ duahairawanunã. Hanushũ ẽ bake mashku hawẽ mekẽ yusmauri bebũ ẽ nitxĩriaii, hau ea dua mirĩ washununã— iwanã hawẽ bake mashku Efraim yusiuri metsuã inũ hawẽ bake iyua ha katxukea Manassés yusmauri metsũshũ hawẽ epaki kema watã hanushũ Efraim Jacó mekẽ yusmauri bebũ nitxĩkĩ Manassés hawẽ mekẽ yusiuri bebũ hatu nitxĩtushia 
GEN.48.14	hanua Israel hawẽ mekẽ pekishkubaĩ Efraim mashkuki hawẽ mekẽ yusiuri mamepiaya hanua Manassés iyuabiakẽ hawẽ mekẽ yusmauri mamepitã 
GEN.48.15+GEN.48.16	Israelĩ José dukũ pepawẽ duawakĩ eska wanikiaki.
GEN.48.15+GEN.48.16	—Ẽ shenipabu Abraão inũ Isaque txibãkubainitũ
GEN.48.15+GEN.48.16	ha Deusũri ẽ tashnini anua ea mekemis
GEN.48.15+GEN.48.16	habiatũri txakabu betsa betsapa ea binumamistũ na berunã dabe
GEN.48.15+GEN.48.16	hau hatu duawakĩ pe hatu hiwemakubaĩshanũwẽ,
GEN.48.15+GEN.48.16	hau habuwẽ ẽ kena inũ ẽ shenipabu Abraão inũ Isaque kena
GEN.48.15+GEN.48.16	hau hakimama shinãpakeshanũbunã.
GEN.48.15+GEN.48.16	Hau Deusũ hatu pa wapashanũwẽ,
GEN.48.15+GEN.48.16	bake mirima hatu wamakinã.
GEN.48.15+GEN.48.16	Hau mai hirabi anu hiwei yura mirima habus
GEN.48.15+GEN.48.16	hau ipashanũbũwẽ— akaya
GEN.48.17	Efraim hawẽ bake mashku Jacó hawẽ mekẽ yusiuri mamepia uĩkĩ betxipaiama hawẽ ibuã mekẽ yusiuri metsutã Manassés mamepĩpaya 
GEN.48.18	mesteã dakakẽ José hawẽ epa yuikĩ:
GEN.48.18	—Haskamaki, epaã. Mĩ kaneaki. Na nekeriaki iyuarã, Manassésrã, ha mĩ mekẽ yusiuriawẽ haki mamepiwe— aka
GEN.48.19	hawẽ epã haska wakatsi ikama nemakĩ yuikĩ:
GEN.48.19	—Ẽ unaiĩ, epaã. Ẽ unaiĩ. Ha iyua Manassésrã, habiari yurabu kushipabu mirimari ishãkanikiki. Hakia na mashkunã, hawẽ betsa iyua binuhairashanikiki. Hawenabu itxai pai yurabu shuku tibi mae mirima ishãkanikiki— atã
GEN.48.20	habiatiãri Jacó José ana hãtxa wakĩ yuikĩ:
GEN.48.20	—Deusũ matu haska duawashanaiwẽ taeshũ matuwẽ taea enabu Israelbu pe yuinameaibu yuikĩ: “Deusũ Efraim inũ Manassés ashuni keska wakĩ hau miwẽ taeshũri ariashanũwẽ, Deusũnã”— akĩ Israelĩ José bake Efraim hawẽ bake iyua Manassés maemashanai hatu yuinikiaki. 
GEN.48.21	Hanushũ hawẽ bake José yuikĩ:
GEN.48.21	—Uiã. Ẽ ma matu mawashũkatsis ikaii. Hakia ewẽ dateyamashãkãwẽ. Txanima Deusũ matu merabewapakekĩ ana nukũ shenipabu hiwekubaunibu anu matu txĩtũwãshanikiki. 
GEN.48.22	Miarã, mĩ betsabu ẽ mia hatu binumaii. Mae Siquém Amorreu nawabube yaushi detenamekĩ ẽ bini ẽ mia ha yunuaii— hatu atã
GEN.49.1	hanushũ ana betsatiã Jacó hawẽ huni bake dasibi kenashũ hatu yuikĩ: “Ea anu itxakãwẽ. Mã haskanũbariai matu bebũkiri yuinũ ea nĩkai bekãwẽ”, hatu wa itxabu 
GEN.49.2	hanushũ hatũ epã hatu yuikĩ:
GEN.49.2	“Ẽ bakebuũ, ẽ matũ epa Jacóki. Ẽ Israelrã, ea dapi itxashũ ea nĩkakãwẽ”, ikĩ,
GEN.49.3	ha dukũ hawẽ bake iyua Rúben yuikĩ:
GEN.49.3	“Epaã, mĩ ẽ bake iyuaki.
GEN.49.3	Ha dukũ miki dukũ dayai taekĩ
GEN.49.3	ẽ kushipa berunãtũ mia bawai ẽ miki hinĩ taeniki.
GEN.49.3	Haskawẽ taeshũ mia kushipawakĩ mia mekebaũ ẽ mia hatu binumaniki.
GEN.49.4	Hakia mĩ ana hatu binui haskatirumaki.
GEN.49.4	Mia ikirã, eskatiã mĩ hene bai matatã kushipamis keskaki,
GEN.49.4	tsuã mia nemapainũ haska shinãma
GEN.49.4	ẽ ainĩ dayaru escravabe ẽubi txutakĩ
GEN.49.4	mĩ ea dakehairawaniwẽ taearã”, atã
GEN.49.5+GEN.49.6	hanushũ Simeão inũ Levi ha dabe hatu yuikĩ:
GEN.49.5+GEN.49.6	“Maturã, mã habias shãkĩki naneaki.
GEN.49.5+GEN.49.6	Matũ detetiya mapua shinã txakakĩ
GEN.49.5+GEN.49.6	mã hatu itimaska wabaũmiski.
GEN.49.5+GEN.49.6	Pubeĩ hatuki sinatakĩ
GEN.49.5+GEN.49.6	hunibu hatu tenãtã
GEN.49.5+GEN.49.6	hatũ ina awa mã hatu bishtẽ bishtẽ akaniki,
GEN.49.5+GEN.49.6	mã hatu haska waĩ pe dabanenã.
GEN.49.5+GEN.49.6	Mã haska waniwẽ taea matunabube mã itxashũ shinaĩ anu ẽ matube nashui itirumaki, dabinã”, iwanã,
GEN.49.7	“Mã txakabu pubẽ sinatapabuki.
GEN.49.7	Haskawẽ taeshũ matunabu ẽ sa ashanaii,
GEN.49.7	matũ betsabu manibaunabube matu husikinã.
GEN.49.7	Matũ txakabuwẽ taeshũ hau Deusũ matu yupukĩ manakushanũwẽ”, hatu atã
GEN.49.8+GEN.49.9+GEN.49.10+GEN.49.11+GEN.49.12	hanushũri Judá yuikĩ:
GEN.49.8+GEN.49.9+GEN.49.10+GEN.49.11+GEN.49.12	“Epaã, miarã, mĩ ẽ bakeki.
GEN.49.8+GEN.49.9+GEN.49.10+GEN.49.11+GEN.49.12	Mĩ betsabũ mia duawakĩ
GEN.49.8+GEN.49.9+GEN.49.10+GEN.49.11+GEN.49.12	mia kẽwãshãkanikiki.
GEN.49.8+GEN.49.9+GEN.49.10+GEN.49.11+GEN.49.12	Miki sinataibu maemanũ ishũ mĩ hatu temus shanaii.
GEN.49.8+GEN.49.9+GEN.49.10+GEN.49.11+GEN.49.12	Inu leãonẽ bakẽ mibikĩ atxishũ pia keska wai inũ,
GEN.49.8+GEN.49.9+GEN.49.10+GEN.49.11+GEN.49.12	ana hawa bika teneama
GEN.49.8+GEN.49.9+GEN.49.10+GEN.49.11+GEN.49.12	yani wa inu betsa leão ewapa keska mĩ dakayushanaii,
GEN.49.8+GEN.49.9+GEN.49.10+GEN.49.11+GEN.49.12	tsuã mia txikishwamarã.
GEN.49.8+GEN.49.9+GEN.49.10+GEN.49.11+GEN.49.12	Judáã, tsuã taska mĩ kushipa minabu Siló anua hatu mebĩtirubumaki.
GEN.49.8+GEN.49.9+GEN.49.10+GEN.49.11+GEN.49.12	Mĩ mekẽwẽ mĩ shanẽ ibũ mane mestẽti mĩ hayayukũkaĩshanaii.
GEN.49.8+GEN.49.9+GEN.49.10+GEN.49.11+GEN.49.12	Hakia ha mestẽti ibu kayabi hushũ minabu anua hatu mebĩkẽ
GEN.49.8+GEN.49.9+GEN.49.10+GEN.49.11+GEN.49.12	ha mae anuabũ ha shanẽ ibu washũ kẽwãkĩ txibãkubaĩshãkanikiki.
GEN.49.8+GEN.49.9+GEN.49.10+GEN.49.11+GEN.49.12	Uva tashuki hawẽ jumento bake teneshtã
GEN.49.8+GEN.49.9+GEN.49.10+GEN.49.11+GEN.49.12	hawẽ tari uva bimi tsinia tashipa buspuaiwẽ txukashanikiki.
GEN.49.8+GEN.49.9+GEN.49.10+GEN.49.11+GEN.49.12	Hawẽ beru hawẽrua uva hene keska meshupa inũ,
GEN.49.8+GEN.49.9+GEN.49.10+GEN.49.11+GEN.49.12	hawẽ sheta awa txutxu keska hushupahaira inũbarishanikiki”, atã
GEN.49.13	hanushũ Zebulom yuikĩ:
GEN.49.13	“Epaã, miarã, ianẽwã kesha minabu hiweshãkanikiki,
GEN.49.13	hanu shashu ewapabu keti ikai anurã.
GEN.49.13	Minabũ mai pakea kesuarã, mae ewapa Sidom anu inũbarikiki”, atã
GEN.49.14	hanushũ Issacar yuikĩ:
GEN.49.14	“Epaã, miarã, mĩ dayakapaki,
GEN.49.14	yuinakapã shãkama bumis keskarã.
GEN.49.15	Mae hawẽrua betxitã hanu dayai
GEN.49.15	hanu huĩrukũkatsi mabu shãkama peubirãkĩ
GEN.49.15	minabu hatu escravo tsuma watã hatu yunua hawa yuiama minabũ hatu dayashũkubaĩshanikiki”, atã
GEN.49.16	hanushũ Dã yuikĩ:
GEN.49.16	“Epaã, minabu ikirã, hanubi hawenabu shanẽ ibushũshãkanikiki, Israelĩ enabu shukua bestirã.
GEN.49.17	Dunu pianã bai kesha manishũ
GEN.49.17	cavalo tae txipũ meshtea keska wakĩ
GEN.49.17	ha huni haki tsaua buaibu
GEN.49.17	minabũ hatu pakeshanikiki, hatu maemakinã”, akĩ
GEN.49.18	hawẽ mekenika Deus datã akĩ:
GEN.49.18	“Senhor Deusuũ, mĩ ea mekekubaĩshanai ẽ mia manahairaii”, itã
GEN.49.19	hanushũ Gade yuikĩ:
GEN.49.19	“Epaã, minaburã, nawa kushipabu beshũ
GEN.49.19	hatũ mae anushũ yumetsukĩ minabu hatu detebaĩshãkanikiki.
GEN.49.19	Hakia hatu manakukĩ
GEN.49.19	minabũ hatu txibãbaĩshanikiki, hatu maemai bukinã”, atã
GEN.49.20	hanushũ Aser yuikĩ:
GEN.49.20	“Epaã, mianã, misi betsa betsapa kemutapa itxapa minabu hayashãkanikiki.
GEN.49.20	Shanẽ ibũ piti pepa hawẽrua haya
GEN.49.20	haska besti bawatã pi minabu hiweshãkanikiki”, atã
GEN.49.21	hanushũ Naftali yuikĩ:
GEN.49.21	“Epaã, miarã, txashu betsa cerva tsuã atxitiruma keskai
GEN.49.21	hawama nishũ bake pepa hawẽrua bawai minabu hiweshãkanikiki’, atã
GEN.49.22	hanushũ José yuikĩ:
GEN.49.22	“Epaã, miarã, mibã hene kesha nia
GEN.49.22	mĩ bimi paipaimaya keska
GEN.49.22	mĩ pũyã bukũ ha kenekaunaki
GEN.49.22	mĩ puea bimi shãkama dunua keskawẽ taea minabu pahairashãkanikiki.
GEN.49.23	Piayabũ hatu danãkĩ betxipaiama
GEN.49.23	minabuki pia bishkukĩ bikawabiabũ
GEN.49.24	hakia hatũ pũyã pũshukuama kushipakĩ
GEN.49.24	minabũ hatu maemakubaĩshãkanikiki.
GEN.49.24	Jacó Deus kushiparã, pehairaki!
GEN.49.24	Israelĩ mekenika kushipa ẽ kẽwaiĩ.
GEN.49.25	Ẽ mekenika Deusũ mia ea merabewashũmis ẽ kẽwaiĩ.
GEN.49.25	Deus kushipahaira dasibi binuatũ
GEN.49.25	hau mia inũ minabu duawakubaĩshanũwẽ.
GEN.49.25	Nai anua minabu hamapai inãkĩ
GEN.49.25	hene meranua hatu inãriakĩ
GEN.49.25	bake itxapa hatu bawamakĩ
GEN.49.25	txutxu mirima hatũ bakebu amakĩ
GEN.49.25	hau minabu duawapakeshanũwẽ”, akĩ
GEN.49.26	“Eanã, mia duawakinã,
GEN.49.26	ẽ ibubũ ea duawani keskama hatu
GEN.49.26	binumakĩ ẽ mia pepawakĩ duahairawaii.
GEN.49.26	Mĩ betsabu anua mia katutã
GEN.49.26	Deusũ mati hawa niti ikama bawanitũ mia inũ minabu pakubainaibu
GEN.49.26	hau matu duawakubaĩshanũwẽ”, atã
GEN.49.27	hanushũ Benjamimri hawẽ henekĩ yuikĩ:
GEN.49.27	“Epaã, miarã, mĩ pubẽki, kamã inu keskarã.
GEN.49.27	Haskai hatuki sinataibu penaya hatube detenamekĩ
GEN.49.27	hatu maematã bari kaya hatũ mabu itxawatã
GEN.49.27	minabũ pashkakubaĩshãkainikiki”, akĩ haska hatu hãtxa wanikiaki.
GEN.49.28	Hatibuki, Israelĩ 12 huni bakebu shukua tibi hatũ ibuã habu tibi hau haskanũbarinũbũ hatu hãtxa tibi yuikĩ yunua akeakenirã.
GEN.49.29+GEN.49.30+GEN.49.31+GEN.49.32	Ana betsatiã Jacó hawẽ bakebu hãtxa wakĩ hatu yunukĩ: “Matu shunubaini ma enabuki ẽ nukui kakatsi ikaii. Ẽ mawaya mishki kini tãpe merã ẽ epabe ea mai wai bushãkãwẽ. Canaã mai pakea anu Manre dapi Macpela bai depi mishki kini tãpe merã ea mai wai bushãkãwẽ, mai wati bai bikatsi ikĩ peiwẽ taeshũ Heteu nawa Efrom anua ẽ hutxi Abraão bini anurã, hanu hawenabu mawa mai wapaketi bini anurã. Ha mai bikĩ taewashũ hanu dukũ hawẽ aĩ Sara mawa mai waniki. Hanua hari mawa habianuri mai warianibuki. Hanushũ ẽ ibubu Isaque inũ Rebeca mawa habianuri ẽ hatu mai waniki. Eãri ẽ aĩ Léia mawa habianuri ẽ mai warianiki. Ha mai wati anurã, habianuri hatube ea mai wai bushãkãwẽ”, hatu watã
GEN.49.33	hanua Jacó hawẽ bakebu hãtxa wakĩ menetã ana dakai petã mawaya
GEN.50.1	hawẽ bake José ikutã tãtsu atã haya kashai 
GEN.50.2	nesetã hawẽ tsuma Egito nawa huni dauyabũ hau hawẽ yura txaputima wakĩ mekekĩ hau dapushtã tariwẽ dayabushunũbũ José hatu yunua haska hatu yunushu keska washunibukiaki. 
GEN.50.3	Egito nawabũ dau txaputimawẽ dapush shũkĩ 40 shaba yura meketi amisbu keska wakĩ ashũtã Egito nawabu dasibi Joséwẽ nuikĩ hawẽ epa Israel shinaĩ 70 dia shaba uĩkubainaibũ 
GEN.50.4	José kasha nesetã Faraónẽ hiwe anu mekenikabu hatu yuikĩ:
GEN.50.4	—Matu merabewakubaĩkĩ ẽ matu hawa txakabuwaismawẽ taeshũ ekiri shinãkãwẽ, Faraó ea yuishũkinã. 
GEN.50.5	Ẽ epabe ẽ habe yubakaima ma ea henebaĩshina Canaã anu ẽ mai wai kakatsis ikaii, hari hawenabu mai wamisbu anurã, mai watani ẽ ana txĩtũkatsis ikairã— hatu wa haska Faraó yuishunabu 
GEN.50.6	hanushũ Faraónẽ José kemakĩ:
GEN.50.6	—Txanima peki. Kashũ mĩ epa mai watãwẽ, haska mĩ epã mia yubashina keskarã— aka
GEN.50.7	haska nĩkatã José hawẽ epa mai wai kai habũ merabewai kakĩ txibãbaini Faraónẽ shanẽ ibu beshmas hawẽ hiwe anu habe dayamisbu inũ, shanẽ ibu beshmas Egito anuabu habe bui 
GEN.50.8	José enabu inũ hawẽ betsabu inũ dasibi hawẽ epã enabu bukĩ Gósen anu hatũ bakebu inũ, hatũ inabu besti bashiyubainaibũ 
GEN.50.9	habiatiãri cavalo tarãtiyaki yura mirima inũ cavaloki katsaumeabu yurã kaiã mirimabũ José txibaĩ bui 
GEN.50.10	mae Atade anu Hene Jordão anu bari huaikiri hikitã haria Joséwẽ nuihairai habe itxa kashahairakũkaini José hawẽ epa Jacó mai wabaĩtãshanũ ika 7 shaba hawẽ epawẽ nui shinaĩ kashanikiaki.
GEN.50.11	Haskaibũ ha Canaã anu hiweabu habũ uĩkĩ shinãkĩ: “Haskaira Egito nawabu hawenabu mawa mai wai beshiãbu nuitxakatirubumaraka?” iwanã, hanurã, Hene Jordão bari huaikiri ha mae kenakĩ: “Abel-Mizraimki”, anibukiaki, nukũ hãtxawenã, “Egito nawabu Nui Kashatxakatirubumaki”, akinã.
GEN.50.12+GEN.50.13	Haska hatũ epã hatu yunuima akĩ Hene Jordão pukebaĩ Israelĩ yura Canaã anu bushũ Manre bari huaikiri dapi Macpela bai Heteu nawa Efrom anua hawenabu mawa hanu mai wati tãpe Abraãonẽ bini anu Israel hawẽ bakebũ mai wanibukiaki, ha mai wati mishki tãpe kini meranã. 
GEN.50.14	Hari José hawẽ epa mai watani Egito anu txĩtũkirani hawẽ betsabu inũ ha hatibũ txibãshinabuya hatũ mae anu txĩtunibukiaki.
GEN.50.15	Hanua hatũ epa mawaimakẽ José betsabũ shinã txakai yuinamekĩ: “Eskatianã, José nũ itxakahairawaniwẽ taeshunã, nuku danãkĩ nukuri kupihairashanikiki”, ikĩ 
GEN.50.16	hawẽ betsabũ huni betsa yunua kashũ José habũ yuishũkĩ: “Nukũ epa ma mawa kemashũ nuku yunushinarã, 
GEN.50.17	nukũ epã hãtxa ana mia shabakabi yuipa? akĩ eska mia yuikãshuki. ‘Mĩ betsabũ mia nuitapawakĩ mia itxakawanirã, hatuwẽ nuikĩ hatũ txakabukiri ẽ mia yuiai ana shinãyamashãwẽ’, akĩ Jacó nuku mia yuishunimawẽ taeshũ txanima nũ mia itxakawabianikẽ nũ mia yukai nukũ txakabu ana shinãyamawe, nũ mĩ epã mekenika Deusũ tsumabukirã”, ikãshu haska yuiabu José nĩkatã hatuwẽ nui kashaya 
GEN.50.18	hanua hakimamari hawẽ betsabu kayabi bua ha bebũ dashka ikaĩ beua beti ika manishũ yuikĩ:
GEN.50.18	—Nukurã, nũ mĩ escravoki. Nuku haskara wariwe— akabu
GEN.50.19	hanushũ José hatukiri hawa txakabu shinãma hatu yuikĩ:
GEN.50.19	—Earã, ẽ Deus keskamaki. Ewẽ taea datei meseyamakãwẽ. Ẽ matu kupiamaki. 
GEN.50.20	Hakia matunã, txakabu shinãkĩ mã ea itxakawaniki. Haskawẽ taeshũ Deusũ ha txakabu mae wakĩ matu pepawashuniki, natiã mã uiainã. Hati yurabu ewẽ taea mawama hiwekanimẽkainã. 
GEN.50.21	Haskawẽ taea eki mesei dateyamakãwẽ, matuki pe shinãkĩ matu inũ matũ bakebu ẽ matu pimakĩ hiwemairã— akĩ hãtxa pepawẽ hatu duawakĩ hawẽ betsabu José hatu daewanikiaki.
GEN.50.22	José inũ hawẽ epã enabu Egito anu hiweyukubainaibũ José 110 bariyatũ 
GEN.50.23	hawẽ bake Efraimnẽ bakebũ bababu uĩyukĩ hawẽ bake betsa Manassésĩ bake Maquirĩ bakebu uĩrianikiaki.
GEN.50.24	Hanushũ José hawẽ betsabu yuikĩ: “Mawakĩ ẽ ma matu shunukatsis ikaii. Ẽ haskabiaya Deusũ matu merabewakĩ Egito anua matunabu tashnimabaĩkĩ hanu nukũ shenipabu Abraão inũ Isaque inũ Jacó ha mai Deusũ hatu yubani anu matunabu iyushanikiki”, iwanã, 
GEN.50.25	hawẽ betsabu inũ hatunabu hatu yubakĩ: “Txanima hatiãra Deusũ matu merabewakĩ matu tashnimabainaya nenua ẽ shau ea heneama ea hari bunũbarikãwẽ”, hatu wa nĩkaimabũ hatube hiwea
GEN.50.26	hanua José 110 bariya Egito anua mawa hawẽ yura txaputimawakĩ dauwẽ pusha keyutã yabu pewatã hi bauki hawẽ yura nanenibu hawenabũ hawẽ shau mekekubainibukiaki.
EXO.1.1	Israel, hawẽ kena betsa Jacó Egito anu hawẽ bakebuya hikinikiaki, habu tibi hawenabuyarã. 
EXO.1.2	Hawẽ huni bakeburã, Rúben inũ, Simeão inũ, Levi inũ, Judá inũ, 
EXO.1.3	Issacar inũ, Zebulom inũ, Benjamim inũ, 
EXO.1.4	Dã inũ, Naftali inũ, Gade inũ, Aser Egito anu hatũ epabe hikinibukiaki. 
EXO.1.5	Ha dukũ hawẽ bake José kaniki dasiabu Jacó enabu tanaburã, 70 yurabu Egito anu hatuki dasitã hiwei taenibukiaki.
EXO.1.6	Ha dukũ Jacó mawaimakẽ txipu José inũ hawẽ betsabu inũ hati Jacóbe Egito anu hikiniburi mawakubainaibũ 
EXO.1.7	hakia Israelĩ bababu pai bake itxapa pawakĩ hatũ mai pakea hatu atxĩ keyui ana patxakayamai kushipai hiwekubaĩkĩ hatũ mae anu hiwei nati ikaibũ
EXO.1.8	txipu Egito shanẽ ibuhaira Faraó bena shanẽ ibui taekĩ haska José hawenabu merabewapauni unãmatũ shanẽ ibũ hawenabu hatu yuikĩ: 
EXO.1.9	“Uĩkãwẽ. Israelĩ enabu patxakayamakĩ kushipakĩ nuku binupai ikanikiki. 
EXO.1.10	Haskakenã, hawarawẽ hatu beshtekubainãkãwẽ. Nũ hatu haska wama ana pakĩ nuku binuhairaibũ tsuabura nukuki sinatakĩ nuku detenũ ika beaibũ Israelĩ enabu pahairakĩ nukuki sinatakĩ habuki dasitã hatubetã nuku detebaini Egito anua pashai keyutirubuki”, hatu wa
EXO.1.11	haska hatu yunua txibãkĩ Israelĩ enabu hatu itxakawakĩ hau habũ hatu uĩkĩ hatu dayama txakayamanũbũ hatu yunuabu hatu bika tenemakĩ hatu dayama txakayamakĩ hanu piti aruti maewã dabe Pitom inũ Ramessés Egito shanẽ ibu Israelĩ enabũ hau benishunũbũ hatu yunua ashũkubainaibũ 
EXO.1.12	hatu dayamakĩ hatu bika tenemabiaibũ habiaskabiakẽ ana pahairaibũ hanua Egito nawabu hatuwẽ datehairakĩ
EXO.1.13	Israelĩ enabu ana harakiri kaĩkaĩtima wakĩ hatu escravo tsuma washũ hatu kusha txakayamakĩ 
EXO.1.14	hatũ hiwea bikawakĩ hatuki besti txiti itã hatu daya kushipahaira hatu amakĩ ha hiwe wati mai basi husia hatu pewamakĩ betsaburi hatuki sinatabetanã bai anuri hatu dayamakĩ hatu haska wakĩ Israelĩ enabu Egito nawabũ hatu nuitapahairawanibukiaki. 
EXO.1.15	Hanushũri Egito shanẽ ibuhairatũ bake kaĩmanika dabe Israel aĩbu dabe hatũ kena Sifrá inũ Puárã, ha dabe hatu kenashũ hatu hãtxa wakĩ hatu yuikĩ:
EXO.1.16	—Matunabu bake kaiaĩbu hatu kaĩmakinã, hawa bake ikimẽkaĩ uĩtã hatu merabewakubaĩshãkãwẽ. Huni bake kaiãyanã, hatu tenãkubaĩshãkãwẽ. Hamẽ aĩbu bake kaiãyanã, heneshãkãwẽ— akĩ hatu yunua
EXO.1.17	hakia hatu haska wabia habũ bake kaĩmamisbũ hawa shanẽ ibũ yunuti hãtxa nĩkashunama Deusũ kushipaki mesei datekĩ huni bakebu kaiaĩ hawa hatu meama hiwemakubainaibuwẽ taeshũ 
EXO.1.18	Egito shanẽ ibũ ana hatu kenamashũ hatu ha akĩ yuikĩ:
EXO.1.18	—Haskakĩ huni bakebu kaiaĩ mã hatu tenãma hatu hiwemakubainai?— hatu wa 
EXO.1.19	bestitxaitũ shanẽ ibu yuikĩ:
EXO.1.19	—Nuku nũ Hebreu aĩbuaiburã, Egito aĩbu nũ keskabumaki. Nũ kariamakẽ huĩti kushitã hawaira ibubis hatũ bake kaĩmisbuki, nũ hatu merabewariamarã— aka
EXO.1.20	haskakẽ bake kaĩmanika aĩbuaibu Deusũ hatu merabewaya hanua Israelĩ enabu pai kushipai ana itxapahairakubainaibũ 
EXO.1.21	bake kaĩmanika aĩbuaibu Deusũ kushipaki meseaibuwẽ taeshũ hawenabus pawakĩ Deusũ hatu merabewakĩ pewakubainikiaki. 
EXO.1.22	Ana hawawẽ hatu nematima Egito shanẽ ibu Faraónẽ hawenabu dasibi yunukĩ: —Hebreu huni bakebu tibi kaĩyaĩ hatu mebĩtã nukũ hene anu pukukubaĩkãwẽ, hakia hatũ aĩbu bakebu besti kaĩyaĩ ha hatu heneshũkubaĩkãwẽ, hau hiwenũbunã— hatu wa haska hatũ shanẽ ibũ ma hatu yunua akĩ taewabainaibũ
EXO.2.1	Israelĩ huni bake Levĩ enabu betsã Levĩ hanubi hawenabu kayabi aĩbu bikĩ aĩwãtã bake wakubainaya huni bake bestitxai inũ aĩbu bake bestitxai kaĩmanishũ 
EXO.2.2	ana huni bake betsa bima hune pustukĩ batxi shasha sawemis atimas kaiã huni bake hawẽruahaira uĩtã hau hene anu putayamanũbũ yaushitã ushe dabe inũ besti hune yumewakĩ 
EXO.2.3	hakia hawẽ ewã shinãkĩ: “Ẽ ana hune yumewatirumaki”, ishũ txitxã ewapa bishũ hawẽ shui buiwẽ buyakĩ keyushũ txitxã habiatiuri bishũ hari buiwẽ shui buya keyutã hawẽ bake txitxãki nanetã txitxã betsawẽ beputã yumewẽ maweshetã bushũ hene pasu anu shatxiwã nakumakĩ nũtãtã nunukẽ 
EXO.2.4	hawẽ aĩbu bake yuikĩ: “Ea uĩrashũwẽ, haskaimẽkainã”, aka benãta huneshũ hawẽ txipĩ manaya
EXO.2.5	txipu Egito shanẽ ibuhaira Faraónẽ aĩbu bake nashi hui hawẽ merabewanikabu txipashbube hene ketãbaĩkĩ shatxiwã merã txitxã nunua betxitã hawẽ merabewanika yunua txitxã henẽ nunua nesheshũ beshũ 
EXO.2.6	bepẽshuna shanẽ ibũ bakẽ uiã huni bake kashaya hawẽ nuikĩ yuikĩ:
EXO.2.6	—Narã, Hebreu bakeki, Israelĩ enaburã— akaya 
EXO.2.7	hanua hawẽ txipi hunea tashnikirã hushũ shanẽ ibũ bake betxipaiaya yuikĩ:
EXO.2.7	—Hau mia txutxu amashũkubainũ enabu txutxuya mia yuishũtãpa?— aka 
EXO.2.8	Egito shanẽ ibũ bakẽ yuikĩ:
EXO.2.8	—Itãwẽ— aka kushikaini kashũ ha kaĩma hawẽ ewa kayabi haskashu yuia hawaira kushikirani 
EXO.2.9	hatuki nukua Egito shanẽ ibũ bakẽ yuikĩ:
EXO.2.9	—Na bake ẽ bishurã, miã ea yumewashũtãwẽ. Mĩ ea txutxu amashunaya ẽ mia pakakubaĩshanaii— aka ha bake ibuã iyushũ txutxu amashũkubaĩkĩ 
EXO.2.10	ma yumewashũtã iyushũ Egito shanẽ ibũ aĩbu bake inãtã ibu ma kakẽ shanẽ ibũ bakẽ hawenabu yuikĩ:
EXO.2.10	—Na bakerã, enamabia ena kayabi ẽ waii. Hene anua ẽ nesheimawẽ taeshũ hawẽ kena Moisés ẽ washuki— hatu wa
EXO.2.11	ma bari itxapahaira kakẽ Moisés ma huni ewahairatũ hawenabu Hebreu nawabu uĩ kashũ hatũ daya bika daya txakayamaibũ hatu uĩbaũkĩ hawenabu Hebreubu bestitxai Egito nawa pubenẽ kusha kusha akaya betxitã 
EXO.2.12	datekĩ uiãkeaketã hanu tsua niamahairakẽ hawenabu hatu manakushũkĩ Egito nawa kushakĩ tenãtã hanubi mashi basãtã datãshũ atximatã inũ ka 
EXO.2.13	ushashini bestẽtã ana hawenabu uinũ ika kakẽ hawenabu Hebreu daberi ha irabei detenameriaibũ betxitã ha huni pubẽ Moisĩ yukakĩ:
EXO.2.13	—Haskai yura betsa ikaskĩ hanubi minabu mĩ kushai?— aka huni pubenẽ yuikĩ:
EXO.2.14	—Tsuã mia shanẽ ibu waimamẽ? Miã daki mĩ hatu unãti wamiski, kupikinã. Mĩ Egito nawa tenãshina keska wakĩ mĩ daki eari tenanũ ika ikaii— aka Moisĩ nĩkatã datekĩ shinaĩ:
EXO.2.14	—Ẽ deteshĩkẽ dasibitũ unãkanikiki— ika 
EXO.2.15	haska Moisĩ ashĩkẽ Egito nawa shanẽ ibu Faraónẽ tapĩtã manakukĩ tenãpanã Egito anua Moisés bari huaikiri pashai kai mai betsa tsusĩhaira pukebaini uke betsauri Midiã nawabu anu hikitã ũpash biti kini anu ma kema tsaukẽ
EXO.2.16	ũpash beatiwẽ hawẽ amati mata washũ hatũ epa Reuelĩ txashuwã itxapa ũpash amanũ, iwanã, Midiã nawa Deusbe hãtxashunikã aĩbu bake txipashbu 7tũ hatũ epã txashuwã dasibi iweabu 
EXO.2.17	hakia txashuwã uinika betsabu beshũ ũpash yaushikĩ txipashbu hatu nema taewaibũ Moisés benikaũ hatu nemashũkĩ txashuwã uinika betsabu hatu nitxĩshuna buaibũ hatu merabewakĩ ũpash beatãtãkĩ txipashbũ txashuwã amashũkẽ 
EXO.2.18	hanua hatũ txashuwã iyui hatũ epa Reuel anu hikiaibu hatu yukakĩ:
EXO.2.18	—Haskakĩ hawaira mã hatu amatanai?— hatu wa bestitxaitũ kemakĩ yuikĩ:
EXO.2.19	—Txashuwã uinika betsabu nemashũ Egito nawã nuku merabewashuki. Ha bestimarã, ũpash beatãtãkĩ mĩ txashuwã nuku amashũshuki— aka
EXO.2.20	hawẽ bakebu yukakĩ:
EXO.2.20	—Hania ha huni peparã? Haskakĩ ha besti mã bashibirãshumẽ? Ha huni pepa itãkãwẽ, hau ebetã piyununã— hatu wa ana bushũ 
EXO.2.21	ha huni iweabu beya wakĩ Reuel inũ hawenabu Moisĩ hatu betxipai hatube hiwekũkainaya txipu aĩwãmakĩ Reuelĩ hawẽ aĩbu bake Zípora bimakẽ 
EXO.2.22	hanushũ huni bake bima kaiã hawẽ bake kenakĩ Moisĩ yuikĩ: “Huni betsã mai pakea anu nawa keskai ẽ hiwekũkainaiwẽ taeshũ hawẽ kena Gérson ẽ waii”, hatu wa
EXO.2.23	txipu bari itxapa kakẽ Egito nawa shanẽ ibu ma mawakẽ Egito nawabũ Moisĩ enabu Israelĩ enabu hatu itxakawakubainaibuwẽ taea huĩti nishmahairai kashai hau ea merabewanũ ika Israelĩ enabu nuitapai hatũ Deus ea akaibu Deusũ nĩkatã 
EXO.2.24	habu nuitapahaira waibu hãtxa nĩkatã haska hatũ shenipabu Abraão inũ, Isaque inũ, Jacó yubani Deusũ ana shinãkĩ 
EXO.2.25	Israelĩ enabu nuitapaibu uĩkĩ merabewanũ ishũ hatu ana haibuwakĩ taewabainikiaki.
EXO.3.1	Habiatiãri hawẽ kuka Reuel, hawẽ kena betsa Jetrorã, Midiã anu hiwea hawẽ txashuwã Moisĩ basi pimashũkubaini txaihaira kakũkaini hanu tsua hiweabuma anu hatu iyui kai hanu Deusbe hãtxati mati keyatapa hawẽ kena Horebe tenamã Moisés hikikẽ 
EXO.3.2	hi mashu hamebi menui hawẽ here anua Senhor Deusũ hãtxa bunika Moisésbe hãtxanũ ika butua hi mashu anu txi herehairabiai hawa hi menuama metakara ibestiaya betxishũ 
EXO.3.3	Moisĩ shinãkĩ: “Haskai txi herehairabiai menuamamẽ? Haska tsuã uĩsmabiakẽ uĩtanũ”, ika 
EXO.3.4	kai ma kemaya hi mashu menui here hi ikai merãshũ Senhor Deusũ kenakĩ:
EXO.3.4	—Moisĩ, Moisĩ— aka
EXO.3.4	Moisĩ kemakĩ yuikĩ:
EXO.3.4	—Ẽ nenuki. Ea yuiwe— aka
EXO.3.5	Senhor Deusũ yuikĩ:
EXO.3.5	—Ea dapi txaima huyamawe. Ẽ nenukẽ na mai meribiki. Haskakẽ eki mesekĩ mĩ bitxi tae hutsekewe— aka ma hutsekekẽ
EXO.3.6	ana yuikĩ:
EXO.3.6	—Ẽ mĩ shenipabũ mekenika yushĩki. Abraão inũ, Isaque inũ, Jacó ea nĩkakubainiwẽ taeshũ duawakĩ ẽ hatu mekekubainiki— akaya Deus uĩ Moisĩ datekĩ hawẽ mekẽnẽ hawẽ besu atximakẽ 
EXO.3.7	ana Senhor Deusũ shabakabi yuikĩ:
EXO.3.7	—Egito anushũ enabu itxakawaibu shabakabi ẽ hatu uĩmis ẽ unaiĩ. Hatu dayama txakayamaibũ hau ẽ hatu merabewanũ nuitapai hãtxawẽ ea yukaibu ẽ nĩkaii. 
EXO.3.8	Egito nawabũ hatũ kushipawẽ hatu tsumawani hatu mebĩbaĩkĩ eã Egito mai pakeanua hatu pashawakĩ iyunũ ika ma ẽ butuaki. Hari ha mai pakea betsa pepa ewapa anu unanuma hiweshanaibu anu piti mirima hamẽ ikai anu ẽ hatu iyushanaii. Hanu Canaã nawabu inũ, Heteu nawabu inũ, Amorreu nawabu inũ, Ferezeu nawabu inũ, Heveu nawabu inũ, Jebuseu nawabu ikis hiweabu anu hatũ mae tibi ẽ hatu mebĩma akeakeshanaii. 
EXO.3.9	Israelĩ enabu kashaibu ma ẽ nĩkaki. Habiaskari Egito nawabũ hatu itxakawa txakayamaibu ma ẽ uiãki. 
EXO.3.10	Haskawẽ taeshũ enabu Israelĩ enabu Egito anua mĩ hatu kaĩmashanũ Egito shanẽ ibu bena anu ẽ mia nitxĩkĩ yunuyuaki— aka
EXO.3.11	Moisĩ Deus kemakĩ yuikĩ:
EXO.3.11	—Haskakaĩ shanẽ ibu Faraó bena anu kashũ enabu Israelbu ẽ hatu hãtxashũtã Egito anua ẽ hatu kaĩmai katirumẽ, ẽ hawaumabiarã?— aka
EXO.3.12	Senhor Deusũ ana kemakĩ:
EXO.3.12	—Ibubis mĩ hawaumabiakẽ mia merabewakĩ mia putama ẽ mibe ikũkaĩshanaii. Egito anua enabu iwei nenu na mati meribi anu mĩ ana hushũ minabubetã mĩ ea kẽwãyã parãma ẽ mia yunuima mĩ uĩshanaii— aka
EXO.3.13	datekĩ Moisĩ ana yuikĩ:
EXO.3.13	—Mĩ ea haska wa Israelĩ enabu anu kashũ eã hatu yuikĩ: “Hatũ nukũ shenipabu mekekĩ duawapauni Deusũ matu anu ea yunushinaki”, ẽ hatu wabia ea yukakĩ: “Harakiri kenamẽ?” ea akabu Harakiri hatu yuishãpa?— aka
EXO.3.14	Deusũ ana yuikĩ:
EXO.3.14	—Earã, Ẽmebi Ẽ Hiwearã, Ẽ Eaki. Hari Israelbu mĩ hatu yuitiruki: “Hamebi Hiweatũ matu anu ea yunushinaki”, akinã— iwanã,
EXO.3.15	ana Moisés yuikĩ:
EXO.3.15	—Eskakiri hatu yuikinã: “Matũ shenipabu Abraão inũ, Isaque inũ, Jacó hatũ habu mekekĩ duawapaunirã, Senhor Deusũ matu anu ea yunushinaki”, akĩ hatu yuitãshãwẽ. Na kena ‘Senhor Deus’ habias ikũkaĩshanikiki, ẽ kena hawa betsa maeamarã. Na ẽ kena Senhor Deus dasibitũ ea shinãtiruburã, henenakamaki— iwanã 
EXO.3.16	—Ẽ mia haska wa kashũ Israelĩ enabu shanẽ ibubu itxawatã hatu yuikĩ: “Senhor Deusũ matũ shenipabu Abraão inũ, Isaque inũ, Jacó mekekĩ duawapaunitũ ea betxitã matukiri shinãkĩ Egito anushũ matu itxakawa txakayamaibu matu uĩmis shũ ea yuishinaki. 
EXO.3.17	Habiatiãri Egito anushũ matu bika tenemaibu matu merabewakĩ pashawatã hanu Canaã nawabu inũ, Heteu nawabu inũ, Amorreu nawabu inũ, Ferezeu nawabu inũ, Heveu nawabu inũ, Jebuseu nawabu hiwebaunabu anu iyukĩ mai pakea pepa anu piti inũ nushuti mirimanu Deusũ matu iyushanikiki”, akĩ hatu ea yuishũtãwẽ. 
EXO.3.18	Mĩ hatu haska wa mia nĩka pewashãkanikiki. Haskakẽ Egito shanẽ ibu bena anu hatubetã uĩ kashũ shanẽ ibu yuikĩ: “Hebreubu mekenika Senhor Deus tashnikirã nukuki ma nukushinaki. Haskakẽ nuku heneyuwe, shaba dabe inũ besti ushakaĩ nukũ mekenika Senhor Deus kẽwãkĩ txashuwã itxapa tesẽshũ kuakĩ nũ benimawayui kairã”, akĩ ha shanẽ ibu haska ekiri yuishũtãshãwẽ. 
EXO.3.19	Mĩ haska ekiri yuibia Egito shanẽ ibũ matu nĩkatã matu nitxiãma ishanikiki. Hakia ẽ kushipawẽ nĩkamas ẽ matu mebikinãshanaii. 
EXO.3.20	Hawenabu ẽ kushipa hatu uĩmakĩ itxapabu hatu tenãkĩ ẽ hatu betsa betsapawẽ date date akubaina hatũ mae pakeanushũ ẽ haska waiwẽ taeshũ datekĩ txipu shanẽ ibu Faraónẽ matu nemama heneshanikiki. 
EXO.3.21	Habiatiãri Egito nawa dasibi ẽ datekĩ matuki pe shinãmaya mekẽ bestia mã mais kama ishanaii. 
EXO.3.22	Hakia mã kaĩkainaitianã, matũ aĩbu tibitũ Egito nawabu matu dapi hiweabu inũ habe hiweabu anua hau hatũ dau tibi yukashanũbũwẽ, prata mabu inũ ouro maburã. Ha dikabi hatũ tari pepa sharabu biãkubaũkĩ keyutã matũ huni bakebu inũ matũ aĩbu bakeburi hatũ tari hatu sawemaya hau haya bunũbũ haska wakĩ Egito nawabu mã hatu nuitapa washanaii, hatu kupikinã— aka
EXO.4.1	Moisĩ Senhor Deus ana yuikĩ:
EXO.4.1	—Enabu ẽ hatu yuibia ea ikũwãma ea yuikĩ: ‘Nukũ mekenika Deus miki nukutã mibe hãtxamaki’, ea wakĩ ea yuishãkanikiki. Hatu haska washãpa?— aka
EXO.4.2	—Mĩ hawa tsumamẽ, mĩ mekẽ anurã?— akĩ Deusũ yuka
EXO.4.2	—Hawẽ txashuwã bamati hi ẽ tsumaki— ikaya
EXO.4.3	—Peki. Mai anu urẽwẽ— aka nĩkatã hi urẽkĩ maĩ tĩ aka hawaira dami dunu pianãtã mesea dakakẽ Moisés datei kushikainaya 
EXO.4.4	hakia Senhor Deusũ ana yuikĩ:
EXO.4.4	—Dateyamawe. Meshũkaĩ hawẽ hina debu tsumawe— aka nĩkatã ikũwãkĩ Moisés meshũkaĩ hawẽ hina debu tsumaya samama ana dami hiaya
EXO.4.5	Senhor Deusũ ana yuikĩ:
EXO.4.5	—Na ẽ mia haska wamashurã, mĩ hatu uĩmaya txanima ẽ miki nukutã mibe hãtxashu mia ikũwãshãkanikiki, earã, ẽ matũ shenipabũ Deuski, Abraão mekenikarã, Isaque mekenikarã, Jacó mekenikarã— 
EXO.4.6	iwanã, ana yuikĩ: —Hamẽ betsarã mĩ mekẽ shutxi anu mistutã metsekewe— aka nĩkatã hawẽ mekẽ shutxi anu mistutã ana metsekeaya hawaira isĩ betsa mesehaira ma dami barush ui hushupahaira keska hawẽ mekẽ sanãshũ uiãyã 
EXO.4.7	Senhor Deusũ ana yunukĩ:
EXO.4.7	—Mĩ mekẽ ana mistutã ana metsekewe— aka
EXO.4.7	nĩkatã ana hawẽ shutxi anu hawẽ mekẽ mistutã metsekea hawẽ mekẽ ma dasibi shusha Moisĩ uĩ: —Habaa! Ma ẽ mekẽ kayabishuki, ẽ yura hirabi shusha keskairã— ikaya 
EXO.4.8	Senhor Deusũ ana yuikĩ:
EXO.4.8	—Mĩ ha dukũ hatu dami washuã danãkĩ mia ikũwãbumakẽ hanua ha ha katxu mĩ dami waya hanu mia ikũwãtirubumẽkaĩ. 
EXO.4.9	Hakia ha dami dabe mĩ hatu ashũbia mia hawa ikũwãbumakẽ ana hatu dami betsa washũkĩ Egitõ hene anua ũpash shumuki bitãshũ mai metu anu mĩ hukaya ũpashbia hawaira dami himishanikiki, ha dami dabe inũ besti hau ikũwanũbunã— aka
EXO.4.10	Moisĩ kemakĩ:
EXO.4.10	—Mĩ ea peirawawa! Shanẽ Ibuũ, ewẽ nuiwe. Ẽ hãtxai peismawẽ taeshũ ẽ atirumaki. Uatiã inũ ikis ẽ habiaskaski. Mĩ tsuma ẽ hana hãbismaki, ẽ hãtxai petirumarã— aka
EXO.4.11	Senhor Deusũ ana yuikĩ:
EXO.4.11	—Tsuã yurabu keshaya bawanimẽ? Hãtu wakĩ huyu wakĩ pata wakĩ bekũ wãkĩ inũ uĩmairã, tsuã amismẽ? Hakia eã besti ẽ amiski, Senhor Deusũnã. 
EXO.4.12	Hari hãtxama katãwẽ. Mia putama ẽ mibe kakĩ mĩ kesha inũ mĩ hana pewakĩ mĩ hãtxai ẽ mia pe hãtxamakubaĩshanaii, hari mĩ yuiaikirirã— abia
EXO.4.13	shinãkĩ heneama hawẽtsaĩs Moisĩ ana yuikĩ:
EXO.4.13	—Shanẽ Ibuũ, ea yunuama ewẽ nuiwe. Huni betsa katushũ mĩ hãtxa bumashãwẽ— aka
EXO.4.14	hanua Moiséski sinatakĩ Senhor Deusũ ana yuikĩ:
EXO.4.14	—Levĩ baba Arão mĩ hutxirã, hãtxa pehairamis ẽ unaiĩ. Miki nukunũ ika ma huikiki. Miki nukui mia uĩ benima txakayamashanikiki. 
EXO.4.15	Hau mia ha hãtxashunũ haska dasibi mĩ hatu yuikatsi ikai mĩ betsa Arãobetã mĩ hatu yuiaya matu dabe ẽ merabewakubaĩshanaii, haska mã akai matu unãmakinã. 
EXO.4.16	Deus keskakĩ mĩ Arão yuiai mĩ hãtxa hatũ mia yuishũshanikiki, mĩ keshawẽ mĩ yuiai keska wakinã. 
EXO.4.17	Na txashuwã bamati hiwẽ dami betsa betsapa wakĩ mĩ hatu mesewakĩ uĩmashanaiwẽ taeshũ butãwẽ— aka
EXO.4.17	—Peki— itã
EXO.4.18	hawẽ kukã txashuwã mekeshuna anua ana txĩtũkirani hawẽ kuka Jetrõ hiwe anu hikishũ yuikĩ:
EXO.4.18	—Kukaã, ea nĩkawe. Enabu Egito anu hiweyuabumẽkaĩ ẽ uĩkatsis ikaii. Ana txĩtũkaĩtãshãpa?— aka
EXO.4.18	Jetrõ kemakĩ yuikĩ:
EXO.4.18	—Peki. Uĩra unanuma katãshãwẽ—
EXO.4.19	Midiã nawabu anushũri Senhor Deusũ Moisés ana yuikĩ:
EXO.4.19	—Habũ mia detenũ ika iniburã, ma mawanibuki. Dateama Egito anu ana katãshãwẽ— aka
EXO.4.20	hanushũ hawẽ aĩ inũ hawẽ huni bakebu jumento kamaki hatu katsaũtã Deusũ kushipaya hawẽ hi tsumabaini Egitokiri Moisés kai taeaya 
EXO.4.21	txipu Senhor Deusũ Moisés ana yuikĩ:
EXO.4.21	—Egito anu mĩ ma hikia hatu dateti dami ẽ mia amashina keska hakimama na habias dami ana akĩ Egito shanẽ ibu Faraó uĩmashãwẽ. Mĩ haska washũbia hawẽ huĩti kushi wakĩ nĩkaisma ẽ wakẽ Egito anua Israelĩ enabu hawaira Faraónẽ hatu nitxĩkĩ heneama ikũkaĩshanikiki. 
EXO.4.22	Haska wakĩ Faraónẽ hatu nemaya Faraó ea yuishũkĩ:
EXO.4.22	—Senhor Deus Hamebi Hiwemistũ mia ea yuimaikiki. Nĩkawe. Israelĩ enabu ẽ huni bake iyua keskabuki, ẽ betxipaihairairã, akĩ ea yuishũshãwẽ. 
EXO.4.23	Israelbu bushũ hau ea kẽwãtanũbũ mĩ hatu nemashinaki. Mĩ hatu nemakubaĩmiswẽ taeshũ mĩ huni bake iyua mĩ betxipaihairarã, ẽ tenãshanaii— akĩ na habias hãtxa Faraónẽ mĩ betsa Arão ea yuimashũshãwẽ— aka
EXO.4.24	Abraão hiwekũkaunaitiã hawara Deusũ Abraão yununi shinãma hawẽ huni bake iyuatũ hina kubitxi Moisĩ meshteama iyamakẽ Egitokiri bai kawẽ bui hanu ushaibu anu haki nukushũ kupikĩ Senhor Deusũ Moisés tenãpanã 
EXO.4.25+EXO.4.26	hawaira hawẽ aĩ Zíporã haska Moisĩ kaneni unãtã haki sinatakauã mishki nupe kenu bishũ hawẽ bake iyuatũ hina kubitxi meshteshũ Moisĩ tapu takĩ yuikĩ: “Mĩ nukũ bakẽ himiwẽ taea mĩ ana mawama mĩ ẽ bene hiweyuaii”, aka hawẽ bakẽ hina kubitxi Zíporã ma meshteawẽ taea Senhor Deus haki sinatai daetã Moisés kupiama inikiaki. Ma ushe betsa binukainaya
EXO.4.27	bebũkiri Senhor Deusũ Moisĩ betsa Arão yuikĩ: “Hanu tsua hiweabumanu mĩ betsa Moiséski nukui kawe”, aka Arãonẽ nĩkatã txaihaira haki nukui kai hanu Deusbe nukuti mati anu Moiséski nukutushia bari itxapa uĩsma benimahairakĩ yukakĩ tãtsu aka 
EXO.4.28	Hamebi Senhor Deusũ Moisés yuikĩ yunushina hãtxa inũ hawẽ hatu dateti dami ashanaikiri Moisĩ Arão yui haki dasibi txani keyua nĩkatã 
EXO.4.29	haskabaini bui hikishĩshũ Moisés inũ Arão kashũ Israelĩ enabu shanẽ ibubu itxawashũ 
EXO.4.30	haska Senhor Deusũ Moisés yuima hawẽ hãtxa dasibi Arãonẽ hatu yuishũkĩ inũ hawẽ hatu e imati dami ashãwẽ, iwanã, yunuima ibubis Moisĩ ha dami hatu ashũkĩ hatu uĩmaya
EXO.4.31	ha dami hatu haska washuna hawenabũ uĩ txanima ikũwãkĩ Egito nawabũ hatu itxakawamisbu Senhor Deusũ uĩmis unãtã Israelĩ enabu dãti itã beti ishũ Senhor Deus kẽwanibukiaki.
EXO.5.1	Shaba betsatiã Egito shanẽ ibu Faraó anu Moisés inũ Arão kai hikishũ Arãonẽ Moisĩ hãtxa yuishũkĩ:
EXO.5.1	—Israelĩ enabu mekenika Senhor Deusũ hãtxa mia yuinũ ea nĩkawe: ‘Hari tsua hiweabuma anushũ hau enabũ ẽ pepa shinaĩ besi nawatanũbũ hatu nemakĩ bashiyamashãwẽ’, akĩ, mia yuikiki— aka
EXO.5.2	hatũ hãtxa nĩkabiakĩ hawa hatu tapĩkatsis ikama Faraónẽ hatu yuikĩ:
EXO.5.2	—Matũ mekenika Senhor Deus tsuamẽ? ha nĩkatã eã Israelĩ enabu ẽ nitxinunã. Ha matũ mekenika ẽ unãma inũ matunabu besi buaibu ẽ hatu nitxiãmahairaki— hatu wa
EXO.5.3	Moisés hawẽ betsa Arãobetã Faraó ana yuikĩ:
EXO.5.3	—Hebreu nawabũ mekenika Deusũ nuku yuimaki. Haskawẽ taea nukũ mekenika Senhor Deus kẽwanũ ika hari tsua hiweabuma anua shaba dabe inũ besti bui hanu hikitã kẽwãkĩ txashuwã itxapa tesẽshũ nũ kuashanaii. Nũ haska wakĩ kẽwãmakẽ nuku kupikĩ tenãtiruki, isĩ paepa tenemaimẽkaĩ, nukuki sinataibũ nupewẽ nuku detetirubumẽkaĩ— aka
EXO.5.4	hakia hatũ hãtxa nĩkakatsi ikama hatuki sinatakĩ Egito shanẽ ibũ hatu kũyã akĩ:
EXO.5.4	—Moisés inũ Arãonẽ, haskakĩ matunabu dayabiaibũ hatu itimaska wakĩ mã hatũ daya henemanũ ikai ikai? Nenushũ ea haska yuiama dayaritãkãwẽ— iwanã,
EXO.5.5	ana hatu yuikĩ:
EXO.5.5	—Matunabu mirimabũ ea daya txakayamashũbiaibũ haskakĩ mã hatũ daya henemabainũ ika ikai? Burikãwẽ— hatu watã
EXO.5.6	habias shabatiã shanẽ ibuhaira Faraónẽ hawẽ yununikabu betsabu Egito nawa inũ betsabu Hebreu nawa habũ hatu dayamakĩ tananikabu hatu itxawatã yuikĩ:
EXO.5.7	—Israelĩ enabũ ha hiwe wati mai husikĩ kapãmisbu basi tsusĩ mã hatu pewashuna amisburã, ana hatu inãyamakãwẽ, natiã hau ibubis basi tsusiã itxawatã akubainũbunã. 
EXO.5.8	Mã hatu inãmabia shaba tibi hati kaĩmakubaĩmisbu hatu henemama ana habiatiri hatu amakubaĩkãwẽ, betsa maewamarã. Natiã txikishkĩ ea ea akĩ: ‘Nukũ mekenika Deus kẽwaĩ kashãpa?’ akĩ ea yukakanikiki. 
EXO.5.9	Ha huniburã, ana hatu dayama txakayamakubaĩkãwẽ, daya henei beshpakirã Moisés inũ Arãonẽ txani hãtxa hau ana nĩkayamakubainũbunã— hatu wa
EXO.5.10	hanua Egito nawa yununikabu inũ Israelĩ enabũ hatu dayamakĩ tananikabu mae betsa betsapa anu bushũ Israelĩ enabu hatu yuikĩ:
EXO.5.10	—Faraónẽ nuku yunushurã, matu yuinũ ea nĩkakãwẽ. “Basi tsusĩ txũkish nũ ana matu inãmakiaki. 
EXO.5.11	Egito nawabũ basi matu ana pewashunabumakiaki. Natiã haniara ibubis betxitã basi tsusĩ txũkish bitã bitãkĩ mai basi kapãkĩ pewatã hati mã tsusĩ wãmis keska hawa heneyamakãwẽ”, akĩ nukũ shanẽ ibuhairatũ matu yunuikiki. Haskakiaki. Akubaĩkãwẽ— hatu akeakeaibũ
EXO.5.12	haskakẽ Egito mai pakea hirabi anu basi tsusĩ txũkish itxawakĩ keyushũ bebirã bebiranaibũ 
EXO.5.13	Egito nawa yununikabũ hatu yunutxakayamakĩ heneama:
EXO.5.13	—Shaba tibi hati nũ matu yunua mã amisti wariakĩ heneama akubaĩkãwẽ, basi tsusĩ txũkish nũ matu inã mã akubaĩmis keska wakinã— akĩ hatu kushabetana yunukubainaibũ 
EXO.5.14	hati amisbuti hayamakẽ Egito nawa yununikabũ Hebreu nawa habũ hatu dayamakĩ tanamisbu yukakĩ:
EXO.5.14	—Haskakĩ uatiã mã akubaĩshina keska ma ana akamamẽ, uatiã inũ ikisrã?— akĩ hatu kusha kusha akabu
EXO.5.15	haska hatu wabu Hebreubũ hatũ daya tanamisbu dasibi Faraó anu bushũ kashai keskakĩ Faraó yuikĩ:
EXO.5.15	—Shanẽ ibuhairatuũ, haskakĩ mĩ dayarubu mĩ nuku bika tenemai? 
EXO.5.16	Mĩ yununikabũ basi tsusĩ txũkish nuku ana inãmabia haska watã nũ anũ keska nuku yunutxakayamakĩ: “Menã, hawairakãwẽ”, akĩ nuku kushakanikiki. Mĩ yununikabũ nuku kanemakĩ txakabuwamakanikiki, basi nuku ana inãmarã— akabu
EXO.5.17	hatũ hãtxa danãkĩ Faraónẽ hatu yuikĩ:
EXO.5.17	—Daya itxapa mã hayabia hawawẽ haskatima txikishi maputanũ ika beshũ ea yukakĩ: “Nukũ mekenika Senhor Deus kẽwãtãpa?” ikĩ mã ea yukabirãbiranaii. 
EXO.5.18	Matunabu dayamaritãkãwẽ. Tsuã matu basi tsusĩ txũkish ana inãmabia mã uatiã akubaĩshina keskari habiatiri shaba tibi hatu amakubaĩtãkãwẽ— hatu wa
EXO.5.19	Hebreubu habũ hawenabu dayamamisbũ hatu hawa betsa washuãma shinaĩ:
EXO.5.19	—Nũ peirawa! Shaba tibi hatishũ nũ daya mirĩtiruma nuku nuitapawaikiki— itã 
EXO.5.20	Faraónẽ besuuria tashnibaini Moisés inũ Arãonẽ hatu manai anu hatuki nukutã 
EXO.5.21	hatuki sinatakĩ habũ yuikĩ:
EXO.5.21	—Nuku bika tenemakĩ hau nuku tenãshanũbũ hawenabu Faraó nukukiri txakabu shinãmakĩ mã hatu nukuki sinatamaii. Mã haska waiwẽ taeshũ Senhor Deusũ matu unãti watã hau matu kupishanũwẽ— hatu watã tashnibainaibũ
EXO.5.22	huĩti nishmahairatã Moisĩ Senhor Deus yuikĩ:
EXO.5.22	—Senhor Deusuũ, haskakĩ na Israelĩ enabu mĩ hatu nuitapahairawai? Ea haska wakatsi mĩ ea nenu yunuimamẽ? 
EXO.5.23	Mĩ yunua kushipawẽ hushũ ẽ Faraó mĩ kena ẽ haki txanibiashĩkẽ minabu Faraónẽ hawenabubetã ana hatu itxakawa txakayamaikiki. Mĩ hawa hatu mekei nuiamaki— aka
EXO.6.1	Senhor Deusũ kemakĩ yuikĩ:
EXO.6.1	—Txanima habiaskaki. Natiã Faraónẽ ẽ kupiai mĩ uĩshanaii. Matu nitxĩkatsi ikama matu yaushibiai ẽ kushipawẽ taeshũ hawenabu anua ibubis Faraó matu ana nemama nitxĩshanikiki, mã kaĩbainũbunã— iwanã,
EXO.6.2	Moisĩ hau hawenabu yuinũ Deusũ ana Moisés yuikĩ:
EXO.6.2	—Earã, ẽ matũ shanẽ ibu Senhor Deuski. 
EXO.6.3	Ea mekenika dasibibu binuatũ matũ shenipabu Abraão inũ, Isaque inũ, Jacó eã ẽ hatu unãmakubainiki. Hakia ẽ kena txanima kayabi shanẽ ibu Senhor Deus ẽ hatu unãmama iniki. 
EXO.6.4	Habu ẽ hatube yubakanirã, Canaã mai pakeanu nawa keskai hiwekubaũpaunibu anu ha mai hirabi hawenabubetã hau ibuwashanũbũ ẽ hatube yubakaniki. 
EXO.6.5	Natiã ẽ hatu nĩkairã, Egito nawabũ hatunabu tsumawanishũ hatu dayamakĩ nuitapawa txakayamaibuwẽ taea haska hatũ shenipabube ẽ yubakani ma ẽ ana hatukiri shinaiĩ. 
EXO.6.6+EXO.6.7+EXO.6.8	Haskakẽ minabu ea hatu yuishũwẽ: “Earã, emebi ẽ hiwea ẽ kenarã, Senhor Deuski. Egito nawabũ minabu dayamakĩ hau hatu ana tsumawayamashanũbũ hatu meshpamatã hatũ mai pakeanua mĩ habu pashawashanaii. Ẽ kushipa shabakabi dasibibu hatu uĩmakĩ Egito nawabu kupitã ẽ matu iyushanaii. Haska watã enabus ẽ matu washanaii. Matũ mekenika Senhor Deus ẽ ikũkaĩshanaii. Egito nawabũ matu dayama txakayamakĩ matu bika tenemaibu matũ mekenika Senhor Deusũ ẽ matu iyuni matu inũ matũ bakebu inũ matũ bababũ unãkĩ shinãkubaĩshãkanikiki, ea hakimamarã. Mai betsa ukeria Abraão inũ, Isaque inũ, Jacó ha mai pakea ẽ hatu yubaniwẽ taeshũ ha matu yunukĩ ẽ matu ibu wamashanaii. Earã, ẽ matũ shanẽ ibu Senhor Deuski, eã ẽ matu hãtxa wairã. Ea nĩkakãwẽ”— hatu wa
EXO.6.9	habias hãtxa Israelĩ enabu Moisĩ hatu yuibia Egito nawabũ hatu dayama txakayamaiwẽ taea huĩti nishma punu nukahairakĩ Moisĩ hãtxa danãkĩ ana nĩkakatsi ikabumakẽ 
EXO.6.10	Senhor Deusũ Moisés ana yuikĩ:
EXO.6.11	—Egito anua Israelĩ enabu kaĩbainaibu Faraónẽ hau hatu bashiyamashanũ ana uĩkĩ yuitãwẽ— aka
EXO.6.12	hakia Moisĩ kemakĩ yuikĩ:
EXO.6.12	—Uiã, Senhor Deusuũ, mĩ hãtxa ẽ hatu yusiã Israelĩ enabu ea hawa nĩkabumahairaki. Enabũ ea nĩkabumawẽ taeshũ haska watã Faraónẽ ẽ hãtxa nĩkatirumẽ? Earã, shabakabi hãtxai ẽ peismabia ẽ haska yuitirumaki— aka
EXO.6.13	ana nemakĩ Senhor Deusũ Moisés inũ Arão yunuhairakĩ:
EXO.6.13	—Nenu Egito anua enabu Israelĩ enabu hau pashanũbũ mã hatu iyushanũ ẽ matu yunuaii. Na habias hãtxa ẽ matu yuishu matunabu inũ Faraó banabimatãkãwẽ— hatu wanikiaki.
EXO.6.28	Ana shaba betsatiã Egito mai pakeanua Senhor Deus Moisésbe hãtxakĩ 
EXO.6.29	ana yuikĩ:
EXO.6.29	—Earã, ẽ matũ shanẽ ibu Senhor Deuski. Hãtxa dasibi ẽ mia yuishanai Egito shanẽ ibu Faraó ea yuishũkubaĩshãwẽ— aka 
EXO.6.30	Moisĩ Deus ana kemakĩ:
EXO.6.30	—Shanẽ ibu keska hãtxa pewẽ ẽ hãtxatirumaki. Haskatã Faraónẽ ẽ hãtxa ea nĩka pewatã ea ashũshanimẽkaĩ?— aka
EXO.7.1	hanushũ Senhor Deusũ Moisés ana yuikĩ:
EXO.7.1	—Uiã. Hau Faraónẽ mia nĩkakubainũ ea keska wakĩ ẽ mia heneaii, hau ẽ yunuti kushipawẽ mĩ betsa Arão hau mia hãtxashũkũkaĩshanunã. 
EXO.7.2	Dasibi ẽ mia yunua, hanushũ mĩ betsa mĩ yuia, hatũri Faraó mia yuishũkubaĩshanikiki, hau hawẽ mai pakea Egito anua Israelĩ enabu dasibi pashai buaibu hau hatu nitxĩshanunã. 
EXO.7.3	Hakia hawẽ huĩti kushi wakĩ nĩkaisma watã ẽ kushipa hawẽ unãmati dami betsa betsapa inũ hawẽ e imati itxapa sharabu ẽ matu amashanaii, Egito mai pakea hirabi anushunã. 
EXO.7.4	Matũ hãtxa Faraónẽ nĩkama danãyã hanu ẽ kushipahaira ẽ hatu uĩmakĩ dasibibu unãmakĩ Egito nawabũ hatu itxakawakubaĩmisbu Israelĩ enabu shanẽ ibu tibi hawenabube nenua ẽ hatu iyushanaii. 
EXO.7.5	Ẽ kushipawẽ Egito nawabu kupitã hatu anua Israelĩ enabu ẽ hatu tashnimabainai eã ẽ matu haska wabainai Egito nawabũ ea ẽ matũ shanẽ ibu Senhor Deus ea unãshãkanikiki— akĩ Senhor Deusũ Moisés yuia
EXO.7.6	Moisĩ nĩkatã haska Senhor Deusũ dasibi yunushina Moisés inũ Arãonẽ ashũkubainibukiaki. 
EXO.7.7	Moisés 80 bariya inũ hawẽ betsa Arão 83 bariya Faraó anu kashũ Senhor Deus hãtxashunibukiaki.
EXO.7.8	Faraó anu buriabuma Senhor Deusũ Moisés inũ Arão yuikĩ:
EXO.7.9	—Ẽ hãtxa mã yuia Faraónẽ matu yuikĩ: “Mã ea paraĩ ikimẽkaĩ? Matũ kushipa ea uĩmakĩ hawara dami ea washũkãwẽ”, matu waya, Faraó tsaua bebũshũ hau hawẽ mestẽti Arão putashunũ Arão yunushãwẽ, hau dami dunununã— hatu wa
EXO.7.10	Moisés inũ Arão Faraó anu bushũ haska Senhor Deusũ yunushina keska wakĩ Faraó inũ hawẽ merabewanika shanẽ ibubu bebũshũ hawẽ mestẽti Arãonẽ puta dami dunua dakakẽ 
EXO.7.11	Faraó dateama hawẽ unanepabu inũ hawẽ mukayabu hatu kena beshũ hatũ yushĩ kushipawẽ habiaskari hatuna akĩ 
EXO.7.12	bestibu tibitũ hawẽ mestẽtiri putabu dami dunua maniabũ hakia Arãonẽ mestẽti dami dunuatũ hatũ mestẽti dami dunuabu ha Arãonenatũ hatu sheãkĩ keyuã 
EXO.7.13	haska Faraó ashũbiabu uĩbiatã hawa dateama huĩti kushitã haska Senhor Deusũ yuishina keska Moisés inũ Arão Faraóne hatu nĩkatã hawenabu heneshunama inikiaki.
EXO.7.14	Hanushũ txipu Senhor Deusũ Moisés yuikĩ:
EXO.7.14	—Minabu bupanãbũ Faraó huĩti kushitxakayamatã hatu bashikiki. 
EXO.7.15	Haskakẽ meshukiri penamahaira Arãobe hene kesha anu kakĩ ha mestẽti dunu damishina tsuma kashũ hanu Faraó butuai anushũ manashãkãwẽ. 
EXO.7.16	Mã hari ka aki nukutã Faraóne ea yuishũkĩ:
EXO.7.16	—Hebreubu mekenika Senhor Deusũ mianu ea yunushuki. Mia yuikĩ: “Hanu tsua hiweabuma anushũ enabũ ea kẽwaĩ hau bunũbũ ana hatu nemayamawe. Ẽ mia yuibia mĩ ea nĩkariamaki. 
EXO.7.17	Mĩ haska waiwẽ taeshũ Senhor Deusũ yuikĩ: Na habiatiã ẽ shanẽ ibu Senhor Deus mĩ ea tapiaiĩ, mia waikiki. Haska hakiri mĩ unãmakẽ ea yunushu mĩ uinũ na mestẽtinĩ ẽ hene bekusha dasibi hene himi keyuikiki. 
EXO.7.18	Ẽ haska waya baka dasibi mawai keyukanikiki. Hene pisi mayaya mesekĩ hanua ha ũpash akabuma danãshãkanikiki— akĩ
EXO.7.19	hawẽ betsã haska washanai Moisés besti Senhor Deusũ yuikĩ:
EXO.7.19	—Arãonã, eska wamashãwẽ. Hawẽ mestẽti bitã Egito mai pakea hirabi hene anu hau himi daminũbũ hawẽ mestẽti tsumatã hene dasibi bemaki sanãbaũwẽ. Hatũ henewã inũ, hatũ iã dasibi inũ, hene beshuru ikai anu inũ, ũpash hanua biti mai pukĩkĩ kini wanibu inũ, hatũ ũpash haki manemisbu dasibi anu inũ, hanira Egito nawabu hiwebaunabu anu himi wamashãwẽ, hatũ hi kẽtxa inũ hatũ mishki shumu anurirã, akĩ Arão amashãwẽ— aka
EXO.7.20	Senhor Deusũ yunua kashũ hau haska wanũ Moisĩ Arão ama hawẽ merabewanika shanẽ ibububetã Faraónẽ uiãyã Arãonẽ hawẽ mestẽti binikĩ sanãtã hatũ henewã bekusha hene dasibi dami himi keyuaya 
EXO.7.21	baka mawai keyui hene napismayaya txakabukẽ Egito nawabũ danãkĩ atirubuma hanu hiwebaunabu anu hene dasibi dami himi keyunikiaki.
EXO.7.22	Hakia hatũ yushĩ kushipawẽ Egito nawa mukayabũ habiaskari wakĩ habũ ũpash dami wakĩ himi wariakẽ haska uĩbiatã Faraó huĩti kushitã haska Senhor Deusũ Arão inũ Moisĩ ma hatu yuishu keska ikaya 
EXO.7.23	hanua haska uĩbiashu hawa hawẽ nuiama Faraó hawẽ hiwe ewapa hawẽrua anu txĩtũkaini mapekekẽ 
EXO.7.24	hene anu ũpash bishũ atirubumawẽ taea ũpash beshna hanua biti hene kesha anu dasibitũ pukĩbainaibũ
EXO.7.25	haska Senhor Deusũ Moisés inũ Arão hatu hene bekushmakĩ itxakawamashina 7 shaba binukainaya
EXO.8.1	hanushũ Senhor Deusũ Moisés ana yuikĩ:
EXO.8.1	—Faraó anu ana kashũ ea yuishũtãwẽ: “Senhor Deusũ mia yuiai nĩkawe. Enabũ hau ea kẽwaĩ butanũbũ hatu ana nemayamawe. 
EXO.8.2	Hakia nĩkamas mĩ ea hatu nemakãyã hawẽ taeshũ mia kupikĩ mĩ mai hirabi anu heu mirimawẽ mia inũ minabu ẽ hatu anu tashnimashanaii. 
EXO.8.3	Mĩ henewã anua hene kukatsa ikasi heu mirima kaĩ txube ibirã mĩ hiwe ewapa hawẽrua merã ishtxubaĩbaini hiki keyui mĩ dĩtu merã matai, mĩ ushati merã matai, inũ mĩ merabewanika shanẽ ibubũ hiwe merãri ishtxubaĩbaini matai inũ, minabũ hanushũ misi wamisbu anuri matai inũ, matũ misi wati hi kẽtxa merãri matai tsami keyubaũshãkanikiki. 
EXO.8.4	Miki inũ mĩ merabewanika shanẽ ibubuki inũ minabu dasibiki tsamĩbaũkĩ matu bika tenemashãkanikiki”, akĩ habias hãtxa Faraó ea yuishũtãwẽ— aka
EXO.8.5	kashũ habias hãtxa Faraó yuibiabu ana hatu nĩkamahairakẽ hanushũ Senhor Deusũ Moisés ana yuikĩ:
EXO.8.5	—Mĩ betsa Arão amariwe, hau hatũ hene inũ, hatũ pashku debu dasibi inũ, hatũ ianẽwã dasibi bemaki hau hawẽ mestẽti sanãbaũkĩ hanira Egito nawabu hiwebaunabu anu hau heu mirimahaira ishtxubirã hau dasibi hatu merã matai keyunũbũ dami wamariwe— aka
EXO.8.6	Senhor Deusũ hãtxa Moisĩ Arão ma yuikẽ hatũ hene dasibi bemaki hawẽ mestẽti Arãonẽ tsumashũ sanãbaunaya hene dasibi anua heu mirimahaira kaĩbirani bekĩ Egito nawabu hiwebaunabu anu matai keyuaibũ 
EXO.8.7	hanushũ habiaskari wakĩ Egito nawa mukayabũ hatũ yushinẽ kushipawẽ heu hene meranua hau tashninũbũ dami wariakĩ Egito mai pakeanu heu pa wariaibũ 
EXO.8.8	haska wabu heu mirimahairatũ hatu bika tenemaibũ Moisés inũ Arão hatu yuima beabu Faraónẽ hatu yuikĩ:
EXO.8.8	—Ea inũ enabu anua heũ nuku bika tenemai hau nuku nemashunũ matũ mekenika Senhor Deus ea yukashũkãwẽ. Senhor Deusũ ea haska washunaya minabũ matũ mekenika yushĩ kẽwaĩ buaibu ẽ ana hatu niti akamaki— aka
EXO.8.9	nĩkatã Moisĩ Faraó kemakĩ:
EXO.8.9	—Hawatiã mia yukashũpa, mĩ hiwe hawẽrua anua inũ, mĩ merabewanika shanẽ ibubũ hiwe anua inũ, minabũ hiwe anuarã, hau butubaĩtanũ ea yuiwe, hau heu hene kesha besti bashikunũbunã?— aka
EXO.8.10	Faraónẽ kemakĩ:
EXO.8.10	—Habia meshukiri ea ashũwẽ— hatu wa Moisĩ yuikĩ:
EXO.8.10	—Peki. Ẽ mia ashuĩ kaii. Nukũ mekenika Senhor Deus tsua keska hayama mĩ uĩshanaii. 
EXO.8.11	Mĩ hiwe hawẽrua ewapanua inũ, minabu anua meshukiri heu butubaĩ hene kesha besti hiweshãkanikiki, ana minabube mia bika tenemamarã— aka
EXO.8.12	Faraónẽ hiwe anua Moisés inũ Arão kaĩkaini kashũ heu mirimahaira Senhor Deusũ yunushina hau hatu nemakĩ beshteshunũ Senhor Deus Moisĩ yukashuna 
EXO.8.13	haska yukai keska Senhor Deusũ ashũkĩ heu dasibi tenã keyukĩ hiwe tibi meranua inũ, hemaĩtĩ tibi anua inũ, bai tibi anua heu mawai keyua 
EXO.8.14	Egito mai pakea anu manibaunabũ heu itxawakĩ hanus mãtxĩ keyuabu hanua heu txapui pisimayaya 
EXO.8.15	hakia Senhor Deusũ heu yamawashuna ana hawẽ dateama hawẽ huĩti kushitã Moisés inũ Arãonẽ hãtxa Faraónẽ ana hatu nĩkama haska Senhor Deusũ Moisés yuishina keskakĩ Faraónẽ Israelĩ enabu ana hatu nemaniki.
EXO.8.16	Hanushũ Senhor Deusũ Moisés ana yuikĩ:
EXO.8.16	—Egito nawabũ mae tibi anu mai mishpu dami hau shiunũ Arãonẽ hau hawẽ mestẽti sanãtã mai bekushnũ yunuwe— aka
EXO.8.17	habias Senhor Deusũ hãtxa Moisĩ Arão yunukĩ ama hawẽ mestẽti sanãtã mai mishpu Arãonẽ bekushaya hanu Egito nawabu hiwebaunabu anuari mai mishpu dasibi dami shiutã yurabu dasibiki inũ inabukiri niri ikĩ hatu tsã tsãki akĩ hatu pikĩ hatu bika waya 
EXO.8.18	Egito nawa mukayabũri hatũ yushinẽ kushipawẽ habiaskari wanũ ishũ apaiabu ikamakẽ ha shiu damiatũ hatu pikĩ yurabu inũ inabu yumãwaĩbũ 
EXO.8.19	hanua mukayabu bushũ hatũ shanẽ ibuhaira Faraónẽ yuikĩ:
EXO.8.19	—Na shiu dami wakinã, hatũ Senhor Deus dasibi binuatũ besti hatu dami wamashuki— akabu haska nĩkabiatã ana hawẽ huĩti kushitã hatũ hãtxa Faraónẽ nĩkama haska Senhor Deusũ bebũkiri yuishina keskaya
EXO.8.20	hanushũ Senhor Deusũ Moisés ana hãtxa wakĩ:
EXO.8.20	—Meshukiri Faraó penama hene kesha butuikiki. Mia dukũ penamahaira butukaĩ haki nukushũ eska Faraó yuishãwẽ: “Nukũ mekenika Senhor Deusũ eska mia yuikiki. Nĩkawe: Enabũ hau ea kẽwaĩ bunũbũ hatu ana bashikĩ niti ayamawe. 
EXO.8.21	Ẽ hãtxa nĩkama enabu mĩ ana bashiaya miki inũ, mĩ tsumabuki inũ, minabuki txupe mirimahaira ẽ yunushanaii. Mĩ hiwe inũ, minabũ hiwe inũ, mĩ mai hirabi anu txupe mirimahaira ẽ yunua shuku dakai buspu tsaubaũshãkanikiki, maĩ dikabirã. 
EXO.8.22	Na Egito anu ẽ haska waitianã, enabu Israelĩ enabu Gósen anu hiwebaunabu merã ẽ hatu yunuama hawa txupe betsa taska ẽ yunuama ishanaii. Ẽ haska waya mĩ ea uĩkĩ ẽ Hamebi Hiwemis Senhor Deus earã, na mae anu ẽ nia mĩ unãshanaii. 
EXO.8.23	Minabu inũ enabu anua mia uĩmakĩ betsahairawashũkĩ hawẽ matu dateti dami meshukiri ẽ mia washũshanaii”, akĩ habias hãtxa ẽ mia yuiai Faraó ea yuishũshãwẽ— aka
EXO.8.24	ushashini penaya kashũ Faraó habias hãtxa Moisĩ yuibia ana nĩkamahairakẽ txupe mirimahaira nai kuĩ meshubiranai keska wakĩ Senhor Deusũ yunuaya Faraónẽ hiwe anu inũ hawenabũ hiwe tibi anu txupe mirimahaira niri ibirã hatu pikubaĩkĩ heneama Egito mai hirabi hawa tukã wãma txupewã matashũ hatu txakabuwaya 
EXO.8.25	hanushũ Faraónẽ hawẽ tsumabũ Arão inũ Moisés hatu yuima hawaira yuitã iweshunabu Faraónẽ Moisés inũ Arão yuikĩ:
EXO.8.25	—Peki. Matũ mekenika Deus kẽwãkĩ matũ inabu tesẽshũ menu keyuritãkãwẽ. Hakia nukũ mai anua tashniama hanubishũ akãwẽ— hatu wa
EXO.8.26	Moisĩ kemakĩ yuikĩ:
EXO.8.26	—Hanubishũ nũ haska wairã, pemaki. Nukũ inabu tesẽshũ menukĩ keyukĩ nukũ mekenika Senhor Deus nũ kẽwãyã minabũ ha inabu kẽwãkĩ meribi wamisbũ haska betxipaiama nuku uĩ nukuki sinatahairakĩ mishki inũ mãkã tũkuwẽ nuku tsaka tsaka akĩ tenãtirubuki. 
EXO.8.27	Haskawẽ taea hanu tsua hiweabuma anu shaba dabe inũ besti enabuya kashũ harishũ nukũ inabu tesẽshũ menukĩ keyukĩ nukũ mekenika Senhor Deus kẽwaĩ haska nuku yunushina keska ashunũ ika nũ kakatsis ikaii— aka
EXO.8.28	Faraónẽ Moisés ana yuikĩ:
EXO.8.28	—Peki. Ẽ matu nitxĩyuaii. Hanu tsua hiweabumanu hatishuĩra kama matũ mekenika Senhor Deus kẽwãkĩ bushũ ea dikabi mã ea yukashũtanũbunã— hatu wa
EXO.8.29	Moisĩ ana yuikĩ:
EXO.8.29	—Uiã. Meshukiri mianua mĩ merabewanika shanẽ ibubu anua inũ, minabu hirabi anua txupe bui hau ana hayayamanũ mia anua kashũ haska Senhor Deus ẽ mia yukashunaii. Ẽ hãtxa hawẽ henea nĩkawe. Nukũ mekenika yushĩ Senhor Deus kẽwaĩ enabu buaibu hatu nemakĩ ana nuku parãyamawe— atã 
EXO.8.30	Faraó anua kaĩkaini kashũ Senhor Deus Moisĩ yukashuna 
EXO.8.31	haska Moisĩ yukashuna nĩkatã Faraó anua inũ hawẽ merabewanika shanẽ ibubu anua inũ hawenabu dasibi anua Senhor Deusũ txupe dasibi hatu kaĩmakĩ keyushũbia ana txupe hayama 
EXO.8.32	Faraónẽ uĩ ana hawẽ huĩti kushitã Israelĩ enabu kẽwaĩ bupanãbũ ana nemakĩ hatu bashinikiaki.
EXO.9.1	Faraónẽ hatu haska washinawẽ taeshũ Senhor Deusũ Moisés ana yuikĩ:
EXO.9.1	—Faraó anu ana kashũ ea yuishũkĩ: “Hebreubũ mekenika Senhor Deusũ eska mia yuikiki. Nĩkawe: Hau ea kẽwaĩ bunũbũ enabu ana hatu bashiyamashãwẽ. 
EXO.9.2	Hakia bashikĩ mĩ hatu nemakubainaya 
EXO.9.3	ẽ kushipawẽ matũ inabu dasibi ea Senhor Deusũ hatu isĩ paepa inã basi anu mapua matũ cavalo inũ, matũ jumento, inũ matũ camelo, inũ matũ ina awa inũ, matũ txashuwã isĩ betsa paepawẽ mawashãkanikiki. 
EXO.9.4	Hakia Israelĩ inabu inũ Egito nawabũ inabu betsahaira wakĩ ẽ mia uĩmashanaii. Israelĩ enabũ inabu hawa betsa ẽ tenãma ishanaii.
EXO.9.5	Na eska ẽ mia yuiairã, besti wakĩ ẽ mia manayuaii. Meshukiri Senhor Deusũ ẽ ashanaii”, akĩ na habias hãtxa Faraó ea yuishũwẽ— aka
EXO.9.6	nĩkatã Faraó anu Moisés kashũ Senhor Deusũ hãtxa yuibia Faraónẽ ana nĩkamakẽ haska yuishina keska wakĩ penaya Senhor Deusũ hatu txamihaira waya basi shukua tibi anua Egito nawabũ inabu dasibi mawai keyuaibũ hakia Israelĩ inabu hawa betsa mawabumakẽ 
EXO.9.7	haska uĩtã Israelĩ enabu hiwebaunabu anu hawẽ tsumabũ hau uĩbaũtanũbũ Faraónẽ hatu yunua Israelĩ inabu uĩ bushũ hatũ inabu hawa betsataska mawamakẽ uĩkubaũtãshũ txĩtũbirã haska Faraó yuiabu sinatai huĩti kushitã Faraónẽ ana hatu bashikĩ niti akaya
EXO.9.8	hanua Senhor Deusũ Moisés inũ Arão ana yuikĩ:
EXO.9.8	—Txi ketĩmisbu anua mapu mespushũ butãkãwẽ. Bukĩ Faraóki nukutã ha bebũshũ Moisĩ, miã besti ha mapu manaũri putakĩ sa sa ashãwẽ. 
EXO.9.9	Ha txi mapu damibaini kurumayabaini pabaĩkĩ hatũ mai pakea hirabi anu Egito nawabu dasibi inũ hatũ inabu habu tenã meama ishiãki, hatuki tsamia akeakekĩ hatu txami inã tenei su itã pe iake iakekĩ teneshãkanikiki— hatu wa
EXO.9.10	bushũ txi ketĩmisbu anua mapu mesputã Faraó uĩmanũ ishũ mapu bushũ Faraó bebũshũ manaũri txi mapu putakĩ Moisĩ sa sa akĩ keyuaya hatũ mai hirabi anu Egito nawabu dasibi inũ hatũ inabuki tsami keyuabu 
EXO.9.11	hatunabube txami isĩ tenei nuitapakĩ Egito nawa mukayabũ Moisĩ ashu keska ana anũ ika kai tashniabumakẽ 
EXO.9.12	Senhor Deusũ Faraó hawẽ huĩti kushi waya Faraó sinashũ hawẽ huĩti kushiwẽ taeshũ Moisés inũ Arãonẽ hãtxa hatu nĩkamahaira haska Senhor Deusũ Moisés yuishina keskaya
EXO.9.13	hanushũ Senhor Deusũ ana Moisés yuikĩ:
EXO.9.13	—Penamahaira butukaini kashũ Faraó bebũ nishũ ea yuishũkĩ: “Hebreubũ mekenika yushĩ Senhor Deusũ eska mia yuikiki. Nĩkawe. Enabũ ea kẽwaĩ buaibu ana hatu bashiyamashãwẽ. 
EXO.9.14	Mĩ ana hatu bashiaya na habiatiãri dasibi hawẽ kupiti mia anu inũ, mĩ merabewanika shanẽ ibubu anu inũ, minabu dasibi anu ẽ yunuaiwẽ taeshũ mai hirabi anu yushĩ kushipahaira tsua ea keska betsa hayama mĩ unãshanaii. 
EXO.9.15	Ẽ kushipa hatu uĩmakĩ txami paewẽ mia inũ minabu ẽ kupiaya mã mawakeãshinabuki. 
EXO.9.16	Hakia mai hirabi anushũ ẽ kushipa inũ ẽ kena hau unãbaũshanũbũ ẽ kushipa mia uĩmakĩ ẽ mia tenãma ishiãki. 
EXO.9.17	Haska ẽ mia uĩmabiakubaina mĩ shinã betsa watã enabũ ea kẽwaĩ bupanãbũ mĩ hatu bashikubainaii. 
EXO.9.18	Haskakenã, eskatiã ea nĩkawe. Meshukiri na habiatiãri barush ui mirima kushipahaira ẽ niri ashanaii, haska mĩ shenipabu Egito anushũ bai taenitiã barush ui haska ikũkiranama wakinã. 
EXO.9.19	Haskakẽ matũ inabu mawama ishiãbu inũ matũ bai anu dayaibu hiwe merã hau hiki keyunũbũ minabu hatu yunuwe. Yurabu dasibi inũ inabu dasibi hiwetã hikiabuma shabakã mapuabu barush ui kushipa niri ikĩ hatu dasibi tenã keyushanikiki”, akĩ na habias hãtxa Faraó ea yuishũtãwẽ— aka Moisĩ nĩkabaini kashũ Senhor Deusũ hãtxa dasibi Faraó bebũkiri yuibia Moisĩ hãtxa nĩkamahairakẽ
EXO.9.20	haska Senhor Deusũ hãtxa Faraónẽ merabewanika shanẽ ibu betsa betsapabũ nĩkatã datekĩ hatũ dayaru inũ hatũ inabu hiwe merã hau bitxinũbũ hatũ tsumabu hawaira hatu yunuabu 
EXO.9.21	hanua hatiritũ Senhor Deusũ hãtxa nĩkabiatã danãkĩ hatũ shanẽ ibu Faraóbetã nĩkabuma hatũ dayarubu inũ hatũ inabu bai anua beama henebiranabu 
EXO.9.22	meshukiri penaya Senhor Deusũ Moisés ana yuikĩ:
EXO.9.22	—Egito mai hirabi anu yurabu inũ hatũ inabu inũ hatũ bai anu mibã sharabuki barush ui hau niri inũ mĩ mekẽ naiuri sanãwẽ— aka
EXO.9.23	naiuri hawẽ mekẽ Moisĩ sanãyã kanatũ itxakayamai barush ui husia yunukĩ Senhor Deusũ barush ui mirimahaira maĩ niri imaya 
EXO.9.24	Egito nawabu shanẽ ibui taeaitiã barush ui mirima ha keska uiãma ikubiranibu inũ ana ikama ipakeshanai kana bakakĩ inũ barush ui mirima kushipahaira niri akĩ 
EXO.9.25	Egito mai hirabi anushũ yurabu inũ inabu ha bitxiabuma inũ bai anu mibã sharabu detekĩ tenã keyukĩ hi tibi hawẽ pũyã tekekĩ keyuaya 
EXO.9.26	Egito anu hatu haska wakĩ Gósen mai anu hanu Israelĩ enabu hiwebaunabu anu hawa betsataska barush ui niri ikamakẽ
EXO.9.27	hanua Moisés inũ Arão hau hatu itanũbũ Faraónẽ hatu yunua ishũtanabu Moisés inũ Arão Faraónẽ yuikĩ:
EXO.9.27	—Kanekĩ hawẽ hãtxa ẽ nĩkama ikũkainai matũ mekenika Senhor Deus pepahairaki. Hakia ea inũ enabu nũ txakabukũkaĩmiski. 
EXO.9.28	Kana tĩ itxakayamai inũ barush ui mirimahaira niri ikaiwẽ taeshũ shinã betsa watã minabu ẽ ana hatu bashiama ishanaii. Haskakẽ barush ui hau nesenũ Senhor Deus nuku yukashũkãwẽ. Senhor Deus mã kẽwaĩ bunũbũ ẽ matu nitxĩshanaii— hatu wa
EXO.9.29	Moisĩ yuikĩ:
EXO.9.29	—Senhor Deus shanẽ ibui mai hirabi hawenasrã, mĩ unanũ mĩ mae ewapa anua kaĩkaini kashũ Senhor Deus naiuria ẽ mekẽ sanãshũ ẽ mia yukashunaya kana tĩ ikaĩkaini nesei barush ui maĩ ana niri ikamaki.
EXO.9.30+EXO.9.31+EXO.9.32+EXO.9.33	Haskabiaya mia inũ mĩ merabewanika shanẽ ibubu Senhor Deuski mã meseriama ẽ unaiĩ— atã Faraó anua Moisés kaĩkaini kashũ hawẽ mekẽ Senhor Deusuri sanãshũ yukashunaya kana tĩ ikaĩkaini inũ barush ui inũ ui kayabi hawaira nesei keyunikiaki. Hatũ tari wati linho bana huaya inũ hatũ shekiwã betsa cevada ma bimiaya barush ui kauãkĩ teke teke akĩ yamawashu inũ hakia ha hukũriama shekiwã inũ shekiwã betsa cevada barush ui ikĩ ha tekeama ishu Faraónẽ unãtã 
EXO.9.34	ui inũ barush ui inũ tĩ ikaĩkaini neseai uĩtã Faraó inũ hawẽ merabewanika shanẽ ibubu dikabi hatube huĩti kushitã ana txakabu shinãkĩ 
EXO.9.35	sina hawẽ huĩti kushishũ Israelĩ enabũ Senhor Deus kẽwaĩ bupanãbũ Faraónẽ ana hatu nitxiãma bashinikiaki, haska Senhor Deusũ bebũkiri Moisés yuima keskairã.
EXO.10.1+EXO.10.2	Txipu Senhor Deusũ Moisés ana yuikĩ:
EXO.10.1+EXO.10.2	—Hamebi hiwemis ẽ ea Senhor Deusrã, mã ekiri shinãkubaĩshanũbũ hawẽ hatu datekĩ e imati dami betsa betsapa ẽ kushipawẽ hatũ mai pakeanushũ Egito nawabu ẽ hatu mesewani matũ bakebu inũ matunabu pahairakubainaibu uinishũ mã hatu yuipakekubaĩshanũbũ na hawẽ hatu datekĩ dami betsa betsapa wakĩ Faraónẽ huĩti kushi wakĩ hawẽ merabewanika shanẽ ibubu ẽ hatu huĩti kushi wariashinaki. Haskawẽ taea ana Faraó anu bushũ eska ea yuishũtãwẽ— aka
EXO.10.3	Moisés inũ Arão Faraó anu bushũ Senhor Deusũ hãtxa yuishũkĩ:
EXO.10.3	—Hebreubũ mekenika yushĩ Senhor Deusũ eska mia ana yuikiki. Nĩkawe: “Hatiã ana huĩti kushiama niti itã mĩ ea nĩkashanai, ea bebunua babuirã? Haska ẽ mia yuiai keska enabũ hau ea kẽwaĩ bunũbũ ana hatu nemayamawe. 
EXO.10.4	Nĩkamas mĩ ana hatu nemaya meshukiri mĩ mai hirabi anu shini mirimahaira ẽ yunushanaii. 
EXO.10.5	Minabũ hau mai uĩyamanũbũ shini niri ibirã mai dasibi bepushãkanikiki. Matũ bai anu yunu betsa betsapa barush ui ikĩ ha teshe washina pikĩ matũ mibã hi tibiri pikĩ keyushãkanikiki. 
EXO.10.6	Shini tatashki iki hikibaĩ mĩ hiwe hawẽrua betsa betsapa anu inũ mĩ merabewanika shanẽ ibubũ hiwe inũ minabũ hiwe tibi anuri hiki matashãkanikiki. Nenu hiwei taenibu anua shini beshanai keska mĩ epabu inũ mĩ hutxibũ haska uiãma ikubiranibu na mã hiweatiã haska tashnishanikiki— akĩ
EXO.10.6	Moisĩ yuibia Faraónẽ ana nĩkamahairakẽ hãtxa watã dabekebaini Moisés inũ Arão kaĩbainaibũ 
EXO.10.7	hawaira hawẽ merabewanika shanẽ ibubũ Faraó yuikĩ:
EXO.10.7	—Ha hunĩ nuku nuitapawakĩ nuku itxakawakubainairã, hatiã nuku heneshanimẽkaĩ? Hau hatũ mekenika yushĩ Senhor Deus kẽwãtanũbũ hatu nitxĩriwe. Nukunabu mawai keyutirubuki. Nukũ inabu inũ nukũ mibã sharabu ma nuku yamawãkĩ ma keyuaburã, mĩ uiãmamẽ?— akabu
EXO.10.8	hawẽ tsumabũ hãtxa hatu nĩkatã hau ana hatu itanũbũ, iwanã, yunua beabu Faraónẽ Moisés inũ Arão yuikĩ:
EXO.10.8	—Matũ mekenika yushĩ Senhor Deus kẽwaĩ buritãkãwẽ. Mĩ hatu iyuriamarã, tsuabu mĩ hatu iyuimẽkaĩ ea yuikãwẽ— hatu wa
EXO.10.9	Moisĩ kemakĩ:
EXO.10.9	—Hawẽ kẽwãti piti pikĩ besikĩ nukũ mekenika yushĩ Senhor Deus nũ kẽkayabiwakatsi ikaiwẽ taeshũ nukũ bake mishtĩbu inũ, nukũ anibubu inũ, yushabubu inũ, nukũ huni bakebu inũ, aĩbu bakebu, inũ nukũ txashuwã inũ, nukũ ina awa dasibi beabaĩkĩ nũ hatu iyu keyukatsis ikaii— aka
EXO.10.10+EXO.10.11	sinatakĩ shabakabi Faraónẽ hatu yuikĩ:
EXO.10.10+EXO.10.11	—Uĩrakãwẽ. Ekiri mã txakabu hatu shinãmanũ ika ikai hau ea ana dayashũyamanũbũ ea hatu henemabaĩkĩ matũ mekenika yushĩbetã matunabu mã hatu pasha wanũ ika ikaii, ea hatu unãti wamakinã. Mã haskabaĩtirubumaki. Matũ mekenika yushĩ mã kẽwãkatsi ikairã, huni ewabus mã hatu iyutirubuki. Buritãkãwẽ— hatu watã habũ Faraó txikishwaibu hau hatu nitxinũbũ hawẽ tsumabu Faraónẽ hatu yunua Moisés inũ Arão nitxĩshunabu
EXO.10.12	kaĩbainaibu Senhor Deusũ Moisés ana yuikĩ:
EXO.10.12	—Egito mai hirabi anu shini bekĩ hawara barush ui ikĩ tenãkĩ teshewashina hau habũ pikĩ keyunũbũ mĩ mekẽ sanãbaũwẽ— aka
EXO.10.13	Moisés hawẽ mestẽti sanãbaunaya bari huaikiria Senhor Deusũ niwe shũku imabirana bariri inũ meshu merã niwe shũku ishiãyã hanua pena betsatiã niwẽ shini mirima iwea 
EXO.10.14	Egito mai hirabi shinĩ atximakĩ keyubaunaya hati mĩ tanatiruma bei, hati uĩpaunibuma bei hati ana uiãma ishanaibu na habiatiã besti bekĩ 
EXO.10.15	mai bepukĩ keyuaibũ haska washũ mĩ mai uĩtirumakẽ hawara barush ui ikĩ tenãma ikima pikĩ keyukĩ Egito mai hirabi anu yunu pei inũ hi pei pikĩ yamawaibũ
EXO.10.16+EXO.10.17	datehairakĩ Moisés inũ Arão hau hawaira itanũbũ hawẽ tsumabu Faraónẽ hatu yunua bushũ hatu iweabu Faraónẽ hatu yuikĩ:
EXO.10.16+EXO.10.17	—Matũ hãtxa nĩkama inũ matũ mekenika yushĩ Senhor Deus itxai ẽ txakabushinaki. Ẽ matu yukai ẽ hakiri txakabushina ea buashũtã hau shini txakabu ea nemashunũ ea kushipa yukashũkãwẽ— hatu wa
EXO.10.18	hawẽ hãtxa nĩkatã Faraónẽ hiwe anua kaĩkaini kashũ Faraókiri Moisĩ Senhor Deus kushipa yukashuna 
EXO.10.19	bari hikiaikiria Senhor Deusũ niwe kushipa maewa niwe bekĩ shũku imaya shini mirimahaira niwẽ bukĩ Ianẽwã Tashipa merã hatu dasibi pukukĩ hasakĩ keyukẽ Egito mai hirabi anu shini ana hayamahairakẽ 
EXO.10.20	Senhor Deusũ Faraó huĩti kushi wakẽ Israelĩ enabũ kẽwaĩ bupanãbũ Faraónẽ hatu ana bashiaya
EXO.10.21	hanushũ Senhor Deusũ ana Moisés yuikĩ:
EXO.10.21	—Hau ana mapubaũkĩ hamapai sharabu uĩyamanũbũ Egito mai hirabi anu hau meshui keyunũ mĩ mekẽ naiuri sanãwẽ— aka
EXO.10.22+EXO.10.23	naiuri hawẽ mekẽ Moisĩ sanãyã hanu Egito nawabu hiwebaunabu anu meshu tẽ ikaitũ hatu atxishina yame ikibi ishĩshũ shaba dabe inũ besti bari hayamakẽ haska washũ ha dapi hiweabu ana uĩtirubuma inũ hawa ana haskatã maputirubumakẽ hakia hanu Israelĩ enabu hiwebaunabu anu besti bari peshei txashakẽ
EXO.10.24	hanushũ Faraónẽ Moisés inũ Arão hau hatu itanũbũ hawẽ tsumabu yunua bushũ hatu iweabu Faraónẽ hatu yuikĩ:
EXO.10.24	—Matũ mekenika yushĩ Senhor Deus kẽwaĩ butãkãwẽ. Dasibi minabube inũ matũ bake dasibiya bukĩ hakia matũ txashuwã inũ matũ ina awa bashibaĩtãkãwẽ— hatu wa
EXO.10.25	hakia Moisĩ kemakĩ yuikĩ:
EXO.10.25	—Nukũ nũ aki kairã, haskamaki. Miã mĩ nuku shinãshuna mĩ shinanẽ nukũ inabu nũ bashibaĩtirubumaki, nukũ inabu nukũ mekenika yushĩ Senhor Deus inãkĩ tesẽtã nũ menu keyushuni kairã. 
EXO.10.26	Haratura yuinaka pepa ikis nũ katubaĩtirubumawẽ taeshũ dasibi nukũ inabu nũ hatu iyuaii. Haraturawẽ nukũ mekenika yushĩ Senhor Deus nũ kẽwãshanai inũ hanu niti itã hanishũra nũ ashanai anu nũ unãriamawẽ taeshũ nenu nukũ inabu bestitxai nũ henebaĩtirumahairaki— akaya
EXO.10.27	ana hanushũ Senhor Deusũ Faraó huĩti kushi wa Israelĩ enabũ Senhor Deus kẽwaĩ bupanãbũ hatu nematã 
EXO.10.28	hanushũ ana Moisés nitxĩkĩ:
EXO.10.28	—Eanua kaĩrikaĩwẽ. Natiã mĩ ea anu ana hutirumaki. Ana hawẽtsaĩs huyamashãwẽ. Mĩ ana nĩkamas huaya ẽ mia hatu tenãmashanaii— aka
EXO.10.29	hawa dateama Moisĩ kemakĩ yuikĩ:
EXO.10.29	—Peki. Txanima mĩ ea yuiaii. Ana hawẽtsaĩs mĩ besu ẽ mia uiãmaki— atã kaĩkainũ ikaya
EXO.11.1	hanushũ hawaira Senhor Deusũ Moisés ana yuikĩ:
EXO.11.1	—Faraó inũ hawenabu anua dami atimapa betsa wakĩ ẽ hatu uĩmakatsis ikaii. Ẽ haska waya mã kaĩbainũbũ matu ana nemama ibubis hawẽ kushipawẽ matu nitxĩshanikiki. 
EXO.11.2	Natianã, minabu Israelĩ enabu hunibu inũ aĩbuaibu ha Egito nawabu hatu dapi hiwebaunabu hatũ ouro mabu inũ hatũ prata mabu hau hatu ea akubaunũbũ hatu yunuwe— ashũ 
EXO.11.3	hau hatuki yaushiyamanũbũ Egito nawabu Senhor Deusũ hatu betxipaima Israelĩ enabũ hatu ea akubaunaibu hatũ mabuwẽ nuiama hatu inãkubaunaibũ Moisés huni mĩ atirumawẽ taeshũ hakiri dasibibũ pe shinãkĩ Faraónẽ merabewanika shanẽ ibubu inũ Egito nawabu dasibi: ‘Moisés kushipaki’, mesehairakĩ hatu inãshãkanikiki— aka
EXO.11.4	Moisĩ Faraó ana yuikĩ:
EXO.11.4	—Senhor Deusũ eska ea yuiai mia yuinũ nĩkawe. Na habia yamenapũ ẽ ea Senhor Deus Egito mai pakea hirabi anu ẽ iaketanaya 
EXO.11.5	hiwe tibi anua minabũ bake iyua bestibu tibi mawabaũkanikiki. Miarã, mĩ shanẽ ibubiakẽ mĩ huni bake iyua mĩ shãtukũ shanẽ ibushanai mawariashanikiki. Haska inũ, matũ escrava dayanika aĩbuaibũ matu shekiwã deneshũmisbũ huni bake iyuaburi mawai keyushãkanikiki. Ha dikabi matũ inabu bene habu dukũ kaĩmisbu mawai keyuriashãkanikiki. 
EXO.11.6	Haskakẽ hanu Egito nawabu hiwebaunabu anua hatũ bakebuwẽ nuihairai bis bis iki kashahairashãkanikiki. Uatiã tenei kashanibu keskama inũ haska ana kashama ipashanaibu binui kashahairashãkanikiki. 
EXO.11.7	Hakia minabukiri inũ Israelĩ enabukiri Senhor Deusũ haskas shinãma mã unãshanũ Israelĩ enabu inũ hatũ inabu uĩ hau hatũ kamanẽ hau hau ayamanũbũ matũ kamã dasibi Senhor Deusũ hatu nemashanikiki. 
EXO.11.8	Ha dikabi mĩ merabewanika shanẽ ibubu dasibi eanu beshũ eki dãti itã ea ea akĩ: “Haskakenã, nukũ mai pakea hirabi anua kariwe, minabũ mia nĩkamisbu iyuirã”, ea wariabuma ẽ katirumaki— akĩ Faraó yuitã
EXO.11.8	Moisĩ sinatahairai Faraónẽ hiwe anua kaĩkaĩkẽ 
EXO.11.9	txipu ana Senhor Deusũ Moisés yuikĩ:
EXO.11.9	—Egito mai hirabi anushũ hawẽ dateti dami betsa betsapa mã hatu uĩmatirurã, Faraónẽ matũ hãtxa nĩkama ikũkaĩshanikiki— aka
EXO.11.10	haska hatu yunua Faraó bebũshũ hawẽ kupiti dami betsa betsapa Moisés inũ Arãonẽ hatu uĩmakĩ abiashũkubainaya Senhor Deusũ Faraónẽ huĩti kushi wakĩ besu kushi wakubainaiwẽ taeshũ Israelĩ enabu kẽwaĩ bupanãbũ Faraónẽ hatu nitxiãmahaira inikiaki, bashikubaĩkinã.
EXO.12.1	Faraónẽ hiwe anua kaĩkaini Egito mai pakea binubaĩriamakẽ Moisés inũ Arãobe Senhor Deus hãtxakĩ hatu yuikĩ:
EXO.12.2	—Egito nawabũ ushe tanakĩ kenamisbu tibi ana shinãma na ushe daka benarã, matũmebi mã ha tanabaĩkĩ txibãpakeshanũ na anoki tana taewakĩ matuna ẽ matu ashuaiĩ. 
EXO.12.3	Na habias ushe 10 shaba kainaitiã hiwe ibu tibitũ hawenabubetã pinũ, iwanã, txashuwã kasmai cabra bakemẽkaĩ, bene babupabu hau katunũbũ hatu yunutãwẽ. 
EXO.12.4	Hakia hatunabu eskarabestũ txashuwã bake pikĩ keyutirubumakẽ huni betsa ha dapi hiweabe yubakatã hatunabus tanatã: “Txashuwã bake bestitxai nukunabubetãs mã pitiruki”, iwanã, ha dabetũ txashuwã bake bestitxai biabu hiwe bestitxai anushũ hatubetã pi hau hatuki dasishanũbũwẽ. 
EXO.12.5	Txashuwã bene bari bestitxaiya hawa isĩ hayama hawẽ yura dasibi pe keyu hau bishanũbũwẽ. Txashuwã bake kayabi pepa hayamakẽ ina txashu betsa cabra bake bitirubuki. 
EXO.12.6	Bitã mekekubaĩkĩ ushe shaba 14tiã hati shabatiã ma bari hikiaya meshuriamakẽ habiatiãri hiwe ibu tibi dasibibũ ha hatũ piti txashuwã hau tesẽshanũbũwẽ. 
EXO.12.7	Ha txashuwã tesẽtã hawẽ himi dasibitũ kẽtxaki kesũshũ bikĩ mata washũ ha hiwe anushũ itxashũ piaibu anu hawẽ hikiti shui beputi hi istabĩ dabe inũ hawẽ makishkũki txashuwã himiwẽ hiwe ibu tibitũ hau pusha keyubaũshanũbũwẽ. 
EXO.12.8	Ha habias meshutiã hiwe tibi anushũ txashuwã bake hiki keũshũ shuishũ pikĩ misi shashama inũ mibã betsa muka husia hau naishanũbũwẽ. 
EXO.12.9	Pasha inũ huari hau pitaskayamashanũbũwẽ. Hakia hawẽ bushka inũ hawẽ pũyã dabe inũ hawẽ kishi dabe hawẽ yura dasibi taeyabis txi anu hau shuishanũbũwẽ. 
EXO.12.10	Shaba betsatiã piti henekĩ hau teshe wayamashanũbũwẽ. Ma shabakiranaya hatira teshea hau kuakĩ keyushanũbũwẽ. 
EXO.12.11	Senhor Deusũ kushipa shinãti piti mã besikĩ piairã, tari sawe pewatã inũ bitxi tae sawetã inũ matũ mestẽti tsumatã kaĩbaĩkatsi hawaira pishãkãwẽ, Senhor Deusũ Páscoa shinãkĩ pikinã. 
EXO.12.12	Ha mã haska waitiã habias meshuki Egito mai hirabi anu iaketãkĩ hiwe tibi anushũ hatũ huni bake iyuabu inũ hatũ ina bene habu dukũ kaiãbu dasibi tenãkĩ Egito nawabũ hatũ dami yushĩ tibi ẽ kupi keyuaii. Ea ẽ hiwemis Senhor Deusũ haska ẽ matu yuiaii.
EXO.12.13	Ha hiwe anu mã ika tibi anu haki dasitã ẽ hawẽ matu unãti washanai himi ma pushabu uĩtã mia inũ minabu ẽ matu dũkebaĩkĩ Egito nawabu kupikĩ matũ huni bake iyuabu ẽ matu tenanãma ishanaii. 
EXO.12.14	Hamebi hiwemis Senhor Deus ẽ eaki. Ẽ hãtxa ikũwãkĩ ẽ yunuti shinãkĩ ano tibi na ushe 14 shabatiã ea kẽwaĩ besikĩ pikĩ heneyamakubaĩshãkãwẽ. Matũ bakebu inũ matũ bababu pahairai ano tibi habias ushe habiatiãri hawa hakimama habũri ea kẽwaĩ hau hanu besipakeshanũbũwẽ, heneamarã. 
EXO.12.15	Na habias besi mã akairã, 7 shabatiã misi shashauma pikubaĩshãkãwẽ. Ha besi mã taewaitianã, misi shashawati matũ hiwe anu hayayamashãkãwẽ. Hamẽ ha 7 shaba besitiã tsuãra misi shashawatiya piaiburã, kupikĩ matunabu anua hau hatu nitxĩshanũbũwẽ, hawenabube ana hiwemamarã. 
EXO.12.16	Senhor Deus kẽwaĩ besi taeaitiã ha dukũ shaba inũ hawẽ henei shaba ha shaba dabe meribihairatiã hau dayayamapakeshanũbũwẽ. Hakia hatũ piti besti bawatirubuki. 
EXO.12.17	Egito anua ẽ matu kaĩmabainaiwẽ taeshũ ha misi shashama besitiã piti watã hau pipashanũbũwẽ. Matũ bakebu inũ matũ bababu pahairakubaĩkĩ na habias Páscoa besi hakimama ano tibi hau besikubaĩshanũbũ ẽ yunuti hãtxa ẽ matu mestẽwãmaii, pakĩ hatũ epa tibitũ hawẽ bakebu hau hatu yusĩpakeshanũbunã. 
EXO.12.18	Ano tibi hanu ushe ha dukũ shaba 14tiã bari kaya misi shashawatiuma pikĩ taewakĩ matu dasibitũ txashuwã namiyabi misi shashawatiuma pikubaĩshãkãwẽ. Hanua shaba 21tiã bari kaya ana misi shashawatiya ma ana pikĩ taewabaĩtiruki. 
EXO.12.19	Misi shashawatiuma pikĩ besikĩ ha 7 shabatiã tsuabũra misi shasha piaibu minabu kasmai nawa matube hiweabumẽkaĩ, hatu nitxiãbu matube ana hiwetirubumawẽ taea matũ hiwe tibi anua hawẽ misi shashawati hau tsuabura hayayamashanũbũwẽ. 
EXO.12.20	Ana habiasri ẽ matu yuai ea nĩkakãwẽ. Hanira mã hiwekũkainai anushũ besikĩ misi shashama besti matũ pitiyabi pikubaĩshãkãwẽ— akĩ Senhor Deusũ Moisés yuia
EXO.12.21	hanua Israelĩ bababu shanẽ ibubu tibi Moisĩ kenakĩ itxawashũ hatu yuikĩ: “Hiwe ibu tibitũ txashuwã bene ano bestitxaiya isĩ tene hayama dasibi hawẽrua yura shũpĩ bishũ tesẽshũ 
EXO.12.22+EXO.12.23	kẽtxaki hawẽ himi kesũkĩ mata washũ ni pei meske meske ashũ neakĩ bushukuatã himi pukutãtãkĩ hanu hikiti shui beputi hi istabĩ dabe inũ hawẽ makishkũki himiwẽ pushakĩ hau keyushanũbũwẽ. Egito nawabu kupikatsi iki hawẽ nai tsumabe Senhor Deus hukĩ hawẽ beputi hi istabĩ dabe inũ hawẽ makishkũki himiwẽ mã pushabu uĩkĩ hau matũ huni bake iyuabu tenãyamashanũ hatũ debuwanika nai tsuma nemai matũ hiwe tibi manaũri daĩbaĩshanaiwẽ taea penariama matũ hiwe anua kaĩyamayushãkãwẽ. 
EXO.12.24	Matu inũ matũ bakebu inũ matũ bababu pahairakĩ na yunuti hãtxa ikibi ini shinãkĩ Senhor Deus kẽwaĩ mã besikũkaĩshanaii, bari tibi hakimamarã. 
EXO.12.25	Haska matũ shenipabu yubani ha maiwã pepa Senhor Deusũ matu inãkĩ ibu wamashanai anu mã hikia na matũ huni bake iyua tenãma dũkeakeakebaini hawẽ shinãmati besi hau hakimayamashanũbũwẽ, bari tibi shinãkubainirã. 
EXO.12.26	Bari tibi hanu hawẽ hikiti shui beputi hi istabĩ dabe inũ hawẽ makishkũki txashuwã himiwẽ mã pusha keyuaya matũ bakebũ matu yukakĩ: ‘Hawa yuiamẽ, himiwẽ mã hi pushairã?’ matu wabu 
EXO.12.27	eska hatu yuiwe: ‘Egito nawabu kupikĩ hatũ huni bake iyuabu Senhor Deusũ hatu tenãkĩ Israelĩ bababũ hiwe tibi dũkeakeakebaĩkĩ nukũ shenipabu meribi waniwẽ taeshũ himiwẽ pushakĩ nukũ mekenika yushĩ Senhor Deus nũ kẽwãmiski’, akĩ na habias hãtxa ẽ matu yuishu matunabu yuiritãkãwẽ”, akĩ Moisĩ hatu yuia bushũ hatunabu itxawashũ shanẽ ibu tibitũ hatu yui keyuabu nĩkatã Israelĩ enabu dasibi Senhor Deus kẽwanũ ika beui beti iki keyushũ kẽwãtã 
EXO.12.28	hanushũ haska hau hawara anũbũ Senhor Deusũ Moisés inũ Arão yuishu tapĩkĩ unãtã akaibũ
EXO.12.29	habiatiãri bebũkiri haska yuia hukĩ yamenapũ Egito nawabũ hiwe tibi anushũ hatũ huni bake iyua tibi Senhor Deusũ hatu tenã akeakebaunaya Faraó shanẽ ibũ huni bake iyua hawẽ shãtukũ shanẽ ibutiru ha dukũ mawai taeaya hanua huni bitxiti hiwe meranuatũri bake iyuabu tibi mawai keyuriaibũ hatũ inabu bene ha dukũ kaiã mawai keyurianibuki. 
EXO.12.30	Haskaibũ meshu merã Faraó inũ hawẽ merabewanika shanẽ ibubu dasibibu inũ Egito nawabu dasibi bestẽtã butubaũ hiwe tibi anua mawaibuwẽ taea bis bis iki keyubauni kasha txakayamaibũ 
EXO.12.31	hawaira habias meshu merã Moisés inũ Arão hau itanũbũ, Faraónẽ hatu yunua bushũ hatu iweabu Faraónẽ hatu yuikĩ:
EXO.12.31	—Matu inũ matunabu bui keyui ikis enabu heneribaĩkãwẽ. Haska mã yuishina matũ mekenika yushĩ Senhor Deus kẽwaĩ burikãwẽ. 
EXO.12.32	Haska mã akatsis ishiã matũ txashuwã inũ matũ ina awa dasibi iyui burikãwẽ. Bushũ matũ mekenika yushĩ kẽwãkĩ ea dikabi yukashũkãwẽ— akĩ huĩti nishma punu nukashũ hatu nitxiã
EXO.12.33	Israelĩ enabu dasibi hau hawaira bunũbũ hatuwẽ datekĩ shinaĩ: “Hatuwẽ taea nukuri nũ mawatirumẽkaĩ”, iki yuinamekĩ hatũ mai hirabi anushũ Egito nawabu dasibibu hatu nitxĩbaunaibũ 
EXO.12.34	ma bukatsi hatũ mabu pewakĩ hatũ misi shashariama kẽtxa merã tariwẽ yabutã 
EXO.12.35	haska Moisĩ yunushina hatũ ouro mabu inũ, hatũ prata mabu inũ, haya besiti tari Egito nawabu hatu ea amabaũshina 
EXO.12.36	Senhor Deusũ Egito nawabu hatu mesewashunaya hamapai sharabu ea ikaibu Egito nawabũ hawaira hatu inã inã abaunaibũ hatũ mabu dasibi bukĩ Israelĩ enabũ Egito nawabu hatu nuitapahairawanibukiaki.
EXO.12.37	Habia meshu merã Ramessés anua kaĩkaĩkĩ henebaini Sucotekiri Israelĩ enabu bui aĩbuaibu inũ hatũ bakebu tanama 600.000 huni ewabu huĩti kushi detenametirubu hawenabube maĩ bukĩ 
EXO.12.38	hatũ inabu itxapahaira iyuaibũ nawa betsa betsapa Egito nawabũ hatu atxiniburi hatube pashariaibũ 
EXO.12.39	Egito nawabũ hatu hawaira nitxiaĩbũ haska washũ piti pewatima pashai bukĩ misi wakĩ sapa washũ tsuitiki bawashũ pikubainibukiaki.
EXO.12.40+EXO.12.41	Egito mai pakea anu 430 ano Israelĩ enabu pai hiwekubirani hati ano ma keyukẽ Egito mai pakea anua kaĩbaini Israelĩ enabu shanẽ ibu kushipabu tibi hawenabube pashakĩ Senhor Deusũ hãtxa ikũwãkĩ Moisés txibãbainibukiaki. 
EXO.12.42	Hamebi hiwemis Senhor Deus kẽwãkĩ ha meshu merã nukũ shenipabu kaĩmabaĩkĩ hatu iyuni ha Páscoatiã mã shinãkubaĩshanaii. Egito mai pakeanua Senhor Deusũ hatu iyuniwẽ taeshũ ano tibi habias ushe inũ habias dia shinãkĩ Israelĩ enabu pahairai hiwekubaĩkĩ Senhor Deus kẽwaĩ hau besikubaĩshanũbũwẽ, hakimamarã.
EXO.13.17	Faraónẽ hatu ana nemama Israelĩ enabu Egito mai pakea anua henebaini Canaã nawabũ mai pakeakiri bui txaimabiakẽ habu haki sinataibũ mai pakea anu Deusũ hatu iyukatsi ikama shinãkĩ: “Filisteu nawabuki datei hatube detenamekatsi ikama shinã betsatã Egito anu Israelĩ enabu ana txĩtũtirubuki. Ha baiwẽ ẽ hatu iyuamaki”, ishũ 
EXO.13.18	Ianẽwã Tashipakiri hawẽ kesha anu hanu tsua hiweabuma anu Deusũ hatu iyubauna Egito anua shanẽ ibubu beshmas tibi hawenabube kai Israelĩ enabu dasibi buaibũ 
EXO.13.19	hatũ shenipabu shanẽ ibu José mawa hawẽ yura maiwama hawẽ shau bau merã naneshũ dĩtu merã hawenabũ arunibu Moisĩ hatu bumaya haska José hatu yubakĩ: “Nukunabu pakubaĩshanaibu Deusũ hatu ana shinãkĩ iyuaya nenua ẽ shau hau bushanũbũwẽ”, hatu aniwẽ taeshũ hawẽ shau bau merã nanenishũ buaibũ
EXO.13.20+EXO.13.21+EXO.13.22	hanua shabatiã inũ meshu merã hau txibanunũbũ nai kuĩ buru tsaua butuawẽ Senhor Deus hatu bebushũkaĩkĩ meshu merã txi here watã hatu txashawashũbaĩkĩ Senhor Deus hatu bebushũkainaya Israelĩ enabũ txibãbainaibũ bariri nai kuĩ bututã hatu heneama kai inũ, meshu merãri txi here keska kakĩ hatu heneamari hariri bai kakiri hatu unãmabainaya Sucote anua kaĩbaini bui hanu tsua hiweabuma kesha anu Etã anu hikishũ ushakatsi hatũ tari hiwe pũtebaũtã hanu ushaibũ
EXO.14.1	ana penaya Senhor Deusũ Moisés ana yuikĩ:
EXO.14.2	“Txĩtũkirã Pi-Hairote dapi Migdol inũ Ianẽwã Tashipa namakis hatũ tari hiwe ana hau pũteshanũbũ hatu yuiwe, Baal-Zefom besuuri ianẽwã kesha anu hau ushanũbunã. 
EXO.14.3	Mã haskaya Faraónẽ matukiri shinãkĩ: ‘Txĩtũ keshtukũkaini hani kati unãma ma benuabuki. Hanu tsua hiweabumanu bui hani butirubumaki’, ikĩ matu shinãshanikiki. 
EXO.14.4	Hanushũ ana Faraó ẽ nĩkaisma wakẽ patapakĩ matu ana atxinũ ishũ hawẽ detenamenikabubetã Faraónẽ matu txibãshanikiki. Matu haska waya Faraó inũ hawẽ detenamenikabu ẽ hatu yamawaiwẽ taeshũ ‘Earã, ẽ Senhor Deus emebi ẽ hiwearã’, hawenabu Egito nawabũ ea hanu unãkayabishãkanikiki”, akĩ hatu unãmashũ Senhor Deusũ hatu yunua Israelĩ enabu txĩtũbiranaibũ 
EXO.14.5	“Israelĩ enabu ma pashashinabuki”, akĩ Egito nawa shanẽ ibuhaira Faraóki txaniabu hawẽ shanẽ ibu beshmasbubetã Faraónẽ shinã betsawatã: “Nũ hawa shinãmakẽ pashaibũ nũ hatu nemama ishiãki. Nuku tsuã ana dayashũtirumaki”, iki yuinamea akeakeaibũ
EXO.14.6+EXO.14.7	hanua Faraónẽ hatu txibãkatsi hawẽ cavalo tarãbaĩti hau pewanũbũ hatu yunua ma pewakĩ keyuabu 600 cavalo tarãbaĩti pepas inũ cavalo tarãbaĩti itxapa betsa pe beshmas dasibi Faraónẽ hatu itxawamatã shanẽ ibu beshmasbũ habũ tarãbaĩti shukua tibi hatu yunukubainaibu hatu txibãmakĩ: “Israelĩ enabu atxinũ”, ika bukĩ Faraónẽ hawẽ detenamenikabubetã hatu txibãbainaibũ 
EXO.14.8	Senhor Deusũ Faraó nĩkaismakĩ huĩti kushiwatã hanua Israelĩ enabu pashaibu Senhor Deusũ hatu kushipawaya kaĩbaĩshinabu Faraónẽ shinãma hatu atxikatsis ikaya
EXO.14.9	cavalo tarãbaĩti anu mapubainaibu inũ cavaloki katsaumebainaibu hawẽ detenamenikabu habu dasibibu Faraóbetã Israelĩ enabu atxinũ ika txibãbaini Pi-Hairote dapi Baal-Zefom besuuri ianẽwã kesha anu hatũ tari hiwe pũtebaũshinabu anu bui ma bari kaya hatuki kemai 
EXO.14.10	Egito detenamenikabu kushibiranaibũ uĩ Israelĩ enabu datehairakĩ hau Senhor Deusũ hatu merabewanũ kashai keskakĩ Senhor Deus yukabiakĩ 
EXO.14.11	Moisés hãtxa txakabuwakĩ yuikĩ:
EXO.14.11	—Egito nawabũ nuku tenanũ ika bekanikiki. Hari Egito anua nũ mawa hani nuku mai watirubumakẽ nenushũ nuku tenanũ, iwanã, mĩ nuku tashnimabirashinamẽ, tsua hiweabuma anushũ nuku tenã bestinũ ikarã? 
EXO.14.12	Hanu tsua hiweabumanua mawama Egito nawabu nũ ana hatu dayashũkubainaii, akĩ uatiã mia yuikĩ: ‘Nuku heneribaĩwẽ’, akĩ Egito anushũ nũ mia yuimaki— akĩ yuiabu
EXO.14.13	Moisĩ hawenabu hatu kemakĩ:
EXO.14.13	—Datei babuama mesteĩ huĩti kushitã manakãwẽ. Haska hatu maemakĩ Senhor Deusũ matu merabewai samama mã uĩshanaii, ha yurabu matube bei matuki kemariabuma ana mã hatu uiãma ishanaii. 
EXO.14.14	Hawawẽra Senhor Deusũ matu hatu nemashunaya pes mapushũ mã hatu uĩshanaii— hatu waya
EXO.14.15	hawaira Senhor Deusũ Moisés ana yuikĩ:
EXO.14.15	—Datebiakĩ haskakĩ mĩ ea yukai? Bari huaikiri hau bushanũbũ hatu yuiwe. 
EXO.14.16	Hanua mianã, mĩ mestẽti hi hene bemaki sanãkĩ hene pashkawe, hatu dami washũkinã. Mĩ haska wakẽ mai tsusĩkẽ hanu bui paibaĩkĩ ianẽwã namakis Israelĩ enabu mibe pukebaĩshãkanikiki. 
EXO.14.17	Hakia eanã, hatu uĩmakĩ hau matu txibaĩ ianẽwã namakis hikibainũbũ Egito nawabu hatu nĩkaisma huĩti kushi washũ Faraó inũ, hawẽ detenamenikabu inũ, hatũ cavalo tarãti inũ, habu cavaloki katsaũmeabu dasibi yamawakĩ yura dasibi ẽ kushipa ẽ hatu uĩmashanaii, hau hakimama shinãkubaĩshanũbunã. 
EXO.14.18	Haska hatũ cavalo tarãtiki mapubainabu inũ, hatũ cavalo katsaumeabu inũ, hatũ shanẽ ibuhaira Faraó debuaiwẽ taeshũ: “Ea ẽ Senhor Deus emebi ẽ hiwea”, haska unãkubaĩshãkanikiki, Egito nawa dasibibunã— aka
EXO.14.19	nai kuĩ buru tsaua kayãbis Israelĩ enabu bebũ kai Deusũ nai tsumapã hawaira hatu betsa washũkĩ bebũ kai maewakĩ 
EXO.14.20	nai kuĩ meshu wakĩ Egito nawa detenamenikabu inũ Israelĩ enabu namakis nitxĩtã Egito nawabukiri hatu meshu watã hanua Israelĩ enabu anu hatu shabawabainaya hanua Egito nawabũ Israelĩ enabuki hawa hatuki nukuama ishiaĩbũ
EXO.14.21	habiatiãri hene bemaki hawẽ mestẽti hi Moisĩ sanãkẽ bari huaikiria niwe kushipahaira shũku imashĩkĩ Senhor Deusũ ianẽwã pashkakĩ ha namakis mai tsuĩ wãkĩ dami wakĩ keyukẽ 
EXO.14.22	hanua yusiuri inũ yusmauri kebẽkĩ kene keska huyũkĩ hene dabe wakẽ ha namakis mai tsusĩ anu Israelĩ enabu pukebaĩbainaibũ
EXO.14.23+EXO.14.24+EXO.14.25	haska washũ Senhor Deusũ ana hatu nemama Israelĩ enabu pukei keyuaibũ Faraónẽ hatu uĩtã hatu yunua hawẽ detenamenikabu cavalo katsaumeabu inũ cavalo hawẽ tarãbaĩtiki mapubainaibu dasibitũ habũ atxitanũ ika buaibu hau hene haki dasiwakĩ namakis hikikaĩkĩ hatu txibaĩ pukebaini ianẽwã namakis anu buaibu penaya txi here buru tsaua inũ nai kuĩ kayãbis merãshũ Egito nawa detenamenikabu hatu uĩkĩ hatũ cavalo tarãbaĩti tae txakabuwakĩ hani katiruma wakĩ hatu bika tenemakĩ Senhor Deusũ hatu itxakawaya Egito nawa detenamenikabu yuinamei:
EXO.14.23+EXO.14.24+EXO.14.25	—Hatũ mekenika yushĩ Senhor Deusũ nuku itxakawaikiki. Txĩtuĩ pasharinãkãwẽ— ikaibũ
EXO.14.26	ianẽwã kesha betsauri Israelĩ enabu pukei mapekei keyuabũ Senhor Deusũ Moisés ana yunukĩ:
EXO.14.26	—Ianẽwanẽ Egito detenamenikabu hau hatu atxinũ hene bemaki mĩ mestẽti hi ana sanãwẽ— aka
EXO.14.27	ianẽwã bemaki hawẽ mestẽti hi Moisĩ ana sanãkẽ Egito detenamenikabu pashapanãbũ penaya ianẽwã ana haki dasiwakĩ hene merã Egito detenamenikabu Senhor Deusũ hatu atximakĩ bitxikĩ keyunikiaki. 
EXO.14.28	Israelĩ enabu hatu atxinũ ika ianẽwanu Faraónẽ detenamenikabu hatu txibaĩ hikibainaibũ hene ana haki dasikĩ hatu atxia hawẽ cavalo tarãbaĩtiki mapuabu inũ cavalo katsaumebainaibu tsua hawa pashama 
EXO.14.29	hakia bebũkiri mai tsusĩ anu bui yusiuri inũ yusmauri hene pashka dabea namakis Israelĩ enabu pukebainaibũ
EXO.14.30	Egito detenamenikabũ hatu atxipanãbũ Senhor Deusũ Israelĩ enabu hatu merabewakĩ Egito detenamenikabu hatu hasa mashi anu mawa maniabu uĩkĩ 
EXO.14.31	haska hawẽ kushipawẽ Senhor Deusũ hatu kupishu uĩshũ hatũ mekenika Senhor Deus kẽwaĩ haki mesekĩ hawẽ tsuma Moiséskiri mesekĩ ha dabetũ hãtxa Israelĩ enabũ ikũhairawanibukiaki.
EXO.15.1	Hanua Senhor Deus kẽwaĩ Moisés inũ Israelĩ enabu hatũ huiwẽ kãtakĩ:
EXO.15.1	“Hatũ cavalo inũ haki katsaumebainaibu
EXO.15.1	henewẽ hatu atxikĩ hasakĩ keyukĩ
EXO.15.1	Deusũ hatu yamahairawashuwẽ taeshũ
EXO.15.1	ẽ huiwẽ Senhor Deus kẽwaĩ ẽ kãtakũkaĩshanaii.
EXO.15.2	Hakiri ẽ kãtakũkainũ
EXO.15.2	ea kushipa wakĩ
EXO.15.2	Senhor Deusũ ea merabewamiski.
EXO.15.2	Ẽ mekenika Deus kayabiki.
EXO.15.2	Haskawẽ taeshũ heneama ẽ kẽhairawakubaĩshanaii.
EXO.15.2	Ẽ epã mekenika Deus iniwẽ taeshũ
EXO.15.2	hakiri hãtxa pepa besti ẽ hatu yuikubaĩshanaii.
EXO.15.3	Senhor Deus kushipahairatũ yurabu kushipabu hatu binumiski.
EXO.15.3	Hawẽ kenarã, Senhor Deus hamebi hiweaki.
EXO.15.4	Faraónẽ cavalo tarãbaĩti inũ,
EXO.15.4	hawẽ detenamenikabu kushipabu ianẽwãwẽ hatu atximakĩ
EXO.15.4	hawẽ detenamenikabu habũ hatu yunumisbu shanẽ ibuburi
EXO.15.4	Ianẽwã Tashipa anu hatu hasashuki.
EXO.15.5	Mishki keskai hene nuahaira merã Faraónẽ detenamenikabu ibubis pukuaibũ
EXO.15.5	ianẽwanẽ hatu atxishuki.
EXO.15.6	Ẽ Shanẽ Ibu Senhor Deusuũ, mĩ pũyã yusiuri kushipahairawẽ
EXO.15.6	miki sinataibu mĩ hatu binumakĩ keyumiski.
EXO.15.7	Tsuabũra mia sinatamaibu
EXO.15.7	mĩ kushipa tsuã mia nematirumawẽ
EXO.15.7	mĩ hatu kupikĩ keyumiski.
EXO.15.7	Hatuki sinatakĩ basi txushia kua keska wakĩ
EXO.15.7	mĩ hatu yamawamiski.
EXO.15.8	Hatuki sinatahairakĩ hatu shũ akĩ ianẽwã mĩ pashkaya
EXO.15.8	hene tũkash tũkash ibiai
EXO.15.8	mishkiwẽ kene kebeã keskashuki,
EXO.15.8	hanua ianẽwã nuahairabia namakis tea nia hawa takash ikamarã.
EXO.15.9	Hanua Egito detenamenikabũ shinãkĩ:
EXO.15.9	‘Hatu txibãbaĩ atxishũ
EXO.15.9	hatũ mabu mebĩshũ pashkanũ bukãwẽ,
EXO.15.9	hatu haska wai nũ benimanũbunã.
EXO.15.9	Hanua derati kenuhaira txaipa sitã
EXO.15.9	ẽ mekẽwẽ bais bais akĩ
EXO.15.9	ẽ hatu yama washanaii’, ikaibũ
EXO.15.10	hakia mĩ shũ akaya
EXO.15.10	ianẽwanẽ hatu shea keyushuki,
EXO.15.10	hene tũkash tũkash ikai anu mane chumbo shãkama
EXO.15.10	hamebi pukumis keskairã.
EXO.15.11	Ẽ Shanẽ Ibu Senhor Deusuũ, mekenika yushĩ betsa mia keska tsua hayamahairaki.
EXO.15.11	Meribi pepahairakĩ dasibi mĩ binu keyuaki.
EXO.15.11	Hamapai sharabu wakĩ: ‘Habaa!’ imakĩ
EXO.15.11	mĩ hatu datemamiski.
EXO.15.11	Haskabia hau mia kẽwãshanũbũ
EXO.15.11	mĩ pepa ikũkainaii.
EXO.15.12	Mĩ kushipawẽ hatu kupikĩ
EXO.15.12	mai tuash akĩ hashpa watã mai mĩ hatu sheamashuki.
EXO.15.13	Nukunabu hatu detepanãbũ
EXO.15.13	mĩ nuikipawẽ nuku duawakĩ mekeshũ mĩ hatu nuku nemashũshuki.
EXO.15.13	Egito detenamenikabu anua mĩ nuku hatu mebĩshũ
EXO.15.13	mĩ kushipawẽ mĩ nuku yunuaii,
EXO.15.13	unanuma mĩ hiwe meribi anu iyukinã.
EXO.15.14	Haska mĩ amis nĩkai
EXO.15.14	nawa betsa betsapabu datehairashãkanikiki.
EXO.15.14	Filisteu nawabu datei saki saki ikaibũ
EXO.15.15	Edom nawabu shanẽ ibubu dakei
EXO.15.15	hawa hãtxabumakẽ
EXO.15.15	Moabe nawabu kushipaburi datei saki saki iriaibũ
EXO.15.15	Canaã nawabu kushipabia
EXO.15.15	ana kushipa hayama shinaĩ dasibi huĩti nishmashãkanikiki.
EXO.15.16	Ẽ Shanẽ Ibu Senhor Deusuũ,
EXO.15.16	Egito nawabu kushipa anua mebĩtã mina wakĩ
EXO.15.16	mĩ nuku iweaya nũ hatu daĩbaĩkĩ keyuriama
EXO.15.16	mĩ kushipawẽ datei
EXO.15.16	mishki keskai hawa tukuama hau pes manishanũbũwẽ!
EXO.15.17	Ẽ Shanẽ Ibu Senhor Deusuũ,
EXO.15.17	hari nũ hiwenũ mati meribi pepa mĩ nuku katushuni anu
EXO.15.17	nũ hiweshanũ nuku iyuwe,
EXO.15.17	mĩ kushipawẽ mĩ ma nuku pewashuni anu hanu mĩ meribi hiwea anurã.
EXO.15.18	Senhor Deusuũ, miarã, mĩ shanẽ ibu ikũkaĩshanaii, ikibi ikirã.”
EXO.15.19	Ianẽwã namakis cavalo tarãbaĩtiki mapuabu inũ cavalo katsaumenikabube Faraó hikia Senhor Deusũ henewẽ hatu atximashukẽ hakia habias ianẽwã namakis mai tsusĩ anu bebũkiri Israelĩ enabu pukei keyubainabũ 
EXO.15.20	hanua Miriãnẽ Deus kẽwaĩ hakiri hãtxashũmis Arãonẽ pui hawẽ mimawati bitxi turu tũ tũ atiya kai aĩbuaibu dasibi bitxi tũ tũ atiyabũri Miriã txibaĩ nawakubainaibũ 
EXO.15.21	hatu kebi Miriã kãtakĩ:
EXO.15.21	“Egito nawabu nuku binumakĩ hatu yamahairawashuwẽ taeshũ
EXO.15.21	Senhor Deus kẽwaĩ kãtakubainãkãwẽ,
EXO.15.21	ianẽwã merã cavalo inũ
EXO.15.21	katsaumenikabu ianẽwãwẽ
EXO.15.21	hatu yamahairawashurã”,
EXO.15.21	ikaya aĩbuaibũ hatũ mimawati tsuma Miriãbe nawai shekebaunibukiaki.
EXO.15.22	Ianẽwã Tashipa anua Moisĩ hatu kaĩmabaĩkĩ iyua bui hanu tsua hiweabumanu hawẽ kena Sur anu shaba dabe inũ besti bukubaini ũpash hawa betxiama 
EXO.15.23	atimas txatxa betsa Mara anu nukushũ ha txatxa ũpash meabu mukahairakẽ danãkĩ: “Haska nũ atirumaki”, ikaibũ
EXO.15.24	ha hene mukahairakẽ Moiséski sinatakĩ ana yuãkĩ: “Ũpash manutxakayamakĩ nũ hania akai?” ikaibũ 
EXO.15.25	Senhor Deusũ hau hatu merabewanũ Moisĩ hatu ea ashũkĩ yuka ni mashu betsa Senhor Deusũ Moisés unãmakĩ yuikĩ: “Ha ni mashu betsa ha hene mukahaira anu putawe”, aka haska wa dami hene batahairanikiaki, ana mukamarã.
EXO.15.26	Hanushũ Senhor Deusũ hatu yubakĩ yuikĩ: “Haska ẽ matu yunuai besti ea benimawakĩ ẽ yunuti akubaĩkĩ ẽ nemati nĩka pewakubaĩkĩ ẽ hãtxa dasibi mã nĩkakubainaibũ Egito nawabu ẽ hatu yumãwãshina keska wakĩ ẽ matu kupiama ishanaii. Hamẽ mã ea nĩkamahairakẽ ẽ matu kupishanaii. Earã, ẽ Senhor Deuski, matũ shusha wanikarã, ẽ ea bestiki.”
EXO.15.27	Hanua ana bukubaini hanu 12 txatxa netsuisma pepa inũ 70 panĩwã mapu anu hawẽ mae kena Elim anu hikiabu hanu txatxa ũpash itxapa anu hatũ tari hiwe dũkemabaũkĩ pũtebaunabũ
EXO.16.1	hanua Elim anua Israelĩ enabu dasibi ana bui Egito mai pakea anua pashai buimabu ushe ha katxu shaba 15tiã hanu tsua hiweabumanu hawẽ kena Sim anu hikiabu Elim inũ Mati Sinai namakis anua 
EXO.16.2	hanua bunihairakĩ hune Moisés inũ Arãoki sinatakĩ habũ yuãkĩ 
EXO.16.3	yuikĩ:
EXO.16.3	—Egito anushũ kẽti nami mata inũ shekiwã misi mirima shaba tibi nũ yanihairawakubainaibũ Senhor Deusũ buni tenemakĩ unãshubira nuku debuwaya Egito anu pe nũ ikeanimaki. Hakia nenu hanu tsua hiweabuma anushũ nuku buni tenemakĩ unãshubira nuku dasibi debuwanũ, iwanã, shinãkĩ mã nuku iweshinaki— iake iakeaibũ
EXO.16.4	hanushũ Senhor Deusũ Moisés yuikĩ:
EXO.16.4	—Piti nai anua ui keska wakĩ ẽ matu niri ashuaiĩ. Ha yurabũ shaba tibi kaĩbaĩ hati ha shabatiã besti pitirubu hau itxawakubaĩshanũbũwẽ. Tsuabũra ẽ yunuti nĩkaibu inũ tsuabũra ea nĩkabuma ẽ hatu unãti wakatsis ikaii. 
EXO.16.5	Hanua huĩrukũtitiã ana hawa piti bitirubumakẽ ha huĩrukũti iriamakẽ semana tibi shaba mekẽ bushkatitiã hanu piti itxapa dabeki bitã hatũ hiwe anu hau bushũ arukubaĩshanũbũwẽ— aka
EXO.16.6	Moisés inũ Arãonẽ nĩkashũ hatu yuikĩ:
EXO.16.6	—Egito anua Senhor Deus bestitũ matu iweimarã, na bari kaya haska unãtã mã kẽwãshanaii. 
EXO.16.7	Haska inũ, Senhor Deusũ kushiparã, penama mã uĩshanaii. Haska Senhor Deuski mã haki ha ikai matu nĩkakubainikiki. Uĩrakãwẽ. Nuku dabetũ haska Deuskiri nũ matu yuibiakubaina haskai mã nukukiri ha iriakũkainai?— hatu wa
EXO.16.8	Moisĩ ana hatu yuikĩ:
EXO.16.8	—Mã Senhor Deus yuaĩ nĩkashũ mã pinũbũ bari kaya nami matu inã mã yani wanũbũ penaya misi itxapari matu inãriashanikiki. Mã nukuki ha ibiaya nukurã, nũ hawamaki. Hakia nukuki ha ikama nukũ mekenika Senhor Deuski mã ha ikaii— hatu watã
EXO.16.9	hanushũ hawẽ betsa Arãori Moisĩ yuikĩ:
EXO.16.9	—Israelĩ enabu dasibi eska hatu yuiwe: “Matũ ha iti hãtxa matu nĩkaiwẽ taea ha kuĩ nai anua butua anu Senhor Deus bebũ itxakãwẽ”, akĩ hatu ea yuishũwẽ— akaya
EXO.16.10	haska Moisĩ Arão yuishu Israelĩ enabu hatu yui hãtxaya hari tsua hiweabumakiri uĩ dabekeaibũ hawẽ kushipa hatu uĩmakĩ nai kuĩ butua txasha txasha ikaya 
EXO.16.11	Senhor Deusũ Moisés ana yuikĩ:
EXO.16.12	—Israelĩ enabũ ha ikaibu hatũ hãtxa ẽ nĩkashuki. “Bari kaya mã nami piaii. Hanua penaya misi pikĩ yanihaira watã ẽ earã, ‘Ẽ matũ mekenika Senhor Deus’, mã unãhairashanaii”, akĩ ea hatu yuishũwẽ— aka habias hãtxari Moisĩ hatu yuiaya
EXO.16.13	hanua bari kaya kuma keska mirimahaira nuyabirani hanu hatũ ushati tari hiwe pũtebaunabu anu butuabu atxishũ deteshũ bawashũ piabũ penayari nibi itxapatũ mai metxa wabia 
EXO.16.14	ma tsusĩkẽ mai anu hawara atsa nisa keska duru mania 
EXO.16.15	uĩ unãbuma yuka iki: “Habaa! Hawamẽ?” ikaibũ atimas Moisĩ hatu yuikĩ:
EXO.16.15	—Mã ha pinũbũ ha misi Senhor Deusũ matu inãkubaĩshanikiki. 
EXO.16.16	Senhor Deusũ ea yuishina matu yuinũ ea nĩkakãwẽ. Bari tibi hati mã pitirubu hiwe ibu tibitũ hau itxawakubaĩshanũbũwẽ. Matũ hiwe tibi anua hati yurabu tanatã matube hiweabuti 2 litro yura tibituna itxawakĩ bishũkubaĩkãwẽ— hatu wa
EXO.16.17	haska hatu yuishu keska misi bikĩ hiwe ibu tibitũ hatiritũ itxapa bikĩ betsabũ hatũ yura tanabaĩ eskarabes duakabi bushũ yaniwabũ 
EXO.16.18	haska Deusũ hatu tanashina keska txibãkĩ txitxãki tanashũ itxapa buabu dasibitũ pikĩ keyuabu teshe hayabuma hanua itxapama duakabi buabu pi hawa buniama hati hatũ piti misi tanashũ bikubainibukiaki.
EXO.16.19	Moisĩ ana hatu yuikĩ:
EXO.16.19	—Matũ piti hawa teshe wataskayamakãwẽ, arukinã— hatu wabia
EXO.16.20	hawa nĩkama hatiritũ: “Meshukiri pishanũ”, iwanã, teshe aruabu penaya txapui pisi maiyai shenahairakẽ haska uĩtã hatuki Moisés sinatahairaya
EXO.16.21	hanua penaya tibi hati hawenabũ pitirubu hiwe ibu tibitũ itxawakubainaibũ bari kukĩ ha misi payukĩ keyuaya 
EXO.16.22	ha mekẽ bushkati shabatiã sexta penaya hawenabu tibi tanabaĩ mã bishiã ana binumakĩ habia tiri yura tibituna 4 litro hati shaba dabe pitirubu bitãshũ shanẽ ibubu beshmasbu Moisés anu bushũ haska yuiabu 
EXO.16.23	hatuki sinatama Moisĩ hatu yuikĩ:
EXO.16.23	—Narã, Senhor Deusũ ea yuishinaki. Meshukiri huĩrukũtitiã sábado meribiki. Hanu nukũ mekenika Senhor Deus nũ kẽwãshãkanaii. Hawara shuikatsi ikĩ natiã shuitirubuki. Hawara huakatsi natiã ikis huatirubuki. Ikis pitã hawẽ teshe arukãwẽ, meshukiri pitirã— hatu wa
EXO.16.24	haska Moisĩ hatu yuia shinãkĩ pitã hawẽ teshe aruabu penaya hawa txapuama shena hayamakẽ 
EXO.16.25	hanua Moisĩ ana hatu yuikĩ:
EXO.16.25	—Senhor Deus kẽwaĩ mã huĩrukũwaĩwẽ taeshũ piti tesheshina ikis pikãwẽ, na shaba sábadotianã. Habia shabatiãri nai anua misi piti mã ana hawa biamaki. 
EXO.16.26	Hakia ha mekẽ bushka shabatiã penaya mã itxawatirubuki. Hamẽ metuti shaba huĩrukũtianã, hanu daya hayama ikũkaĩshanikiki— hatu wabia
EXO.16.27	hatiritũ nĩkama kaĩbaĩ metuti shaba sábadotiã: “Misi itxawanũ”, ika bushũ hawa betxiabumahairakẽ 
EXO.16.28	hanushũ Senhor Deusũ Moisés ana yuikĩ:
EXO.16.28	—Ẽ yunuti hãtxa inũ ẽ yusiã hãtxa mã danainã, hatiã mã beshtekeshanai, ẽ ana matuki sinatayamashanunã? 
EXO.16.29	Nĩkakãwẽ. Ha huĩrukũtitianã, matũ huĩrukũtiki. Mekẽ bushkati shaba penaya dabeki piti ea Senhor Deusũ ẽ matu inãkubaĩshanaii.
EXO.16.30	Haskakẽ shaba metuti tibi huĩrukũtitianã, matũ mae anu hawa dayai buyamakubaĩshãkãwẽ, hakimamarã— hatu wa
EXO.16.31	Narã, nai anua misi piti Israelĩ enabũ yuikĩ: “Manáki”, akĩ kenapaunibukiaki, heshe hushupa coentro bimi keskarã, hawẽ nis buna batapa kapã keskarã.
EXO.16.32	Txipu Moisĩ ana hatu yuikĩ:
EXO.16.32	—Senhor Deusũ yunuti matu yuinũ ea nĩkakãwẽ. “Egito anua matu iweshũ nenu hanu tsua hiweabuma anushũ misi ẽ matu pimaima matunabu pakubaĩkĩ hau uĩkubaĩshanũbũ ha piti maná bishtu litro dabe mata watã hatu arushũkubaĩkãwẽ”, akĩ ea yuishinaki— iwanã,
EXO.16.33	hawẽ betsa Arão yuikĩ:
EXO.16.33	—Haki aruti kẽti beputiya bishũ nai anua misi litro dabe mata washũ haki aruti kẽti merã naneshũ beputã nukunabu pakubaĩkĩ hau uĩkubaĩshanũbũ Senhor Deus bebũ hawẽ hatube yubakani hãtxa aruni bau merã tsaũwẽ, nukunabũ hau hatu arushũkubaĩshanũbunã— aka
EXO.16.34	haska Senhor Deusũ Moisés yunushina keska wakĩ hau hatu arushũkubaĩshanũbũ ha dukũ haska bebũkiri hatube yubakani hãtxa aruni bau merã nai anua misi Arãonẽ arukĩ tsaunikiaki.
EXO.16.35	Bukubaũkĩ hanu tsua hiweabuma anushũ Canaã mai pakeanu hikiriama 40 ano nai anua misi Israelĩ enabũ piyukubaunibukiaki. Hanua hanu yurabu hiweabu anu ma hikiabũ Senhor Deusũ ha misi ana hatu inãma inikiaki.
EXO.16.36	Hatũ nai anua misi tanati, litro daberã, hawẽ kena gômerki. 10 gômerã, efa bestitxaiki.
EXO.17.1	Haska Senhor Deusũ hatu yunushina hanu tsua hiweabuma anu hawẽ kena Sim anua Israelĩ enabu dasibi ushakubaini bukubaini mai dasibi pãpa hawẽ kena Refidim anu nukutã hatũ tari hiwe hanu ana pũtebaunabu hanushũ hania ũpash atima 
EXO.17.2	ana Moiséski ha ikĩ yuikĩ:
EXO.17.2	—Ũpash nuku inãriwe, nũ anunã— akãwãbu Moisĩ hatu yuikĩ:
EXO.17.2	—Haskai mã eki ha ikai? Haskakĩ Senhor nukũ mekenika Deus mã unãti wai?— hatu wa
EXO.17.3	nĩkabiatã yurabũ ũpash manuhairakĩ Moiséski ana ha ikĩ yuikĩ:
EXO.17.3	—Haskakĩ nuku ũpash manumakĩ nuku inũ nukũ bakebu inũ nukũ inabu debu wanũ, iwanã, nuku bika wakĩ: “Bunãkãwẽ”, akawãkĩ Egito anua mĩ nuku iweimamẽ?— akubaunabu
EXO.17.4	hatuki Moisés datekĩ Senhor Deus yukakĩ:
EXO.17.4	—Hawa ẽ hatu ashuãma ẽ manaya mishki tũkuwẽ tsaka tsaka akĩ ea tenãtirubuki. Hatu hawa washũpa, na yuraburã?— aka
EXO.17.5+EXO.17.6	Senhor Deusũ Moisés kemakĩ:
EXO.17.5+EXO.17.6	—Minabu itxapa bashiyubaini kakĩ Israelĩ enabu shanẽ ibu betsabube besti mia dukũ bebukaĩ ha Egito anushũ mĩ mestẽti hiwẽ ha ianẽwã mĩ hawẽ bekushima bukĩ tsumabaini kashũ ha Mati Horebe anushũ ẽ mia manai nikẽ ha mishkipãwã mĩ mestẽtiwẽ kushashãwẽ. Mĩ hawẽ kusha ũpash tuei habashanikiki, minabũ hau akubaĩnũbunã— aka
EXO.17.5+EXO.17.6	Moisĩ hatu iyui kakĩ Israelĩ enabu shanẽ ibubũ berubi ha mishkipãwã hawẽ mestẽtiwẽ Moisĩ kusha hawaira ũpash tuei ishtxunikiaki. 
EXO.17.7	Israelĩ enabu ha ikaibuwẽ taeshũ ha mae anu ũpash tuea Moisĩ kenakĩ: “Meribáki”, atã ha dikabi Senhor Deuskiri yurabũ Deus unãti wakĩ yuikĩ: “Senhor Deusũ nuku merabewaimẽkaĩ. Danãkĩ nuku merabewamaraka”, ikaibuwẽ taeshũ habias mae Moisĩ kenakĩ: “Massáki”, anikiaki.
EXO.17.8	Ha mai pãpa Refidim anua Israelĩ enabu buriabumakẽ hatu nitxinũ ishũ Amaleque nawa itxapabu beshũ hatu dete taewaibũ meshuaya hatu henebaini meshukiri ana hatu detekatsi manaibũ 
EXO.17.9	hanushũ Moisĩ hawẽ merabewanika Josué kenashũ yuikĩ:
EXO.17.9	—Meshukiri Deusũ kushipa mestẽti hi tsumatã ha mati mamaki anushũ matu uĩ ẽ hari nibaishanaii. Haskawẽ taeshũ nukunabu detenamea unaĩbu hatu katushũ hatu pewatã Amaleque nawabu detekĩ hatu binumakĩ hatu nitxĩshãkãwẽ— aka
EXO.17.10	haska Moisĩ yunuai keska wakĩ Josué hawenabu detenamea unãhairaibu itxapa katukĩ hatu itxawakẽ hanua penaya Arão inũ hawẽ txai Hur Moisésbe mati pishta anu mapekeaya Amaleque nawabube detenamei taeaibũ 
EXO.17.11	harishũ hawẽ mestẽti Moisĩ manaũri sanãyã Israelĩ enabũ hatu detekĩ maemaibũ hanua Moisés ma pũshukua huĩrukunũ ika pũpaniãyã Amaleque nawabũ hatu detekĩ maemaibũ 
EXO.17.12	hanua Moisés ma hĩ ika ana hawẽ pũyã sanãtirumakẽ hawaira mishki ewapa beshũ haki tsaũtã yusmauri Arãonẽ metsuã yusiuri Hurĩ metsũriatã hanua Deusũ kushipa mestẽti hi ha dabetũ Moisés tsumamashũ Moisés sanãmabaikĩ bari hikiriama Moisés hĩ iki pũpanĩriamakẽ 
EXO.17.13	Moisés haskakẽ Josué hawenabubetã hatũ deteti nupe txaipa kenuhairawẽ detekĩ Amaleque nawabu maemakĩ hatu nitxinibukiaki.
EXO.17.14	Txipu Senhor Deusũ Moisés ana yuikĩ:
EXO.17.14	—Mai hirabi anu Amaleque nawabukiri shinãtima wakĩ ẽ tere akĩ keyushanaii. Habias hãtxa hawẽ hatu shinãmati una anu kenetã Josué yuikĩ unãmawe— aka
EXO.17.15	haska yunua Moisĩ atã hawẽ kẽwãti txi tapu washũ kenakĩ: “Ẽ Senhor Deus hau ea unãpakeshanũbũ na kena ẽ washuki”, iwanã, 
EXO.17.16	yuikĩ:
EXO.17.16	“Senhor Deus shanẽ ibuai nemaibuwẽ taeshũ
EXO.17.16	Amaleque nawabu pabiakubainaibũ
EXO.17.16	Senhor Deusũ hatu debuwakubaĩshanikiki, niti akamarã”, hatu wanikiaki.
EXO.19.1	Egito anua kaĩbirani beima ma ushe dabe inũ besti binukainaya hanu tsua hiweabumanu hawẽ kena Sinai anu Israelĩ enabu hikinibukiaki. 
EXO.19.2	Hanua Refidim anua bui mai napãpa betsa hawẽ kena Sinai anu hanu tsua hiweabuma anu hikishũ ha mati keyatapa bebũ hatũ tari hiwe Israelĩ enabu ana pũtebaunabũ 
EXO.19.3	Deuski nukui Moisés mapekeaya mati keyatapa anushũ Senhor Deusũ kenakĩ yuikĩ:
EXO.19.3	—Moisĩ, Jacó bakebu pakubainaibu, Israelburã, na habias hãtxa mĩ hatu yuitanũ ẽ mia yuiai ea nĩkawe. 
EXO.19.4	“Hawara Egito nawabu ẽ akima inũ tete peiwẽ nuyai keska kushipawẽ matu iwekĩ ẽ matu mekebirana mã uĩkubirãshinaki. 
EXO.19.5	Hanũkaĩ ẽ hãtxa nĩkakĩ ẽ yubati hãtxa mã txibãkubainaya mai hirabi enaswẽ taeshũ nawa shukuabu tibi anua ẽ matu katuni enabu pepabus mã ikũkaĩshanaii. 
EXO.19.6	Matu dasibi ebe hãtxanika shanẽ ibubu wakĩ enabus meribi wakĩ ẽ matu hiwemakubaĩshanaii”, akĩ na habias hãtxa minabu Israelĩ enabu ea hatu yuishũtãwẽ— aka
EXO.19.7	haska wa nĩkabirã butushũ hatu kenashũ shanẽ ibubu itxawashũ Senhor Deusũ hãtxa Moisĩ hatu yuia shanẽ ibu tibitũ hawenabu habias hãtxa hatu yuiriabu 
EXO.19.8	habiatiãri Israelĩ enabu dasibitũ nĩkatã kemakĩ:
EXO.19.8	—Senhor Deusũ hãtxa mĩ ma nuku yunushu nĩkatã txibãkĩ nũ akubaĩshanaii— akabu
EXO.19.8	yurabu hãtxakãshu Moisĩ bui ana mapeketã Senhor Deuski txanikĩ banabima 
EXO.19.9	hanua Senhor Deusũ Moisés yuikĩ:
EXO.19.9	—Uiã. Nai kuĩ matũ mae anu butetã ha meranua nũ hãtxanameaya minabũ nĩkatã hau mĩ hãtxa ikũwãkubaĩshanũbũ hanua ẽ mibe hãtxai kashanaii— iwanã 
EXO.19.10+EXO.19.11	—Minabu anu ẽ hatu anu butukatsi ikai ikis inũ meshukiri hau penũbũ hatu yuiwe. Usha dabetã dasibibũ uiaĩbũ Mati Sinai anu ẽ butushanaiwẽ taeshũ nashikĩ hatũ tari patsakĩ pewatã hau ea manashanũbũwẽ. 
EXO.19.12	Na mati ẽ matirã, hau hanu kemayamashanũbũ hawẽ nemati hatu washũshãwẽ. Haska watã hatu yuiwe, hau uĩrashanũbunã, mesekirã. “Ẽ hatu kenamarã, mati anu hau mapekei hanu kemayamashanũbũwẽ. Hau hanu bua binukaĩ paiyamashanũbunã, haratura nĩkamas binukaĩ kanekĩ txakabuwayarã, hau mawanũ kupikĩ tenãshãkãwẽ. 
EXO.19.13	Mekẽnẽ deteama hakia mishki tũkuwẽ tsaka tsaka akĩ inũ pia kuĩwẽ tsakakĩ hatu tenãtirubuki, matunabu kasmai matũ inaburã”, akĩ na habias hãtxawẽ nemakĩ ea hatu yuishũtãwẽ. Eska besti nĩkatã minabu ha mati anu kematirubuki. Ẽ txashuwã mashũ puri atiwẽ hatu kenakĩ txã akai nĩkatanã— aka
EXO.19.14	Moisés mati anua butukirã hawenabu haskakaĩ hau mati dapishũ hatũ mekenika Senhor Deus kẽwãshanũbũ hatu yunua hawenabu nashikĩ hatũ tari patsa keyuabũ 
EXO.19.15	huni ewabus Moisĩ yuikĩ:
EXO.19.15	—Na mã haskaitianã, Deuski nukukatsirã, matumebi pepai ana usha dabei matũ aĩbe txutanameyamakãwẽ— hatu waya
EXO.19.16	shaba dabe inũ besti penaya nai anua tĩ ikaĩkaini kana baka baka ikaya mati mamaki kuĩ meshu mayai anua hui txashuwã mashũ puri akĩ txaipa waya nĩkai hatũ tari hiwe anua yura dasibibu datei saki saki ikaibũ 
EXO.19.17	Deuski hau nukui bunũbũ Moisĩ hatu iyua mati tenãmã anu hawẽ nemati anu mapuabũ 
EXO.19.18	mati mamaki txi here merã Senhor Deus ma butuawẽ taeshũ txi kuinẽ Mati Sinai hirabi atximakĩ bai ewapa kua keska hawẽ kuĩwẽ mati anu patxa sakumaya 
EXO.19.19	txashuwã mashũ txã itxakayamai heneama txaipaya Moisés hãtxaya tĩ ikaĩkainai keska huiwẽ Senhor Deusũ kemaya 
EXO.19.20	ha Mati Sinai ha besti buru keyatapahairanu bututã hau hanu nianu mapekenũ Senhor Deusũ Moisés kena hanu mapekeaya 
EXO.19.21	Senhor Deusũ yuikĩ:
EXO.19.21	—Ea uinũ ika hawẽ nemati binubirani itxapa hau mawayamanũbũ hatu nemai ana butuwe. 
EXO.19.22	Ẽ hatu kupiyamashanũ ebe hatunabu ea hãtxashunikaburi txaima eanu kemanũ ika hatũ shinã hau pepa wanũbũwẽ— aka 
EXO.19.23	Moisĩ Senhor Deus kemakĩ:
EXO.19.23	—Mianu nũ mapekepanã: “Na mati hawẽ nemati kenebaũkĩ enas ea washũwẽ”, akĩ mĩ ea yuishinaki. Mĩ nuku nemashinawẽ taea Mati Sinai minaskẽ mianu kemanũ ika mapeketirubumaki— aka
EXO.19.24	Senhor Deusũ ana yuikĩ:
EXO.19.24	—Bututã Arão iwei ana hutãwẽ. Hakia eanu bekatsi ikaibu ea hatu hãtxashunikabu inũ minabu dasibi bei hawẽ unãti hau binubirãyamanũbũ hatu nemawe, hakia nĩkamas eanu beaibu ẽ hatu kupitirukirã— aka
EXO.19.25	butushũ Moisĩ habias hatu yuia
EXO.20.1	Hanushũ dasibitũ hau nĩkanũbũ Deus hãtxakĩ eska hãtxa hatu yuikĩ:
EXO.20.2	“Earã, ẽ matũ mekenika Senhor Deuski. Habũ Egito anushũ matũ shenipabu tsuma wakĩ escravo wanishũ dayama txakayamakĩ bika hatu tenemaibu haria eã ẽ matu iweimaki.
EXO.20.3	Haskakẽ hamapai yushĩ betsa betsapa duawakĩ kẽwãyamakubaĩshãkãwẽ, ea besti ẽ matũ Senhor Deuskirã.
EXO.20.4	“Ha inũ, betsarã, hawara hawẽ kẽwãti dami wakĩ yushĩ itsa wayamakubaĩshãkãwẽ, nai anu hiweabu inũ, mai anu hiweabu inũ, hawara hene merã hiweaburã.
EXO.20.5	Ha yushĩ betsa betsapa dami tibi anurã, ha bebũ dãti ishũ duawakĩ kẽwãyamakubaĩshãkãwẽ. Matũ mekenika Senhor Deusrã, ẽ eaki, tsuabura enabu washũ hatu mekei ẽ hatu yaushimisrã. Habũ ea danãkĩ dami betsa kẽwaĩbu hatũ ibubũ txakabuwamisbuwẽ taeshũ hatũ bakebu inũ, hatũ bababu inũ, hatũ bababũ bakebu ẽ hatu kupikubaĩshanaii. 
EXO.20.6	Hakia hatũ ea betxipaikĩ ẽ yunuti hãtxa nĩkatã txibãpakeshanaiburã, habu inũ hatũ bakebu paibu hatu beshteama hatuwẽ nuikĩ ẽ hatu duahaira wanũbariaii.
EXO.20.7	Ha inũ, betsarã, earã, ẽ matũ mekenika Senhor Deusũ kenaki meseama hamẽ shabakabi yuiyamakubaĩshãkãwẽ. Hakia meseama ẽ kena hamẽ yuibaunaibu hawa hatu hakimama ẽ hatu kupishanaii.
EXO.20.8	Ha inũ, betsarã, sábado huĩrukũtitiã hakimama ea shinaĩ ha shabatiã enas ikubaĩshãkãwẽ. 
EXO.20.9	Dayairã, 6 dia shaba besti hanu dasibi matũ daya akubaĩshãkãwẽ.
EXO.20.10+EXO.20.11	Eanã, nai inũ, mai inũ, hene inũ, hanu hiwea akeakeabu 6 shaba dayakĩ ẽ hatu damiwaniki. Hakia hanu huĩrukũti wakĩ sétimo shaba meribi wakĩ hanu ea kẽwãti shaba pewakĩ ẽ meribi waniwẽ taeshũ semana tibi 6 shaba ikũkainaya matũ daya dasibi akubaĩshãkãwẽ. Hakia sétimo shabarã, hanu matũ mekenika Senhor Deus, earã, hanu ea shinãti huĩrukũtitiã ipakeshanikiki. Hanu dayatimarã, matũ huni bakebu inũ, matũ aĩbu bakebu inũ, matũ huni tsumabu inũ, matũ aĩbu tsumabu inũ, matũ inabu inũ, nawa betsabu matũ mae anu hiweabu habu dayatirubumariki.
EXO.20.12	Ha inũ, betsarã, matũ epa inũ matũ ewa duawakubaĩshãkãwẽ. Mã haska waibũ ha mai pakea anu iyushũ ẽ matu ibuwamashanai anushũ matu inũ matunabu pakubainaibu bari itxapa inãkĩ ẽ hatu duawakĩ pe hiwemapakeshanaii.
EXO.20.13	Ha inũ, betsarã, e iskaũ sinatakĩ tsua tenãyamakubaĩshãkãwẽ.
EXO.20.14	Ha inũ, betsarã, kemui aĩyã inũ beneyabia betsabe txutanameyamashãkãwẽ.
EXO.20.15	Ha inũ, betsarã, yura betsabũ hamapai tibi biaĩ yumetsutaskayamashãkãwẽ.
EXO.20.16	Ha inũ, betsarã, yura betsa haskamabiakẽ hamẽmẽs hakiri txanitxakakĩ nuitapawayamashãkãwẽ.
EXO.20.17	Ha inũ, betsarã, yura betsã mae anu hawara haya uĩ hawẽ kemutaskayamashãkãwẽ, hawẽ hiwe inũ, hawẽ aĩ inũ, hawẽ huni tsuma dayaru inũ, hawẽ aĩbu tsuma dayaru inũ, hawẽ inabu inũ, hawẽ hamapai tibi haya uĩ hawẽ kemuamarã”,
EXO.20.17	akĩ Senhor Deusũ hawẽ hãtxa hatu yuia
EXO.20.18	kana bakatã tĩ ikaĩkaini inũ, txashuwã mashũ puri ati txã akĩ txaipa wai inũ, txi kuĩ meshu mayai dasibibũ nĩkakĩ uĩ datei saki saki iki Israelĩ enabu txishtekiri sheketã benãta mapushũ 
EXO.20.19	dasibibũ dateyabi Moisés yuikĩ:
EXO.20.19	—Miã besti nuku hãtxa wawe, nũ mia nĩkakubainunã, hau Deusũ nuku ana hãtxa wayamanunã. Nuku ana hãtxa waya nũ mawatirubuki— akabu
EXO.20.20	hatu daewakĩ Moisĩ yuikĩ:
EXO.20.20	—Dateyamakãwẽ, mã mawamakirã. Deus bututã mã haki datei mesepakeshanũbũ matu unãti waikiki. Pe bestikũkaini hiwei mã ana txakabuyamashanunã— hatu wa
EXO.20.21	benãta mesteã mapuyuabũ Moisés ana mapekei nai kuĩ meshupa anu ka Deuski nukunikiaki.
EXO.24.1	Senhor Deusũ Moisés ana yuikĩ:
EXO.24.1	—Butushũ ẽ hãtxa hatu yuitã Arão inũ, hawẽ huni bake dabe Nadabe inũ Abiú inũ, 70 Israelĩ enabu shanẽ ibubu na ẽ nia anu ana mapekekĩ hatu iweshãwẽ. Habu beaburã, benãta niti itã habũ ea kẽwaĩ hau dãti ishanũbũwẽ. 
EXO.24.2	Huarã, mia besti mĩ eki kematiruki. Hakia ha mibe mapekeabu ea dapi betirubumaki. Ha dikabi Israelĩ bake betsabũ mia txibaĩ mapeketirubumariki— aka
EXO.24.3	Moisés butushũ Senhor Deusũ yunuti hãtxa inũ hawẽ nemati hatu pewashũshu hawenabu yuia nĩkatã dasibubũ hui bestitxai keskawẽ Moisés yuikĩ:
EXO.24.3	—Hawẽ hãtxa dasibi Senhor Deusũ ma nuku pewashunarã, nĩkatã txibãkĩ nũ akubaĩshanaii— akabu
EXO.24.4	hanushũ Senhor Deusũ hawẽ hãtxa dasibi yunushina una merã Moisĩ kene keyutã ushashini penaya butushũ mati tenãmã anu hawẽ kẽwãti mishki txi tapu hatu wamatã Israelĩ 12 huni bake hayani ha tibitũ enabu shukua akeakeabu 12 hawẽ Senhor Deus shinãmati mishki keyatapa meribi Deusuna hatũ kena tibiya txi tapu dapi hatu nitxĩbaũkĩ benimatã 
EXO.24.5+EXO.24.6	hau habũ ina awa Senhor Deus inãkĩ menu keyukĩ Deus daewashũtanũbũ hatira berunãbu Moisĩ yunua ina awa benes itxapa tesẽshũ himi biabu pashkakĩ namakis kẽtxa betsa ewapaki hushketã hanua himi namakis betsa txi tapuki basha basha atã 
EXO.24.7	haska watã Deusũ yubati hãtxa una bishũ hawẽ hãtxa dasibi hatu yuishuna nĩkatã hanus hãtxakĩ yuikĩ:
EXO.24.7	—Nukuburã, ana nukũ shinanẽ nũ itirubumaki. Haska Senhor Deusũ hawẽ yunuti nuku pewashunai besti nĩkatã nũ ashũkubaĩshanaii— akabu
EXO.24.8	hanushũ Moisés himi kẽtxa betsa anua tsumatã ni peiwẽ himi pukushũ hawenabu basha basha akubaũkĩ habiatiãri hatu yuikĩ:
EXO.24.8	—Na yuba hãtxa ẽ matu yuishu na himiwẽ Senhor Deus matube yubakaikiki, na hawẽ hãtxa ẽ matu yuishu tushkutima mã hawẽ shinãpakeshanũbunã— hatu watã
EXO.24.9	hanua Arão inũ, Nadabe inũ, Abiú inũ, 70 Israelĩ enabu shanẽ ibubu hatu iyui Moisés ana mapekeshũ 
EXO.24.10	Deusũ tae namã nẽkati safira tapa nãketapa shabakabi nai keska txasha txasha ikihairai anushũ harishũ habũ shenipabu Israelĩ mekenika Deus nia uĩbiaibũ 
EXO.24.11	Deusũ hatu kupiama Deus uĩbetanã pikĩ nushukĩ kẽwãkĩ keyutã Moisésbe ana butuaibũ
EXO.24.12	hanushũ Senhor Deusũ Moisés ana yuikĩ:
EXO.24.12	—Neri eanu ana mapekewe. Hanushũ ea manakawe. Hawẽ yunuti inũ hawẽ nemati hãtxa uĩmakĩ mĩ hatu yusĩkubaĩshanũ mĩ huai mishki ture sapa dabeki ẽ ma kenea ẽ mia inãshanaii— aka
EXO.24.13+EXO.24.14+EXO.24.15	shanẽ ibu beshmasbu Moisĩ yunukĩ:
EXO.24.13+EXO.24.14+EXO.24.15	—Nũ kaya nenushũ ea manayushãkãwẽ, hatiãra ẽ txĩtuainã. Ẽ betsa Arão inũ ẽ txai Hur matube ẽ bashiyubainairã, tsuabura txakabui ha ikaibu ea shanẽ ibushũyukĩ Arão inũ Hurĩ hau hatu pewanũbũ ha dabe anu hatu iyushãkãwẽ— hatu watã hawẽ merabewanika Josué iyui Deusũ mati nai kuĩwẽ atximakẽ namakis anu mapekea 
EXO.24.16	Deusũ kushipa hua niti ika ha Mati Sinai anu 6 dia shaba kuĩwẽ bepukẽ hanua sétimo shabatiã hari kuĩ merãshũ Deusũ Moisés kenaya 
EXO.24.17	hanushũ hatũ tari hiwe dapi mapubaũshũ mati keyatapahaira mamakia Senhor Deusũ kushipa tsuã nematiruma txi here keska hi hi ikai Israelĩ enabũ uiaĩbũ 
EXO.24.18	ana mapekei nai kuinẽ ha mati atxia anu Moisés hikia haria 40 shaba inũ 40 yame Deusbe ikũkainikiaki.
EXO.31.18	Mati Sinai anua Moisésbe Senhor Deus hãtxai menetã hawẽ yunuti inũ hawẽ nemati hãtxa Deusũ hawẽ shinanẽ mishki ture sapa dabeki hawẽ mekẽ kayabis haska kenea Moisés inãyã
EXO.32.1	ha 40 shaba binukaini mati anua Moisés yane buturiamakẽ Israelĩ enabũ uĩ Arão anu hunibus bua haki itxashũ yuikĩ:
EXO.32.1	—Ha Moisĩ Egito anua hatũ nuku tashnimabiranimarã, haskashinamẽ? Nũ unãmaki. Haskakenã, nukũ mekenika yushĩ betsabu wakĩ nuku dami washũwẽ, hau hatũ iyukĩ nuku bebushũbainũbunã— akabu 
EXO.32.2	hatũ hãtxa Arãonẽ nĩkatã hatu yuikĩ:
EXO.32.2	—Ouro pau matũ aĩbuaibu anua inũ, matũ huni bakebu anua inũ, matũ aĩbu bakebu anua hatu biãbaũkĩ keyutã nenu eanu betãkãwẽ— hatu wa
EXO.32.3	hatũ ouro pau peka keyuabu itxawatã huni dasibibũ Arão anu bebirã bebirãkĩ inãbirãbiranaibũ 
EXO.32.4	Arãonẽ bitã ouro pau dasibi mishki kuahairatã haki payukĩ txakã txakã akĩ ina awa baketiu wakĩ hawẽ shũpĩ wãti inũ hawẽ mastatiwẽ Arãonẽ datsa datsa akĩ shũpĩ wãkĩ ina awa bake dami wakẽ dasibibũ uĩkĩ hatu yuikĩ:
EXO.32.4	—Israelĩ enabuũ, uĩkãwẽ. Narã, nukũ mekenika yushĩ deuski, hatũ Egito anua nuku tashnimabiranimarã— hatu abaunaibũ 
EXO.32.5	Arãonẽ haskaibu uĩkĩ dami bebũ hawẽ kẽwãti txi tapu watã hui kushipawẽ hatu banabimakĩ:
EXO.32.5	—Meshukirirã, nukũ mekenika yushĩ Senhor Deus benimawai nũ beyus shanũbũ ikis dasibi pewakãwẽ— hatu wa
EXO.32.6	ushashini penaya butushũ Deus kẽwãti inũ hawẽ daewati akĩ hatũ ina itxapa tesẽshũ ha txi tapu anu ina hanashũ menukĩ keyukẽ yurabu dasibi tsaubaũshũ pikĩ mabesh akĩ keyutã dasibi benimai beyusaibũ 
EXO.32.7	hanua haskaibũ Senhor Deusũ Moisés yuikĩ:
EXO.32.7	—Uĩwẽ. Minabu Egito anua mĩ hatu iweimarã, hatũmebi txakabui benukanikiki. Hatu uĩ hawaira butukaĩtãwẽ. 
EXO.32.8	Haskai pe hiwebaĩtirubu ẽ hãtxa dama ẽ hatu yuibiashina hawaira ea henei pashkatã ourowẽ ina awa bake dami washũ inãkuĩ inãkĩ yuinaka menu keyukĩ yuikĩ: “Israelĩ enabuũ, nĩkakãwẽ. Egito anua nukũ mekenika yushinẽ nuku iweimatũ dami itsaki”, akĩ ma yuibaũkanikiki, minabunã— 
EXO.32.9	akĩ ana yuikĩ:
EXO.32.9	—Ha yurabu ẽ hatukiri shinainã, mawa huĩti kushihairabu ẽ hatu uiaiĩ. 
EXO.32.10	Hawa hatuwẽ nuiyamawe, natiã ẽ hatuki sinatahairaiwẽ taeshũ ẽ hatu yamawairã. Hatu yamawatã mia pahaira wakĩ minabu ẽ mia itxapa washũshanaii, hatu kushipa wakinã— aka
EXO.32.11	hawẽ mekenika Senhor Deuski datekĩ daewanũ ishũ Moisĩ eska hãtxa yuikĩ:
EXO.32.11	—Senhor Deusuũ, Egito anua minabu mĩ kushipawẽ hatu uĩmakĩ mĩ hatu iweimarã, haskai mĩ hatuki sinata txakayamai? 
EXO.32.12	Egito nawabũ mikiri shinã txakakĩ: “Senhor Deusũ harishũ hatu parãtã mati matipa anushũ tenanũ ishũ hatu iyuimashũ mai hirabi anua hatu yamawashinaki”, ikĩ mikiri yuitirubuki. Mikiri haska hãtxatirubukẽ haska hatuki sinatai henei beshtekeriwe, minabu mĩ hatu txakabuwatikiri mĩ shinãshurã. 
EXO.32.13	Shinãwẽ. Miki txiti ikabu Abraão inũ, hawẽ bake Isaque inũ, hawẽ baba Israelĩ mia nĩkapaunibu ha dabe inũ besti ana shinãkubaĩwẽ, hatu hakimamarã. Miã kayabis habu tibi yubakĩ: “Bishiti wakĩ minabu ẽ pahairawakĩ na mai pakea hirabi ẽ hatu yunua ibu wakubaĩshãkanikiki”, hatu wakĩ mĩ kenawẽ mĩ hatu yubaniki. Haska mĩ yubani hakimama mĩ shinã betsa wawe, hatuki sinatakĩ yamawamarã— aka
EXO.32.14	Moisĩ hãtxa nĩkatã haska hatu txakabuwati hãtxashu Senhor Deusũ shinã betsa wai beshtekeaya 
EXO.32.15+EXO.32.16	mishki sapa dabe washũ uke dabebi bishakĩ hawẽ hãtxa keneshĩshũ Deusũ Moisés inã mebĩtã Moisés dabekekaĩkĩ hawẽ yunuti inũ hawẽ nemati hãtxa unãti mishki sapa dabe bakebirani butukiranaya 
EXO.32.17	hanushũ hawenabu sai sai ikaibu Josué nĩkakĩ Moisés huai yuikĩ:
EXO.32.17	—Nukũ mae anua detenamei sai sai ikaibu ẽ nĩkaii— aka
EXO.32.18	hakia Moisĩ kemakĩ:
EXO.32.18	—Haskamaki. Hatu binutã benimai sai sai ikaibu inũ ma hatu deteabu bis bis ikaiburi ẽ nĩkamaki. Betsahaira ẽ nĩkaii— aka
EXO.32.19	hatũ ushati tari hiwe pũtebaunabu anu hikitushitã ina awa bake ouro dami kẽwaĩ nawaibu betxitã uĩ hatuki sinatakĩ mati tenãmãshũ mishki sapa dabe bakebirãshu sanãtã Moisĩ puta durukui sa iki keyuaya 
EXO.32.20	haska watã hawaira ouro dami washiãbu Moisĩ tsumashũ txi anu napua ouro dami ma menu keyua hatu durumashũ hanu ũpash bimisbu anu hawẽ duru hene anu sa sa akĩ hatũ txakabu hatu unãmakĩ ũpash ouro dami duruyabi Moisĩ Israelĩ enabu dasibi hatu amakĩ keyutã 
EXO.32.21	ha haska hatu wamashinakiri hawẽ betsa Arão Moisĩ ha akĩ:
EXO.32.21	—Yurabũ mia hawa txakabuwamabu hatuwẽ datekĩ Deuskiri mĩ hatubetã hawa txakabuhairawashinamẽ?— aka
EXO.32.22	Arãonẽ Moisés beparãkĩ kemakĩ:
EXO.32.22	—Ẽ shanẽ ibuũ, eki sinatayamawe, na yurabũ txakabu betxipaikĩ amisburã, mĩ unaĩwẽ taearã. 
EXO.32.23	Habũ ea yuikĩ: “Mĩ betsa Moisinã, Egito anua nuku iwebiaima haskashinamẽkaĩ nũ unãmaki. Haskakenã, nukũ mekenika yushibu dami nũ uĩkubaĩshanũ nuku ashũwẽ, hau hatũ nuku mekebaĩkĩ iyushanunã”, ea wabu 
EXO.32.24	ea haska yunuabu hatu yuikĩ: “Mã tsuabura ouro pau hayaburã, ea beshũkãwẽ”, ẽ hatu wa itxawatã ea inãbu txi here hi ikai namakis ẽ napua ha ouro dami ina awa bake keska hamebi tashnishinaki— aka
EXO.32.25	huni betsa betsapabu Israelĩ enabuki sinatamisbu hatuki kashetirubu Moisĩ unãkĩ inũ Arãonẽ hatu mekekĩ hatu hawa nemama hatũ txakabu besti txibaĩ beyakũkainai Moisĩ shabakabi uĩtã 
EXO.32.26	hatũ mae kesha nishũ hui kushipawẽ hatu yuikĩ:
EXO.32.26	—Tsuabũra mã Senhor Deus txibãkatsis ikairã, neri ea anu itxai bekãwẽ— hatu hawẽtsaĩs akawã Levĩ enabu hunibu dasibi bei Moisés anu itxaibũ 
EXO.32.27	Moisĩ hatu yuikĩ:
EXO.32.27	—Israelĩ enabũ mekenika Senhor Deusũ hãtxa matu yuinũ ea nĩkakãwẽ. Matũ mane detenameti kenu txaipa bitã tari hiwe tibi anu hikikubaũkĩ ha ouro ina awa bake dami habuã kẽwaĩ beyusi henekatsi ikabuma hatuwẽ nuiama hatu detekĩ keyubaũtãkãwẽ, mĩ betsabu inũ, mĩ haibuaibu, inũ mia dapi hiwebaunaburã— hatu wa
EXO.32.28	haska Moisĩ hatu yunua nĩkatã Israelĩ bake Levĩ enabũ habu txakabui patapaibu detekĩ 3.000 hunibus tenãkĩ Moisĩ yunua ashũkĩ meneshunabu 
EXO.32.29	hanushũ Levĩ enabu Moisĩ yuikĩ:
EXO.32.29	—Natiã Senhor Deusũ hãtxa txibãkĩ matũ bakebu inũ matũ betsabu kupikĩ mã hatu deteshuwẽ taeshũ natiã Senhor Deusũ matu duawakubaĩshanũ ika matu kushipawakĩ katushuki— hatu wa
EXO.32.30	ushashini ana penaya hawenabu dasibi Moisĩ ana hatu yuikĩ:
EXO.32.30	—Hawẽ hãtxa danãkĩ dami yushĩ watã kẽwainã, Senhor Deus itxakawai mã haki kashehairashinabuki, txakabuhairairã. Nukũ mekenika Senhor Deus anu ana mapekeshũ daewakĩ matũ txakabu hau matu buashunũ ẽ matu yukashuni kaii. Ẽ hãtxa nĩkatã Senhor Deusũ ana matu kupiama ishanimẽkaĩ, matũ txakabu ana shinãmarã— hatu watã
EXO.32.31	Senhor Deus anu ana mapekeshũ yuikĩ:
EXO.32.31	—Txanimahaira yurabũ mĩ hãtxa danaĩ txakabuhairakĩ ouro yushĩ dami watã ha kẽwãshinabuki. 
EXO.32.32	Habiaskabiakẽ eanã, ẽ mia hatu ea ashuaiĩ. Mĩ hatũ txakabu buakĩ ana shinãma mĩ hatu kupiamarã, haska peki. Hamẽ hatũ txakabu shinãkubaĩkĩ mĩ hatu kupikatsi ikairã, minabu hawẽ tanati una anua ẽ kena mĩ eki kenenirã, ẽ kena ea tere ariawe— aka
EXO.32.33	hanushũ Senhor Deusũ Moisés kemakĩ:
EXO.32.33	—Haskamaki. Tsuabũra ea danaĩ txakabuwaibu besti habuna besti ẽ tere akubaĩshanaii. 
EXO.32.34	Hakia natianã, ẽ hatu kupiyuamaki. Hakia hari ẽ mia yuima anu minabu hatu iyuritãshãwẽ. Hau hatũ mia merabewai bebushũkainũ ẽ nai tsuma kushipa ẽ mia yunushunaii. Hanu yurabu dasibi ẽ hatu unãti waitiã habu txakabunibu hatũ txakabuwẽ taeshũ ẽ hatu kupishanaii— atã
EXO.32.35	hanushũ Israelĩ enabũ habũ ha ina awa ouro dami Arãonẽ hatu ashũshina kẽwãshinabu shinãkĩ hawẽ hatu kupikĩ isĩ paepa hatu yununikiaki.
EXO.33.1	Habiatiãri Senhor Deusũ Moisés ana yuikĩ:
EXO.33.1	—Minabu iyui nenua kariwe. Ha dukũ Abraão, ha katxu hawẽ bake Isaque, ana ha katxu hawẽ baba Jacó ẽ yubakĩ: “Na mai pakea hirabi minabu ẽ ibu wamashanaii”, akĩ ha dabe inũ besti habiaskasri ẽ hatu yubani anu minabu Egito anua mĩ hatu tashnimabiranima hatu iyuritãwẽ. 
EXO.33.2	Ẽ nai tsuma kushipa hau hatũ matu merabewakubainũ matube ẽ yunushanaii. Mã hariri kanũ hau hatũ matu bai meshtemabaĩkĩ nawa tibi hatũ mai pakea anu Canaã nawabu inũ, Amorreu nawabu inũ, Heteu nawabu inũ, Ferezeu nawabu inũ, Heveu nawabu inũ, Jebuseu nawabu matu nitxĩmashanikiki. 
EXO.33.3	Ha mai pakea anu mã kairã, hanu inapã txutxu inũ buna bata hamẽ itxakayamai anu mã piti pepa hayashanai anu bukãwẽ. Hakia earã, ẽ matube kamaki. Minabu patapabube kakĩ bai namakishũ ẽ hatu yamawakatsi ikamaki.
EXO.33.4+EXO.33.5	Eska ea hatu yuishũtãwẽ: “Mã nĩkaismawẽ taea matube ẽ kamaki. Txai matube kariama: ‘Matu yamawanũ’, iwanã ẽ shinãtiruki. Haskawẽ dabanã ẽ matu pewakĩ ẽ haska washanai ẽ unãshanũ matũ shinã txakabu hakimatã matũ mane dauti dasibi pekakãwẽ, ana saweamarã”, akĩ habias hãtxa minabu ea banabimashũtãwẽ— aka butushũ hawenabu itxawashũ haska Senhor Deusũ yuishu Moisĩ hatu yuia hawẽ dateti hãtxa nĩkatã huĩti nishmahairakĩ hatũ mane dau yaushihairabiakĩ pekakĩ keyunibukiaki.
EXO.33.6	Haska hãtxawẽ taea Mati Horebe hawẽ kena betsa Sinai anushũ hatũ mane dau Israelĩ enabũ peka keyunibukiaki.
EXO.33.7	Ha mae anua hanira hatu iyuriama tari hiwe wati bishũ hatũ mae dapi benãta Moisĩ hatu pũtemashũ kenakĩ: “Hanu Deuski nukuti tari hiweki”, anikiaki, haskakẽ Senhor Deus anua hawẽ hamapaikiri unãkatsi iki hanu bushũ manatiruburã. 
EXO.33.8	Hanua hanu Deuski nukuti tari hiwekiri Moisés kaya yurabu benia hatũ tari hiwe hikiti shui anu kaiã nishũ uĩkĩ tanaibũ 
EXO.33.9	ha tari hiwe merã Moisés hikiaya nai kuĩ butukirã tari hiwe hikiti shui anu nia nai kuĩ merã hunebia Senhor Deus Moisésbe hãtxaya 
EXO.33.10	nai kuĩ haskakirã beputi anu niti ika nikẽ yurabũ uĩ hatũ tari hiwe hikiti shui anushũ Senhor Deus kẽwaĩ dasibi dãti ikabu
EXO.33.11	tsuara hawẽ haibube hãtxamis keskai benitximea Senhor Deus Moisésbe hãtxapaunikiaki. Haskatani Moisés hawẽ hiwe anu txĩtũkiranaya hanua hawẽ merabewanika Numnẽ bake berunanã Josué ha hiwe anua kaĩkĩ henebiranama ipaunikiaki.
EXO.33.12	Txipu hanu Senhor Deuski nukuti tari hiwe anushũ hãtxanamekĩ Moisĩ Senhor Deus yuikĩ:
EXO.33.12	—Uiã. “Minabu iyushãwẽ”, akĩ mĩ ea yuibiashĩshũ tsuã ea merabewashanai mĩ ea yunuriamaki. Hamẽ betsa ea yuikinã: “Mĩ ea haibuwani mĩ eki txiti imis ẽ unaiĩ. Mĩ ea benimawamiski”, akĩ mĩ ea yuiriashinaki. 
EXO.33.13	Na haska nũ hãtxamisrã, txanimaki. Haskawẽ taeshũ ẽ mia ea aki ikaii. Haskara mĩ nukukiri shinaĩmẽkaĩ, huneama shabakabi ea unãmawe, nũ parananãma ikũkaĩmis ẽ hatu yuikubaĩshanunã. Ha dikabi Israelĩ enabu minabuki, shinãpakeshãwẽ— aka
EXO.33.14	Senhor Deusũ yuikĩ:
EXO.33.14	—Peki. Ea kayabis mibe kakĩ merabewakĩ ẽ mia unanuma mekekubaĩshanaii— aka
EXO.33.15	Moisĩ kemakĩ:
EXO.33.15	—Peki. Mia mĩ nukube kakatsi ikamarã, nenua nuku tashnimakĩ nuku nitxĩyamashãwẽ. 
EXO.33.16	Mĩ nukube kama nukuwẽ mĩ nuiai ẽ unãtirumaki. Hakia mĩ nukube kai nukuwẽ mĩ nuiai ẽ unãtiruki. Nukube mĩ kaya ea inũ minaburã, nawa betsa betsapabu anua mina wakĩ mĩ nuku katunirã, dasibibu mai hirabi anushũ mikiri unãkubaĩshãkanikiki— aka
EXO.33.17	Moisĩ hãtxa nĩkatã Senhor Deusũ kemakĩ yuikĩ:
EXO.33.17	—Peki. Haska mĩ ea yukai keskarã, mĩ ea benimawaya mĩ kenawẽ ẽ mia unaĩwẽ taeshũ haska nũ hãtxai ẽ mia ashũpakeshanaii— aka
EXO.33.18	hanushũ Moisĩ ea akĩ:
EXO.33.18	—Haskakenã, mĩ besu txasha txasha ikai ea uĩmawe— aka
EXO.33.19	—Tsuabura ẽ duawakatsi ikai ẽ hatu duawamiski. Tsuaburawẽ ẽ nuikatsi ikai, hatuwẽ ẽ nuimiski. Eã besti ẽ hatu katumiski. Haskakĩ ẽ kena Senhor Deusrã, mia unãmakĩ mĩ besuuri ẽ pepa dasibi ẽ mia daĩmabaĩshanaii. 
EXO.33.20	Mia shabakabi yuinũ ea nĩkawe. Tsuãra ẽ besu uĩtã hiwepaketirumaki. Haskakẽ ẽ besu mĩ uĩtirumaki.
EXO.33.21	Mati anu ea dapi mishki ewapa kiniya hanu mĩ nia ẽ besu txasha txasha ikai kemaya mishki ewapa kini merã 
EXO.33.22	mia beti atã mia petsĩkitã ẽ mia daĩbainaya 
EXO.33.23	ẽ besu ma binukaĩkẽ ẽ mia henea ẽ petxi mĩ ea uiaiĩ. Hakia ẽ besu mĩ ea uĩtirumahairaki— iwanã,
EXO.34.1	Senhor Deusũ Moisés ana yuikĩ:
EXO.34.1	—Mishki sapa dabe ibubis meshte dabewe, haska ha dukũ ẽ mia inãshina keskarã, haki ẽ mia ana hãtxa kene bena washuainã, ha ha dukũ hãtxa ẽ ashiã mĩ puta durukui sa ishiã keskarã. 
EXO.34.2	Haska wakĩ pewatã penaya meshukiri mishki bena dabe bui Mati Sinai mapetã ha mamaki ea bebũ nishãwẽ. 
EXO.34.3	Tsua hau mibe mapekeyamashanũwẽ. Ha dikabi minabũ mati uĩ hau mapekeyamashanũbũwẽ. Haska inũ, matũ inabũ basi pi hau mati bebũ mapuyamariashanũbũwẽ— aka
EXO.34.4	haska Senhor Deusũ yunushina keska wakĩ mishki ture sapa dabe hatiu dabes ha dukũ Deusũ ashiã keska wakĩ pewatã ushashini ma penakẽ bututã mishki sapa dabe bena tsumatã bui Mati Sinai anu mapekea 
EXO.34.5+EXO.34.6	hanua nai kuĩwẽ Senhor Deus bututã Moisésbe nitã ha bebũ daĩbaĩkĩ Moisés hui kushipawẽ hawẽ kena kayabis yuikĩ:
EXO.34.5+EXO.34.6	—Earã, Senhor Deus Hamebi Hiwemis ẽ eaki! Ẽ nuikipa pepa inũ ẽ hĩ hĩma inũ ẽ txanitxakaisma inũ ẽ nuikipa itamamaki. 
EXO.34.7	1.000ti pakea pakubainaibu ẽ nuikipawẽ kaneama ẽ hatu mekepakemiski, hatũ txakabu hakimairã, sinatabiaibu inũ txakabuaibunã. Hakia tsuãra txakabuwakẽ hawẽ kupitiwẽ ẽ nuitirumaki, ha txakabu shinãkĩ hatu kupikinã, hatũ ibubu inũ, hatũ bakebu inũ, hatũ bababu inũ, hatũ bababũ bakebu hatube ẽ kupipakeshanaii— ikaya
EXO.34.8	haskai nĩkatã Moisés hawaira maĩ di itã beushũ Senhor Deus kẽwãkĩ 
EXO.34.9	yuikĩ:
EXO.34.9	—Senhor Deusuũ, miarã, Senhor Deus Mimebi mĩ Hiweaki! Ẽ mia benimawamiswẽ taea txanima nukube kashãwẽ. Ha enabu huĩti kushibuki. Haskabiakẽ nukũ txakabu nuku buashũtã ana minabu nuku wariwe— aka
EXO.34.10	hanushũ Senhor Deusũ Moisés ana hãtxa wakĩ yuikĩ:
EXO.34.10	“Natiã ana minabukiri ẽ mia yubai ea nĩkairawe. Haska ẽ kushipawẽ ẽ matu ashuaĩ dami itxapa dasibibũ uĩshãkanikiki, haska nawa betsabũ uiãma ipauniburã. Ẽ hatu e imaiwẽ taeshũ hanira mã bukubainaibu anushũ ẽ kushipa dami itxapa nawa betsa betsapabũ uĩkubaĩshãkanikiki, ẽ pepa matu anushũ ẽ hatu uĩmakubainairã.
EXO.34.11	Natiã haska ẽ matu yunuairã, txibãkĩ akubaĩshãkãwẽ. Eanã, hatũ mae tibi matu mebĩmakĩ matũ berubi ẽ hatu nitxĩkubaĩshanaii, Amorreu nawabu inũ, Canaã nawabu inũ, Heteu nawabu inũ, Ferezeu nawabu inũ, Heveu nawabu inũ, Jebuseu nawaburã.
EXO.34.12	Hanu hikitã mã hiweshanai anurã, hatube yubakanameyamashãkãwẽ, matũmebi mekeirã. Hamẽ mã hatube yubakairã, hatũ beya matu beyawamatirubuki, txakabuwakinã, birũ merã hikia keskairã. 
EXO.34.13+EXO.34.14	Earã, ẽ Senhor Deuski, ẽ kena betsa ẽ Senhor Deus Yaushinikawẽ taeshũ enabu yaushikĩ ẽ matu mekekubainaiwẽ taeshũ hawa yushĩ betsa kẽwãma haska ẽ matu yunuai keska wakĩ hatũ kẽwãti tibi tekekubaĩshãkãwẽ. Hatũ yushĩ kẽwãti txi tapu tibi yamawakĩ hatũ yushibu shinãmati mishki keyatapa mapuabu inũ hatũ kẽwãti hi meribi mapuabu derakĩ keyukubaĩshãkãwẽ, mae tibi anuarã.
EXO.34.15	Ha dikabi ha mai pakea anu hiweabube yubakayamashãkãwẽ. Habũ ea danãkĩ hamapai sharabu yushĩ kẽwãkĩ hatũ txi tapu anushũ hatũ yushibu kẽwãti piti pewatã matu pimakatsi kenabu hatubetã pikĩ mã ea hakimatirubuki. 
EXO.34.16	Hatube mã yubakakẽ hanushũ matũ aĩbu bake hatũ huni bakebũ hatu aĩwãtirubuki. Hanushũ ha nawa txipashbu hatu aĩwãbu haska hatũ beya txakabu txibãkĩ yushibu sharabu kẽwãkĩ matũ huni bake parãkĩ hatũ yushibu hatu kẽwãmatirubuki, matũ huni bakebu habũ ea danãmakinã.
EXO.34.17	Ha dikabi mane payukĩ txakã txakã ashũ ha kẽwãti dami ana akĩ metaskayamashãkãwẽ”, atã
EXO.34.18	ana hatu yuikĩ: “Haska ẽ matu yunuima hakimama matũ misi shashama pi besikĩ akubaĩshãkãwẽ. Hatiã ha misi shashama mã piairã, ea shinãkĩ 7 shaba akubaĩshãkãwẽ. Ushe Abibe anu Egito anua ẽ matu tashnimabiranimawẽ taeshũ ano tibi ushe Abibetiã apakekubaĩshãkãwẽ, hanu hawẽ unãmatikirã.
EXO.34.19	Ha dukũ mã bake wa matũ huni bakebu kaĩ taearã, dasibi ena dukũ ikubaĩshanikiki. Ha dikabi matũ ina awa inũ, matũ txashuwã inũ, matũ cabra benes habu dukũ kaiãbu dasibi enasriki. 
EXO.34.20	Hakia jumento bake bene ha dukũ kaiã enabia ibu wakatsis ikĩ ha jumento bake shãtukũ txashuwã bake bene kasmai cabra bake bene maewatã ea inãkubaĩshãkãwẽ. Hamẽ txashuwã bake kasmai cabra bake mã ea inãkatsi ikamarã, jumento bake kaiãs tetush akubaĩshãkãwẽ. Ha dikabi matũ huni bake tue bena ha dukũ kaiã enabiakẽ mã ibuwakatsis ikĩ hawẽ shãtukũ txashuwã bake mã ea inãtiruki. Hamẽ hawẽ inãkuĩ mã ea beshuãma matũ huni bake hanu eki nukuti hiwe anu iweshũ mã ea uĩmatirumaki.
EXO.34.21	Semana tibi 6 shaba besti dayakubaĩshãkãwẽ. Hakia sétimo shabatiã ea kẽwaĩ hanu shaba bestitxai anu huĩrukũkubaĩshãkãwẽ. Daya itxapa mã haya mibã banaitiã inũ bimi tsekatitiãbiakẽ hawẽ nuiyama sétimo shabatiã hanu huĩrukũkubaĩshãkãwẽ, ea shinainã.
EXO.34.22	Ha dayakĩ mã yunuima ha dukũ shekiwã kaniai mã tseka taewashanaitianã, semana hirabi besikubaĩshãkãwẽ, hanu besti Besiti Semana wakinã. Ha inũ, matũ yunu dasibi itxawakĩ aru keyutã benimai besiriakubaĩshãkãwẽ. Ano tibi Páscoatiã inũ, Besiti Semanatiã inũ, Yunu Arukĩ Meneaitiã shinaĩ haska tibi wai besikubaĩshãkãwẽ, hakimamarã.
EXO.34.23	Mã haska tibi akĩ betsa betsapa wai ano tibi dabe inũ bestiki hanu eki nukuti tari hiwe anu berunãbu inũ huni ewabu dasibi ea Senhor Israelĩ enabu mekenika Deus bebũ itxakubaĩshãkãwẽ. 
EXO.34.24	Mã haskakubainaibu matu bebũshũ ẽ kushipawẽ nawa shukuabu tibibũ mae matu mebĩmakĩ ẽ matu nitxĩshũkubaĩkĩ matũ mai pakea ana ewapa wakĩ ẽ hatu mesewaiwẽ taea tsuã matũ mae biãtirubuma ishãkanikiki. Haska hakimama ha dabe inũ bestiki ea kẽwaĩ ea beyus shuni itxai ano tibi ikubaĩshãkãwẽ.
EXO.34.25	Ea duawakĩ benimawanũ, iwanã, matũ inabu ea kuashũkinã, hawẽ himi bishũ misi shashayabi hawẽ himi husitã ea inãkuĩyamashãkãwẽ. Páscoatiã Egito anushũ matũ hiwe tibi ẽ detenika nai tsumã dũkebaini shinãkĩ txashuwã hiki keũshũ shuitã pikĩ keyukĩ meshukiri pikatsi teshe mekeyamakubaĩshãkãwẽ.
EXO.34.26	Bari tibi dayakĩ matũ bai anu hawara mibã ha dukũ mã banaima iki taeai kaniai piama mã ea betxipaiai ea unãmakĩ hanu eki nukuti hiwe anu matũ yunu bimi beshũ hau ea bishunũbũ ebe matu hãtxashunikabu inãkuĩkubaĩshãkãwẽ.
EXO.34.26	Cabra bake pishta detetã hawẽ ibuã txutxuki hawẽ nami bawataskayamashãkãwẽ”, itã
EXO.34.27	Senhor Deusũ Moisés yunukĩ yuikĩ:
EXO.34.27	“Ẽ yunuti inũ ẽ nemati hãtxa hakimatima mia inũ minabu Israelĩ enabu dasibibube ẽ mia hatube yubakubaĩshu ea keneshũwẽ”, akĩ mati anushũ Senhor Deusũ Moisés yunua
EXO.34.28	haria Senhor Deusbe Moisés niti ishiã 40 shaba inũ 40 meshu hawa piama hawa ũpash akama hiweyushũ ha hawẽ yuba hãtxa yunuti inũ nemati mishki ture sapa dabe benaki 10 hãtxa Moisĩ kenekĩ keyutã 
EXO.34.29	Mati Sinai anua Deusũ yuba hãtxa unãti mishki sapa dabe bakebirani Moisés butui Senhor Deusbe hãtxakũkaĩshinawẽ taea hawẽ besu txasha txasha ibiai hawa unãma hui 
EXO.34.30	Moisés hawenabuki kemaya Arão hawenabu Israelbubetã Moisĩ besu txasha txasha ikai uĩ haki datei haki kemabumakẽ 
EXO.34.31	hanushũ Moisĩ hatu kena Arão inũ hatũ shanẽ ibubu Moiséski kematã habe hãtxai bei haki itxabũ 
EXO.34.32	txipu hawenabu dasibi mae hirabi anua bei Moiséski itxai haki dasiriaibũ Mati Sinai anushũ haska Senhor Deusũ hawẽ hãtxa yunushina dasibi hatu shabakabi unãmatã 
EXO.34.33	haska hãtxa hatu yui keyutã hawenabu mesewakatsi ikama hawẽ tari tuashwẽ beyabukukẽ 
EXO.34.34	hanua Senhor Deusbe hãtxai kanũ ishũ pekabaini Deuski nukuti tari hiwe anu hikia hanu habe hãtxai keyutã ana tashnitã hawara Senhor Deusũ yunushu inũ nemashu hatu unãmakubainikiaki. 
EXO.34.35	Hanua hawẽ besu txasha txasha ikai uĩ haki dateaibuwẽ taea hawẽ tari tuashwẽ beyabukukũkainikiaki, hanu Senhor Deusbe hãtxamatianã, hanu Senhor Deusbe hãtxai kaitiã pekatãtanirã.
EXO.40.16+EXO.40.17	Egito anua tashnibiranimabu bari bestitxai nitxĩtã ana bari betsa taekainaitiã ushe ha dukũ taeaitiã inũ hawẽ dia taeaitiã haska Senhor Deusũ Moisés uĩmakĩ yunuima keska wakĩ hanu Deuski nukuti tari hiwe wakĩ nitxĩkĩ taewaima menenikiaki. 
EXO.40.18	Moisĩ Deuski nukuti tari hiwe haska washĩshũ haki taewabaũkatsi hi tuash tsamĩkĩ keyutã hawẽ shau keyã keyutã hanushũ hawẽ txibu tibi beni keyutã 
EXO.40.19	hawẽ tari tuash ewapa itxapa pũte pewakĩ tariwẽ mamaki hatu mabemashũ haska Senhor Deusũ yunuima keska wakĩ Moisĩ hawenabu pũtemabaũkĩ keyutã
EXO.40.20	hanushũ mishki sapa dabe haki hawẽ 10 hãtxa hawẽ yunuti inũ hawẽ nemati ha tibi Deus yubakaima hãtxa Moisĩ bitã bau merã naneshũ hawẽ bakebaĩti hi dabe bau shui anu mistutã hawẽ bepu kenarã, Deus nuiti watã bepukĩ atximatã 
EXO.40.21	hanu Senhor Deus meribi hawẽ nukuti tari hiwe merã Deus yubakati unãmati aruti bau bitxikĩ hatu tsaũmashũ pakẽkĩ tariwẽ hunekĩ hatu pũtemakĩ habias Senhor Deusũ yuishina keska wakĩ Moisĩ hatu amatã
EXO.40.22	hanushũ hanu Deus haki nukuti tari hiwe uke merã ha dukũ dĩtu anu yusiuri nortekiri hawẽ kẽwãti tapu hatu tsaũmakĩ dĩtu meribi shabakã hatu tsaũmatã 
EXO.40.23	haska Senhor Deusũ yunushina keska wakĩ Deus bebũ pewakĩ hawẽ kẽwãti misi tapu anu mãtxĩkĩ kekũbaĩtã
EXO.40.24	hanushũ betsari haki nukuti tari hiwe uke merã dĩtu meribi anuri tapu bebũ ha dukũ yusmauri sulkiri hawẽ kẽwãti tapu haki bĩ dekuti hatu tsaũmatã 
EXO.40.25	Senhor Deusũ uiãyã haska yunushina keska wakĩ hawẽ bĩ tetxiakeakeshũ habiati deku keyutã 
EXO.40.26	hawẽ yubani hãtxa unãmati aruti bau haki huneti tari pũtea besuuri ouro mane tapu pishta tsaũshũ 
EXO.40.27	hakishũ ni pei inĩti pepa kuati wakĩ haska Senhor Deusũ yunushina keska ni pei inĩti eskarabes Moisĩ kuashũtã
EXO.40.28	hanushũ hawẽ hikiti shui tariwẽ kebẽkĩ tari hatu pũtematã 
EXO.40.29	hanushũ haska Senhor Deusũ yunushina keska wakĩ hawẽ hikiti shui besuuri hawẽ kẽwãti txi tapu ewapa benãta hatu tsaũmashũ hanushũ Senhor Deus benimawakĩ kẽwãkĩ inabu tesẽshũ menukĩ shekiwã duru inãkĩ keyunikiaki.
EXO.40.30	Haska hanu Deuski nukuti tari hiwe inũ hawẽ kẽwãti txi tapu ewapa namakis anu hanua txukiti mane kẽtxa ewapa hatu tsaũmashũ haki ũpash hatu manemakĩ matawamakẽ 
EXO.40.31	haki txukiti ũpashwẽ Moisés inũ Arão inũ hawẽ huni bakebu hutxuki inũ mepanutã 
EXO.40.32	txipu haska Senhor Deusũ Moisés yunushina keska wai hanu Deuski nukuti tari hiwe hikikatsi inũ hawẽ kẽwãti txi tapu kemakatsi hatũ tae inũ hatũ mekẽ txukapaunibukiaki.
EXO.40.33	Hawẽ henekĩ keyukĩ hanu Deuski nukuti hiwe merã hawẽ kẽwãti txi tapu hemaĩtĩ hatu wamatã haki hatu kebẽmabaũkatsi txibu hatu nitxĩmabaũshũ tariwẽ hatu dayabumatã hawẽ hikiti shuiri tari betsawẽ hatu bepumatã
EXO.40.33	hanu Deuski nukuti tari hiwe hirabi Moisĩ meneaya 
EXO.40.34	hawaira hanu haki nukuti tari hiwe anu nai kuĩwẽ bututã Senhor Deus hawẽ kushipawẽ txasha txasha ikĩ tari hiwe merã matahaira wakẽ 
EXO.40.35	haska uĩ Moisés haskatã hikitima inikiaki, hanu Deuski nukuti tari hiwe mamaki nai kuĩwẽ atximakĩ keyua Senhor Deus txasha txasha ikĩ matahaira wakenã.
EXO.40.36+EXO.40.37+EXO.40.38	Bari itxapa hiwei maekubaunaibutiã Israelĩ enabu dasibibũ uiaĩbũ hanu haki nukuti tari hiwe meranua bariri Senhor Deusũ nai kuĩ mamaki atxima uĩkĩ inũ meshu merã txi here habianuri uĩpaunibukiaki. Hanua hatu maewakĩ iyuaitiã ha nai kuĩ hiwe mamakia benibainaya Israelĩ enabũ hatũ tari hiwe pekatã nai kuĩ txibaĩ ana maekubaĩpaunibukiaki. Hakia nai kuĩ benikainamakẽ hanu niti ika manishũ nai kuĩ beniai Israelĩ enabu kayuama manayukubaĩpaunibukiaki.
NUM.6.22	Moisĩ hau hari hatu yuitanũ Senhor Deusũ yuikĩ:
NUM.6.23	—Mĩ betsa Arão inũ hawẽ huni bakebu eska hatu yunukĩ yuitãwẽ: “Hau Israelĩ enabu unanuma pepakubaĩshanũbũ na hãtxa eskawẽ hatu pe yuikĩ:
NUM.6.24	‘Senhor Deusũ matu duawakĩ mekekĩ hau matu putayamakubaĩshanũwẽ.
NUM.6.25	Senhor Deusũ matu uĩ benimai hau matuwẽ nuikĩ hawẽ pepa hau matu uĩmakubaĩshanũwẽ.
NUM.6.26	Senhor Deusũ mã hawẽ haibu txakabuma keska matu betxipaikĩ hau uĩ pewakĩ matu unanuma hiwemakubaĩshanũwẽ’,
NUM.6.27	haska wakĩ habũ ẽ kena Senhor Deus yuikĩ Israelĩ enabu hatu pekiri yuiaya ea ẽ Senhor Deusũ ẽ hatu duawakubaĩshanaii”, haska ẽ hatu washanai ea hatu yuishũkubaĩwẽ— anikiaki.
NUM.9.15	Hanu Deuski nukuti tari hiwe wakĩ pũtebaunabũ habias shaba tari hiwe merã Senhor Deus hatube yubakani hãtxa aruni bau ma tsauãbu anu ha mamaki nai kuĩ hui butushũ atximakẽ bari kai ma meshuaya ha nai kuĩ hanubi dami txi here keska dekeã ishĩ hayabi penaya ha txi here ana dami hanubi nai kuĩtã 
NUM.9.16	shaba tibi hanu haki nukuti tari hiwe kuinẽ atxikubainaya meshu merã tibi txi here dekeã keska uĩkubaĩpaunibukiaki. 
NUM.9.17	Hanu haki nukuti tari hiwe mamakia nai kuĩ manaũri inai taebainaya Israelĩ enabũ nai kuĩ txibãbaĩkatsi hatũ tari hiwe dasibi peka keyubaini hanira mae anu nai kuĩ niti ikanu hatũ tari hiwe dasibi ana pũtebaunabu 
NUM.9.18	nai kuĩwẽ Senhor Deusũ hatu yunua Israelĩ enabũ txibãkubainibukiaki. Hanu nai kuĩ kai anu bui inũ nai kuĩ ana kama hiwe mamaki nai kuĩ niti iyukẽ hatũ tari hiwe dasibi ana pũtebaũshũ manai hanu hiweyuabũ 
NUM.9.19	shaba itxapa ha tari hiwe mamaki nai kuĩ yane kama niti iyukẽ hanushũ haska Senhor Deusũ hatu yunuima txibãkĩ Israelĩ enabũ ashuĩ hanua kaĩbaĩyuabumakẽ 
NUM.9.20	hanu haki nukuti tari hiwe mamakia nai kuĩ kayuama niti iyukẽ hatira shaba besti niti itã ana Senhor Deusũ hatu yunua nai kuĩ txibaĩ buaibũ ana betsatiã Senhor Deusũ hatu yunuama buama hanu bashikukubaini 
NUM.9.21	hanu haki nukuti tari hiwe mamaki nai kuĩ meshu bestitxai bashikuyukẽ hanu besti wai ushashini penaya ana benibainaya txibaĩ buaibũ habiaskariai shabatiã inũ meshu merã nai kuĩ benibaini buaya txibãkubaĩpaunibukiaki. 
NUM.9.22	Hanu haki nukuti tari dĩtu meribihaira mamaki nai kuĩ bashikuyui shaba dabe kasmai, ushe bestitxai kasmai, ano bestitxai niti iki haskaitiã Israelĩ enaburi hawẽ taea teai bashikutã hiwei niti iyuabũ hakia nai kuĩ benitã kaya ana txibãkubainaibũ 
NUM.9.23	haska Senhor Deusũ hatu yunua besti txibãkubaĩkĩ hatũ tari hiwe pũtekubaini habiatũs hatu yunua hatũ tari hiwe peka keyutã ana bukubaĩpaunibukiaki. Hanua haskabiakubaĩkĩ haska Senhor Deusũ Moisés yunuima keska txibãkĩ Senhor Deus kẽwãkĩ ashuĩ hiwekubaĩpaunibukiaki, benimawairã.
NUM.10.33	Hanua atimas Senhor Deusũ Mati Sinai anua hatu tashnibaini shaba dabe inũ besti bukĩ Senhor Deusũ hãtxa aruni hi bau Levĩ enabũ buaibu bebũ huni dabe inũ dabetũ iabaĩkĩ hanu huĩrukũti pepa benakubainaibũ 
NUM.10.34	hanua shabatiã buaibũ hatu bebũ mamaki nai kuĩ kaya 
NUM.10.35	Senhor Deusũ hãtxa aruni hi bau bukatsi ia taewaibũ Moisĩ Deus yuikĩ:
NUM.10.35	“Senhor Deusuũ, benirikaĩwẽ,
NUM.10.35	ha mia danaĩ miki sinataibũ mia uĩ datei
NUM.10.35	hau pashai sa ikubainũbunã”,
NUM.10.35	aki hãtxakũkaini
NUM.10.36	hanua Senhor Deusũ hãtxa aruni bau hanira huĩrukũti anu niti akaibũ Moisĩ ana yuikĩ:
NUM.10.36	“Senhor Deusuũ, natiã hanu hatube niti iyuwe, minabu Israelĩ enabu itxapa dasibi shukuabu tsuã tana keyutirubumabe huĩrukuinã”,
NUM.10.36	aki habiaris yui hãtxakũkaĩpaunikiaki.
NUM.11.1	Shaba betsatiã bika tenekubaini hune Senhor Deuski ha ikaibũ Senhor Deusũ hatu nĩkai hatuki sinatahairakĩ hatũ tari hiwe pũtebaunabu dapi txi here dekutã putabaunaya 
NUM.11.2	yurabu bibiski ibaũkĩ hau hatu merabewanũ Moisés yukabu hanushũ Moisĩ nĩkatã Deus hatu yukashuna nĩkatã Senhor Deusũ txi hatu nuka washuniki. 
NUM.11.3	Hanushũ Senhor Deus hatuki sinatakĩ txi herewẽ hatu menukeãshinawẽ taeshũ hari shinãkĩ kenakĩ: “Na mae kenarã, Taberáki”, anibukiaki.
NUM.11.4	Yura betsa betsapa shuku betsa Egito anua hatube pashai beimabu Israelĩ enabube hiwekubirani piti pepa bestikiri shinãkubiranaibũ atimas Israelĩ enaburi hatubetãs shinã txakai kashai yuinamekĩ: “Uatiã nũ pimis keska tsuã nuku nami inãpainũ nũ pĩtsi ikaii. 
NUM.11.5	Egito anushũ baka mirimahaira hamẽ nũ pikubainimarã, ẽ shinãhairaii, pĩtsikinã. Ha dikabi pepino inũ, melõe batapa inũ, porro inũ, cebola inũ, alho nũ hamẽ pikubaĩmis nũ shinãhairaii. 
NUM.11.6	Hakia nenushũ nũ hawa piama buni tenei mawaii. Hawa betsa hayama na nai anua duru maná besti pikubaini nũ ma hatsãshinaki”, ikubainaibũ
NUM.11.7	ha piti manákiri matu yuinũ ea nĩkakãwẽ. Manárã, uĩkĩ coentro heshe keska inũ hi shuku paxinipa keskaki. 
NUM.11.8	Hawẽ piarã, hawẽ nis shekiwã misi sheniyabi bawashũ pia keskaki. Ma bari keyaya nai anua duru maná binũ ika bushũ bitãshũ denekĩ kasmai tĩ tĩ akĩ pewatã ũpashki huatã kasmai misi wakĩ ũpash eskarabeyabi mishpu washũ itxawashũ tsuikĩ bawakĩ misi wakubainibukiaki. 
NUM.11.9	Meshu merãri nibi itxatã hatũ mae hirabi anu tuis tuis iki nai anua duru manaũria niri ipaunikiaki.
NUM.11.10	Hatũ tari hiwe hikiti anu Israelĩ enabu tibi hawenabube pĩtsiaibuwẽ taea kashai keskai hune Senhor Deuski ha ikaibu Moisĩ nĩkai, Senhor Deus hatuki sinatahairaya hatũ hãtxa betxipaiamari 
NUM.11.11	Moisĩ Senhor Deus yuikĩ:
NUM.11.11	—Ẽ mĩ tsumarã, haskakĩ mĩ ea itxakawai? Hawa ekiri txakabu mĩ hayamẽ? Minabu mĩ ea hatu iwemaima eas bika tenemakanikiki. 
NUM.11.12	Hanu hatũ shenipabu mĩ hatu yubani anu hatu iyukinã, bakeishtã txutxu akai keska ikushũ ẽ hatu iyushanũ mĩ ea yunuimamẽ? Ẽ hatũ epamẽkaĩ. Ẽ hatũ ewaraka. Ẽ haskamaki. 
NUM.11.13	Hania ẽ hatu nami bishuaĩ, na yura mirimahairabũ hau pinũbũ nami hatu bishũkinã? Kashakubirani beshũ ea yuikĩ: “Nũ nami pikatsis ikai nuku bishũwẽ”, ea akeakekanikiki. 
NUM.11.14	Na yurabu ana ẽmesti ẽ hatu iyukatsi ikamaki, ea bika tenema txakayamaibuwẽ taeshunã. 
NUM.11.15	Mĩ haskas ea dayamakĩ hatu iyumairã, ẽ betxipaiamaki. Haskakenã, hawaira ea tenãriwe. Mĩ ma ea tenanã, ana ẽ bika teneai mĩ ea uiãma ishanaii— aka
NUM.11.16	Senhor Deusũ Moisés kemakĩ yuikĩ:
NUM.11.16	—Tsuabura ha habũ hatu yunua hatũ hãtxa nĩkamisbu 70 shanẽ ibubu unanepa katutã ea hatu itxawashũbirãwẽ. Hanu Deuski nukuti tari hiwe anu hatube huwe, mibetã hau ea manai benũbunã. 
NUM.11.17	Uiaĩbu bututã ẽ mibe hãtxai kaii. Hau habuã mia merabewakĩ ha yubabu mibetã hau mekekubaĩshanũbũ ẽ yushĩ mĩ hayarã, pashkashũ hatu tibi ẽ inãbaũshanaii, mawaira ana mimesti bika teneama hatube mĩ merabenãshanunã, minabu hatu merabewakĩ iyuirã. 
NUM.11.18	Minabu eskaibu ẽ nĩkaii. Pĩtsihairai kashakubirãkĩ yuikĩ: “Egito anushũ nami pikubaini nũ pe hiweimaki. Hakia nenu nũ huima tsuã nuku nami inãmaki, nũ pinũbunã”, ikaibu ẽ Senhor Deusũ ma ẽ hatu nĩkawẽ taeshũ meshukiri ẽ hatu nami inãshanaii. Haskawẽ taeshũ hatu yunuwe, hau hatũ txakabu henei shinã betsai nashinũbunã, meshukiri nami ẽ hatu inã pikatsirã. 
NUM.11.19+NUM.11.20	Ea Senhor Deus matube kakĩ ẽ nĩkayamaya keska haskai mã ea danã paepawai? Kashai yuinamei: “Haskatanũ ika nũ tashnikiranimamẽ, Egito anushũ pikĩ pewabiairã?” iki “Ikis mã hãtxakũkainaiwẽ taeshũ shaba bestitxaima, inũ shaba dabemari inũ, 5 shabama inũ, 10 shabama inũ, 20 shaba bestima hatiã besti mã nami piama ikubaĩshãkanaii. Hakia ushe bestitxai mã nami pikubaĩshãkanaii. Pikubaini hatsãtã hanãkatsis iki mã katsa hanãkũkaĩshãkanaii, dekĩ shuiwẽ dikabi hanã beirã”, akĩ ea hatu yuishũwẽ— aka
NUM.11.21	Moisĩ kemakĩ yuikĩ:
NUM.11.21	—Na yurabu mirimahaira aĩbu inũ bake mishtĩbu tanama 600.000 hunibu besti ebe beaibũ ha hati yurawanã, mĩ nuku pimai? Miã yuikĩ: “Ẽ hatu nami inã ushe bestitxai pikubaĩshãkanikiki”, mĩ ishuki. 
NUM.11.22	Hania hatira nukũ txashuwã inũ nukũ ina awa detekubaĩkĩ dasibi nũ hatu pimakubaĩshanai? Ushe bestitxai nũ hatu pima keyutirumaki. Damaki. Ha dikabi ianẽwã anua baka dasibi bikĩ neshe keyushũ nũ hatu pima keyua damariki— aka
NUM.11.23	Senhor Deusũ Moisés ana kemakĩ yuikĩ:
NUM.11.23	—Mĩ ea shinanã, ẽ kushiparã, pesheishta dabanẽ mĩ ea shinaĩ ikai? Natiã haska ẽ mia yuiai ẽ mia ashũtirumẽkaĩ, ẽ mia ashũtirumamẽkaĩ, mĩ uĩshanaii— aka
NUM.11.24	hanu Deuski nukuti tari hiwe anua Moisés tashnikirã haska Senhor Deusũ yuishu hawenabu itxawashũ dasibi hatu yuitã hanushũ haska Senhor Deusũ yunushu keska wakĩ Israelĩ enabu 70 shanẽ ibubu itxawabaĩ hanu Deuski nukuti tari hiwe dapi hatu kekũbauna 
NUM.11.25	hanua nai kuĩwẽ Senhor Deus bututã Moisésbe hãtxai menetã hanushũ ha Yushĩ Moisés inaĩma haya pashkatã ha 70 shanẽ ibubuki inãbaunaya ha Yushĩ hatu merã hikikĩ hatu atxia Deusũ hãtxa yuishunikabu keska hatu hãtxamatã ana haska hatu hãtxamama inikiaki.
NUM.11.26	Ha 70 shanẽ ibubu hatu katua shanẽ ibu dabe Eldade inũ Medade hanu Deuski nukuti tari hiwe anu buama hatũ mae anua niti itã bashikubiabũ ha Yushinẽ hatu atxiria haburi Deusũ hãtxa yuishunika keska hãtxai taeaibũ 
NUM.11.27	haska hãtxaibu berunã nĩkatã kushikaĩ Moisés yuikĩ:
NUM.11.27	—Ũ unu nũ ika anuarã, Eldade inũ Medade Deusũ hãtxa yuishunikabu keska hãtxakanikiki— akaya
NUM.11.28	hanushũ Numnẽ bake Josué berunãbiatũ Moisés merabewakĩ taewabiranimatũ Moisés yuikĩ:
NUM.11.28	—Ẽ shanẽ ibu Moisĩ, hatu nemawe, hau ana haska hãtxayamanũbunã— aka
NUM.11.29	hakia Moisĩ Josué kemakĩ yuikĩ:
NUM.11.29	—Haskakĩ mĩ ea yaushimai, hatu nemakatsis ikinã? Ẽ shinanã, hawenabu dasibi hawẽ hãtxa yuishunika wakĩ Senhor Deusũ hawẽ Yushĩ hau hatu atximakĩ keyunũwẽ— atã
NUM.11.30	hanua hatũ mae anu Israelĩ enabu shanẽ ibubube Moisés txĩtuaĩbũ
NUM.11.31	Senhor Deusũ ianẽwã beshũ akĩ niwe yunua kuma shuku tibi mirima niwe kushipatũ shũku abirã abirãkĩ hatũ tari hiwe pũtebaunabu anu inũ hatũ mae hirabi kesukauna anu butubauni hatishũra shaba bestitxai huni katirutishũ kuma mirima butukĩ mai atxikĩ keyubainabu hanus matsamanabaini buspu tsaua hawẽ keyatapa 1 metrotia kesuabũ 
NUM.11.32	ha shabatiã inũ meshu hirabi inũ shaba ha katxu betsatiãri yurabũ kuma atxitãtãkĩ betsabũ itxapa bikĩ inũ hatiritũ eskarabes bikĩ 10 kuki ewapa matawakĩ ha kuma detetã pewakĩ txapatã tsusĩwãkĩ hatũ hemaĩtĩ anu dasibibũ barĩwãkĩ mãtxĩbaũshũ 
NUM.11.33	ha dukũtũ nami pirinũ, iwanã, kuma bawashũ pikĩ Israelĩ enabũ nasa nasa akaibũ haska waibũ Senhor Deus hatuki sinatahairakĩ kupikĩ yura mirima isĩ txakabuwẽ hatu hawaira tenãkĩ keyunikiaki. 
NUM.11.34	Pĩtsiwẽ taea besti kemukĩ shinãkubirani mawakãshuwẽ taeshũ ha mae kenakĩ: “Quibrote-Hataaváki”, anibukiaki, nukũ hãtxawẽ yuiarã, “Pĩtsiwẽ taea besti mawabu hanu maiwatiki”, akinã.
NUM.11.35	Quibrote-Hataavá anua Israelĩ enabu ana maei bui Hazerote anu hikia hanu bashikua maniabũ
NUM.12.1	Moisĩ Etiópia nawa aĩbu aĩwãshĩkẽ hawẽ taeshũ ha aĩbu danãkĩ Moisĩ pui Miriã inũ hawẽ betsa Arãonẽ Moiséskiri hãtxa txakabukĩ 
NUM.12.2	yuikĩ: “Senhor Deusrã, Moisés bestibe hãtxama nuku dikabibe hãtxariatiruki”, iki ibubis keaĩbũ Senhor Deusũ hatu nĩkakĩ 
NUM.12.3+NUM.12.4	Moisés txanima mai hirabi anua tsua keskama ibubis keĩsmakẽ haskawẽ taeshũ Moisés inũ Arão inũ Miriã Senhor Deusũ hatu yuikĩ:
NUM.12.3+NUM.12.4	—Nenua tashnikaini hanu eki nukuti tari hiwe anu bukãwẽ— akĩ hatu yuia
NUM.12.3+NUM.12.4	hanu buabũ 
NUM.12.5	nai kuĩ butuawẽ Senhor Deus ma butua hanu haki nukuti tari hiwe hawẽ beputi bebũ nishũ Arão inũ Miriã hatu kena ha dabe beabu 
NUM.12.6	Senhor Deusũ ana harishũ hatu yuikĩ: “Eska ẽ matu yuiai ea nĩka pewakãwẽ. Matu anua ẽ hãtxa ea yuishunika katutã usha namai inũ betsa watã haska ishanai bebũkiri ẽ matu unãmamiski. 
NUM.12.7	Hakia ẽ tsuma Moisés pepa dasibibu binua txĩtuĩsmabe hãtxairã, ẽ haskaismaki. 
NUM.12.8	Habe hãtxairã, beisinãbukuĩ ẽ habe hãtxamiski, hãtxa shabakabiwenã. Haskai ea uĩ ebe beisinãbiamiskẽ haki dateama mã haki hãtxa txakabui ikai?” hatu wai
NUM.12.9	Senhor Deus hatuki sinata txakayamatã kai 
NUM.12.10	hanu haki nukuti tari hiwe anua nai kuĩ benibaĩkĩ Miriã kupibaina hawẽ yura hirabi lepra txami txakabui mesehaira ma hushupai keyukẽ Arão nasukekaũ uiã Miriã ma txami hushupai keyukẽ 
NUM.12.11+NUM.12.12	datehairakĩ Moisés yuikĩ: “Ẽ Shanẽ Ibuũ, ẽ nuitapai mia ea apa? Unaĩsmapai patapai nũ txakabushuwẽ taeshũ nuku kupiyamawe. Bakeishta kaĩriama ma debua txapui taei kaiã keska nukũ pui Miriã haska kupitã heneyamawe”, aka
NUM.12.13	hawẽ hãtxa nĩkatã Moisĩ Senhor Deus hatu yukashũkĩ: “Ẽ mekenika Deusuũ, ana haska wama mĩ kupishu henetã ea shushawashũwẽ”, aka
NUM.12.14	Senhor Deusũ Moisés kemakĩ yuikĩ: “Tsuãra hawẽ epa txakabuwa haki kemu bekushu aka dakekĩ 7 shaba tashnikaĩ tsua uĩsmaki. Haska keskari wakĩ nenua mĩ pui nitxĩwẽ, hau mae benãta hiweyutanunã. 7 shaba keyuaya hawẽ dake maĩ hawẽ bitxi shushaya matuki ana dasitiruki”, aka
NUM.12.15	haska Moisĩ nĩkatã Miriã hawẽ mae anua benãta nitxiãbu ka 7 shaba mae benãta anu tari meribi Miriã hiweyuaya hawenabu hani buyuama habianu hiweyuabũ 
NUM.12.16	ma Miriã shusha ana txĩtũkirãkẽ Hazerote anua Israelĩ enabu dasibi ana tashnibaini bukubaini hanu tsua hiweabuma anu hawẽ kena Parã anu hikishũ hatũ tari hiwe pũtebaunabũ
NUM.13.1	hanushũ Senhor Deusũ Moisés ana yuikĩ:
NUM.13.2	“Israelĩ enabu shukuabu tibi anua shanẽ ibubu hatũ hãtxa nĩkamisbu bestibu katushũ hatu yunukĩ mai pakea Canaã anu hanu Israelĩ enabu ẽ ibuwamashanai anu hau hune uĩbaũtanũbũ hatu nitxĩwẽ”, aka
NUM.13.3	haska Senhor Deusũ Moisés yunushina keska huni kushipabu hatu katubaũshũ hanu tsua hiweabuma Parã anu ishũ Moisĩ hatu yunua Canaãkiri kai hikitã
NUM.13.25	hanua 40 shaba mai pakea hirabi uĩbaũkĩ keyutani ana txĩtũbirani 
NUM.13.26	Parã hanu tsua hiweabuma anu mae betsa hawẽ kena Cades anu Moisés inũ Arão inũ Israelĩ enabu dasibibu hanushũ hatu manai maniabu anu hatuki ana nukutã haska ha mai pakea anu uĩbaũshinabu dasibibuki txanikĩ bimi pepa hanua beshiãbu hatu uĩmabaũkĩ keyutã 
NUM.13.27	habuã Moisés yuikĩ:
NUM.13.27	—Ha mai pakea anu mĩ nuku yunua hanu kashunã, txanimahaira awa txutxu inũ buna batapa hene habai keska piti pepa hamẽ ikikiki, na piti haska sharabu yunu hayarã. 
NUM.13.28	Hakia ha yurabu hanu hiweaburã, kushipahairabuki. Hatũ mae ewapahaira mishkiwẽ kenekauana keyatapahairaki. Hanua hatube detenamenũ ika tsua hikitirubumaki. Ha dikabi, Anaque enabu keyatapa ewapabu pakubainaibu nũ uĩriashinaki. Nũ hatuwẽ dateshinaki. 
NUM.13.29	Mai tsusĩ anu sulkiri Amaleque enabu itxapa hiwebaunabuki. Heteu nawabu inũ, Jebuseu nawabu inũ, Amorreu nawabu mati matipa anu hiwebaunabuki. Ianẽwã ewapa kesha anu inũ Hene Jordão keshabukũ Canaã nawabu mirima hiweriabuki— hatu waibũ
NUM.13.30	haskaibu Calebe hatube kashũ uĩriatãshĩshũ yurabu inũ Moisés bebunua ha ibaunaibu hatu hãtxa nesewatã hatu yuikĩ:
NUM.13.30	—Kushipatã ha mai pakea hatu mebinãshãkãwẽ. Hatũ mae tibi atxitã nũ ibuwatirubuki— hatu waya
NUM.13.31	habe butãshĩshũ Calebe kemakĩ yuikĩ:
NUM.13.31	—Hamaki. Haskamahairaki. Nũ hatube detenametirubumaki. Haburã, kushipahairabuki, nuku binuarã— ikĩ
NUM.13.32	Israelĩ enabu dasibi habu dasibibu butãshĩshũ hatu yuikĩ:
NUM.13.32	—Hari kashũ ha mai pakea nũ uĩbaũtãshinarã, txakabuhairaki. Ha yura hanu hiweaburã, yura betsabu betxipaiama hatu detemisbuki. Yura ewapabu mirima nũ hatu uĩshinaki. 
NUM.13.33	Ha dikabi Anaque enabu keyatapa ewapa pakubainaiburi nũ uĩriashinaki. Nũ hatube nia tananamearã, nũ hatu namã shini tiubuki. Habũ nukuri habiaskari nuku uĩshinabuki— hatu wabu
NUM.14.1	ha mai pakea hirabi hiwebaunabu mese uĩtani txaniaibu nĩkai datei kashai biski iki meshu txai tanai kashashini 
NUM.14.2	penaya dasibi Israelĩ enabu Moisés inũ Arãoki sinatai hãtxa txakabu hatukiri yuikĩ:
NUM.14.2	—Egito anua nũ mawai pe ikeanimaki. Hamẽ hanu tsua hiweabuma anua mawa nũ periakeanaii. 
NUM.14.3	Haskakĩ Senhor Deusũ nenu nuku iweimamẽ? Ha nawabube nuku detenamemakĩ dateyabi nuku tenanũ, iwananã, nukũ aĩbuaibu inũ nukũ bakebube nukuki sinatakĩ hau nuku tenananũbunã, ha kushipabukẽnã. Nukũ hiwea benukatsi ikama Egito anu nũ ana txĩtuanã, peki— ikĩ 
NUM.14.4	yuinameakeakekĩ yuikĩ:
NUM.14.4	—Huni betsa nukũ shanẽ ibu katunãkãwẽ, hau Egito anu hatũ nuku ana txĩtũmanunã— ikaibũ
NUM.14.5	Moisés inũ Arãonẽ hatu nĩkatã dasibibu bebũ dãti iki beti ikabũ 
NUM.14.6	haskaibũ haburi datehairakĩ Numnẽ bake Josué inũ Jefoné bake Calebe ha dabetũ ha mai pakea betsa uĩtãshinabu hatuwẽ datei huĩti nishmakĩ hatũ tari ushnitã 
NUM.14.7	Israelĩ enabu dasibi hatu yuikĩ:
NUM.14.7	—Ha mai pakea nũ hune uĩkubaũtãshinarã, hanu hiweti mai pepahairaki. 
NUM.14.8	Nukuwẽ benimakĩ ha maewã piti hamẽ ikai anu Senhor Deusũ nuku iyushũ nuku merabewaya nũ hikishanaii, nuku inã hanu ibuwairã. 
NUM.14.9	Hakia nukũ mekenika Senhor Deus danãyamakãwẽ. Ha dikabi, ha mai pakea anu hiweabuwẽ dateyamariakãwẽ. Senhor Deusũ nuku merabewakĩ hatũ mekenika yushibu nemaya misi pia keska wakĩ nũ hawaira hatu maemashanaii. Nukurã, Senhor Deuski nũ txiti ikaki. Hakia haburã, tsuã hatu mekeamaki. Hatuwẽ hawa dateyamakãwẽ— hatu abiabu 
NUM.14.10	nĩkama dasibitũ mishkiwẽ tsaka tsaka akĩ hatu tenãpanãbũ hanu haki nukuti tari hiwe anushũ Senhor Deusũ hawẽ kushipa txasha txasha ikihairaiwẽ hatu nemakĩ ana hatu uĩmakĩ 
NUM.14.11	Senhor Deusũ Moisés besti ana yuikĩ:
NUM.14.11	—Ea danãkubaĩkĩ henekatsi ikabumaki. Hawẽ unãmati dami itxapa ẽ hatu uĩmabiakubirana ea ikũwãkatsi ikabumariki. 
NUM.14.12	Haskakẽ txami mesewẽ kupikĩ hatu yama watã mia inũ mĩ bakebu enabu washũ hatu pahaira wakĩ yurabu kushipa ẽ mia hatu washũshanaii, na Israelĩ enabũ kushipa binumakinã— aka 
NUM.14.13	Moisĩ Senhor Deus nemakatsi ikĩ kemakĩ ana yuikĩ:
NUM.14.13	—Haska Egito anua mĩ kushipawẽ na enabu mĩ hatu iweima Egito nawabũ haskakiri unãhairakanikiki. 
NUM.14.14	Haska mĩ ea dama yuishu mĩ hatu akaya Egito nawabũ nĩkatã Canaã mai pakea hirabi anu hiwebaunabũri nĩkariashãkanikiki. Habianuri eska mikiri ma mia nĩkaimabuki. Senhor Deus na yurabu hatube kakĩ hatu beismakĩ mĩ hatu kupiama ikimaki. Nai kuĩ merã mĩ hatu bebũ kai inũ hanua meshu merã nai kuĩ dami txi here merã mĩ hatu bebũri hukĩ iwekubiranaii. 
NUM.14.15	Na enabu mĩ hawaira hatu dete keyuaya yurabu shuku tibitũ mĩ kushipakiri unãbiakĩ eska yuikubaĩtirubuki: 
NUM.14.16	“Hanu Senhor Deusũ hatu yubabiani anu hatu hikimatirumawẽ taeshũ hanu tsua hiweabuma anushũ hatu debuwakĩ keyukĩ yamawashinaki”, akĩ mikiri yuikubaĩtirubuki. 
NUM.14.17+NUM.14.18	Haskakenã, Senhor Deusuũ, mĩ haska hatu yubaima akĩ mĩ kushipa hatu uĩmakĩ iyukĩ hatu niti akama heneyamawe. Yurabu txakabubu kupikĩ mĩ heneismabia hakia hatũ ibubũ txakabuwẽ taeshũ hawẽ bakebu inũ, hawẽ bababu inũ, hatũ bababũ bakeburi inũ, habũ bababũ bababuri mĩ hatu kupimisbia ikis hawaira sinatama nuikipa benimanikahairakĩ mia nĩkaisbumabiakẽ hatũ txakabu tere akĩ ana shinãma mĩ hatu hakimawatiruki. 
NUM.14.19	Haskawẽ taeshũ mĩ nui pae ewapa hatu uĩmakĩ hatũ txakabu hatu buashũwẽ, ana shinãmarã. Egito anua hĩ hĩ ikama hatu iwekubirãkĩ na mae anushũ mĩ hatu mekekubainaii— aka
NUM.14.20	Senhor Deusũ Moisés kemakĩ yuikĩ:
NUM.14.20	—Peki. Haska mĩ ea yukairã, hatũ txakabu buakĩ ikis ẽ hatu tenãkĩ keyuamaki. 
NUM.14.21	Hakia ẽ hiwea inũ ẽ kushipa mae hirabi anushũ uĩmisbuwẽ taea haska ẽ mia yuiai txanima kayabiki. 
NUM.14.22	Egito inũ hanu tsua hiweabuma anushũ ẽ kushipa inũ hawẽ unãmati dami betsa betsapa ẽ ma hatu uĩmabiakubirana uĩbiakĩ hawẽtsaĩs ea unãti wanũ ishũ ẽ yunuti hãtxa txibãkatsi ikama ikubirãkanikiki. 
NUM.14.23	Mae pepa hatũ shenipabu ẽ hatu yubani habũ ea nĩkakatsi ikama ikubiranaibũ tsuã uiãmahaira ishãkanikiki. Ea danãmisbutũri hanu hikikĩ uĩtaskabuma iriashãkanikiki. 
NUM.14.24	Hatũ shinã keskama ẽ tsuma Calebe bestitũ shinãkĩ txanimahaira ẽ hãtxa nĩkakĩ ea ashũkubaĩmiski. Haskawẽ taeshũ hanu hatubetã uĩbaũtanimanu Calebe hau hikinũ ẽ nemama hikishanikiki. Hanua hawenabu pai hiwekubaĩshãkanikiki. 
NUM.14.25	Haskawẽ taea ana hariri mã buaibukiri napãpa ewapanu Amaleque nawabu inũ Canaã nawabu hiwebaunabuwẽ taea ana hari buama meshukiri ana hawẽri hatu txĩtuãbaĩkĩ Ianẽwã Tashipakiri hanu tsua hiweabumanu hatu ana iyutãwẽ— akĩ
NUM.14.26	Senhor Deusũ Moisés inũ Arão ana hãtxa wakĩ:
NUM.14.27	—Hatiã ea nĩkashanaibu teneshũ hatu manakubaĩpa, ea yuaĩ eki ha ikaibu ẽ nĩkashuwẽ taea ha Israelĩ enabu txakabu yuananaĩ hãtxawaĩburã? 
NUM.14.28	Ekiri eska ea hatu yuishũwẽ: “Earã, Senhor Deus ibubis ẽ hiweawẽ taeshũ haska ekiri mã yuibaunaibu nĩkatã habiaskari ẽ matu akubaĩshanaii. 
NUM.14.29	Dasibi hunibus 20 bariya unuri hiwebainaibu unaki tanakĩ netãmisbu dasibi eki hãtxa txakabukubaini habu mawashãkanikiki. Hatũ yura hanu tsua hiweabuma anu hatu putakubaĩshãkanikiki. 
NUM.14.30	20 bari binubainabu mã tsua hikiama ishanaii. Hakia Jefoné bake Calebe inũ Numnẽ bake Josué hanu ẽ yubani anu habu besti hikitã hiweshãkanikiki. 
NUM.14.31	Hakia: ‘Nukuki sinatakĩ nukũ bakebu inũ nukũ bababu atxitã dayaru watirubuki’, ikĩ ma yuishinabuwẽ taeshũ matũ huni bake mashkubu inũ matũ bababu hatu iyukĩ hanu mã danãshinabu anu ẽ hatu hikimashanaii, hau hawẽruai hiweshanũbunã. 
NUM.14.32	Hanu tsua hiweabuma anu mawa matũ yura putakĩ mã hatu henekubainaya 
NUM.14.33	40 ano inabu mekekubauni matũ bakebu hiwekubaũshãkanikiki. Haska dayakĩ ẽ hãtxa mã ikũwaĩsbumawẽ taeshũ 40 ano matũ txakabu kupiti matũ bakebũ matu teneshũkubaĩshãkanikiki, mã debui keyuayarã. 
NUM.14.34	40 dia Canaã mai pakea mã uiãtãbaunimaki. Haskawẽ taea 40 ano matũ txakabu pakai mã yumãshanaii, dia tibi mã uĩbaunima keska wakĩ ano bestitxai ẽ matu kupia mã uĩshanaii, mã eki sinataiwẽ taeshunã”, akĩ ea hatu yuishũkãwẽ. 
NUM.14.35	Txanima ea Senhor Deus ẽ hãtxa kayabiaii. Na yurabu txakabu eki dasibia sinataiburã, ẽ hatu haska washanaii. Nenu hanu tsua hiweabuma anu hatũ hiwea benushãkanikiki, mawakinã.
NUM.14.36+NUM.14.37	Canaã anu bushũ hau uĩbaũtanũbũ hunibu Moisĩ hatu yunuima txĩtũbirã: “Ha mai txakabuhairaki”, akĩ hatunabu hatu banabimabu Israelĩ enabũ nĩkatã hatunabu Senhor Deus yuãmakĩ hatu ha imashinabuwẽ taeshũ ha 10 huni Senhor Deusũ hatu hawaira debuwakĩ keyunikiaki. 
NUM.14.38	Hanua Canaã anu kashũ hatubetã uĩbaunima Josué inũ Calebe besti mawama inibukiaki.
NUM.14.39	Haska Senhor Deusũ ma yuishu Moisĩ hatu yuia nĩkai Israelĩ enabu dasibi punu nukai keyuabũ 
NUM.14.40	ushashini penama bestẽtã kaĩbaini bui mati matipa mapekebaini bua yuinamekĩ:
NUM.14.40	—Ma nenu nũ hubia txanima nũ kanehairashinaki. Habiaskabia hanu Senhor Deusũ nukũ shenipabu yubani anu burinãkãwẽ, hanu ibuwairã— iake iakeaibũ 
NUM.14.41	hatu nemakĩ Moisĩ yuikĩ:
NUM.14.41	—Haskai mã patapamẽ, Senhor Deusũ yunua besti nĩkamarã? Haska mã shinaĩkirirã, mã kanehairashanaii. 
NUM.14.42	Matũmebi bebũkiri bebuyamakãwẽ. Hamẽ mã haskakainayarã Senhor Deusũ matu merabewairã, ana matubemaki. Hakia nĩkamas mã kayarã, matu maemashãkanikiki, habu nukuki sinataibunã. 
NUM.14.43	Habu dukũtũ matu manakakanikiki, Amaleque nawabu inũ Canaã nawabunã, matube detenamekĩ matu tenanũ ikarã. Senhor Deus merabewanika mã heneshina ana matubemaki— hatu aka
NUM.14.44	ha yura shuku betsabũ Moisĩ hãtxa nĩkama mati matipanu habũ dukũ ibuwanũ ika mapekeaibũ hakia Senhor Deus hatube yubakani hãtxa aruni bau buama inũ Moisés hatube kamakẽ 
NUM.14.45	hanua Amaleque nawabu inũ Canaã nawabu ha mae anu hiwebaunabu hanus ma itxatã butubirãkĩ hatu detekĩ taewakĩ maemakĩ hatu txibãkubirãkĩ Horma anushũ hatu maemakĩ yamawakĩ keyutã hatũ mae tibi anu txĩtũbainibukiaki.
NUM.20.1	Bukubauni ano bena hawẽ ushe ha dukũ kaiaĩtiã hanu tsua hiweabumanu hawẽ kena Zim anu hikishũ mae Cades anushũ hatũ tari hiwe pũtebauna hanu hiweyuabũ hanua Moisĩ pui Miriã mawa habianuri maiwanibukiaki.
NUM.20.2	Yurabũ hania ũpash atima hayamakẽ Moisés inũ Arão ha akatsi itxatã 
NUM.20.3	Israelĩ enabũ Moisés yuikĩ:
NUM.20.3	—Haska nukunabu Senhor Deusũ hatu kupiaya nũ ma hatube mawati sharashinaki. 
NUM.20.4	Nukurã, nũ Senhor Deusũ enabuki. Haskakĩ nenu hanu tsua hiweabuma anu mĩ nuku iweimamẽ, nukũ inabube nuku tenanũ, iwananã? 
NUM.20.5	Na mae txakabuhaira anu mĩ nuku iweimamẽ? Haskakĩ Egito anua mã nuku tashnimabirãyamamẽ? Nenushũ nũ hani mibãtimaki. Ha figueira inũ, uva inũ, hawa bimi betsa pepa hayamaki. Ha inũ, hania nũ ũpash akai hayamariki— akabu
NUM.20.6	hawenabu hatu henebaini Moisés inũ Arão ka hanu Deuski nukuti tari hiwe hikiti shui anu dãti iki maiki beti ikabũ hanua Senhor Deus hawẽ kushipawẽ txashakirã hatuki nukutã 
NUM.20.7+NUM.20.8	Moisés Senhor Deusũ ana yuikĩ:
NUM.20.7+NUM.20.8	—Ha mestẽti bitã mĩ betsa Arãobetã minabu ha mishki bebũ hatu itxawawe. Ha itxabu bebũshũ hau ũpash shuru inũ ha mishki ewapa hãtxawẽ yunuwe. Hanua mĩ yunua ũpash tueai mĩ uĩshanaii, hau minabu inũ hatũ inabũ hanua ũpash anũbunã— aka
NUM.20.9	haska Senhor Deusũ Moisés ma yunua Senhor Deus hatube yubakani hãtxa aruni bau anua Moisĩ hawẽ mestẽti bishũ 
NUM.20.10	txipu mishki ewapa bebũshũ Moisés inũ Arãonẽ hawenabu itxawashũ hatu yuikĩ:
NUM.20.10	—Nĩkaisma huĩti kushibuũ, nĩkakãwẽ, matu yuinunã. Matu ũpash amanũ, iwanã, na mishki ewapa anu matu ũpash tashnimashũkĩ matu shuru imashũpa, mã ha anũbunã?— akĩ 
NUM.20.11	haska hatu yuitã mestẽti sanãtã dabeki mishki ewapa kusha ũpash itxapa tuei shuru iki taeaya yurabu inũ hatũ inabubetã akaibũ 
NUM.20.12	hakia Senhor Deusũ Moisés inũ Arão ana yuikĩ:
NUM.20.12	—Ũpash hatu amakĩ haska ẽ matu yunua shinãkĩ mã akama inũ hatu bebũshũ mã pe ea hatu kẽwãmamawẽ taea ha mai pepa hanu ẽ hatu ibuwamashanai anu ha yurabube kai maturi mã hikiama ishanaii— akĩ Senhor Deusũ ha dabe hatu kupinikiaki.
NUM.20.13	Yuã txakayamabiabu hene hatu ana inãkĩ hawẽ duapa pae Senhor Deusũ hatu uĩmaniwẽ taeshũ ha txatxa henerã, “Meribáki”, akĩ kenamisbuki, nukũ hãtxawẽ: “Yuanananibu txatxaki”, akinã.
NUM.20.14	Ana betsatiã Edom nawabu, Jacó betsa Esaú enabu ma pakubiranaibu anu hatũ shanẽ ibu hau yuishũtanũbũ Cades anu hikitã Moisés hawenabu betsabu hatu yunua bui Edom nawa shanẽ ibuhaira anu hikishũ Moisés yuishũkĩ: “Mĩ betsabu Israelĩ enabũ mia yukakatsis ikanikiki. Eskaki, mia yuinũ nuku nĩkawe: Haska bika tenei nũ hiwekũkiranai mĩ unãhairaii. 
NUM.20.15	Nukũ shenipabu Egito anu bua hari bari itxapa hiweyunibuki. Hanushũ Egito nawabũ nukũ shenipabu tsuma watã itxakawanishũ habiaskari wakĩ nukuri itxakawakubirãpaunibuki. 
NUM.20.16	Haskakẽ hau Senhor Deusũ nuku merabewanũ hãtxa kushipawẽ nuitapakĩ nũ ea akubaini hãtxai nĩkatã hawẽ nai tsuma Senhor Deusũ yunua Egito anua hawẽ nai tsuma kushipatũ nuku tashnimabirani ma natiã nenu Cades mae anu hikishĩshũ hanua mĩ mai pakea kesukauna anushũ nũ manayuaii. 
NUM.20.17	Mĩ mai pakea anu kapukekaĩkatsi nũ mia yukai ikaii. Matũ mibanu inũ matũ uva bimi kenekauananu nũ hanu kamaki. Ha dikabi, matũ ũpash bana nũ akama ishanaii. Mĩ bai hashpa anu besti nũ tanabaĩkatsis ikaii, yusiuri inũ yusmauri hikikaunamarã. Mĩ mai pakea nũ kapukekĩ binuriama mĩ bai hashpa anua nũ hani tashniama ishanaii. Kapukekaĩtãpa?” akĩ Moisés ha shanẽ ibu yuishunabu
NUM.20.18	hanushũ Edom nawabu shanẽ ibuhairatũ hatu kemakĩ yuikĩ:
NUM.20.18	—Ẽ mai pakea mã kapukebaĩtirubumahairaki. Ẽ hãtxa nĩkama mã buaibũ matu nemai ẽ detenamenikabuya matuki nukui ẽ tashnikaĩshanaii— hatu waya
NUM.20.19	daewakĩ ha Israelĩ enabũ ana yuikĩ:
NUM.20.19	—Dateyamawe. Mĩ bai pepa hashpa besti nũ tanakubaĩshanaii. Nuku inũ nukũ inabũ matũ ũpash bana anua nũ akarã, peiwẽ nũ mia pakashanaii. Mĩ mai pakea anu besti hawa meama nũ binu kaĩkatsis ikaii. Nukuki dateyamawe— akabu
NUM.20.20	haska wabiabu Edom nawabu shanẽ ibuhairatũ ana hatu yuikĩ:
NUM.20.20	—Haskamaki. Mã kapuketirumahairaki— hatu watã Israelĩ enabuki nukui hawẽ detenamenika kushipabu itxapabe tashnibirã 
NUM.20.21	hau kapukeyamanũbũ hatu nemahairaibuwẽ taea datei Israelĩ enabu bai betsakiri bukatsi benanibukiaki.
NUM.20.22	Hanua Israelĩ enabu dasibi mae Cades anua tashnibaini Mati Hor bai kakiri hanu hikiabũ 
NUM.20.23	Edom mai pakea kesua dapishũ Moisés inũ Arão Senhor Deusũ ana yuikĩ:
NUM.20.24	“Arãorã, ma mawaikiki. Ũpash txatxa Meribá dapishũ ẽ yunua hãtxa mã akama ikimawẽ taea hanu Israelĩ enabu ibuwamakatsi ẽ hatu yubani anu Arão hikitirumaki. 
NUM.20.25	Haskawẽ taeshũ Moisĩ, mianã, mĩ betsa Arão inũ hawẽ bake Eleazar Mati Hor mamaki anu hatu iyuwe. 
NUM.20.26	Hanushũ Deusbe hãtxashunika tari txaipa Arão anua pekatã Eleazar sawemashãwẽ. Mĩ haska waya hanua Arão mawaikiki”, hatu wa
NUM.20.27	haska Senhor Deusũ Moisés yunua anũ ika hatube kai Israelĩ enabu dasibibũ uiaĩbũ Mati Hor mamaki anu mapekeabu 
NUM.20.28	hanushũ Moisĩ Arão anua ha Deusbe haya hãtxati tari txaipa pekatã hawẽ bake Eleazar sawemaya mati mamaki habianuari Arão mawakẽ Moisés inũ Eleazar mati anua butubirã 
NUM.20.29	Arão ma mawa dasibi hatu banabimakĩ keyuabu ma mawawẽ taea Israelĩ enabu 30 dia kashakubainibukiaki.
NUM.21.1	Ha Neguebe mai ewapa kesukaunanu Canaã nawa shanẽ ibuhaira hawẽ mae ewapa Arade anu hiweshũ Israelĩ enabu Atarim baiwẽ beaibu haki txaniabu nĩkatã hawẽ detenamenikabuya kaĩbaĩ hatube detenamekĩ Israelĩ enabu hatu maemakĩ hatiri atxitã hatu bitxishinabũ 
NUM.21.2	hanushũ Israelĩ enabũ Senhor Deus yubakĩ: “Mĩ nuku merabewaya nũ hatu maemakĩ hatũ mae tibi anua nũ hatu detekĩ keyubaũtiruki. Miauma nũ atirumaki”, akabu 
NUM.21.3	haska yukabu nĩkashũ Senhor Deusũ hatu yuikĩ: “Peki”, ishũ hatu yunushũ hau hatu maemanũbũ itã hatu merabewaya Israelĩ enabũ hatu detekĩ Canaã nawabu dasibi debuwakĩ keyushũ hatũ mae tibi kuakĩ yamawakĩ keyunibukiaki. Haska watã ha maewã kenakĩ: “Hormaki”, anibukiaki, nukũ hãtxawẽ kenakĩ: “Hatu Keyunibu Maeki”, akinã.
NUM.21.4	Edom nawabũ mai pakea dũkebaũkatsi Mati Hor anua sulkiri bui Ianẽwã Tashipa derũkebauni bari huaikiri dũkebauni hĩ hĩ ikama bebiashina bai itimaskawẽ taea sinatakĩ 
NUM.21.5	Senhor Deus inũ Moiséski hãtxa txakabukĩ ana Moisés yuikĩ:
NUM.21.5	—Nenu hanu tsua hiweabuma anua nũ mawashanũ Egito anua Senhor Deusbetã mĩ nuku iweniki. Uĩwẽ. Piti kayabi nũ hayamaki. Hawẽ neshuti ũpash nũ hayamariki. Penaya tibi besti ha maná duru nũ bimis ha besti piti txakabu pi nũ mã hatsãki— akĩ kũyã akabu 
NUM.21.6	hatu kupikĩ dunu paepahaira itxapa Senhor Deusũ hatu yunua beshũ hatu pikĩ bishakubauna Israelĩ enabu itxapa mawakubaunaibũ 
NUM.21.7	hatiri isĩ tenei Moisés anu itxashũ yuikĩ:
NUM.21.7	—Senhor Deus inũ mia itxai nũ kanehairashinaki. Dunu hau nitxinũ Senhor Deus nuku yuishũwẽ— akabu Moisĩ hatu yukashuna 
NUM.21.8	nĩkatã Senhor Deusũ Moisés yuikĩ:
NUM.21.8	—Ha dunũ hatũ hatu piai keska hatu dami washũtã txibu keyatapa mamaki hatu dũtãshũwẽ. Dunu paepahairatũ tsuara hatu pikĩ bisha isĩ tenei hushũ ha mane dunu uĩ mekei shushashãkanikiki— aka 
NUM.21.9	nĩkashũ bronze mane tashipa dami wakĩ dunu keska Moisĩ ashũ txibu keyatapa mamaki anu puẽtã nitxĩkĩ dũtãkẽ tsuabura dunũ pikĩ bisha ha dunu dami dunua uiĩ shushakubainibukiaki, ana mawamarã.
NUM.22.1	Hanua Israelĩ enabu bukubaini atimas Moabe mai pãpa anu hikishũ Hene Jordão bari huaikiria maewã Jericó besusi kesha betsauri uĩtirubu anu shabakabi hatũ tari hiwe pũtebaunaibũ
NUM.22.2	Israelĩ enabũ Amorreu nawabu detekĩ maemakĩ yamawakĩ hatu keyuhairashinabukiri Ziporĩ bake Balaquẽ Moabe nawabu shanẽ ibuhairatũ ma hatu nĩkashina datehairaya 
NUM.22.3	habiaskariai hawenabu Moabe nawabu Israelĩ enabu mirimahairabuki datehairariaibũ 
NUM.22.4	Midiã nawabu hatu dapi hiwebaunabũ hatũ shanẽ ibubube Moabe nawabu hatu hãtxa wakĩ yuikĩ:
NUM.22.4	—Ha yura mirimahairabũ nukũ mae tibi nuku mebĩ keyui bekanikiki, ina awã basi pikĩ keyumis keska wakinã— hatu akabu
NUM.22.4	habiatiãri Moabe anu Ziporĩ bake Balaque shanẽ ibukĩ 
NUM.22.5+NUM.22.6	hawẽ hãtxa bushunikabu betsabu katushũ shanẽ ibuhaira Balaquẽ hatu yuikĩ:
NUM.22.5+NUM.22.6	—Haska Beorĩ bake Balaão mã ea yuishũtanũ eska matu yuinũ ea nĩkakãwẽ: “Nukũ shanẽ ibuhaira Balaquẽ hãtxa mia yuinũ nuku nĩkawe. Egito anua nawa betsabu beimashũ ẽ mai hirabi atxikĩ ea bebũ hatũ tari hiwe mirima ma pũtebaũshinabuki. Mikiri ẽ nĩkamis: ‘Mĩ shũ ika kushipayakiaki. Tsuabura duawakĩ mĩ hãtxa pe yuia pemisbukiaki. Ha inũ, tsuabura shũ akĩ mĩ hatu yupuaya mia dabãmisbukiaki.’ Hawairakirã ea hatu yupukĩ shũ ashũriyuwe. Mĩ hatu haska waya hatu detekĩ ẽ mae anua ẽ hatu nitxĩshanimẽkaĩ. Ẽ mia kenai ea merabewai huwe”— hatu akĩ henewã Eufrates dapi nawabu mae betsa Petor anu Beorĩ bake Balaão anu Balaquẽ hatu yunua 
NUM.22.7	Moabe nawabu shanẽ ibu beshmasbu inũ Midiã nawabu shanẽ ibu beshmasburi hawẽ hatu yupushunai hawẽ pakati peiya bui mae Petor anu hikishũ hatũ shanẽ ibuhaira Balaquẽ hãtxa dasibi Balaão yuiabu 
NUM.22.8	Balaãonẽ hatu yuikĩ:
NUM.22.8	—Peki. Na habia meshu merã ẽ uĩyuai habianu iyukãwẽ, Senhor Deusũ haskarara ea yunua nĩkatã ẽ matu yuishanairã— akĩ hatu yuia niti itã ha Moabe shanẽ ibu beshmasbu hawẽ hiwetã ushaibũ
NUM.22.9	meshu merã Balaãoki Deus nukutã yukakĩ:
NUM.22.9	—Ha hunibu mĩ hiwe anu beaburã, tsuabumẽ?— aka
NUM.22.10	Balaãonẽ Deus kemakĩ yuikĩ:
NUM.22.10	—Ziporĩ bake Balaque Moabe nawabu shanẽ ibũ hatu yunua ea hawẽ hãtxa yui bea ikanikiki. 
NUM.22.11	“Egito anua nawa betsabu tashnibiranimashũ mae tibi ibuwaibũ hawaira hushũ ea hatu yupushuniyuwe. Mĩ ea hatu haska washunaya hatube detenamekĩ ẽ mai pakea anua ẽ hatu nitxĩshanimẽkaĩ”, akĩ ea yuikãshuki— aka
NUM.22.12	haska Balaãonẽ yuia Deusũ nĩkatã yuikĩ:
NUM.22.12	—Haskamaki. Hatube kayamashãwẽ. Ha dikabi ha nawabu hatu yupuyamawe. Ha nawa betsaburã, enabuki. Eã ẽ hatu duawakubainaii— aka ishĩ
NUM.22.13	hanua penamahaira Balaão bestẽkauã butukaĩ Balaquẽ ha shanẽ ibubu yunushina hatu yuikĩ:
NUM.22.13	—Ẽ matube kanũ Senhor Deusũ ea haska yunuamaki. Matũ mai pakea anu txĩtũribaĩtãkãwẽ— hatu wa
NUM.22.14	Moabe nawabu shanẽ ibu beshmasbu txĩtũbaini Balaque anu bushũ yuikĩ:
NUM.22.14	—Balaão nukube hukatsi ikama nuku besti nitxiã nũ hushuki— akabu
NUM.22.15	hanushũ hawẽ shinã betsa wakatsi ikama habu dukũ hatu yunushina kushipa beshmasbuwẽ taeshũ natiã shanẽ ibu betsaburi itxapa kushipahairabu Balaquẽ ana hatu katushũ bikakĩ Balaão anu haburi yunua 
NUM.22.16	txaihaira bukubaini Balaãoki nukushũ yuikĩ:
NUM.22.16	—Nukũ shanẽ ibuhaira Ziporĩ bake Balaquẽ hãtxa mia yuinũ nuku nĩkawe. Eanu mĩ huyunũ ẽ mia ea akĩ bikahairawaii. Ana huama ikama huwe. 
NUM.22.17	Mĩ huaya mia duawakĩ mĩ ẽ shanẽ ibu keska ẽ mia kẽhairawashanaii. Ha dikabi hawara mĩ ea yukai dasibi ẽ mia ashũshanaiwẽ taeshũ hushũ ha nawa betsabu ea hatu yupushuniyuwe— akĩ hatũ shanẽ ibuhaira Balaque yuishunabu 
NUM.22.18	Balaãonẽ hatu kemakĩ yuikĩ:
NUM.22.18	—Eskaki, ea nĩkakãwẽ. Dasibi ouro inũ prata mane pepahaira hawẽ hiwe mata haya matũ shanẽ ibu Balaquẽ ea inãbia ẽ mekenika Senhor Deusũ ea yunuama ẽ hawa washũtirumaki, ẽ Senhor Deusũ yunua binukinã. 
NUM.22.19	Habiaskabiakẽ na meshu merã bashikua habianu ushayukãwẽ. Natiã haskara Senhor Deusũ ea yuimẽkaĩ, ẽ ana matu nĩkashũyuairã— hatu wa
NUM.22.20	ha meshu merã Deus Balaãoki ana nukushũ yuikĩ:
NUM.22.20	—Mĩwẽ taea ha hunibu bekãshurã, benitã hatube katãshãwẽ. Hakia harishũ ẽ mia yunuai besti akubaĩtãwẽ— abaini kakẽ
NUM.22.21+NUM.22.22	penamahaira bututã hawẽ jumenta kabekãtã haki tsaukaĩti nesha akeaketã haki katsaumekaĩkĩ hawẽ dayaru tsuma daberi hatu iyui Moabe nawabu shanẽ ibubube Balaão kaiwẽ taea Senhor Deus haki sinatakĩ hawẽ nai tsuma kushipa yunua bai namaki nishũ kebẽkĩ harakiri katimawakẽ 
NUM.22.23	jumento kakĩ betxitã nai tsumã hawẽ matxatu kenu dabeya txaipa sanã mesea nikẽ jumenta bestitũ uĩ haki datei hamauri teshki baimauri hikikainaya ha nai tsuma uiãma hau baiwẽ ana txĩtũkainũ hiwẽ Balaãonẽ hawẽ jumento tekush tekush aka 
NUM.22.24	hanua Senhor Deusũ nai tsuma bebukaĩ hanu uva bimi bai dabe mishki kenekauana yusiuri inũ yusmauri ha namakis bai hashu anu kebeã ana nikẽ 
NUM.22.25	hawẽ jumenta bestitũ ana uĩ daĩbaini mishki keneki teshke ikaĩkĩ Balaãonẽ tae teshke abaĩkĩ isĩwã haki sinatakĩ ana hawẽ jumenta tekush tekush aka 
NUM.22.26	hakia ana bebukaĩ Senhor Deusũ nai tsuma kushipa kai yusiuri inũ yusmauri hani daĩbaĩtima bai hashuhaira anu ana harakiri katima wakĩ kebeã nikẽ 
NUM.22.27	ana uĩ datei hawẽ jumenta di ikĩ Balaão tĩ aka benitã haki sinatakĩ hawẽ jumenta hiwẽ makush makush akaya 
NUM.22.28	Senhor Deusũ hawẽ jumento hunĩ hãtxawẽ hãtxamaya jumentã Balaão yuikĩ:
NUM.22.28	—Ẽ mia haska wa mĩ ea ma dabe inũ bestiki kusha kusha aki ikai?— aka 
NUM.22.29	Balaãonẽ kemakĩ yuikĩ:
NUM.22.29	—Mĩ ea itxakawakĩ iyu pewama ẽ mia aki ikaii. Ẽ mekẽ anu nupe tsumashunã, ẽ ma mia tenãshu ikeanaii, ikisrã— aka 
NUM.22.30	hakia hawẽ jumenta ana hãtxakĩ yuikĩ:
NUM.22.30	—Earã, ẽ mĩ jumentaki. Mĩ berunã eki katsaumetiani ẽ mia nimakubaĩmiski. Haska ẽ mia washurã, uatiã mia nimashũ ẽ mia haska waisma mĩ unãhairaii— aka Balaãonẽ kemakĩ yuikĩ:
NUM.22.30	—Txanimaki. Mĩ ea haska waismaki— akaya
NUM.22.31	hanushũ Senhor Deusũ Balaão beru betsa watã uĩmaya hawẽ matxatu kenu dabeya txaipa sanã bai namaki Senhor Deusũ nai tsuma kushipa nia Balaãonẽri uĩ datehairai dãti iki maĩ beti ikẽ 
NUM.22.32	hawẽ nai tsumã yuikĩ:
NUM.22.32	—Haskakĩ dabe inũ bestiki mĩ jumenta mĩ kusha kusha ashumẽ? Ha mĩ nawabube kaya haska betxipaiama mia nemanũ ishũ ẽ mia ashuki. 
NUM.22.33	Mĩ jumentã ea uĩ dabe inũ bestiki ea daĩ teshkikũkirãshuki. Hakia eki kemaya ẽ mia besti detekeãshuki, hau mĩ jumenta besti hiwenunã— aka 
NUM.22.34	Balaãonẽ kemakĩ yuikĩ:
NUM.22.34	—Ea nemanũ ika bai mĩ kebeã nibiakẽ hawa unãma ẽ kanehairashuki. Ha nawabube ẽ kaya mĩ haska betxipaiamakenã, haskakenã, ma ẽ hiwe anu ẽ txĩtũrikainaii— aka 
NUM.22.35	hakia Senhor Deusũ nai tsuma kushipatũ ana kemakĩ yuikĩ:
NUM.22.35	—Ha nawabube hatube kayutãwẽ. Harishunã, haska ẽ mia yuiai besti yuikubaĩshãwẽ— abaini kakẽ
NUM.22.35	Balaquẽ hatu yunushina shanẽ ibu beshmas sharabube Balaão hatube huaya 
NUM.22.36	hawẽ mai pakea anu Balaão hui kemai Balaquẽ nĩkatã haki nukutanũ ika hui pashku hawẽ kena Arnom anu hawẽ mai pakea kesua txaima Moabe nawabũ mae betsa anu Balaãoki nukutã 
NUM.22.37	Balaquẽ yuikĩ:
NUM.22.37	—Hau mia itanũbũ ẽ hatu yunuhairashinaki. Haskai uatiã ẽ mia kenakĩ bikawabia mĩ huama ishiãmẽ? Ẽ mia duahairawatiruma mĩ shinaĩ ishiãraka. Ẽ mia atiruki. Dateyamawe— aka 
NUM.22.38	Balaãonẽ kemakĩ yuikĩ:
NUM.22.38	—Mia uinũ ika ẽ hushurã, ma ẽ nenuki. Eska besti ẽ mia yuitiruki. Ẽ shinanẽ eiskauã emebi ẽ kushipawẽ ẽ yuismaki. Hakia haska Deusũ besti ea yunua ẽ atiruki— aka 
NUM.22.39	hanushũ Balaquẽ Balaão iyui mae betsa hawẽ kena Quiriate-Huzote anu hikiabu 
NUM.22.40	hanushũ ina awa inũ txashuwã hau tesenũbũ hawẽ dayaru Balaquẽ yunua deteshunabu Balaão inũ hawenabu shanẽ ibubu beshmasbu habe beabu hatu pimabu 
NUM.22.41	penamahaira Balaquẽ Balaão benabauni haki nukutã mati pishta hawẽ kena Baal mapekemabaĩ iyushũ uĩmakĩ Israelĩ enabũ hatũ tari hiwe pũtebaunimabu shabakabi dasibi uĩmakĩ keyua
NUM.23.1	haska uĩtã Balaãonẽ Balaque yuikĩ:
NUM.23.1	—Mishki txi tapu wakĩ 7 nenu ea washũwẽ. Haska washũ 7 ina awa bake inũ 7 txashuwã tesẽshũ ea pewashũriawe, nũ menukĩ keyununã— aka 
NUM.23.2	haska Balaãonẽ Balaque yunua akĩ keyushuna txi tapu bestibu tibiki ina awa bake inũ txashuwã bestitxai ha dabetũ kuakĩ menu keyukĩ 
NUM.23.3	hanushũ Balaãonẽ Balaque ana yuikĩ:
NUM.23.3	—Na habia yuinaka menuai dapishũ ea manayuwe. Senhor Deus hui eki nukushũ harakiri ea hãtxa waimẽkaĩ, ẽ uĩyui kairã. Hawara ea unãma nĩkabirã ẽ miki txaniyuaii— aka
NUM.23.3	mawa tenãma hawa hayama anu Balaão ka 
NUM.23.4	hanu Deus haki nukutã Balaãonẽ yuikĩ:
NUM.23.4	—7 mishki txi tapu ẽ mia pewashũshuki. Ha bestibu tibiki ina awa bake inũ txashuwã bestitxai ẽ mia menukĩ keyushũshuki, mia kẽwãkinã— aka 
NUM.23.5	hau haska hatu yuitanũ hawẽ hãtxa Senhor Deusũ Balaão unãmatã yuikĩ:
NUM.23.5	—Balaque anu txĩtũkaĩ na habias hãtxa ẽ mia yuishu ea yuishũtãwẽ— aka 
NUM.23.6	haska wa nĩkatã txĩtũkirani txi tapu dapi Moabe nawabu shanẽ ibu dasibibube Balaque niaki nukutã 
NUM.23.7	hau haska ishanũ Balaão hatukiri yuikĩ:
NUM.23.7	“ ‘Ẽ mae mati matipa bari huaikiria Arã anushũ hau hunũwẽ’, iwanã,
NUM.23.7	Balaquẽ ea hatu iwemashinaki.
NUM.23.7	Moabe nawabu shanẽ ibuhairatũ ea kenashĩshũ ea yuikĩ:
NUM.23.7	‘Israelĩ enabu ea hatu yupushũwẽ.
NUM.23.7	Jacó enabu ẽ hatu betxipaiama txakabuwashũkĩ ea hatu yupushũwẽ’, ea washuki.
NUM.23.8	Hakia habu Senhor Deusũ hatu yupuama tsuã hatu yuputirumaki.
NUM.23.8	Habu Deusũ hatu txakabuwama tsuã hatu txakabuwatirumaki.
NUM.23.9	Na mishki mati keyatapa anushũ shabakabi ẽ hatu uĩ keyutiruki,
NUM.23.9	na mati matipa anushunã.
NUM.23.9	Yurabu meribi hiweabu ha yura betsabu keskamaki.
NUM.23.9	Na mati matipa anushũ ẽ hatu uiaiĩ.
NUM.23.10	Ha Israel yurabu mai mishpu keska tsuã tanatirumẽ?
NUM.23.10	Hatiburã, tsuã unãtirumẽ?
NUM.23.10	Pepabu unanuma mawamisbu keska eari ẽ mawakatsis ikaii.
NUM.23.10	Habu debumisbu keska eari ẽ debukatsis ikaii, hawa dateamarã”—
NUM.23.10	akĩ hari Senhor Deusũ yuishu Balaão hatu yuia 
NUM.23.11	ha ikĩ Balaquẽ yuikĩ:
NUM.23.11	—Mĩ hawai? Mĩ ea hatu yupushũyunũ ẽ mia kenakĩ iweshinaki. Hakia eki sinataibu mĩ hatu pepa washuki— aka 
NUM.23.12	Balaãonẽ kemakĩ yuikĩ:
NUM.23.12	—Haska ea yuimai besti ẽ mia yuitiru Senhor Deusũ ea yunua nũ atiruki— aka 
NUM.23.13	Balaquẽ Balaão bika wakĩ yuikĩ:
NUM.23.13	—Ua mati betsa anu ebe kawe. Harishũ hatũ tari hiwe pũtebaunabu uĩ keyuama hatiri besti uĩkĩ dateama harishũ mĩ ea hatu yupushũtirumẽkaĩ— atã 
NUM.23.14	Mati Pisga mamaki Zofim mae anu Balaão iyushũ 7 mishki txi tapu hatu wamatã Deus daewakatsi ikĩ txi tapu bestibu tibi anushũ ina awa bake inũ txashuwã bestitxai teseãbu Balaquẽ txiwẽ menua menui keyuaya 
NUM.23.15	hanushũ Balaãonẽ Balaque yuikĩ:
NUM.23.15	—Nenu txi tapu dapishũ ea manayuwe, Deuski nukui ẽ benãta kayuairã— abaini ka 
NUM.23.16	Deus haki nukushũ hau yuinũ hawẽ hãtxa Senhor Deusũ Balaão unãmatã hanushũ yuikĩ:
NUM.23.16	—Hanu Balaque anu txĩtũkaĩ na habias hãtxa ẽ mia yuishu ana yuiritãwẽ— aka
NUM.23.17	haska wa nĩkatã txĩtũkirani txi tapu dapi Moabe nawabu shanẽ ibu dasibibube Balaque niaki nukutushia Balaquẽ Balaão yukakĩ:
NUM.23.17	—Hawa Senhor Deusũ mia yuishumẽ?— aka 
NUM.23.18	ha nawabu haskashanaibu Balaãonẽ Balaque hãtxashũkĩ:
NUM.23.18	“Ziporĩ bake Balaqueẽ, pes shũ ea nĩkawe.
NUM.23.19	Yurabu hiwebia mawamisbu keskama Deus txanitxakaismaki.
NUM.23.19	Ha inũ, hawẽ shinã betsa waismaki.
NUM.23.19	Hawara yuishũ amiski.
NUM.23.19	Hawara yubakashũ akĩ keyumiski.
NUM.23.20	Hakia ẽ hatukiri pe yuikubainũ ea yunushuki.
NUM.23.20	Deusũ hatukiri pe yuiaya hãtxa betsawẽ ẽ nematirumaki.
NUM.23.21	Jacó enabu anua tsua parã hãtxa hayamaki.
NUM.23.21	Israelĩ enabu anushũ txakabuaibu tsuã uĩsbumaki.
NUM.23.21	Hatũ mekenika Senhor Deus hatube ikũkaĩmiski.
NUM.23.21	Hatũ mae anushũ Senhor Deus kẽwãkĩ: ‘Nukũ Shanẽ Ibuhairaki’, akĩ
NUM.23.21	ha yurabũ kẽwãmisbuki.
NUM.23.22	Egito anua Senhor Deusũ hatu iwenishũ cavalo bene unicórnio mashũ txaipaya kushipa mesehaira keska hatu wamiski.
NUM.23.23	Israelĩ enabuũ, natiã ẽ matukiri pepa shinãkĩ yuiairã,
NUM.23.23	Deusũ matuwẽ taeshũ hawẽ dami kushipa matu ashũkĩ uĩmai
NUM.23.23	yura betsabu matu uĩ e ikanikiki.
NUM.23.23	Jacó enabu tsuã hatu yupukãtirumaki.
NUM.23.23	Israelĩ enabu tsuã hatu mukayatũ daũtirumariki.
NUM.23.24	Inu betsa leãonẽ hawẽ piti yuinaka atxishũ debu washũ
NUM.23.24	hawẽ nami pikĩ hawẽ himi akĩ keyuriama
NUM.23.24	yaushi tekerẽ tekerẽ imis keska ha yurabu pubẽ meseburiki”,
NUM.23.24	ikaya
NUM.23.25	Shanẽ ibu Balaquẽ Balaão ana yuikĩ:
NUM.23.25	—Mĩ ea hatu yupushunamabia ana hatukiri pe hãtxayamawe— aka 
NUM.23.26	Balaãonẽ kemakĩ yuikĩ:
NUM.23.26	—Haska Senhor Deusũ ea yunua ha besti ẽ atiruki. Habiaska bebũkiri ẽ mia yuia mĩ nĩkashuki— aka 
NUM.23.27	haska Balaãonẽ yuibia shanẽ ibu Balaquẽ ana yuikĩ:
NUM.23.27	—Mae betsa anu ẽ mia iyuai unuri kashũ harishũ Israelĩ enabu mĩ ea hatu yupushunai mĩ mekenika Deusũ mia nemamamẽkaĩ, miki sinatamarã— akĩ 
NUM.23.28	Balaão iyukĩ Mati Peor mapekema hanushũ hanu tsua hiweabuma dasibi uĩbaũti anu mapushũ 
NUM.23.29	Balaãonẽ ana Balaque yunukĩ:
NUM.23.29	—7 mishki txi tapu ea washũwẽ. 7 ina awa bake inũ txashuwã tesẽshũ ea hatu pewamashũwẽ— aka 
NUM.23.30	haska ma yunua akĩ keyutã txi tapu bestibu tibi anushũ ina awa bake inũ txashuwã bestitxai tibi Balaquẽ txiwẽ menukĩ keyushuna
NUM.24.1	Israelĩ enabu Senhor Deusũ pepawa bestikatsis ikai unãtã ana habe hãtxakĩ hawẽ hãtxa nĩkai Balaão ana Deusbe hãtxai kama hakia hanu tsua hiweabuma anu ana uĩbaũkĩ 
NUM.24.2	Israelĩ huni bakebũ enabu shukuabu tibi meribi hiwebaunabu uiãyã Deusũ Yushĩ Pepatũ hawẽ hãtxati kushipa Balaão inãkĩ unãmaiwẽ taea 
NUM.24.3	hau haska ikubaĩshanũbũ Balaãonẽ Balaque hãtxa wakĩ:
NUM.24.3	“Beorĩ bake Balaão eska ẽ hãtxaii.
NUM.24.3	Haska hunibũ uĩsbuma ma ẽ uiãki.
NUM.24.4	Nishi pae atã uiã keska shabakabi ẽ uĩshuki.
NUM.24.4	Deus kushipahaira dasibi binuatũ ea hãtxa inã nama keskawẽ ẽ ma uiãki.
NUM.24.5	Eska ẽ hatukiri hãtxai ea nĩkawe.
NUM.24.5	Jacó enabuũ, matũ tari hiwerã, hawẽruahairaki.
NUM.24.5	Israelĩ enabuũ, matũ maerã, hawẽrua pepahairaki.
NUM.24.6	Maturã, hene kaya kesha shẽpã tatxa txaipaya bana mã mapubaina keskabuki.
NUM.24.6	Maturã, Senhor Deusũ mã dau bana keskabuki.
NUM.24.6	Maturã, pashku kesha mã kusha bana keskabuki.
NUM.24.7	Ũpash ati inũ hawẽ mibã tatxa ati hene itxapa netsunakama Israelĩ enabu hayashãkanikiki.
NUM.24.7	Amaleque nawa shanẽ ibuhaira Agague kushipahairabiakẽ Israelĩ enabu shanẽ ibuhairakĩ hatu maemashanikiki.
NUM.24.7	Israelĩ enabu shanẽ ibuhaira kushipakũkaĩshanikiki, mai ewapa atxi keyuirã.
NUM.24.8	Egito anua Senhor Deusũ hatu iwenirã, hawẽ kushipawẽ hatu nimarã, cavalo bene unicórnio mashũ txaipaya kushipa mesehaira keskabuki.
NUM.24.8	Israelbuki yura betsa betsapa hatuki sinataibu
NUM.24.8	hatu yamawakĩ keyushãkanikiki,
NUM.24.8	pia kuĩwẽ hatu tsakakinã, hatu shau tekekĩ keyukinã.
NUM.24.9	Israelĩ enabu huĩrukuĩ maniabũ inu betsa leão huĩrukuĩ daka keskakẽ datekĩ tsuã bestẽwãkatsi ikamaki.
NUM.24.9	Tsuabũra matu pepawaibu Senhor Deusũ haturi pepawashanikiki.
NUM.24.9	Tsuabũra matu yupuaibu Senhor Deusũ hatu kupikĩ yupuriashanikiki” ikaya
NUM.24.10	haska nĩkatã Balaque Balaãoki sinatahairai mekẽ nata txakã txakã akĩ yuikĩ:
NUM.24.10	—Mĩ ea hatu yupushuniyunũ ẽ mia kenashĩshũ iweaki. Hakia ẽ hatuki sinatabiaya ẽ hãtxa danãkĩ mĩ hatu duawakĩ pepawashuki, dabe inũ bestikirã. 
NUM.24.11	Haskakenã, mĩ mae anu txĩtũrikaĩtãwẽ. Mia kẽwãkĩ duahairawanũ, iwanã, ẽ mibe yubakashina Senhor Deusũ mia ea hawa amashunama ishuki— aka
NUM.24.12	Balaãonẽ kemakĩ yuikĩ:
NUM.24.12	—Eska unãkĩ minabu mĩ hatu yunua ka bebũkiri ẽ hatu yuimaki, eskakirirã: 
NUM.24.13	“Haska mã hakiri ea yuibiaibunã, hawẽ hiwe ewapa hawẽrua anua hawẽ ouro inũ prata mane arua ha dasibi mĩ shanẽ ibu Balaquẽ ea inãkuĩbia haska Senhor Deusũ ea yunua hakiri shinãma ibubis ẽ shinanẽ hawara pepa inũ hawara txakabu ẽ atirumaki. Hawara Senhor Deusũ yunukĩ ea yuia ha besti ẽ ashũtiruki”, akĩ ẽ hatu yuimaki. 
NUM.24.14	Haskakenã, ẽ maekiri ẽ ma kaii. Hakia ẽ kariama ha yurabu minabube haskakubaĩshanaibu mia yuinũ ea nĩkawe— iwanã, 
NUM.24.15	haskashanaibu Balaãonẽ hatu yuikĩ:
NUM.24.15	“Earã, ẽ Beorĩ bake Balaãoki.
NUM.24.15	Haska hunibũ uĩsbuma ma ẽ uiãki.
NUM.24.16	Nishi pae atã uiã keska shabakabi ẽ uĩshuki.
NUM.24.16	Deus kushipahaira dasibi binuatũ ea hãtxa inã nama keskawẽ ẽ ma uiãki.
NUM.24.17	Hawara haska tashnishanai ma ẽ uĩshuki.
NUM.24.17	Unu iriamahaira haskakũkaĩshanai bebũkiri ẽ unaiĩ.
NUM.24.17	Jacó enabu anua huni kushipahaira tashnishanikiki, bishi bena txasha txasha ikai keskarã.
NUM.24.17	Israelĩ enabu anu shanẽ ibuhaira benikaũshanikiki.
NUM.24.17	Hatũ bushka butxusha keska wakĩ Moabe nawabu yamawashanikiki.
NUM.24.17	Sete enabu pabiakubainaibu haburi butxushkĩ yamawariashanikiki.
NUM.24.18	Edom enabu Seir anuabu hatuki sinataibu hatũ mae mebĩshãkanikiki.
NUM.24.18	Seir mebĩtã Israelĩ enabu pubẽ kushipakĩ yura betsa betsapa hatuki sinataibu binushãkanikiki.
NUM.24.19	Jacó enabu betsa tashnitã kushipakũkaĩkĩ mae itxapa mebinanãkĩ ha nawabu teshe tibi hatu keyukĩ yamawashãkanikiki.”
NUM.24.20	Amaleque nawabũ maekiri uĩkĩ haska ishanaibu hatukiri Balaão huiwẽ nawakĩ:
NUM.24.20	“Amaleque enabũ shukubauna kushipahaira hatu binukĩ keyubiabũ
NUM.24.20	Israelĩ enabũ hawaira hatu dasibi yamawakĩ keyushãkanikiki, betsa teshe heneamarã
NUM.24.21+NUM.24.22	Ha dikabi Queneu nawabũ maekiri uĩkĩ haska ishanaibu Balaãonẽ hatukiri yuiriakĩ:
NUM.24.21+NUM.24.22	Caimnẽ enabuũ, matũ mae anu pashati hiwe kushipa teketirumabiakẽ
NUM.24.21+NUM.24.22	mishki keyatapa anu matũ iruti na betsa betsapa anu mã irubiakẽ
NUM.24.21+NUM.24.22	Assur nawabũ matu atxitã iyukĩ
NUM.24.21+NUM.24.22	txi herewẽ matũ iruti na tibi yamawakĩ keyushãkanikiki”, atã
NUM.24.23	hanushũ haska ishanaibu Balaãonẽ ana hatukiriri yuiriakĩ:
NUM.24.23	“Peirawa! Deusũ hatu haska wamayarã, tsua ana hanu hiweshanimẽkaĩ.
NUM.24.24	Natukã ewapa Quitim kesha anua shashu ewapa itxapawẽ pubẽ detenamenika kushipabu bekĩ
NUM.24.24	Assur nawabũ mae tibi inũ Héber nawabũ mae tibi hatu detekĩ keyubirãshãkanikiki, yamawakinã”, ikĩ
NUM.24.25	yui menetã Balaão hawẽ maekiri txĩtũkainaya Balaqueri hawenabube hawẽ mae anu txĩtũriabainibukiaki.
NUM.27.12	Senhor Deusũ Moisés ana yuikĩ:
NUM.27.12	—Ha Mati Abarim anu mapekewe, ha maiwã Israelĩ enabu hatu inãkatsi ẽ hatu yubani hene kesha betsauri ẽ mia uĩmairã. 
NUM.27.13	Ma mĩ uĩbaũkĩ keyua habiatiãri mĩ mawashanaii, mĩ betsa Arão ini keskai mĩ shenipabuki nukuirã. 
NUM.27.14	Hanu tsua hiweabuma hawẽ kena Zim anushũ ũpash manuhairakĩ yurabu ha ikĩ ũpash matu yukaibũ shabakabi ẽ matu yunubia ea kẽwãkĩ pewama ẽ hãtxa txibãma matũ shinã bestiwẽ shinãkĩ ũpash hatu tueshũkĩ hatu bebũshũ mã aniwẽ taea miari mĩ hari hikitirumariki— akinã, hanu tsua hiweabumanu Zim mae Cades anushũ ha Txatxa Meribá tueimanushũ yuinikiaki. 
NUM.27.15	Hanushũ Moisĩ Senhor Deus yuikĩ:
NUM.27.16+NUM.27.17	—Senhor Deusuũ, yurabu dasibi hiwea mĩ hatu hiwea inãmisrã, minabu shanẽ ibu wakĩ huni betsa katuwe, hatũ bebukaĩkĩ hau hatu yunununã, txashuwã shukua mekenikauma hariri kai unãbuma keska hau iyamakubainũbunã— aka
NUM.27.18	Senhor Deusũ kemakĩ Moisés yuikĩ:
NUM.27.18	—Uĩwẽ. Numnẽ bake Josué hawẽ unanepa yushĩ hayaki. Dãti atã ea katushũkĩ hawẽ bushkaki mĩ mekẽ mamepishãwẽ. 
NUM.27.19	Hanushũ mamepitã Israelĩ enabu dasibibũ uiaĩbũ ebe hatu hãtxashunika Eleazar bebũ nitxĩshũ mĩ shãtukũ Josué shanẽ ibu washãwẽ. 
NUM.27.20	Israelĩ enabu dasibibũ hau hawẽ hãtxa nĩkakubaĩshanũbũ mĩ hawẽ kushipakĩ yunumis inãriashãwẽ. 
NUM.27.21	Mĩ ana hiweamakẽ hawara ea yukakatsi iki ebe hatu hãtxashunika Eleazar anu Josué kashũ hawarakiri Eleazarki txania hanushũ ẽ kenawẽ taeshũ Eleazar hawẽ unãti wati Urim hiweawẽ ea yukatã Josué unãma hanushũ ha unãti txibãkĩ Israelĩ enabu hamapai tibi hatu ashũkubaĩshanikiki— aka
NUM.27.22	Moisés butukirã haska Senhor Deusũ yunua keska dasibi ashũkĩ Israelĩ enabu dasibibu hatu itxawa uiaĩbũ ha dikabi Deusbe hatu hãtxashunika Eleazar bebũ Josué nitxĩtã 
NUM.27.23	haska Senhor Deusũ Moisés yunua akĩ Josué bushkaki hawẽ mekẽ mamepishũ hawẽ kushipahaira inãkĩ Israelĩ enabu shanẽ ibuhaira wakĩ Moisĩ Josué hatu katushunikiaki.
DEU.1.1	Mae betsa Sufe besuuri Hene Jordão ukeri bari huaikiri mae betsa betsapa Parã inũ, Tofel inũ, Labã inũ, Hazerote inũ, Di-Zaabe namakis tsua hanu hiweabumanu hawẽ kena Arabá anushũ hatũ tari hiwe pũtebaunabu anushũ Israelĩ enabu dasibibũ nĩkaibũ eska hãtxa Moisĩ hatu yuinikiaki. 
DEU.1.2	Mati Horebe hawẽ kena betsa Mati Sinai anua bui Seir baiwẽ 11 dia kai mati tibi dũkeatãbaini mae betsa Cades-Barnéia anu hikinibukiaki. 
DEU.1.3+DEU.1.4	Hene Jordão kesha betsaurishũ Moisĩ hatu yunua Amorreu nawabu shanẽ ibuhaira Seom, mae Hesbom anu hiwea hawẽ detenamenikabube Israelĩ enabu hatu maemashinabu Moisĩ ana hatu yunua mai pakea kesuakea Edrei anu Basã nawabu shanẽ ibuhaira Ogue Astarote anu hiweshũ hatu yunuaya Israelĩ enabũ Ogue inũ hawẽ detenamenikabu hatu maemakĩ keyushinabu Egito anua tashnibiranibu ma 40 ano kaya 11 ushetiã shaba ha dukũ taeaya ha nawabu hatu yamawashinabu habiatiãri Moisĩ haska dasibi Senhor Deusũ yunuima hau txibãkĩ akubaĩshanũbũ Moisĩ hakiri hatu hãtxa yusinikiaki. 
DEU.1.5	Hene Jordão kesha betsauria hariria bari huaikirishũ Moabe nawabu mae ewapa pãpawã anushũ yusĩti hãtxa Moisĩ hatu yusĩ taewakĩ yuikĩ:
DEU.1.6	“Mati Horebe anushũ nukũ mekenika Senhor Deusũ nuku yuikĩ: ‘Maturã, na mati dapi mã hanus hiwei txaipaki. 
DEU.1.7	Natiã nenua benibaĩkatsi matũ mabu pewatã bukãwẽ, ha Amorreu nawabu hanu hiwebaunabu inũ hatu dapi dasibi hiwebaunabu mati matipa anurã. Haska inũ buirã, Arabá anu mapãpa inũ kepãpa inũ, mai tsusĩ Neguebe anu inũ, ianẽwã kesha kepãpa Canaã nawabũ mae anu inũ, Líbano anu inũ, ana nortekiri txaihaira hene ewapa Eufrates anuri ha mai dasibi anu hari bukãwẽ. 
DEU.1.8	Ha mai hirabi dasibi Abraão inũ, Isaque inũ, Jacó inũ, matunabu pakubaĩshanaiburi matũ shenipabu ea Senhor Deusũ inãkatsi ẽ hatu yubani anu bukĩ hanu hiweabu mebĩkĩ putakĩ hatu yamawatã ha mai hirabi ibuwakubaĩshãkãwẽ’, akĩ Senhor Deusũ nuku yuini ẽ matu shinãmaii”, akĩ Moisĩ hatu yuinikiaki.
DEU.4.1	Txipu Moisĩ hatu ana yuikĩ:
DEU.4.1	—Matũ shenipabũ mekenika Senhor Deusũ mai pepa matu ibuwamashanai anu hari hikikĩ ibuwatã mã hanu hiweshũ txibãkĩ hawẽ yunuti inũ hawẽ nemati yusini natiã ẽ matu ana yusiaĩ nĩkatã hakimama aki hawẽ hiwekubaĩshãkãwẽ, txĩtuãmarã. 
DEU.4.2	Haska ẽ matu yusiainã, ana betsa wakĩ txitxikĩ ewa wama inũ hãtxa betsa tere akama haska matũ mekenika Senhor Deusũ yunua besti txibaĩ pehairashũkubaĩshãkãwẽ. 
DEU.4.3	Baal-Peor mae anushũ ẽ hãtxa nĩkama matunabu betsa betsapabũ hatũ kẽwãti dami mishkiki dãti iki beti ishũ kẽwaĩmabuwẽ taeshũ Senhor Deusũ hatu kupikĩ tenãkĩ keyuai matu dasibibũ haska mã uĩmaki. 
DEU.4.4	Hakia matũ mekenika Senhor Deus dasibibũ hawẽ hãtxa mã txibaĩburã, natiã mã hiweyuabuki. 
DEU.4.5	Haskakẽ matunã, uĩrakãwẽ. Hanu mã hiweshanai anushũ hawẽ hãtxa mã txibãkubaĩshanũbũ Senhor Deusũ hãtxa kushipa inũ hawẽ yunuti inũ hawẽ nemati hãtxa ea yuikubirana ẽ matu yusĩriakubiranimaki. 
DEU.4.6	Haskawẽ taeshũ Senhor Deusũ hãtxa nĩkakĩ mã akubainaibu tsuabũra matu uĩkĩ mã unanepabu inũ mã nĩkanikabu matu uĩkĩ shinãshãkanikiki. Senhor Deusũ hãtxa mã txibãmiskiri tsuabũra nĩkakĩ yuikubaĩkĩ: “Ha yurabu itxapabu patapama yusĩ nĩkanikabu inũ unanepabuki”, akĩ matukiri yuitirubuki. 
DEU.4.7	Hakia nawabũ hatũ kẽwãti yushibu itxapa hayabũ kẽwãkĩ yukabiabu hawa hatu nĩkatã kematirumaki. Hakia nukuburã, nukũ mekenika Senhor Deus nũ haya hawẽtsaĩs nũ yukai tibi nuku nĩkatã kemakubainikiki. 
DEU.4.8	Na yunuti hãtxa inũ hawẽ nemati hãtxa pepa natiã ẽ matu inãshu keska, haratu yurabu hatũ beya pepa hayabumẽ? Haska hayabumaki. 
DEU.4.9	Hakia 40 ano dasibi mã uĩkubirãshina mã hakimataskayamashanũbũ uĩrahairakubaĩshãkãwẽ, shinã heneamarã. Haska mã uĩkubiranai shinaĩ hiwekubaĩkĩ na habias hãtxa inũ hawara mã uĩkubiranai matũ bakebu inũ matũ bababu shabakabi hatu yusĩkĩ tapĩmakubaĩshãkãwẽ— iwanã,
DEU.4.10	hatu ana yuikĩ:
DEU.4.10	“Haria nũ huima anu Mati Horebe dapi Senhor Deus bebũ matũ ibubube mã mapubaunibu ẽ shinaiĩ. Harishũ Senhor Deusũ ea yuikĩ: ‘Israelĩ enabu ea bebũ ea hatu itxawashũwẽ, ẽ hãtxa ẽ hatu yusiaĩ nĩkakĩ tapĩtã hau shaba tibi eki mesekĩ ea kẽwãriakubaĩshanũbunã. Habiaskari wakĩ hatũ bakebu hatu yusĩkĩ hau hatu tapĩmariapakeshanũbunã’, ea wa 
DEU.4.11	ẽ matu itxawakẽ mati tenãmã matũ ibubube mã bea mapuabũ mati anu txi here hi hi ikaunaya txi kuĩ nai anu inakaĩ meshu dunukẽ 
DEU.4.12	hanua Senhor Deus txi here namakis anua hãtxaya hawẽ hui nĩkakĩ hawa dami mã uiãma inibuki. 
DEU.4.13	Habiatiãri hawẽ yubati hãtxa matũ ibubu yuitã txipu mati anushũ hawẽ 10 yunuti inũ hawẽ nemati hãtxa mestenepa mesehaira mishki sapa dabeki Senhor Deusũ kenea hau unãkĩ mã tapĩtã akubaĩshanũbũ matu yununiki. 
DEU.4.14	Hanu mai pakea betsa hatu mebĩkĩ ibuwatã harishũ hawẽ hãtxa txibaĩ mã ikubaĩshanũbũ hawẽ yunuti inũ hawẽ nemati hãtxa ea matu yusĩmakubaĩkatsi bebũkiri Senhor Deusũ ea yununiki”, iwanã,
DEU.4.15+DEU.4.16+DEU.4.17+DEU.4.18	Moisĩ ana hatu yuikĩ:
DEU.4.15+DEU.4.16+DEU.4.17+DEU.4.18	“Mati Horebe anua txi here namakis Senhor Deus nishũ matũ ibubuya matu hãtxa wai hawẽ hui besti mã nĩkaniki, hawa dami yushĩ keska uiãmarã. Haskawẽ taeshũ haki meseti wakĩ matunã, hawa dami betsa wataskayamashãkãwẽ. Uĩrahairakubaĩshãkãwẽ. Dami wakĩ huni itsa inũ, aĩbu itsa wakĩ inũ, yuinaka itsa inũ, peiyabu itsa inũ, nutawẽ mapumisbu itsa inũ, baka itsa wakĩ haska taska dami wai txakabuyamashãkãwẽ. 
DEU.4.19	Ha dikabi naiuri uĩkĩ bari inũ ushe inũ bishi inũ bishi kauani txashakainai betxitã haki mesei ‘Habaa!’ iki datekĩ haska kẽwãyamakubaĩshãkãwẽ. Yurabu dasibi merabewakĩ hawara sharabu nai anua uĩtirubu Senhor Deusũ hatu damiwashuniki. 
DEU.4.20	Senhor Deusũ Egito anua matu mebikinãkirãkĩ matu pashawakinã, hawena wabirãkĩ matu iweniki. Na habiatiã mã hawenabuki. 
DEU.4.21	Nũ hawenabu kayabibia matuwẽ taeshũ ẽ kaneaya Senhor Deus eki sinatakĩ ea yuikĩ: ‘Hene Jordão mĩ puketiruma inũ mai pepa ẽ hatu ibuwamashanai anu mĩ hikitirumaki’, ea waniwẽ taea 
DEU.4.22	na habia mae anua bestikiaki ẽ mawashanaii, Hene Jordão pukebainamarã. Hakia matubunã, pukebaĩ ha mai pepahaira mã ibuwashanaii. 
DEU.4.23+DEU.4.24	Hakia matũ mekenika Senhor Deus yaushinikatũ txiwẽ dasibi kuamis keska matuki sinatatiruwẽ taeshũ haska matũ mekenika Senhor Deusũ matu yubani hawẽ hãtxa hakimama inũ habiaskari dami betsa betsapa ha dami watima matu nemani habu tibi hakimama uĩrakubaĩshãkãwẽ.
DEU.4.25	Mai pepa anu hikinishũ bake pawai inũ baba pawai ha mai anua anibui hakimakubaĩkĩ ha kẽwãti dami betsa betsapa shinãkĩ mã ashanimẽkaĩ. Haska wakĩ matũ mekenika Senhor Deus bebũshũ txakabu tibi wakubaĩkĩ mã sinatamatirubuki. 
DEU.4.26	Eskawẽ shinãti shabakabi ẽ matu waii. Nai inũ mai habu txanitirubu keska wakĩ ẽ matu unãti wamaii. Na ẽ matu hãtxa wai danãkĩ mã txakabuwakĩ Senhor Deus sinatamai hauri mã kashanai anua mã debui keyushanaii. Hari mã hiwei txaipama itiruki, yamai keyuirã. 
DEU.4.27	Mã txakabuwai matu kupikĩ nawa betsa betsapa anu sa akĩ Senhor Deusũ matu ubisitawashanikiki. Matu haska wa hatiri eskarabes hatũ mae anu mã hiwebaũshãkanaii. 
DEU.4.28	Nawa betsa betsapabu anushũ harishũ yushĩ hunibũ hatũ mekẽnẽ dami wakĩ hi inũ mishki dami wamisbu ha damirã, uĩtirubuma inũ, nĩkatirubuma, inũ pitirubuma inũ, huĩsinatirubumabiakẽ nawabũ beya txibãkĩ mã hatubetã kẽwãshanaii. 
DEU.4.29	Harishũ atimas yushĩ dami danãkĩ matũ mekenika Senhor Deus hakimatã danãbianishũ ana benakĩ matũ yushĩ hirabiwẽ inũ matũ huĩti hirabiwẽ shinaĩ mã ana haki nukutiruki. 
DEU.4.30	Mã nuitapai inũ mã bika teneai uĩkĩ atimas shinã betsa watã ana txĩtũkirã haska Senhor Deusũ matũ ibubu yusini mã ana nĩkakĩ akubaĩtiruki. 
DEU.4.31	Dateyamakãwẽ. Matũ mekenika Senhor Deus nuikipahairatũ matu putama inũ matu yamawama ishanikiki. Haska matũ shenipabu yubanishũ hakimama matu ana mekekĩ heneama ikũkaĩshanikiki.
DEU.4.32	Shinãkãwẽ. Unu hiwei taenibutiã inũ hari mã hiwei taenitiã ikubirãshinaburã, Senhor Deusũ mai hirabi dami wakĩ huni wani anua mai nati ikĩ tsuabura mã hatu yukatiruki. Na haska ẽ matu yuiai keska nukũ Senhor Deusũ kushipa keska betsabũ unanibumẽkaĩ. Uĩriakanimẽkainã, na haska nũ uĩshina keskarã. 
DEU.4.33	Txi here pueai meranua Deus hãtxai nawa shukua betsã nĩkatã debuama inibu hayamẽ, haska mã nĩkani keskarã, txi meranua hãtxairã? 
DEU.4.34	Haska matũ mekenika Senhor Deusũ matũ ibubu katushũ abirani keska nawa betsaburã, tsua haska keska hayabumẽ? Eska tibi akinã, matũ ibubu katushũ hawẽ unãti itxapa inũ, hawẽ unãmati dami itxapa inũ, dami itimaska betsa betsapa wakĩ hawẽ kushipawẽ hatu datemakĩ hatu detenamemakĩ Egito anua Senhor Deusũ matunabu abirani keska habias mã uini keska wakĩ mekenika yushĩ betsanã, atirumẽ? Haska keska hayamahairaki. 
DEU.4.35	Matũ mekenika yushĩ pepa txanima kayabi Senhor Deuski. Tsuã Deus binua ha keska betsa hayama matu unãmaniki, haska matu shinãmakinã. 
DEU.4.36	Nai anushũ hawẽ huiwẽ matu hãtxa wakĩ mã kaneaibu matu pewakubiraniki. Hanua mai anushũri hawẽ kushipa txi here meranua Senhor Deusũ hãtxa tashniai mã nĩkakubiraniki. 
DEU.4.37	Matũ shenipabu betxipai hatuwẽ nuikũkiraniwẽ taeshũ matunaburi pakubainaibu katutã hawẽ kushipa mẽtsisipahairawẽ mebinanãkĩ Egito anua Senhor Deusũ matu tashnimabiraniki. 
DEU.4.38	Hanua mai pepa hatu mebĩmakĩ matũ berubi nawa shukua tibi matu nitxĩshũkĩ habu mirima matu binuã kushipahairabiabũ hatũ mae betsa betsapa anua Senhor Deusũ matu hatu putashũkubirãkĩ dama keyuikiki. Matu haska washunaya hatũ maiwã inũ hatũ mae tibi mã mebĩkubaĩshanaii, ibuwakinã, natiã matu ashuaĩ mã uiaĩ keskarã. 
DEU.4.39	Haskawẽ taeshũ matũ shinãwẽ tsuma pewatã hakimayamakãwẽ, mistu pewakinã. Matũ mekenika Senhor Deusrã, nai inũ mai hirabi hawenaski. Mekenika ha keska Yushĩ Pepa betsã binuã tsua hayamahairaki. 
DEU.4.40	Haska natiã ẽ matu yunuai keska hawẽ yunuti inũ hawẽ nemati hãtxa Senhor Deusũ matu yunuima akĩ txibãkubaĩshãkãwẽ. Mã haska waibũ maiwã ibuwamakĩ Senhor Deusũ matu inaĩ anu matu inũ matunabu pakubaini bari itxapa hanus hiwepakeshãkanikiki”, hatu wanikiaki.
DEU.6.4	Txipu Moisĩ ana hatu yusĩkubaĩkĩ yuikĩ:
DEU.6.4	“Israelĩ enabuũ, matu yuinũ ea nĩkakãwẽ. Nukũ mekenika Senhor Deusrã, bestitxaiki, hatũ kẽwãti dami betsa betsapa keskamarã.
DEU.6.5	Haskakẽ matũ mekenika Senhor Deus betxipaikĩ matũ huĩti dasibiwẽ inũ matũ hiwea dasibiwẽ inũ matũ kushipa dasibiwẽ duawakubaĩshãkãwẽ, heneamarã.
DEU.6.6	Na haska dasibi ẽ matu yuishu matũ shinã merã netãtã hakimayamakubaĩkãwẽ. 
DEU.6.7	Ha dikabi na haska tibi ẽ matu yusĩshu haska tibi hakiri hãtxakĩ matũ bakebu yusĩkubaĩshãkãwẽ, matũ hiwetãshũ inũ, bai namakishũ inũ, ushaitiã inũ, mã besteaĩtianã. 
DEU.6.8	Na yunuti hãtxa keneshũ hakimatimakĩ bitxi bau pishta watã neshatã matũ mepitiki inũ matũ betũkuki neshetã haya mapukubaĩshãkãwẽ. 
DEU.6.9	Ha dikabi matũ hiwe beputi istabĩ dabeki habias na yunuti hãtxa kenekubaĩshãkãwẽ. Ha inũ, matũ mae kenekauana hanu hikimisbu shui beputi anu habiaskari wakĩ keneriakubaĩshãkãwẽ”, itã,
DEU.6.10	“Matũ mekenika Senhor Deusũ matũ shenipabu Abraão inũ Isaque inũ Jacó mai pakea yubani anu ma matu hikimai kaikiki. Mae ewapa hawẽrua sharabu anu dayakĩ mã beniama ini nawabũ ayamabu anu Senhor Deusũ matu ma ibuwamai kaikiki. 
DEU.6.11	Hiwe pepa mabu mata haya hawa mã hanu aruama inibu inũ, ũpash banakĩ mã pukiãma iriani inũ, uva bai washũ mã banama iriani inũ, mibã hi oliva itxapa mã banama iriani mã ibuwashanaii, ha mae anushũ bimi pikĩ yaniwai pepeirã. 
DEU.6.12	Egito anushũ matũ ibubu dayaru escravo wanishũ hatu itxakawaibu hawẽ kushipawẽ Senhor Deusũ hatu mebikinãtã iwekubiranishũ mai pepa anu ma matu hikimarã, haska tibi bestikiri shinãkĩ nukũ mekenikaki petxitã hakimayamakubaĩshãkãwẽ. 
DEU.6.13	Haska shinaĩ Senhor Deuski mesekĩ kẽwaĩ ha besti dayashuni peshũkubaĩshãkãwẽ. Tsuabura mã yubakakatsis ikairã: ‘Ẽ mia parãmaki’, iwanã, Senhor Deusũ kena bestiwẽ shabakabi yubakakubaĩshãkãwẽ. 
DEU.6.14+DEU.6.15	Matũ mekenika Senhor Deus matube hiwearã, yaushinãki, hawa txakabu husia uĩkatsi ikama pepa besti matu uinũ ikarã. Hakia mã kanekubainaya hawaira matuki sinatakĩ Senhor Deusũ matu yamawatiruki. Haskawẽ taeshũ matu dapi hiwebaũshanaiburã, habũ yushibubu tibi kẽwãmisbu hayaki. Hatu txibãkĩ hatubetã kẽwãyamashãkãwẽ”, hatu anikiaki.
DEU.12.1	Israelĩ enabu Moisĩ ana hatu yuikĩ:
DEU.12.1	—Nukũ shenipabũ mekenika Senhor Deusũ ha mai pakea yunukĩ matu ibuwamashanai anu hikitã na hãtxa ẽ matu yusiaĩ harishũ Senhor Deusũ yunuti inũ hawẽ nemati hãtxa matũ hiwea hirabiwẽ mã txibãkĩ akubaĩshanũbũ ẽ matu yuiai ea nĩkakãwẽ. 
DEU.12.2	Hene kesha betsaurishũ yura betsa betsapa shukua tibibũ mae hatu mebĩ mã hatube detenamekubaĩshanaii. Hanushũ hatũ yushibubu kẽwãmisbu yamawakĩ keyukubaĩshãkãwẽ, mati keyatapa anu inũ mati tenãmã anu inũ hi tupã namãshũ habũ hanushũ kẽwãmisburã. 
DEU.12.3	Hanushũ hawẽ kẽwãti txi tapu tekekĩ keyukĩ inũ, hawẽ kẽwãti mishki nitxinibu durukĩ keyukĩ inũ, txibu nitxinibu hanushũ kẽwãmisbu kua keyukĩ inũ, hatũ yushibubu dami wanishũ kẽwãmisbu yamawakĩ keyushãkãwẽ. Ha dami uĩkĩ hatũ yushibu shinãmisbu dasibi tere akĩ keyukubaĩshãkãwẽ, ha hatũ yushibu dami hau tsuã ana shinãyamashanũbunã.
DEU.12.4	“Haska hatũ yushibubu kẽwãmisbu keska txibãkĩ nukũ mekenika Senhor Deus ha itsa watã kẽwãyamashãkãwẽ. 
DEU.12.5	Hene kesha betsauri matunabu shukuabu tibitũ mai pakea ibuwaimabũ haratura mae Senhor Deusũ ha mae katua hanu haki nukuti tari hiwe hawẽ kena hanua kaiã anu kashũ kẽwãkĩ matũ mekenika benimawakĩ mã kẽwãkubaĩtirubuki. 
DEU.12.6	Ha Senhor Deus benimawati inabu menukĩ keyuti inũ, dízimo inãti inũ, hamapai merabenãti inũ, haki tanai bebũkiri mĩ yubakaima inãkuĩti inũ, matũ shinanẽ besti inãkuĩti inũ, habu dukũ ina awa bake bene inũ txashuwã kaiaĩbu ha hiwe anu hari dasibi hatu inãkĩ bupakeshãkãwẽ. 
DEU.12.7	Haska mã daya txakayamakubainai yunu matu inãshina shinãkĩ Senhor Deus bebũshũ itxashũ matunabubetã besti pi benimakĩ uĩmakubaĩshãkãwẽ, Senhor Deusũ matu duawakubaĩshinawẽ taeshunã.
DEU.12.8	Natiã haska nuku tibitũ shinãkĩ haska nũ betxipaiai nũ akubainaibu keska ukeri puketã na mã ikai keskayamashãkãwẽ. 
DEU.12.9	Txanimahaira ha mae anu mã unanuma hiwekubaĩshanai anu Senhor Deusũ matu inãshanai anu mã hikiriamaki. 
DEU.12.10	Hakia Hene Jordão ma puketã hanu Senhor Deusũ matu ibuwashuni anu hikitushitã hanua matuki sinataibu Senhor Deusũ hatu matu nemashunaya hawama dateama mã unanuma hiwekubaĩshanaii”, hatu watã
DEU.12.32	hanushũ Moisĩ ana hatu yuikĩ:
DEU.12.32	“Haska ẽ matu yusĩkĩ yunukubiranai akubaĩkĩ henetaskayamashãkãwẽ, hãtxa betsa tere akama inũ hãtxa betsa txitxikĩ betsa wamarã.
DEU.13.1	Matunabu anua haska iriamabia bebũkiri unãtã matuki txanitirubu inũ namakĩ uĩtã matu yuitirubu tashnitã 
DEU.13.2	haska iriamabia bebũkiri matu yuishina ikaya ana matu yuikĩ: ‘Yushibubu mã unãriamabia ha txibãkĩ itxashũ duawakĩ kẽwanãkãwẽ’, akĩ matu yuibiabu 
DEU.13.3	nĩkakĩ ikũwãyamakubaĩshãkãwẽ. Hakia matũ hiwea dasibiwẽ inũ matũ shinã dasibiwẽ mã Senhor Deus betxipaiai matu unãkatsis ishanikiki. Haskaya ha huni nematã txibãyamashãkãwẽ. 
DEU.13.4	Hakia matũ mekenika Senhor Deus besti txibãkĩ kẽwaĩ haki dasia hiweshũ hawẽ hui nĩkakĩ hawẽ yunuti inũ hawẽ nemati akubaĩkĩ dayashũkĩ duawakubaĩshãkãwẽ, yusinã betsa betsapabu nĩkamarã. 
DEU.13.5	Egito anu matũ ibubu itxakawakĩ hatu dayaru escravo wakubainaibũ hanua matũ mekenika Senhor Deusũ hawẽ kushipawẽ matũ ibubu pashawani hakimayamakubaĩshãkãwẽ. Na hunibũ hatũ yushĩ betsa matu txibãmakatsi ikĩ Senhor Deus matu danãmakĩ hawẽ hãtxa matu nĩkamamakĩ Senhor Deusũ hãtxa txibaĩ mã hawẽ pei hiwebiakẽ ha hunibũ haska iriamabia matu yuitirubu inũ namawẽ uĩtã matu unãmatirubu hatu detekĩ tenãshãkãwẽ. Haska wakĩ txakabu matu anua mã beshtetirubuki”, hatu watã
DEU.18.9	Moisĩ ana hatu yuikĩ:
DEU.18.9	“Ukeri maiwã pakea matũ mekenika Senhor Deusũ matu ibu wamashanai anu ibuwai hikitanã, nawa betsa betsapabũ habũ hamapai beya atimapa txakabuhaira hayabuki. Hatu uĩtã hatu mawayamashãkãwẽ. 
DEU.18.10+DEU.18.11	Habunã, yushibu txakabubu daewakatsi ikĩ hatũ bake mishtĩbu inãkĩ menu keyushũmisbu inũ, yushibu hatu yukashunikabu inũ, huni mukaya mesebu inũ, nai anu bishi dua unanikabu inũ, yushĩbe hãtxanikabu inũ, yushĩwẽ shũ itiabu inũ, yurabu mawabube hãtxanikabu matu dapi hiwebaũshãkanikiki. Haska tibi hatuna tapĩkĩ mawayamashãkãwẽ. 
DEU.18.12	Tsuabũra haska waibu danãkĩ Senhor Deusũ betxipaitirumahairaki. Haska nawabũ beya txakabuhaira hayabuwẽ taeshũ matu bebushũkaĩkĩ matũ mekenika Senhor Deusũ hawẽ kushipawẽ matu hatu nitxĩshũkubaĩshanikiki. 
DEU.18.13	Senhor Deusũ matu uiãyã hawẽ hãtxa hawa kaneama pepakubaĩshãkãwẽ. 
DEU.18.14	Nawa betsa betsapa mã hatu nitxĩshanaibũ harishũ hatũ mukayabũ haska inũbariai hatu yusiaĩbu ikũwãmisbuki. Hawara tashnishanai bebũkiri yuimisbu hayaburiki. Hamẽ maturã, matũ mekenika Senhor Deusũ habũ amisbu keska matu nemamiswẽ taea hatu txibaĩ haskayamakubaĩshãkãwẽ.
DEU.18.15	Matũ mekenika Senhor Deusũ hawẽ hãtxa yuishunika betsa ea keska katutã matunabu anua matu tashnimashũshanikiki. Deusũ matu haska washunaya hawẽ hãtxa nĩkakubaĩshãkãwẽ. 
DEU.18.16	Mati Horebe anu itxashũ Senhor Deusũ hui kushipa ana nĩkakatsi ikama ea yukai eska hãtxai: ‘Senhor Deusũ hui nũ ana nĩkakatsi ikamaki. Hawẽ txi here kushipa tuenai nũ ana uĩkatsi ikamariki, mawakatsi ikamarã’, akĩ haska matũ ibubũ ea yukanibuki. 
DEU.18.17	Hatũ hãtxa Senhor Deusũ nĩkatã ea yuikĩ: ‘Haska shinãkĩ yuiaiburã, peki. 
DEU.18.18	Hatu anua ẽ hãtxa ea yuishunika mia keskari katushũ ẽ tashnimashanaii. Kushipa wakĩ haska ẽ yunua hatũ ea habu yuishũkubaĩshanikiki. 
DEU.18.19	Hamẽ ẽ kenawẽ hãtxakĩ ea hatu yuishunai tsuabũra hawẽ hãtxa nĩkama ikubainaibu eanã, ẽ hatu kupishanaii. 
DEU.18.20	Hakia tsuabura ẽ kenawẽ hãtxabiakĩ hawara ẽ ha yuiama hawẽ shinanẽ besti matu yuiaibu inũ yushĩ betsã kenawẽ hãtxakĩ matu yuiriaibu hatu nĩkama tenãshãkãwẽ’, akĩ Senhor Deusũ ea yuiniki. 
DEU.18.21	Haska ẽ matu yuiaya matũ huĩti merã shinãkĩ: ‘Tsuãra Senhor Deusũ hãtxa yuiairã, haskatã nũ unãtirumẽ?’ mã itiruki. Matu yuinũ ea nĩkakãwẽ. 
DEU.18.22	Senhor Deusũ kenawẽ hãtxakĩ matu yuibiabu haska yuiai hawa kaiãmakẽ Senhor Deusũ hatu yunuamaki. Hakia kanekĩ hatu kẽwãmanũ ika hatũ shinanẽ besti matu yuiaibu hatũ hãtxa nĩkama hatuki dateyamakubaĩshãkãwẽ”, akĩ hawenabu Moisĩ yusinikiaki.
DEU.19.15	Shanẽ ibu bebũshũ yura betsaki sinatakĩ kũyã akĩ shanẽ ibu yuikĩ:
DEU.19.15	“Natunã, ma txakabuwashuki”, akĩ bestitxaitũ haska hawara hakiri txakabu yuibiaya shanẽ ibubũ hau nĩkayamanũbũwẽ. Hakia dabetũ kasmai, dabe inũ bestitũ habias hãtxawẽ txitekĩ yuiaibu nĩkashũ unãti watã shanẽ ibubũ kupitirubuki.
DEU.19.16	“Haska inũ, huni betsa txakabu yura betsaki sinatakĩ hawa meai uiãmabia haki kayai kũyã ikaya 
DEU.19.17	ha dabe betsa haki kayanũ betsã hawa meamawẽ taea ha irabeaya Senhor Deusũ hatu nĩkaya hatu iyushũ hawenabu Senhor Deusbe hãtxashunikabu inũ shanẽ ibũ hawara txakabu inũ pepabu unãti wanikabu bebũshũ ha dabe nitxĩtã Senhor Deusũ hatu nĩkaya 
DEU.19.18	unãti wanikabũ hatu yuka txakayamakĩ ha haki txanitxakai ha kũyã ishu txani unãtã 
DEU.19.19+DEU.19.20+DEU.19.21	habias kupiti yura betsaki txanitxakakĩ nuitapawashũwẽ taeshũ shanẽ ibubũ hau ha huni txakabũ haska shinãshu keska hawa hawẽ nuiamahaira hau kupikubaĩshanũbũwẽ, hawẽ hiwea benumakinã, ketxaish akĩ sheta paskeriakinã, hawẽ beru tsekariakinã, hawẽ tae kasmai hawẽ mekẽ meshteriakinã, ha txanitxakaibu matũ shanẽ ibũ hatu kupiaibu nĩkatã hawẽ datei hatũ shinã txakabu beshtekekubaĩshãkanikiki. Hatu haska wakĩ matu anua ha txakabu mã yamawakubaĩshanaii”, akĩ Moisĩ hatu yusinikiaki.
DEU.34.1	Hawenabu yusĩkĩ keyutã Moabe nawabũ maiwã pãpa anua kai Mati Nebo anu mapekei ana mati kuburu betsa hawẽ kena Pisga mamaki nishũ habias besusi Jericó uiã anurã, hanushũ Senhor Deusũ Moisés uĩmakĩ hatishũ Gileade enabu inũ Dã enabũ hatũ mai pakebukuã kesua ishanai uĩmakĩ 
DEU.34.2	inũ hanu Naftalĩ enabu hatũ mai pakea anu hiwebaũshanaibu inũ, hanu Efraimnẽ enabu inũ, Manassésĩ enabu hiwebaũshanaibu anu inũ, bari hikiaikiri Ianẽwã Mediterráneo kesha kesua anu hatishũ Judá enabu hiwebaũshanaibu uĩmakĩ 
DEU.34.3	inũ napãpa mai tsusĩ sul anu inũ, Hene Jordão kesha pãpa inũ, Jericó mae napãpa ewapa anu hanu paniwã mapubauna anu kesutani mae pishta hawẽ kena Zoar kesua uĩmakĩ keyutã 
DEU.34.4	Senhor Deusũ Moisés yuikĩ:
DEU.34.4	“Ha maiwã hirabirã, mĩ shenipabu Abraão inũ Isaque inũ Jacó habu tibi yubakĩ: ‘Ha maiwã pakea matunabu pakubainaibu ẽ hatu ibuwamashanaii’, akĩ ha dabe inũ besti ẽ hatu yubaniki. Ha maiwã pakea mĩ beruwẽ mĩ uinũ ẽ mia uĩmaii. Hakia ukeri pukebaini mĩ katirumaki”, akaya
DEU.34.5	habiaskari Senhor Deusũ bebũkiri yuimarã, Senhor Deusũ tsuma Moisés mawakẽ 
DEU.34.6	Moabe nawabũ maiwã pakea anu Bete-Peor besusi napaku anu hawẽ yura Senhor Deusũ maiwanikiaki. Mawa hanira hawẽ yura Senhor Deusũ maiwanirã, na habiatiã tsuã unãmakiaki. 
DEU.34.7	120 ano hayabia hawẽ beru inũ hawẽ yura babuama Moisés mawanikiaki.
DEU.34.8	Ma debua unãtã Moabe nawabũ maiwã pãpa anu Israelĩ enabũ Moisés manui shinaĩ kashai 30 dia kashakubaini nesenibukiaki. 
DEU.34.9	Hanushũ bebũkiri Josué katukĩ hawẽ mekẽ dabewẽ Moisĩ mamepishũ hawẽ unanepati kushipa Moisĩ Josué yunuimawẽ taeshũ haska Senhor Deusũ Moisés yunumaima keska wakĩ Josué hãtxa Israelĩ enabũ hari nĩkakĩ taewabainibukiaki.
DEU.34.10	Moisés keska Deusũ hãtxa yuishunika betsa Israelĩ enabu anua tsua haska keska hayama inibukiaki, haska habe beisinaĩ hãtxapauni keskarã. 
DEU.34.11	Hatu eska washunirã, Egito anushũ hatũ shanẽ ibu Faraó inũ hawẽ shanẽ ibu beshmasbu inũ hawenabu dasibi kupikĩ hawẽ dateti unãmati dami Moisĩ hatu ashuni inũ, 
DEU.34.12	haska Deusũ kushipa inũ hawẽ mesehairawati dami tsuã atiruma hatu washuaĩ Israelĩ enabu dasibibũ uĩkubainibu tsuã haska keska wakĩ Moisés binutirubumahairakiaki.
JOS.1.1	Senhor Deusũ tsuma Moisés ma mawashĩkẽ txipu Moisĩ merabewanika Numnẽ bake Josué Senhor Deus habe hãtxakĩ yuikĩ:
JOS.1.2	“Ẽ tsuma Moisés ma mawashinaki. Hene Jordão miã minabu hatu pukemabaĩshãwẽ. Maiwã pakea ẽ matu ibuwamashanai anu hauri minabu Israelĩ enabu dasibi hatu iyushãwẽ. 
JOS.1.3+JOS.1.4	Hatishũ tsua hiweabumanu kesha inũ Líbano mai mati matipa pakea kesha inũ bari huaikiri henewã Eufrates kesha Heteu nawabũ mai pakea bari hikiaikiri Ianẽwã Mediterráneo ewapahaira kesha kesukauna ha dasibi namakis matũ maiwã pakea ishanikiki. Ha kesukauna anu hanu mã nishanai anu haska ẽ Moisés yubani keska wakĩ ẽ matu ibuwamakubaĩshanaii. 
JOS.1.5	Mĩ hiweyua hatube detenameaya tsuãra mia binutirubumahairaki. Ẽ Moisés merabewakubirani keska wakĩ habiaskari ẽ mia merabewakubaĩshanaii, putakĩ hawa henebainamarã. 
JOS.1.6	Ha mĩ shenipabu hatu ibu wamakatsi ẽ hatu yubani anu minabu iyukĩ mai pakea tibi mĩ hatu ibuwamakĩ pashkashũshanaiwẽ taea kushipai hawa dateama txĩtũtaskayamashãwẽ. 
JOS.1.7	Haska besti ẽ mia yunuaii. Kushipahairai hawa dateama hanira mĩ kai anu unanepai ha mĩ hanu kai anu inũ mĩ hawara akai anu ha baiwẽ kai yusiuri inũ yusmauri dabekeama keskakĩ hawẽ yunuti hãtxa inũ hawẽ nemati hãtxa ẽ tsuma Moisĩ mia yusĩmarã, txibãhairakubaĩshãwẽ. 
JOS.1.8	Na habias yusĩti hãtxakiri shaba inũ meshu merã shinãkĩ hakiri minabube hãtxakĩ henetaskayamashãwẽ. Haska wakubaini unanepakĩ ẽ hãtxa mĩ akubaĩtiruki. 
JOS.1.9	Hanira mĩ kai anurã, earã, mĩ merabenã Senhor Deus ẽ mibe kaya huĩti nishmai hawa dateama kushipai mẽtsisipakũkaĩshãwẽ, eã ẽ mia yunukĩ nitxiaĩwẽ taearã”, aka
JOS.1.10	hanushũ hawenabu shanẽ ibu beshmasbu dasibi itxawashũ Josué hatu yunukĩ: 
JOS.1.11	“Matunabu anu kakũkaũkĩ hatu yunukĩ: ‘Hauri nukũ mekenika Senhor Deusũ nuku ibuwamashanai anu hawẽ kushipakaĩ nũ hatu mae mebĩ bunũbũ matũ piti bawakĩ pewatã maburi dasibi pewakãwẽ. Shaba dabe inũ bestitiã Hene Jordão nũ pukei bukanaii’, akĩ kashũ hatu yunukãwẽ”, hatu watã
JOS.1.12	hanushũ Israelĩ bake iyua Rúbenẽ enabu pakubainaibu shanẽ ibubu inũ hawẽ bake betsa Gadẽ enabu pakubainaibu shanẽ ibubu inũ hawẽ bake José enabu pashkãni, hawẽ bake Manassésĩ enabu pakubainaibu shanẽ ibubu besti Josué haburi yuikĩ:
JOS.1.13	—Senhor Deusũ tsuma Moisĩ matu yubakĩ: “Hene kesha nekeria matũ mekenika Senhor Deusũ nawabũ mai pakea ma matu mebĩshũshinaki. Natiã matunabu ukeri hiweshanaibu anu mã hatu merabewakĩ keyutiruki. Haska watani mã bea na mai pepa nekeri Senhor Deusũ matu ibuwamakĩ keyushina anu hanu txĩtũkirã mã hanu huĩrukũshãkanaii”, akĩ matu yuimarã, ikis shinãkãwẽ. 
JOS.1.14	Haskakẽ nenu na mai pakea anu Moisĩ ma matu ibuwamaima anu matũ aĩbuaibu inũ matũ bakebu inũ matũ inabu bashiyubaĩshãkãwẽ. Matu huni kushipa detenamenikabu besti matũ detetiya bui matunabu shuku betsabube husikaĩ bebũkiri Jordão puketã hatubetã nawabu detekĩ hatu nitxĩshũkĩ merabewayukubaĩshãkãwẽ. 
JOS.1.15	Hanira Senhor Deusũ hatu ibuwamashanai anu haburi huĩrukunũ ikaibu haska matu washuĩma keska wakĩ Senhor Deusũ hatu merabewakĩ keyukẽ hatiãra besti nekeri Hene Jordão bari huaikiri Senhor Deusũ tsuma Moisĩ matu ibuwamaima anu matũ mai pakea anu hiwei mã txĩtũshanaii, hanu huĩrukuinã. Matunabu shukua betsabu hatũ mai pakea tibi ibu wakĩ keyuriabuma hatu merabewayukubaĩshãkãwẽ— hatu wa
JOS.1.16	Josué hãtxa nĩkatã shanẽ ibu dasibibũ habiaskari shinaĩbũ shanẽ ibu betsabu hãtxashũkĩ Josué kemakĩ:
JOS.1.16	—Hawara haska shinãkĩ mĩ nuku yunua nũ mia ashũkubaĩshanaii. Hanira mĩ nuku yunuai nũ kakũkaĩshanaii. 
JOS.1.17	Moisĩ hãtxa nũ nĩkakubirãshina keska wakĩ miãri mĩ nuku yunuai nũ mia txibãriakubaĩshanaii. Eskakiri nũ mia shinaiĩ. Moisés merabewakĩ amakubirãshina keska wakĩ mĩ mekenika Senhor Deusũ hau mia merabewariakubainũwẽ. 
JOS.1.18	Tsuabũra mĩ yunua danãkĩ mia ashuãma hau mawashanũbũwẽ. Hakia mia ikirã, nuku shanẽ ibushuni kushipai datetaskayamashãwẽ— akabu
JOS.2.1	Sitim anua kashũ hau hune uĩbaũtanũbũ huni dabe Josué hatu yunukĩ yuikĩ: “Ukeri Jericó inũ hatũ mae kesuakea hune nuku uĩshũbaũtãkãwẽ”, hatu wa bui Hene Jordão pukebaini huĩti kushikaĩ Jericó anu hikitã hanu ushanũ ika Raabe aĩbu hininipa dasibibũ memis hiwe anu hikia maniabũ 
JOS.2.2	tsuãra Jericó shanẽ ibu yuikĩ:
JOS.2.2	—Ikis meshu merã Israelĩ enabu dabe nuku hune uinũ ika Raabẽ hiwe anu ma hikiabukiaki— aka 
JOS.2.3	Jericó shanẽ ibũ hatu yunua hawẽ detenamenikabu bushũ hatũ shanẽ ibu hãtxashũkĩ Raabe yuikĩ:
JOS.2.3	—Nawa dabe mianu hushukiaki. Neri nuku kaĩmashũwẽ. Nuku hune uĩbaunũ ika beabuwẽ taeshũ mĩ hiwe anu hikikãshu neri hatu iwewe— aka
JOS.2.4+JOS.2.5+JOS.2.6	detenamenikabu beriabuma hawaira hatu mistutã Deusũ Israelĩ enabu duawamis Raabẽ nĩkaimashũ hawẽ hiwe sapa sheni mamaki hatu iyushũ hawẽ yumẽ wati basiwã barĩwãkĩ mãtxĩshina namã hatu hunekĩ arubiashũ detenamenikabu parãkĩ Raabẽ hatu yuikĩ:
JOS.2.4+JOS.2.5+JOS.2.6	—Txanima huni dabetũ ea uĩwãshuki. Hakia harakiriara beabu ẽ unãma ishuki. Bari hikiaya nukũ mae hikiti shui tibi mã bepumis ma kemaya nenua tashnibaĩkãshuki. Harakiri buaibu ẽ unãmaki. Mã hatuki nukukatsis ikairã, hawairabaĩ hatu txibãtãkãwẽ— hatu wa
JOS.2.7	hawẽ hãtxa ikũwaĩ Hene Jordão pukea baikiri hatu atxinũ ika benai detenamenikabu kushibaĩ uĩtãkĩ hatu betxiama hushũ hatũ mae mishki kenebaunibu anu hikiti shui tibi ma hawaira bepuabu 
JOS.2.8	Israelĩ enabu dabe ushariabuma hawẽ hiwe sapa sheni mamaki Raabe ana inashũ hatu yuikĩ:
JOS.2.9	—Na mai pakea Senhor Deusũ matu ibu wamaikiki, ẽ unanã. Dasibi nenu hiweabu nũ datei keyuaii, matuwẽ taearã. 
JOS.2.10	Haska Egito anua mã pashaibu Senhor Deusũ Ianẽwã Tashipa matu pashkashuna mã pukebirani inũ Hene Jordão ukeri kesha betsauria Amorreu nawa shanẽ ibu dabe Seom inũ Ogue hatunabube mã hatu yamawaimairã, nũ unaiĩ. 
JOS.2.11+JOS.2.12	Mã haskakubiranai nĩkai nukũ huĩti nishma matu tsuã binutirumawẽ taea tsua nũ ana shinã txãkãbumaki. Matũ mekenika Senhor Deusũ hamapai nai anu inũ hamapai mai anu mekenika menã datã akĩ na habiatiã ea yubarikãwẽ. Ẽ matuki txanitxakama arukĩ duawashũwẽ taeshũ ẽ epã enabu mã duawashanũ Senhor Deusũ kenawẽ ea yubakãwẽ. 
JOS.2.13	Ẽ epa inũ, ẽ ewa inũ, ẽ puibu inũ, ẽ betsabu inũ, hatũ enabus hau mawayamashanũbũ mã hatu deteama ishanai txanima hãtxawẽ ea yuikãwẽ— hatu wa
JOS.2.14	hawẽ hãtxa betxipaikĩ betsã yuikĩ:
JOS.2.14	—Mĩ nukukiri hawa hatu yuiama nuku tenãbumawẽ taea mia inũ minaburi mã mawama ishanaii, nukũ hiwea inananaĩ keskairã. Na mai pakea inũ mĩ mae Senhor Deusũ nuku ibu wamaya miwẽ nuikĩ nũ mia duawashanaii, mia parãmarã— aka
JOS.2.15	ha mae mishkiwẽ kenekĩ kebẽbaunibu mamaki ha aĩbu ibuã hanu hiwe waniwẽ taeshũ hanu uĩti shui manaũri anushũ shabakã meshu merã tsuã uiãma dispiwẽ hatu butumakatsi 
JOS.2.16	Raabẽ ana hatu yuikĩ:
JOS.2.16	—Hau matuki nukuyamanũbũ mananã pashai buyutãkãwẽ. Hanua shaba dabe inũ besti hari huneyushãkãwẽ. Matu benabaũkĩ keyutã txĩtũbiranaibũ ukeri ana mã pukebaĩtirubuki— hatu wa
JOS.2.17+JOS.2.18	hatu buteriama habũ kemakĩ:
JOS.2.17+JOS.2.18	—Nukũ detenamenikabube na mae ewapa anu nũ hikiaya na uĩti shui anu mĩ nuku butuai anu habianuri dispi tashipa panĩwãshũ mĩ epa inũ, mĩ ewa inũ, mĩ puibu inũ, mĩ betsabu inũ, minabũ enabus mĩ hiweanu hatu itxawashãwẽ, ha dispi tashipa paniã uĩkĩ hau tsuã matu meyamashanunã. Haska nũ mia yunuai mĩ akamakẽ mĩ nukube yubakashu nũ mia ashũtirumaki. 
JOS.2.19	Habiatiãri tsuabura mĩ hiwe anua tashnibainabu nukunabũ hatu deteabu minabu mawa ibubis hatuna ishãkanikiki. Hakia mĩ hiwe merãshũ nukunabũ minabu deteabu mawaibũ txakaburã, nukuna ishanikiki. 
JOS.2.20	Hakia ha dikabi nukukiri mĩ shanẽ ibu mĩ yuiairã, haska nũ mibe yubakashu nũ mia apanã haska mĩ txanitxakai unãtã nũ mia merabewama itiruki— aka
JOS.2.21	—Peki. Haska mã yuiai hau haskashanũwẽ— hatu watã nitxĩkĩ hawẽ hiwe manaũri uĩti shui anua dispiwẽ hatu butea buaibũ hawẽ uĩti shui anu Raabẽ dispi tashipa paniwã
JOS.2.22	mananã ha dabe mapekeshina haria shaba dabe inũ besti huneyuabu henekiri bai yusiuri inũ yusmauri hatu benahairabiabu hawa hatu betxiabuma hatu bena keyubirani atimas hatũ mae Jericó anu txĩtũbiranaibũ 
JOS.2.23	hanua mananã bushiãbu bututã ha unãtinanikabu hene pukebaini hatũ shanẽ ibu Numnẽ bake Josué anu hikishũ hatu haska washinabu habũ banabimakĩ 
JOS.2.24	bestitxaitũ yuikĩ:
JOS.2.24	—Txanimaki. Ha mai hirabi Senhor Deusũ nuku ibu wamaikiki. Ha dikabi dasibi hanu hiwebaunabu nukuwẽ taea datei hatũ huĩti nishmai ana kushipa hayama punu nukai keyuabukiaki— aka
JOS.3.1	ushashini penama Josué hawenabube bututã Sitim anua bui Hene Jordão pukeriama hene kesha anu niti itushitã hatũ tari hiwe ana pũtebaunabũ 
JOS.3.2	hanua shaba dabe inũ besti hatũ tari hiwe tibi anu buaketãkĩ hatũ shanẽ ibu beshmasbũ hawenabu 
JOS.3.3	hatu yuikubaũkĩ: “Nukũ mekenika nukube yubakani Senhor Deusũ hãtxa aruni bau Levĩ enabu Deusbe nuku hãtxashunikabũ buaibu uĩtã nenua maturi bukĩ hatu txibãshãkãwẽ. 
JOS.3.4	Hakia haskaira hatu dapihaira buama benãta duakabi bukĩ hatu txibãkubaĩshãkãwẽ, 1.000 metro niti ikubainirã. Hariri nuku iyuaibu hatu uĩtã hatu txibãkubaĩshãkãwẽ, hariri nuku iyuaibu ha bai mã unãmakirã”, hatu wakeakeaibũ
JOS.3.5	hanushũ hawenabu itxawashũ Josué hatu yuikĩ: “Meshukiri matũ besuubi Senhor Deusũ hawẽ kushipawẽ haskabiama wakĩ matu dami washũshanaiwẽ taeshũ Deuskiri besti shinaĩ pepa bestiyukãwẽ”, hatu watã 
JOS.3.6	hatube ushashini bestẽkauã Deusbe hawenabu hãtxashunikaburi Josué yuikĩ: “Nukũ mekenika nukube yubakani hãtxa aruni bau iabaini nukunabu bebũ matu dukũ pukui taebaĩshãkãwẽ”, hatu wa ha hatube yubakani hãtxa aruni bau hi dabe haya hawẽ iabaini hatunabu bebushuni henekiri bui taeaibũ 
JOS.3.7	hanushũ Senhor Deusũ Josué ana yuikĩ: “Minabu ẽ mia hatu kayati wamakĩ na habiatiã ẽ taewaii. Unuri mĩ shanẽ ibu kushipai ẽ mia ewawamabaĩkĩ hatu uĩmakubaĩshanaii. Haska ẽ Moisés merabewakubiranima keska wakĩ minabũ berubiri shanẽ ibu kushipa wakĩ mibe nishũ ẽ mia merabewakubaĩshanaii. 
JOS.3.8	Ha dikabi ẽ matube yubakani hãtxa aruni bau ha hawenabu ebe hãtxashunikabũ buaibu hatu yunukĩ: ‘Hene Jordão kesha pukui taekaĩ hau niti ishanũbũ’, haska ea hatu yuishũwẽ”, aka habias hãtxa hatu yunutã
JOS.3.9	hawenabu itxawatã Josué hatu yuikĩ: “Senhor Deusũ hãtxa nĩkai eanu bekãwẽ”, hatu wa bea itxabu 
JOS.3.10+JOS.3.11+JOS.3.12+JOS.3.13	hatu yuikĩ: “Uĩkãwẽ. Mai hirabi hatũ dami wani hawẽ ibu hatube yubakani hãtxa aruni bau matu bebũ bebũkiri Hene Jordãokiri pukui bukanikiki. Ha bau iabaini bui Hene Jordão anu Deusbe matu hãtxashunikabu pukutanaibũ hene dami hamebi pashkai ha hene manãkiria kushibirani niti ika pes daka uĩkĩ Senhor Deus hiwea matube nia kakũkainai mã uĩshanaii. Hanushũ hatũ matu merabewakĩ Canaã nawabu inũ, Heteu nawabu inũ, Heveu nawabu inũ, Ferezeu nawabu inũ, Girgaseu nawabu inũ, Amorreu nawabu inũ, Jebuseu nawabu matũ berubi nitxĩkĩ hatũ mae tibi matu mebĩshũkĩ matu ibuwamashanai mã uĩshanaii. Haskakẽ mã shukua tibi anua huni bestitxai tibi katukãwẽ, 12 huni kushipaburã. Ebe buaibu daya betsa ẽ hatu yunushanaii”, hatu wa
JOS.3.14	hanushũ hatu haska washina hatũ tari hiwe pewaibũ hau Hene Jordão pukei bunũbũ hatu bebushũkaini Deusbe hatu hãtxashunikabu Deus hatube yubakani hãtxa aruni bau iabaini bui 
JOS.3.15	heneki kematã ha habũ bau iabaini pukenũ ika hatũ tae pukuaibũ hanu hatũ yunu tsekatitiã hene bai matakĩ mai atxibirãmistiã ma iki hene bai matai kushipaya 
JOS.3.16	hene dami hamebi pashkai niti iki detenamenikabũ mae kushipa Sartã dapi mae betsa Adã anu manãkiri txitei iã keskaya hanua hene maikiri netsubaini Ianẽwã Mar Salgadokiri bui netsui sha ibainaya Hene Jordão namakis Deus hatube yubakani hãtxa aruni bau ia niti ika mapuyuabũ bai mata netsui keyua mae Jericó besusi hene tashkanũ Israelĩ enabu hawaira kapukei pukebainaibũ 
JOS.3.17	dasibi Israelĩ enabu pukei keyuriabumakẽ Deusbe hatu hãtxashunikabũ Deus hatube yubakani hãtxa aruni bau iashũ hene netsua tsusĩ namakis anu mapushũ hatu manayuaibũ
JOS.4.1	Israelĩ enabũ Hene Jordão ma puketã mapekei keyuabũ Senhor Deusũ Josué ana yuikĩ: 
JOS.4.2	“12 huni kushipabu Israelĩ enabu shukua tibi anua bestitxai tibi mĩ hatu katubirana kenashũ 
JOS.4.3	hatu yunukĩ: ‘Ana txĩtũbaĩ hanu Deusbe hãtxanikabũ hawẽ yubakani hãtxa aruni bau ia niabu anu Hene Jordão namakis anua 12 mishki tũke ewapabu iatãkãwẽ, hanu mã ushaibu anu bushũ hau mãtxinũbunã’, akĩ hatu yunuwe”, aka
JOS.4.4	nĩkatã ha 12 huni katubirana hatu kenashũ 
JOS.4.5	Josué hatu yunukĩ: “Ana txĩtũbaĩ Hene Jordão namakis Deusũ hãtxa aruni bau ia mapuabu anu bushũ Israelĩ 12 huni bake matũ shenipabu tibitũ enabu shukua tibibũ mishki bestitxai iatãkãwẽ. 
JOS.4.6	Ha mishki mã bitãshu hawẽ unãmati inũbarikiki. 
JOS.4.7	Txipu matũ bakebũ matu yukakĩ: ‘Na mishki kekua bestitxai tibirã, hawamẽ?’ ikubainaibu hawẽ hatu yusĩkĩ: ‘Nũ hene pukebiranaitiã Senhor Deusũ yubati hãtxa aruni bau habu bebũkiri buaibũ bai matahairabiakẽ ha hene hamebi pashkaniwẽ taeshũ na mishki tibi bitã nũ nitxiniki’, akĩ mã hatu yuikubaĩshanaii. Hanushũ nukunabũ uĩkĩ hau shinãpakeshanũbũ habũri hatu yuinũbarikanikiki”, hatu wa
JOS.4.8	hawẽ hãtxa nĩkashũ haska Senhor Deusũ Josué yunushu keska wakĩ 12 mishki Hene Jordão namakisa Israelĩ enabu shukuabu tibibũ hatu bishuã hanu ushaibu anu bushũ mãtxĩtã 
JOS.4.9	hanushũ ana hene namakis anuri Senhor Deus hatube yubakani hãtxa aruni bau ia mapukãshu anuri 12 mishki ewapa Josué hatu mãtxĩmarianikiaki. Hene merã hikibaĩ ha mishki mãtxinibu mania tsuabũra uĩriatirubuki.
JOS.4.10+JOS.4.11	Haska Moisĩ Josué yunuima ikis hau anũ Senhor Deusũ Josué yunua hawenabu imakĩ Josué keyuriama Hene Jordão namakis anu Deusbe hatu hãtxashunikabũ hawẽ hatube yubakani hãtxa aruni bau ia manayuaibũ Israelĩ enabu hawaira habu dukũ pukebainaibũ 
JOS.4.12	ha dikabi haska Moisĩ hatu yunuima keskai Rúben enabu shukua hunibus inũ Gade enabu shukua hunibus inũ Manassésĩ enabu shukua hunibũs hatũ detenametiya bui hatunabu shukua betsabu hatu merabewai bebũkiri haburi pukebaini 
JOS.4.13	40.000 detenamenikabu mapeketãs nawabube Senhor Deus detenameshuni bui Jericó besusi mai pãpa anu hikiaibũ 
JOS.4.14	Moisés hiweshũ hatu yunua nĩkai haki mesekubiranimabu keska wamakĩ na habiatiã Senhor Deusũ Josué amai uĩkãshu hawenabũri hawẽ hãtxa nĩkakĩ hau hakiri pe shinãkubainũbũ haska Senhor Deusũ amanikiaki.
JOS.4.15	Senhor Deusũ Josué ana yuikĩ: 
JOS.4.16	“Hene Jordão namakis anua hau mapekebiranũbũ ẽ hatube yubakani hãtxa aruni bau iabu hatu kenawe”, aka 
JOS.4.17	Deusbe hãtxashunikabu Josué yuikĩ: “Hene Jordão namakis anua mapekeri bekãwẽ”, hatu wa 
JOS.4.18	pukebirani hene anua hawaira mapekei metuanu maputanaibũs manãkiria hene ana tuebirani matahairanikiaki, pukeriabuma ishu keskairã.
JOS.4.19	Bari bena hawẽ ushe ha dukũ hawẽ dia 10tiã Hene Jordão pukei mapekebaini mai pãpa anu Jericó bari huaikiri Gilgal anu kai hikishũ hatũ tari hiwe ana pũtebaunabũ 
JOS.4.20	Gilgal anu Hene Jordão namakis anua 12 mishki tũku ewapa iabainabu Josué mãtxĩkĩ serẽtã 
JOS.4.21	hawenabu yuikĩ: “Txipu matũ bakebũ mã hawẽ ibu tibi matu yukakĩ: ‘Na mishki ewapa nitxĩkĩ serenibu hawamẽ?’ ika yuka inũbarikanikiki. 
JOS.4.22+JOS.4.23	Haska yuka ikaibũ hatu yuikĩ: ‘Narã, nukunabu Hene Jordão namakis netsua anua beshũ mãtxinibuki. Haska nukuburi Ianẽwã Tashipa bai washũ Deusũ netsukĩ tashka wa nũ pukeni unãtiki’, akĩ hatu yusĩkubainũbarikãwẽ. 
JOS.4.24	Deusũ matu haska washuniwẽ taeshũ mai hirabi anu hiwebaunabũ matũ mekenika Senhor Deusũ kushipa unãshãkanikiki. Haskawẽ taeshũ matũ mekenika Senhor Deus duawakubaĩshãkãwẽ, heneamarã”, hatu wanikiaki.
JOS.5.1	Israelĩ enabu hau Hene Jordão pukenũbũ Senhor Deusũ nemakĩ hatu netsushũshĩkẽ bari hikiaikiria Amorreu nawabu shanẽ ibubu inũ Ianẽwã Mediterráneo kesha anu hiwebaunabu Canaã nawabu shanẽ ibubu dasibibũ hatukiri nĩkatã mẽtsisipa detenamenikabubia hatũ huĩti nishmai Israelĩ enabuki datei punu nukai ana kushipa hayabuma Israelĩ enabube detenamekatsi ikama inibukiaki.
JOS.5.2	Hanushũ Senhor Deusũ Josué ana yuikĩ: “Mishki nupe itxapa wawe, kenupa wakinã. Haska watã Israelĩ enabu huni tibi hatũ hina kubitxi bisbuma ea hatu meshtemashũwẽ, ea ikũwaĩ hawẽ unãti wakinã”, aka
JOS.5.3	mishki nupe itxapa washũ Mati Gibeate-Haralote anushũ Josué hatũ hina kubitxi hatu meshtemanikiaki. 
JOS.5.4+JOS.5.5+JOS.5.6	Eskawẽ taeshũ Josué hatũ hina kubitxi ana hatu meshtemakĩ taewani matu yuinũ ea nĩkakãwẽ. Israelĩ enabu huni dasibi hatũ hina kubitxi meshtekeyabu Egito anua tashnibirani hanu tsua hiweabumanu bukubauni huni ewai 20 ano hayabu detenamenikai taekĩ habũ Senhor Deusũ hãtxa nĩkakĩ txibãbumawẽ taeshũ mai pepa hatũ shenipabu Deusũ hatu yubani anu hau habu hikiyamashanũbũ, Deus hamebi yubakai: “Mai pepa anua piti pepa sharabu hau uĩyamashanũbũwẽ”, ikimashũ hanu tsua hiweamanushũ Deusũ hatu kupia bai namakia debukubiranaibũ 40 ano hawenabube hatu imakubaunaya ha huni ewai mẽtsisipai taeaibu Egito anushũ ma hatu hina kubitxi binibu pashayamabu ha hunibu haria mawakubiranaibutiã habũ bake wabu hanu tsua hiweamabumanua kaĩkubiranaibu hatũ hina kubitxi meshteama ikubiranimabũ 
JOS.5.7	haskawẽ taeshũ Josué hatũ hina kubitxi hatu meshtemakĩ hanu tsua hiweabumanu ha huni ewabu mawakubiranaibutiã hatũ shãtukũ huni bake itxapa Senhor Deusũ hatu pahaira wakubirãshina hawẽ Deus ikũwaĩ unãmati wakĩ ha hunibu dasibi hina kubitxiyabu Josué hatu bimakĩ meshtemakĩ keyurianikiaki.
JOS.5.8	Hawẽ Deus ikũwaĩ unãmati wakĩ hatũ hina kubitxi bikĩ hatu keyuabu hau shushai isĩ maĩyunũbũ hatũ hiwe merãshũ hatu manai mani bestiyuabũ 
JOS.5.9	hanushũ Senhor Deusũ Josué ana yuikĩ: “Egito anu hiweshũ hatũ txakabu tibi tapinishũ mã hawẽ ea dakewakubiranimabuki. Hakia mã ma hatũ hina kubitxi hatu meshtemawẽ taea ẽ ana matuki dakeamaki, matũ txakabu ana shinãmarã”, anikiaki. Haskawẽ taeshũ ha mae kenakĩ: “Gilgalki”, amisbuki. Gilgalrã, nukũ hãtxawenã, “Hatũ Txakabu Putakĩ Tarã Keska Waniki.”
JOS.5.10	Jericó besusi mai pãpa anu Gilgal anu hiweyukĩ hanu tashni taebiranibu ushe babekei 14 diatiã bari kaya ha Páscoa ikaya haska Egito anushũ Senhor Deusũ detenika nai tsumã hatu mabiris abaini shinãkĩ besikĩ 
JOS.5.11	ha shabatiã misi shashawatiuma inũ shekiwã trigo tsui pikĩ taewabaini ushashini ana bestẽtã ha mai pepa anua piti yumemis pikĩ taewashina 
JOS.5.12	ana penaya hatũ piti nai anua Deusũ maná duru misi ana hayamawẽ taeshũ Canaã mai pakea anua piti sharabu hanu pikĩ taewabainibukiaki.
JOS.5.13	Shaba betsatiã Josué Jericó dapi ka nikẽ huni betsa tashnia hawẽ deteti matxatu txaipaya tsuma nia uĩtã kai haki kemashũ Josué yukakĩ:
JOS.5.13	—Mĩ nukũ merabenãmẽ? Ha habu nukuki sinataibu mĩ hatuna daka? Haskara kayamẽkaĩ, ea yuiriwe— aka
JOS.5.14	—Ẽ minama inũ ẽ habunamariki. Hakia Senhor Deusũ nai tsuma kushipabu ẽ hatu yunumis ẽ hatũ shanẽ ibu huaki— aka nĩkatã dãti iki beti ishũ Josué yukakĩ:
JOS.5.14	—Ẽ shanẽ ibuũ, hawa mĩ ea yununũ ika huamẽ? Ẽ mĩ tsuma ẽ nenuki. Ea yuiriwe— aka
JOS.5.15	—Hanu mĩ pai anu Deusũ ma pepawarã, meribi meseki. Deusũ hãtxa mia yuinũ Deuski mesekĩ hawaira mĩ bitxi tae pekawe— aka nĩkatã hawaira Josué hawẽ bitxi tae pekashunikiaki.
JOS.6.1	Israelĩ enabuki datekĩ nemanũ ishũ habu tsua kaĩtirubumawakĩ inũ Israelĩ enabu hikitirumawakĩ Jericó mishki kene keyatapakauna hawẽ hikiti shui tibi bepukĩ mestẽwãkĩ keyuabũ 
JOS.6.2	Senhor Deusũ Josué yuikĩ: “Uĩwẽ. Jericó ẽ mia yunuaii. Ariwe. Hawẽ shanẽ ibu inũ hawẽ huni detenamenikabu hatu maemamatã ẽ mia hatu mebĩmaii. 
JOS.6.3+JOS.6.4	Shaba tibi mae dũkei bestiwai maputãtãshãkãwẽ, 6 diarã. Matũ huni detenamenikabu hawẽ detetiya inũ ẽ matube yubakani hãtxa aruni bau iabu bebũkiri 7 ebe matu hãtxashunikabũ txashuwã mashũ puri ati txã txã akĩ mawakubainaibũ shaba tibi dũkekĩ hatu iyutãtãshãwẽ. Hanua sétimo diatiã ebe matu hãtxashunikabũ hatũ txashuwã mashũ txã txã akĩ mawakubainaibũ matũ detenamenikabu iyukĩ hatu dũkemabaũshãkãwẽ, 7kirã. 
JOS.6.5	Haska hatu yunushina itã itani keyutã mapubaunabũ txashuwã mashũ txã akaibu hui kaĩ betsatanaya nĩkatã dasibi hau hui kushipawẽ sai sai ishanũbũwẽ. Ha sai sai ikaibũ hawẽ nemati mishki kenebaunibu hamebi di iki keyuaya huni dasibi hauri besuabuuri bui hatu detenũ ika mae merã hau hikibaĩshanũbũwẽ”, aka
JOS.6.6	nĩkatani hushũ Josué Deusbe hawenabu hãtxashunikabu kenashũ hatu yuikĩ: “Senhor Deus nukube yubakani hãtxa aruni bau iabainaibũ txashuwã mashũ puri ati txã txã akubaini matu 7 dukũ bebubaĩkãwẽ”, hatu watã 
JOS.6.7	hawenabu dasibi yuikĩ: “Ha mae dũkei bukãwẽ, ha detenamenikabu bebuaibũ Senhor Deus hatube yubakani hãtxa aruni bau iabainaibũ hatxũ betsabu buaibu hatu txibãbainirã”, hatu wa
JOS.6.8	dasibibũ nĩkatã haska hatu yunushu keskai Deusbe hawenabu hãtxashunikabũ Senhor Deus hatube yubakani hãtxa aruni bau iabainaibũ ha 7bu bebubaĩkĩ txashuwã mashũ txã txã ati mawakubainaibũ 
JOS.6.9	detenamenikabu bebũ habu Deusbe hawenabu hãtxashunikabu txibãbainaibũ habũ hatu mekea betsã hatũ yubakani hãtxa iabainaibu habũ petxiurishũ hatu uĩshũbainaibu inũ txashuwã mashũ txã akĩ mawakĩ heneabumakẽ 
JOS.6.10	habiatiãri Josué hawẽ detenamenikabu hatu dasibi ana yuikĩ: “Matũ hui hau nĩkayamanũbũ sai sai iyamakãwẽ. Ha dikabi: ‘Sai sai ikãwẽ’, iwanã, ẽ matu yunuriama hãtxama pes buaketãyukãwẽ. Txipu: ‘Hui kushipawẽ sai sai iki keyukãwẽ’, akĩ ẽ matu yunushanaii”, hatu watã
JOS.6.11	Senhor Deus hatube yubakani hãtxa aruni bau Josué hatu iamabaũkĩ maewã Jericó hatu dũkemabaũtãkĩ hatũ tari hiwe pũtebaũshinabu anu ana hatu iwea ushashini 
JOS.6.12+JOS.6.13	penaya Josué bestẽshũ hatu ana yunua Senhor Deus hatube yubakani hãtxa aruni bau Deusbe hawenabu hãtxashunikabũ iabainaibũ ha 7 Deusbe hawenabu hãtxashunikabũri txashuwã mashũ tsuma hatu bebushũkĩ txã txã akĩ mawakubainaibũ inũ dasibibu bebũ detenamenikabu hawẽ detetiya hatube butani 
JOS.6.14	shaba ha katxu Jericó ana dũkebaũtani hatũ tari hiwe anu ana txĩtuãbu habiaskastãtãkĩ 6 dia dũkekĩ keyuabu
JOS.6.15	hakia hawẽ henei sétimo diatiã penamahaira besteĩ keyutã shaba betsatiã ishiãbu keskai dũkekĩ taewai 7ki maewã Jericó dũkebaũkĩ keyuaibũ 
JOS.6.16	Deusbe hawenabu hãtxashunikabũ txã txã akĩ heneabuma hawẽ henei sétimotiã buãkĩ txã akĩ txaipa waibũ Josué hatu yunukĩ: “Sai sai ikãwẽ, na maewã Senhor Deusũ ma nuku inaĩkikirã. 
JOS.6.17+JOS.6.18+JOS.6.19	Ha mae meribiki. Ha inũ, ha merã mabu Senhor Deusunaki. Huni dabe nũ yunua merabewakĩ ha aĩbu hininipa dasibibũ memis Raabẽ hatu arukĩ huneshinawẽ taea Raabe inũ hawẽ hiwe meranuabu ha besti tenãma hiwemakãwẽ. Hanushũ betsabu dasibi tenãkãwẽ. Hakia hatũ mabu dasibi meribiki, Deusunarã. Mekĩ biãyamakãwẽ. Ha mabu meribiwẽ kemukĩ bikĩ mã ibu wakẽ Senhor Deus mã nukuki sinatamatiruki. Uĩrakãwẽ. Nukuki sinatakĩ nuku kupikĩ yuputiruki. Hakia hatũ prata inũ, hatũ ouro inũ, hatũ bronze mane mabu inũ, hatũ ferro mane mabu meribiki, dasibi Senhor Deusunarã. Itxawatã Senhor Deus nũ arushũshanaii”, hatu wa
JOS.6.20+JOS.6.21	Deusbe hawenabu hãtxashunikabũ txashuwã mashũ txã akĩ txaipa waibũ nĩkatã kushipawẽ sai sai iki bis itxakayamai txaipaibũ Jericó maewã mishki kenekauna di iki keyuaya hawẽ deteti matxatu txaipaya huni tibi bebubaĩ hiki keyutã dasibi hatu detekĩ hunibu inũ, aĩbuaibu inũ, bake mishtĩbu inũ, anibu inũ, yushabu inũ, hatũ ina awa dasibi inũ, hatũ txashuwã dasibi, inũ hatũ jumento dasibi yamawakĩ hatũ maewã hirabi atxiabu
JOS.6.22	hanua huni dabetũ hune uĩbaũtãshinabu Josué hatu yuikĩ: “Aĩbu hininipã hiwe anu hikishũ haska mã habe yubakashina keska wakĩ ha aĩbu inũ hawenabu hatu tashnimatãkãwẽ”, hatu wa 
JOS.6.23	bushũ Raabe inũ, hawẽ epa inũ, hawẽ ewa inũ, hawẽ puibu dasibi hatunabuya hawẽ hiwe anua kaĩmatã Israelĩ enabũ mae benãta dapi hatu mekekĩ iyuabũ 
JOS.6.24	hatũ prata inũ, hatũ ouro inũ, hatũ bronze mane mabu inũ, hatũ ferro mane mabu hatu itxawamashũ Josué hatu yunua buabũ Jericó maewã hirabi kuakĩ yamawakĩ keyuabu shinãshũ Senhor Deuski nukuti tari hiwe merã hawẽ meketi dĩtu anu ha mane mabu mekekĩ Josué arunikiaki. 
JOS.6.25	Hau uĩtanũbũ huni dabe Josué yunua hatu huneshinawẽ taea Raabe inũ hawenabu Josué hatu mekekĩ tenãma iniwẽ taea ikis Israelĩ enabube Raabẽ enabu husini ma hiweabukiaki.
JOS.6.26	Jericó hatu kuamakĩ keyutã yupu hãtxawẽ Josué hatu yuikĩ: “Uĩrakãwẽ. Na maewã Jericó haratura shanẽ ibũ ana mae bena wakĩ beniai Senhor Deusũ yupushanikiki. Mishki kenebaũkĩ taewaya kupikĩ hawẽ huni bake iyua tenãshanikiki. Hanu hikiti shui bebuti waya hawẽ huni bake hawẽ henea tenãriashanikiki”, akĩ nemakĩ hatu unãmanikiaki. 
JOS.6.27	Haska wakĩ Senhor Deusũ Josué merabewaya Josuéwẽ datei mai pakea hirabi anushũ yura shukua betsa betsapabũ hawẽ kena kaya nĩkakĩ keyubaunibukiaki.
JOS.7.1	Judá enabu betsa hawẽ epa Carmi inũ, hawẽ hutxi Zabdi inũ, hawẽ hutxĩ epa Zerárã, ha huni Acã hatũ hatu txakabuwakĩ mabu kuatibiakẽ hawẽ kemukĩ Josué yunutiki meseama mabu betsa hawẽrua hawena wanũ ishũ bishũ hune aruawẽ taeshũ dasibibũ akãshu keska shinaĩ Israelĩ enabuki Senhor Deus sinataya
JOS.7.2	shaba betsatiã mae Betel anua bari huaikiri mae betsa Bete-Áven dapi Ai anu hau uĩbaũtanũbũ huni eskarabes Josué Jericó anushũ hatu yunukĩ: “Aikiri bushũ hune mapekebaĩ uĩbaũtãkãwẽ”, hatu wa nĩkatã mapekebaĩ Ai dapi hune uĩbaũtani 
JOS.7.3	txĩtũbirã Josué anu beshũ betsã yuikĩ: “Nukunabu dasibi hau buyamashanũbũwẽ. 2.000 huni detenamenikabu kasmai 3.000 besti mĩ hatu yunutiruki, nukunabu itxapa hatu yunuamarã. Ai mae anu hiweshũ habũ mekeaburã, mawaira itxapabumaki. Hatu maematã ha mae nũ ibuwatirubuki”, akabu
JOS.7.4	hatũ hãtxa Josué nĩkakĩ ikũwãtã 3.000 detenamenikabus besti hatu yunua bui mapekebaĩ hatu maemapanãbũ Ai hunibũ hatũ matxatu txaipawẽ hatu detekĩ maemabu Israelĩ enabu hatuwẽ datei kushibiranaibu 
JOS.7.5	hatũ mae hikiti shui dapishũ hatu detetiyashũ txibãbirãkĩ matxi buteaibu hatu detekubirãkĩ 36 Israelĩ enabu debuwatã Sebarim anu hatu henebainabũ hatu haska wabu Israelĩ enabu dasibi datekĩ ma hatũ kushipa benua punu nukabiranaibũ
JOS.7.6	Josué inũ hatũ shanẽ ibubube huĩti nishmahairashũ hatũ tima tari ushnitã isĩ tenei keskai mai mishpu mapu tukutã Senhor Deus hatube yubakani hãtxa aruni bau besuuri dashka ikaĩ beti ika beua bari txaitanai manibai hanua bari kaya 
JOS.7.7	atimas Josué Senhor Deus yuikĩ:
JOS.7.7	—Ẽ peirawa! Ẽ shanẽ ibu Senhor Deusuũ, ea nĩkayuwe. Amorreu nawabũ hau nuku yamawanũbũ haskakĩ Hene Jordão mĩ nuku pukemashĩshũ mĩ hatu nuku binumashumẽ? habiauri hene pukeama niti itã nũ hiwepananã. 
JOS.7.8	Nũ pemaki, Shanẽ Ibuũ! Ma nukuki sinataibũ enabu Israelbu hatu tenãbu pashai kushibirãkãshuwẽ taeshũ ẽ hawa mia yuitimaki. 
JOS.7.9	Enabu kushibirãkãshu nĩkatã Canaã nawabu inũ ha dapi nawa tibi dasibi nenu hiwebaunabu benimai shukui dasitã nuku dasibi detekĩ keyutã nukũ kena ana nuku shinãtimawashãkanikiki. Haska watã mĩ kena kushipawẽ mĩ nuku iwekubirãshinarã, haskara mikiri shinãshãkanimẽkaĩ?— aka
JOS.7.10	sinatakĩ Senhor Deusũ Josué kemakĩ:
JOS.7.10	—Haskai e iskirã maĩ beti ika mĩ dakamẽ? Beniwe. 
JOS.7.11	Minabũ txakabuwakĩ ma kaneshinabuki, ẽ hatube yubakabiani ea txibãkĩ ashũkĩ pewama kanekinã. “Ha mae anua mane mabu ena bishũtã mabu betsa kua keyukãwẽ”, mĩ hatu wabia haska txakabu unãbiakĩ ouro inũ pei heshe inũ tari hawẽrua hune yumetsushũ hawena wakĩ bushũ hatũ mae anu hunebaĩ arushinabuki. 
JOS.7.12	Haskawẽ taeshũ minabũ hatuki sinataibu hatube detenamei kabia hatu maemama kushibirãshinaburã, ha haska txakabuwashinabuwẽ taeshũ matu kupikĩ ẽ matu yamawatiruki. Ha mabu yunukĩ metima ẽ washina ha yumetsushina anua mĩ hawaira bitã yamawamakẽ eãri ẽ matu ana merabewama ishanaii, mã ana detenameaitianã. Detenamei bua mã ana pasha bestikũkaĩshanaii. 
JOS.7.13	Ẽ matu ana merabewatirumẽkaĩ, mĩ shinaĩ benikaĩ ẽ daenũ minabu dasibi itxawashũ hatu pewariwe, eska hatu yuikinã: “Meshukiri eanu bekatsi hau petã benũbũwẽ. Earã, ẽ Israelbũ mekenika Senhor Deuski. Eã hatu yuikĩ: ‘Israelĩ enabuũ, ea nĩkakãwẽ. Jericó anua mabu kua keyuti ẽ yunubiakẽ kua keyuama mã betsa arubaĩshina mã hayaki. Ha mabu tsuãra bishũ mã kuama ishiãwẽ taeshũ nawabu matuki sinataibu mã ana hatu maematirumaki’, akĩ na habias hãtxa ẽ mia yuishu ea hatu yuishũtãwẽ. 
JOS.7.14	Hatu haska watã meshukiri Israelĩ enabu shukua tibi nenu ea hatu uĩmakĩ iweshãwẽ. Shukua betsa bestitxai ẽ katua hatu anu hatũ ibuã kenawẽ pakeabu tibi ea hatu uĩmakĩ iwebirãbirãshãwẽ. Ha pakeabu betsa bestitxai ẽ katua hawenabuya tibi ea hatu uĩmakĩ iwebirãbirãshãwẽ. Hatube hiwea huni bestitxai tibi ẽ katua ea hatu uĩmakĩ iweshũshãwẽ. 
JOS.7.15	Tsuãra atimapa wakĩ txakabuwakĩ mabu meribi bishiã katukĩ haratura ẽ mia unãmashanaii. Ẽ matube yubakabiashina ẽ hãtxa danãkĩ hawẽ dakewati washiãwẽ taeshũ ha huni tenãtã hawenabuya inũ hawẽ mabube kuashãkãwẽ— aka
JOS.7.16	nĩkatã ushashini penamahaira Josué bestẽtã hatu yunua haratu huni txakabumẽkaĩ unãti wanũ ishũ Deuski nukuti tari hiwe pũtea besusi Israelĩ enabu shukua tibi hatu itxawakẽ Senhor Deusũ ha itxabu anua Judá enabu metumakĩ katuma 
JOS.7.17	hanushũ Josué unãtã Judá enabu anu hatũ ibuã kena tibiwẽ pakeabu tibi Josué hatu kekũtã hatu uĩmakĩ Zerá enabu Senhor Deusũ katua Zerá enabu habu dapi hiweabu tibi Josué habu tibi hatu itãtana Zabdi enabu Senhor Deusũ katua 
JOS.7.18	hanushũ Zabdi enabu anua hiwe ibu bestibu tibi Josué hatu itãtana Judá enabu Carmi bake Acã hawẽ hutxi Zabdi inũ, hawẽ epã hutxi Zerárã, Senhor Deusũ katukĩ Josué unãmanikiaki.
JOS.7.19	Ma unãmawẽ taeshũ Josué Acã yuikĩ:
JOS.7.19	—Ẽ haibuũ, ea nĩkawe. Nukũ shenipabu Israelĩ mekenika Senhor Deus pepawẽ duawakĩ kẽwãkĩ mĩ haska washina huneama ea yuiwe— aka
JOS.7.20	Acãnẽ Josué kemakĩ haskashina yuikĩ:
JOS.7.20	—Txanima ẽ txaniaii. Israelĩ mekenika Senhor Deusũ hãtxa danaĩ ẽ txakabushinaki. Ẽ eska meshinaki. Mia yuinũ ea nĩkawe. 
JOS.7.21	Jericó nawabu nũ hatube detenameaitiã hatũ mabu uĩbaũkĩ Babilônia anua tari peyabukuti hawẽruahaira inũ, 200 prata pei heshe inũ, ouro ture pishta meio quilo binua betxishũ hawẽ kemukĩ bibaĩ ẽ tari hiwe merã mai pukĩtã ha dukũ pei heshe mãtxĩtã hanua ouro ture hanatã hamamaki peyabukutiwẽ atximashũ ẽ maiwashinaki— akaya
JOS.7.22	haska Josué nĩkatã hau hawairabaĩ bitanũbũ hunibu Acãnẽ tari hiwe anu hatu yunua kushibaĩ hikishũ mai pukĩshũ ha merã hanu arushina ha peyabukuti hawẽrua inũ, ouro ture pishta inũ, ha dukũ uke merãhaira prata pei heshe arushina betxitã 
JOS.7.23	bitã hatũ shanẽ ibu Josué inũ hatunabu itxabu anu beshũ hanu Senhor Deuski nukuti tari hiwe bebũ mãtxiãbu 
JOS.7.24	Josué uĩtã Zerã bake Acã hawẽ bakebuya inũ, dasibi hawẽ inabuya inũ, hawẽ mabu dasibiya hau mawa napaku Acor anu iyunũbũ yunutã
JOS.7.25	hari iyuabu Josué Acã yuikĩ:
JOS.7.25	—Haskakĩ nukuki Deus sinatamakĩ atimapa wakĩ mĩ nuku txakabuwashinamẽ? Natiã miari Senhor Deusũ kupiaya mĩ nuku tenemashina keskari miãri mĩ meaii— akaya hanushũ Israelĩ enabu dasibibũ mishki turewẽ tsaka tsaka akĩ Acã hawẽ bakebuya tenãkĩ keyushũ txiwẽ hatũ yura kuakĩ keyutã 
JOS.7.26	atximakĩ mishki ture haki puta puta akĩ itxapa haki maspu wanibukiaki. Ha haska wanibu natiã uĩpaketirubuki. Israelĩ enabuki Senhor Deus sinatahairashina Acã kupikãshuwẽ taea Senhor Deus daenikiaki. Haskakẽ ha napaku kenakĩ: “Acorki”, amisbuki. Nukũ hãtxawẽ kenarã, “Txakabu Atimapaki” ikaki.
JOS.8.1	Hanushũ Senhor Deusũ Josué ana yuikĩ: “Ai anu hiweabuwẽ natiã ana datei punu nukayamawe. Mĩ hunibu detenamenikabu dasibi iyui Ai anu mapekeshãwẽ. Harishũ eã matu merabewakĩ Ai shanẽ ibu inũ, hawenabu inũ hawẽ mae inũ, hawẽ mai pakea matu atximakĩ mina ẽ mia wamashanaii. 
JOS.8.2	Jericó inũ hawẽ shanẽ ibu mã yamawashina keska wakĩ Ai inũ hawẽ shanẽ ibu habiaskari washãkãwẽ. Hakia mã ma hatu maema hatũ mabu inũ hatũ inabu atxitã matũ ibu wakĩ bishãkãwẽ. Hatu beparani hatũ maewã petxiuri detenamenikabu itxapa hau huneshũ manatanũbũ, hune hatu yunuwe, ikis na habia meshu meranã”, aka
JOS.8.3	hatũ detetiya detenamenika dasibibu Ai anu hau bunũbũ, iwanã, 30.000 detenamenikabu katushũ meshu merã bebũkiri hau bunũbũ 
JOS.8.4	Josué hatu yunukĩ: “Ea nĩka peirawakãwẽ. Ai hiweabu nũ hatu detenũbũ matu dukũ bui hatũ maewã petxiuri dapi huneshũ nuku manayushãkãwẽ. 
JOS.8.5	Hanua hatũ maewã besuuria ea inũ nukunabube nũ kemai haskashinabu keskakĩ nuku detekatsi tashnibiranaibu hatu paraĩ pashai nũ txĩtũkiranaya ana uatiã nuku ashiã keska dabanẽ shinaĩ nuku detenũ ika hatũ mae anua kaĩbirãshãkanikiki. 
JOS.8.6	Nuku txibaĩ haskabirã nuku ashiã keska wanũ ika hatũ maewã anua kaĩbiranaibũ nũ hatu ninikĩ akawãbirana nuku txibaĩ beaibu haska wakĩ parãkĩ hatũ mae anua nũ hatu iwekubirãshanaii. Nũ haskai Ai anuabũ uĩtã: ‘Haskashinabu keskai nukuwẽ datei ana kushibaĩkanikiki’, ika 
JOS.8.7	nuku txibaĩ hatũ mae henebiranaibu hatu uĩtã nukũ mekenika Senhor Deusũ matu merabewaiwẽ taea mã hunea anua kushibirã hatũ maewã atxishãkãwẽ. 
JOS.8.8	Hatũ maewã atxitã kuakĩ taewayushãkãwẽ. Senhor Deusũ hãtxa txibãkĩ hawẽ hãtxa ẽ matu yunua kaneama ashãkãwẽ”, hatu watã
JOS.8.9	yunukĩ Josué hatu nitxiã meshu merã hune bui Ai bari hikiaikiri anu Betel inũ Ai tsisumẽ huneshũ hatu beparaĩ bushũ habũ hatu manaibũ hakia Josué hawenabube niti ika ushashini 
JOS.8.10	penaya bestẽtã detetiya hunibu detenamenikabu itxawashũ hawẽ shanẽ ibu beshmasbubetã hatu iyui mapekei 
JOS.8.11	Ai besusi nortekiria kematã napaku ewapa kesha betsauri peã shubu wabu 
JOS.8.12	meshu merã ha katxu ana 5.000 hunibu detenamenikabu katushũ huni betsabu yunushinabubetã hatũ maewã Betel inũ Ai namakis hau hune atxishanũbũ Josué haburi yunua 
JOS.8.13	hatu paraĩ hatũ maewã nortekiri Israelĩ enabu detenamenikabu itxapa shabakabi manaibũ hatũ maewã bari hikiaikiria detenamenika betsabu hunea maniabũ dateama habias meshu merã Josué ha mesti bebui napaku namakis niti ika
JOS.8.14	ukeri shabakabi maniabu Ai shanẽ ibũ uĩbiakĩ petxiuri hune manabiaibũ unãriama penamahaira Ai anua huni dasibi bestẽtã Israelĩ enabu ana detenũ ika hawaira hatũ shanẽ ibube hatũ maewã besusi kaĩbirã 
JOS.8.15	hatube detenamei taeaibũ Israelĩ enabũ hatu paraĩ datei keskai hanu tsua hiweabumakiri kushibainaibũ 
JOS.8.16	hau hatu detekĩ txibanũbũ hawẽ maewã mishki kene meranua hatũ shanẽ ibũ huni dasibi kena Josué inũ hawenabu txibãkĩ Ai shanẽ ibũ hatũ maewã anua hatu iweaya 
JOS.8.17	hatũ mae hikiti shui bepẽtã bepuama henebaĩkĩ Israelĩ enabu dasibibu txibaĩbuwẽ taea hatũ maewã anua Ai inũ Betel anua huni detenamenikabu tsuã hatu meketiru hayabumakẽ
JOS.8.18	hanushũ Senhor Deusũ Josué ana yuikĩ: “Ẽ mia atximaiwẽ taeshũ hanu niti itã mĩ hashiwẽ Aikiri metuwe”, aka hawẽ hashi sanãkĩ Aikiri Josué metua 
JOS.8.19	huneshinabũ uĩtã hawaira beni kushibirani hikishũ hatũ maewã Ai atxitã txiwẽ kuakĩ taewaibũ 
JOS.8.20+JOS.8.21	Ai hunibu natsaukekauã hatũ mae kuĩ itxapa nai anu puebainai uĩ datei hani pashatirubuma Israelĩ enabu habu hunei bushiãbũ Ai ma atxishũ kuaibũ hawẽ kuĩ uĩtã Israelĩ enabu pashai bui txĩtũtã Ai hunibu detekĩ taewaibũ 
JOS.8.22	Ai mae kuakĩ taewatã huneshinabu tashnibirãkĩ hatu deteriabiranaibũ hani pashatirubumakẽ nekeshuri inũ ukeshuri hatu dasibi detebaunabu tsua pashama tsua hiweama 
JOS.8.23	hatũ shanẽ ibu besti hiwemakĩ atxitã Josué anu iwenibukiaki.
JOS.8.24	Hatũ maewã anua tashnibaĩ hatu txibãbainabu Israelĩ enabũ hatũ matxatu txaipawẽ Ai anuabu hatu detekĩ keyutã txĩtũbirã Ai anu hikishũ dasibi habu detebaunabu 
JOS.8.25	Ai anu hiweabu dasibi habiatiã dete keyuabu 12.000 huni inũ aĩbu mawai keyuabu 
JOS.8.26	Ai anuabu yamawakĩ keyuriabuma hawẽ hashi Josué sanãbainaya 
JOS.8.27	haska Senhor Deusũ Josué yuishina keska wakĩ hatũ mabu inũ hatũ inabu Israelĩ enabũ bikĩ ibuwakĩ keyunibukiaki. 
JOS.8.28+JOS.8.29	Hatũ mabu inũ hatũ inabu tashnimakĩ keyutã hau kuakĩ keyunũbũ Josué hatu yunua ana kuakĩ keyuabu dispiwẽ hau shanẽ ibu teneshnũbũ hawenabu Josué yunua hi anu dũtãkĩ Ai shanẽ ibu teneshabu bari hikiaya Josué hatu ana yunua hawẽ yura buteshũ hawẽ mae hikiti shui anu urẽtã hawẽ yuraki mishki ture mirima puta puta akĩ maspu wanibukiaki. Ai anu hiwe tibi ma di iki keyuni inũ mishki ture mirima maspu wanibu uĩpaketirubu natiã uĩriatiru hayaki.
JOS.8.30	Deusũ hatu ana merabewaiwẽ taeshũ Mati Ebal anushũ hawẽ kẽwãti txi tapu Josué wakĩ 
JOS.8.31	Senhor Deusũ tsuma Moisĩ Israelĩ enabu yunushũ hawẽ unãmati una merã kenekĩ: “Hawẽ mane tsatiwẽ mishki kerã wama hakia mishki kerãma besti mãtxĩkĩ hawẽ kẽwãti txi tapu hau apakeshanũbũwẽ”, ani keska wakĩ Josué haska txi tapu wakẽ Israelĩ enabũ ina awa inũ txashuwã itxapa tesẽshũ hawẽ kẽwãti inũ hawẽ daewati wakĩ habũ ina Senhor Deus menu keyushunabu 
JOS.8.32	hanushũ txi tapu mishki mania tũku betsa betsapaki Moisĩ hatu unãmani hãtxa Josué sheshakĩ keneai Israelĩ enabũ uinibukiaki, na habias hãtxa Moisĩ hatu keneshunirã. 
JOS.8.33	Mati Gerizim inũ Mati Ebal namakis napaku anu Senhor Deus hatube yubakani hãtxa aruni bau ia Deusbe hawenabu hãtxashunikabu mapuabu hawenabu hau pepawanũbũ haska ha dukũ Moisĩ yununi keska wai Israelĩ enabu mae hirabi inũ, hatũ shanẽ ibubu inũ, hatũ shanẽ ibu beshmasbu inũ, pepabu inũ txakabubu unanikabu inũ, hawenabu kayabi inũ, yura betsa betsapa hatube hiwekubiranaibu hatu itxawatã hatu pashkakĩ hatiri Mati Gerizim bebũ hatiri Mati Ebal bebũ mapuabu uinanãrabekĩ nĩkaibu
JOS.8.34	hawẽ unãmati hãtxa tibi Deusũ pewati hãtxa inũ Deusũ kupiti hãtxa Moisĩ unãmani una anua hãtxa kushipawẽ Josué dasibi hatu yuishũkĩ 
JOS.8.35	Moisĩ yunuti inũ hawẽ nemati hãtxa dasibi hawa heneama hunibu dasibi inũ aĩbu dasibi inũ bake mishtĩbu dasibi inũ nawa betsa betsapabu hatube hiweabu Josué hatu yuishunaya hawẽ hãtxa nĩkanibukiaki.
JOS.23.1	Bari itxapa Senhor Deusũ hatu detenamemakĩ merabewakĩ keyukẽ nawa betsa betsapa hiwebaunabube Israelĩ enabu ana datenameabumakẽ Josué anibui mestebuhairatã 
JOS.23.2	Israelĩ enabu hatũ shanẽ ibubu inũ hawẽ shanẽ ibu beshmasbu inũ hawẽ pepabu inũ txakabu unanikabu inũ hatũ políciabu kenakĩ hatu itxawatã Josué hatu yuikĩ:
JOS.23.2	“Bari itxapa kai ma ẽ matu anibuhairashunaki. Ea nĩkairakãwẽ. 
JOS.23.3	Matu merabewakĩ nawa shukua betsa betsapa hiweabu Senhor Deusũ habu matu nitxĩshunaya hawẽ daya dasibi matuwẽ detenameai mã uĩkubirãshinaki. 
JOS.23.4	Hene Jordão inũ bari hikiaikiri ianẽwã ewapa Mediterráneo namakis nawa betsa betsapabu ẽ yamawani inũ nawa betsa betsapabu nũ matu nitxĩshũriamaki. Hatũ mai pakea tibi mã hanu ibu washanaibu ẽ matu pashkashuna hawẽ unãtiwẽ bikĩ matunabu shukua tibi hau hanu hiwekubaĩshanũbũ mã bimaki. 
JOS.23.5	Haska matu yubani keska wakĩ tsuabura mã nitxĩriama hatũ mae tibi mebĩkĩ matu bebũkiri Senhor Deusũ habu matu nitxĩshunaya hatũ mai pakea tibi mã ibu washanaii.
JOS.23.6+JOS.23.7	Haskakẽ nawa betsa betsapabu mã nitxĩriama mã hatu haibuwatã, hatũ yushibubu kena mã yuiyamashanũ inũ, hatũ yushibubu datã akĩ huni betsa mã yubamayamashanũ inũ, hatũ yushibubu mã duawayamashanũ inũ, hatũ yushibubu kẽwaĩ mã dãti iyamashanũ, haskawẽ taeshũ hawẽ unãmati una merã Moisĩ matu keneshuniki, matu nemakinã. Bai tanabainai keska wakĩ yusiuri inũ yusmauri dabekeama haska Moisĩ matu keneshuni txibãkĩ hawẽ nemati tibi nĩkakĩ hawẽ yunuti tibi akubaĩkĩ uĩrapakeshãkãwẽ, kushipai mestenepairã. 
JOS.23.8+JOS.23.9	Haska mã akubainai keska wakĩ matũ mekenika Senhor Deus heneyamapakeshãkãwẽ, matu bebũkiri nawa betsa betsapa kushipayabu nitxĩshuniwẽ taeshunã. Ha inũ, matu merabewaya tsuabũra matu nematirubuma iniki. 
JOS.23.10	Haska matu yubani keska wakĩ matũ mekenika Senhor Deusũ hatu itxakawamiswẽ taeshũ matu bestitxaitũ 1.000 hunibu mã nitxĩtiruki, hatu kushimabaĩkinã. 
JOS.23.11	Haskakẽ ibubis mekekĩ matũ mekenika Senhor Deus betxipaihairakubaĩkãwẽ. 
JOS.23.12	Hakia Deusũ hãtxa txibaĩ mã txĩtũkĩ nawa betsa betsapa nenu hiweriabu haibuwatã hatũ aĩbuaibu aĩwãkubaini hatuki mã dasiaya 
JOS.23.13	ana matu bebũkiri Senhor Deusũ hatu nitxĩshunama ishanikiki. Shinaĩrashãkãwẽ. Hakia hisĩ birũ keska wakĩ matu yabua inũ dispiwẽ matu kakush kakush aka keska wakĩ matũ beru anu musha tekea keska wakĩ parãkĩ nawa betsabũ matu itxakawaibũ na mai pepa matũ mekenika Senhor Deusũ matu ibu wamani anua mã debui keyushanaii, yamairã. Mã haskatiruwẽ taeshũ matũ mekenika Senhor Deus putataskayamashãkãwẽ.
JOS.23.14	Yura dasibi ishanaibu keskai ikis eari ẽ matu mawashũshanaii. Hawara pepa matũ mekenika Senhor Deusũ matu yubani ashũkĩ ma keyushinarã, matũ huĩti merã inũ matũ yushĩwẽ mã unãhairaii. Dasibi matu ashũkĩ hawẽ yubati hãtxa dasibi hakimama ishiãki. 
JOS.23.15+JOS.23.16	Hakia hawẽ yubani hãtxa danãkĩ yushibubu bebũ ana duawai mã dãti ishũ hatu kẽwãshanaya matuki dakekĩ matuki ana sinatahairakĩ hati ikis matu duawamis keska wakĩ ana akama hakia betsa betsapa matu tenemakĩ yupukĩ na mai pepa matu ibu wamani anushũ tere akĩ Senhor Deusũ matu hawaira yamawashanikiki, kupikinã”, hatu watã
JOS.24.1	bari betsatiã Siquém mae anushũ Josué Israelĩ enabu shukua dasibi hatu itxawatã hanushũ hatũ shanẽ ibubu inũ, hatũ shanẽ ibu beshmasbu inũ, ha irabeaibu unãshũ hatu pewanikabu inũ, mekenika betsabu hau Deus bebũ mapui benũbũ hatu kena bea ha dapi mapuabũ 
JOS.24.2	Israelĩ enabu dasibi Deusũ hãtxa Josué hatu yuikĩ:
JOS.24.2	—Eska nukũ shenipabu Israelĩ mekenika Senhor Deusũ ea yuishinaki. Matu yuinũ ea nĩkakãwẽ: “Henewã Eufrates ukeri kesha betsaurishũ matũ shenipabu Tera inũ hawẽ huni bake dabe Abraão inũ Naor hiweshũ yushĩ betsa betsapa duawakĩ kẽwãpaunibukiaki. 
JOS.24.3	Haskai hiweabũ Henewã Eufrates kesha anu hiwebiakẽ matũ shenipabu Abraão besti katubirãkĩ iwenishũ Canaã nawabũ mai pakea anu hiwemakubaũkĩ hawenabu hau pahairashanũbũ hawẽ huni bake Isaque ẽ inãniki. 
JOS.24.4	Hanushũ Isaque yumeimakẽ hawẽ huni bake dabe Jacó inũ Esaú ẽ inãrianiki. Hawẽ huni bake ma ewa dabeabu Esaú mananã Mati Seir mai pakea ẽ ibuwamaniki. Hakia Jacó inũ hawẽ huni bakebu Egito anu bunibuki. 
JOS.24.5	Txipu Egito anushũ matũ shenipabu itxakawaibũ Moisés inũ Arão yunutã hanushũ hawẽ dateti damiwakĩ eãri Egito anu hiweabu tenãkĩ itxakawakubaĩkĩ hanua matũ shenipabu ẽ hatu tashnimabiraniki. 
JOS.24.6	Egito anua hatu tashnimabaĩkĩ ẽ hatu iyuaya Ianẽwã Tashipaki kemai buaibũ ana Egito nawabũ hatu atxinũ ika hatũ cavalo itxapaki katsumea buaibu inũ cavalo tarãti itxapariki hawẽ bukĩ hatu txibãbiranaibũ 
JOS.24.7	hatuwẽ datekĩ ea yukaibũ habu inũ Egito nawabu namakis pashkakĩ kebẽkĩ ẽ meshu waniki. Txipu Ianẽwã Tashipa matũ shenipabu pukebainaibũ Egito nawabũri hatu txibaĩ pukebaĩpanãbũ henewẽ atximakĩ ẽ hatu yamawakĩ keyuni haska mã unaiĩ. Hanu tsua hiweabumanu bari itxapa ẽ kushipa uĩ mã hiweakeakekubirani mã unãriaii. 
JOS.24.8	Hanua Hene Jordão kesha betsauri ha Amorreu nawabũ mai pakea anu ẽ matu iwea matube detenameaibu ẽ matu merabewakĩ hatu maemamaya detekĩ mã hatu nitxĩkĩ hatũ mai pakea tibi mã ibuwakubiranimabuki. 
JOS.24.9	Hanushũ Ziporĩ bake Balaque Moabe nawabu shanẽ ibũ matu maemakatsis ikĩ hau matu yupuyunũ Beorĩ bake Balaão kenakĩ hawenabu Balaquẽ hatu imatãkẽ 
JOS.24.10	hakia Balaão matu yupunũ ishũ ea yukabia ẽ haska yunuamawẽ taeshũ matu yupumamakĩ hawẽ pepa hãtxa besti yuimakĩ matu yaushikĩ merabewakĩ ẽ matu mekeyamaki. 
JOS.24.11	Hene Jordão pukebirã Jericóki kematushitã mã hatube detenameaibu ẽ hatu itxakawakĩ babuwakẽ mã hatu detekĩ keyuniki. Ha nawabu ẽ hatu babuwaya Amorreu nawabu inũ, Ferezeu nawabu inũ, Canaã nawabu inũ, Heteu nawabu inũ, Girgaseu nawabu inũ, Heveu nawabu inũ, Jebuseu nawabu mã hatu maemakĩ yamawaimaki. 
JOS.24.12	Hanushũ mã huriama bebũkiri i bina mirima ẽ yunua hatuwẽ datei Amorreu nawa shanẽ ibu dabe inũ hawenabu ẽ hatu nitxiã matũ deteti matxatu txaipawẽ inũ matũ piawẽ mã hatu deteama ibubis hatũ mae henebaini pashayamabuki. 
JOS.24.13	Bai mã sepama inũ hiwe mã wama ẽ matu ibu wamawẽ taeshũ hatũ mae tibi anu hiwekĩ uva nishi inũ oliva hi huni betsã banani anua hawẽ bimi bikĩ itxawashũ mã piaii”, akĩ Deusũ hawẽ hãtxa ea yuishinaki.
JOS.24.14	Haskakẽ Senhor Deuski mesekubaĩshãkãwẽ. Parananãma ikũ kayabi huĩti shabakabiwẽ Deus duawakubaĩshãkãwẽ. Ukeri henewã Eufrates inũ Egito anushũ matũ shenipabũ yushĩ betsa betsapa kẽwãbiapaunibũ habu henetã Senhor Deus besti duawakĩ kẽwãkubaĩshãkãwẽ. 
JOS.24.15	Hakia Senhor Deus mã duawakatsi ikama haratu yushinĩ hãtxa mã txibãkatsi ikimẽkaĩ, ikis katukãwẽ. Henewã Eufrates ukeri matũ shenipabũ yushĩ betsa betsapa habũ kẽwãpauniburã, habumẽkaĩ. Nenu hiweshũ Amorreu nawabũ yushĩ betsa betsapa habũ kẽwaĩbumẽkaĩ, matũ shinãkãwẽ. Hakia ẽ aĩ inũ ẽ bakebubetanã, Senhor Deus duawakĩ nũ txibãpakeshanaii, heneamarã— hatu waya 
JOS.24.16	dasibibũ nĩkatã Josué kemakĩ:
JOS.24.16	—Nuku haska shinãshũyamawe. Senhor Deusũ hãtxa henetã yushibu betsa betsapa nũ txibãkatsi ikamaki. 
JOS.24.17	Egito anushũ nukũ ibubu tsumawatã dayahairamakĩ hatu itxakawaibũ nukũ mekenika Senhor Deusũ Egito anua nuku pashawakĩ nenu nukũ ibubube nuku iwekubiraniki. Habiatiãri nukũ berubi hawẽ kushipa pehairawẽ dami betsa betsapa wakĩ nuku e imakubirãkĩ hanu nũ kai anu inũ tsuabura nũ daĩbainai hatu nuku daĩmakĩ nemashũkĩ nuku mekekubiranimaki. 
JOS.24.18	Haska wakĩ nuku bebũshũ na mai pepa anu hiwebaunabu nũ kaikiria nawabu dasibi Senhor Deusũ nuku hatu nitxĩshunimaki, nenu Amorreu nawabu kushipabu hiwebiakẽ haburi pashawakinã. Haska dasibi nuku ashũkubaĩmiswẽ taea nukũri nũ duawakatsis ikaii, nukũ mekenika Senhor Deusrã. Ha besti duawakĩ nũ txibãpakeshanaii, heneamarã— ikaibuwẽ taeshũ
JOS.24.19	Josué hatu yuikĩ:
JOS.24.19	—Nukũ mekenika Senhor Deus tari meribi pepa hiwemistũ hawenabu yaushinikawẽ taeshũ hawara txakabu mei haki patapakĩ mã duawakĩ pewatirubumaki. 
JOS.24.20	Hakia Senhor Deusũ hãtxa henetã yushibu betsa betsapa mã kẽwaĩbu matũ txakabu ana buama shinãkĩ matu duawabianishũ itxakawakĩ matu yamahaira washanikiki, kupikinã— hatu wa
JOS.24.21	Israelĩ enabũ Josué kemakĩ yuikĩ:
JOS.24.21	—Haska mĩ yuiai keska nũ haskatirumaki. Hawa heneama Senhor Deus besti nũ duawapakekatsis ikaii— akabu
JOS.24.22	Josué ana hatu yuikĩ:
JOS.24.22	—Senhor Deusũ hãtxa besti txibanũ ishũ matũmebi unãtinaĩ mã hãtxaii— hatu wa dasibibũ ana yuikĩ:
JOS.24.22	—Haa. Txanimaki. Habiaskas nũ shinaiĩ— ikaibũ
JOS.24.23	—Haskakenã, ikis yushĩ betsa betsapa dami matu anua puta keyutã matũ shinã betsa watã matũ shenipabu Israelĩ mekenika Senhor Deusũ hãtxa besti matũ huĩti hirabiwẽ shinãpakeshãkãwẽ, parãmarã— hatu wa
JOS.24.24	dasibibũ ana yuikĩ:
JOS.24.24	—Hawẽ hãtxa dasibi nĩkakĩ hawara nukũ mekenika Senhor Deusũ nuku yunua besti nukũ huĩti hirabiwẽ duawakĩ nũ txibãpakeshanaii, hawa parãmarã— akabu
JOS.24.25	habias shabatiã Siquém anushũ haska wakĩ duawashanaibu Josué hawenabube yubakatã hawẽ yunuti inũ hawẽ nemati hãtxa itxapa hatu yuikĩ yunutã 
JOS.24.26	habias hãtxa yunushu Deusũ hãtxa yusĩti una merã hatu keneshũtã hawẽ hatube yubakani hiwe dapi hi ewapa kushipa namã mishki ewapa hatu benimatã 
JOS.24.27	hatu dasibi ana yuikĩ:
JOS.24.27	—Uĩkãwẽ. Na mishkirã, ha txanipaketi keskaki. Parananaĩ Senhor Deuski mã txakabutiru hawẽ unãmati keska Senhor Deusũ hawẽ dasibi nuku hãtxa washuki, nũ txakabuwaibu ha mishkipã nukukiri metutiru keskarã— hatu watã
JOS.24.28	hanushũ Josué hatũ mai pakea tibi anu hatu nitxinikiaki.
JOS.24.29	Hatu hãtxa waima binupaketã Numnẽ bake Josué Senhor Deusũ tsuma 110 ano mawakẽ 
JOS.24.30	Efraimnẽ enabũ maiwã pakea mananã Mati Gaás nortekiri Timnate-Sera anu hawẽ mai pakea hanu Josué ibuwani anu hawẽ yura maiwanibukiaki. 
JOS.24.31	Josué shanẽ ibuaitiã Israelĩ enabu hatũ mekenika Senhor Deus txibãkubainibukiaki. Josué hiweatiã inũ ma mawabiaimakẽ duawakĩ hatũ Senhor Deus heneama inibukiaki. Hanua ha shanẽ ibu anibu unanepa betsabũri dasibi Senhor Deusũ hatu ashuni shinãkubaini hiweyuabũri Israelĩ enabũ Senhor Deus txibãpakenibukiaki.
JOS.24.32	Egito anua José shau besti bekubiranishũ mae Siquém anu Hamorĩ huni bakebu Siquém inũ hawẽ betsabu anua 100 ouro pei heshewẽ bai bikĩ Jacó ibuwani anu José shau maiwanibukiaki. Natianã, ha bai José bababunakiaki.
JOS.24.33	Arãonẽ huni bake Deusbe hawenabu hãtxashunika Eleazar mawakẽ Efraimnẽ enabũ maiwã pakea mananã anu Eleazarĩ huni bake Finéias mae betsa ibu wamani anu hawẽ yura maiwanibukiaki.
JDG.2.1	Josué mawaimakẽ Gilgal mae anua Israelĩ enabu bei Boquim mae anu ma itxa maniabu anu Senhor Deusũ nai tsuma kushipa tashnitã hatu yuikĩ: “Egito anua matũ ibubu hatu pashawabiranimashũ hatube yubakakĩ hatu yuikĩ: ‘Na eska ẽ matube yubakairã, ẽ matu henetaskama iki kaii’, iwanã, 
JDG.2.2	‘Hamẽ matu ikirã, ha nawabu ha hari mae anu hiweabube hatube yubakataskayamashãkãwẽ. Haska inũ, hatũ yushibubũ kẽwãti txi tapu tibi teke keyukubaĩshãkãwẽ. Ẽ matu wabirani uĩkãwẽ. Haskai mã txakabube ketashamea hiwekatsis ikubaĩkanai? Mã haskaibũ ẽ matube yubakani ẽ hakimama ishanaii’, akĩ ẽ hatu wabianikẽ ẽ hãtxa ea nĩkama mã ea danãkanaii. 
JDG.2.3	Mã haskamiswẽ taea matu bebũshũ natiã na nawabu teshe ana habu ẽ ha matu nitxĩshunamaki. Matu parãkĩ habu inũ hatũ yushibubũ birũwẽ matu kebẽkĩ akawashãkanikiki”, hatu wai
JDG.2.4	Senhor Deusũ nai tsuma kushipa hãtxai ma menekainaya hanua Israelĩ enabu huĩti nishmahairatã kasha txakayamai bis bis ikasima 
JDG.2.5	nesebaũ Senhor Deus daewanũ, iwanã, txashuwã inũ awa itxapa tesẽshũ txiwẽ Senhor Deus menukĩ keyushunibukiaki. Haska watã ha mae kenakĩ: “Boquimki”, anibukiaki, nukũ hãtxawenã, Kasha Maerã.
JDG.2.6	Hanu Josué hiweshũ hawẽ henekĩ hawẽ hãtxa hatu yuishina nĩkatã Israelĩ enabu tibi hatũ mae ibubis hau tsumakĩ ibuwashanũbũ hatu yunua buaibũ 
JDG.2.7	Josué hiweyukẽ Israelĩ enabu Senhor Deus kẽwãkĩ duawanibukiaki. Ha dikabi ma Josué ma mawabiaimakẽ anibu unanepabũ haska Senhor Deusũ hatunabu dami washũkĩ hatu merabewakubainai uĩkubiranibu hiweyuabũ Israelĩ enabu Senhor Deus nĩkakĩ duawakĩ heneabuma iriakubainibukiaki. 
JDG.2.8	Hakia 110 bariya Josué mawakẽ 
JDG.2.9	Efraimnẽ enabũ mati mananã anu Mati Gaás nortekiri Timnate-Heres anu hawẽ mae anu Josué maiwanibukiaki. 
JDG.2.10	Ha dikabi Israelĩ enabu ma Josuébe hiwekubiranimabu mawariai keyukubainaibũ habũ Senhor Deusũ kushipa uinibu ma debui keyuriabũ txipu kaĩkubirãshinabu Senhor Deuskiri inũ haska Senhor Deusũ Israelĩ enabu merabewakubirani habũ ana hawa unãbuma hiwei taebainibukiaki.
JDG.2.11	Senhor Deusũ hatu uĩbia haska shinãma Israelĩ enabũ txakabuwakĩ yushibubu habũ kena tibi Baal ui itsa inũ, bari itsa inũ, mai pepa itsarã, duawakĩ hatubetã kẽwãkĩ taewai 
JDG.2.12	hatũ shenipabũ mekenika Senhor Deusũ Egito anua hatu iwebianikẽ habũ nĩkama ana shinãkatsi ikama henetã ha nawabu hatu dapi hiwebaunabubetã habũ yushibubu duawakĩ kẽwãkĩ Israelĩ enabũ Senhor Deus sinatamanibukiaki. 
JDG.2.13+JDG.2.14	Senhor Deus ana shinãbuma yushibubu Baal inũ yunu itxapa inũ inabu bake itxapa bitiru mekenika yushĩ hawẽ kena Astarote kẽwaĩbuwẽ taea Israelĩ enabuki Senhor Deus sinatakĩ hatu dapi hiwea yumetsubu hatu yunukubainaya hatũ yunu inũ hatũ inabu hatu yumetsũkubainaibũ hatu haska wakĩ hatuki sinataibũ hatu itxakawaibu uĩbiakĩ hatu ana nemashunama Israelĩ enabũ haskatã hawawẽ hatu nematirubuma ikubainibukiaki. 
JDG.2.15	Hanua hatube detenameaibutiã bestikima habu hatu kupimakĩ itxakawamakubainikiaki, haska Senhor Deus hatube bebũkiri yubakaima hatu ana merabewamarã. Senhor Deusũ Israelĩ enabu hatu nuitapawabiakĩ
JDG.2.16	ana hatu merabewanũ ishũ shanẽ ibu unãti wanikabu betsa betsapa hatu katushũ tashnimakĩ yununika kushipabu hatu wa habũ Israelĩ enabu merabewakĩ tsuabũra hawenabu itxakawaibu habube detenamekĩ ha shanẽ ibu unãti wanikã hatu nitxĩshũkubaĩkĩ hawenabu Israelĩ enabu merabewakubaĩbia 
JDG.2.17	hakia ha shanẽ ibu unãti wanikabũ hãtxa Israelĩ enabũ nĩkabuma patapakĩ Senhor Deusũ hãtxa txibãma yushibubu betsa betsapa txibãkĩ duawakĩ kẽwãpaunibukiaki. Hatũ shenipabũ Senhor Deusũ hãtxa nĩkakĩ txibãpaunibu keska akama hatũ bai tanama inibukiaki, betsa betsapa txibãkinã. 
JDG.2.18	Israelĩ enabu hatu itxakawaibũ bika tenei kashaibu nĩkai hatuwẽ nuikĩ shanẽ ibu unãti wanika kushipa betsa katushũ tashnimatã Senhor Deusũ hatu merabewakubainaya ha shanẽ ibu unãti wanika kushipa hiwekũkaĩkĩ Israelĩ enabu itxakanikabu hatu nemashũkubainaya 
JDG.2.19	hakia hatũ shanẽ ibu unãti wanika kushipa tibi mawakubainaibũ hatũ txakabu shinaĩ ana txĩtuĩ yushibubu betsa betsapa duawakĩ kẽwaĩ hatũ epabu binui txakabu pikui hatũ beya txakabu henekatsi ikama inũ hatũ huĩti kushi pewakatsi ikama ikubainibukiaki. 
JDG.2.20+JDG.2.21	Haskakẽ Israelĩ enabuki Senhor Deus sinatakĩ yuikĩ: “Haska hatũ shenipabube ẽ yubakabiani ea danãkĩ ẽ hãtxa ana nĩkakatsis ikabumawẽ taeshũ yura betsa betsapabu Josué nitxĩriama mawanikẽ eãri ẽ hatu nitxĩshunamaki”, ishũ 
JDG.2.22	haska hatũ shenipabu ẽ hãtxa txibani keskakĩ Israelĩ enabũ txibãkatsi ikanimẽkaĩ, txibãkatsi ikabuma daka, iwanã, hatu unãti wakĩ Senhor Deusũ hatu uĩkĩ manakubainikiaki. 
JDG.2.23	Haskawẽ taeshũ nawa betsa betsapabu Josué hatu nitxĩshunama ini hiweabu hatũ mai pakea anua Senhor Deusũ hawaira hatu merabewakĩ nitxĩshunama irianikiaki.
JDG.4.1	Senhor Deusũ unãti wanika kushipa betsa Eúde ma mawakẽ hanua Israelĩ enabu ana txakabui txĩtũtã hatũ hiwea peama txakabuwaibũ Senhor Deus hatuki sinataiwẽ 
JDG.4.2	taeshũ Senhor Deusũ hatu nemashunama Canaã nawa shanẽ ibu Jabim hatu maemanikiaki, hawẽ mae ewapa Hazor anua shanẽ ibukinã. 
JDG.4.3	Jabimnẽ detenamenikabu shanẽ ibu mẽtsisipa hawẽ kena Sísera, mae ewapa betsa Harosete-Hagoim anu hawẽ hiwe ewapa hari hayanikiaki. Hawẽ 900 ferro mane cavalo tarãti detenamenikabu mapushũ Israelĩ enabu hatu bikahaira tenemakĩ itxakawakĩ 20 ano hatu nuitapahairawakubainaya hau hatu merabewanũ atimas Israelĩ enabũ hatũ Senhor Deus ea akĩ taewaibũ
JDG.4.4+JDG.4.5	habiatiãri Israelĩ enabu itxakawakubainaibũ Lapidotẽ aĩ Débora, aĩbu unanepa Deusũ hãtxa yuishunikatũ hãtxa pepawẽ yusĩkĩ hatu merabewakubaini Jacó huni bake Efraimnẽ enabũ maiwã pakea mati matipa anu mae Ramá inũ mae betsa Betel namakis anu paniwã nia namã uta anu tsaua hatũ txakabu pewanũ ika beabu shanẽ ibukĩ Déborã hatu pepa yusĩpaunikiaki. Ma hanu tsaua beyani uĩmis shũ kenakĩ: “Déborã paniwãki”, apaunibukiaki. 
JDG.4.6	Shaba betsatiã Senhor Deusũ ma tapĩmakẽ Jacó huni bake Naftalĩ enabu Abinoão huni bake Baraque hawẽ mae Quedes anua hau hunũ Déborã huni betsa yunua kashũ yuitana ma hukẽ Déborã Baraque yuikĩ:
JDG.4.6	—Israelĩ enabu mekenika Senhor Deusũ eska mia yunuikiki, ea nĩkawe, mia yuinunã: “Jacó huni bake Naftali inũ Zebulom enabu shukuabu anua 10.000 detenamenikabu katushũ Mati Tabor anu hatube katãshãwẽ. 
JDG.4.7	Mati Tabor dapi pashku Quisom napaku anushũ mia detekĩ atxinũ ika Canaã nawa shanẽ ibu Jabimnẽ hawẽ detenamenikabu shanẽ ibu Sísera hatũ cavalo tarãti detenamenikabu hawẽ mapuabu inũ hawẽ detenamenikabu maĩ mapuabuyabi hau mianu benũbũ ẽ mia hatu meshui ashanaii. Hakia matube detenameaibu mã hatu maemashanaii”, akĩ mikiri ea yuimashinaki— aka
JDG.4.8	—Ea kairã, mĩ ebe kaya ẽ mibe kashanaii. Hakia mĩ ebe kamakẽ ẽ katirumaki— aka
JDG.4.9	Déborã kemakĩ yuikĩ:
JDG.4.9	—Peki. Ẽ mibe kashanaii. Mã hatu maemaya mia kẽwãbuma hakia hau detenũ aĩbu anu Sísera Senhor Deusũ yunushanikiaki. Detekẽ dasibibũ aĩbu betsa kẽwãshãkanikiki— aka Quedes anu Baraquebe Débora ma buabũ 
JDG.4.10	harishũ hau benũbũ Zebulom enabu inũ Naftalĩ enabu anu hawẽ hãtxa Baraquẽ hatu buma nĩkatã detenamenikabu bebirã bebiranaibu pewakĩ hatu itxawatã 10.000 detenamenikabube Mati Tabor anu Baraque mapekeaya Déborari habe mapekekẽ
JDG.4.11	Moisĩ ainẽ epa Hobabẽ enabu hawẽ kena betsa Queneu nawabu hawenabu betsa, hawẽ kena Héber hatu pashkabiranishũ Zaananim anu hi ewapa kushipa dapi hatũ tari hiwe betsa betsapa ma pũtenibu inikiaki, Quedes dapirã. 
JDG.4.12	Mati Tabor Baraque hawẽ detenamenikabube ma mapekekẽ Abinoão bake Sísera banabimabu 
JDG.4.13	nĩkatã hatu detenũ ishũ hawẽ 900 ferro mane cavalo tarãti mẽtsisipa mapubainabu inũ hawẽ detenamenikabu maĩ buriai mapekeriaibũ hatu itxawatã Harosete-Hagoim anua hatu tashnimabaina shukurakabaini pashku Quisom napaku anu Síserã hatu bitxia 
JDG.4.14	hanushũ Déborã Baraque ana yunukĩ:
JDG.4.14	—Benikaĩ ditãwẽ! Mĩ Sísera detenũ ikis Senhor Deusũ mia maemamaikiki. Hatu merabewai mĩ mẽtsisipa detenamenikabu bebũ Senhor Deus kaikiki— aka 10.000 hunibube Mati Tabor anua Baraque matxi butebainaya 
JDG.4.15	matxatu txaipa kenuhairawẽ Balaquenẽ detenamenikabu hatube detenamekĩ taewaibũ Síserã cavalo tarãti mẽtsisipabu mapekebainaibu inũ hawẽ maĩ buaibu detenamenikaburi Senhor Deusũ hatu mesewakĩ date paepa mistua haska uĩtã hawẽ cavalo tarãtikia Sísera butui pashai kushikainaya 
JDG.4.16	hawẽ cavalo tarãtikia detenamenika mapubainaibu inũ hawẽ detenamenikabu pashaibu detenũ ika hawenabubetã Baraquenẽ hatu txibãbaĩkĩ hatũ maewã Harosete-Hagoim anu hikipanãbu Baraquenẽ enabũ hatu detekĩ keyukubaĩkĩ Síserã detenamenikabu dasibi hatu tenã keyunibukiaki, tsua hiwemamarã.
JDG.4.17	Canaã nawa Hazor anu shanẽ ibu Jabim Queneu nawabu Héberĩ enabube sinatanameismawẽ taea Sísera hariri pashai kushikaini Héberĩ aĩ Jaelĩ tari hiwe anu ma kemaya
JDG.4.18	uĩtã inũ ika hawẽ tari hiwe anua tashnikirã Jaelĩ Sísera yuikĩ:
JDG.4.18	—Neri huriwe, shanẽ ibuũ. Neri huriwe. Ewẽ dateama ẽ hiwe anu hikiwe— aka hawẽ tari hiwe anu hikia hunekĩ mai bebekãtiwẽ atximaya 
JDG.4.19	Síserã yukakĩ:
JDG.4.19	—Ẽ ũpash manuhairaii. Ea ũpash amawe— aka ina awa txutxu buspuai ma bũkashai txashuwã bitxi bishtuki arushĩshũ bishũ bebekãti bepẽshũ amatã ana atximaya 
JDG.4.20	Síserã ana yuikĩ:
JDG.4.20	—Mĩ hiwe sheshekaiã tsaushũ ea uĩshũwẽ. Tsuara hushũ mia yukakĩ: “Mĩ hiwe anu tsua huama ishumẽ?” mia akabu: “Tsua huamaki”, iwanã hatu yuishãwẽ— itã 
JDG.4.21	hĩ ikirana punu nukatã usha txakayamakẽ hawẽ tari hiwe pũteti hi kenuhairatã hawẽ mastakĩ hawẽ mestẽwãkĩ neshamisbu betsa bitã hawẽ mastatiri bishũ Sísera anu unãshubira kakaĩ hawa banawama ha dakanu mebaũkĩ hawẽ bushka unãtã hi kenuhaira Síserã ishpushku anu timashũ unãshubima hawẽ mastakĩ hi kenuhairawẽ bushka pesabaĩ maiki seuwa Sísera hawaira mawakẽ 
JDG.4.22	hanua Baraquenẽ Sísera benakubirani huaya haki nukunũ ika hawẽ tari hiwe anua Héberĩ aĩ Jael tashnikaĩ Baraque yuikĩ:
JDG.4.22	—Neri huriwe, ha mĩ benai huairã, ẽ mia uĩmairã— aka Baraque hikikaĩ Sísera ma mawa hi kenuhaira ishtxãkamea daka uĩtã 
JDG.4.23	hawẽ detenamenikabu Israelĩ enabũ detekĩ keyuabuwẽ taeshũ hau punu nukanũ Canaã nawa shanẽ ibu Jabim Senhor Deusũ datehairamaya 
JDG.4.24	habiatiãri Israelĩ enabu ana kushipakubaĩkĩ Jabim inũ hawenabu itxakawakubaĩkĩ atimas hawẽ mae mishkiwẽ kenebaunibu tekebaĩ hawẽ maewãyãbis Canaã nawa shanẽ ibu Jabim tenãkĩ yamawanibukiaki.
JDG.5.1	Habias shabatiã Débora inũ Abinoão huni bake Baraque kãtai eskanibukiaki:
JDG.5.2	“Israelĩ enabu anu ana nukube detenamenũ ika beaibũ
JDG.5.2	hunibu mã detenamenikabu nũ matu kena
JDG.5.2	itxapa hawa dateama hawaira yunu berubirani mã beshiãbuwẽ taeshũ
JDG.5.2	dasibibũ Senhor Deus kẽwanãkãwẽ.
JDG.5.3	Yununikabuũ, Senhor Deus ẽ kãtashunai ea nĩkakãwẽ.
JDG.5.3	Shanẽ ibu beshmasbuũ, Israelĩ enabu mekenika Deus ẽ kẽwaĩ ea nĩkakãwẽ.
JDG.5.4	Senhor Deusuũ, mia bebunã, Seir anua tashnikirã ha Edomnẽ mai pakea anua mĩ kaĩkainaya
JDG.5.4	mai patxa sakuaya nai anua tuis tuis ikaya
JDG.5.4	nai kuinẽ ui itxapahaira tuekĩ mĩ imaniki.
JDG.5.5	Shanẽ ibuũ, mĩ huaya mati matipa mai patxa sakuaya
JDG.5.5	Israelĩ enabu mekenika Senhor Deusuũ, mia bebũ Mati Sinairi mai patxa sakuniki.
JDG.5.6	Anatẽ bake Sangar unãti wanikã hatu yusiãyã Héberĩ aĩ Jael hiweyukẽ
JDG.5.6	habiatiãri Israelĩ enabu maĩ bukubaini
JDG.5.6	bai hashpa shabakabi anu hikiabuma
JDG.5.6	bai hashu txĩtũ akeakekainawẽ datei hune buaibũ
JDG.5.7	datei mae pesheishta anu Israelĩ enabu hiwekatsi ikabuma
JDG.5.7	haskawẽ taea ea ẽ Débora shanẽ ibui unãti wanikanũ ika ẽ tashnikaunimaki,
JDG.5.7	Israelĩ enabu ẽ hatũ ewarã.
JDG.5.8	Yushibubu bena katutã nukunabũ kẽwaĩbu
JDG.5.8	habiatiãri mae ewapa mishkiwẽ kenekauana hikiti shui anua detenameaibu
JDG.5.8	hakia 40.000 Israelĩ enabu anu hashi bestitxai inũ hawẽ pia nemati mane bestitxai tsua hayama ikimaki.
JDG.5.9	Israelĩ enabu shanẽ ibuhairabu hau nukuki sinataibube hatube detenamei benũbũ ẽ hatu kena
JDG.5.9	habũ ea nĩkatã bei itxashinabuwẽ taea earã, ẽ huĩti hirabiwẽ ẽ hatuwẽ benima txakayamaii.
JDG.5.9	Haskakẽ dasibibũ Senhor Deus kẽwanãkãwẽ.
JDG.5.10	Shanẽ ibu peiyabu jumenta hushupaki katsaumebaĩmisbu inũ,
JDG.5.10	tari mai bebekãti pepahaira anu tsauabu inũ,
JDG.5.10	maĩ bui hatũ taewẽ mapumisbu Deusũ kushipakiri hatu yuikubaĩkãwẽ.
JDG.5.11	Hanu ũpash biaibu anu mane mimawati txarũ txarũ amisbu anushũ
JDG.5.11	haska Senhor Deusũ hatu maemashina inũ
JDG.5.11	haska Israelĩ enabu mae peshepishtabia hatũ shanẽ ibubũ hawenabubetã
JDG.5.11	Canaã nawabu detekĩ hatu maemashinakiri
JDG.5.11	dasibi hatu banabimai txanikubaũkãwẽ.
JDG.5.12	Bestẽwẽ. Déborã, bestẽwẽ.
JDG.5.12	Bestẽtã haska washinabukiri hatu kãtashũwẽ.
JDG.5.12	Abinoão huni bake Baraquenẽ,
JDG.5.12	miarã, benikaĩkĩ detenamekĩ tsuabura mĩ hatu atxishina hatu iyuritãwẽ.
JDG.5.13	Hanushũ nawa kushipabube detenamenũ ika
JDG.5.13	Israelĩ enabu itxapa manananua detenamenikabu butubiranaibũ
JDG.5.13	nawa detenamenikabu maemanũ ika
JDG.5.13	ewẽ taea Senhor Deusũ detenamenika butubirãshinabuki.
JDG.5.14	Jacó bake Efraimnẽ enabu hunibu hatiritũ Baraque merabewai natukã napãpa anu butuaibũ
JDG.5.14	hatu itxũri Jacó bake Benjamimnẽ enabu detenamenikabu Baraque merabewai buturiabũ
JDG.5.14	hanua José baba Maquirĩ enabu shanẽ ibubu Baraque merabewai buturiaibũ
JDG.5.14	hanuari Jacó bake Zebulomnẽ enabu shanẽ ibu beshmasbu
JDG.5.14	Baraque merabewai buturiaibũ
JDG.5.15	ha dikabi Jacó bake Issacarĩ enabu shanẽ ibubu Débora banawabirani bekĩ
JDG.5.15	hawẽ detenamenikabu habũ merabewai Baraque itxũ kakĩ natukã napãpa pukebaĩkĩ
JDG.5.15	Canaã nawabu hatu detei buaibũ Jacó bake iyua
JDG.5.15	Rúbenẽ enabu anua shanẽ ibu betsabu huĩti kushipa hayabiakẽ hatukiri yuikĩ:
JDG.5.16	Txashuwã mekenikabũ hawẽ hiwe anushũ ina txashu kena nĩkabirani bebiamiskẽ
JDG.5.16	haskai nuku nĩkatã beabumamẽ?” ikaibũ
JDG.5.16	hakia Rúbenẽ enabu meranua shanẽ ibu betsabu dateriashinabukiaki.
JDG.5.17	“Hene Jordão ukeri kesha betsa anu
JDG.5.17	Jacó bake Gileade enabu hiwea Baraque merabewai beabumariki.
JDG.5.17	Hatũ shashu ewapa txaipa anu Jacó bake Dã enabu
JDG.5.17	hatũ shashuwẽ besti nui bashikua
JDG.5.17	Baraque merabewai buabumariki.
JDG.5.17	Ianẽwã anu hanu shashu keti amisbu anu
JDG.5.17	Jacó bake Aserĩ enabu ianẽwã kesha anua Baraque merabewanũ ika
JDG.5.17	hawa e ibaunama bashikua buabumariki.
JDG.5.18	Hakia Jacó bake Zebulomnẽ enabu inũ hawẽ bake Naftalĩ enabu debutirubu shinaĩ
JDG.5.18	mesehairabiai Canaã nawabu mananã hiweabube detenamekĩ Baraque merabewashinabuki.
JDG.5.19	Hanua Taanaque anu shanẽ ibubu hawẽ detenamenikabube bei
JDG.5.19	mae betsa Megido hatũ txatxa ũpash betsa betsapa dapikeshũ hatu detetã hatũ mabu binũ ikaibũ
JDG.5.19	Canaã nawa shanẽ ibubu bea detenametã
JDG.5.19	hatũ prata pei heshe inũ mabu pepa binũ ika bebia hawa biama benushinabuki.
JDG.5.20	Nai anua bishĩ hawẽ bai tanabirãkĩ
JDG.5.20	Sísera nemakĩ bishi txasha kushipawẽ hawenabu deteaibũ
JDG.5.21	Pashku Quisom detenamenikabu dasibi hatu tsispubaĩkĩ
JDG.5.21	kushibaĩkĩ bukĩ hatu yamawashinaki.
JDG.5.21	Hatu haska washĩkẽ hawa punu nukai txĩtuãma ikubainãkãwẽ!
JDG.5.22	Detenamenika kushipabu cavaloki katsaumea
JDG.5.22	cavalo tae barush barush ibirani kushibirãbiranaibũ
JDG.5.23	Senhor Deusũ nai tsumã hatu yuikĩ:
JDG.5.23	‘Mae Meroz inũ hanu hiweabu txakabuhairabuki.
JDG.5.23	Israelĩ enabu hawa dateama detenameaibu Senhor Deusũ hatu merabewaya
JDG.5.23	Meroz anu hiweabu itxabirã hatube detenamekĩ
JDG.5.23	Israel merabewai beama ishiãbuwẽ taeshũ Senhor Deusũ hatu yupua
JDG.5.23	hau nuitapa txakayamashanũbũwẽ’, akĩ Senhor Deusũ nai tsuma kushipahairatũ hatu banabimakubaũshinaki.
JDG.5.24+JDG.5.25+JDG.5.26+JDG.5.27	Ũpash Síserã yuka ina awa txutxu inãkĩ
JDG.5.24+JDG.5.25+JDG.5.26+JDG.5.27	mane kẽtxa hawẽruaki txutxu pepa Jaelĩ amatã
JDG.5.24+JDG.5.25+JDG.5.26+JDG.5.27	haska wamatã mekẽ yusmauriwẽ hi kenuhaira bitã tsumatã
JDG.5.24+JDG.5.25+JDG.5.26+JDG.5.27	hawẽ mekẽ yusiuriawẽri hawẽ dayakĩ mastamisbu tsumatã
JDG.5.24+JDG.5.25+JDG.5.26+JDG.5.27	hi kenuhaira Síserã ishpushkuki timabaĩ unãshubima mastakĩ hawẽ bushka pesabaĩ maiki seuwa
JDG.5.24+JDG.5.25+JDG.5.26+JDG.5.27	hawaira ushayastã Jaelĩ tae dapi mawai Sísera dabekeakeaketã
JDG.5.24+JDG.5.25+JDG.5.26+JDG.5.27	hanu daka mawashinawẽ taeshũ
JDG.5.24+JDG.5.25+JDG.5.26+JDG.5.27	ha Queneu nawa aĩbu Héberĩ aĩ Jaelĩ aĩbu betsa betsapabu hatu binua pepaki.
JDG.5.24+JDG.5.25+JDG.5.26+JDG.5.27	Jael aĩbu betsabu binumakĩ Senhor Deusũ hau duawakubainũwẽ,
JDG.5.24+JDG.5.25+JDG.5.26+JDG.5.27	nukũ tari hiwe anu hiwebaunabu aĩbuaibu hatu binua pepahairarã.
JDG.5.28	Haskaitiã hawẽ ewã hawẽ bake Sísera benai hawẽ nui: ‘Hani huimẽkaĩ?’ ikĩ uĩti shui anu teshũshũ uĩ yuka ikĩ:
JDG.5.28	‘Haskai yane hawẽ cavalo tarãti huama nishmaimẽkaĩ? Haskai hawẽ detenameti cavalo tarãtiya yane huamamẽ?’ ikaya
JDG.5.29+JDG.5.30	aĩbuaibu betsa unanepatũ kemakĩ habiaska hawẽ ewã shinaĩ keskari yuikĩ:
JDG.5.29+JDG.5.30	‘Ẽ eã unanã, hatu detekĩ keyutã hawara pepa hatu biãkĩ tsisputã ma hatu pashkashũkanikiki.
JDG.5.29+JDG.5.30	Ha detenamenika tibitũ aĩbu bikĩ dayaru hatu wakĩ bestitxai inũ dabe hatu bibaĩbaĩkanikiki.
JDG.5.29+JDG.5.30	Hamẽ Síserã hatu biãkinã, hatũ batxi hua huaya kepanãyã tashipa betsa betsapaya bikiki,
JDG.5.29+JDG.5.30	ha maemanika teyabukukatsirã’, ishiãki.
JDG.5.31	Senhor Deusuũ, dasibi miki sinataiburã, hau haskai mawai keyukubainũbũwẽ.
JDG.5.31	Hakia mia betxipaiaiburã, bari kushipakĩ txasha wakĩ
JDG.5.31	keyumis keskai hau txashahairashanũbũwẽ”, iki
JDG.5.31	Débora inũ Baraque kãtanibukiaki.
JDG.5.31	Hatu haska washunima habiatiãri ha mai pakea anu 40 ano kai Israelĩ enabu unanuma hiwekubainibukiaki.
JDG.6.1	Ha 40 ano keyukainaya haska Senhor Deusũ hatu nemani keska hiwekĩ akama hatu uiãmaya keska Israelĩ enabũ ana txakabukubainaibuwẽ taeshũ Midiã nawabũ 7 ano Israelĩ enabu hau hatu itxakawakubaĩshanũbũ Senhor Deusũ hatu yunukĩ heneimakẽ 
JDG.6.2	hatu itxakawakubaĩkĩ pikukubainaya Israelĩ enabu Midiã nawabuwẽ datei mati tenãmã inũ, mashash tãpe merã inũ, hanu tsua katiruma bikahaira anu hanu huneti waima hari hunea Israelĩ enabu hiwekubaĩkĩ 
JDG.6.3	hanu hatũ yunu banaibu tibitiã Israelĩ enabũ bai washũ yunu banaimabu ma hushĩ kaniaya Midiã nawabu inũ Amaleque nawabu inũ nawa betsa bari huaikiria beshũ yumetsukĩ hatu detenũ ika bebirã bebirãpaunibukiaki. 
JDG.6.4	Israelĩ enabu mai pakea tibi anu hatũ tari hiwe pũtetã yunu banakubiranaibu hatu yumetsũkĩ hatu keyũkubirãkĩ Gaza anu hatu henẽkĩ Israelĩ enabũ ana hawa pitirubumawakĩ hatũ txashuwã inũ hatũ ina awa inũ hatũ jumentori hawẽtsaĩs yumetsukĩ hatũ piti yamawapaunibukiaki. 
JDG.6.5	Hatu piãkĩ biãkubainũ ika shini mirimahaira bea keskai hatũ tari hiwe inũ, hatũ inabu inũ, hatũ camelo mirimahaira tsuã tanatirubuma iwekĩ hatũ piti yumetsushũ hatu pimakĩ bai dasibi txakabuwakĩ hatu teshe heneshunama ipaunibukiaki. 
JDG.6.6	Midiã nawabũ hatu itxakawaibuwẽ taea Israelĩ enabu nuitapa txakayamakubaĩkĩ atimas shinãbaũ Senhor Deus merabe yukakĩ:
JDG.6.7	“Midiã nawabu nemashũkĩ nuku merabewawe”, akĩ Israelĩ enabũ Senhor Deus ea akabu 
JDG.6.8	haska wabu hatu nĩkatã Senhor Deusũ hawẽ hãtxa yuishunika hatunabu betsa hatu anu yunua tashnitã ha Senhor Deusũ hãtxa yuishunikã hatu yuikĩ: “Eska matũ shenipabu Israelĩ mekenika Senhor Deusũ matu yuiai matu yuinũ ea nĩkakãwẽ: ‘Egito anushũ matũ shenipabu dayaru wakĩ tsuma wanibu hiwekubainaibu pashawakĩ ẽ hatu tashnimabiraniki. 
JDG.6.9	Egito anua ẽ hatu mebĩ bestiama hakia hatu itxakawaibu nemakĩ ẽ hatu maemashũrianiki. 
JDG.6.10	Matũ ibubu yuikĩ: Matũ mekenika Senhor Deusrã, ẽ ea bestiki. Hanu mã hiweshanai anu Amorreu nawabũ yushibu betsa betsapabuwẽ dateyamashãkãwẽ, akĩ matũ ibubu ẽ hatu yuibianikẽ na habia mai anu hiweshũ mã hatũ bakebũ mã ea nĩkakatsi ismaki’, akĩ hawẽ hãtxa yuishunikã hatu yuinikiaki.”
JDG.6.11	Hanua mae betsa Ofra anu huni betsa Abiezerĩ enabu Joás ika anu Senhor Deusũ nai tsuma kushipa tashnia hi ewapa kushipa namã tsaua habianuri hanu haki vinho wanũ ishũ uva bimi pema pema akĩ hawẽ hene shuru shuru amisbu anurã, hau Midiã nawabũ uĩyamanũbũ hunetã Joásĩ huni bake Gideãonẽ ha mesti shekiwã tsekakĩ maiki kusha kusha akĩ shemeaya
JDG.6.12	Senhor Deusũ nai tsuma kushipatũ hawẽ yura Gideão uĩmakĩ yuikĩ:
JDG.6.12	—Huni mesema kushipatũ, Senhor Deusrã, mibeki!— aka
JDG.6.13	Gideãonẽ kemakĩ yuikĩ:
JDG.6.13	—Shanẽ ibũ, eki sinatayamawe. Hakia earã, ẽ haskamaki. Senhor Deusũ nuku merabewaya haskakĩ nuku itxakawakanimẽkaĩ, Egito anua Senhor Deusũ nukũ shenipabu pashawabirani nuku yuimisbu inũ hawẽ kushipa unãmati dami betsa betsapa uĩkubiranishũ nuku yuikĩ hãtxa wamisburã, ikis hanimẽ? Senhor Deusũ nuku ma henebainimashũ Midiã nawabu nuku yunuima nuku itxakawakanikiki— aka
JDG.6.14	beiskĩ Senhor Deusũ yuikĩ:
JDG.6.14	—Minabu Israelĩ enabu merabewakĩ Midiã nawabũ kushipa mebĩkĩ haska mĩ kushipa hayawẽ hatu merabewariwe, eã ẽ mia yunukĩ nitxiaĩwẽ taeshunã— aka 
JDG.6.15	Gideãonẽ ana kemakĩ yuikĩ:
JDG.6.15	—Shanẽ ibũ, ana eki sinatayamawe. Jacó bake Manassésĩ enabu merã enabus hiwebaunabu hawa hayabuma inũ ẽ epã huni bakeburã, ẽ hatũ betsa mashkuki, dayaru keskarã. Haskatã Israelĩ enabu ẽ hatu merabewatirumẽ?— aka
JDG.6.16	Senhor Deusũ ana kemakĩ yuikĩ:
JDG.6.16	—Ẽ mia merabewakubainaiwẽ taeshũ huni bestitxai maema keska wakĩ Midiã nawabu dasibi mĩ hatu maemashanaii, matũ maiwã pakea anua hatu nitxĩkinã— aka
JDG.6.17	hanushũ Gideãonẽ ana yuikĩ:
JDG.6.17	—Mĩ ea betxipaiairã, ea uĩma kayabiwe. Haska habia mĩ Senhor Deus ebe hãtxai ikimẽkainã, ea shabakabi unãti wamakĩ hawẽ unãmati dami ea washũwẽ— itã 
JDG.6.18	—Hawara mia inãkuĩkatsi ẽ mia bishuĩ kai ẽ txĩtũkiranai na habianushũ ea manayuwe— aka
JDG.6.18	Senhor Deusũ kemakĩ yuikĩ:
JDG.6.18	—Peki. Nenu habianushũ ẽ mia manayuaii— aka
JDG.6.19	Gideão kashũ cabra bake babupa tesẽshũ dashpetã bais bais ashũ pitxã baya 20 litro shekiwã duru pepa tanashũ hawẽ shasha watiuma misi itxapa watã hanushũ nami txitxãki neshetã hawẽ hene kẽtiki manekĩ hushketã misiyabi dasibi hi ewapa kushipa namã bushuã 
JDG.6.20	Deusũ nai tsuma kushipatũ yunukĩ yuikĩ:
JDG.6.20	—Ha mishki anu nami inũ misi shasha watiuma mãtxĩshũ hawẽ hene mashu awe— aka haska yunua keska wakĩ Gideãonẽ ashuã 
JDG.6.21	Senhor Deusũ nai tsuma kushipatũ ha nami inũ misi mishki mamaki mãtxĩshuna hawẽ mestẽti hawẽrua debuwẽ timaya ha mishki anua txi here hi ikĩ menukĩ keyuaya hanua Senhor Deusũ nai tsuma kushipatũ hawẽ yura hunei inakainaya 
JDG.6.22	haska Senhor Deusũ nai tsuma kushipatũ ma ashuã Gideãonẽ uĩtã datekĩ yuikĩ:
JDG.6.22	—Yuu! Senhor Deusuũ, mĩ nai tsuma kushipabe beisinanamekĩ ẽ uĩshuki, mawamarã— aka
JDG.6.23	Senhor Deusũ kemakĩ yuikĩ:
JDG.6.23	—Dateyamawe, mĩ mawamakirã. Ewẽ taea unanuma hiwekũkaĩwẽ— aka
JDG.6.24	hanushũ Gideãonẽ kẽwãti txi tapu Senhor Deus bena washũtã kenakĩ: “Senhor Deusrã, nukũ unanumaki”, anikiaki. Abiezerĩ enabũ mae Ofra anu ha kẽwãti txi tapu natiã uĩtirubu hayaki.
JDG.6.25	Txipu habias meshu merã Senhor Deusũ Gideão ana yuikĩ:
JDG.6.25	—Mĩ epã ina awa mapua anua hawẽ ina awa bene ha katxu kaini 7 ano haya katutãwẽ. Haska watã Baal kẽwãti txi tapu mĩ epa haya tekekĩ di atãwẽ. Ha dikabi Baal txi tapu dapi hi dami kẽwãmisburi nia derakĩ di ariatãwẽ. 
JDG.6.26	Haska watã mĩ mae kenekauana dapi mati pishta anushũ mĩ mekenika Senhor Deus kẽwãti txi tapu bena wawe. Haska wakĩ pewakĩ keyutã ina awa bene katushũ mĩ ma bitana tesẽtã Baal hi dami mĩ derashu ha karu watã ha karuwẽ ina awa bene ea menushũkĩ keyushũwẽ— aka
JDG.6.27	haska Senhor Deusũ yunua anũ ika bariri akama hawẽ epã enabu inũ hawẽ mae anu hunibuki datekĩ meshu merã hawẽ dayarubu 10 iyushũ haska Senhor Deusũ yunushu keska ashũkĩ dasibi hatubetã Gideãonẽ ashiãyã 
JDG.6.28	penama bestẽbaũ Baal kẽwãti txi tapu di ika inũ Baal hi dami dera yurabũ uĩkĩ ha dikabi txi tapu bena washũ ina awa tsuabũra menukĩ keyushinaibu uĩriai
JDG.6.29	yuka ikeakei: “Tsuã nuku haska wãmẽ?” ikĩ benai yura tibibube yuka ibaũkĩ atimas Gideãonẽ ashiaĩ nĩkakĩ tapĩbaĩ hawẽ hiwe anu bushũ hawẽ epa Joás yuikĩ:
JDG.6.30	—Mĩ bake neri kaĩmawe. Baal kẽwãti txi tapu tekekĩ di atã ha Baal dami txi tapu dapi nia ma derawẽ taeshũ nũ tenaĩ hau mawanũwẽ— akabu
JDG.6.31	hakia bea mapubaunabu nemakĩ Joásĩ hatu yuikĩ:
JDG.6.31	—Yushibu Baal yaushi mã detenameshuniyuamẽ? Mã merabewai daka ikai? Ha Baal txanima Deuskẽ tsuabũra Baal detenameshunairã, penariama ibubis tenãmeikiki. Baal haska Deusmẽkaĩ, hamebi hau hatu tenanunã, henekãwẽ— hatu wanikiaki.
JDG.6.32	Joásĩ yuikĩ: “Ha Baal Deus kayabirã, hau hamebi nemakĩ detenũwẽ”, ishũwẽ taeshũ Gideão kena bena wakĩ: “Jerubaalki”, anibukiaki, nukũ hãtxawenã, “Baal Nemanikarã”, hatũ Baal txi tapu teke keyushinawẽ taeshunã.
JDG.6.33	Hanua ana bari betsatiã hatũ piti piãnũ ika Midiã nawa dasibibu inũ Amaleque nawabu inũ bari huaikiria nawa betsa hiweaburi husi hanus itxai keyutã Hene Jordão pukebirã napãpa betsa Jezreel anu hatũ tari hiwe mirima pũtebaunabũ 
JDG.6.34	hanushũ Senhor Deusũ Yushinẽ Gideão kushipa wakĩ atxiawẽ taeshũ hawenabu Abiezerĩ enabu hau haki itxai benũbũ txashuwã mashũ puri atiwẽ hatu txã txã akĩ 
JDG.6.35	Manassésĩ enabu dasibi hau yuishũtanũbũ huni betsabu yunua bushũ hatu yuikubaunabu nĩkatã Gideão anu bei itxaibũ ha dikabi Aserĩ enabu inũ Zebulomnẽ enabu inũ Naftalĩ enabu hau yuiriashũbaũtanũbũ huni betsaburi Gideãonẽ hatu yunua bushũ hatu yuiriabaunabu nĩkatã Gideão anu bea itxai keyuabũ
JDG.6.36	hanushũ Deuskiri shinãbiai date duakabikĩ Gideãonẽ Deus yuikĩ:
JDG.6.36	—Haska mĩ ea txanima yunukĩ Israelĩ enabu merabewamakĩ mekemaimẽkaĩ mĩ ea yunushina keska akatsi 
JDG.6.37	ha dukũ ẽ mia unãti waii. Mananãshũ hanushũ shekiwã katamisbu anushũ txashuwã bitxi daniya ma bari kaya ẽ dataĩ kaii. Hanushũ penama kashũ nibiwẽ hawẽ dani besti metxakẽ hanua mai metxama uĩtã mĩ ea Midiã nawabu maemamakĩ Israelĩ enabu mĩ ea hatu mekemashanai haska mĩ ea yuishina ẽ ikũwãshanaii— aka
JDG.6.38	haska Gideãonẽ yubashina Senhor Deusũ ashuã penama Gideão bestẽkaini kashũ mai tsusĩ inũ txashuwã bitxi hawẽ dani besti metxa uĩtã bishũ ha bitxi hawẽ daniki nibi mata kẽtxaki tsinikĩ ha hene kẽtxa matawanikiaki. 
JDG.6.39	Haska washũbia Gideãonẽ ana Senhor Deus hãtxa wakĩ yuikĩ: “Ẽ mia ana ea akai eki sinatayamawe, haska unãmati betsa ẽ ana uĩkatsis ikĩ ẽ mia ana besti wakĩ yukairã. Bari kaya txashuwã bitxi daniya ẽ ana datãkẽ ana penama hawẽ dani besti tsusĩ inũ mai besti nibipã metxa wa ẽ uĩkatsis ikaii. Haska uĩtã mĩ hãtxa ẽ ikũhairawatiruki”, aka
JDG.6.40	haska Gideãonẽ ana Senhor Deus yukashu meshu merã uĩmakĩ Senhor Deusũ ana ashuã penama bestẽkaĩ Gideãonẽ txashuwã dani metxama hanua mai besti metxa Gideãonẽ uinikiaki.
JDG.7.1	Gideão, hawẽ kena betsa Jerubaal inũ dasibi haki itxashinabu ma pena kemaya bestẽtã bui txatxa ũpash hawẽ kena Harode dapi hatũ tari hiwe pũtebaunabũ hanua Midiã nawabu ikirã, nortekiri Mati Moré tenãmã napãpa anu hatũ tari hiwe pũtebaunimabũ
JDG.7.2	hanushũ Senhor Deusũ Gideão yuikĩ: “Huni itxapahairabu mĩ hatu iweshinaki. Midiã nawabu ẽ hatu detekĩ keyumaya: ‘Nukũ kushipawẽ nũ hatu detekĩ keyushuki’, iki ea kẽwãma ibubis kẽtirubuki. 
JDG.7.3	Haskatirubukẽ ha hunibu eska hatu yuiwe: ‘Tsuabura mã dateairã, Gileade Mati anua kaĩbaini matũ hiwe anu burikãwẽ’, hatu wawe”, aka haska yunushu keska Gideãonẽ hatu yuikĩ unãti wa hanua 22.000 hunibu txĩtũbainaibũ 10.000 hunibu besti bashikui niti ikabũ 
JDG.7.4	haska hatira betxipaiama Senhor Deusũ ana Gideão yuikĩ: “Na huni itxapahaira hayayuabuki. Hau ũpash anũbũ hatu iyuwe. Harishũ mia hatu unãti washũkĩ tsuabura mibe buaibu inũ mibe buabuma ẽ mia unãmai kaii”, aka
JDG.7.5	ũpash amakĩ hene anu Gideão hatu iyua Senhor Deusũ ana yuikĩ: “Habũ ũpash akĩ hatũ mekẽnẽ beatã kamanẽ amis keska wakĩ tashu tashu akaibu inũ habu dãti itã denikaĩ akaibu hatu pashkawe”, aka
JDG.7.6	hau ũpash anũbũ Gideãonẽ hatu yunua ũpash akĩ 300 hunibũ mekẽnẽ beatã akĩ tashu tashu akaibũ hanua hatiribu dãti ishũ ũpash akaibũ 
JDG.7.7	haska waibuwẽ taeshũ Senhor Deusũ Gideão ana yuikĩ: “Na 300 hunibuwẽ ẽ matu mekeshanaii, Midiã nawabu maemakĩ keyukinã. Ha hatiriburã, hatũ mae anu hau txĩtũribaĩtanũbũ hatu yunuwe”, aka
JDG.7.8	hatũ mae anu hau txĩtũribainũbũ hatu yunutã habiatiãri Gideãonẽ hatu yuikĩ hatũ shumu itxapa inũ hatũ txashuwã mashũ puri ati hatu yuka haki yaushiama inãbu bitã Gideãonẽ hatu nitxiã buabũ ha 300 hunibu ma hatu katukĩ bashia napãpa manãkiri maniabu hakia Midiã nawabu napãpa anu hiweabũ
JDG.7.9	habias meshu merã Senhor Deusũ Gideão yunukĩ yuikĩ: “Beniwe. Ẽ mia hatu maemamaiwẽ taeshũ Midiã nawabu anu hatu detei bukãwẽ. 
JDG.7.10	Hakia hatube detenamei mĩ dateairã, mĩ dayaru Purabe ha dukũ hatũ tari hiwe pũtebaunabu dapi kashũ 
JDG.7.11	haska hãtxaibu huneshũ nĩkatãwẽ. Haska hãtxaibu hatu nĩkatã hatu detenũ ika mĩ hanu shinã txãkãshanaii”, aka
JDG.7.11	nĩkatã Midiã nawa hanu kesubaunabu dapi hawẽ dayaru Purabe Gideão kakũkainaya 
JDG.7.12	hanu Midiã nawabu inũ, Amaleque nawabu inũ, nawa betsa bari huaikiria beshiã pabaũkĩ napãpa hirabi keyubia maninibukiaki, shini mirima keska maniabu inũ hatũ camelo mirimaya ianẽwã kesha mashiti tsuã tanatiruma keskarã. 
JDG.7.13	Midiã nawabũ tari hiwe pũtebauna dapi kemashũ Gideão nĩkatushiaya usha namakirã bestẽshũ detenamenikã hawẽ haibu yuikĩ: “Usha namakinã, eska ẽ uĩshuki. Shekiwã betsa misi turu ewapa taramekirãkĩ nukũ tari hiwe pũtebaunabu anu tari hiwe bestitxaiki haki teakĩ tatu aka kai di ikai ẽ uĩshuki”, aka
JDG.7.14	hawẽ haibũ kemakĩ yuikĩ: “Ha mĩ namashurã, hawa betsa mĩ uĩshu dabanẽ mĩ ikai. Hakia Israelĩ enabu Joásĩ bake Gideãonẽ deteti matxatu txaipa kenuhairaki. Midiã nawabu inũ dasibi hatube hiweabu Deusũ Gideão hatu atximakẽ nuku detekĩ keyutirubuki”, aka
JDG.7.15	haska namakirã bestẽtã hawẽ nama hawẽ haibu yuiai nĩkatã Gideãonẽ Senhor Deus kẽwãtã hawenabu Israelĩ enabu anu txĩtũkaĩ hatu yunukĩ yuikĩ: “Midiã nawabu dasibi Senhor Deusũ nuku hatu maemamaikiki. Ibaunãkãwẽ!” hatu watã
JDG.7.16	hawẽ 300 hunibu pashkakĩ shuku dabe inũ besti hatu watã huni tibi txashuwã mashũ puri ati inũ shumu shaka Gideãonẽ hatu inã dasibibũ shumu merã bĩ dekutã huneshũ buaibũ 
JDG.7.17	Gideãonẽ ana hatu yuikĩ:
JDG.7.17	—Midiã nawabũ hatishũ hatũ tari hiwe pũtebaunabu kesha betsauri ẽ binui kaya yusiuri inũ yusmauri shuku dabe bukãwẽ. Hauri hikitã ma ẽ binu pewakẽ habias ẽ ikai keskariai matũri ea mawai habiaskariabaũkãwẽ. 
JDG.7.18	Ea inũ ẽ hatube kaibetã txashuwã mashũ puri ati txã txã nũ akaya habiaskari matũri ariatãkãwẽ. Hãtxa kushipawẽ yuikĩ: “Senhor Deus inũ Gideãowẽ nũ maemaii!” ishãkãwẽ— hatu wa
JDG.7.19	100 hunibu shuku betsa Gideãobe bui tari hiwe pũtebaunabu kesha betsa ukeri ikabu detenamenikabu hatũ hatu uĩshunai betsa yamenapũ maeaya Gideãonẽ hatubetã txã txã akĩ shumu tsumabainabu pusatã hatũ bĩ txashawakĩ taewaibũ 
JDG.7.20	hanushũ ha shuku dabetũri hatu nĩkatã hatũ txashuwã mashũ hanus puri akĩ txã txã akĩ shumu tsumabainabu pusariatã hatũ bĩ txashawariakĩ dasibibũ mekẽ yusmauriawẽ bĩ txashai sanãkĩ mekẽ yusiuri txashuwã mashũ puri ati bukĩ hui kushipawẽ sai ikĩ: “Senhor Deus inũ Gideãowẽ nũ detenameaii!” ikaibũ 
JDG.7.21	Israelĩ enabu hatu keshebauna pes mapushũ manaibũ Midiã nawa detenamenikabu dasibi bestẽtã sai sai iki datei pashaibũ 
JDG.7.22	habiatiãri 300 Israelĩ enabũ txashuwã mashũ puri ati txã txã akĩ heneabumakẽ Midiã nawabu Senhor Deusũ hatu hanubi detenamemaya habu pashai Bete-Sita unu mae betsakiri bui Zererá baikiri bui maiwã pakea Abel-Meolá dapi anu mae betsa Tabate dapi buaibũ
JDG.7.23	Israelĩ bakebu Naftalĩ enabu inũ Aserĩ enabu inũ Manassésĩ enabu dasibibu Gideãonẽ hatu yunukĩ hau Midiã nawabu txibãbaĩ detenũbũ 
JDG.7.24	huni betsa betsapa Gideãonẽ hawẽ hãtxa hatu bumakĩ Jacó bake Efraimnẽ enabu maiwã pakea mati matipa mae tibi anu hatu yunukĩ: “Midiã nawabu detei butubaĩtãkãwẽ. Hanu pukei buaibu bebũkiri Bete-Bara anu keshekĩ inũ Hene Jordão dasibi anu pukebaĩriatirubu tibi keshekãwẽ”, hatu wa haska Gideãonẽ hatu yunua bukubaũkĩ hatu yuikubaunabu nĩkatã anibukiaki. 
JDG.7.25	Hatunabu detekubaĩkĩ Midiã nawa shanẽ ibuhaira dabe hatũ kena Orebe inũ Zeeberã, Orebe atxikinã, mishki kerã kerãpa dapishũ atxitã tenanibukiaki. Natiã ha mishki kerã kerãpa nũ unainã: “Orebe Mishki Kerã Kerãpaki”, amisbuki. Hamẽ shanẽ ibu Zeebe atxishũ tenãkinã, hanushũ uva tsinikĩ vinho wamisbu anushũ ha mae anushũ anibukiaki. Habũ Midiã nawabu txibãkubaĩkĩ detetãkĩ txĩtũbirãkĩ Orebe bushka inũ Zeebe bushka teshtebaĩkĩ bukĩ Hene Jordão ukeri Gideão anu bushunibukiaki.
JDG.8.28	Haska wakĩ Israelĩ enabũ ana hatu itxakawatimawakĩ beshtehairaimabuwẽ taea Midiã nawabũ ana hatu meama pe hiwekĩ ana hatu yumetsuĩ beabumakẽ 40 ano kaya Gideão hiweyukẽ Israelĩ enabu maiwã pakea anu unanuma hiwekubainibukiaki.
JDG.8.29+JDG.8.30	Habiatiãri Gideão, hawẽ kena betsa Jerubaal hawẽ mae anu txĩtũkaini pe hiwekũkaĩkĩ aĩbu itxapa hatu aĩwãkubaĩkĩ 70 huni bakebu hatu bawakubaĩkĩ 
JDG.8.31	hanushũ Siquém anua dayaru wakĩ aĩbu peiwẽ bimashũ haria hanubi uĩtãtãkĩ haki huni bake waima kaĩshuna kenakĩ: “Abimelequeki”, anikiaki.
JDG.8.32	Hanua Joásĩ bake Gideão anibui mestebuhairatã mawakẽ Abiezerĩ enabũ mae Ofra anu hanu hawẽ epa Joás maiwanibu anu Gideão bushũ maiwarianibukiaki.
JDG.8.33	Gideão ma mawaimakẽ Israelĩ enabũ Deusũ hãtxa nĩkakĩ ana betxipaiama txĩtũtã yushibu Baal dami betsa betsapa kẽwanũ ishũ hatũ mekenika wakĩ Baal-Berite Israelĩ enabũ katunibukiaki.
JDG.8.34	Hatuki sinatai hatu dapi hiwebaunabũ hatu itxakawaibu hatu merabewakĩ hatũ mekenika Senhor Deusũ hatu maemashuni shinãma hakimanibukiaki. 
JDG.8.35	Ha dikabi Gideãonẽ hatu merabehaira wabiani ana shinãma Gideãonẽ enabu Israelĩ enabu betsabũ hatu pe duawakĩ merabewama irianibukiaki.
JDG.13.1	Senhor Deusũ hatu uĩbia haska shinãma Israelĩ enabũ txakabuwaibuwẽ taeshũ 40 ano kaya Israelĩ enabu hau habũ hatu itxakawakubaĩshanũbũ Filisteu nawabu Senhor Deusũ hatu yunutã ana hatu nemashunamakẽ
JDG.13.2	habiatiãri Jacó bake Dã enabũ maiwã pakea anu mae betsa Zorá anu huni betsa hawẽ kena Manoá hiwea, hawẽ ainĩ haskatã bake bitirumahaira hiwekẽ 
JDG.13.3	hanua Senhor Deusũ nai tsuma kushipa ha aĩbu anu tashnishũ yuikĩ: “Mĩ bake bitirumabia natiã mĩ bake naneshanaii. Ha bake mĩ biairã, huni bake mĩ kaĩshanaii. 
JDG.13.4	Eskashũkũkaĩshãwẽ. Vinho inũ hamapai nushuti betsa paepa ana hamamaki ayamakubaĩshãwẽ. Ha inũ, Deusũ matu nemani ha pitima piriayamakubaĩshãwẽ. 
JDG.13.5	Mĩ bake bitã kaĩshanaii. Mĩ bake kaĩriama meribi Deusuna ishanikiki, Nazireurã. Haskawẽ taeshũ ha mĩ bake kaiã hawẽ bu meshtetimaki. Hanua ewai kushipakĩ Filisteu nawabũ mã Israelĩ enabu matu itxakawakubainaibu hatũ matu merabewakĩ taewashanikiki”, atã kakẽ
JDG.13.6	haska wawana aĩbu kashũ hawẽ bene yuikĩ:
JDG.13.6	“Deus anua huni betsa ẽ nia anu tashnitushikĩ ea datea ẽ hushuki. Senhor Deusũ nai tsuma kushipa daki ẽ uĩshuki. Yukakĩ: ‘Mĩ tsuamẽ?’ akĩ ẽ yukama ishuki. Hatũri ea haskari ea yukama iriashuki. 
JDG.13.7	Hatũ ea yuikinã: ‘Huni bake bitã mĩ kaĩshanaii’, ea washuki. Hawẽ taeshũkiaki ana vinho inũ hamapai nushuti betsa paepa natiã ẽ ana atirumakiaki. Ha inũ, hawara Deusũ nuku nemani ha piti pitima ẽ ana pitirumakiaki. Ha ẽ bake kaĩriama inũ hanu mawashanaitianã, meribi Deusuna Nazireu ipakeshanikiaki. Haska ea yuishuki”, aka
JDG.13.8	nĩkatã hanua Manoá Senhor Deusbe hãtxakĩ: “Senhor Deusuũ, ẽ mia yukaii, ha huni iwãshu ana nuku anu yunuwe, ha bake kaĩshanaikiri nuku ana yuikĩ hau nuku meshtãmayununã”, aka
JDG.13.9	haska Manoá ea aka nĩkatã Senhor Deusũ ashũkĩ hawẽ nai tsuma kushipa ana yunukĩ nitxĩshuna bai anu ana aĩbu dayai kaki ana haki nukui tashnia uĩtã hawẽ bene Manoá hanumakẽ 
JDG.13.10	hanua aĩbu hawaira kushikaĩ hawẽ bene yuikĩ:
JDG.13.10	—Baa, ea nĩkawe. Uatiã huni eki nukushinarã, ua ma ana huaki. Ebe kashũ uĩ kawe— aka
JDG.13.11	Manoá benitã hawẽ aĩbe kai huni huaki nukutã yukakĩ yuikĩ:
JDG.13.11	—Mĩ miamẽ, uatiã ẽ aĩbe mĩ hãtxashinarã?— aka
JDG.13.11	ha hunĩ kemakĩ yuikĩ:
JDG.13.11	—Haa, ẽ eaki— aka
JDG.13.12	hanushũ Manoá ana yukakĩ:
JDG.13.12	—Haska mĩ yuishina nukũ bake kaĩshanai haska washũ nũ yume watirumẽ? Nũ haska wakubaĩshanai?— aka
JDG.13.13	Senhor Deusũ nai tsuma kushipatũ kemakĩ yuikĩ:
JDG.13.13	—Haska dasibi mĩ aĩ ẽ ma yuishina keska ishũkĩ hau akubainũwẽ. 
JDG.13.14	Uva bimi hene paeriama inũ vinho inũ nushuti buspui paeai hau ataskayamashanũwẽ. Ha dikabi hawara Deusũ matu nemani nami betsa betsapa mĩ bakẽ piriatirumaki. Haska mĩ aĩ ẽ yunushinaki— aka
JDG.13.15+JDG.13.16	ha huni Senhor Deusũ nai tsuma kushipa unãma Manoã ana yuikĩ:
JDG.13.15+JDG.13.16	—Mia benimawakĩ cabra bake nami babupa detekĩ tesẽshũ nũ mia bawashuni kai, habianu bashikushũ piyuwe— aka
JDG.13.15+JDG.13.16	haska wa Senhor Deusũ nai tsuma kushipatũ kemakĩ yuikĩ:
JDG.13.15+JDG.13.16	—Ẽ bashikutiruki. Hakia mibetã ẽ pitirumaki. Hakia Senhor Deus kẽwãkĩ benimawakĩ cabra bake tesẽshũ mĩ menukĩ keyushũtiruki— aka
JDG.13.17	hanushũ Manoá ana nai tsuma kushipa yukakĩ yuikĩ:
JDG.13.17	—Haska mĩ nuku yuishina keska nukũ bake ma kaiãyã hawẽ taeshũ nũ mia kẽwãshanũ mĩ kena besti nuku yuiwe— aka
JDG.13.18	nai tsuma kushipatũ kemakĩ:
JDG.13.18	—Ẽ kena haskakĩ mã unãkatsis ikai? Ẽ kenarã, huneyua pepa hawẽruahairaki. Ẽ matu yuitirumaki— aka
JDG.13.19	Senhor Deus kẽwanũ ishũ karu bishũ mishki mamaki karu pewakĩ mãtxĩshũ cabra bake tesẽshũ misiyabi mãtxĩtã txi keti washũ nami inũ sheki beru menuabu here hi ikai bebũ Manoá inũ hawẽ ainẽ uiaĩbũ haska tsuã atiruma hawẽ dateti dami Senhor Deusũ hatu uĩma 
JDG.13.20	txi here hi ikai anu hawẽ kuĩ inai puebainai anu Senhor Deusũ nai tsuma kushipa ha txi here namakis nai anu inakainai uĩtã datei dãti iki beti itã
JDG.13.21+JDG.13.22+JDG.13.23	—Ha hunirã, Senhor Deusũ nai tsuma kushipaki— ishũ
JDG.13.21+JDG.13.22+JDG.13.23	atimas unãtã Manoá hawẽ aĩ yuikĩ:
JDG.13.21+JDG.13.22+JDG.13.23	—Deus nũ uĩshuwẽ taea hawa teama txanima nũ mawaii— aka hakia hawẽ ainẽ kemakĩ yuikĩ:
JDG.13.21+JDG.13.22+JDG.13.23	—Nuku tenãkatsi ikinã, cabra bake nũ menukĩ keyushuna biama ikeãshuki. Txi kuĩ anuri huni inakainai nuku uĩmama ikeãshuki. Huni bake ẽ hayashanai nuku yuiama iriakeãshuki. Haskawẽ taeshũ nuku kupikĩ debu wamaki— aka Manoá inũ hawẽ aĩ uĩmai ha Senhor Deusũ nai tsuma kushipa ana hatu anu tashniama inikiaki.
JDG.13.24	Haska waima hiweatiã Manoá ainẽ bake bi tuyatã huni bake kaiã kenakĩ: “Sansãoki”, akimabu Senhor Deusũ duawakĩ pepa wakubainaya hatũ bake ewai ma yumekẽ 
JDG.13.25	shaba betsatiã mae betsa Zorá inũ mae betsa Estaol namakis Jacó bake Dã enabube Sansão hiweyukẽ hanushũ Senhor Deusũ Yushinẽ Sansão atxitã kushipa wakĩ taewaya
JDG.14.1	hawẽ mae manananua Sansão kaĩkaini matxi butebaini Filisteu nawabu maiwã pakea anu mae betsa Timna anu hikishũ Filisteu nawa aĩbu txipash hawẽrua uĩtã 
JDG.14.2	txĩtũkaini hawẽ hiwe anu kashũ hawẽ ibubu yuikĩ:
JDG.14.2	—Timna anu kashũ Filisteu nawa aĩbu txipash ẽ uĩshinaki. Dasibi pewakĩ hawẽ ibubube ea hãtxashũtãkãwẽ, ha aĩbu ẽ aĩwãkatsis ikairã— hatu wa
JDG.14.3	hakia hawẽ ibubũ kemakĩ yuikĩ:
JDG.14.3	—Filisteu nawabu tsuã Deus kẽwãbuma anua haskakĩ aĩbu binũ ika mĩ ikai? Mĩ betsabu aĩbu bake hayamamẽ? Nukunabu Israelĩ enabu dasibi anurã, aĩbu bake hayabumamẽ?— akabu
JDG.14.3	Sansãonẽ hawẽ ibubu kemakĩ yuikĩ:
JDG.14.3	—Ha aĩbu txipash ẽ betxipaihairai ikai ea haska wama ha aĩbũ ea yuka iki peshũtãkãwẽ— hatu wa
JDG.14.4	aĩbu Senhor Deusũ Sansão betxipaimashina hawẽ ibubũ unãma inibukiaki. Hakia ha Filisteu nawabũ ano tibi Israelĩ enabu yunukĩ hatu itxakawakubainaibu hawẽ beparãtã hatu merabewakĩ deteshũkatsis ikĩ Sansão Filisteu nawabu anu Senhor Deusũ yununikiaki. 
JDG.14.5	Haskakẽ Timna anu kanũ ika hawẽ ibubu bebuaibũ txipu Sansão kai Timna anu hiweabũ uva bimi mishki bai kenekauna anu hikikaĩ leão yume bena kushipa tekerẽ tekerẽ ikĩ Sansão atxinũ ika kushikirã haki ishtxuaya 
JDG.14.6	Senhor Deusũ yushinĩ Sansão kushipawa hawẽ mekẽ anu hawa tsumamabia leão atxishũ hawẽ pabu tibi tseka tseka akĩ tenãkĩ cabra bake pishta akawa hanua ana kai Timna anu hawẽ ibubuki nukutã leão detebirãshukiri hawa hatu yuiama 
JDG.14.7	hanua hawẽ hiwe anu kashũ ha aĩbu txipash betxipaihairaki nukushũ yuikĩ:
JDG.14.7	—Mia betxipaikĩ ẽ mia aĩwãkatsis ikaii— aka
JDG.14.7	aĩbũ kemakĩ yuikĩ:
JDG.14.7	—Peki Ẽ mia benewatiruki— aka Sansão inũ kakẽ
JDG.14.8	txipu shaba eskarabes kaya aĩbu bitanũ ika ana Timna anu txĩtũkirãkĩ leão tenãshina uĩtanũ ika baima hikikaĩ leão yura meranua samũ buna hawẽ bataya betxishũ 
JDG.14.9	ha buna mapukia hawẽ bata mekẽnẽ dashpekĩ bitã hawẽ bata pibaini baiwẽ ana kai hanua hawẽ ibubuki nukushũ buna bata hatu inã akaibũ leão mawashina anua bishu hawa hatu yuiama kaya
JDG.14.10	hanua txipashã hiwetã Sansãonẽ epa hãtxai kakẽ Filisteu nawabũ beyawẽ taea hatu beyusmakĩ hatube berenãbu itxawashũ hatu benimawakĩ taewaya 
JDG.14.11	uĩshũ Sansãobe hau beyusnũbũ hawẽ datekĩ Filisteu nawa huni ewabũ 30 berunãbu katushũ yunuabu 
JDG.14.12	ha 30 berunãbu Sansãonẽ hatu yuikĩ:
JDG.14.12	—Hunea unãmati hãtxa ẽ matu yuai hawamẽkaĩ ea yuishãkãwẽ. 7 dia nũ beyusi keyuriama hawamẽkaĩ shabakabi mã ea yuia tari mãyunepa hushupa dasibi sawetiya inũ haya beyusti tari dasibi matu tibi ẽ matu inãshanaii. 
JDG.14.13	Hakia shabakabi mã ea yuiama habiaskari matuna matu tibitũ mã ea inãriashanaii— hatu wa
JDG.14.13	berunãbũ Sansão kemakĩ yuikĩ:
JDG.14.13	—Haska mĩ nuku yuishu peki. Mĩ hunea unãmati hãtxa nuku yuiriwe. Nĩkashũ shabakabi unãtã nũ mia yuitiruki— akabu
JDG.14.14	haska wabu hawẽ hunea unãmati hãtxa Sansãonẽ hatu yuikĩ:
JDG.14.14	“Tsuara pianã anua hawẽ pia ana tashnishinaki.
JDG.14.14	Ha kushipahaira anuarã, batahaira tashniriashinaki”,
JDG.14.14	hatu washina shaba dabe inũ besti binukainaya “Hawamẽkaĩ?” ishũ yuitirubumawẽ taeshũ 
JDG.14.15	ana shaba betsatiã Sansãonẽ aĩ yuikĩ:
JDG.14.15	—“Hawẽ hunea unãmati hawamẽkaĩ”, nũ unãmaki. Mĩ benẽ hau mia yuinũ miãri nuku tapĩshũwẽ. Mĩ nuku ashuãma mia inũ mĩ epã enabu nũ matu menukĩ keyushanaii. Nukũ tari nuku biã bestinũ, iwanã, mã nuku itxawashinaraka— akabu
JDG.14.16	hawẽ aĩ Sansão anu kashũ kashakĩ yuikĩ:
JDG.14.16	—Ẽ nuitapaii. Ea danãkĩ mĩ ea betxipaiama dakiki. Enabu mĩ hunea unãmati hãtxa mĩ hatu yuishina: “Hawamẽkaĩ”, haska mĩ hatu yuishina eari mĩ ea yuiamariki— aka
JDG.14.16	Sansãonẽ kemakĩ yuikĩ:
JDG.14.16	—Ẽ epa inũ ẽ ewa ẽ hatu yuiamariki. Haskakĩ mia besti ẽ mia yuiai?— aka
JDG.14.17	ana shaba dabe inũ dabeki kashakũkaĩkĩ Sansão bikahairawaiwẽ taeshũ atimas sétimo dia Sansãonẽ hawẽ aĩ hawara yuia hanua hawaira kashũ hawenabu yuia 
JDG.14.18	7 dia bari hikiaya berunãbũ Sansão yuikĩ:
JDG.14.18	“Hawara batapahaira betsã binua hayamaki. Bunaki!
JDG.14.18	Hawara kushipahaira betsã binua hayamaki. Leãoki!”
JDG.14.18	akabu
JDG.14.18	Sansãonẽ hatu kemakĩ:
JDG.14.18	“Ẽ aĩ mã yukakĩ bikawamarã,
JDG.14.18	haskatã mã yuiama ikeanaii”,
JDG.14.18	hatu wa
JDG.14.19	hanushũ Senhor Deusũ Yushinĩ Sansão kushipawakẽ Filisteu nawabũ mae betsa Asquelom anu kashũ 30 hunibu hatu detekĩ tenãshũ hatũ beyusti tari pepa hatu biãshũ bushũ hawẽ hunea unãmati hãtxa tapĩtã habũ yuishinabu haska hatu yubashina ha tari hatu manakukĩ inãkĩ keyutã sinatahairai hawẽ epã hiwe anu txĩtũkaĩkẽ 
JDG.14.20	Sansão hawẽ aĩki sinatakĩ henebaĩshĩkẽ hawẽ epã Sansãonẽ haibu betsa hawẽ aĩ inãnikiaki.
JDG.15.1	Shaba itxapa kaya shekiwã tsekaibutiã hawẽ aĩki bai kakĩ hawẽ daewai kanũ ishũ cabra bake bushuã hawẽ hiwe anu hikitã Sansãonẽ hawẽ kuka yuikĩ:
JDG.15.1	—Ẽ ainẽ dĩtu anu hikikaĩ ẽ uĩ kaitsa— aka
JDG.15.1	hakia hawẽ kukã hikimama nemakĩ 
JDG.15.2	yuikĩ:
JDG.15.2	—Ẽ aĩbu bake iyua mĩ ana betxipaiama dabanẽ ẽ shinaĩmaki. Haskakẽ mĩ haibu betsa ẽ inaĩmaki. Haska biaimakẽ hawẽ betsa mashku ha binua hawẽruahaira hayaki. Ha biwe— aka
JDG.15.3	hakia Sansãonẽ kemakĩ yuikĩ:
JDG.15.3	—Filisteu nawabu ẽ hatu kupiairã, natianã, ena txakabumaki. Habũ dukũ ea txakabuwakĩ taewaimabuki— ikaini
JDG.15.4	kashũ benabaũkĩ 300 kamã inu atxikubaũkĩ itxawatã dabe tibiki hawẽ hina txaipa ketashrabeshũ paniwã petxux ha dabe tibiki nea keyushũ 
JDG.15.5	hune bushũ Filisteu nawabũ shekiwã bai itxapa anu paniwã petxux ha kamã inu tibikia txi dekushũ hatu nitxiã datei kushibaĩkĩ here sharabaũkĩ shekiwã mania inũ tsekariabuma anuri kawãkĩ hanu txiwẽ tima akeakebauna hi iki menubaĩkĩ hatũ uva bai inũ oliva bai dikabi hatu menũ keyuã 
JDG.15.6	hanua: “Tsuã ashiãmẽ?” iwanã, Filisteu nawabu huni itxapabu yuka ibaũkĩ hatũ ashiã Sansão nĩkatã ha Sansãonã, hawẽ dais Timna mae anuatũ aĩbu bimabiaimashũ mebĩshũ hawẽ haibu inaĩmawẽ taeshũ hawẽ kukaki sinatakĩ ashiãki, ibaini bushũ Filisteu nawabũ unãtã ha aĩbu inũ hawẽ epa atxibaĩ hatu menu keyuabũ 
JDG.15.7	hatuki Sansão nukutã hatu yuikĩ:
JDG.15.7	—Haska mã ea txakabuwashinawẽ taeshũ ẽ matu kupikĩ keyuriama ẽ huĩrukũtirumaki. Deusũ ea nĩkaya shabakabi hãtxai ẽ yubakaii— hatu watã
JDG.15.8	sinatahairakĩ hatu kupibaũkĩ hatu shau teke keyukĩ itxapa tenãtã hanua pashai Etã mishki mati anu kini tãpe merã Sansão hiwei kayukẽ
JDG.15.9	Jacó bake Judá enabũ maiwã pakea anu Filisteu nawa huni itxapabu bushũ hatũ mae betsa Leí dapi hatũ tari hiwe pũtebaunabu 
JDG.15.10	Judá enabu hatuwẽ datekĩ betsabũ hatu yukakĩ:
JDG.15.10	—Haskakĩ mã nuku detenũ ika bekãshumẽ?— hatu wabu
JDG.15.10	habũ kemakĩ yuikĩ:
JDG.15.10	—Matu detenũ ika nũ huamaki. Sansãonẽ txakabuwakĩ nuku itxakahaira washinawẽ taeshũ ha besti atxitã haska nuku itxakawashina keska wariakĩ kupikatsi nũ atxinũ ika hushuki— hatu wabu
JDG.15.11	hatu haska wabu nĩkabaini Mati Etã anu mishki kini tãpe anu 3.000 Judá enabu bushũ Sansão banabimakĩ yuikĩ:
JDG.15.11	—Filisteu nawabu kushipahairabuki. Nukurã, nũ haskamaki. Haskakĩ mĩ nuku hatu datemai?— akabu
JDG.15.11	Sansãonẽ hatu kemakĩ yuikĩ:
JDG.15.11	—Parãkĩ haska ea itxakawaimabu keska wakĩ eãri habiaskari wakĩ ẽ hatu kupishinaki— hatu wa
JDG.15.12	hanushũ habũ kemakĩ yuikĩ:
JDG.15.12	—Nuku huirã, atxitã Filisteu nawabu mia inãkatsi iki nũ hushuki— akabu
JDG.15.12	Sansãonẽ hatu kemariakĩ:
JDG.15.12	—Mã matũ ea tenãmamẽ, ha dukũ ea yubakãwẽ, Deusũ matu nĩkayarã— hatu wa
JDG.15.13	Sansão yui pewakĩ:
JDG.15.13	—Txanima nukũ nũ mia deteamaki. Filisteu nawabu mia inãkatsi nũ mia atxi bestinũ ika hushuki— atã atxitã dispi bena dabewẽ hawẽ mekẽ dabe petxiuri neakĩ yurayabi nea mestẽwãtã hanu hunea hiwea anua tashnimabirãkĩ iwekĩ
JDG.15.14	mae Leí anu hawenabũ Sansão Filisteu nawabu hatu iyushunabu betxibirani hatuki nukui hatũ tari hiwe anua kaĩbirani benimahairai sai sai ibiranaibũ Senhor Deusũ Yushinĩ Sansão kushipawaya hawẽ pũyãyabi hawẽ mekẽ dispiwẽ neashũ iweabu dasibi tesekaini dispi menua keskai niri iki keyuaya 
JDG.15.15	hawẽ mekẽ anu hawa tsumamabia jumento kui txapuriama shetaya daka betxitã hawaira bitã hawẽ hatu detebaũkĩ 1.000 Filisteu nawabu tenãtã 
JDG.15.16	haska hatu washukiri yuikĩ:
JDG.15.16	“Jumento kuiwẽ yurabu detekĩ
JDG.15.16	ẽ hatu mãtxĩ dabe inũ besti washuki.
JDG.15.16	Jumento kuiwẽ 1.000 hunibu ẽ tenãshuki”,
JDG.15.16	itã
JDG.15.17	jumento kui hanu putabaĩ kenakĩ: “Na matirã, Ramate-Leíki”, anikiaki, nukũ hãtxawẽ yuiarã “Jumentõ Kui Matiki”, akinã. 
JDG.15.18	Hanushũ ũpash manuhairakĩ Senhor Deus kenatã yuikĩ:
JDG.15.18	—Mĩ ea merabewa hatu detekĩ ẽ maemakĩ keyubiashukẽ haskakĩ natiã ũpash manui mia ikũwãbuma anua ẽ mawaya mĩ ea heneai?— aka
JDG.15.19	nĩkatã Leí anushũ Deusũ ũpash tuekĩ bepẽshũkĩ puemaya ha ũpash Sansãonẽ akĩ shetsekekĩ henetã shinã txãkaĩ benimakĩ txatxa ũpash tuea kenakĩ: “Yuka Tuea Txatxaki”, ani na habiatiã nũ uĩriatirubuki.
JDG.15.20	Ha maiwã hirabi Filisteu nawabũ Israelĩ enabu hatu yunukĩ itxakawaibutiã 20 ano kaya Israelĩ enabũ Sansão hatũ unãti wanika kushipa merabenã shanẽ ibui hiweyunikiaki.
JDG.16.1	Shaba betsatiã uĩtanũ ika Filisteu nawabũ maewã Gaza anu Sansão kai hikitã aĩbu hininipa dasibitũ memis ha aĩbu anu hawẽ hiwetã habe ushatanũ ika ka hikikẽ 
JDG.16.2	Sansão hatũ maewã anu ma hikia dasibibũ nĩkakĩ unãtã atxikatsi bari hirabi hatũ mae keshebaunabu hatũ beputi tibi mekea mapua ibai ma bari kaya ushai bukĩ shinaĩ yuinamei: “Penama bestẽkaĩ Sansão detekĩ tenanãkãwẽ”, itã buabũ 
JDG.16.3	hakia Sansão yamenapũ aĩbube besti ishĩ habiatiãri hawaira Sansãonẽ aĩbu txibutukaini kakĩ mae hanu hikiti shui anu hune bepubiabũ hawẽ beputi txibuyabis tasketã dasibi iabaĩkĩ txai bushũ mae betsa Hebrom besusi mati mamaki mapebaĩ beputi kepinikiaki.
JDG.16.4	Jerusalém anua ianẽwãkiri kai napãpa hawẽ kena Soreque anu mae pishta anu Filisteu nawa aĩbu hawẽ kena Dalila hiwea uĩkĩ Sansãonẽ betxipaihairai habe hiweaya 
JDG.16.5	Filisteu nawa shanẽ ibubu Dalila uĩ kashũ yuikĩ:
JDG.16.5	—Sansão beparãtã hania hawẽ kushipahaira huimẽkaĩ? nuku tapĩshũwẽ. Haska watã atxishũ nũ nea ana pashamakẽ nũ maematirumẽkainã. Haska wakĩ txanima mĩ nuku tapĩshuna nukũri bestibu tibi mia duawakĩ 1.100 prata pei heshe nũ mia inãshanaii. Nukũ hãtxa ikũwãkĩ nuku pewashũwẽ— akĩ haska yubatã txĩtũbainabũ
JDG.16.6	haska wawanabu Dalilã Sansão yukakĩ:
JDG.16.6	—Ea benimawakĩ ea tapĩmawe, hania mĩ kushipahaira huimẽkainã. Hau mĩ pekayamanũ haska wakĩ tsuã mia neatirumẽ, mia maemakatsirã?— aka
JDG.16.7	parãkĩ Sansãonẽ yuikĩ:
JDG.16.7	—7 kanũ dispi benahaira tsusĩriamawẽ tsuãra ea neahairabu ẽ kushipa ẽ benutiruki, huni kushipa mirĩ keskairã— aka
JDG.16.8+JDG.16.9	nĩkabaĩ shanẽ ibubu banabima 7 kanũ dispi benahaira tsusĩriama beshũ inãbu ushahaira dakakẽ hawẽ hiwe anu huni kushipabu itxapa hatu hunetã Dalilã Sansão neahairatã datekĩ hui kushipawẽ kenakĩ yuikĩ:
JDG.16.8+JDG.16.9	—Sansãonẽ, mia atxinũ ika Filisteu nawabu bekanikiki— aka bestẽkauãkĩ dispi sheni menua keska ha kanũ dispi dasibi Sansãonẽ bikama hawaira tesa keyushukẽ haskatã hania hawẽ kushipahaira huimẽkaĩ unãkĩ tapiãbuma 
JDG.16.10	haska washinawẽ taeshũ Dalilã Sansão yuikĩ:
JDG.16.10	—Txanitxakakĩ mĩ ea parãshinaki. Hakia eskatianã, ana ea parãma ea yui kayabiwe, haskatã mia neabu mĩ pashatirumarã?— aka
JDG.16.11	ana parãkĩ yuikĩ:
JDG.16.11	—Dispi ewapa bena tsuã meriamawẽ ea neahairabu ẽ kushipa ẽ benutiruki, huni kushipa mirĩ keskairã— aka
JDG.16.12	ana ushahairariakẽ hawẽ hiwe anu huni kushipa itxapa ana hatu huneriatã Dalilã dispi ewapa benahaira bishũ Sansão daneakĩ pehaira watã hui kushipawẽ kenakĩ yuikĩ:
JDG.16.12	—Sansãonẽ, Filisteu nawabũ mia atxinũ ika bekanikiki— aka bestẽkauãkĩ habiaskari wakĩ dispi ewapa benabiakẽ liã mesi pishta keska wakĩ hawaira ana tesa keyuriakẽ habũ atxinũ ikaibũ uĩtã tashniabumakẽ 
JDG.16.13	shaba betsatiã meshu huaya Dalilã ana Sansão beparãkĩ yukakĩ:
JDG.16.13	—Haskakĩ ea yui pewama txanitxakakĩ mĩ ea parãkubainai? Ea yuiwe. Tsuã haska watã mia nea pewatirubumẽ?— aka
JDG.16.13	ana parãkĩ yuikĩ:
JDG.16.13	—Ẽ bu pashkakĩ 7 pikũtã batxi timakĩ ha ẽ bu tibi mĩ kapikũshu mistutã haki ea timakubaĩkĩ mestẽwãtã haska watã hi kupa kenuwẽ maiki seukĩ mĩ hawẽ ea mestẽwãtiruki. Mĩ ea haska wa ẽ kushipa ẽ benutiruki, huni kushipa mirĩ keskairã— aka
JDG.16.13	Sansão ushãshũ hawẽ bu pashkakĩ 7 pikũwãtã batxi timakĩ hawẽ bu pikũ mistutã timakubaĩkĩ menetã 
JDG.16.14	ha hi kupawẽ maiki seukĩ mestẽhairawatã ana hui kushipawẽ kenakĩ yuikĩ:
JDG.16.14	—Sansãonẽ, ma mia atxinũ ika mianu Filisteu nawabu bekanikiki— aka besteĩ benikauãkĩ ha hawẽ seua betsekĩ ha haki bu timakĩ mestẽwãshu nasa keyuaya 
JDG.16.15	haska wai uĩtã Dalilã ana yuikĩ:
JDG.16.15	—Mĩ ea beparani txanitxakai ikaii. “Ẽ mia betxipaihairaii”, ibiakĩ shabakabi mĩ ea yuiama ikũkainaii. Dabe inũ bestiki mĩ eki kasheaii. Hania mĩ kushipa huai mĩ ea yuiriamaki— akĩ
JDG.16.16	hawẽtsaĩs shaba tibi habias yukakĩ daketapahaira wakubaina bika tenei mawakatsis ikĩ 
JDG.16.17	atimas Sansãonẽ hakiri hawẽ hunea kushipa txanima shabakabi Dalila yuikĩ:
JDG.16.17	—Ẽ nanei taei bebũkiri meribi Deusuna wakĩ Nazireu ea wani ẽ hiwekũkainaiwẽ taeshũ ẽ bu tsuã ea meshtetirubumaki. Tsuãra ẽ bu ma ea meshteaburã, ẽ kushipa benui ẽ ma babuaii, huni kushipa mirĩ keskairã— aka
JDG.16.18	atimas hawẽ hunea kushipa ma yui kayabia Dalilã unãtã Filisteu nawa shanẽ ibubu anu hawẽ hãtxa bumakĩ yuikĩ:
JDG.16.18	—Hawẽ kushipa nemati ma ea yuishuki. Atxiri bekãwẽ— hatu wa nĩkatã ikũwãbirani bestibu tibi peiya beabu hawẽ hiwe anu hatu huneshũ
JDG.16.19	Dalilã hawẽ kishiki datãshũ Sansão ushãkĩ hawẽ bu pashkashũ 7 washũ kapikũshina hau meshtenũ huni betsa kena hushũ meshtekĩ keyuhairatã kaya Sansãonẽ hawẽ kushipa benua babuaya itxakawakĩ 
JDG.16.20	hui kushipawẽ Dalilã ana kenakĩ yuikĩ:
JDG.16.20	—Sansãonẽ, mia atxinũ ika Filisteu nawabu mia anu bekanikiki— aka besteĩ haska imis keskai dabanẽ hatu detenũ ika benibiakauana Senhor Deusũ ana hawẽ kushipa inãma dapashkakĩ henea Sansãonẽ unãma 
JDG.16.21	ma babukẽ Filisteu nawabũ atxishũ nupewẽ hawẽ beru tsekatã maewã Gaza anu iyukĩ bronze mane dispi txiwetameyawẽ neashũ hanu bitxiti hiwe merãshũ shekiwã denekĩ durumisbu anu dayamakĩ shaba tibi hawẽ deneti mishki ewapa sibĩmakĩ dayamakubainaibũ 
JDG.16.22	ana hawẽ bu ewai benei taebiranaya
JDG.16.23	Sansão Filisteu nawabũ atxikĩ maemaimabuwẽ taea benimai haki beyuskĩ hawẽ mekenika yushĩ Dagom kẽwãkĩ yuinaka tesẽshũ menukĩ keyushunũ ika Filisteu nawa shanẽ ibubu dasibi bei ma itxatã kãtakĩ:
JDG.16.23	“Nukuki sinatakĩ Sansãonẽ nuku itxakawabiamiskẽ
JDG.16.23	nukũ mekenika yushibubũ nuku atximaimaki”, iwanã,
JDG.16.24	hawenabũ kẽwaĩ yura itxapabũ uĩ bekĩ hatũ yushibu habũri kẽwaĩ kãtakĩ yuikĩ:
JDG.16.24	“Sansão nukuki sinatakĩ nukũ bai menukĩ yamawashũ
JDG.16.24	nuku itxapa tenãkĩ keyuima
JDG.16.24	nukũ mekenika yushibubũ nuku atximaimaki”,
JDG.16.24	ikaibũ 
JDG.16.25	haskatã ana hatu maematiruma shinaĩ ha bebunua benimai haki kashei beyuskatsi hatũ bitxiti hiwe anua hau Sansão iwenũbũ hatu yunuabu bushũ Sansão iweshũ mishki txibu dabe hatũ kẽwãti hiwe namakis nitxĩtushitã haki kashei beyusaibũ 
JDG.16.26	hanushũ berunã metsũbaina Sansãonẽ yuikĩ:
JDG.16.26	—Ha mishki txibu dabe matũ kẽwãti hiwe namakis ea mepĩrabewe, ẽ haki mestẽtã niairã— aka haska yuka berunã iyushũ mepiã
JDG.16.27	hatũ yushibubu kẽwãti hiwe ewapa anu Filisteu nawa shanẽ ibubu dasibi ma hikiabu hunibu inũ aĩbuaibu mirima matabu hanua manaũri mishki tapa anushũ Sansão itxakawai haki kasheaibu 3.000 yurabũ manaũrishũ hatu uiaĩbũ 
JDG.16.28	hui kushipawẽ Sansãonẽ Senhor Deus kenakĩ yukakĩ: “Senhor Deusuũ, ẽ mia ea akĩ yukaii. Ẽ beru ea tsekaimabu keska wakĩ ẽ hatu dasibi kupiriai ea shinãkĩ na habiatiã ea ana besti wakĩ kushipa ea inãyuwe, ẽ ma mawairã”, aka 
JDG.16.29	Senhor Deusũ nĩkaya ha mishki txibu dabe namakis anu hawẽ nakishkũki tsauabu anu Sansãonẽ mewerabetã 
JDG.16.30	hui kushipawẽ yuikĩ: “Filisteu nawabu hau ebe mawanũbũwẽ!” ikĩ dasibi hawẽ kushipawẽ tu akĩ txibu dabe sẽkea hatũ kẽwãti hiwe purekebaĩ Filisteu nawa shanẽ ibubu dasibi inũ habube beaburiki di ikĩ hatu tenãkĩ keyua Sansão hiweshũ itxapa kupikĩ tenãbiakubiranimashũ ana hatube mawakĩ Sansão ha mestibia itxapa hatu tenãkĩ binunikiaki.
JDG.16.31	Hanua nĩkatã txipu hawẽ betsabu inũ hawenabu dasibi beshũ Sansãonẽ yura bishũ bushũ mae dabe Zorá inũ Estaol namakis anu hawẽ epa Manoá maiwanibu anu hawẽ yura hanu maiwarianibukiaki.
JDG.16.31	20 ano kaya Israelĩ enabũ hawẽ hãtxa nĩkakubainaibũ unãti wanika kushipa Sansão hiwenikiaki.
RUT.1.1+RUT.1.2	Israelĩ enabu unãti wanikabũ hatu merabewakubainaibũ habiatiãri ana ui ikamawẽ taea hatũ bai yunu beneama eskarabeswẽ taea Israel mai pakea hirabi anu dasibi bunihairabaunaibũ Judá enabu huni betsa hawẽ kena Elimeleque mae Belém anu hiwebia buniwẽ taea Hene Jordão pukebaĩkĩ hawẽ aĩ Noemi inũ hawẽ huni bake dabe Malom inũ Quiliom hatu shetukunamakĩ hatu hiwemayunũ ika Moabe maiwã pakea betsa anu bui hikimabu Belém anua buimabu hatube hiweabuwẽ taeshũ: “Efrata nawabuki”, iwanã, hatu kenakubainibukiaki.
RUT.1.3	Hari kaima hawẽ bene Elimeleque mawakĩ Noemi inũ hawẽ huni bake dabe hatu shunuĩma hiweyuabũ 
RUT.1.4	hanua hawẽ huni bake dabe ewatã habiaria Moabe aĩbu dabe bimabu hatũ kenarã, Orfa inũ Rute inikiaki. Hanua hatu haska waimabu ma 10 ano kaya 
RUT.1.5	habiatiãri Noemi huni bake dabe Malom inũ Quiliom mawashinabũ Noemi beneuma inũ bakeuma inũ babauma nuitapai hawẽ babawã dabebe besti hiweyuabũ
RUT.1.6	hawẽ mae Belém anu Senhor Deusũ yunu ma hatu ana pawashunima Moabe anushũ Noemi bana nĩkatã 
RUT.1.7	hawẽ mae Belém Judá mai pakea anu ana txĩtuĩ huaya hawẽ babawã dabetũ txibaĩ hatũ mae anua kaĩbaini bui 
RUT.1.8	habetã bai tanabainaibu Noemi niti itã hawẽ babawã dabe yuikĩ:
RUT.1.8	—Ebe kama txĩtũbaini matũ ewã hiwe anu hiwei burikãwẽ. Ea inũ ẽ huni bake dabe mã nuku duawaima keska wariakĩ hau Senhor Deusũ matu duawariakubaĩshanũwẽ. 
RUT.1.9	Senhor Deusũ matu merabewaya huni pepa benewatã mã unanuma habe hiwetiruki— hatu watã nitxĩkĩ hatu tãtsu arabebia ha dabe kashai taekĩ 
RUT.1.10	Noemi yuikĩ:
RUT.1.10	—Haskamaki. Mĩ mae anu mibe nũ kaii— akabu 
RUT.1.11	nĩkamas Noemi hatu nemahairakĩ:
RUT.1.11	—Mã ẽ bake keskabũ, haskamaki. Txĩtũribaĩkãwẽ. Haskai mã ebe huai? Ana ẽ bake bitirumaki, habu mã benewatirurã. 
RUT.1.12	Matũ ewã hiwetã txĩtũbaini burikãwẽ. Ẽ ma yushabuwẽ taea ẽ ana beneyatirumaki. Hakia mã haska shinãkĩ manatirurã, na habiatiã tsuãra ea bitã barikis ea txuta huni bake ẽ matu bishũtirurã, ẽ haskayarã, mã manakeanaii. 
RUT.1.13	Ha dabe ewaibũ hatu bene wakatsi mã manatirumẽ? Mã beneumas hiweshũ mã manakubaĩtirumẽ? Haskamahairaki, ẽ bake keskabũ, Senhor Deusũ ea nuitapawakĩ ea bika tenemaikiki. Haska enas ẽ tenepanã matu dikabi mã nuitapai uĩ ẽ bika tenekatsi ikamaki— hatu wa
RUT.1.14	habu ana hawẽ nui kashakubaini nesetã atimas Orfã shinã betsawatã henebaĩkatsi Noemi tãtsu abaini kaya hakia Rute ha kama bashikutã habe kaya 
RUT.1.15	Noemi ana Rute yuikĩ:
RUT.1.15	—Uĩwẽ. Mĩ dai ẽ babawã betsa hawenabu anu inũ hawẽ mekenika yushibubu anu ma txĩtũkainikiki. Miari habe karitãwẽ— aka
RUT.1.16	nĩkamas Rute kemakĩ yuikĩ:
RUT.1.16	—Mia dapashkakĩ ẽ mia henebaĩtanũ ana ea yunuyamawe. Mĩ hanu kai anu ẽ mibe kaii. Hanu mĩ hiweai anu ẽ mibe hiweriashanaii. Minabu enaburi ishanikiki. Mĩ mekenika Deusrã, ẽ Deus iriashanikiki. 
RUT.1.17	Mĩ mawai anuari eari ẽ mawariashanaii. Hanu mia maiwaibu anu habianuri ea maiwatirubuki. Nũ mawai anu besti nũ pashkatiruki. Hakia ha ẽ mia yubashu ẽ akamakẽ ea itxakahairawakĩ hau Senhor Deusũ ea kupishanũwẽ— atã
RUT.1.18	haska Rute shinã pewashu Noemi unãtã hau habe kanũ ana hawa yuiama habe kai 
RUT.1.19	haska wabaini habetã bai tanakubaini atimas hawẽ mae Belém anu kematã hikikaini kaya tsuãra uĩtã kakabaunaibũ aĩbuaibũ yuikĩ:
RUT.1.19	—Harã, habiamẽ, Noeminã?— ikeakeaibũ
RUT.1.20	hatũ hãtxa nĩkatã Noemi hatu yuikĩ:
RUT.1.20	—Ana ea Noemi wãkĩ kenama ea kenakinã, “Mara” ea wakãwẽ, “Muka Aĩbu” wakinã, Deus kushipahaira dasibi binuatũ muka keskawẽ ea bika tenemakĩ mata waimakirã. 
RUT.1.21	Nenua beneya inũ bake dabeya ẽ kaĩkainiki. Natiã nenu ana huirã, haska Senhor Deusũ betxipaikĩ ea akima beneuma inũ bakeumari ẽ txĩtũkiranaii. Haska wakĩ Senhor Deus kushipahaira dasibi binuatũ ea nuitapawakĩ yumãwãkĩ ea kupiniwẽ taeshũ mã ea ana “Noemi Batapa” wakĩ kenatirubumaki— hatu wa
RUT.1.22	haskakũkirani hawẽ babawã Moabe nawa Rutebe Moabe anua txĩtũkiranirã, hanu hatũ shekiwã betsa cevada tsekakĩ taewaibutiã hawẽ mae Belém anu Noemi hikitushi haskanikiaki.
RUT.2.1	Noemi bene Elimeleque enabu betsa hawẽ kena Boazrã, bai inũ pei itxapa hayawẽ taeshũ dasibubũ hawẽ hãtxa nĩkakubainaibũ
RUT.2.2	shaba betsatiã Rute Noemi yukakĩ yuikĩ:
RUT.2.2	—Shekiwã cevada tsuãra hawẽ bai anushũ tsekaibu ewẽ nuikĩ ea nemabuma hatu itxũ kakũkaĩkĩ cevada meshkã tsekakĩ niri akĩ txaka waibu ẽ mitutanũ mĩ ea nitxĩtirumẽ?— aka Noemi kemakĩ yuikĩ:
RUT.2.2	—Mĩ ẽ bake keskaki. Uĩra kashũ benatãwẽ— aka
RUT.2.3	Rute kai hawa unãmabia hawẽ benẽ epa Elimeleque enabu betsa Boaz bai anu hikishũ hawa yuiabuma meshtekubainaibu hatu itxũ kakũkaĩkĩ cevada meshkã niri ikai henekubainaibu tupikĩ Rute itxawakubainaya 
RUT.2.4	habiatiãri Belém anua Boaz hui hawẽ bai anu hikitã hawẽ beya txibãkĩ tsekaibu hãtxa duapawẽ Deuskiri hatu hãtxa wakĩ:
RUT.2.4	—Senhor Deusũ hau matu merabewanũwẽ— hatu wa
RUT.2.4	habũri kemakĩ yuikĩ:
RUT.2.4	—Senhor Deusũ duawakĩ hau mia pepawarianũwẽ— akabu
RUT.2.5	shekiwã cevada meshkã itxawai Rute hatu itxũ kai uĩtushikĩ hatũ hatu tsekamai dayaru shanẽ ibu Boazĩ yukakĩ:
RUT.2.5	—Ha aĩbu txipashrã, tsuã bake hua ikimẽkaĩ?— aka
RUT.2.6	dayaru shanẽ ibũ kemakĩ yuikĩ:
RUT.2.6	—Moabe anua Noemi txĩtũkiranaya ha Moabe nawa aĩbu txipash habe hushiã ikikiki. 
RUT.2.7	“Tsekaibu itxũ cevada meshkã niri ikai tupikĩ itxawakubaĩpa?” ikĩ ea yukashuki. Penama tupikĩ taewa huĩrukũwãmas eskarabes na hatiã huĩrukũ pishtatã ana dayakirani ikikiki— aka
RUT.2.8	Rute anu kashũ Boazĩ yuikĩ:
RUT.2.8	—Txipashã, ea nĩkawe. Shekiwã cevada meshkã tupikĩ itxawai huni betsã bai anu kayamashãwẽ. Shaba tibi ẽ dayaru aĩbuaibu dayaibu anua besti bibirã bibirãwẽ. 
RUT.2.9	Hanushũ hanirashũ ẽ dayarubũ tsekaibu uĩkĩ hatu itxũ shekiwã cevada meshkã niri akĩ txaka waibu tupikĩ itxawakubaĩshãwẽ. Hau tsuã mia itxakawayamanũ ẽ dayaru hunibu ẽ ma yunushuki. Mĩ ũpash manuai ha shumuki ũpash beshũ akaibu hatubetã ariakubaĩwẽ— aka
RUT.2.10	nĩkai Rute dãti iki maiki beti itã yuikĩ:
RUT.2.10	—Ẽ minabumabiakẽ haskai ewẽ nuikĩ mĩ ea merabewakatsi ikai?— aka
RUT.2.11	Boazĩ kemakĩ yuikĩ:
RUT.2.11	—Mĩ bene mawaimakẽ mĩ yaya mĩ duahairawakubainaya ẽ nĩkashina ẽ unaiĩ. Nũ nawa betsa mĩ nuku unãriama nukube hiwenũ ika mĩ mai pakea inũ mĩ ibubu mĩ henebirãshina ẽ unãriaii. 
RUT.2.12	Hau Deusũ mia manakunũwẽ. Enabu mĩ duawakubiranimawẽ taeshũ Israelĩ enabu mekenika Senhor Deusũ hãtxa mĩ txibãkatsi ikairã, hau mia pepawakubaĩriashanũwẽ— aka
RUT.2.13	Rutẽ kemakĩ yuikĩ:
RUT.2.13	—Mĩ ea haska hãtxa wakĩ mĩ ea benimawaii, haska mĩ ea hãtxa pewairã, ẽ mĩ dayarumabiakenã— aka
RUT.2.14	ka ibaikĩ ma bari mananãbi piaibutiã Boazĩ Rute kenakĩ yuikĩ:
RUT.2.14	—Nenu huwe. Misi bishũ yutxi bũkashki pukutã piwe— aka tsekaibube Rute tsaua shekiwã tsuiabu Boazĩ Rute inã pikĩ yaniwatã hawẽ teshe arutã 
RUT.2.15	shekiwã cevada meshkã niri akĩ txaka waibu ana itxawai Rute benikaĩkẽ hawẽ dayarubu Boazĩ yunukĩ:
RUT.2.15	—Mã tsekashũ mãtxĩbainai dapi hawẽ meshkã niri ikai hau tupikĩ itxawakubainũ nemayamakãwẽ. 
RUT.2.16	Ha dikabi hau itxapawanũ tsekashũ mãtxĩkĩ hune meshkã eskarabe niri ashũkubaĩkãwẽ. Tsuã itxakawayamariakãwẽ— hatu wa
RUT.2.17	Boazĩ bai anu kashũ meshkã niri ika tupikĩ itxawakubaĩkĩ ma bari hikikainaya henetã hati itxawashu kusha kusha akĩ hawẽ heshe itxawatã tanakĩ 20 quilo binua shekiwã cevada 
RUT.2.18	peubaini hawẽ mae anu txĩtũkirani hawẽ yayã hiwe anu hikishũ uĩmatã hanushũ bari mananãbi pikĩ teshewabirana hawẽ kapãkã anua bishũ Noemi inã
RUT.2.19	Noemĩ yukakĩ:
RUT.2.19	—Hani mĩ dayashumẽ, ikisrã? Hania shekiwã cevada itxapahaira mĩ bishumẽ? Tsuãra mia merabewashu Deusũ hau pepawakubainũwẽ— aka
RUT.2.19	hanu ka dayashu hawẽ yaya Rute yuikĩ:
RUT.2.19	—Ha bai anu kashũ shekiwã cevada meshkã tupikĩ ẽ itxawatãshurã, hawẽ iburã, Boazki— aka
RUT.2.20	benimakĩ Noemĩ kemakĩ yuikĩ:
RUT.2.20	—Nukunabu mawariabuma merabewani inũ nũ hiweriayuabu Senhor Deus pepatũ nuku merabewamiswẽ taeshũ ẽ kẽhairawaii. Boazrã, ẽ benẽ enabi kayabiki, merabewakĩ hau nuku mekenũwẽ, nukũ beya txibãkinã— aka
RUT.2.21	hanushũ Rute ana banabimakĩ:
RUT.2.21	—Ha dikabi shekiwã tseka keyuriabuma hawẽ dayaru aĩbuaibube dayakũkaĩkĩ ẽ hatubetã tseka keyushanũ ea yuishuki— aka
RUT.2.22	Noemĩ hawẽ babawã Rute kemakĩ yuikĩ:
RUT.2.22	—Peki. Mĩ ẽ bake keskawẽ taea hau mia itxakawayamashanũbũ huni betsã bai anu dayai kayamashãwẽ. Boazĩ dayaru aĩbuaibube besti kakĩ shekiwã cevada meshkã tupikĩ itxawakubaĩshãwẽ— aka
RUT.2.23	hawẽ yayabe hiweyushũ Boazĩ dayaru aĩbuaibube dayakũkaini ma shekiwã cevada tsekakĩ keyutã ha katxu shekiwã trigo tsekariaibu shekiwã trigo meshkã niri ika henebainaibu tupikĩ itxawariakubaini ma tsekakĩ keyuabũ Boazĩ bai anu Rute ana kamakẽ
RUT.3.1	hanua shaba betsatiã Noemĩ hawẽ babawã Rute yuikĩ:
RUT.3.1	—Mĩ ẽ bake keskawẽ taeshũ benimai unanuma hiwei mĩ pepakũkaĩshanũ ẽ mia huni pepa benashunaii, mĩ benewashanunã. 
RUT.3.2	Eska shinãkĩ ẽ mia yuiai ea nĩkawe. Boazrã, hawẽ dayaru aĩbuaibube mĩ dayashina anu na habia meshu merã hawẽ dayaru hunibubetã hawẽ bai anu kashũ shekiwã cevada mãtxĩshinabu niwewẽ katai bukanikiki. 
RUT.3.3	Mĩ eska kaĩtanũ mia yuinũ ea nĩkawe. Nashitã mĩ batxi pe sawetã sheni ininipawẽ itã hanu dayaibu anu katãwẽ. Hakia hau Boazĩ mia uĩyamanũ hawẽ daya keyutã pikĩ nushukĩ keyuriamakẽ betximayuama huneyutãwẽ. 
RUT.3.4	Hanua hani Boaz ushaimẽkaĩ, uĩhairatãwẽ. Shekiwã cevada heshe mãtxĩshũ tsuã hune meshu merã yumetsutiruma dasibi haki ushai keyubaunabũ mia tashnikaini Boaz anu kashũ hawẽ dakukuti hawẽ tae huyabukua bepẽtã hawẽ tae hawa metsamama dakashãwẽ. Mĩ haska daka mia betxitã mĩ haskashanũ hatũ mia yuishanikiki. Dateyamashãwẽ— aka
RUT.3.5	Rutẽ kemakĩ yuikĩ:
RUT.3.5	—Dasibi mĩ ea haska yuishu keska ẽ iki kaii— aka
RUT.3.6	haska hawẽ yayã yunushu keskai hawẽ yura hawẽruatã bai anu kai hikitã huneshũ uiãyã 
RUT.3.7	Boazĩ pikĩ nushukĩ keyutã benimakaĩ ushanũ ika kashũ shekiwã cevada mãtxĩ pewatã haki daka ma ushakẽ txipu dasibi ushai keyuaibũ hawa hatu banawama hune Boaz anu Rute ka hawẽ tae huyabukuakiri bepẽtã hawẽ taekiri dakatã hawa metsamama dakakẽ 
RUT.3.8	yamenapũ Boaz bestẽkauã dabekekauãkĩ hawẽ tae tashkuãkiri aĩbu betsa daka mei teku itã 
RUT.3.9	Boazĩ yukakĩ:
RUT.3.9	—Mĩ tsua huamẽ?— aka Rutẽ kemakĩ:
RUT.3.9	—Ẽ mĩ dayaru Ruteki. Miarã, mĩ enabi kayabiwẽ taeshũ matũ beya keska wakĩ mĩ ea tsumatirumẽ, ea aĩwãkinã?— aka
RUT.3.10	Boazĩ kemakĩ yuikĩ:
RUT.3.10	—Senhor Deusũ hau mia duawakĩ pepawashanũwẽ. Mĩ bene ma mawabiaimakẽ mĩ benẽ ewa heneama mĩ aĩbu pepahairaki. Dasibibũ mia uĩkanikiki. Mabuya kasmai, mabuuma nukunabu huni betsa hawẽrua pepari ea keskama berunã duakabi bene wakatsi mĩ hatu benama hakia mĩ ea anu besti hushuki. 
RUT.3.11	Mĩ aĩbu pepahairakĩ hatu uĩmaya dasibi ẽ mae anu hiweabũ unaĩbuwẽ taea hawa dateyamawe. Haskawẽ taeshũ mĩ ea haska yukai keska ẽ mia atiruki. 
RUT.3.12	Txanima ẽ minabuki. Hakia minabu kayabi betsã ea binua mĩ bene kayabi hayariki. 
RUT.3.13+RUT.3.14	Ikis na habia meshu merã habianu iyuwe. Meshukiri ha huni mĩ benẽ enabi ea binuatũ nukũ beya keska txibãkĩ mia mekekatsis iki hau mia ashũshanũwẽ. Hakia mia akamakẽ Senhor Deusũ ea nĩkaya ẽ mia yubaii. Habianu ushayuwe, penariama katãshunã, hau aĩbu nenu mĩ hushu hau tsuã unãyamanũbunã— aka haska yuia ha meshu merã Boazĩ tae dapi Rute ushashini penai shabakiranaya bestẽtã
RUT.3.15	Boazĩ yuikĩ:
RUT.3.15	—Mĩ hawẽ yabukua ushashinai pekatã ha tari pũtekĩ pũkĩwãshũ tsumawe— aka Rutẽ tsumakẽ Boazĩ 40 quilo binua shekiwã cevada deushũkĩ matawashũtã merabewakĩ iama Rutẽ iabaini hawẽ mae anu kai
RUT.3.16	hawẽ hiwetã hikiaya hawẽ yaya Noemi yukakĩ:
RUT.3.16	—Yayaã, mia haska wa mĩ nĩkatanai?— aka
RUT.3.16	haska dasibi Boazĩ yuikĩ ashu Rutẽ Noemi banabimakĩ:
RUT.3.17	—“Hawa buama mĩ yaya anu mĩ katirumaki”, iwanã, na shekiwã cevada dasibi ea inã ẽ beshuki— aka 
RUT.3.18	benimakĩ Noemi yuikĩ:
RUT.3.18	—Ẽ bake keskatũ, haska Boazĩ mia akai manayuwe. Haska mia yubashu shinãkĩ Boaz na habiatiã huĩrukũtiruma pewakĩ keyuikiki— aka
RUT.4.1	haskashini txipu Boaz Belém kenekĩ kebẽbaunibu anu hawẽ hikiti shui dapi hanu hunibu itxamisbu anu hikitã tsaua ha hunikiri Rute Boazĩ yuishinai Rutẽ benẽ enabi kayabi hikikiranai Boazĩ betxitã kenakĩ:
RUT.4.1	—Haibũ, huyuwe. Ẽ mibe hãtxa hayaki. Nenu tsauyunuwe— aka hui habe tsauaya 
RUT.4.2	hanushũ hawaira hau habũ tsaushũ nĩkai benũbũ 10 anibu unanepabu Boazĩ hatu kena bea hatube tsaushũ nĩkaibũ 
RUT.4.3	Boazĩ hawenabu kayabi kenashu yuikĩ:
RUT.4.3	—Eskawẽ taeshũ ẽ mia akairã, mĩ unaiĩ, nukunabi kayabi Noemi Moabe anua txĩtũkirãshinarã. Hawẽ bene Elimeleque bai Noemĩ hawenabu inãkatsi ikikiki, hawẽ pei bikatsirã. 
RUT.4.4	Haskaramẽkainã? mĩ nĩkaya ẽ mia yuiairã. Mĩ betxipaiairã, mĩ bitiruki. Na mapubaunabu inũ anibu unanepabu nukube tsaushũ nĩkakĩ uiaĩbũ documento watã biwe. Ea ẽ Elimelequẽ enabi kayabibiarã, ea binui mĩ hawenabu kayabihairawẽ taeshũ miã dukũ ha bai mĩ bitiruki. Mĩ biama ea yuiwe. Hakia mia katxurã, ẽ eaki. Ẽ eã bitiruki— aka
RUT.4.4	—Peki. Haskakenã, eã ẽ biaiĩ— aka
RUT.4.5	Boazĩ shabakabi banabimakĩ yuikĩ:
RUT.4.5	—Na haskarã, tapĩkĩ shinãwẽ, ikisrã. Noemĩ bai mĩ biairã, Elimelequẽ bake Malom ma mawaimakẽ mĩ huni bake washuã kaiã ewatã ha bai hawena ishanaiwẽ taeshũ ha baiyabi Moabe nawa Rute mĩ bishũriatiruki, aĩwãkinã— aka
RUT.4.6	haska wa nĩkatã kemakĩ yuikĩ:
RUT.4.6	—Haska mĩ ea yuiayarã, ẽ bitirumaki. Ẽ epa mawakĩ hawena ea heneshũbaĩshanai ẽ benukĩ itimaska wakatsis ikamaki. Hawara ẽ itirubia ẽ mia heneshunai miã Elimelequẽ bake Malomnẽ bai inũ hawẽ aĩ miã bishãwẽ, aĩwãkinã— aka
RUT.4.7	ma haskakubiranabu hatũ beya txibãkĩ haska hawenabu kayabitũ danãkĩ hatu yunuaya betsã ashũtiru hawẽ mabu kasmai hawẽ mae kasmai hawẽ bai peiwẽ inãkatsi ikĩ hatũ bitxi tae uke betsa pekashũ huni betsã ma biãtiru inãpaunibukiaki, dasibibũ uiaĩbũ ha shinãmati wakinã. Haska beya hayawẽ taeshũ 
RUT.4.8	hatũ ha bai danãkĩ hawẽ bitxi tae uke betsa pekashũ Boaz inãkĩ yuikĩ:
RUT.4.8	—Ha bai aĩbuyabis miã bishãwẽ— aka 
RUT.4.9	mapubaunabu inũ anibu unanepabu Boazĩ hatu yuikĩ:
RUT.4.9	—Nĩkakĩ ikis mã uiãyã Elimeleque inũ hawẽ huni bake dabe Quiliom inũ Malom habũ mae inũ habũ bai keyu dasibis Noemĩ ea inaĩ ẽ biaii, peiwenã. 
RUT.4.10	Ha dikabi nĩkakĩ mã uĩriaya habũ bai hawẽ bene Malom isãmã kena hau benuyamanũ ha huni bake washũkatsi Moabe nawa aĩbu Rute ẽ biaii. Ẽ haska washuna nuku anua Malomnẽ kena tere itirumaki, hawenabu hakimatirubumarã. Haska ẽ hãtxa dasibi ẽ matu yuishu nĩkatã tsuabura mã hatu yuitirubuki— hatu wa
RUT.4.11	mapubaunabu inũ anibu unanepabũ kemakĩ Boaz yuikĩ:
RUT.4.11	—Haa. Nũ nĩkashuki. Israelĩ enabu shuku betsa betsapabu pai taekĩ nukũ shenipabu Israelĩ aĩ dabe Raquel inũ Léiã huni bake itxapa bikubainibu keska wakĩ ha aĩbu mĩ hiwe anu mĩ bishanairã, Senhor Deusũ hau duawakĩ pepa wakubaĩshanũwẽ, bake itxapa bimakinã. Ha inũ, nukũ mae Efrata Belém anu huni pepa hiweshũ hatu uĩmakubaĩshãwẽ, hau dasibibũ mikiri pe shinãkubainũbunã. 
RUT.4.12	Nukũ shenipabu Judá inũ Tamarĩ huni bake Perezĩ bake mirima bawani keska wakĩ ha aĩbuki Senhor Deusũ hau mia bake itxapa inãkĩ niri amariakubaĩshanũwẽ— akabu
RUT.4.13	hatu haska wabaini kashũ Boazĩ Rute aĩwaĩmashũ habe hiweshũ mekubainaya Senhor Deusũ merabewakĩ bake bimaima Rute huni bake kaĩshunikiaki.
RUT.4.14	Haskai aĩbuaibũ nĩkatã Noemi yuikĩ:
RUT.4.14	—Natiã ha bakeishta ewatã hau hatũ mia mekeshanũ Senhor Deusũ mia baba inãshuwẽ taeshũ Senhor Deus kẽwanãkãwẽ. Mĩ baba ewaya hawẽ kena Israelĩ enabu dasibibũ unãkĩ hau pawabaũshanũbũwẽ, kẽwãkinã. 
RUT.4.15	Mĩ yushabuai ha bake yumekĩ mia hatũ metsũshũ mia benimawakubaĩshanikiki. Mĩ babawanẽ mia betxipaihairakĩ mia babayawakĩ 7 huni bake haya keskai binuikiki— akĩ haska yuikĩ Noemi shinã txãkãwãbu
RUT.4.16	hawẽ baba sharatameshũ yumewakĩ hawẽ babawã Rute merabewakubainaya 
RUT.4.17	aĩbu ha dapi hiwebaunabũ uĩkĩ yuikĩ:
RUT.4.17	—Uĩwẽ. Noeminã, ma ana bakeyaki— akubainaibũ, atimas hawẽ kena kenashũkĩ: “Obedeki”, anibukiaki. Obede ewatã bakewa hawẽ bake betsa Jessé inikiaki. Ha Jessé ewatã bakewa hawẽ bake betsa nukũ shanẽ ibuhaira Davi inikiaki.
RUT.4.18	Judá huni bake Perezĩ enaburã, eska tanakubainibukiaki.
RUT.4.18	Perezĩ huni bake betsarã, Esrom inikiaki.
RUT.4.19	Esromnẽ huni bake betsarã, Arão inikiaki.
RUT.4.19	Arãonẽ huni bake betsarã, Aminadabe inikiaki.
RUT.4.20	Aminadabẽ huni bake betsarã, Naassom inikiaki.
RUT.4.20	Naassomnẽ huni bake betsarã, Salmom inikiaki.
RUT.4.21	Salmomnẽ huni bake betsarã, Boaz inikiaki.
RUT.4.21	Boazĩ huni bake betsarã, Obede inikiaki.
RUT.4.22	Obedẽ huni bake betsarã, Jessé inikiaki.
RUT.4.22	Jessé huni bake betsarã, Davi inikiaki.
1SA.1.1	José bake Efraimnẽ shenipabũ maewã mati mananã anu mae betsa Ramataim-Zofim anu huni betsa Efraimnẽ enabu Elcana hiwenikiaki, Zufẽ enabu betsarã. Efraimnẽ enabu Zufẽ huni bake betsa Toú inikiaki. Toũ huni bake betsa Eliú inikiaki. Eliú huni bake betsa Jeroão inikiaki. Jeroãonẽ huni bake betsa Elcana inikiaki. 
1SA.1.2	Elcana aĩ dabeya inikiaki. Hawẽ ainẽ kenarã, Ana inũ Penina inibukiaki. Peninã bake bikubainaya hakia Ana bakeuma inikiaki. 
1SA.1.3	Ano tibi Senhor Deus kushipahaira kẽwãkĩ txashuwã tesẽshũ hawẽ sheni menu keyushũtã hawẽ nami huashũ Siló anushũ Senhor Deus bushũshũ hawenabubetã pinũ ikaini Senhor Deuski nukuti tari hiwe pũtenibu anu Elcana kapaunikiaki, Senhor Deuski nukuti tari hiwe pũtenibu anu hawenabu Senhor Deusbe hãtxashunika shanẽ ibu Elĩ huni bake dabe Hofni inũ Finéias hawenabu Senhor Deusbe hatu hãtxashunika ikaibutianã.
1SA.1.4+1SA.1.5	Siló anu kashũ Senhor Deus bebũshũ kẽwãkĩ hatu pimakĩ txashuwã nami hua Elcanã hatu nesheshũkĩ hawẽ aĩ Penina inũ hawẽ huni bakebu inũ hawẽ aĩbu bakebu kẽtxa bestitxai nami mata washũ bestibu tibi hatu inãkĩ hakia hawẽ aĩ Ana kẽtxa nami mata dabea nesheshũ inãpaunikiaki, bake bitiruma wakĩ Senhor Deusũ nemabianikẽ Elcanã Ana duawakĩ betxipaihairakinã. 
1SA.1.6	Elcanã hawẽ aĩ Ana betxipaihairai uĩkĩ Peninã Ana habi hawẽ hãtxawẽ hãtxa txakabuwakĩ bake bitirumawẽ taeshũ haki kashekĩ dake wapaunikiaki.
1SA.1.7	Bari tibi Senhor Deuski nukuti tari hiwe pũtenibu anu kashũ Peninã Ana hawẽtsaĩs habi bemetukĩ dake wakubaĩmis ana aka shinaĩ kashakĩ Senhor Deus kẽwãti nami piama 
1SA.1.8	haskai uĩkĩ hawẽ bene Elcanã hawẽ aĩ Ana yukakĩ: “Anã, haskai mĩ kashai? Haskai mĩ punu nukashũ piamamẽ? Ea ẽ mĩ benerã, 10 huni bakebũ mia duawaibu keska ẽ haskamamẽ?” akĩ yuinikiaki.
1SA.1.9	Besiaibũ hawẽ benebe Siló anu kashiã Senhor Deus kẽwãti nami pikĩ nushutã Ana benikainaya habianuri Senhor Deuski nukuti tari hiwe pũtenibu anu Eli hawenabu Deusbe hatu hãtxashunika hiwe dapi hawẽ tsautiki tsaushũ uiãyã 
1SA.1.10+1SA.1.11	Eli dapi hua nia nui huĩti nishma punu nukahaira kashai heneama Senhor Deus yubakĩ yuikĩ: “Senhor Deus kushipahairatũ, earã, ẽ bakeuma mĩ dayaru ẽ nuitapahairaii. Ekiri shinãkĩ huni bake mĩ ea inãtiruki. Mĩ ea bimaiwẽ taeshũ hiwekũkaĩkĩ hau mia dayashũkĩ mia duawakubaĩshanũ ha ẽ bake meribi mina ẽ mia wamakatsis ikaii. Ẽ huni bake mĩ ea bimaima hawẽ unãti watirã, tsuã hawẽ bu meshteama ishanikiki”, aki
1SA.1.12+1SA.1.13	hãtxa txaipakĩ Anã dayuikĩ hawẽ kesha bestiwẽ hãtxakĩ shabakabi hãtxama keba keba ibestiai Elĩ uĩkĩ hawẽ hãtxa nĩkama paeã dabanẽ shinãkĩ 
1SA.1.14	Ana yukakĩ yuikĩ:
1SA.1.14	—Hawatiã mĩ paeã mĩ bepe ikai? Vinho mĩ akai heneriwe!— aka
1SA.1.15	Anã kemakĩ yuikĩ:
1SA.1.15	—Ẽ shanẽ ibuũ, ẽ haskamaki. Vinho inũ nushuti betsa paepa ẽ akamaki. Hakia ẽ nuihairai inũ ẽ shinãhairai ẽ hawẽ mawakatsis ikĩ dasibi Senhor Deus bebũshũ ẽ yuikĩ keyui ikaii. 
1SA.1.16	“Aĩbu txakabuki”, ikĩ ekiri shinãyamawe. Hakia ẽ punu nukai nuitapakirã haskatima ẽ Senhor Deusbe hãtxayua mĩ ea uĩkĩ aki ikaii, ẽ paeã keskarã— aka
1SA.1.17	Elĩ kemakĩ yuikĩ:
1SA.1.17	—Haska mĩ yukashu keska Israelĩ mekenika Deusũ hau mia ashũshanũ unanuma inũ kariwe— aka
1SA.1.18	kemakĩ:
1SA.1.18	—Haskakenã, pehairaki. Ẽ ma kaii— abaini hanua huanu hawenabuki nukutã hatubetã pi ana hawa punu nukataskama ikũkainikiaki. 
1SA.1.19	Ushashini penama bestẽtã Senhor Deus kẽwãtã txĩtũkaini hatũ mae Ramá anu hikimabu hawẽ aĩ Ana Elcanã txutakubainaya haska Anã yukakĩ ea ashiã Senhor Deusũ nĩkaimashũ shinãkĩ 
1SA.1.20	merabewaya Anã ma bake bi tuyaima ewatã huni bake kaiã Senhor Deus ma yukakĩ ea akimawẽ taeshũ kenakĩ: “Samuelki”, anikiaki.
1SA.1.21	Hanua ano betsatiã Siló anushũ Senhor Deus kẽwãkĩ txashuwã nami Elcanã hawenabu pashkashũtã hawẽ kẽwãti nami ana pinũ, iwanã, hawẽ aĩ dabe inũ hawẽ bake dasibibu iyukatsis ikaya 
1SA.1.22	hakia Ana kakatsi ikama hawẽ bene yuikĩ:
1SA.1.22	—Ẽ mibe ana kayuamaki. Ẽ bakẽ txutxu henetanaya besti Siló anu mibetã nukũ bake iyushũ hau Senhor Deus besti dayashuni hari niti itã hiwekũkaĩshanũ ha besti nitxĩshuni ẽ kashanaii— aka
1SA.1.23	hawẽ bene Elcanã kemakĩ yuikĩ:
1SA.1.23	—Haska mĩ shinaĩ keska akubaĩwẽ. Txutxu heneriamakẽ habianu hiweyuwe. Haska Senhor Deusbe mĩ yubakaima ashũshãwẽ— atã hawenabu iyui Siló anu katani huaya hanu hawẽ aĩ Ana bashikuima hawẽ bake yume wakubaĩkĩ txutxu henematã 
1SA.1.24	ma txutxu henebiaima bakeishtabiakẽ Siló anu Senhor Deus nukuti tari hiwe pũtenibu anu iyukĩ 3 ina awa bake inũ shekiwã trigo 22 litro inũ bitxi sakuki vinho matari bushuĩ Siló anu hikitã 
1SA.1.25	ina awa bake bushuã Eli inãbu Senhor Deus meneshũkĩ keyuaya hanushũ hatũ huni bake Eli uĩmakĩ 
1SA.1.26	Anã Eli yuikĩ:
1SA.1.26	—Ẽ Shanẽ ibuũ, bari betsatiã mĩ uiãyã ẽ eskayama mia yuinũ nĩkawe. Txanima mia dapishũ ea aĩbũ ẽ kesha bestiwẽ Senhor Deus ẽ ea akĩ yukahairai uĩkĩ ẽ paeã keska mĩ ea yuiyamarã, ẽ eaki. 
1SA.1.27	Hau ea huni bake inãnũ, iwanã, Senhor Deus yukakĩ ẽ ea aka ea ma inãyamarã, na habiaki. 
1SA.1.28	Haskawẽ taeshũ ẽ Senhor Deusbe yubakani meribi hawena ma ẽ inãkĩ nitxĩshuniyuaki, hau hawẽ hiwea hirabiwẽri Senhor Deus dayashũkũkaĩshanunã. Miã yume washũkĩ dayamashũkubaĩshãwẽ— aka
1SA.1.28	nĩkatã benimai ibu wai Eli Senhor Deus bebũ maĩ beti ishũ kẽwanikiaki.
1SA.2.1	Eska hãtxawẽ Anã Senhor Deus kẽwaĩ kãtakĩ yuibaĩkĩ:
1SA.2.1	“Senhor Deusuũ, mĩ ea kushipa bena inaĩwẽ taea
1SA.2.1	mia shinaĩ ẽ huĩti benimaii.
1SA.2.1	Mĩ ea merabewaimawẽ taeshũ
1SA.2.1	eki kashemisbu hatu binui benimahairakĩ ẽ hatu txitetiruki.
1SA.2.1	Mĩ ea merabewaimawẽ taea ẽ benimaii.
1SA.2.2	Senhor Deusuũ, tsua meribi mia keska hayamaki.
1SA.2.2	Nukũ mekenika Deusuũ, mĩ nuku mekemis keska tsua hayamaki.
1SA.2.2	Tsuã mia binua ana betsa hayamahairaki.
1SA.2.3	Nukũ mekenika Senhor Deusũ dasibi unãmiswẽ taea hau keĩ tsua hãtxayamakubainũbũwẽ.
1SA.2.3	Haska yurabũ amisbu unãti wakĩ
1SA.2.3	pepawẽ inũ txakabuwẽ mĩ hatu kupimiski.
1SA.2.4	Tsakanamemis kushipabũ kanũ tekekubaĩkĩ
1SA.2.4	babuaibu hawẽ kushipa Senhor Deusũ hatu sawemamiski.
1SA.2.5	Uatiã piti teshe hayabiani
1SA.2.5	hakia natiã huni betsa dayahairashũkĩ misi tureishta besti bimisbuki.
1SA.2.5	Hakia piti hayama bunikũkainima
1SA.2.5	eskatiã ana buniama yaniwamisbuki.
1SA.2.5	Aĩbuaibu bake bitiruma ibiani
1SA.2.5	eskatiã ma 7 bake hayaki.
1SA.2.5	Hakia aĩbu bake itxapa hayanibu
1SA.2.5	eskatiã bakeuma hi shana keskabuki.
1SA.2.6	Senhor Deusũ nukũ hiwea nuku mebĩbiatã
1SA.2.6	anu nuku inãtiruki.
1SA.2.6	Nuku hatu maiwamabiatã
1SA.2.6	hatũ nuku ana benibirãtiruki.
1SA.2.7	Mabuya inũ mabuuma Senhor Deusũ nuku wamiski.
1SA.2.7	Hanua nukũ kushipa nuku mebĩbiatã
1SA.2.7	txipu ana kushipa nuku inãtiruki.
1SA.2.8	Deusũ mai hirabi dami wakĩ haki maputi wanirã, hawenaki.
1SA.2.8	Haska wakĩ dami washũ haki dasibi yunukĩ mapũbauniki.
1SA.2.8	Haska dami wani hawẽ kushipawẽ taeshũ
1SA.2.8	mai anu mania nuitapai hawauma hiweabu merabewakĩ hatu benimiski.
1SA.2.8	Ha dikabi txaka putati anua pei ea imisbu merabewakĩ hatu kenatã
1SA.2.8	shanẽ ibubube hatu tsaũtã
1SA.2.8	hau yurabũ hatu kẽwanũbũ Senhor Deusũ hatu haska wamiski.
1SA.2.9	Hawẽ kushipawẽ tsuã ibubis binutirubumawẽ taeshũ
1SA.2.9	hawẽ hãtxa txibaĩ txĩtuĩsbuma Senhor Deusũ hatu mekekubaĩmiski.
1SA.2.9	Hakia tsuara txakabukĩ nĩkaisbuma hatũ txakabuwẽ mawakubaĩmisbuki,
1SA.2.9	meshu meranua debua keskairã.
1SA.2.10	Naiuria kana tũ ikaĩkainai hatuki yunua
1SA.2.10	tsuabura haki sinataibu Senhor Deusũ hatu yamawakubaĩmiski,
1SA.2.10	mishki ture ture aka keska wakinã.
1SA.2.10	Shanẽ ibu katushũ kushipa inãni
1SA.2.10	ana hawẽ kushipa binumatã Senhor Deusũ mai hirabi anu hiwebaunabu
1SA.2.10	hawẽ unãti watã kupikĩ keyushanikiki”,
1SA.2.10	ishĩkẽ
1SA.2.11	hanua Elcana hawenabube hawẽ mae Ramá anu txĩtũbaini hikiabũ hakia hau Elĩ yunua Senhor Deus dayashũkũkaĩshanũ hawẽ huni bake Samuel Anã bashishũbainikiaki.
1SA.2.12+1SA.2.13	Elĩ huni bake dabe hawenabu Deusbe hatu hãtxashunikabia Senhor Deuskiri hawa shinã pewama txakabukubainaibũ hatunabũ Senhor Deus benimawanũ, iwanã, Siló anu hatũ inabu beshũ tesẽtã dashpeshũ hawẽ sheni dukũ bitã hau Deusbe hawenabu hãtxashunikatũ Deus kuashũkĩ menushunũ hanu Senhor Deuski nukuti tari hiwe pũtenibu anu bua ma hawẽ sheni menukĩ keyushũkẽ hanushũ hawẽ nami meshte meshte atã kẽti ewapaki nami huabu kukatsa ikaya Deusbe hãtxashunikã dayaru betsa hawẽ txatxitã neshetiya hushũ 
1SA.2.14	kẽti ewapaki kukatsa ikai anu pukushũ haratura nami betãkĩ nesheshũ hawẽ tsuma anu butã butãmisbu Siló anu bushũ Israelĩ enabu dasibibũ hatũ ina inãkuĩ beabu Elĩ bakebũ hatu itxakawakĩ habiaskas hatu wapaunibukiaki. 
1SA.2.15	Hatũ beya haskabia hawẽ sheni txi tapu anu menukĩ taewariamabiakẽ Deusbe hãtxashunikã dayaru hushũ Senhor Deus kẽwãkĩ menukatsi ikaibu hatu yuikĩ: “Ẽ tsuma Deusbe hatu hãtxashunikã nami shui pikatsis ikikiki. Ha nami pasha ea inãwẽ. Matũ nami hua danãkĩ betxipaiamaki. Nami pasha besti bikiki”, aka 
1SA.2.16	hakia Israelĩ enabũ hatũ beya pepa kanekatsi ikama txibãkĩ kemakĩ yuikĩ: “Haskamaki. Ha dukũ hawẽ sheni hau menukĩ ea keyushunũwẽ. Haska washũ hawara betxipaiai mĩ tsuma Deusbe nuku hãtxashunikã bitiruki”, aka hakia hawẽ dayarũ kemakĩ yuikĩ: “Hamaki. Ikis hawaira ha dukũ ea inãwẽ. Mĩ ea inãma nĩkamas mia mebĩtã nũ bushuaiĩ”, aka 
1SA.2.17	Senhor Deus inãkuĩ nami hawenabiakẽ ha berunãbũ ibubis txakabukĩ ha inãkuĩ Senhor Deus beshuãbu hawẽ berubi atimapahairawakĩ Senhor Deus kẽwãti beya danãkĩ Senhor Deus sinatamahairaibũ
1SA.2.18	haskabiaibũ Samuelĩ éfode tari mãyunepa yura putxinĩ kesua saweshũ bakeishtã Senhor Deus duawakĩ Deusbe hatu hãtxashunika shanẽ ibu Eli merabewakubainaya 
1SA.2.19	ano tibi turu tari bena washũtã hawẽ ibubũ Senhor Deus kẽwãkĩ hawẽ kẽwãti nami pinũ ika Siló anu Senhor Deuski nukuti tari hiwe pũtenibu anu hawenabu Elcanã iyui kai hawẽ benebe Ana kakĩ Samuelĩ tari bena ano tibi bushũtãtãmis 
1SA.2.20	hawẽ bake Samuel duawaya ano tibi Elĩ uĩkĩ Elcana inũ hawẽ aĩ Anã hãtxa pepawẽ ana hatu yuikĩ: “Senhor Deus duawamakubaĩkĩ hawẽ bake iyua inãkĩ yunuimawẽ taeshũ mĩ aĩ Ana bake itxapa bimakĩ Senhor Deusũ hau mia manakushanũwẽ”, hatu wa benimabaini hatũ hiwe anu txĩtuãbu 
1SA.2.21	Ana Senhor Deusũ duawakĩ merabewaya bake bitã kaĩpakemis atimas 3 huni bake inũ 2 aĩbu bake Ana hayakẽ hanua Senhor Deusũ berubi Samuel yumekũkaini
1SA.2.22	Eli ma anibuhairakũkainaya hawẽ bakebũ Israelĩ enabu beabu hatu itxakawakubaĩkĩ Deuski nukuti tari hiwe pũtenibu hikiti shui anushũ aĩbuaibu dayaibu txutamisbũ Elĩ unãshũ 
1SA.2.23	hawẽ huni bake dabe kenashũ hatu yukakĩ yuikĩ: “Haska mã txakabukubainaibu dasibibũ matu uĩ eki txanikubaĩkanikiki. Haskai mã haskamismẽ? 
1SA.2.24	Ẽ bakebuũ, ana hatu haska wayamakãwẽ. Matukiri hãtxai peama Senhor Deusũ enabũ matu yuãkubaĩkanikiki. 
1SA.2.25	Huni betsabe tsuara itxakani kaya hatũ txakabu Senhor Deusũ hatu unãti watã pewakĩ hatu daewatiruki. Hakia tsuabũra Senhor Deus sinatamaibu tsuã Senhor Deus daewatirumaki”, hatu wa ma bebũkiri Senhor Deusũ hatu tenãkatsi yubakashĩkẽ hanushũ hatũ epã hãtxa nĩkabiatã txakabu henekatsi ikama txakabus bestikubainibukiaki.
1SA.2.26	Habiatiãri Samuel yumekĩ pepa akubainaya Senhor Deus inũ yura dasibibũ betxipaikubainaibũ
1SA.2.27	habiatiãri Deusũ hãtxa yuishunika betsa Eli anu hushũ yuikĩ: “Eska hãtxa Senhor Deusũ ea yuishina mia yuinũ ea nĩkawe: ‘Egito anu mĩ shenipabu Faraó dayashunaibũ ẽ kushipa shabakabi ẽ hatu uĩmaniki. 
1SA.2.28	Txi tapu anushũ ea benimawati nami menukĩ keyukĩ inũ inĩti deshke ea menushũkĩ ea bebũ ebe hãtxashunikã éfode tari mãyunepa hau sawekubaĩshanũbũ Israelĩ enabu anua mĩ shenipabu Arãonẽ enabu ẽ hatu katuniki, ha hawenabu ebe hãtxashunika ikubaĩshanũbunã. Haskawẽ taeshũ Senhor Deus kẽwãkĩ hawara ea inãkĩ hawẽ sheni hau menukĩ keyukubaĩshanũbũ mĩ shenipabu ẽ hatu yununiki. 
1SA.2.29	Ha inãkuĩti inũ ha ea menushũti haska wati ẽ hatu yunubiani danãkĩ haskai eki dateama txakabuwakanimẽkaĩ? Enabu Israelĩ enabũ nami ea inãkuĩ beabu mĩ huni bake dabe duawakĩ pimakĩ mĩ hatu shua besti waii. Haskakĩ ea duawakĩ pewama mĩ bakebu besti nami pepa pimakĩ mĩ hatu duahairawakubainai, ea shinã beshmas wakinã?’ 
1SA.2.30	hanua Israelĩ enabu mekenika Senhor Deusũ ana mikiri yuikĩ: ‘Ebe hãtxashunikabu hau ikubaĩshanũbũ mĩ shenipabu Arãonẽ enabu ẽ hatu yubaniki, minabu dikabikirirã. Haska ẽ hatu yubani ẽ ana shinãkatsi ikamaki. Habũ ea duawaibu besti eãri ẽ hatu duawashanaii. Hakia habũ ea danaĩbu eãri ẽ hatu danãriashanaii. Ẽ Senhor Deusũ shabakabi ẽ mia yuaii. 
1SA.2.31	Mĩ shenipabũ kushipa mĩ hayabiani ẽ mia mebiaĩ ma kemaikiki. Minabu hunibu tsuataska mestebuama ishãkanikiki. 
1SA.2.32	Israelĩ enabu duawakĩ ẽ hatu pepawashanai shinaĩ mĩ hatu keskamawẽ taea sinai bika tenei punu nukakũkaĩshãwẽ, minabu anibuabumakenã. 
1SA.2.33	Hakia minabu ẽ hatu teshe waima ẽ kẽwãti txi tapu anu ana daya hayama punu nukai keyua hatuki sinatai mapushãkanikiki, minabu eskarabes ẽ henekubainarã. Hakia hatiri minabu betsabu aniburiabuma tsuabura hatuki sinatakĩ hatu tenãkubaĩshãkanikiki. 
1SA.2.34	Haska ẽ mia yuishu minabu ikubaĩshanaibu hawẽ mĩ unanũ ẽ mia yuiaii. Mĩ huni bake dabe Hofni inũ Finéias habias diatiã mawashãkanikiki. 
1SA.2.35	Hanushũ hawenabu ebe hãtxashunika shanẽ ibu betsa katukĩ ẽ kushipa washanaii. Hatũ pe shinãkĩ ẽ hãtxa inũ haska ẽ betxipaiai unãkĩ ea ashũkubaĩshanikiki. Haskawẽ taeshũ hawenabu shanẽ ibu kushipa ẽ katushanaii. Hau habũ ea dayashũkubaĩshanũbũ ha ebe hãtxashunika shanẽ ibu benã enabu pakubainaibu ẽ hatu hiwemakubaĩshanaii, niti akamarã. 
1SA.2.36	Minabu tesheni eskarabes hiweabũ hatũ piti binũ ika pei heshe bestitxai benai inũ misi ture besti binũ ika daya benai ebe hãtxashunika shanẽ ibu bena anu bushũ dãti itã yukashãkanikiki’ ”, akĩ Deusũ hãtxa yuishunikã Eli yuibaini kakẽ
1SA.3.1	Elĩ yunua Samuel Senhor Deus dayashũkũkainaya habiatiãri haska tashnimakĩ Senhor Deusũ tsua hawẽtsaĩs hãtxa waisma inũ hatiraki tsuara shabakabi namai keskawẽ hatu uĩmakĩ hawẽ hãtxa hatu yuisma 
1SA.3.2	Elĩ beru betsai ma beshushi taekĩ ana pe uiãmakẽ meshu betsatiã hawẽ dĩtu anu ma ushakẽ 
1SA.3.3	Senhor Deuski nukuti tari hiwe pũtenibu anu hanu hawẽ hatube yubakani hãtxa aruni bau aruabu inũ hanu dĩtu tari meribi anuri bĩ nukaisma anu Samuel daka ushakẽ 
1SA.3.4	hanushũ Senhor Deusũ kenakĩ:
1SA.3.4	—Samuel!— aka
1SA.3.4	hatũ kemakĩ:
1SA.3.4	—Ẽ nenuki— itã 
1SA.3.5	kushikaini Eli anu kashũ yuikĩ:
1SA.3.5	—Ma ẽ huai hawamẽkaĩ ea yuiriwe— aka
1SA.3.5	Elĩ kemakĩ yuikĩ:
1SA.3.5	—Ẽ mia hawa kenamaki. Ushari kawe— aka
1SA.3.5	hanua Samuel ka ushanũ ika dakakẽ 
1SA.3.6	Senhor Deusũ ana kenakĩ:
1SA.3.6	—Samuel!— aka
1SA.3.6	Samuel benikaini ana Eli anu kashũ yuikĩ:
1SA.3.6	—Ana ẽ huai hawamẽkaĩ ea yuiwe— aka
1SA.3.6	Elĩ ana kemakĩ yuikĩ:
1SA.3.6	—Ẽ bakeẽ, ẽ mia kenamaki. Usha tenẽwãma ushari kawe— aka ana ka dakakẽ
1SA.3.7	Samuelĩ Senhor Deusũ hãtxa nĩkakĩ tapĩ pewariama inũ hawa Senhor Deuskiri uĩriamawẽ taea 
1SA.3.8	ma 3ki Senhor Deusũ Samuel ana kenakĩ:
1SA.3.8	—Samuel!— aka hawaira bestẽtã ana Eli anu benikaĩ yuikĩ:
1SA.3.8	—Ana ẽ huaii. Hawamẽkaĩ ea yuiwe— aka
1SA.3.8	Senhor Deusũ Samuel kenabaũbaunai atimas Elĩ unãtã 
1SA.3.9	hanushũ yuikĩ:
1SA.3.9	—Ka dakashũ manatãwẽ. Senhor Deusũ mia ana kenaya kemakĩ eska yuishãwẽ: “Mĩ dayarũ ẽ mia nĩkai ea hãtxa wawe”, ashãwẽ— aka
1SA.3.9	hanua ana ka Samuel dakakẽ 
1SA.3.10	Senhor Deus hukirã Samuel kenabaũbaũshu keska wakĩ:
1SA.3.10	—Samuel! Samuel!— aka
1SA.3.10	hanushũ Samuelĩ kemakĩ yuikĩ:
1SA.3.10	—Mĩ dayarũ ẽ mia nĩkai ea hãtxa wawe— aka
1SA.3.11	Senhor Deusũ Samuel yuikĩ:
1SA.3.11	—Israelĩ enabu hiwebaunabu anu hawara kaĩmakĩ ẽ hatu datea nĩkai e ibaũshãkanikiki. 
1SA.3.12	Hawenabukiri haska ẽ Eli yuima hawa binumama na habia shaba betsatiã ẽ hatu bika tenemashanaii. 
1SA.3.13	Ẽ hãtxa danãkĩ hawẽ huni bake dabetũ txakabuwakĩ ekiri hãtxa txakabukĩ yuiaibũ Elĩ hawẽ bakebũ txakabuwakubainaibu unãbiakĩ hatu nemakĩ pewaismawẽ taeshũ haska ẽ bebũkiri yuishina keska wakĩ hawa heneama ẽ hatu kupikubaĩshanaii. 
1SA.3.14	Eska hatu wakatsi ẽ hatukiri yubakashinaki. Ea daewakĩ hatũ txakabu ea buamanũ, ishũ, hatũ inabu itxapa tesẽshũ hirabi ea menukĩ keyushũkĩ inũ hawara inãkuĩ itxapawẽ ea daewabiabu Elĩ enabu hatũ txakabu ẽ hatu tere ataskama ishanaii— atã kakẽ
1SA.3.15	Samuel dakayukẽ penama bestẽshũ Senhor Deuski nukuti tari hiwe hikiti shui bepeã haska Senhor Deusũ yuiwana Samuelĩ shinaĩ Eli yuikatsi ikama hawẽ dateaya 
1SA.3.16	hakia Elĩ Samuel kena hua
1SA.3.17	Elĩ yukakĩ yuikĩ:
1SA.3.17	—Haskara Senhor Deusũ mia yuishinai hawa huneama dasibi ẽ mia yukai ea yui keyuwe. Dasibi mĩ ea yuiama betsa mĩ huneawẽ taeshũ hau Deusũ mia kupihairanũwẽ— aka
1SA.3.18	Senhor Deusũ hãtxa Samuelĩ Eli banabimakĩ huneama dasibi yui keyua, Elĩ nĩkatã yuikĩ:
1SA.3.18	—Aa, mĩ ea peirawawa! Txanimaki. Nukũ Shanẽ Ibu kayabiki. Hawenaki. Haska betxipaiai keska hau anũwẽ— aka
1SA.3.19	Senhor Deusũ merabewa Samuel yumekũkaini huni ewakũkaĩkĩ haska Senhor Deus yubakani hãtxa hawa betsa heneama Samuelĩ ashũkubainaiwẽ taeshũ 
1SA.3.20	Israelĩ enabũ maiwã pakebukuã norte kesha betsa Dã anua inũ sul kesha betsa Berseba anu hiweabũ yuikĩ: “Samuel txanima Senhor Deusũ hãtxa yuishunika kayabiki”, iwanã, unanibukiaki. 
1SA.3.21	Siló anu Samuel hiwekẽ habianuas Senhor Deusũ hawẽ hãtxa shabakabi Samuel ana yusĩkubainaya
1SA.4.1	Samuelĩ Deusũ hãtxa nĩkatã Israelĩ enabu mae tibi hatu yusĩkubainaya
1SA.4.1	shaba betsatiã Israelĩ enabu hatu detenũ ika Filisteu nawabu itxatã bei Afeca anu hatũ tari hiwe pũtebaunabũ hatu maemai hatube detenamenũ ika Israelĩ enaburi buriai Filisteu nawabu maniabu bebũ Ebenézer anu itxatã hatũ tari hiwe pũteriabaunabũ 
1SA.4.2	Filisteu nawa detenamenikabu habu pashkama kekutã kaĩbirãkĩ Israelĩ enabube detenamekĩ taewakĩ Israelĩ enabu maemakĩ bai namakishũ 4.000 hunibu detekĩ tenãkĩ hatu keyuabu 
1SA.4.3	Israelĩ enabu mẽtsisipa detenamenikabu txĩtũbirani hatũ tari hiwe pũtebaunabu anu hikiabũ, anibu unanepabũ hatu yukakĩ yuikĩ: “Filisteu nawabũ nuku maemakãshurã, haskai Senhor Deusũ hatu nuku nemashunama ishumẽ? Nukube nashui ikaĩ hau Senhor Deusũ nukuki sinataibu hatu nemakĩ nuku maemashũshanũ Siló anua Senhor Deus hatube yubakani hãtxa aruni bau binũ bukãwẽ!” ibaĩ
1SA.4.4	haska shinãtã huni itxapa Siló anu hatu yunua bushũ hanua Senhor Deus dasibi kushipabu binu keyua hatube yubakani hãtxa aruni bau ha querubin hamamaki Senhor Deus mekeabu tsaumis beaibũ Elĩ huni bake dabe Hofni inũ Finéias hatube buriaibũ 
1SA.4.5	Israelĩ detenamenikabũ tari hiwe pũtenibu anua hawẽ hãtxa aruni bau bei hikiaibu uĩ benimahairai detenamenikabu dasibi sai sai itxakayamakĩ mai dikabi taka akaibũ
1SA.4.6	haskaibu Filisteu nawabũ nĩkai yuka ibauni: “Haskai sai sai itxakayamakanimẽkaĩ, Hebreubu anuarã?” iki haskakenã, “Senhor Deusũ hãtxa aruni bau hatũ mae anu ma beabu ikanikiki”, ikĩ tapĩtã 
1SA.4.7	datekĩ habũ yuikĩ: “Hatũ mae anua haskaisbumabia hatũ mekenika Deus kushipa ma beabuki. Ikis hatuki datei nũ pemahairaki. 
1SA.4.8	Nũ peirawa! Ha mekenika Deus kushipa dasibi binuhairatũ hau nuku atxiyamanũ tsuã ha nuku mepãmashũtirumẽ? Nũ nuitapahairaii. Hawẽ kupiti dami kushipawẽ ha Deusũ Egito nawa detenamenikabu yamawanikiaki. 
1SA.4.9	Haskabiakẽ dateama shinã txãkãtã nukũ piaki txiti iki kushipanãkãwẽ, babuama nũ hatu maemanũbunã. Haska nũ hatu dayaru wamis keska hau habũri nuku ayamashanũbũ txĩtuãma pubẽkaĩ hatube detenamenãkãwẽ”, ikeaketã
1SA.4.10	Filisteu nawa detenamenikabu kushibaĩ hawaira Israelĩ enabu hatu maemakĩ detekĩ keyuabu hatiri pashai hatũ mae tibi anu buabũ itxapahaira tenãkĩ hatu deteabu 30.000 Israelĩ enabu maĩ bua detenamenikabu ma mawai keyuabũ 
1SA.4.11	Deus hatube yubakani hãtxa aruni bau dikabi Filisteu nawabũ atxitã habianuri Elĩ bake dabe Hofni inũ Finéias tenãriabũ 
1SA.4.12	hakia detenamenika betsa Benjamimnẽ enabu pashai Siló anu kushikaini habias shabatiã hawẽ tari buash pishta inũ hawẽ yura dasibi mai has haira hikiaya 
1SA.4.13	habiatiãri Deus hatube yubakani hãtxa bau bushiãbuwẽ taea Elĩ shinaĩ nuihairai Deuski nukuti tari hiwe hikiti shui anu tsauti ewapaki tsaukẽ ha huni hukirã Siló anu hikitã dasibibu haskakãshu hatu banabima nĩkai kashai bis bis itxakayamabaunaibũ 
1SA.4.14	Elĩ nĩkatã yuka iki:
1SA.4.14	—Ha kashai bis bis ikirã, hawa haskai ikanimẽkaĩ?— ikaya
1SA.4.14	ha hunĩ Eli yuiritanũ ika hawairakiranaya 
1SA.4.15	hanua Eli ma 98 ano haya ma beshush hairayama tsauaki 
1SA.4.16	nukushũ ha hunĩ yuikĩ:
1SA.4.16	—Detenameaibu anua haria hatu maemabirani yumãtã piskukirani barikis ẽ huaii— aka Elĩ yukakĩ:
1SA.4.16	—Ẽ bakẽ, hawa matu haska wakãshumẽkaĩ, ea yuiriwe— aka
1SA.4.17	kemakĩ yuikĩ:
1SA.4.17	—Filisteu nawabube detenamei Israelĩ enabu pashakãshuki. Ha inũ, hatu detekĩ keyukĩ nukunabu itxapa hatu tenãkãshuki. Ha dikabi mĩ huni bake dabe Hofni inũ Finéias tenãriakãshuki. Hanua Deus nukube yubakani hãtxa aruni bau dikabi Filisteu nawabũ hatu ma mebĩriakãshuki— akĩ
1SA.4.18	haska yuia hawẽ yubakani hãtxa aruni baukiri Elĩ nĩkatã ma anibu shua shãkamahaira hawẽ tsauti ewapaki Deuski nukuti tari hiwe beputi dapi tsaua anua manaskakaĩ tĩ iki mapu tetsekea mawanikiaki. Unãti wanika Elĩ 40 ano hatu merabewaya Israelĩ enabũ hawẽ hãtxa nĩkakubainibukiaki. 
1SA.4.19	Elĩ babawã, Finéiasĩ aĩ tuya ma kaĩ kema hawẽ yubakani hãtxa aruni bau ma hatu mebĩkãshu inũ hawẽ kuka inũ hawẽ bene ma mawakãshu nĩkai datei hawẽ bake isĩ pikutã hune tenei uminakeakei hawẽ bake kaiã 
1SA.4.20	ha aĩbu ma debuai uĩkĩ habũ merabewakĩ yuikĩ: “Dateyamawe, huni bake mĩ ma kaiãkirã”, abiabu nĩkamas ma debukẽ 
1SA.4.21+1SA.4.22	hawenabũ yuikĩ: “Hawẽ yubakani hãtxa aruni bau ma nuku mebĩkãshuwẽ taea Israelĩ enabu ana tsuã nuku kẽwãkĩ nukukiri pe shinãtirubumaki. Nũ ma babuabuki. Haskawẽ taea ha bakeishta kenakinã: ‘Icabô washunãwẽ’ ”, anibukiaki. Haska shinãkĩ ha bakeishta dabikinã, Deus hatube yubakani ma hatu mebĩkãshu inũ hawẽ kuka inũ hawẽ bene mawashu shinãkĩ haska washunibukiaki.
1SA.5.1	Senhor Deus Israelĩ enabube yubakani hãtxa aruni bau atxishũ Ebenézer anua bukĩ Filisteu nawabũ maewã Asdode anu bitxitã 
1SA.5.2	hatũ mekenika yushĩ Dagom kẽwãti hiwe merã bitxikĩ yushĩ dami Dagom dapi bushũ tsaũtanabu 
1SA.5.3	penama Asdode anu hiweabu kashũ Senhor Deusũ hãtxa aruni bau bebũ yushĩ dami Dagom maĩ tĩ ika daka uĩtã bikĩ benitã habianuri ana pewakĩ tsaũbainabũ 
1SA.5.4	ana pena betsatiã kashũ Senhor Deusũ hãtxa aruni bau bebũ yushĩ dami Dagom ana maĩ tĩ iki hawẽ bushka inũ hawẽ mekẽ dabe hikiti shui namã hawẽ nakishkũki hawẽ pabu tibi tũkeakeaketã hawẽ yura besti sẽkeama daka uinibukiaki. 
1SA.5.5	Haskawẽ taea na habiatiã Asdode maewã anua hawenabu Dagombe hãtxashunikabu hawẽ kẽwãti hiwe anu hikikaini hawẽ hikiti shui nakishkũki metsai haki paisbumakiaki.
1SA.5.6	Txipu Asdode anu hiweabu inũ ha dapi hiweriabaunabuki Senhor Deus hatuki sinatahairakĩ hatu kupikĩ hatũ yura tibi su ika txakabuwakĩ dasibi isĩ hatu tenema datekubaĩkĩ 
1SA.5.7	Asdode anu hiweabu dasibi isĩ tenehairakĩ ha isĩ mebauni yuinamekĩ shinaĩ: “Israelĩ enabu mekenika Deusũ nuku inũ nukũ yushĩ Dagom kupikĩ shaba itxapa nuku isĩ tenemakubainaiwẽ taeshũ hatũ mekenikã hãtxa aruni bau nukubũ nũ ana meketirubumaki”, ikeaketã
1SA.5.8	haskatã hatũ shanẽ ibubu hau hatube itxatã pewai benũbũ hatu yuibaunabu ma bea hatube itxai keyuabu hatunabũ hatu yukakĩ yuikĩ:
1SA.5.8	—Israelĩ enabũ mekenikã hãtxa aruni baurã, nũ haska washãkanai, nuku yuikãwẽ— hatu wabu
1SA.5.8	shanẽ ibubũ hatu kemakĩ:
1SA.5.8	—Gate maewã anu hari maewakĩ butãkãwẽ— hatu wa
1SA.5.8	Filisteu nawabũ hari bushũ 
1SA.5.9	Gate mae anu mistushinabũ hanushũ Senhor Deusũ habu dasibiri hawẽ hatu datekĩ kupikĩ bake mishtĩyãbis su imakĩ isĩhaira tenemakĩ hatu nuitapawaya 
1SA.5.10	haskawẽ taeshũ maewã betsa Ecrom anu Deus hatube yubakani hãtxa aruni bau Filisteu nawabũ ana maewai bukĩ hatu anu bitxibainaibũ Ecrom anu hiweabũ uĩkĩ hui kushipawẽ hatu nemakĩ: “Nukuri dasibi tenã keyunũ”, iwanã, “Israelĩ enabũ mekenika Deus hatube yubakani bau mã bekanaii”, iake iakeaibũ
1SA.5.11	Deusũ haburi kupikĩ su ika pawakĩ hatu isĩ tenemakubainaya ha maewã anu hiweabu datetxakayamakĩ hatũ shanẽ ibubu hau hatu yuishũtanũbũ hatu kenabu ma bei itxai keyuaibũ hatu yuikĩ: “Israelĩ enabu mekenika Deusũ hãtxa hatube yubakani aruni bau nenu mã beimarã, hatu bushũritãkãwẽ, ibubu anurã, hau nenushũ nuku dasibi tenãyamanunã”, hatu wanibukiaki.
1SA.5.12	Habu isĩmã hatu tenãma hatũ yura hirabi su iki keyua isĩ tenetxakayamai kashai bibiski ikĩ nenuma hatũ hui kaĩmaibũ txaihaira hiwebaunabũ hatu nĩka keyunibukiaki.
1SA.6.1	Senhor Deusũ hãtxa aruni bau Filisteu nawabũ hatũ mai pakea anu bushũ aruimabu hari 7 ushe kaya 
1SA.6.2	Filisteu nawabũ hatũ yushibubu kẽwanikabu inũ bebũkiri habũ haskashanai unananikabu hatu itxawashũ hatu yukakĩ:
1SA.6.2	—Senhor Deusũ hãtxa aruni baurã, nũ haska watirumẽkaĩ, nuku yuikãwẽ. Nũ haska watã hatũ mae anu ana hatu inãtirumẽkaĩnã— hatu wabu
1SA.6.3	habũ hatu kemakĩ yuikĩ:
1SA.6.3	—Deusũ hãtxa aruni bau mã ana hatu inãkatsi ikai haska besti hatu bumayamakãwẽ. Senhor Deus daewakĩ inãkuĩti pepa bumashũkãwẽ. Mã haska wa mã shushashanaii. Senhor Deusũ matu kupikĩ heneai mã unãshanaii, ana matu kupiamarã— hatu wabu
1SA.6.4	ana habũ hatu yukakĩ yuikĩ:
1SA.6.4	—Senhor Deus daewakinã, hawa nũ inãkuĩtirumẽ?— hatu wabu hatũ yushibubu kẽwanikabũ hatu kemakĩ yuikĩ:
1SA.6.4	—Matu inũ matũ shanẽ ibubu habias kupiti txakabu mei mã bika teneriaiwẽ taeshũ mane ourowẽ matũ yura anu su ika keska wakĩ 5 dami hatu amashãkãwẽ. Ha dikabi ouro shuya keska wakĩ 5 dami hatu amariashãkãwẽ, bestibu matũ shanẽ ibu tibi wakinã. 
1SA.6.5	Mã bika teneaiwẽ taeshũ su ika keska ouro dami inũ matũ mae anushũ dasibi shuyã pikĩ dasibi txakabuwakĩ keyuaibu keska ouro dami wakĩ keyuabu ha damiyabi inãkĩ Israelĩ enabu mekenika Deus duawakĩ pewakubaĩshãkãwẽ. Mã haska wai Senhor Deusũ uĩtã matu inũ matũ yushibu inũ matũ mai pakea ana kupiama matu heneshanimẽkaĩ. 
1SA.6.6	Israelĩ enabu Egito anua tashnibaĩpanãbũ Faraó inũ hawenabu huĩti kushikĩ hatu nemakubainaiwẽ taeshũ Israelĩ enabu mekenika Deusũ hatu kupihairaya atimas ana hatu nemama ini keskai matũ huĩti kushi wayamakãwẽ. 
1SA.6.7	Ina awã tarãbaĩkĩ bumati bena hatu amakãwẽ. Ma akĩ keyuabũ ina awa dabe hawẽ bake txutxu henemariama tekishkũyã mapuisbuma bitã tarãti teumashũ hawẽ bake txutxu amai dabe txibaĩ nemakĩ hanu ina awa hiwe anu hatu bitxishãkãwẽ. 
1SA.6.8	Haska washũ Senhor Deusũ hãtxa aruni bau beshũ tarãtiki nanetã hawẽ daewati ouro mabu inãkuĩti bau betsa merã ha dapi datãshãkãwẽ. Haska washũ hatu heneshãkãwẽ, ina awa dabe ibubis hau butanũbunã. 
1SA.6.9	Israelĩ enabu mae Bete-Semeskiri hawa hikikaunama kai peairã, Deusũ hatũ nuku bika tenemai nũ unãshanaii. Hakia haskama hamakiri ha ina awa hikibainaiburã, hawãra nuku isĩ tenemakĩ kupiai nũ unãtirubuki— hatu wabu
1SA.6.10	haska habũ hãtxa nĩkatã haska wakĩ ina awa yushã dabe hawẽ bake txutxu amai katushũ hatũ bake dabe txutxu putamabirã hanu ina hiwe anu hatu bitxishũ ina awa yushã tarãti teumarabeshũ 
1SA.6.11	hanushũ Senhor Deusũ hãtxa aruni bau beshũ tarãtiki nanetã hawẽ daewati shuya dami ouro inũ yura hirabi su ika dami ouro inãkuĩti bau betsa merã ha dapi nanetã 
1SA.6.12	Bete-Semeskiri bai hau tanabaĩtanũbũ ina awa yushã heneabu hamebi kai maã maã ikũkaini besukiri bai tanabaini hawa benuama yusiuri inũ yusmauri hikiama kayatapibainaibũ hatxũ Filisteu nawa shanẽ ibubũ txibãkubaini ha Bete-Semes mai pakea kesha anu niti ishũ uiaĩbũ 
1SA.6.13	pashku napãpa anushũ Bete-Semes anu hiweabũ hatũ shekiwã trigo tsekakĩ bewenikitãkĩ Senhor Deusũ hãtxa aruni bau awarã beai betxitã benimahairaibũ 
1SA.6.14+1SA.6.15	Bete-Semes anu hiwea huni betsa Josué bai anu hikia mishki ewapa daka anu ina awa dabe hawẽ tarãtiya niti ikabũ Senhor Deusũ hãtxa aruni bau inũ hawẽ dae wati inãkuĩti bau betsa Jacó huni bake Levĩ enabũ butekĩ mishki ewapa anu tari tsauãbu ha ina awa dabetã teurabebirãshu Bete-Semes anu hiweabũ pekatã hawẽ tarãbaĩti karu washũ ha ina awa dabetũ bau beshu tesẽrabetã Senhor Deus kẽwãkĩ ina awa dabe menukĩ keyushũtã habias shabatiãri inabu betsaburi tesẽshũ hawẽ sheni menukĩ keyushũ hawẽ kẽwãti nami huashũ piaibũ 
1SA.6.16	Filisteu nawabũ ina awa txibãbiranabũ haska waibu dasibi uĩtã habias shabatiãri Filisteu nawa 5 shanẽ ibubu hatũ maewã Ecrom anu txĩtuaĩbũ
1SA.6.17+1SA.6.18	Filisteu nawa 5 maewã Asdode inũ, Gaza inũ, Asquelom inũ, Gate inũ, Ecrom habu tibi bestitxai itxawatã 5 ouro dami su ika keska inũ mae tibi kenebaunabu inũ mae tibi keneuma ha 5 Filisteu nawa shanẽ ibubũ yunukĩ hatu mekemis tanatã hati ouro dami shuya keska itxawatã bau merã naneshũ Senhor Deus daewakatsis ikĩ Filisteu nawabũ inãkuinibukiaki. Bete-Semes anu Josué bai anu ha habias mishki ewapa Senhor Deusũ hãtxa aruni bau hanu dãtanibu ikis tsuabũra uĩriatirubuki.
1SA.6.19	Hakia Bete-Semes anushũ hatiribũ Senhor Deusũ hãtxa aruni bau haskara ikimẽkaĩ ishũ uke merã bepẽshũ ma uiãbuwẽ taeshũ hatu kupikĩ Senhor Deusũ 70 hunibu tenãkẽ uĩtã Senhor Deusũ hati hatu debuwawẽ taea Bete-Semes anu hiweabu nuihairai kashakubaĩkĩ yukakĩ 
1SA.6.20	yuikĩ: “Senhor Deus meribihairabe tsua hiwetirumaki. Haskakẽ nũ hani yunutirumẽ?” ikũkaĩkĩ 
1SA.6.21	Quiriate-Jearim anu hiweabu anu hatũ hãtxa bumakĩ hatu yuikĩ: “Senhor Deusũ hãtxa aruni bau atxibiabainimashũ ana nuku anu yunushinabuki. ‘Hau menã beshũ biri benũbũwẽ’, matu washiãbuki, hatu watãkãwẽ”, aka
1SA.7.1	Quiriate-Jearim anu hiweabu beshũ Senhor Deusũ hãtxa aruni bau biwãkĩ hatũ mae anu bushũ mati mananã anu Abinadabẽ hiwe uke merã bitxishũ hau mekekubaĩshanũ hawẽ huni bake Eleazar katushũ hau hatũ mekenũ meribi watã yununibukiaki.
1SA.7.2	Quiriate-Jearim anu Senhor Deusũ hãtxa aruni bau mekekĩ aruyamabu ma 20 ano kaya Israelĩ enabu dasibibũ Senhor Deus ana haibuwakatsis ikĩ yukahairabiabu 
1SA.7.3	hatu hẽ akamawẽ taeshũ Samuelĩ hawenabu hatu yunukĩ yuikĩ: “Matũ huĩti hirabiwẽ inũ matũ shinã hirabiwẽ Senhor Deus anu ana txĩtũtã mã txibãkatsis ikairã, ea nĩkakãwẽ. Nawabu matu dapi hiwebaunabũ yushibu dami kẽwãti betsa betsapa mã haya ana kẽwãma henekĩ putakãwẽ. Ha inũ, yushĩ Astarote dami putakĩ keyutã matũ hiwea hirabiwẽ Senhor Deus besti duawakĩ nĩkakĩ kẽwãkubaĩshãkãwẽ. Mã haska wakubainaya Filisteu nawabũ matu atxinishũ matu yunumisbu matu ana yunumama Senhor Deusũ Filisteu nawabu babu watã matu mebikinãshanikiki”, hatu wa
1SA.7.4	Samuelĩ hãtxa ikũwãkĩ nĩkatã hatũ yushibu Baal kẽwãti dami dasibi inũ yushibu betsa Astarote kẽwãti dami dasibi Israelĩ enabũ putakĩ keyutã hanushũ Senhor Deus besti kẽwãkĩ duawakubaĩkatsis ikĩ shinaĩbũ 
1SA.7.5	hanushũ Samuelĩ hatu yunukĩ yuikĩ: “Israelĩ enabu dasibi Mispa anu hari itxai bukãwẽ. Mã hari itxabu harishũ eã Senhor Deus ẽ matu yukakĩ ea ashuĩ kaii”, hatu wa
1SA.7.6	Mispa anu bui itxai keyushũ huni bestibu tibitũ txatxa ũpash bitãshũ Senhor Deusũ berubi kẽwãkĩ inãkuĩ keska wakĩ mai anu ũpash hukakĩ keyushũtã habiatiãri samekekĩ dasibibũ nĩkaibũ shabakabi hatũ txakabu yuikĩ: “Nũ hawa shinãma Senhor Deus danãkĩ nũ txakabuwakubaĩshinaki. Nũ ana haskakatsi ikamaki”, ikeakeaibũ Israelĩ enabu Samuel hatũ shanẽ ibu unãti wanika kushipa taeaya 
1SA.7.7	Mispa anu Israelĩ enabu ma itxabu Filisteu nawabũ nĩkatã hatuki sinatamisbuwẽ taeshũ hatu detetanũ ika Filisteu nawa shanẽ ibubu hawẽ mẽtsisipa detenamenika itxapabuya beaibu Israelĩ enabũ hatu uĩ datekĩ 
1SA.7.8	Samuel yunukĩ yuikĩ: “Filisteu nawabu hatũ kushipa hau nuku nemashunũ nukũ mekenika Senhor Deus yukakĩ nuku heneshũyamawe”, akeakeabu
1SA.7.9+1SA.7.10	txashuwã bake bene pishta txutxu heneriama Samuelĩ atxitã tesẽshũ txiwẽ hirabi menukĩ Senhor Deusũ hau hatu merabewanũ Samuelĩ yukakubainaya hatu detenũ ika Filisteu nawa detenamenikabu kemaibũ Samuelĩ hãtxa Senhor Deusũ nĩkatã hatu merabewakĩ habu anu kana tũ ima txakayamakĩ hatu dateaya nĩkai datei Filisteu nawabu kushibainaibũ 
1SA.7.11	hatu haska waya Israelĩ enabũ hatu maematirubu shinaĩ Mispa anua hawaira tashnibaĩ hatu detenũ ika, buaibũ Filisteu nawabu pashaibu txibãbaĩkĩ hatu detekubaĩkĩ Bete-Car anu niti itã txĩtũbiranaibũ 
1SA.7.12	mishki kerã ewapa katutã unuri Mispa inũ unuri Sem namakis bushũ hakimatima shinãmati wakĩ hatu nitxĩmashũ yuikĩ: “Natiã Senhor Deusũ nuku merabewakĩ heneama nũ unaĩwẽ taea hawẽ kena Ebenézerki”, Samuelĩ hatu wanikiaki.
1SA.7.13	Israelĩ enabũ ma Filisteu nawabu hatu maemakĩ keyuabuwẽ taea Filisteu nawabũ Israelĩ enabũ mae anu txĩtũkirã hatu ana meãma ikubainibukiaki, Samuel hiweatiã Senhor Deus Filisteu nawabuki sinataiwẽ taearã. 
1SA.7.14	Filisteu nawabũ maewã dabe Ecrom inũ Gate namakis hatũ mai pakea kesha dapi Israelĩ enabũ mae inũ hatũ bai kesua betsa betsapa hatu mebĩkĩ keyubianibu ana ibuwakĩ Israelĩ enabũ Filisteu nawabu hatu nitxĩkĩ putakĩ keyutã ha dikabi Amorreu nawabu hatu nematã Israelĩ enabu ana hatube detenameama unanuma hatube hiwenibukiaki.
1SA.7.15	Samuel hiweatiã hatu dayashuni Israelĩ enabũ shanẽ ibu unãti wanika kushipa ikũkaĩkĩ 
1SA.7.16	ano tibi Betel anushũ inũ, Gilgal anushũ inũ, Mispa anushũ hatu uĩ kakũkaũkĩ Israelĩ enabu hatũ mae tibi anua bea itxashũ hatũ txakabu inũ hawara bika teneaibukiri Samuel banabimabu hatu daewakĩ hãtxawẽ hatu pewakĩ Samuelĩ hatu yusĩkubaũpaunikiaki. 
1SA.7.17	Haskakũkaũtani hanua kaini Ramá anu txĩtuinã, habianuri Senhor Deus kẽwãti txi tapu wani anu inũ hari hiwea shanẽ ibukĩ Israelĩ enabu Samuelĩ hatu yunupaunikiaki.
1SA.8.1	Anibui Samuel babukĩ hau habũ Israelĩ enabu unãti wanika kushipa hau hatu ishũkubaĩshanũbũ hawẽ huni bake dabe katukĩ yununikiaki. 
1SA.8.2	Hawẽ huni bake iyua hawẽ kena Joel inũ hawẽ huni bake ha katxukea hawẽ kena Abias, Berseba anu ha dabe hatu shanẽ ibushũkĩ Israelĩ enabu yunukĩ taewaibũ 
1SA.8.3	hatu haska wakĩ hawẽ bakebu hatu katushũbiaima hatũ epa pepakũkaĩmis keskama hakia ibubis kemuhairai shinã txakakĩ pei hune binũ, iwanã, hatu yukakubaĩkĩ hawara yunuti pepa txibãma ikubainaibuwẽ taea 
1SA.8.4	Israelĩ enabu anibu unanepa shanẽ ibubu dasibi itxai keyutã Ramá anu Samuelbe hãtxai bushũ 
1SA.8.5	yuikĩ: “Anibui mĩ ma babuaii. Mĩ huni bake dabetunã, mĩ nuku amis keska nuku pewabumaki. Haskawẽ taeshũ hau nuku yunukubaĩshanũ yununika shanẽ ibuhaira katukĩ nuku yunushũwẽ, mae betsa betsapa anu nawa hiwebaunabũ beya hayabu keskarã”, akeakeabu
1SA.8.6	yununika shanẽ ibu kushipahaira yukakĩ ea abiabu hatũ hãtxa Samuelĩ betxipaiama haskakiri Senhor Deusbe hãtxakĩ yuka 
1SA.8.7	kemakĩ Samuel yuikĩ: “Hamapai tibi minabũ mia yukaibu hatu ashũwẽ. Hatu mekei ẽ ana hatu shanẽ ibushũyamanũ mia danãma hakia ea habũ danaĩ ikanikiki. 
1SA.8.8	Hanu hatũ shenipabu Egito anua ẽ hatu tashnimabiranaitiã itiani iki ikanikiki, haska ea akubiranibu keska mia wairã. Haskawẽ taeshũ yushibu betsa betsapa kẽwãkĩ ea henekubaĩmisbuki. 
1SA.8.9	Haska mia yukaibu mĩ nĩkashurã, peki. Hatu katushũshãwẽ. Hakia mĩ hatu katushũriama haska hatũ yununika shanẽ ibu kushipahairatũ hatu yunukĩ amakubaĩshanai dasibi shabakabi bebũkiri hatu txitekĩ unãmawe, haska habũ dayashũshanaiburã”, aka
1SA.8.10	yununika shanẽ ibu kushipahaira yuka ikaibu Senhor Deusũ hãtxa Samuelĩ nĩkatã hatu bamabimakĩ 
1SA.8.11	yuikĩ:
1SA.8.11	—Haska yununika shanẽ ibu kushipahairatũ matu akubaĩshanai matu yuinũ ea nĩkakãwẽ. Matũ bakebu kenatã detenamenikabu hatu yunukĩ hatiri detenamenikabu wakĩ hatiri hawẽ cavalo tarãtiki mapumisbu wakĩ hatiri itxapa cavaloki katsaumebaĩtirubu hatu wakĩ hanushũ hatiri habũ shanẽ ibu kushipahaira mekenikabu hatu washũ hatu yunupakeshãkanikiki, 
1SA.8.12	betsabu 1.000 detenamenikabu shanẽ ibushũkĩ yunuti wakinã, betsabu 50 detenamenikabu yunuti hatũ shanẽ ibu beshmas wakinã. Matu mã huni ewaburã, hatiri katukĩ hawẽ bai anu dayarubu wakĩ hatiri bai anu bimi tsekanika wakĩ hatiri habũ hashi inũ kanũ inũ pia wanikabu wakĩ hatiri hawẽ detenameti cavalo tarãti dami wanika matu wakubaĩshãkanikiki. 
1SA.8.13	Ha dikabi matũ bake txipashbu itxapa hatu dayamakatsi katushanikiki, eska tibi hau ashunũbunã. Betsabu sheni ininipa wanikabu wakĩ inũ betsabu hawẽ bawashunikabu wakĩ inũ betsabu misi wanikabu wakĩ hatu dayamakubaĩshãkanikiki. 
1SA.8.14	Matũ bai pepabu inũ matũ uva bimi bai pepaburi inũ oliva hi bai pepaburi hawẽ kushipawẽ matu mebĩtã hau ibu wanũ hawẽ dayaru hatu inãkubaĩshanikiki. 
1SA.8.15	Matũ shekiwã betsa betsapa inũ matũ uva bimi ano tibi mã tsekaibu 10 tibi mã haya bestitxai tibi décima parte mebĩtã hawẽ dayaru inũ hawẽ merabewanika shanẽ ibu beshmasbu habe tsuabu hatu inãkubaĩshãkanikiki. 
1SA.8.16	Ha dikabi matũ dayaru hunibu inũ, matũ dayaru aĩbuaibu inũ, matũ ina awa pepabu inũ, matũ jumento matu mebĩkĩ ibu watã hau ha dayashunũbũ hatu yunukubaĩshãkanikiki. 
1SA.8.17	Ha dikabi ano tibi matũ txashuwã inũ cabra tanashũ 10 tibi mã haya bestitxai tibi décima parte bikubainaya maturi mã hawẽ dayaru iriakũkaĩshanaii. 
1SA.8.18	Ha yununika shanẽ ibu kushipahaira ikis mã katukatsi ikaitunã, matu itxakawakubainaya Senhor Deusũ hau matu merabewanũ kashakĩ mã yuka Senhor Deusũ matu ana nĩkama ishanikiki— hatu wa
1SA.8.19+1SA.8.20	Samuelĩ hatu mesewabia hawẽ hãtxa nĩkabuma Israelĩ enabu anibu unanepa shanẽ ibubũ kemakĩ yuikĩ:
1SA.8.19+1SA.8.20	—Habiaskabiakẽ yununika shanẽ ibu kushipahaira nũ hayakatsis ikaii. Dasibi mae betsa betsapa hiwebaunabu keskairã, yunukĩ nuku mekekĩ nukũ detenamenikabube tsuabura nukuki sinataibu nuku maemashũkubaĩshanunã— akeakeabu
1SA.8.21	nĩkatã hatũ hãtxa Samuelĩ Senhor Deus banabimakĩ yuia 
1SA.8.22	kemakĩ Senhor Deusũ yuikĩ:
1SA.8.22	—Haska mia yukaibu keska nĩkatã yununika shanẽ ibu kushipahaira hatu katushũshãwẽ— aka hatu anu ana kashũ Israelĩ enabu Samuelĩ yunukĩ yuikĩ:
1SA.8.22	—Matũ mae tibi anu txĩtũribaĩkãwẽ, haska mã ea yukashu ẽ matu ashũshanairã— hatu wa
1SA.9.1	Jacó huni bake Benjamimnẽ enabu huni betsa dasibibũ betxipaimisbu hawẽ kena Quis inikiaki. Hawẽ shenipabu Afiasĩ huni bake betsa Becorate inikiaki. Becoratẽ huni bake betsa Zeror inikiaki. Zerorĩ huni bake betsa Abiel inikiaki. Abielĩ huni bake betsa Quis inikiaki. 
1SA.9.2	Quisĩ huni bake iyua huni ewa hawẽrua ewapa keyatapa hawẽ kena Saul inikiaki. Israelĩ enabu betsa hawẽrua keyatapa ha keska tsua habebisma hatu binu keyua inikiaki.
1SA.9.3	Shaba betsatiã Quisĩ jumenta itxapa ibubis harakirira bui benushĩkẽ hawẽ bake Saul yuikĩ:
1SA.9.3	—Nukũ dayaru haratura betsabe kashũ nukũ jumenta benakubaũtãkãwẽ— aka 
1SA.9.4	Saul hawẽ dayaru betsabe kakĩ Efraimnẽ enabũ maewã mati matipa bai kapukebaĩkĩ benakubaini Salisa maewãri kapukeriabaini hakia hawẽ epã jumento hawa betxiama, ana kai Saalim maewãri kapukeriabaini hawa betxiama Benjamimnẽ enabũ maiwã pakea anuri bena keyubiakubaina hawẽ epã jumenta hania betxiama 
1SA.9.5	ana kai Zufẽ enabũ maewã anu hikitã hawẽ dayaru habetã benakubaunai Saulũ yuikĩ:
1SA.9.5	—Txĩtũrikainãwẽ. Ẽ epa hawẽ jumentawẽ nuibiashina ha binumai nukuwẽri nui: “Benuabuki”, ishũ, nuku shinãhairaikiki— aka
1SA.9.6	hawẽ dayarũ shinãtã kemakĩ yuikĩ:
1SA.9.6	—Na maewã anu Deusũ hãtxa yuishunika hiweaki. Hawara yuia imiswẽ taeshũ haki mesekĩ hawẽ hãtxa nĩkamisbuki. Hari kanãwẽ, hatũ ha baiwẽ kashũ nukũ jumenta mapua nũ betxitiru nuku yuitirumẽkainã— aka
1SA.9.7	Saulũ kemakĩ:
1SA.9.7	—Haskakenã, uinũ kawe. Hakia hawa bushũ nũ inãkuĩtirumẽ? Nukũ sakuki nũ misi beshiã ana hayamawẽ taea nũ hawa inãkĩ benimawatimaki— aka 
1SA.9.8	kemakĩ hawẽ dayarũ Saul yuikĩ:
1SA.9.8	—Prata pei heshe karuma ẽ kapãkãki ẽ hayaki. Haratu baiwẽ nũ kai hau nuku yuinũ na prata pei heshe pishta Deusũ hãtxa yuishunika inãnũ kawe— aka 
1SA.9.9	(Nukũ shenipabu hiweatiã Israelĩ enabũ Deus yukakatsi ikĩ yuikĩ: “Unãhaira uinũ kawe”, abiapaunibũ ikis unãhaira hãtxa betsawẽ kenakĩ: “Deusũ hãtxa yuishunikaki”, amisbuki.)
1SA.9.10	Hawẽ dayarũ hãtxa nĩkatã Saulũ yuikĩ:
1SA.9.10	—Haska mĩ shinaĩ peki. Hanu kanãwẽ— aka hanu Deusũ hãtxa yuishunika hiwea anu bui 
1SA.9.11	hawẽ mae mananã anu mapekebaĩkĩ txipashbũ ũpash bi butubiranaibuki nukushũ hatu yukakĩ:
1SA.9.11	—Nenu habianua nũ haki nukutirumẽ, ha unãhairakirã?— hatu wa
1SA.9.12	txipashbũ kemakĩ yuikĩ:
1SA.9.12	—Heẽ. Na habianua mã haki nukutiruki. Mananã meribi harishũ Deus kẽwãmisbu anushũ nami hatu pimai nukũ mae anu ma huaki. Menã hawairabaĩ haki nukuritãkãwẽ. 
1SA.9.13	Mananãshũ hatu pimai kariama hikishũ hawaira benatãkãwẽ. Huriamakẽ nukunabũ piama manayumisbuki. Inabu tesẽshũ hawẽ sheni menu keyutã hawẽ kẽwãti nami huabu hamaki pitirubumaki. Hakia ha unãhaira hushũ ha piti ma hatu Deus kẽwãkĩ ma hatu pewashũkẽ tsuabura hatu kena bei itxashũ pimisbuki. Haskawẽ taea hawairabaĩritãkãwẽ, ikis hanua mã haki nukuairã— akeakeabu
1SA.9.14	hanua ana mapekebaini hawẽ mae hikiti shui ma kemaibũ mananã meribi harishũ Deus kẽwãmisbu anu kai Samuel hatukiri hui tashnikirani huaya
1SA.9.15	uatiã Saul huriama Senhor Deusũ bebũkiri Samuel yuikĩ: 
1SA.9.16	“Meshukiri habia bariri huni betsa Benjamimnẽ enabũ maiwã pakeanua hanu mianu betsa ẽ yunushanaii. Israelĩ enabu ẽ hatu ena wani hau habũ shanẽ ibu ikũkaĩshanũ ha huni ea katushũkĩ ea meribi washũshãwẽ. Filisteu nawabũ hatu itxakawaibu bika tenekĩ Israelĩ enabũ ea yukaibu hatuwẽ nuikĩ ẽ nĩkaiwẽ taeshũ ẽ hatu merabewaya Filisteu nawabu ha hunĩ maemakĩ ea hatu putamashũshanikiki”, aka Samuelĩ nĩkashinawẽ taeshũ
1SA.9.17	Saul huai Samuelĩ uiãyã Senhor Deusũ yuikĩ: “Ha huni huaikiri ẽ mia hãtxa washinarã, haki. Ha huninã, enabu anua shanẽ ibushũkĩ hatu yunukubaĩshanikiki”, aka
1SA.9.18	mae hikiti shui anu Samuelki kematã Saulũ yukakĩ:
1SA.9.18	—Mĩ ea yuitirumẽ, ha huni unãhaira harakiri hiweamẽkainã?— aka
1SA.9.19	kemakĩ Samuelĩ Saul yuikĩ:
1SA.9.19	—Unãhairarã, habia ẽ eaki. Mananã meribi anushũ Deus kẽwãmisbu anu ebe bukãwẽ, harishũ mã ebetã piairã. Meshukiri penama hawara mĩ ea yukakatsi ikai kemakĩ ẽ mia yuishanaii. Haska watã ẽ mia nitxĩshanaii. 
1SA.9.20	Hakia ha matũ jumenta mã benushina 3 dia mã benairã, ana hawẽ nuiyamawe, ma betxishinabukirã. Ha dikabi, Israelĩ enabu habũ matu betxipaiaiburã, mã matubuki, mĩ miarã— aka
1SA.9.21	Saulũ kemakĩ yuikĩ:
1SA.9.21	—Israelĩ enabu shukua betsa Benjamimnẽ enaburã, enaburiki. Nũ itxapamaki, eskarabesrã. Ha inũ, Benjamimnẽ enabu betsa ẽ epã enabu shukua nũ itxapamariki. Haskakĩ mĩ haskakiri ea yuiai?— aka
1SA.9.22	hawa kemama hatu iyui mati anu mapekekaĩ hanushũ piti hiwe wanibu anushũ piaibu anu Saul inũ hawẽ dayaru bitxishũ 30 hunibu namakis shanẽ ibuhairatũ tsauti anu hatu tsaumatã 
1SA.9.23	bawaru huni yuikĩ:
1SA.9.23	—Ha nami pashkatã tari aruwe— iwanã —Ẽ mia inãshina ikis bewe— aka
1SA.9.24	hawaira kishi hirabi bitãshũ Saul bebũ tsauãyã Samuelĩ Saul yuikĩ:
1SA.9.24	—Ẽ mia arushũshina mia beshũshuki. Ẽ hatu kena beabubetã mĩ piyunũ ẽ mia hawa shinãmabia arushũshinawẽ taeshũ piriwe— aka habias shabatiã Samuelbetã Saulũ pinikiaki. 
1SA.9.25	Meribi kẽwãti hiwe anua butubirani mae anu hikitã hau hanu ushanũ hiwe sapa mamaki pewashuna 
1SA.9.26	hari Saul usha dakashinaya penama hanu ushati pepa anu Saul dakakẽ Samuelĩ kenakĩ yuikĩ:
1SA.9.26	—Bestẽtã buturikirãwẽ, ẽ ma mia nitxiainã— aka Saul benitã butuaya hanushũ Saul inũ Samuel bai anu tashnimabaini 
1SA.9.27	mae kesha anu butukaĩkĩ Samuelĩ Saul yuikĩ:
1SA.9.27	—Hau mĩ dayaru ha dukũ bebukainũ nitxĩwẽ. Hakia mianã, ea manayuwe, eska Deusũ ea yuishina ẽ mibe hãtxairã— aka hawẽ dayaru nitxiã bebukaini ma kakẽ
1SA.10.1	hanua ha dabe niti itã bishtu oliva sheni mata Samuelĩ bitã Saul mashu atã hatũ beya txibãkĩ tãtsu akĩ yuikĩ:
1SA.10.1	—Senhor Deusũ mia katukĩ meribi waikiki, Israelĩ enabu, hawenabukirirã, shanẽ ibushũkĩ mĩ hatu yunubaĩshanunã. Hatu yunukubaĩkĩ tsuabura hatuki sinatakĩ minabu itxakawakĩ bika tenemakubaini hatu dapi hiwebaunabu nemakĩ hatu henemakĩ keyukĩ Israelĩ enabu mĩ yunukubaĩshanaii. Eska ikis ẽ mia yuiai keska mĩ haki nuku akeakekainai ẽ mia shinãmaii, hawẽ unãti tibirã, haska Senhor Deusũ mia ma katua mĩ kairã. 
1SA.10.2	Ea anua mĩ ma ka, Benjamimnẽ enabu maiwã pakea Zelza anu hanu Raquel mai wanibu dapi huni dabeki mĩ nukui kaii. Ha dabetũ mia yuikĩ: “Jumenta mĩ benakubaũtanairã, ma betxishinabuki. Hakia mĩ epã jumentakiri ana shinãma matu dabekiri besti shinãhairaikiki, ‘Ẽ bake haskatã hatu betxipa?’ ”, iwanã, “mia shinaĩkiki”, akĩ mia haska wabu 
1SA.10.3	nĩkabaini ana unuri bai tanabaini kai Tabor anu hi ewapa kushipa hawẽ kena carvalho anu 3 huniki mĩ hatuki nukui kaii. Habũ Deus kẽwaĩ Betel anu mapekei bei ha dukũ bebukirãkĩ 3 cabra bake iabainũ hanua betsã 3 misi ewapa tsumashũ benũ hanushũ betsãri txashuwã bitxi sakuki vinho mata iabiranai mĩ hatuki nukuaya 
1SA.10.4	habũ mia yukakĩ: “Haskaramẽ?” mia watã mia misi dabe inãshãkanikiki. Bishãwẽ. 
1SA.10.5	Ana kakũkaini mae betsa Senhor Deusũ Gibeá hanu Filisteu nawa detenamenikabũ keshea hiweabu anu mĩ ma kemai hikikẽ meribi mananã anua Deusũ hãtxa yuishunikabu nishi paewẽ paeã keska benimai butubiranai bei Deuskiri hãtxai bekubiranaibũ hatu bebũ harpa inũ xaxa ati inũ teperewe inu mimawati betsa mawakubiranaibuki mĩ hatuki nukushanaii. 
1SA.10.6	Hatuki mĩ nukukẽ Senhor Deusũ yushinĩ mia kushipawaya Deusũ hãtxa yuishunikabu paeã keska hatube benimai habu betsa keskai mĩ huni betsahaira ishanaii. 
1SA.10.7	Haska mia wa kaimashũ mĩ hatũ hiwea merabewakatsi ikai, pepakĩ hatu ashũkubaĩshãwẽ, Deusũ mia merabewakubaĩshanikikirã. 
1SA.10.8	Mĩ haskakaĩshina bebũkiri Gilgal anu kashãwẽ, hari ana ẽ miki nukui kashanaii. Harishũ mibetã inabu sheni menukĩ keyutã hawẽ nami Deus daewati inãkuĩkĩ nũ daewashanaii. Harishũ 7 shaba ea manashãwẽ, ẽ kai miki nukushanairã, mĩ haska wakubaĩshanai harishũ shabakabi ẽ mia ana yui kashanairã— aka
1SA.10.9	—Ma ẽ kaii— abaini Saul kaya Deusũ Saul hawaira shinã betsa wamashũ haska hawẽ unãti Samuelĩ Saul yuishu Deusũ dasibi uĩmakubirãshu 
1SA.10.10	hanua hawẽ dayarube Saul Gibeá ma kemai kai Deusũ hãtxa yuishunikabu benimabirani Saulki nukuabu Deusũ yushinĩ Saul betsa wakĩ kushipa wa nishi paewẽ paeã keska benimakĩ hatubetã Saulũ Deus kẽwãkubainaya 
1SA.10.11	Saul uĩkubirãmisbũ hatube Saul ikai uĩ habu yuka ikĩ yuikĩ: “Quisĩ bake haskai ikimẽkaĩ? Saulrã, habiari Deusũ hãtxa yuishunikari ikimẽkaĩ?” iake iakeaibũ
1SA.10.12	huni betsã ana hãtxa betsawẽ yuikĩ: “Habũ eparã, tsuamẽ, hatũ hatu kushipa wairã?” hanushũ shinãkubiranibu yuikĩ: “Saulrã, habiari hawenabu Deusũ hãtxa yuishunikari ikimẽkaĩ”, iwanã, yuiakeakepaunibukiaki.
1SA.10.13	Deusũ hãtxa yuishunikabubetã Deus kẽwãkĩ keyutã hawẽ epã hiwe anu Saul kai hikia 
1SA.10.14	hawẽ kukã Saul inũ hawẽ dayaru yukakĩ:
1SA.10.14	—Mã hani katãshinamẽ?— aka
1SA.10.14	kemakĩ Saulũ yuikĩ:
1SA.10.14	—Jumenta benakubauni nũ hawa betxiama kawãtãshinaki. Hakia Samuelki nũ nukutãshinaki— aka
1SA.10.15	hawẽ kukã ana yukakĩ:
1SA.10.15	—Hawa Samuelĩ matu yuishinamẽkaĩ, menã ea yuirikãwẽ— hatu wa
1SA.10.16	kemakĩ Saulũ yuikĩ:
1SA.10.16	—“Matũ jumenta ma betxishinabuki”, iwanã, besti nuku yuishinaki— aka hakia Israelĩ enabu yunushanũ haska Samuelĩ yuishinakiri hawa yuiama ishĩkẽ 
1SA.10.17	hanushũ hau Senhor Deus kẽwãkĩ duawai benũbũ Mispa anushũ Israelĩ enabu Samuelĩ hatu kena 
1SA.10.18	bei itxabu hatu yuikĩ:
1SA.10.18	—Eska Israelĩ mekenika Senhor Deusũ ea yuishina matu yuinũ ea nĩkakãwẽ. “Matũ shenipabu Israelĩ enabu tashnimakĩ ẽ hatu iweniki, Egito anuarã. Egito nawabũ hatu ana atxipaiaya ẽ kushipawẽ ẽ hatu yamawaniki. Bekubiranaibu nawabu shanẽ ibu tibibũ hatu itxakawapanãbũ ẽ hatu maemashũkubiraniki”, ea washiãki. 
1SA.10.19	Hakia habũ matu txakabuwakĩ bika tenemaibu matũ mekenika Deusũ matu merabewakĩ matu nemashũbiakubirana ha besti txitikatsi ikama natiã mã ha danãkĩ yununika shanẽ ibu kushipahaira mã ea yukaimawẽ taea na habiatiã Senhor Deus bebũ Jacó huni bake tibitũ enabu shukuabu tibi itxatã hanua hawenabu tibi anua Senhor Deus bebũ hau bebirã bebiranũbũwẽ— hatu wa
1SA.10.20	Samuel hatu yunuaya Jacó huni bake tibitũ enabu bebirã bebiranaibu hawẽ unãti betsa watã haya inũ hayama watã Benjamimnẽ enabu anua Samuel hawẽ hatu katutã 
1SA.10.21	ana hatu yunuaya Benjamimnẽ enabu shukuabu tibi pashkatã hawenabu nãtakea tibiri bebirã bebirãriaibũ hawẽ unãti watã Matrĩ enabu nãtakea Samuelĩ katushũ ana hatu yunuaya Matrĩ enabu hiwe ibu bestibu tibi bebirã bebirãriaibũ hawẽ unãti ana habiaskari watã Samuelĩ Quis katushũ hawẽ huni bake kena tibi hau yuinũ Samuelĩ Quis yunua hawẽ bakẽ kena tibi Quisĩ yuikubainaya habiatiãri hawẽ unãti Samuelĩ ana watã Saulũ kena tashnikẽ Saul benabiabaunabu hawa betxiabumawẽ taeshũ 
1SA.10.22	ana Senhor Deus yukakĩ: “Saulrã, hani nũ haki nukutirumẽ?” akabu hatu kemakĩ Senhor Deusũ hatu yuikĩ: “Ma huaki. Ha mabu mania namã anu ma huneaki”, hatu wa, 
1SA.10.23	kushikaĩ hanu hunea anu kashũ Saul tashnimatã iwekĩ Israelĩ enabu itxabu bebũ nitxiãbu Saulũ keyatapa Israelĩ enabũ tsuã binuama hawẽ pũti anu kesubaĩbainabu dasibibũ uiaĩbũ 
1SA.10.24	Samuelĩ hatu dasibi yuikĩ:
1SA.10.24	—Matũ yununika shanẽ ibu kushipahaira ikũkaĩshanũ na huni Senhor Deusũ ma katushu mã uiaiĩ. Israelĩ enabu tsua haska keska hayamaki— hatu wa
1SA.10.24	kemakĩ hui kushipawẽ dasibibũ yuikĩ:
1SA.10.24	—Bari itxapa hau hiwepakeshanũwẽ, nukũ shanẽ ibuhairarã— akĩ keyuaibũ
1SA.10.25	hawara shanẽ ibuhairatũ akubaĩtiru inũ hawara atiruma Samuelĩ hatu dasibi yusĩkĩ tapĩmatã habias hãtxa dasibi unaki keneshũ Senhor Deuski nukuti tari hiwe anu arutã dasibi hatũ hiwe anu hau bunũbũ Samuelĩ hatu nitxiã buaibũ 
1SA.10.26	ha dikabi hawẽ hiwe Gibeá anu Saul kariai huni detenamenika betsa betsapa habe hau bunũbũ Saul betxipaimakĩ Senhor Deusũ hatũ shinã Senhor Deusũ pepa wa Saul txibãbainabũ 
1SA.10.27	hakia hãtxa txakabukĩ yuãmisbũ yuikĩ: “Hatũ nuku mekekĩ yunushanaimẽkaĩ, ha huninã?” akeakekĩ danãkĩ hawẽ kẽwãti inãkuĩti bushuãbuma unãbiakĩ Saulũ hawa yuiama inikiaki.
1SA.11.1	Amom nawa shanẽ ibuhaira Naásũ Israelĩ mae betsa detetã hatu mebinũ, iwanã, hawẽ detenamenikabu hatu pewatã maewã Jabes-Gileade anu hatu iweshũ hatu keshemabaunawẽ taeshũ Jabes anua anibu unanepabu kashũ Naás yuikĩ:
1SA.11.1	—Nukube yubakawe, mĩ dayaru nũ ikũkaĩshanairã— akabu 
1SA.11.2	Amom nawa shanẽ ibu Naásũ hatu kemakĩ yuikĩ:
1SA.11.2	—Matube yubakakatsi ikirã, ha dukũ matũ beru yusiuria matu tseka keyu bestitã hanu ẽ matube yubakatiruki. Israelĩ enabu dasibi ẽ hatu itxakawa haska mapuabu hatuki kasheabu dakeaibu ẽ uĩkatsis ikaii— hatu wa
1SA.11.3	haska hatu wa nĩkatã Jabes anua anibu unanepabũ kemariakĩ yuikĩ:
1SA.11.3	—7 dia nuku manayuwe. Mĩ nuku manaya hau nuku merabewai benũbũ Israelĩ enabu maiwã pakea tibi anu kashũ mĩ hãtxa nũ hatu nĩkamayui kairã. Nuku merabewai beabumakẽ haska mĩ nuku yuishu keska nũ mia nemama mĩ nuku itxakawatiruki— akabu hatũ hãtxa Naásũ nĩkatã:
1SA.11.3	—Peki— hatu wa
1SA.11.4	mae Gibeá hanu Saul hiwea anu habũ kaka bui hikishũ hanu hiweabu hatu banabimakĩ keyubaunabu, nĩka keyutã dasibi datei kasha txakayamaibũ 
1SA.11.5	Saul hawẽ bai anu dayatani hawẽ ina awa dabe hi tekishkũyã dabeyabe hui yuka ikĩ:
1SA.11.5	—Nukunabu haskaimẽkaĩ? Haskai kasha txakayamakanimẽkaĩ?— hatu wa
1SA.11.5	Jabes anua hunibu hushũ hatu kaka yuikãshu habias kaka Saul banabimabu 
1SA.11.6	Saulũ nĩkatanaya habiatiãri Deusũ yushinĩ kushipa wakĩ Saul atxiaya Saul sinata paepakaũkĩ 
1SA.11.7	hanushũ matxatu txaipa kenuhairawẽ ina awa dabe tesẽshũ ha dabe meshte meshte atã Israelĩ enabu maiwã pakea tibi anu nami meshte tibi hau hatu inãkĩ eska hatu yuiakeakebaũtanũbũ hatu yunua bushũ hatu yuikĩ: “Saul inũ Samuelbe mã itxai beabuma tsuabũra mã hatu txibãma na ina awa meshte nũ matu beshũshu keska wakĩ Saulũ matũ ina awa tenãkĩ akawakĩ matu kupishanikiki”, akĩ hawẽ hãtxa bunikabũ hatu yuikubaunabu nĩkai datehairai huni bestitxai keskai dasibi hanus bei Saul inũ Samuelki itxai keyuabu 
1SA.11.8	nĩkatã beabu Bezeque anushũ Saulũ hatu tanakĩ Israelĩ enabu 300.000 hunibu tanatã Israelĩ bake Judá enabu tari hawenabu tanakĩ 30.000 hunibu tanariashũ 
1SA.11.9	Jabes-Gileade anuabũ kaka bei txani beshiãbu hatu yuikĩ:
1SA.11.9	—Meshukiri bari mananãbitiã nũ matu merabewai kashanaii. Bushũ na habias kaka nukunabu Jabes anua hatu yuiri bukãwẽ— hatu wa bui hikishũ Jabes anu hiweabu habias hãtxa hatu banabimabu nĩkatã benimahairatã 
1SA.11.10	hanushũ Amom nawa shanẽ ibu Naás anu bushũ parãkĩ yuikĩ:
1SA.11.10	—Meshukiri mia anu nũ hushanaii. Nuku atxitã haska mĩ nuku wakatsi ikai keska nuku ashãwẽ— akabu nĩkatã Naásũ hatu manaya
1SA.11.11	ushashĩkĩ Saulũ hawẽ detenamenikabu hatu pashkakĩ 3 shuku watã hune hatu iyukĩ meshu merã hawa hãtxai banama ma pena kemaya Amom nawabu bestẽriabuma anu hatũ tari hiwe pũtebaunabu anu hikibaĩkĩ hatu detetiyashũ hatu detekubaĩkĩ bari mananãbi hatu keyuabu Amom nawabu hatiri pashai kushibaini besti dasiabu hawa huni dabe nia tsuã betxiamakẽ 
1SA.11.12	txipu hawenabu betsa betsapabũ Samuel yuikĩ:
1SA.11.12	—“Saul nukũ shanẽ ibuhaira kushipa itirumaki”, habu ikimaburã, ana haska hakiri shinã txakatirubumaki. Tsuabura hakiri hãtxa txakabuimabumẽkaĩ, nuku yunukãwẽ, nũ hatu detekĩ keyuairã— iake iakebiaibũ
1SA.11.13	shinã txakai hãtxaibu Saulũ hatu nemakĩ:
1SA.11.13	—Israelĩ enabu Senhor Deusũ ma nuku merabewashũwẽ taea ikis tsua ana mawatirubumaki— ikaya
1SA.11.14	hawaira Samuelĩ dasibi hatu yuikĩ:
1SA.11.14	—Nenua Gilgal anu bushũ Saul nukũ shanẽ ibu kushipahaira dasibi hatu unãmakĩ taewarinũ bukãwẽ— hatu wa,
1SA.11.15	nĩkatã dasibi Gilgal anu bui mapekei hikishũ Senhor Deuski nukuti tari hiwe bebũshũ dasibibũ yuikĩ: “Saul nukũ shanẽ ibu kushipahairaki”, atã hanushũ inabu tesẽshũ hawẽ nami bawashũ pi besi Saul inũ Israelĩ enabu dasibi Senhor Deus daewai habe haibunamei benimahairanibukiaki.
1SA.12.1	Haska wai menei keyutã Israelĩ enabu dasibi Samuelĩ hatu yuikĩ:
1SA.12.1	—Dasibi mã ea yukai nĩkaimashũ matu merabewakĩ shanẽ ibuhaira kushipa ẽ ma matu katushũshinaki, na mã uiainã. 
1SA.12.2	Matu hatũ yunukubaĩshanũ yununika shanẽ ibu kushipahaira mã ma hayaki. Hamẽ earã, ẽ ma matu anibushunaki, ẽ bu siũ siũpairã. Hakia ẽ bakebu ma huni ewabu matube hiwekanikiki. Berunãtũ ẽ matu yunutiani na habiatiã matu bebũ nishũ ẽ ma matu heneaii. 
1SA.12.3	Na habiatiã ẽ nenuki. Haskara ẽ matu akubirãshinamẽkaĩ, ea yuikãwẽ. Tsuã ina awa kasmai jumento ẽ biaĩmamẽkaĩ, bika tenemakĩ tsua ẽ itxakawaimamẽkaĩ, hawa txakabu hau hatu unãyamanũ hune hatũ pei ẽ biaĩmamẽkaĩ, Senhor Deus bebũ inũ matũ shanẽ ibuhaira Senhor Deusũ katuima bebũ ẽ tsuara haska waimarã, shabakabi ea yuikãwẽ, mã huni betsa ẽ haska waima ẽ diriarã, hawara pepawẽ ẽ matu pakairã— hatu waya
1SA.12.4	habũ kemakĩ yuikĩ:
1SA.12.4	—Bika tenemakĩ itxakawakĩ mĩ shinã betsa wanũ, iwanã, pei mia inaĩbu bikubirãkĩ mĩ nuku haska waismaki— akabu
1SA.12.5	Samuelĩ ana hatu yuikĩ:
1SA.12.5	—Haskakenã, ekiri txakabu mã betxiamarã, Senhor Deus inũ matũ yununika shanẽ ibuhaira Senhor Deusũ katuimatũ habias unãkanikiki, txakabuwakĩ ẽ hawa kaneismarã— hatu wa habũ kemakĩ:
1SA.12.5	—Haa, txanimaki— akeakeaibũ
1SA.12.6	Samuelĩ ana hatu yuikĩ:
1SA.12.6	—Moisés inũ Arão Senhor Deusũ hatu kushipa watã hatu merabewakĩ Egito anua Senhor Deusũ matũ shenipabu hatu tashnimabiraniki. 
1SA.12.7	Haskawẽ taeshũ matũ shinã pewakĩ ea nĩkahairakubaĩkãwẽ. Senhor Deusũ nuku nĩkaya haska wakĩ matũ shenipabu inũ maturi Senhor Deusũ duawakubirãmiskiri yuikĩ ẽ matu shabakabi washunai ea nĩkakãwẽ. 
1SA.12.8	Jacó inũ hawẽ bakebu inũ hawẽ bababu Egito anu hikiabu txipu hatu itxakawakubainaibũ hau hatu merabewanũ matũ shenipabu kashakĩ yukaibu Senhor Deusũ Moisés inũ Arão hatu anu yununikiaki. Egito anua ha dabetũ matũ shenipabu iwekubirãkĩ na mai anu matũ shenipabu hatu hiwemanibuki. 
1SA.12.9	Hakia Senhor Deus hatũ mekenika Deus matũ shenipabũ hakimanibuwẽ taeshũ hatu kupikĩ Hazor anu Jabim shanẽ ibũ detenamenikabu shanẽ ibu Sísera Senhor Deusũ yunukĩ, Filisteu nawaburi yunukĩ, Moabe nawa shanẽ ibuburi yunukubainaya matũ shenipabuki sinatakĩ hatu detekubainaibũ 
1SA.12.10	hakia txipu huĩti nishmashũ haska ma kaneshina Senhor Deus yuikĩ: “Mia danãkĩ mia henebaĩ yushibu Baal inũ Astarote kẽwãkubirani nũ txakabuhairaimaki. Nukuki sinataibu nuku nemashũwẽ, hau nuku ana yunuyamanũbunã. Mĩ nuku haska washuna mia besti duawakatsis ikĩ nũ mia yubaii”, akabu
1SA.12.11	Mã unanuma hiwekatsis ikaiwẽ taeshũ Senhor Deusũ matu nĩkatã matuki sinatakĩ matu itxakawaibu hau habũ matu nemashũkubainũbũ Gideão Jerubaal inũ, Baraque inũ, Jefté inũ, ea Samuel Senhor Deusũ nuku yunuakeakekubaĩshinaki. 
1SA.12.12	Hakia matũ mekenika Senhor Deus matũ shanẽ ibu kayabibiakẽ Amom nawabu shanẽ ibu Naásũ matu detenũ ika hawẽ detenamenikabu matu dapi iweaya uĩ hatuwẽ datekĩ hau hatũ nuku yunukubaĩshanũ yununika shanẽ ibu kushipahaira nuku katushũwẽ, iwanã, mã ea yukaimaki. 
1SA.12.13	Haska betxipaikĩ matũ yununika shanẽ ibu mã katuimarã, na ma nia. Haska mã ewẽ taeshũ mã yuka Senhor Deusũ ma matũ shanẽ ibu katushũ yunushinaki. 
1SA.12.14	Natiã mã ha txibãtirubuki. Matu inũ matũ shanẽ ibu Saulũ Senhor Deus kẽwãkĩ, hawẽ hui nĩkakĩ, hawẽ yunuti inũ hawẽ nemati hãtxa danãma haska matũ mekenika Senhor Deusũ shinaĩ keska txibaĩ unanuma matũ yununika shanẽ ibube pe mã hiwekubaĩtirubuki. 
1SA.12.15	Hakia nĩkabiakĩ hawẽ yunuti hãtxa inũ hawẽ nemati hãtxa mã danãkĩ mã txibãmarã, matu inũ matũ shanẽ ibuhaira Senhor Deusũ matu kupishanikiki, matũ shenipabu kupini keska wakinã.
1SA.12.16	Eskatiã hawẽ dateti dami ewapahaira Senhor Deusũ matu uĩmaikiki. Habianu tukuama mapushũ uĩyukãwẽ. 
1SA.12.17	Ikis shekiwã trigo tsekamisbutiã ui ismaki. Txanimamẽ? Hakia na habiatiã ẽ Senhor Deus yukaiwẽ taeshũ uiyabi kana tũ imakĩ Senhor Deusũ ui yunuikiki, ikisrã. Shanẽ ibu kushipa betsa ea yukai mã txakabuhairaimaki. Natiã mã tapĩkĩ unãtirubuki, Senhor Deusũ matu uĩmayarã— hatu watã
1SA.12.18	Samuelĩ Senhor Deus yuka hawaira uiyabi kanatũ imabaĩbainaya Senhor Deusũ ui inũ kana tũ imabaĩbainaiwẽ taea Senhor Deuski inũ Samuelki dasibi datehairakĩ 
1SA.12.19	dasibibũ Samuel yuikĩ:
1SA.12.19	—Txakabu hayahairabia shinã txakakĩ ana nukũ txakabu matsãkĩ hamamaki nũ yununika shanẽ ibu kushipahaira yuka ikima ha shinãma hau nũ mawayamanũ mĩ Shanẽ Ibu Senhor Deus ea akĩ nuku yukashũwẽ, nũ mĩ tsumaburã— akeakeabu
1SA.12.20	Samuelĩ kemakĩ ana hatu yuikĩ:
1SA.12.20	—Dateyamakubaĩkãwẽ. Txanimaki. Mã txakabuhairaimaki. Hakia ikis Senhor Deus heneama, matũ shinã dasibiwẽ ha besti kẽwãkĩ ikũwãkubaĩshãkãwẽ. 
1SA.12.21	Ana yushibu dami hawẽ parananaĩbu hiwea hayama txibãkĩ kẽwãyamakubaĩshãkãwẽ. Hiwea hayabumawẽ taeshũ hatũ matu mekekĩ merabewatirubumaki. 
1SA.12.22	Senhor Deusũ matu hawenabu waniwẽ taeshũ hawẽ kena pepawẽ shinã betsa wama matu henebainamaki. 
1SA.12.23	“Senhor Deus ẽ matu ana yukashunamaki”, iki ea ẽ txakabukatsi ikamaki. Senhor Deus matu yukashuni ẽ henekatsi ikamariki. Haskawẽ taeshũ bebũkiri pe hiwekaĩkĩ mã kaneama ishanũbũ ẽ matu yusĩkubiranaii. 
1SA.12.24	Matuwẽ taeshũ haska Senhor Deusũ akubirãmis shinãhairakubaĩkĩ datekĩ txanima kayabi Senhor Deus besti kẽwãkubaĩshãkãwẽ, shinã betsa wamarã. 
1SA.12.25	Hakia Senhor Deus henekĩ mã ana txakabuwakĩ taewaya matu inũ matũ shanẽ ibu bena kupikĩ Senhor Deusũ matu matsukĩ akawashanikiki— anikiaki.
1SA.13.1	Saul huni ewakaĩkĩ Israelĩ enabu yunukĩ taewai shanẽ ibuima ano itxapa kariama 
1SA.13.2	detenamenika hau ikubaĩshanũbũ Israelĩ enabu 3.000 huni detenamenikabu katukẽ Betel manã mati matipa anu mae betsa Micmás anu 2.000 detenamenikabu habe bashikuabu hanua 1.000 detenamenikabu hawẽ huni bake iyua Jônatasbe hawẽ epa Saulũ yunua Benjamimnẽ enabũ maiwã pakea Gibeá anu hari hatu binukĩ keshemai kakẽ hanua hatiri yurabu tesheabu hau hatũ hiwetã bunũbũ Saulũ hatu yunua buabũ 
1SA.13.3	Filisteu nawa detenamenikabu Gibeá anu kesheabu Jônatasã hawẽ detenamenikabubetã hatu detekĩ Gibeá anua hatu nitxĩkĩ keyua hatu haska wa hatũ maewã anushũ Filisteu nawa shanẽ ibubũ nĩkatã unaĩbũ hanushũ Hebreu nawabũ hau nĩka keyubaunũbũ Israelĩ enabu maiwã pakea tibi anushũ hau txashuwã mashũ txã txã akubaunũbũ Saulũ hatu yunua
1SA.13.4	hatu banabimabaũkĩ:
1SA.13.4	—Filisteu nawa detenamenikabu Saulũ hatu detekĩ keyushinawẽ taea Filisteu nawa dasibibu Israelĩ enabuki sinatahairaibũ Gilgal anu dasibibu Saul anu ma itxakanikiki— hatu wabu ma nĩkakĩ keyuabũ 
1SA.13.5	Filisteu nawabu Israelĩ enabube hatuberi detenamerianũ ishũ hawenabu 30.000 detenamenikabu cavalo tarãtiki mapuabu inũ, 6.000 detenamenikabu cavaloki katsaumeabu inũ, detenamenikabu maĩ bunikabu ianẽwã kesha anu mashi keska tsuã hati hatu tanatiruma hatu yunukĩ Filisteu nawa shanẽ ibubũ hatu itxawabu hati hayabu Micmás anu mapekebaini hikishũ mae betsa bari huaikiri Bete-Áven anushũ hatũ tari hiwe pũtebaunabũ
1SA.13.6	Israelĩ enabũ hatu uiã mesehaira dakakẽ uĩ datei pashai hunenũ ika mishki tãpe anu inũ, mai kini shãtu anu inũ, mashash mananã inũ, mai shãtu keru anu inũ, txatxa ũpash anu hunei iruabũ, 
1SA.13.7	hatiri itxapa pashai Hene Jordão pukebaini bui maiwã pakea Gade inũ maiwã pakea betsa Gileade anu iruabũ hakia Gilgal anu Saul bashikua hawẽ detenamenikabu habe bashikua datehairai saki saki iki keyuaibũ 
1SA.13.8	haska Samuelĩ yubakĩ hanu yuishina 7 dia Saulũ manabia hakia Samuel Gilgal anu huriamakẽ hunibu bestibu tibi inũ bui taewaibũ 
1SA.13.9	hanushũ Saulũ yunukĩ hatu yuikĩ:
1SA.13.9	—Inabu ea beshũrikãwẽ. Hawẽ sheni menu keyushũ hawẽ daewati nami nũ pinũbunã— hatu wa beshuãbu tesẽshũ hawẽ sheni dashpeshũ inãbu Saulũ ibubis hawẽ sheni menu 
1SA.13.10	keyuaya Samuel hui hikiaya ikĩ haki nukui kashũ Saulũ pe hãtxa wabia 
1SA.13.11	Samuelĩ hawaira yuikĩ:
1SA.13.11	—Haskakĩ mĩ haska washumẽ?— aka
1SA.13.11	kemakĩ Saulũ yuikĩ:
1SA.13.11	—Huni bestibu tibi inũ bui taewaibũ ẽ uiã haska mĩ ea yubakĩ yuishina ma binuaya mĩ huriama Micmás anu Filisteu nawabu mirima itxai keyuaibũ 
1SA.13.12	Senhor Deus ea akĩ merabe ẽ yukariama nenu Gilgal anushũ ea dukũ Filisteu nawabũ ea detetirubu shinãkĩ hani haskatima ibubis ina hawẽ sheni Senhor Deus ẽ menukĩ keyushũshuki— aka
1SA.13.13	Samuelĩ Saul kemakĩ:
1SA.13.13	—Na haska mĩ ashurã, mĩ atimapahairashuki. Haska Senhor Deusũ mia yunuima mĩ kaneama ishurã, mĩ Israelĩ enabu shanẽ ibu niti ikama ikũkaĩkeanaii. 
1SA.13.14	Hakia mĩ shanẽ ibui taebiaimakẽ minaburi ikubainama ishanikiki. Haskawẽ taeshũ huni betsa pepa haska betxipaiai keska ashũtiru Senhor Deusũ ana katushanikiki, Israelĩ enabu shanẽ ibu betsa mistukinã— abaini
1SA.13.15	hanira kai Gilgal anua Samuel kaĩkaini kaya, detenamekatsi pewatã detenamenikabũ Saul txibaĩ Gilgal anua kaĩbaini bui Benjamimnẽ enabũ maewã Gibeá anu hikiabũ hanushũ hawẽ detenamenikabu habe bekĩ txibãbu Saulũ hatu tanabaũkĩ 600 hunibu uiãyã 
1SA.13.16	Saul inũ hawẽ huni bake iyua Jônatas inũ hatube beabu Benjamimnẽ enabũ maewã Gibeá anu niti ishũ manayuaibũ Filisteu nawabu Micmás anu hatũ tari hiwe pũtebauna maniabũ 
1SA.13.17	hakia 3 detenamenika shuku haya habu tibi pashkabaini betsa maiwã pakea Sual anu mae betsa Ofrakiri butanũbũ 
1SA.13.18	hanua shuku betsa Bete-Horomkiri butanũbũ hanua shuku betsa hanu tsua hiweabuma anu kesha Zeboim pashku napãpakiri bui hanushũ uĩbaũtirubu anu mananã hikiabũ,
1SA.13.19	matxatu txaipa kenuhaira inũ hashi Israelĩ enabu, Hebreuburã, hau detenameti dami wayamanũbũ Filisteu nawabũ hatu nemamisbuwẽ taea Israelĩ enabu maiwã pakea hirabi anu ferro mane kenuti mabu wanika tsua hayabumakẽ, 
1SA.13.20	hatũ kenu mabu dayati sharabu kenunũ, iwanã, Filisteu nawabũ hanushũ ferro mabu wamis inũ hanushũ kenumis anu hatũ dayati mabu hau bunũbũwẽ, 
1SA.13.21	mai pukĩti betsa betsapa kenushũ pei heshe dabe hatu yuka pakamamisbu inũ, due inũ txatxiti kenukĩ pei heshe bestitxai hatu yukakĩ pakamamis ipaunibukiaki. 
1SA.13.22	Haskawẽ taea habũ Saul inũ hawẽ bake Jônatas txibãbu habu hawa deteti kenu hayabumakẽ Saul inũ Jônatas besti matxatu txaipa kenuhaira inũ hashi hayabukẽ 
1SA.13.23	Filisteu nawabu kushibaĩ Micmás anu mati dabe namakis napaku anu hanu bai kati anu tsuã hatu nemama hikiabũ
1SA.14.1	shaba betsatiã Saulũ huni bake Jônatasã hawẽ merabewanika yuikĩ:
1SA.14.1	—Ukeri pashku pukebaĩ Filisteu nawabu detenamenikabu shuku betsa detenũ kawe— aka haska kaĩkĩ hawẽ epa Saul banabimama 
1SA.14.2	mati manã tenãmãshũ hanushũ shekiwã trigo katamisbu anu hi betsa hawẽ kena romeira namã Migrom anu manishũ 600 hunibubetã Saulũ manaya 
1SA.14.3	Senhor Deus yukanũ ika Deusbe hawenabu hãtxashunikatũ tari hawẽ kena éfode Aíasĩ beshuã inikiaki. Aíasĩ eparã, Aitube inikiaki, Icabô betsarã. Hanua Icabô eparã, Finéias inikiaki. Finéiasĩ epa Eli inikiaki. Siló anushũ hawenabu Senhor Deusbe hatu hãtxashunikari ikũkainikiaki, Elirã.
1SA.14.3	Jônatas tashnikaĩkĩ tsua yuiama ka tsuã hawa unãmakẽ 
1SA.14.4	mati kuburu keyatapa dabe hawẽ kena Bozez inũ Sené ha dabe namakis bai anu Filisteu nawabu detenamenikabu maniabu anu kemanũ ika ka 
1SA.14.5	mishki mati keyatapa betsa Micmás bebũ nortekiri nia inũ betsa Gibeá bebũ sulkiri niriakẽ 
1SA.14.6	hanushũ hawẽ merabewanika Jônatasã yuikĩ:
1SA.14.6	—Filisteu nawa detenamenikabu hawa nukũ Deus unãbuma anu hatuki kemai ukeri kesha betsauri kawanãwẽ, Senhor Deusũ nukuwẽ taeshũ nuku merabewatirumẽkainã. Senhor Deusũ hawẽ maemati kushiparã, hawa bikamaki. Huni itxapawẽ kasmai huni eskarabeswẽ Senhor Deusũ nuku hatu maemamatiruki— aka
1SA.14.7	kemakĩ hawẽ tsumapã yuikĩ:
1SA.14.7	—Haskakenã, haska mĩ shinaĩ keska akubaĩwẽ. Hawara mĩ shinaĩ ẽ mia txibãkĩ ashũkubaĩtiruki— aka
1SA.14.8	haska yuia hanushũ Jônatasã kemakĩ yuikĩ:
1SA.14.8	—Uiã, ukeri hanu mapuabu anu kapukenãwẽ, hau shinãshũ habũ nuku uinũbunã. 
1SA.14.9	Habũ nuku uĩtã yuikĩ: “Manayukãwẽ, matu anu nũ butuairã”, nuku akabu nũ hatu manaii, hatu anu mapekeamarã. 
1SA.14.10	Hakia habũ ana nuku yuikĩ: “Nuku anu mapekekãwẽ”, nuku akaibuwẽ taeshũ Senhor Deusũ nuku merabewaya nũ hatu maematiru unãtã hatu detenũ ika samama nũ hatu anu mapekekaĩtiruki— aka
1SA.14.11	hau shinãshũ hatu uinũbũ huneabu anua tashnibainaibu Filisteu nawabũ hatu betxitã yuikĩ: “Uĩkãwẽ. Hanu ma huneshinabu mishki tãpe anua Hebreu nawabu ma tashnibirãkanikiki”, iwanã 
1SA.14.12	hui kushipawẽ Jônatas inũ hawẽ tsuma sai akĩ yuikĩ:
1SA.14.12	—Detenameti matu yusinũ nuku anu mapekekãwẽ— ikaibũ
1SA.14.12	hawẽ tsuma Jônatasã yuikĩ:
1SA.14.12	—Senhor Deusũ nuku merabewakĩ Israelĩ enabu hatu deteshũkĩ maemaikiki. Etxũ hukĩ ea txibãbirãwẽ— aka
1SA.14.13	hani mĩ mapeketiruma anu mapekei betãkubaini Jônatas mapekeaya hawẽ tsumapãri txibãriabaini habe mapeketã Jônatasã Filisteu nawabu detekĩ di atanai hawẽ tsumapã hatũ namekĩ tenãkubaũkĩ 
1SA.14.14	habu dukũ tenã taewakĩ hanu kesheabu anu mae hatiuma anushũ Jônatas inũ hawẽ tsumapã 20 hunibu hawaira hatu detekĩ tenãbu 
1SA.14.15	hatu haska wabaunaibu Filisteu nawabũ unãtã detenamenikabu hatũ tari hiwe pũtebaunabu anu inũ detenamenikabu shukuakeakea nãta keshebaunabu datebaunaibũ hanushũ Senhor Deusũ mai patxa sakumakĩ hawa shinãtimawakĩ hatũ shinã hatu benua Filisteu nawabu dasibi datehairai berukubaunaibũ
1SA.14.16	Benjamimnẽ enabũ maewã Gibeá anushũ Saulũ hatu yunua habu mapushũ uĩbaunaibũ Filisteu nawabu harakiri katima datei kushibaunaibu uĩkĩ Saul yuiabu 
1SA.14.17	haska nĩkatã hawẽ detenamenikabu habe itxabu Saulũ hatu yuikĩ:
1SA.14.17	—Tsua nukunabu nenu hayamamẽkaĩ, hatu benabaũkãwẽ— hatu wa tanakĩ uĩbaũkĩ Jônatas inũ hawẽ tsuma hayama uĩtã Saul yuiabu, 
1SA.14.18	Israelĩ enabu detenamenikabu anu Deusbe hatu hãtxashunikã tari éfode ma beshiã Aías Saulũ yunukĩ yuikĩ:
1SA.14.18	—Deusbe yubakani tari éfode nenu bewe— aka
1SA.14.19	Deusbe hatu hãtxashunikabe Saul hãtxaya Filisteu nawabu hatũ tari hiwe pũtebaunabu anua datei haskatima bis bis iki berukua itimaskahairakubaunaibu uĩkĩ nĩkatã Saulũ Aías ana yuikĩ:
1SA.14.19	—Haskamaki. Éfode ana beyamawe— atã
1SA.14.20	hawẽ detenamenikabu Saulũ hatu itxawatã: “Hatu detenũ bukãwẽ”, iwanã, hatu iyuaya hawa shinã betsawẽ haskatima hanubi Filisteu nawabu detenamebaunaibũ 
1SA.14.21	ha dikabi uatiã Hebreu nawabu Filisteu nawabube dasia hiwenibu habu dikabi beshiãbu habuã Filisteu nawabu henebaũ ma hatunabu Israelĩ enabu merabewakĩ Saul inũ Jônatasbe dasitã Filisteu nawabu hatu detekĩ hatu merabewanibukiaki. 
1SA.14.22	Hatu deteabu Efraimnẽ enabu maewã mati matipakiri Filisteu nawabu hari pashaibu nĩkatã hatu detenũ ika tashnibirãkĩ detekubaĩkĩ hatu txibãbaĩkĩ 
1SA.14.23	Bete-Áven anushũ hatu dete keyutã txĩtũtanibukiaki. Haska wakĩ Senhor Deusũ Israelĩ enabu merabewakĩ Filisteu nawabu hatu putamanikiaki.
1SA.14.24	Saulũ Israelĩ enabu hatu yubakĩ nemakĩ yuikĩ: “Bari kariama eki sinataibu nũ hatu dete keyuriama Filisteu nawabu txibãbaĩkĩ detekubaĩkĩ tsuã taska piyamayushãkãwẽ. Tsuãra ea nĩkama bunikĩ mã piarã, txakabuhairashanikiki”, haska hatu wabiranawẽ taea ha shabatiã Israelĩ enabũ hawa piti betsa metsabumahairakẽ ma hĩ iki punu nukai babubiashũ 
1SA.14.25+1SA.14.26	Filisteu nawabu txibaĩ hi shukua anu hikibaũ hanu buna hawẽ bata hi anua txakahairai ũpash keska habai mai anu pãtu tsaua Israelĩ enabu detenamenikabũ betxibiatã Saulũ hatu nemakĩ yupuawẽ taea datekĩ tsuã meamahairakẽ 
1SA.14.27	hakia hawẽ epã nemati hãtxa Jônatasã nĩkama ikawẽ taeshũ hawẽ hashi debuwẽ buna bata pãtu tsaua pukutã hawaira mebaini hawẽ shinã txãkaĩ benimakaini kaya 
1SA.14.28	hawẽ detenamenika betsã uĩtã yuikĩ:
1SA.14.28	—Mĩ epã nuku yubakĩ yuikĩ: “Tsuãra na habiatiã piti betsa piarã, Senhor Deusũ hau txakabuhaira wanũwẽ”, akĩ nuku yuibiranawẽ taea haska nĩkabirana nukunabube nũ ma punu nukahairabuki— aka
1SA.14.29	Jônatasã kemakĩ:
1SA.14.29	—Ẽ epã hatu nemakĩ nukunabu itxakawakĩ hatu yubawẽ taea mã ma babuaki. Buna bata eskarabes mekĩ ẽ pia ẽ yura ẽ ma ana kushipashuki. Uĩwẽ. 
1SA.14.30	Filisteu nawabũ piti nũ hatu putama buaibũ ha nukunabũ ha piti pikubaini hawẽ kushipatã nukunabũ Filisteu nawa mirima hatu detekĩ baris ma nũ hatu dete keyushu ikeanaii— aka
1SA.14.31	Israelĩ enabu punu nuka hĩ ibiakubaĩkĩ ha shabatiã Micmás anua Filisteu nawabu detekĩ txibãkubaĩkĩ hatu keyuriama Aijalom anu hatu henetã txĩtũbirãkĩ 
1SA.14.32	atimas Filisteu nawabũ ma hatũ inabu henebainabu txashuwã inũ, ina awa inũ, hatũ ina awa bake bitã betsa tesẽshũ maiki meshte meshte ashũ hawẽ nami pasha himiyabi piaibũ 
1SA.14.33	hakia hatiri bushũ Saul yuikĩ:
1SA.14.33	—Senhor Deusũ hãtxa danãkĩ txakabuwakĩ nami pasha himiyabi pikanikiki— akabu
1SA.14.33	Saulũ kemakĩ hatu yuikĩ:
1SA.14.33	—Matũmebi mã txibã pewaismaki, kanekĩ txakabuwairã. Mishki ewapahaira tarãbirã nenu ea beshũkãwẽ. 
1SA.14.34	Haska watãshũ hatũ ina awa inũ hatũ txashuwã bestibu tibitũ hau nenu benũbũ hatu yuikubaũtãkãwẽ. Nenu beshũ tesẽshũ hawẽ himi habai keyuaya meshte meshte ashũ bawashũ pitirubuki, nami pasha himiyabi pi txakabukĩ Senhor Deus ana sinatamamarã— hatu wa hatu yuibaunabu habias meshuki bestibu tibitũ ibubis hatũ ina awa beshũ tesẽshũ himi habawakĩ keyutã bawashũ pikĩ keyuabũ 
1SA.14.35	hanushũ ha dukũ tates taewabaĩkĩ Saulũ ibubis hawẽ kẽwãti txi tapu Senhor Deus ashũkĩ taewanikiaki.
1SA.14.36	Haska hatu pewatã Saulũ hatu yuikĩ:
1SA.14.36	—Ikis na meshu merã butubaĩ Filisteu nawabu ana hatu berutã detekubaĩkĩ penariama tsua betsa taska teshe wakĩ hiwemayamashãkãwẽ— hatu wa
1SA.14.36	dasibibũ yuikĩ:
1SA.14.36	—Haska mĩ shinaĩ keska akubaĩwẽ— akeakeabu hakia hawenabu Deusbe hatu hãtxashunika Aíasĩ Saul yuikĩ:
1SA.14.36	—Hawara nũ akatsis ikai ariama Senhor Deus yukakĩ taewanãwẽ— aka
1SA.14.37	hawẽ hãtxa nĩkatã Saulũ Deus yukakĩ:
1SA.14.37	—Ana Filisteu nawabu hatu txibãkubaĩpa? Israelĩ enabu mĩ hatu nuku yunukĩ maemamatirumẽ?— aka
1SA.14.37	habias meshu merã Senhor Deus hawa kemama pes dakakẽ 
1SA.14.38	haskakĩ Senhor Deusũ hawa yuiama tapĩkatsi ikĩ Saulũ hawenabu yuikĩ:
1SA.14.38	—Detenamenika shanẽ ibu dasibibube nenu bekãwã, tsuã na habiatiã txakabuwakĩ mã kaneshumẽkaĩ, nũ tapinunã. 
1SA.14.39	Israelĩ enabu mekenika Senhor Deusũ ea nĩkaya ẽ matu yubaii, tsuãra Senhor Deus sinatamakĩ kanebiranamẽkaĩ, hau mawanũwẽ. Ẽ bake Jônatasã txakabuwakĩ kanebiranarã, habiari hau mawanũwẽ— ikaya shanẽ ibubu detenamenikabũ hawa yuiabumakẽ 
1SA.14.40	Israelĩ enabu dasibi Saulũ ana hatu yuikĩ:
1SA.14.40	—Pashkatã mapu bukunãkãwẽ. Ukeri matu dasibi ikãwẽ, nekeri ẽ bake Jônatas inũ ea nũ niairã— hatu wa
1SA.14.40	dasibibũ kemakĩ yuikĩ:
1SA.14.40	—Haska mĩ nuku akatsis ikai keska awe— akabu
1SA.14.41	hãtxa kushipawẽ Saulũ Senhor Deus yuikĩ:
1SA.14.41	—Israelĩ mekenika Senhor Deusuũ, mĩ dayarũ mia yukabia haskakĩ mĩ ea hawa kemamamẽ? Ẽ kaneamẽkaĩ, ẽ bake Jônatasã kaneamẽkaĩ, hawẽ unãti Urim hau haki tashninũwẽ. Hakia Israelĩ enabu minaburã, habũ kaneamẽkaĩ, hawẽ unãti Tumim hau hanu tashninũwẽ— akaya
1SA.14.41	Jônatas inũ Saul anu unãti watã Urim bia kaiãyã hawẽ hatu unãti waya Israelĩ enabu kaneabuma hatuki pe kaiãyã
1SA.14.42	haskaya Saulũ ana hatu yunukĩ:
1SA.14.42	—Ẽ bake Jônatasmẽkaĩ, ẽ eamẽkaĩ, nuku unãkĩ hawẽ unãti ana nuku anu kaĩmawe— aka
1SA.14.42	unãti wati bia Jônatas hatu unãmai haki tashniaya 
1SA.14.43	haskaya Saulũ Jônatas yunukĩ:
1SA.14.43	—Hawara mĩ kanebirana shabakabi ea yuiwe— aka
1SA.14.43	Jônatasã shabakai txanikĩ:
1SA.14.43	—Txanimaki. Buna bata betxitã ẽ hashi hawẽ debuwẽ besti pukutã eskarabes ẽ me bestibirãshinaki. Ẽ haska wabirãshinawẽ taearã, dateama ẽ mawatiruki— aka
1SA.14.44	hãtxa kushipawẽ Saulũ yuikĩ:
1SA.14.44	—Jônatasã, ẽ haska hãtxa yuibainawẽ taeshunã, mĩ mawamakenã, bikahairawẽ Deusũ hau ea kupishanũwẽ— akaya
1SA.14.45	hakia haska wai hawenabũ nĩkatã Saul kemakĩ:
1SA.14.45	—Haskatã e iskaũ Jônatas mawatirumẽ? Jônatasã hawenabu Israelĩ enabu Filisteu nawabu dasibi nuku maemamashũkĩ keyushũbiranawẽ taea mawatirumaki. Haska Jônatasã abiranarã, Deusũ merabewaya Jônatasã abiranawẽ taea Senhor Deus hiwekũkainaya Jônatas mawai hau tĩ iyamanũwẽ, hawẽ bu dikabi betsa teseamarã— akĩ Jônatas hau mawayamanũ haska yuikĩ Saul nemanibukiaki. 
1SA.14.46	Haskakẽ hatũ maiwã pakea anu Filisteu nawabu txĩtũbainaibũ Saulũ ibubis shinãtã ana hatu txibãma hatu henetanikiaki.
1SA.14.47	Hatu haska watã tsuã ana nematirubuma Israelĩ enabu dasibi yunukubaĩkĩ Saul shanẽ ibuhairakĩ nawabu hiwebaunabu haki sinataibu hatu nemakĩ maemakubainikiaki. Moabe nawabu inũ, Amom nawabu inũ, Edom nawabu inũ, mae betsa Zobá anua shanẽ ibubu inũ, Filisteu nawaburã, hanira hatũ mae anu kakĩ hatu maemakubaĩpaunikiaki. 
1SA.14.48	Saulũ hawẽ detenamenikabu hatu itxawatã iyushũ Amaleque nawabu maemakĩ keyunibukiaki, nawa tibi dasibirã, Israelĩ enabu yumetsubirãbirãmisbu hatu nemashũkĩ keyukubaĩkinã.
1SA.14.49	Hati Saulũ bakebu inibukiaki, hawẽ huni bakeburã, Jônatas inũ Isvi inũ Malquisuarã. Hanua hawẽ aĩbu bake daberã, iyua Merabe inũ mashku Mical inibukiaki. 
1SA.14.50	Saulũ ainĩ kenarã, Ainoã inikiaki. Ainoãnẽ eparã, Aimaás inikiaki. Hanua Saulũ detenamenikabũ shanẽ iburã, Abner inikiaki. Hawẽ eparã, Ner inikiaki, Saulũ epa betsarã. 
1SA.14.51	Abielĩ bake daberã, Ner inũ Quis inibukiaki. Quisrã, Saulũ epa inikiaki.
1SA.14.52	Saul hanua shanẽ ibuima hiwekũkaĩkĩ Filisteu nawabube detenamei heneama mesebiakẽ Saulũ huni kushipabu katutã hau habetã Filisteu nawabu detenũbũ hatu itxawakubainikiaki.
1SA.15.1	Shaba betsatiã Samuelĩ Saul yuikĩ:
1SA.15.1	—Deusũ enabu Israelbu mĩ hatũ shanẽ ibunũ ẽ mia katuima Senhor Deusũ eska mia yuikiki. Nĩkawe. 
1SA.15.2	Senhor Deus kushipa dasibi binua eska hãtxashinaki: “Egito anua Israelĩ enabu bekĩ Amaleque nawabũ maiwã pakea kapukebaĩpanãbũ hatu nemakĩ niti aniwẽ taeshũ natiã ẽ hatu kupikatsis ikaii. 
1SA.15.3	Na habiatiã Amaleque nawabu anu bushũ hatu detekĩ keyutãkãwẽ. Hatuwẽ hawa nuiama dasibi hatu yamawakĩ keyutãkãwẽ. Hunibu inũ, aĩbuaibu inũ, bake mishtĩbu inũ, dama kaĩshinabu hatu tenã keyukĩ hanushũ hatũ ina awa inũ, hatũ txashuwã inũ, hatũ camelo inũ, hatũ jumento hatũ mabu dasibiyabi yamawakĩ keyutãkãwẽ”, akĩ Senhor Deusũ ea yuikĩ mikiri haska hãtxashinaki— aka
1SA.15.4	hanushũ Saulũ haska nĩkatã hawenabu Israelĩ enabu kenakĩ itxawatã hawẽ detenamenika maĩ bumisbu mae betsa Telaim anushũ hatu tanakĩ 200.000 hunibu tanatã hanushũ Judá enabu 10.000 hunibu tanakĩ keyuriatã 
1SA.15.5	hatu haska wabaĩkĩ iyui Amaleque nawabũ shanẽ ibu hatũ mae ewapa anu hiweabuki kematã mishkiwẽ kenebaunibuwẽ taea napãpa tepakuanu mapubaũshũ 
1SA.15.6	Moisĩ ainẽ enabu Queneu nawabu Amaleque nawabube husia hiweabuwẽ taeshũ hui kushipawẽ Saulũ hatu yuikĩ:
1SA.15.6	—Queneu nawabuũ, tashnibirani neri dasibi kaĩ bekãwẽ. Amaleque nawabube nũ matu detekatsi ikamaki. Matubunã, Egito anua nukũ shenipabu Israelĩ enabu beaibu matũ shenipabũ hatu duawanibukiaki. Menã hawaira ea nĩkabirani bekãwẽ— hatu wa hawẽ hãtxa nĩkatã
1SA.15.6	Queneu nawabu Amaleque nawabu anua kaĩbaini pashaibũ 
1SA.15.7	haskabiranaibũ hawẽ detenamenikabubetã Saulũ Amaleque nawabu hatu dete taewakĩ Havilá anushũ hatu txibãbaĩkĩ Egito maiwã pakea kesha anu mae betsa Surkiri hiki buaibu hatu detekĩ keyutã 
1SA.15.8	hanushũ Amaleque nawa shanẽ ibu Agague atxishũ hawenabu detenamenikabu besti dasibi hatu detekĩ maematã 
1SA.15.9	hakia Saul inũ hawẽ detenamenikabũ Agague atxishũ mekeyutã hanushũ hatũ txashuwã bene inũ, yushã pepabu inũ, ina awa bene inũ, yushã shua detekĩ tenãma hakia hatũ mabu pepa karu betsa meketã hanushũ hatũ mabu pepa beshmas inũ hatũ mabu atimapa sharabu besti dera dera akĩ txakabuwakĩ keyuabũ
1SA.15.10	hanushũ Samuel Senhor Deusũ hãtxa wakĩ:
1SA.15.11	—Pe dabanẽ Saul ẽ shanẽ ibu wani ẽ yunua ea akĩ pewashunama natiã ma ea heneawẽ taeshũ ẽ ma heneaki— aka haskakiri Samuel shinãma bika tenekĩ hau putayamanũ meshu txai tanakĩ Samuelĩ Senhor Deus Saulkiri yukashũshini 
1SA.15.12	penamahaira Saulki nukutanũ ika Samuel kaya tsuãra yuikĩ: “Saul Carmelo anu kaikiki. Harishũ Amaleque nawa detekĩ keyushĩshũ hawẽ unãmati mishki keyatapa benikĩ hatu nitxĩmatã hanua bai betsa kawẽ Gilgalkiri butukainikiki”, aka 
1SA.15.13	Gilgal baiwẽ Samuel kai hari Saulki nukua benimakĩ Saulũ yuikĩ:
1SA.15.13	—Senhor Deusũ hau mia pepawakubainũwẽ. Haska Senhor Deusũ ea yunushinarã, ma ẽ meneshũshinaki— abia
1SA.15.14	hanushũ Samuelĩ txitekĩ yukakĩ:
1SA.15.14	—Txashuwã maã maã ikaibu inũ ina awa maã maã ikaibu ẽ nĩkairã, haskakĩ ẽ haska nĩkai?— aka
1SA.15.15	Saulũ kemakĩ yuikĩ:
1SA.15.15	—Na inabu bekinã, Amaleque nawabũ maewã anua nũ beaii. Mĩ mekenika Senhor Deus kẽwãkĩ ha inabu menukĩ kuashũshanũ, iwanã, txashuwã pepa inũ ina awa shuarãwã nukunabũ mekeshinabuki. Hakia dasibirã, nũ yama washinaki— ikaya 
1SA.15.16	nĩkakatsi ikama nemakĩ Samuelĩ hawaira yuikĩ:
1SA.15.16	—Haska ana yuiyamawe. Peswe. Eska Senhor Deusũ meshu merã ea yuishinai mia yuinũ nĩkawe— aka
1SA.15.16	—Ẽ mia nĩkai ea yuiwe— aka
1SA.15.17	Samuelĩ ana yuikĩ:
1SA.15.17	—Ibubis mĩ haska hayatiruma mĩ shinãbiaya nĩkamas Israelĩ enabu mĩ hatu shanẽ ibuhairashunũ Senhor Deusũ mia katuima mĩ shinãma ishiãmẽ? 
1SA.15.18	Eskaki, shinãwẽ. Senhor Deusũ mia yunukĩ hawẽ nemati kushipawẽ ha Amaleque nawa txakabubu mia detemakĩ hatũ mabu mĩ yama washanũ mia yunushinaki. 
1SA.15.19	Haska shinãma hawẽ hãtxa nĩkama binumakĩ hatu detebiakĩ hatũ mabu inũ hatũ inabu henebainaibu haskakĩ mĩ hatu biãbirãshinamẽ, Senhor Deusũ berubi txakabukiranirã?— aka
1SA.15.20	Saulũ kemakĩ yuikĩ:
1SA.15.20	—Haska Senhor Deusũ ea yunushina txibãkĩ hawẽ yunuawẽ taeshũ ẽ ma akĩ keyushũshinaki. Amaleque nawabu dasibi tenã keyutã hanushũ Amaleque shanẽ ibu Agague neashinabu ẽ iweshinaki. 
1SA.15.21	Txanima Gilgal anushũ mĩ mekenika Senhor Deus ha inãkĩ hanushũ tenã keyukatsi inabu shua tesẽshũ menukĩ keyushũti nukunabũ hatu nawakĩ ibuwabirãshinabuki— aka
1SA.15.22	hanushũ Samuelĩ yuikĩ:
1SA.15.22	“Senhor Deusũ betxipai benimamisrã,
1SA.15.22	nũ ha nĩkakĩ nũ ashuaĩ besti betxipaimiski.
1SA.15.22	Hamẽ ha inabu sheni menukĩ keyushũmisbu inũ
1SA.15.22	hawẽ kẽwãti nami pitxãshũ pimisburã,
1SA.15.22	hawẽ Senhor Deus benimai beshmasmiski.
1SA.15.22	Habũ Senhor Deus nĩkakĩ ashũkubaĩmisburã, habuwẽ benimahairamiski,
1SA.15.22	txashuwã sheni inũ hawẽ nami menukĩ keyushũmisbu binuarã.
1SA.15.23	Habũ Senhor Deus ikũwãbumã danãkĩ txakabuwakĩ Deus sinatamamisburã,
1SA.15.23	yushibube dayai mukayakĩ unãmisbu keskabuki.
1SA.15.23	Tsuãra Senhor Deusũ yunuti hãtxa nĩkama habũ yushibu dami kẽwãmisbu keskabuki, txakabuwairã.
1SA.15.23	Hamẽ miã akĩ Senhor Deusũ yunuti hãtxa mĩ danãkĩ txakabuwashinawẽ taeshũ natiã mĩ nukũ shanẽ ibu ikis mia danãriaikiki”, aka
1SA.15.24	hanushũ Saulũ Samuel yuikĩ:
1SA.15.24	—Pemahairaki. Txakabu wakĩ ma ẽ kaneshinaki. Eã ẽ pewai dabanẽ Senhor Deusũ yunuti txibãma inũ mĩ ea yusĩshina mestẽwãma nukunabuki datekĩ hatũ hãtxa eã habu besti ẽ nĩkashinaki. 
1SA.15.25	Hakia haska ẽ kaneshina menã ea hakimariwe, haska ẽ mia yukairã. Ea haska watã ẽ Senhor Deus kẽwaĩ kai ebe txĩtũkaĩwẽ— aka
1SA.15.26	kemakĩ Samuelĩ yuikĩ:
1SA.15.26	—Mĩ ma Senhor Deusũ yunuti hãtxa danãshinawẽ taeshũ natiã mĩ Israelĩ enabũ shanẽ ibubiakẽ Senhor Deusũ mia danaĩwẽ taea ana ẽ mibe hari kamaki— atã
1SA.15.27	Samuel kai dabekekainaya ana niti anũ ishũ Saulũ Samuelĩ tari txaipa keshawẽ tsumãtã ninĩkĩ ushniã 
1SA.15.28	haska wã hanushũ Samuelĩ Saul ana yuikĩ:
1SA.15.28	—Na ẽ tari mĩ ea ushnishu keska wakĩ Israelĩ enabũ mĩ hatũ shanẽ ibubiakẽ Senhor Deusũ mia ma ushnia keska waikiki. Haska keskari wakĩ mĩ shanẽ ibuai mia ma mebĩtã Israelĩ enabu betsa pepa mia binua Senhor Deusũ katutã inãshanikiki. 
1SA.15.29	Txanima Deusũ hawẽ kushipawẽ Israelĩ enabu hatu duawakubaĩmis txanitxakaisma inũ hawẽ shinã betsa waismaki, huni betsa betsapabũ hatũ shinã betsa wamisbu keskamarã— aka
1SA.15.30	Saulũ Samuel ana yuikĩ:
1SA.15.30	—Txanima kanei ẽ txakabushinaki. Hakia ẽ mia yukakĩ ea akaii. Hau Israelĩ enabu inũ hatũ anibu unanepabũ nũ kai uĩkĩ hau ea shanẽ ibuai eki meseyunũbũ haskama ebe kashũ mĩ Senhor Deus ea duawakĩ ea kewãmayui kawe— aka
1SA.15.31	hawẽ hãtxa nĩkatã Saul Samuelbe txĩtũkaini kashũ dãti iki beti itã hatũ mekenika Senhor Deus kẽwãkĩ meneaya 
1SA.15.32	Samuelĩ hatu yunukĩ:
1SA.15.32	—Amaleque nawa shanẽ ibu ea bebũ nitxĩ bekãwẽ— hatu wa
1SA.15.32	hanushũ iweabu Samuel bebũ nishũ Agaguẽ shinaĩ: “Ma ẽ txakabu binushinaki”, ikĩ shinaĩ: “Ea ana tenãkĩ deteabumamẽkaĩ”, ishũ shinãbiaya 
1SA.15.33	hakia Samuelĩ Agague yuikĩ:
1SA.15.33	—Mĩ matxatu txaipa kenuhairawẽ aĩbuaibu itxapa mĩ hatu bakeuma waniwẽ taea mĩ ewa hatu keskariai bakeumari ikũkaĩshanikiki— akĩ Gilgal anushũ hawaira Senhor Deuski nukuti tari hiwe bebũshũ Samuelĩ Agague derakĩ tenãkĩ bais bais akĩ keyutã 
1SA.15.34	hanua Samuel hawẽ hiwe Ramá anu kaya Saulri habe pashkakaini hawẽ mae Gibeá anu txĩtũkaini hawẽ hiwe anu ka hiweyuaya 
1SA.15.35	haska kainima Samuel mawariama ana haki nukushũ uiãma inikiaki. Senhor Deusũ shinaĩ: “Haskakĩ Saul Israelĩ enabu ẽ hatu shanẽ ibu washunimẽ?” ikĩ shinã betsaiwẽ taea haska washũ Samuel Senhor Deusũ shinã betsawatirumawẽ taea Samuelĩ ana uiãmabia hawẽ nuihairai kashakũkainikiaki.
1SA.16.1	Atimas Senhor Deusũ Samuel yuikĩ:
1SA.16.1	—Saulwẽ taearã, hatiã hawẽ nui kashakũkaini mĩ hakimashanai? Israelĩ enabu Saul hatu shanẽ ibushũkũkainai ana haskai ẽ betxipaiamaki, mĩ haska shinainã. Menã benikaĩ ha piti sheni mĩ txashuwã mashũ bishtuki mata watã Belém anu huni betsa Jessé hiwea anua hawẽ huni bake betsa hau ha Israelĩ enabu shanẽ ibushũkũkaĩshanũ ẽ ma katushinawẽ taea hari katãwẽ— aka
1SA.16.2	Samuelĩ kemakĩ yuikĩ:
1SA.16.2	—Haskakaĩ ẽ mia ashũtirumẽ? Mĩ ea haska yunua shanẽ ibu bena katui ẽ kaya Saulũ tapĩtã ea tenãshanikiki— aka
1SA.16.2	kemakĩ Senhor Deusũ yuikĩ:
1SA.16.2	—Belém anu ina awa bake babupa bushũ: “Senhor Deus kẽwãtanũ ika matu anu ẽ huaii”, iwanã, hatu yuitãshãwẽ. 
1SA.16.3	Ina awa bake tesẽshũ hawẽ sheni menukĩ keyushũ pitxãtã Deus kẽwãkĩ hawẽ nami ẽ mibetã piyuaii, iwanã, Jessé kenashãwẽ. Mĩ harishũ haska wai kai ẽ mia yuishanaii. Ha shanẽ ibushanai Jessé bake betsa haratura ẽ mia yuikĩ yunua katukĩ shanẽ ibu kushipa meribi wakĩ sheni mashu ashãwẽ— aka
1SA.16.4	haska Senhor Deusũ yunua Samuelĩ abaini kai Belém anu hikiaya ha mae anua anibu unanepabu kaĩbirã dateyabi ikĩ Samuel yukakĩ:
1SA.16.4	—Unanumawẽ taea mĩ huai?— akeakeabu
1SA.16.5	kemakĩ Samuelĩ hatu yuikĩ:
1SA.16.5	—Haa. Unanumawẽ taea ẽ huaii. Senhor Deus kẽwãkĩ na ina awa bake babupã sheni menukĩ keyutã hawẽ kẽwãti nami matubetã pinũ ika ẽ hushuki. Matũmebi datxuki petã hawẽ kẽwãti nami ebetã pikãwẽ— hatu watã
1SA.16.5	Senhor Deusũ Jessé inũ hawẽ huni bakebu hau ha meribi pepa wanũ Samuelĩ Senhor Deus hatu yukashũtã ina awa sheni menukĩ keyushũ hawẽ kẽwãti nami hua habetã pinũ, iwanã, Jessé inũ hawẽ huni bakebu kenakĩ Samuelĩ huni betsa yunua 
1SA.16.6	hatu yuia bei hikiaibũ Jessé huni bake iyua Eliabe Samuelĩ uĩkĩ: “Txanima haki, Senhor Deusũ ma katushinarã, hau Israelĩ enabu shanẽ ibukũkaĩshanunã”, ikĩ shinãyã
1SA.16.7	hakia Senhor Deusũ Samuelĩ shinã uĩkĩ yuikĩ: “Haskamaki. Hawẽ yura hawẽrua keyatapa shua uĩyamawe, ẽ ma haska danainã. Hunibũ bemakis hatu uĩmisbu keska wakĩ miãri bemakis uĩyamawe. Hakia eã uĩkinã, hatũ huĩti merã pe besti shinaĩbu ẽ unãti wamiski”, aka
1SA.16.8	hanushũ hawẽ huni bake betsa Aminadabe kenashũ Jessé Samuel uĩma hakia Samuelĩ yuikĩ: “Senhor Deusũ ha katuamariki”, aka 
1SA.16.9	hanushũ hawẽ huni bake Samá kenashũ Jessé Samuel uĩma hakia Samuelĩ ana yuikĩ: “Hari Senhor Deusũ katuamariki”, aka
1SA.16.10	Jessé hawẽ 7 huni bakebu uĩmakĩ keyua Samuelĩ yuikĩ: “Na hatiburã, Senhor Deusũ tsua katuamaki”, iwanã 
1SA.16.11	hawẽ henekĩ ana yukakĩ:
1SA.16.11	—Hatismẽ, mĩ huni bakeburã? Ana betsa hayamamẽ?— aka kemakĩ Jessé yuikĩ:
1SA.16.11	—Txashuwã hatũ mekea mashkuhaira besti nenu hayamaki— aka Samuelĩ Jessé yuikĩ:
1SA.16.11	—Hau benatanũbũ hawaira hatu yunuwe. Hanua ha huaya Senhor Deus kẽwãkĩ benimai nũ taewatiruki— akaya
1SA.16.12	Jessé hatu yunua bushũ itanabu hawairakirani ha berunã hawẽ bake mashku hikiaya hawẽ yura hawẽruahaira inũ hawẽ beru hawẽruari Samuelĩ uiãyã hanushũ Senhor Deusũ Samuel yuikĩ:
1SA.16.12	—Ha niarã, haki. Hau Israelĩ enabu shanẽ ibuhairashanũ benitã piti sheni mashu ariwe, katukinã— aka
1SA.16.13	haska wa Samuelĩ nĩkatã sheni bua hawẽ kapãkãkia bitã hawẽ epa Jessé inũ hawẽ betsabũ uiaĩbũ berunã hawẽ kena Davi piti sheniwẽ Samuelĩ mashu akĩ hau Israelĩ enabũ shanẽ ibukũkaĩshanũ katuaya habiatiãri Senhor Deusũ Yushinĩ Davi kushipa wakĩ taewaya hawa ana manai niti ikama hatu yuibaini Ramá anu hawẽ hiwe anu Samuel txĩtũkainikiaki.
1SA.16.14	Hanushũ Senhor Deusũ yushinĩ Saul henebaĩkẽ hakia hau bika tenemakubaĩshanũ yushĩ txakabu Senhor Deusũ yunua haki hikishina Saul ana shinã pewamamakĩ bika tenemaya 
1SA.16.15	hawẽ tsumabũ Saul yuikĩ:
1SA.16.15	—Shanẽ ibuũ, Senhor Deusũ ma yunua yushĩ txakabũ mia bika tenemaikiki, mĩ unaĩmẽkainã. 
1SA.16.16	Mia haska waya tsuãra harpa mawa unãhairai hau mia benashũtanũbũ mĩ tsumabu nuku yunuwe, nũ benai kairã. Yushĩ txakabũ mia bika tenemai harpa mawanikatũ mia mawashunaya mĩ pekũkaĩshanaii, ha mĩ bika teneairã— akeakeabu
1SA.16.17	hawẽ tsuamabu kemakĩ Saulũ hatu yuikĩ:
1SA.16.17	—Peki. Huni betsã harpa mawa unãhairai ea benashũbaũtãkãwẽ. Betxitã ea iweshũtãkãwẽ— hatu wa 
1SA.16.18	hawẽ tsuma betsã Saul yuikĩ:
1SA.16.18	—Belém anushũ Jessé huni bake mashku Davi hawẽruatũ harpa mawa unãhairai inũ ha dikabi kushipakaĩ detenamea unaĩ inũ pe shinaĩ hãtxai pemis ẽ uĩmaki, Senhor Deusũ haskai merabewakubainairã— aka
1SA.16.19	hanushũ hau yuishũtanũbũ Saulũ hawẽ tsumabu Jessé anu hatu yunukĩ: “Belém anu bushũ Jessé ea yuishũkĩ: ‘Mĩ huni bake Davĩ txashuwã mekenika ea nitxĩshũwẽ’, akĩ Jessé ea yuishũtãkãwẽ”, akĩ hatu yunua
1SA.16.20	bushũ Saulũ hãtxa Jessé yuiabu nĩkatã hawẽ bake nitxĩshũkĩ hau haya iyutanũbũ jumento kamaki misi saku mata inũ bitxi bishtu vinho mata naneshũtã hanua cabra bake jumentoki dũtãshũ Saul anu haya yunua 
1SA.16.21	kai hikishũ Davĩ Saul yuikĩ: “Ea Jessé bake mianu ma ẽ hushuki, mia dayashunirã. Hanua ẽ epã na piti inãkuĩ mia yunushinaki”, aka hanushũ Saulũ hawẽ merabewanika wakĩ Davi betxipaihairakĩ katushĩshũ 
1SA.16.22	hanushũ Saulũ hawẽ hãtxa ana Jessé bumakĩ: “Mia ea akĩ mĩ bake Davi mĩ ea nitxĩshũshina ẽ betxipaihairaiwẽ taeshũ ea heneshũwẽ, hau ea anu ikũkaĩshanunã”, akĩ hawẽ hãtxa bumanikiaki. 
1SA.16.23	Hanushũ haska washĩkẽ yushĩ txakabu Deusũ yunua Saul bika tenemakĩ ana taewaya Davĩ harpa mimawa pewashunaya Saul anua yushĩ txakabu tashnikainaya Saulũ ana pe shinãpaunikiaki, beshteketã petũ besuirã.
1SA.17.1	Israelĩ enabu detenamenikabube detenamenũ ika Filisteu nawa shanẽ ibubũ hawẽ detenamenikabu hatu itxawabirã Judá enabũ maiwã pakea anu mae betsa Socó inũ Azeca namakis Damim mae anu hatũ tari hiwe pũtebaunabũ 
1SA.17.2	hanua haskariai Filisteu nawabube detenamenũ ika Saulũ hawenabu itxawariabirã pashku Carvalho napãpa anushũ hawẽ detenamenikabubetã hatu detenũ ishũ pewakĩ hatũ tari hiwe pũteriatã hanushũ Filisteu nawabube detenameti mabu pewaibũ 
1SA.17.3	hanua mati mananã betsauri Filisteu nawabu mapubaunabu inũ ukeri mati mananã betsa anuri Israelĩ enabu mapuriabaunabu ha pashku napaku namakiswẽ taea pashka uinanaĩbũ 
1SA.17.4	hanua Filisteu nawa detenamenika betsa hawẽ kena Golias hawẽ yura keyatapahaira 3 metro haya hawẽ maewã Gate anua hua hawenabu nashui ika nikẽ 
1SA.17.5	tsuã hau deteyamanũ hawẽ bushka hunekĩ maiti bronze mane sawea inũ bronze mane tari hawẽ shutxi anu inũ petxiuri hunekĩ saweria hawẽ shãkama 55 quilorã, 
1SA.17.6	hawẽ kishi inũ hawẽ bikerã anu huneriakĩ bronze mane saweria ha putakĩ hatu txatxiti hashi bronze maneri inũ, 
1SA.17.7	hawẽ hi kushipa txatxiti hashi ewapa nũkupa hawẽ debu ferro mane kenuhaira hawẽ shãkama 6 quilo ia inikiaki. Hawẽ merabewanikã hawẽ detenameti mabu bushũmis bebukainaya 
1SA.17.8	Golias kaĩkirã nishũ hui kushipawẽ Israelĩ enabu hatu yuikĩ:
1SA.17.8	“Haskai detenamenũ ika bebiashina mã hamẽ mapuabumẽ? Earã, ẽ Filisteu nawaki. Hakia maturã, mã Saulũ tsumabuki. Butukirã tsua ebe detenameyuimẽkaĩ, huni betsa matu anua katutã ea anu yunukãwẽ, hau ebe detenameyununã. 
1SA.17.9	Matunabu betsa detename unaĩtũ ea maemaya nuku dasibibu nũ matũ dayaru ikũkaĩshanaii. Hamẽ eã ẽ ha huni maemakẽ matu dasibiburi mã nukũ dayaru ikũkaĩtiruki. 
1SA.17.10	Ikis Israelĩ enabu detenamenikabu tibi yuikĩ ẽ matu shinãmaii. Hau ebe detenameyunũ bestitxai yunukãwẽ”, hatu wa
1SA.17.11	haskai Saul inũ Israelĩ enabũ Filisteu nawa hãtxai nĩkatã ana hawa benimama punu nukatã haki datei keyuaibũ
1SA.17.12+1SA.17.13+1SA.17.14	Saul shanẽ ibuyukẽ Efrateu nawa Belém anua huni betsa Jessé anibuhaira 8 huni bakeya hawẽ bake mashku Davirã, Jessé 3 huni bake iyua, Eliabe inũ Aminadabe inũ Samá Filisteu nawabube detenamenũ ika Saulbe ma bushiãbu 
1SA.17.15	hanua uatiã Saulũ Davi kena hubiashina ana hawẽ epã txashuwã meketanũ ika Saul anua tashnikaini Belém anu txĩtũkaĩshĩkẽ
1SA.17.16	ha Golias tashnikirãkirãkĩ shaba tibi penama inũ bari kaya tibi hatu kashe hãtxawẽ yuikĩ Israelĩ enabu sinatamakubaini 40 dia hatu bika tenemaya 
1SA.17.17	shaba betsatiã Jessé Davi yuikĩ:
1SA.17.17	“Shekiwã trigo tsui 20 litro inũ 10 misi bitã hatũ tari hiwe anu mĩ betsabu bushũtãwẽ. 
1SA.17.18	Ha dikabi hatũ shanẽ ibu beshmas inãkuĩkĩ 10 awa txutxu tãki bushũriatãwẽ. Mĩ betsabu haskaramẽkaĩ, hatu ea uĩshũtãwẽ. Mĩ betsabu ma pe hiweabumẽkainã, kakape nĩkatãkĩ ea yuiyutãwẽ”, aka
1SA.17.19	habiatiãri Saul inũ Davĩ betsabu inũ Israelĩ enabu detenamenikabu Carvalho napaku anua Filisteu nawabube detenameaibũ
1SA.17.20	Davi penama bestẽtã hawẽ epã txashuwã huni betsã hau mekeshũyunũ yunutã piti hawẽ epã yunushina hatu bushuĩ kai hatũ tari hiwe pũtebaunabu anu hikitushiaya Israelĩ enabu detenamenika mapubainabu hatũ date henei ana dateama detenamenũ ika sai sai iki keyuaibũ 
1SA.17.21	mati dabe anua beisinãbukuĩ Israelĩ enabu inũ Filisteu nawabu mapubauna uinanaĩbũ 
1SA.17.22	hanu piti inũ mabu mekeabu anu ha piti bushu hanu arubaini detenameaibu uinũ ika kushikaĩ ha mapubaunabu anu hikishũ hawẽ betsabuki nukushũ yukakĩ: “Mã haskaramẽ, nukũ epa ẽ yui kairã”, iki 
1SA.17.23	hawẽ betsabube Davi hãtxai heneriamakẽ Filisteu nawa mapuabu anua mẽtsisipa hawẽ mae Gaterã, Golias ana tashnikirã ana Israelbu mesewakĩ hau tsuara habe detenameyunũ habias hãtxa hatu yuikubainai ana hatu hãtxa wai Davĩ nĩkaya
1SA.17.24	Israelĩ enabũ ha Golias uĩ hawẽ taea datei pashanũ ika txishtekiri hukirã 
1SA.17.25	yuinameakeakekĩ:
1SA.17.25	—Ha huni keyatapa tashnikiranairã, mã uiaĩ? Hau habe nũ detenamenũ nuku kashe wakĩ nuku bika waikiki. Tsuãra maemakĩ tenãkẽ nukũ shanẽ ibuhairatũ mabu itxapa inãkĩ hawẽ aĩbu bake aĩwãmatã txipu hawenabus imposto pei ana yukama ikũkaĩshanikiaki— ikea iakeabu 
1SA.17.26	nĩkatã hari mapuabu Davĩ hatu yukakĩ:
1SA.17.26	—Ha Filisteu nawã matu kashe wakubainai tsuara habe detenamekĩ tenãkĩ yamawakenã, ha huni detenamenika Saulũ hawa inãshanai yuishinamẽ? Deus hiweatũ detenamenikabu kashe wakĩ bika tenemakubainai tsua ikimẽkaĩ, hawa Deus ikũwãmarã— ikaya
1SA.17.27	Golias tsuãra tenaĩwẽ taeshũ hawara Saulũ ha inãshanai ana habias hãtxa dama yuishu habũ Davi yuiabu 
1SA.17.28	hakia haska yuiaibu hawẽ betsa iyua Eliabẽ nĩkatã haskakiri Davi yuiaibu nĩkatã hawẽ betsa haki sinatakĩ Davi yuikĩ:
1SA.17.28	—Haskai mĩ nenu huamẽ? Hanu tsua hiweabuma anu nukũ epã txashuwã itxapama tsuã mekeshũyunũ mĩ yunubirãshinamẽ? Nũ hatube detenameai besti uĩtanũ ika mĩ hua mĩ datemanikapai haska txakabu shinaĩ ẽ nĩkaii— aka
1SA.17.29	kemakĩ Davĩ yukakĩ yuikĩ:
1SA.17.29	—Ẽ hawa hãtxa txakabuwaiwẽ taeshũ mĩ ea ha akai, damahairabĩ ẽ hãtxai?— itã
1SA.17.30	hawẽ betsa dapashkabaini kashũ huni betsa yukakĩ:
1SA.17.30	—Ha Filisteu nawabe detenamekĩ maemakenã, Saulunã, hawa inãshanikiaki— aka habias betsabũ yuikãshu habiaskari Davi banabimakĩ yuiria 
1SA.17.31	Davi yuka ikai betsabũ nĩkabaini kashũ Saul yuiabu nĩkatã hau Davi iwenũbũ hatu yunua 
1SA.17.32	Davi kashũ Saul yuikĩ:
1SA.17.32	—Ha Filisteu nawawẽ datei hau punu nukayamanũbũwẽ. Earã, ẽ mĩ dayaruwẽ taea ẽ habe detenamei kaii— aka
1SA.17.33	kemakĩ Saulũ Davi yuikĩ:
1SA.17.33	—Miarã mĩ berunãki. Ha Filisteu nawa keyatapabe detenamei mĩ mesti mĩ katirumaki. Hakia ha ikirã, berunã detenamekũkaũmis beya huni ewaki— aka
1SA.17.34	Davĩ yuikĩ:
1SA.17.34	—Eki txiti iwe. Earã, ẽ mĩ dayaru ẽ epã txashuwã ẽ mekeshũkubainai leão hune hushũ txashuwã atxishũ tukũbainai 
1SA.17.35	hawaira txibãbaĩ kusha kusha akĩ txashuwã tukuã ẽ shetakash akubaĩmiski. Ẽ haska wa eari pinũ ika ea shinãbirani huai hawẽ daniwẽ tsumabaĩ ẽ mestẽtiwẽ kusha kusha akĩ ẽ tenãmiski, dateamarã. Urso dikabi hushũ yumetsukainai ẽ habiaskari wamiski. 
1SA.17.36	Haskakĩ leão inũ urso detekĩ ẽ amis keska ha huni Filisteu nawa Deusuma ẽ habiaskari watirumamẽ? ha Deus hiweatũ detenamenikabu hatu mesewakubainairã. 
1SA.17.37	Inu betsa leão inũ ursõ ea mesewai Senhor Deusũ ea hatu binumakubaĩmis keska wakĩ ha huni Filisteu nawa keyatapatũ ea mesewabiaya Senhor Deusũ ea merabewariatiruki— aka
1SA.17.37	nĩkatã Saulũ Davi yuikĩ:
1SA.17.37	—Haskakenã, katãwẽ, Senhor Deus mibe kashũ mia merabewaikikirã— atã
1SA.17.38	hanushũ Saulũ haya detenamemis tari hau Davi sawemanũbũ hatu yunua Davi mane tari sawemakĩ hau hawẽ bushka hunenũ mane maiti maimatã hawẽ yura hunekĩ mane tari hawẽ shutxi anu inũ hawẽ petxiuri hunekĩ sawemabu 
1SA.17.39	hawẽ deteti txaipa kenuhaira ibubis bitã Davĩ usũtã haska sawekĩ beyawaisma shãkamakẽ kapaikĩ danãtã Davĩ Saul yuikĩ:
1SA.17.39	—Ẽ haska beyamawẽ taea haska sawetã ẽ kushikaĩtirumaki— itã Saulũ mane tari pekashũtã 
1SA.17.40	hawẽ bamati hi besti tsumabaini kakĩ pashku namakia 5 mishki tũkupabu katushũ hawẽ kapãkãki nanetã mishki haki nanetã putati tsumabaini Goliaski kemai kaya 
1SA.17.41	hawẽ merabewanika bebushũkiranaya hanua Golias unãshubira hatxũ hukĩ 
1SA.17.42+1SA.17.43+1SA.17.44	unuria Davi uĩkĩ huni berunã hawẽ yura hawẽruahaira inũ hawẽ beru hawẽruari haskabe detenametima Filisteu nawã Davi yuikĩ:
1SA.17.42+1SA.17.43+1SA.17.44	—Earã, ẽ kamã dabanẽ mĩ hi mestẽtiwẽ mĩ ea kushanũ ika huai?— akĩ hawẽ yushibũ kenawẽ Davi yuputã: —Haskakenã, neri huwe, mĩ namirã, peiyabu inũ pianãbu ẽ mia hatu inainã— aka
1SA.17.45	hanushũ Davĩ kemakĩ yuikĩ:
1SA.17.45	—Miarã, hashi dabe inũ matxatu txaipa kenuhairayatũ ea detenũ ika mĩ huaii. Hakia eanã, Israelĩ enabu mĩ hatu mesewakĩ datekubainaiwẽ taea hatũ mekenika Senhor Deus dasibi kushipa binuatũ kenawẽ taea mibe detenamenũ ika eari ẽ huaii. 
1SA.17.46	Haskawẽ taeshũ Senhor Deusũ ea merabewa ẽ mia maemaya ikis mia detekĩ tenãtã mĩ bushka ẽ mia teshteaii. Ha dikabi mã Filisteu detenamenikabu ẽ matu tenã matũ nami peiyabu inũ pianãbu ẽ matu inaiĩ. Ẽ matu haska waya mai hirabi anu hiwebaunabũ Israelĩ enabũ mekenika Deus kushipahaira haya unãshãkanikiki.
1SA.17.47	Na nenu nũ detenamei itxaburã, nukuburã, hawa matxatu txaipa kenuhaira inũ hashiwẽ Senhor Deusũ nuku detenamemakĩ hiwemama dasibibũ mã unaiĩ. Na detenamei nũ huarã, Senhor Deusunaki. Haskakẽ Senhor Deusũ matube detenamemakĩ nuku matu maemamaikiki— aka
1SA.17.48	Haska wa Golias nĩkai benitã Davikiri hui kemakũkiranaya habiatiãri Davi hawaira hari kushikaĩ ha bebũ nitã 
1SA.17.49	hawẽ mekẽ mistubaĩ hawẽ kapãkã anua mishki tũkupa bishũ putatiki nanetã bekũ bekũ akĩ mishki tũkuwẽ Golias betũku anu tsakakĩ bepesa ha mishki hawẽ betũkuki usuã haska wa mawai besuuri tĩ iki maĩ di ikaya
1SA.17.50	haska wakĩ Davĩ Filisteu nawa maemanikiaki, hawẽ bekũ bekũ akĩ putatiwẽ inũ mishki tũkuwẽ besti Filisteu nawa keyatapa tenãtã hawa matxatu txaipa kenuhaira buama ikawẽ taea 
1SA.17.51	kushikaĩ hawẽ yura dapi kashũ Goliasĩ matxatu txaipa kenuhaira haya sitã ibubis hawẽ bushka teshtekĩ tenãyã ha bestitũ detename unaĩ haki txiti ikabu ma tenã mea Filisteu nawabũ uĩtã datei pashai kushibainaibũ 
1SA.17.52	Israelĩ enabu inũ Judá enabũ hatu uĩtã hatu detenũ ika hui kushipawẽ sai sai ibaĩkĩ hatu txibãbaĩkĩ hatũ detetiyashũ Filisteu nawabu maewã dabe Gate inũ Ecrom mishki kenebaunibu anu hatu henetã Saaraim bai kawẽ inũ Gate bai kawẽ Ecrom anu bai ka namaki Filisteu nawabu mirima debua mania uĩkubirani
1SA.17.53	hatu txibãkubaĩtani ana txĩtũbirã Filisteu nawabũ hatũ tari hiwe pũtebaũshinabu anu hikitã hatũ mabu biãkĩ tsispu keyuaibũ 
1SA.17.54	hanushũ Goliasĩ bushka teshtebaĩ Davĩ bitã txipu Jerusalém anu bunikiaki. Hakia Goliasĩ haya detenamemis mabu Davĩ bushũ hawẽ tari hiwe anu arunikiaki.
1SA.17.55	Davĩ Filisteu nawa Golias detei kai uĩkĩ Saulũ bebũkiri hawẽ detenamenika shanẽ ibu Abner yukakĩ:
1SA.17.55	—Abnerĩ, tsuã huni bake ikimẽkaĩ, ha berunanã?— aka
1SA.17.55	kemakĩ:
1SA.17.55	—Shanẽ ibuũ, Deusũ nuku uiãyã eãri ẽ unãmaki— aka
1SA.17.56	hawẽ shanẽ ibũ Abner yunukĩ:
1SA.17.56	—Hawẽ epa tsuamẽkaĩ, hatu yukatãwẽ— aka
1SA.17.57	ma tapĩkẽ hanushũ Filisteu nawa Golias detekĩ tenãtãkĩ hawẽ bushka beaiki nukushũ Abner metsũbaĩ Saul anu iyua 
1SA.17.58	Davikiri dasibi ma hakimashina Saulũ Davi yukakĩ:
1SA.17.58	—Berunaã, tsuamẽ, mĩ eparã?— aka
1SA.17.58	Davĩ kemakĩ yuikĩ:
1SA.17.58	—Earã, Belém anua mĩ tsuma Jessé ẽ bakeki— aka
1SA.18.1	Saulbe Davi hãtxai meneaya hanua hawẽ bake Jônatas habe haibunamenikiaki, Davi betxipaihairai ibubis betxipaiai keska wakinã. 
1SA.18.2	Hanushũ hau hawẽ epã hiwe anu ana txĩtũkaĩyamanũ habianua habe hiwei hau dayashũkũkainũ Saulũ Davi nematã yununikiaki. 
1SA.18.3	Hanua Jônatas inũ Davi betxipainamerabei putanametimai haibunaĩ yubakarabenibukiaki, Jônatasã hawẽ yura betxipaiai keska wakĩ Davikiri shinãkinã. 
1SA.18.4	Ha dikabi Jônatasã Davi inãkĩ hawẽ bemakia tari inũ hawẽ sãpu tima tari pekashũ sawemakĩ hawẽ matxatu txaipa kenuhaira inũ hawẽ kanũ pepa inũ hawẽ nanesheketi pepa inã keyunikiaki.
1SA.18.5	Haska Saulũ Davi yunua ashũkĩ Davĩ hawẽ unanepa uĩmakubainaiwẽ taeshũ detenamenikabũ shanẽ ibu beshmas Saulũ Davi washĩkẽ hanushũ Saulũ shanẽ ibu beshmasbu inũ hawẽ detenamenikabu dasibibũ Davi betxipaikubainibukiaki.
1SA.18.6	Filisteu nawa Golias Davĩ tenãshĩkẽ Saul inũ hawẽ detenamenikabuya txĩtũbiranaibũ shanẽ ibuhaira Saul huai haki nukunũ ika benimahairabirani Israelĩ enabũ mae tibi anua aĩbuaibu hatũ mimawatiya kaĩbirãkĩ xaxa ati inũ tsarĩ tsarĩ atiya nawai kãtakubirani Saulki nukui 
1SA.18.7	habias kãtati kãtakĩ heneama yuikĩ:
1SA.18.7	“Saulũ 1.000 hunibu tenãshinaki.
1SA.18.7	Hanushũ Davĩ 10.000 hunibu tenãshinaki”,
1SA.18.7	iki heneabumakẽ
1SA.18.8	haskaibu Saulũ nĩkai betxipaiama sinatahairakĩ yuikĩ:
1SA.18.8	—Davĩ 10.000 tenãshina yuikika. Hamẽ eanã, 1.000 besti ẽ tenãshinamẽ, haskakiri mã nuku kẽwainã. Mã daka hawaira matũ shanẽ ibu wai ikai?— ikĩ
1SA.18.9	ha Davi haska waibu nĩkai Saulũ hakiri shinã txakakĩ danã taewabainaya
1SA.18.10	haska washina shaba betsatiã Deusũ yunua yushĩ txakabũ Saulki hikitã hawẽ hiwe hawẽrua anua Saul dushku itsai bika teneaya shushawakĩ mimawashũmis keska wakĩ harpa Davĩ mawashunaya Saulũ hashi tsumashũ 
1SA.18.11	Davi txatxikĩ keneyabi tsãpa wanũ, iwanã, hawẽ hashi Saulũ hakiri puta Davĩ hashi binui dabekeaya dabeki txatxipaikĩ kanea
1SA.18.12	ana Senhor Deusũ Saul merabewama Davi merabewaiwẽ taea Daviki Saul datekũkaĩkĩ 
1SA.18.13	ana habe hiwemama nitxĩkĩ hau hatũ detenamenikabu shuku betsa hau yununũ comandante wakĩ Davi yunushina hatuki sinataibube detenamemakĩ Davĩ hatu iyutãtãkĩ iwebirãbiranaya 
1SA.18.14	Senhor Deusũ Davi merabewa hatu detenamemakĩ hatu yunukĩ pewakubainai 
1SA.18.15	Davĩ hatu haska wamai Saulũ hatu uĩ ana hawẽ datehairaya 
1SA.18.16	hakia hatube detenamenũ ika butã butanaibũ Davĩ hatu pe yunukubainaiwẽ taeshũ Israelĩ enabu inũ Judá enabu dasibibũ Davi betxipaiaibũ
1SA.18.17	shaba betsatiã Saulũ ibubis shinãkĩ:
1SA.18.17	—Ibubis ẽ Davi tenãtirumaki. Hakia Filisteu nawabũ ea ashũtirubuki— iwanã, Davi kena hua Saulũ yuikĩ:
1SA.18.17	—Tsuki dateama mẽtsisipai Senhor Deus mĩ detenameshũkũkainaiwẽ taeshũ ẽ aĩbu bake iyua Merabe ẽ mia bimashanaii— aka 
1SA.18.18	hakia Davĩ kemakĩ Saul yuikĩ:
1SA.18.18	—Shanẽ ibuhairatũ dais ẽ itirumaki. Earã, ẽ hawaumaki. Ha inũ, Israelĩ enabu anua enaburi hawabumaki. Haskabiakẽ mĩ bake mĩ ea bimakatsi ikai ẽ bitiruki— aka
1SA.18.19	hakia Davi Merabe aĩwãmanũ, iwanã, haska yubashina ma kemaya Davi mebĩtã huni betsa Adriel mae Meolá anua Saulũ hawẽ aĩbu bake Merabe inãkĩ bimakẽ 
1SA.18.20	hakia hawẽ aĩbu bake betsa Mical Davibe betxipainameai tsuãra uĩtã Saul banabimabu nĩkai benimahairakĩ 
1SA.18.21	ana shinãkĩ: “Hatube detenameaya Filisteu nawabũ Davi harishũ tenãshãkanikiki. Haskakẽ ẽ bake Mical bimatã yunu txakamakĩ Filisteu nawabu ẽ hatu tenãmatirumẽkaĩ”, itã Davi ana kenatã yuikĩ:
1SA.18.21	—Daviĩ, eskatianã, ẽ mia dais washanaii, ẽ aĩbu bake betsa mia bimakinã— atã
1SA.18.22	hanushũ hawẽ tsumabu Saulũ yunukĩ hatu yuikĩ:
1SA.18.22	—Tsuã nĩkama Davi bestibe hãtxakĩ ea eska yuishũkãwẽ: “Nukũ shanẽ ibuhairatũ mia betxipaihairaikiki. Ha inũ, hawẽ dayaru dasibibunã, nũ mikiri pe shinãkubaĩmiski. Shanẽ ibuhairatũ dais ikũkaĩshãwẽ, hawẽ bake biãtanã”, ea washũtãkãwẽ— hatu wa
1SA.18.23	Saulũ dayarubu Davi anu bushũ habias hãtxa yuiabu hakia Davĩ hatu kemakĩ:
1SA.18.23	—Shanẽ ibuhairatũ dais ikũkaini bikama dabanẽ mã shinaĩ? Haskai nuitapabiai ẽ shanẽ ibũ dais itirumẽ? Ẽ mitanumaki— hatu wa
1SA.18.24	hanua Saul anu ana bushũ Davĩ hãtxa banabimakĩ yuiabu 
1SA.18.25	hau Filisteu nawabũ Davi tenãshanũbũ Saulũ kemakĩ hatu ana yuikĩ:
1SA.18.25	—“Nukũ beya txibãkĩ aĩbu huni betsã bikatsirã, hatũ epa bebũkiri mabu ewapa bishũmisbuki. Hamẽ eanã, ẽ shanẽ ibũ yunuairã, haska ẽ shinãmaki. Hakia nukuki sinatamisbu kupikĩ Filisteu nawabu tenãtã 100 hina kubitxi meshtebirã ha dukũ ea beshũtiruki. Haska besti hakiri ẽ shinaiĩ”, haska Davi ea yuishũtãkãwẽ— hatu wa
1SA.18.26	Davi anu ana bushũ Saulũ hãtxa yuiabu Davĩ nĩkatã:
1SA.18.26	—Haskakenã, peki. Shanẽ ibũ ea dais wakatsi haska betxipaikĩ yunuairã, bikamaki— ishũ hanu Saulũ yubashina kemariamabiakẽ 
1SA.18.27	Davi hawẽ detenamenikabube kashũ hatubetã 200 Filisteu nawabu detekĩ tenãshũ hatũ hina kubitxi meshtetã beshũ shanẽ ibuhairatũ daisnũ ikirã ha 200 hina kubitxi Davĩ Saul inãtushiaiwẽ taeshũ hawẽ bake Mical Saulũ Davi inãnikiaki, aĩwãmakinã.
1SA.18.28	Senhor Deusũ Davi merabewakubainaya hawẽ aĩbu bake Micalĩ Davi betxipaihairai uĩkĩ unaĩ 
1SA.18.29	ana Daviki datekũkaĩshina binumai ana haki Saul datekĩ danaĩ haki sinatai henetiruma inikiaki. 
1SA.18.30	Haska inũ, betsarã, Filisteu nawa shanẽ ibubũ Israelĩ enabu detenũ ika beaibu tibi Saulũ detenamenika shukua betsabu hatubetã hatu detekĩ maemabiaibũ Davĩ hawenabu binumakĩ hatu itxapa deteshũkubainikiaki, comandante betsabu binukinã. Haskaiwẽ taeshũ Davikiri dasibibũ nĩkabauni betxipaihairai hakiri pe shinãkubainibukiaki.
1SA.19.1	Hau Davi tenanũbũ hawẽ bake Jônatas inũ hawẽ shanẽ ibu beshmasbu Saulũ hatu yunua hakia Jônatasã Davi betxipaihairaiwẽ taea 
1SA.19.2	Davi anu kashũ hawẽ epã hãtxa banabimakĩ yuikĩ:
1SA.19.2	—Ẽ epã mia tenãkatsis ikikiki. Haskakẽ meshukiri penama bai anu hune ka hari iruyutãshãwẽ. 
1SA.19.3	Hari mĩ ka anu ẽ epabe ẽ kashanaii. Haskara mikiri ea yuimẽkaĩ. Tapĩtã mikiri ẽ habe hãtxashanaii. Ẽ epa ma kakẽ haska ea yuishu ẽ mia yuishanaii— abaini kaya
1SA.19.4	ana meshukiri penama hawẽ epabe bai anu kashũ Davi merabewakĩ daewashũkatsi ikĩ Jônatasã hawẽ epa Saul yuikĩ:
1SA.19.4	—Shanẽ ibuũ, mĩ tsuma Davinã, hawa txakabuwakĩ mia txakabuwama haki sinatakĩ meyamawe, pe besti mia ashũmiskirã. 
1SA.19.5	Eskawẽ taeshũ ea nĩkawe. Filisteu nawa Golias detenamenika mesebiakẽ Davi dateyamakaĩ Senhor Deusũ Davi merabewaya Filisteu nawa nuku putamaimarã, uĩtã ibubis mĩ benimaimaki. Senhor Deusũ hãtxa danãkĩ hawa txakabuwaismabiakẽ hawawẽ dabanã Davi mĩ tenãkatsis ikai?— aka
1SA.19.6	Jônatasã hãtxa nĩkakĩ shinãtã atimas kemakĩ yuikĩ:
1SA.19.6	—Aa, txanimaki. Senhor Deusũ nuku nĩkaya ẽ mibe yubakaii. Davi ẽ ana tenãmaki. Hau hiwepakeshanũwẽ— abaini kakẽ
1SA.19.7	hanushũ Jônatasã Davi kenashũ haska ibube hãtxashu banabimakĩ yuikĩ daewashũ Saul anu Davi iyua haska washũkubiranima keska wakĩ Davĩ ana Saul merabewakubainaya
1SA.19.8	ana hatube detenamenũ ika Filisteu nawabu Israelĩ enabu maiwã pakea anu ana bei hikiabu hatu nemakĩ putanũ ika hawẽ 1.000 detenamenikabuya Davi ka Filisteu nawabube detenamekĩ hatu maemakĩ mirima tenaĩbuwẽ taea Filisteu nawabu habu hiwenũ ika datei pashai keyuabũ 
1SA.19.9	meshu betsatiã Deusũ yunua yushĩ txakabu Saulki ana hikia Saul dushku iki itsai bika teneaya shusha wakĩ beshtenũ, iwanã, harpa Davĩ mimawashunaya hawẽ hiwe anu hashi tsuma Saul tsaushũ 
1SA.19.10	Davi txatxikĩ keneki tsãpa wanũ, iwanã, hawẽ hashi Saulũ hawaira haki puta hakia Davĩ binui dabeketanai kene besti txatxia nikẽ haska wakĩ datea uĩbaini habias meshu merã hawẽ hiwe anua Davi kaĩkaini pashakẽ 
1SA.19.11	hawẽ hiwe anu hau hawaira kesheshũ uinũbũ hatu mekemakĩ penama tashnikainai hau tenãshanũbũ hawẽ tsumabu betsa betsapa Saulũ hatu yunua bushũ kesheaibũ hakia hawẽ aĩ Micalĩ Davi yusĩkĩ yuikĩ:
1SA.19.11	—Ikis pashariwe. Nenua mĩ pashamarã, meshukiri mĩ mawatiruki— atã
1SA.19.12	uĩti shui anu dispi kushipawẽ Micalĩ Davi habias meshutiã butea pashakẽ 
1SA.19.13	dami yura itsa beshũ Davĩ ushati anu datãshũ dami bushkaki cabra dani tima maimashũ dakukutiwẽ Micalĩ yabukẽ 
1SA.19.14	hau Davi hawairabaĩ atxitanũbũ Saulũ hatu yunua hawẽ hiwe anu bua yuka ikaibũ hakia Micalĩ hatu yuikĩ:
1SA.19.14	—Hawẽ ushati anu isĩ teneikiki— hatu wa txĩtũbaĩ Saul yuiabu, 
1SA.19.15	hau Davi hawẽ ushati anu ana habi benatanũbũ Saulũ hatu yunukĩ:
1SA.19.15	—Hawẽ ushati anu dakabiakẽ kaĩmatã ea anu iwetãkãwẽ, hau nenushũ tenanũbunã— hatu wa
1SA.19.16	Saulũ tsumabu ana bushũ Davĩ hiwe anu hikibaĩ hawẽ ushati anu dami yura itsa cabra dami tima maitiya betxitã hawẽ bake Mical besti atxitã iyushũ haska bestikiri uĩkãshu yuiabu 
1SA.19.17	Saulũ Mical yuikĩ:
1SA.19.17	—Ẽ haki sinatai hani hunekĩ nitxĩshũ haska wakĩ mĩ ea haskawẽ parãshumẽ?— aka
1SA.19.17	parãkĩ kemakĩ Micalĩ yuikĩ:
1SA.19.17	—Pashai ẽ nema ea yuikĩ: “Ẽ kai ea nemayamawe, ẽ mia tenãtirukirã”, ea watã kashiãki— aka
1SA.19.18	haskakaini Davi hunekaini Ramá anu Samuel uĩ kashĩshũ haska Saulũ ashiã Samuel yui keyushina hanua habe maei mae betsa Naiote anu Davi Samuelbe hiwei kakẽ 
1SA.19.19	hari hiwei bushiãbu Saul banabimabu 
1SA.19.20	ana Davi hau haria atxitanũbũ hawẽ tsumabu Saulũ ana hatu yunua bui kemashũ Deusũ hãtxa yuishunikabu Samuelĩ hatu imaya nishi paewẽ paeã keska benimakĩ Deus kẽwãkubiranaibu uiãbũ hawaira Deusũ Yushinĩ Saulũ tsumabu haburi hatu betsa wa Deusũ hãtxa yuishunikariai nishi paewẽ paeã keska benimakĩ hatubetã Deus kẽwaĩbũ Davi tsuã hawa wama
1SA.19.21	hatu yunua bushiãbu haskaibũ Saulũ nĩkatã hawẽ tsuma betsabũri Davi hau atxinũbũ ana hatu yunua buabu Deusũ Yushinĩ hatu habiaskari wai nĩkatã hawẽ tsuma betsabu Saulũ ana ha katxu hatu yunua buaibu Deusũ Yushinĩ atxishũ habiaskas hatu wakubainaya 
1SA.19.22	hanua ana nĩkatã ibubis Ramá anu Saul kai Seco anushũ hanu ũpash aruti ewapa anu hikishũ hatu yukakĩ:
1SA.19.22	—Samuel inũ Davirã, hanimẽ?— hatu wa, itxapabũ kemakĩ yuikĩ:
1SA.19.22	—Ramá dapi Naiote anu hiweabuki— akeakeabu 
1SA.19.23	hariri kai bai tanabaini namakis shũ Deusũ yushinĩ Saul betsa wakĩ kushipa wa ha dikabi paeã keska benimakĩ Deus kẽwãkubaini Ramá dapi Naiote anu Saul hikitã 
1SA.19.24	hanushũ hawẽ tari pekakĩ keyua Samuel bebũshũ shaba bestitxai inũ meshu bestitxai kaya nishi paewẽ paeã keska ikũkaĩkĩ Deus kẽwãkubaini penama hawẽ shinã haki dasi keyua dakehairai hawa yuiama Saul hawẽ hiwe anu txĩtũkiranikiaki. Haskakiri hakiri yuipauniburã: “Saulrã, habiari Deusũ hãtxa yuishunikari ikimẽkaĩ?” iake iakepaunibuki.
1SA.20.1	Saul kakẽ Ramá dapi Naiote anua Davi haki datei kaĩkaini Jônatas hiwea anu hikishũ yukakĩ:
1SA.20.1	—Ẽ hawa ana haska washiãmẽ? Ẽ hawa kaneshinamẽ? Mĩ iburã, hakiri ẽ hawa txakabuhaira washinamẽ? haskawẽ taeshũ benakĩ ea tenanũ, ika ikairã— aka
1SA.20.2	kemakĩ Jônatasã yuikĩ:
1SA.20.2	—Deusũ haska betxipaiamaki. Mĩ mawama ishanaii. Shinãkĩ ea nĩkawe. Ea hawa yuiama eamaki hawa betsa betsapa ẽ epã aismaki. Mia tenanũ ika haskakĩ ea hũtaĩmẽkaĩ? Haskatirumahairaki— aka
1SA.20.3	hakia nĩkamas Davĩ ana yuikĩ:
1SA.20.3	—Mĩ ea betxipaihairai mĩ epã unãkĩ mia nuimakatsi ikama ea tenanũ ishũ mia haska yuikatsi ikamaki. Senhor Deus inũ miã mĩ ea nĩkaya ma ẽ debu kema txanima shabakabi ẽ matu yuiaii— aka
1SA.20.4	Jônatasã yuikĩ:
1SA.20.4	—Mĩ haskarara betxipaiayarã, eã ẽ mia ashũtiruki— aka
1SA.20.5	Davĩ kemakĩ yuikĩ:
1SA.20.5	—Eska ẽ shinaiĩ. Meshukiri ushe bena tashniaitiã besikĩ mĩ epa shanẽ ibuhairabe tsaushũ ẽ pimiski. Hanu habetã nũ piaitiã ẽ hawẽ dateaii. Ua meshukiri bari kariama bai anu ẽ huneyukatsis ikai ea nemayamawe. 
1SA.20.6	Mĩ habetã piaya mĩ epa ea yuka ikayarã, miã eska ea yuishũshãwẽ: “Hawẽ mae Belém anu hawaira kaĩkĩ ea ea atã kashiãki. Bari tibi Senhor Deus benimawakĩ txashuwã sheni menushũkĩ keyushũ hawẽ kẽwãti nami hawenabu itxashũ bari tibi pimisbubetã pi kashiãkiaki”, mĩ wa 
1SA.20.7	mia kemakĩ: “Peki”, mia wayarã, haskayarã, unanuma ẽ hiweshanaii. Hamẽ haskama eki sinatakĩ ea txakabuwashanai mĩ unãshanaii. 
1SA.20.8	Haska ekiri hãtxashãwẽ. Ẽ ma mĩ dayarukirã, Senhor Deusũ nuku nĩkaya mibe haibunamei nũ yubakanameimaki. Haskawẽ taeshũ ẽ kaneshĩkẽ mĩ epa anu ea iyuama miã ea tenãriyushãwẽ— aka
1SA.20.9	hakia Jônatasã kemakĩ yuikĩ:
1SA.20.9	—Haska tibi shinãyamawe. Ẽ epa ẽ nĩkayushanaii. Mia txakabuwakatsis iki mikiri hãtxai nĩkatã ẽ mia banabimashanaii— aka
1SA.20.10	nĩkatã Davĩ yukakĩ:
1SA.20.10	—Mĩ epã ekiri txakabu shinãyã tsuã ea banabimatirumẽ? mĩ epã mia haska yuiayarã— aka
1SA.20.11	Jônatasã kemakĩ yuikĩ:
1SA.20.11	—Ua benãta bai anu kanãwẽ— abaini
1SA.20.11	ha dabe kashũ 
1SA.20.12	harishũ Jônatasã ana yuikĩ:
1SA.20.12	—Israelĩ enabu mekenika Senhor Deusbe ẽ yubakaii. Meshukiri inũ ua shaba betsatiãri habias baritiã haska ẽ epã shinaĩ tapĩ ẽ habe hãtxashanaii. Ẽ epã mikiri shinã pewaya ẽ mia banabimashanaii. 
1SA.20.13	Hakia ẽ epã mikiri shinã txakaya ẽ mia banabimama hau Senhor Deusũ ea kupihairakubaĩshanũwẽ. Hamẽ haskama ẽ mia banabimakĩ merabewaya unanuma mĩ pashashanaii. Haska Senhor Deusũ ẽ epa merabewakubainima keska wakĩ hau mia merabewariakubaĩshanũwẽ. 
1SA.20.14	Na eskatiã hiweyushũ ẽ mia merabewai keska habias shinãwẽ haska Senhor Deusũ mia duawakubaĩmis keska ẽ mawariama habiaskari eari duawakubaĩshãwẽ. Hakia ẽ ma mawakẽ 
1SA.20.15+1SA.20.16+1SA.20.17	miki sinataibu Senhor Deusũ hatu unãti washũ kupi keyubiakẽ ea hakimama enaburi duawakubaĩshãwẽ— aka
1SA.20.15+1SA.20.16+1SA.20.17	haskai ha dabe betxipainamei haibunamenibuwẽ taea ha dabe ana yubakanibukiaki.
1SA.20.18	Jônatasã Davi ana yuikĩ:
1SA.20.18	—Meshukiri ushe benakẽ nũ besiaya hanu mĩ tsaumis anu mĩ hayamakẽ mikiri yuka ishãkanikiki. 
1SA.20.19	Shaba dabe inũ besti kaya mĩ hayamakẽ hanu ẽ epã mia benahairashanikiki, pepawẽ kasmai, txakabu shinãkinã. Haskakẽ ha mishki tũku mania dapi uatiã mĩ hanu huneimanu ana habianuri hunetã ea manatãshãwẽ. 
1SA.20.20	Hari kashũ ha mishki tũku mania anuri mĩ hunea anu hanu tsua hayama keska anu 3 pia ẽ bishku bishku ashanaii. 
1SA.20.21	Haska watã ẽ tsuma yunukĩ: “Ẽ pia ea benashũtãwẽ”, ẽ aka kaya ana yunukĩ: “Ha txaima pia mapuaki. Ea beshũwẽ”, akĩ ẽ haska waya ẽ epã mia hawa wamawẽ taea unanuma mĩ tashnikirãtiruki, Senhor Deusũ ea nĩkaya ẽ mia yubairã. 
1SA.20.22	Hakia ẽ tsuma yunukĩ: “Turiri nãta mapuaki. Hari kashũ ea bishũtãwẽ”, akĩ ẽ haska yunuaya mĩ pashatanũ Senhor Deusũ mia haska betxipaiaya hawaira pasharitãshãwẽ. 
1SA.20.23	Na haska nũ yubakashu Senhor Deusũ nuku nĩkatã shinãpakeshanikiki— aka
1SA.20.24+1SA.20.25	Davi hune kaĩ bai anu hunei kakẽ ushe benatiã besikĩ pinũ ika hanu shanẽ ibu tsaushũ pi beyamis anu keneki tabia tapu anu Saul tsaua ha tapu bebũ Jônatas tsaua hanua Saul dapi Abner tsaua betsa anu Davi hanu tsaushũ pimis shakakẽ 
1SA.20.26	Davikiri Saulũ hawa yuiama hakiri shinã bestikĩ: “Hawara Deusũ nemani nũ metiruma meshina periama hutirumamẽkaĩ”, ishiã 
1SA.20.27	besikĩ hatubetã pikubaini ha katxu shabatiã ana Davi ana hayamakẽ hawẽ bake Jônatas Saulũ yukakĩ:
1SA.20.27	—Nukubetã besikĩ pi haskai Jessé bake meshukiri huama ishiã inũ ikis ana huamamẽ?— aka
1SA.20.28	Jônatasã kemakĩ yuikĩ:
1SA.20.28	—Davirã, hawaira kaĩkatsis ikĩ ea yuibaĩshinaki, hawẽ mae Belémkiri kakinã. 
1SA.20.29	Hawẽ mae anushũ hawenabũ Senhor Deus kẽwaĩ besiaibũ hawẽ betsa iyuatũ kenakĩ hau hunũwẽ ashiãwẽ taea: “Enabu hawairakaĩ ẽ hatu uĩyui kai ea nemayamawe”, ea akĩ yukaiwẽ taeshũ ẽ hari yunua kashiãki. Haskawẽ taea mĩ hawẽ shanẽ ibũ tapu anushũ mibetã pi ana huyuamaki— aka
1SA.20.30	haskai Saulũ nĩkatã Jônataski sinatahairakĩ yuikĩ:
1SA.20.30	—Mĩ ewa txakabuhairatũ bakerã, mĩ miaki. Jessé bake mĩ haibuhairawẽ taea mia inũ mĩ ewaki daketiruburã, eã ẽ unãma dabanẽ mĩ shinaĩ? 
1SA.20.31	Jessé bake mĩ yaushiairã, ha hiwekenã, miãraki mĩ ẽ shanẽ ibuai ea katxu mĩ ea mebĩ hikitirumahairaki. Hau mawayunũ ha benabaũtanũbũ hatu yunuwe. Betxitã neri ea ishũtãwẽ, ẽ tenainã— aka
1SA.20.32	Jônatasã kemakĩ hawẽ epa yuikĩ:
1SA.20.32	—Haskarawẽ taea mawatirumẽ? Hawa txakabuwashinamẽ?— aka
1SA.20.33	Saulũ haskai nĩkatã hawẽ bake Jônatas txatxinũ, iwanã, hawẽ hashi sanãtã putakĩ haska wai uĩ: “Txanima ẽ eparã, Daviki sinatahairakĩ tenãkatsis ikikiki. Haskakĩ ea ma unãmaikiki”, iki 
1SA.20.34	sinatahairai tapu anua ana habetã pikatsi ikama benikaini hawẽ epã Davikiri hãtxa txakabukĩ kũyã akĩ bika tenema hawẽ nuihairai ushe bena nishiã kẽwaĩ besiaibu shaba ha katxu Jônatasã ana hatubetã piama henebaina 
1SA.20.35	ushashini penaya habiatiãri Davi yubashina keskai hawẽ tsuma berunãbe Jônatas bai anu kashũ 
1SA.20.36	berunã yunukĩ:
1SA.20.36	—Na pia ẽ bishkuai kushikaĩ benakĩ hawaira ea bishũtãwẽ— aka
1SA.20.36	kushikainai bebũ bishku bishku akĩ hawẽ tsuma bebũ txaihaira ti tiki ashuã 
1SA.20.37	hanu pia ti ikanu niti itanaya hui kushipahairawẽ Jônatasã yuikĩ:
1SA.20.37	—Ha mĩ niti ishu ana turiri pia betsa niaki— akĩ
1SA.20.38	ana hui kushipahairawẽ yuikĩ:
1SA.20.38	—Menã niti ikama kushikaĩ bitãwẽ— aka bitãkĩ hawẽ tsumapã hawẽ shanẽ ibu anu pia beshuãyã 
1SA.20.39	haska wakĩ berunã amai unãma hakia haska unãkinã, Jônatas inũ Davĩ besti unaĩbũ 
1SA.20.40	hanushũ Jônatasã hawẽ kanũ inũ hawẽ pia inũ hawẽ detenameti hau bushũtanũ hawẽ tsuma inãkĩ yunukĩ:
1SA.20.40	—Nukũ hiwe anu ea bushũtãwẽ— aka
1SA.20.41	hawẽ tsumapã bushuĩ ma kakẽ mishki ture mãtxĩkĩ maspuanibu petxiuria Davi tashnikirã: “Mĩ haska wakĩ ea pehaira washuki”, aki Jônatas bebũ Davi dãti iki dabe inũ bestiki maiki beti beti itã benikauã nia hatũ beya txibaĩ habe tãtsu irabetã habe kasha txakayamai Davi hui teris iki teshatã 
1SA.20.42	atimas neseaya Jônatasã yuikĩ:
1SA.20.42	—Unanuma kai peritãwẽ. Nũ haibunamekũkaĩshanũ Senhor Deusbe nũ yubakaimawẽ taeshũ mia inũ ea merabewakĩ nukunabu pakubainaibu enabu inũ minabu Senhor Deusũ hau hatu merabewakubaĩshanũwẽ, nũ yubakaimawenã. Haskawẽ taeshũ ekiri pe shinãkubaini katãwẽ— aka
1SA.20.42	Davi bai tanabaini kaya Jônatas hawẽ maewã anu txĩtũkiranikiaki.
1SA.21.1	Mae betsa Nobe anu Davi kai hikiaya hawenabu Deusbe hãtxashunika Aimelequẽ Davi uĩ e iki teku ikaĩ haki nukui kashũ yukakĩ:
1SA.21.1	—Haskai mimesti tsuã mia banawabirãma mĩ huai?— aka
1SA.21.2	Davĩ parãkĩ yuikĩ:
1SA.21.2	—Nukũ shanẽ ibuhairatũ ea yunukĩ: “Hawara pewatãwẽ”, ea akĩ yunushina hau tsuã unãyamanũ ea nitxiã hukĩ haratura ea yunua ẽ beai ẽ unãmaki. Hamẽ huni ẽ merabewanikaburã, ha mae anu hau eki nukui benũbũ hanu ẽ hatu yuibirãshinaki. 
1SA.21.3	Haskawẽ taea ẽ huai hawa piti mĩ hayamẽkaĩ? Hatira misi mĩ haya 5 besti ea inãyuwe— aka
1SA.21.4	Deusbe hawenabu hãtxashunika Aimelequẽ Davi kemakĩ:
1SA.21.4	—Dasibitũ ha misi pimisbu ẽ hayamaki. Deuski nukuti tari hiwe anu hawẽ kẽwãti misi meribi besti ẽ hayaki. Uatiã mibe beshiãbu ana hatũ aĩbe txutanameriabumakẽ hau pinũbũ ẽ mia inãtiruki— aka
1SA.21.5	Davi besu kushitã kemakĩ yuiriakĩ:
1SA.21.5	—Hanu nũ detenamei kaĩkainaitiã hawa txutanameama nũ kamiski. Nũ haska ibiamis natiã txai hawara pewai nũ huairã, ẽ hunibuberã, nũ hawa txakabumaki. Nũ kaĩkirãshina haskawẽ taea nũ pehairaki. Haskakẽ ha misirã, mĩ nuku inãtiruki, dateamarã— aka
1SA.21.6	misi betsa hayamakẽ Deuski nukuti tari hiwe dĩtu meribi tapu anua Senhor Deusũ misi meribi watã inãmisbu dama bena washu shanabiri ikai mãtxĩkatsi ha misi dama maewakĩ bitãshu Aimelequẽ Davi inãyã 
1SA.21.7	habiatiãri Saulũ txashuwã mekenikabũ haskarashina shanẽ ibu Edom nawa hawẽ kena Doegue Senhor Deuski nukuti tari anu nishũ dasibi uĩkĩ nĩkaya 
1SA.21.8	Davĩ Aimeleque ana yukakĩ:
1SA.21.8	—Mĩ hawa hayamẽ, hashi kasmai matxatu txaipa kenuhairarã? Ẽ shanẽ ibũ hawaira ea nitxiã hawairakirãkĩ ẽ matxatu txaipa kenuhaira inũ ẽ detenameti mabu betsa ẽ beama hushiãkirã— aka
1SA.21.9	Aimelequẽ kemakĩ yuikĩ:
1SA.21.9	—Aa, ẽ hayaki, napãpa Carvalho anushũ mĩ tenãkĩ maemaima Filisteu nawa Goliasĩ matxatu txaipa kenuhaira bestirã. Nukunabu Deusbe hãtxashũti tari pũtea petxiuri tari keshtupawẽ yabutã ẽ aruima dakaki. Mĩ betxipaiai mĩ butiruki. Detenameti betsa ẽ hayamaki— aka
1SA.21.9	Davĩ kemakĩ yuikĩ:
1SA.21.9	—Pehairaki, ana betsa hayama habia bestikenã. Habia ea inãwẽ— aka Aimelequẽ bitãshũ Davi inã,
1SA.21.10	habias shabatiãri Saul anua kai ana pashai hunekũkaini Filisteu nawabũ maewã Gate anu hatũ shanẽ ibuhaira Aquis anu hikitã uĩ ka nikẽ 
1SA.21.11	hawẽ shanẽ ibu beshmasbũ betxitã yuikĩ:
1SA.21.11	—Narã, Daviki, nukũ shanẽ ibuhaira Saulũ dayarurã. Nawakĩ kãtabaĩkĩ yuikĩ:
1SA.21.11	“Saulũ 1.000 hunibu tenãshinaki.
1SA.21.11	Hanushũ Davĩ 10.000 hunibu tenãshinakiaki”,
1SA.21.11	Israelĩ enabũ aĩbuaibũ ikĩ kẽwaĩmabukiaki—
1SA.21.11	akeakeabu
1SA.21.12+1SA.21.13	txanimahaira haska waima Davikiri hãtxabaunaibu Davĩ nĩkai Gate anua Filisteu nawa shanẽ ibu Aquisĩ nuku detea ika haki datehairai hatu bebunua haskaismabia dateabu hawẽ shinã benui dushku keskai hikiti shui beputi betsa betsapa anu hawẽ mẽtsisĩ besha besha akĩ kenekubauni kemu bishtũyaĩ hawẽ keshniwẽ bishtũ bishku bishku abaunaya 
1SA.21.14	haskai uĩkĩ hawẽ shanẽ ibu beshmasbu Aquisĩ yuikĩ:
1SA.21.14	—Ha huni dushkurã, mã uiaĩ haskakĩ mã eanu iweshumẽ? 
1SA.21.15	Ẽ hiwe anu na huni dushku ikũkainai ẽ uinũ mã iweamẽ? Nukunaburã, nũ dushku hayamamẽ?— hatu watã Davi tashnima
1SA.22.1	haska wabu hanua Davi ana hune kaini kai mae betsa Adulão dapi mishki kini anu iruyukẽ hawẽ betsabu inũ hawẽ epã enabũ hanu hiwea tapĩtã bui Daviki nukua itxabũ 
1SA.22.2	ha dikabi habũ hatu itxakawamisbu bika teneaibu inũ tsuara diria hatu pakatirubuma inũ Saul shanẽ ibuai betxipaiabuma Davi anu bua dasiabu 400 hunibu hatu pewai Davi hatũ capitão ikũkaini
1SA.22.3	hanua Moabe nawabũ maiwã pakea mae betsa Mispa anu kashũ Davĩ Moabe nawa shanẽ ibu yuikĩ:
1SA.22.3	—Deusũ ea haska wai ẽ unãriama ẽ epa inũ ẽ ewa hau matube hiweyukubaĩshanũbũ ẽ mia yukaii. Haska mĩ shinaĩ keska ea yuiwe— aka shanẽ ibũ kemakĩ:
1SA.22.3	—Peki. Hatu iweshãwẽ— aka nĩkabaini
1SA.22.4	kashũ hawẽ ibubu Moabe nawa shanẽ ibu anu hatu iyushũ nitxiã hari habe hiweyukubainaibũ hanua Davi ikirã, hanu meketi kushipa Adulão anu txĩtũkiranima hiwekẽ 
1SA.22.5	hanushũ Deusũ hãtxa yuishunika Gadẽ Davi tapĩmakĩ:
1SA.22.5	—Nenu huneti kushipa anu hanu hiwea bika teneama kaĩkaini minabu Judá maiwã pakea anu karitãwẽ— aka
1SA.22.5	haska wa hawẽ hãtxa nĩkatã hawenabuya kaĩkaini ni shukua hawẽ kena Herete anu hikia hanu hiweyunibukiaki.
1SA.23.29	Hanua Davi kakĩ habe mapuabu hatu iyui hanu tsua hiweabumanu txatxa ũpash hawẽ kena En-Gedi mae huneti kushipa tsua hikitirubuma anu niti ika hiweyuabũ
1SA.24.1	Filisteu nawabu Saulũ hatu detekĩ txibãkubaĩtani niti itã txĩtũkirani hatube huai tsuãra banabimakĩ yuikĩ: “Davirã, hanu tsua hiweabuma En-Gedi anu kashiã hiweakiaki”, aka 
1SA.24.2	haska nĩkatã benimakĩ Israelĩ enabu hiwebaunabu detenamenikabu 3.000 hunibu Saulũ hatu kenashũ katutã mishki mati keyatapa anu Davi inũ hawẽ tsumabu benanũ ika hawẽ detenamenikabu iyui Saul kakũkaini 
1SA.24.3	txashuwã hanu mekekĩ bitximisbu mishki kenekauna dapi mishki kini uke merã hawẽ tsumabu eskarabeya Davi hunekẽ Saul hawenabuyari habianuri kai puinũ ika ha mishki kini kesha anu hikikaĩ Saul tsautã puiaya 
1SA.24.4	uĩtã Davĩ tsumabũ yuikĩ:
1SA.24.4	—Ha miki sinatamis miã dukũ mĩ taewashanũ Senhor Deusũ mia yubaima ikis mĩ haska shinaĩ keska ariwe— iwanã, yunu yunu akabu Davi benitã unãshubira Saul anu kematã hune Saulũ sãpu tari kesha meshtebaini ana txishtekiri kakaĩ hunekẽ 
1SA.24.5	hakia haska washuwẽ taea hawẽ huĩti nishmai keyushũ 
1SA.24.6	Davĩ hawenabu hatu yuikĩ:
1SA.24.6	—Ẽ shanẽ ibuhaira ẽ txakabuwai Senhor Deusũ ea nemashuki. Senhor Deusũ Saul katuniwẽ taea ha shanẽ ibuki— akĩ
1SA.24.7	hawẽ tsumabu niti akĩ hau Saul deteyamanũbũ Davĩ hatu nemakẽ kini anua Saul tashnikaini kaya 
1SA.24.8	ha katxu Davi tashnikirã hui kushipawẽ Saul kenakĩ:
1SA.24.8	—Ẽ shanẽ ibuũ, ẽ shanẽ ibuũ— aka
1SA.24.8	nĩkatã nasukekauã Saulũ uiãyã haki mesei Davi dãti iki maiki beti itã ana benishũ 
1SA.24.9	Saul yuikĩ:
1SA.24.9	—Tsuãra ea mia txakabuwamanũ ishũ mĩ shanẽ ibu mia yuiabu mĩ hatu nĩkamismẽ? 
1SA.24.10	Mishki kini anu ea dapi Senhor Deusũ mia yunushuki, mĩ unanunã. Senhor Deusũ ea haska wamabiaya mia mĩ ẽ shanẽ iburã, ẽ mia tenãkatsi ikama ẽ ibubis shinaiĩ:
1SA.24.10	“Senhor Deusũ mĩ Saul mia katuniwẽ taea shanẽ ibu mĩ ikũkaĩmiski.” Senhor Deusũ mia katuniwẽ taeshũ mĩ hiweyunũ ẽ mia heneshuki— iwanã,
1SA.24.11	Saulũ tari kesha meshteshu sanãshũ uĩmakĩ ana yuikĩ:
1SA.24.11	—Uĩhairawe, ẽ shanẽ ibũ, mĩ sãpu tari kesha ẽ mia meshtẽshu ẽ mekẽnẽ ẽ tsumarã. Ẽ mia tenãti pe ishuki. Mĩ tari kesha besti ẽ mia meshtẽshuki. Ẽ mia haska besti washuwẽ taeshũ ẽ mia txakabuwakatsi ikama inũ ẽ mia atxitirubia emebi txakabukĩ ẽ mia hawa parãma mĩ unãriaii. Ẽ mikiri haskabiakẽ miã ea tenanũ, iwanã, benakĩ mĩ ea txibãkubaĩmiski. 
1SA.24.12	Ẽ mia haska washũwẽ taeshũ nuku dabe Senhor Deusũ besti hau nuku unãti wanũwẽ. Ẽ hawa miki sinatakaũ ẽ hashi ẽ hawa mikiri beniamahaira ikũkaĩshanaii, mĩ shanẽ ibukenã. Haskawẽ taeshũ hau Senhor Deusũ besti mia kupishanũwẽ. 
1SA.24.13	Nukũ shenipabũ yuikĩ: “Txakabu kainã, huni txakabu anua tashnimiski”, ipaunibuwẽ taea haska shinãkĩ mĩ ẽ shanẽ ibuki sinatakĩ ẽ hawa miki hashi metaskama ikũkaĩshanaii. 
1SA.24.14	Tsua benai Israelĩ enabu shanẽ ibuhaira tashnikirãshumẽ? Mĩ tsua txibãbirãshumẽ? Earã, ẽ kamã mawa keskamẽkaĩ? Ẽ masã keska daka, mĩ ea benakĩ txibãkĩ nati akairã? 
1SA.24.15	Haskawẽ taeshũ nuku dabe shinãhairakĩ hau Senhor Deusũ nuku unãti wanũwẽ. Ẽ hawa txakabuma Senhor Deusũ unãkĩ hau mĩ ẽ shanẽ ibu ea nemashũkubainũwẽ— akĩ
1SA.24.16	Davi hãtxai meneaya Saulũ hui kushipawẽ yuikĩ:
1SA.24.16	—Mĩ ea peirawawa! mĩ ẽ bake Davĩ ea haska hãtxa wairã— iwanã, kasha txakayamakĩ 
1SA.24.17	Saulũ hãtsiri yuikĩ:
1SA.24.17	—Ẽ mikiri txakabu shinãbiabirãkẽ ẽ shinã keska ekiri shinãma mĩ pewẽ mĩ ea binumaii. 
1SA.24.18	Natiã haska mĩ ekiri shinãkĩ betxipaiai mĩ ea uĩmashuki. Senhor Deusũ mia anu ea yunubia mĩ hawa ea tenãma ishuki. 
1SA.24.19	Txanimahaira tsuã taska haki sinataiki nukutã unanuma hiwemakĩ nitxĩtirumabiakẽ mĩ hawa ea meama ishuki. Mĩ ma ea atimapa binumashũwẽ taeshũ hau Senhor Deusũ mia pepawẽ manakukubaĩshanũwẽ. 
1SA.24.20	Txanima Israelĩ enabu mĩ shanẽ ibushanai hanu ẽ tapĩhairaii. Mĩ haska hatu mekekĩ yunuaya hawa txakabuama dasibi Israelĩ enabu beni kushipabaĩshãkanikiki. Haska natiã ẽ mikiri unãhairaii. 
1SA.24.21	Mĩ shanẽ ibuaitianã, enabu dasibi ea hatu tenanãyamashãwẽ. Ha inũ, dasibi ẽ epã enabu ea hatu hakimawakĩ mĩ yamawayamashanũ Senhor Deusũ nuku nĩkaya ebe yubakawe— aka
1SA.24.22	haska wa Davĩ Saul yuba nĩkabaini Saul hawẽ hiwe hawẽruahairakiri txĩtũkainaya Davi inũ hawẽ tsumabu mishki mananã huneti kushipa anu buaibũ
1SA.25.1	hawẽ mae Ramá anu Samuel hiwea anibuhairatã mawakẽ Israelĩ enabu mirimahaira haki itxashũ kashãkĩ menetã hawẽ hiwe namaki mai waibũ hatũ mae tibi anu inũ buaibũ hanua Davi hanu tsua hiweabuma anu Parã anu kanikiaki.
1SA.28.3	Ma Samuel mawakẽ hawẽ nui Israelĩ enabu mae tibi anua kashanũ ika beshiã haya kashakubaini maĩtã ha mae Ramá anu hanua kaini anu maiwashinabũ yushibube hãtxakĩ haskashanai bebũkiri unanikabu inũ tsuara mawa hawẽ yushĩbe hãtxamisbu hawẽ maiwã pakea hirabi anua Saulũ hatu ha akĩ nitxĩmakẽ
1SA.28.4	Israelĩ enabu ana detekĩ hatu maemanũ ika Filisteu nawa detenamenikabu itxabirani beshũ Israelĩ enabu mae betsa Suném dapi hatũ tari hiwe pũtebaunabũ hatu nemanũ ika Israelĩ enabu detenamenikabu Saulũ hatu itxawashũ mae betsa Gilboa anu hatu iyua hanushũ hatũ tari hiwe pũtebaunabũ 
1SA.28.5	hakia Filisteu nawa mirima hati tsuã tanatirubuma hatu uĩ Saul datei mesehairakĩ 
1SA.28.6	hatu haska wapa? iwanã, Saulũ Senhor Deus yuka hakia Senhor Deusũ kemakĩ hawa yuiamahaira inũ, usha namaiwẽ yuiama inũ, Urim unãtiwẽ unãmamari inũ, hawẽ hãtxa yuishunikabuwẽ yuimamari 
1SA.28.7	haska wa haskatima Saulũ hawẽ shanẽ ibu beshmasbu yunukĩ yuikĩ:
1SA.28.7	—Hari kashũ ẽ yukai kanũ haniara aĩbu mawabũ yushĩbe hãtxamismẽkaĩ, ea benashũbaũtãkãwẽ— hatu wa
1SA.28.7	hawẽ shanẽ ibu beshmasbũ Saul kemakĩ yuikĩ:
1SA.28.7	—En-Dor anu mawabube hãtxamis aĩbu hiweaki— akabu
1SA.28.8	shanẽ ibukĩ tari hawẽrua sawemis pekatã tari betsa Saulũ sawetã ana shanẽ ibu keskama huni dabebe meshu merã ha aĩbu anu kashũ hikitã yuikĩ:
1SA.28.8	—Huni betsa hawẽ kena ẽ mia yuia ma mawa hawẽ yushĩ hau hunũ mĩ muka kushipawẽ ea kenashũwẽ, mia pakakatsi ẽ mia yukairã— aka
1SA.28.9	aĩbũ kemakĩ yuikĩ:
1SA.28.9	—Yushibubube hãtxakĩ haskashanai bebũkiri unanikabu inũ tsuara mawa hawẽ yushĩbe hãtxamisbu nukũ mai pakeanua Saulũ hatu putaima mĩ unaiĩ. Mĩ ea haska yuimaya ẽ mawatiruki. Haskakĩ mĩ ea haska yunuai?— aka
1SA.28.10	Saulũ yuikĩ:
1SA.28.10	—Senhor Deusũ kenawẽ taeshũ ẽ mia yubaya hau tsuãra mia txakabuwayamashanũbũ Senhor Deusũ nĩkaya yubakĩ shabakabi ẽ mia hãtxa waii— aka
1SA.28.11	aĩbũ kemakĩ:
1SA.28.11	—Tsua ea tashnimashũwẽ, iwanã, mĩ ea aki ikai?— aka
1SA.28.11	Saulũ yuikĩ:
1SA.28.11	—Samuelĩ yushĩ ea kenashũwẽ— aka
1SA.28.12	kenashuna Samuelĩ yushĩ tashnikiranai aĩbũ uĩ datehairakĩ: —Ewaa!— itã Saul yuikĩ:
1SA.28.12	—Haskakĩ mĩ ea parãshumẽ? Habia mĩ miaki, Saulrã— aka
1SA.28.13	kemakĩ shanẽ ibu Saulũ yuikĩ:
1SA.28.13	—Dateyamawe. Hawa mĩ uĩ ikimẽkaĩ, ea yuiwe— aka
1SA.28.13	kemakĩ aĩbũ yuikĩ:
1SA.28.13	—Yushĩ mai anua mapekekiranai ẽ uiaiĩ— aka
1SA.28.14	Saulũ yukakĩ:
1SA.28.14	—Haskara tashnikiranai mĩ uiaĩ?— aka
1SA.28.14	kemakĩ aĩbũ yuikĩ:
1SA.28.14	—Huni mestebuhaira tariwẽ yabukukiranai ẽ uiaiĩ— aka nĩkatã Samuelki ikĩ unãtã haki datei dãti iki maiki beti ikẽ 
1SA.28.15	Samuelĩ Saul yuikĩ:
1SA.28.15	—Ea iwekĩ haskakĩ mĩ ea bika tenemabiranai?— aka
1SA.28.15	kemakĩ Saulũ yuikĩ:
1SA.28.15	—Natiã date paepakĩ ẽ mia aki ikaii. Filisteu nawa itxapabu beshũ nuku detenũ ikaibu ẽ hatu haska washũ nematirumaki. Deus ẽ yukabia Deusũ daki ma ea heneaki. Ea ana kemama inũ hawẽ hãtxa yuishunikabu anu inũ usha namaiwẽ ea kemamaki. Haskawẽ taeshũ ẽ hatu haska watiru mĩ ea yuinũ ẽ mia kenashuki— aka
1SA.28.16	kemakĩ Samuelĩ yuikĩ:
1SA.28.16	—Ma miki sinatakĩ Senhor Deusũ mia ma henebiaimakẽ mĩ haskakĩ hamẽ ea yukai? 
1SA.28.17	Senhor Deusũ mia haska washanai ma ea mia yuimaimaki. Mĩ shanẽ ibuai mia mebĩtã mĩ haibu mibe dayakũkaĩmis Davi shanẽ ibu washanai ẽ mia yuimaki. 
1SA.28.18	Senhor Deusũ mia yunua mĩ akĩ pewashunama inũ, Amaleque nawabu mĩ detekĩ keyushanũ Senhor Deusũ mia yunubia mĩ haska wakĩ txibãma ikimaki. Haskawẽ taeshũ Senhor Deusũ mia ana hawa amamaki. 
1SA.28.19	Hanua ha dikabi Israelĩ enabu Filisteu nawabu detenamenikabu Senhor Deusũ matu hatu anu yunua matu maemashãkanikiki. Mia inũ mĩ huni bakebube mawatã meshukiri mã eki nukuaii. Ha inũ, txanima Filisteu nawabu Senhor Deusũ merabewaya minabu Israelĩ enabu maemakĩ keyushãkanikiki— akĩ hãtxa watã nesekẽ
1SA.28.20	shaba hirabi inũ meshu txaitanai Saulũ hawa piamahaira hushũ Samuelĩ hãtxa nĩkai datehairai shinanei tĩ ika dakakẽ 
1SA.28.21	hanua Saul haskatã hawa yuiama daka ha aĩbũ haska watima ha dapi kashũ uĩkĩ yuikĩ:
1SA.28.21	—Mĩ tsuma aĩbu mĩ ea yuka ẽ mia ma merabewaki. Haskawẽ taea mawatibiakẽ hawa dateama haska mĩ ea yunua ẽ mia ashũshuki. 
1SA.28.22	Haskawẽ taeshũ ẽ hãtxa nĩkawe. Ana kushipatã katãshũ ẽ mia piti eskarabes pimai piwe— aka
1SA.28.23	Saulũ pikatsi ikamabiakẽ hawẽ shanẽ ibu beshmasbu inũ aĩbũ pimanũ, iwanã, “Menã piriwe. Menã piriwe”, akawãbu atimas Saulũ hatu yuikĩ:
1SA.28.23	—Peki. Ẽ piaii— itã unãshubira benikauã dakatiki tsauyukẽ 
1SA.28.24	habiatiãri ina awa bake shua hawẽ mae anu nia aĩbũ tesẽshũ hawẽ nami meshte meshte ashũ pitxãtã shekiwã trigo duru pepa bishũ piti sheni inũ sal inũ ũpash eskarabes katxa akĩ shasha watiuma kameĩtã tsuikĩ keyutã ha misi inũ nami hua beshũ hatu bebũ tsaũshuna Saul inũ hawẽ shanẽ ibu beshmasbũ pikĩ menetã benibaĩkĩ: “Ẽ ma kaii”, abaini habias meshu merã bunibukiaki.
1SA.31.1	Mati mananã Gilboa anushũ hatu detenũ ika Filisteu nawa detenamenikabu mapekebaini bushũ Israelĩ enabube detenamekubaĩkĩ hatu maemakubainabu pashai bui Israelĩ enabu mirima mawakubainaibũ 
1SA.31.2	Saul inũ hawẽ huni bakebu txibãkĩ Filisteu nawabũ Jônatas inũ Aminadabe inũ Malquisua detekĩ tenãtã 
1SA.31.3	Saul besti bena txakayamakĩ atimas betxitã pia itxapa Saulkiri bishku bishku akaibũ ha dapi titiki ikai uĩ hawẽ datehairakĩ 
1SA.31.4	hawẽ detenameti mabu bushunika hawẽ tsuma Saulũ yuikĩ:
1SA.31.4	—Hawa Deus umabũ ea atxitã eaya kashekĩ ea bika tenematirubuki. Hau habuã ea tenãyamanũbũ miã mĩ matxatu txaipa kenuhaira sitã ea detekĩ tenãwẽ— aka
1SA.31.4	hakia hawẽ tsuma hawẽ datekĩ haska yunua akamawẽ taea haska uĩtã Saul ibubis hawẽ matxatu txaipa maiki timatã haki beukaini tatxakash iki hawẽ matxatu debuwẽ txatxitã hawaira debuaya 
1SA.31.5	haskatã Saul ma mawa hawẽ tsumapã uĩtã hari habiaskariai hawẽ matxatuwẽ Saul ishu keskai mawariaya 
1SA.31.6	haskai Saul inũ hawẽ huni bake dabe inũ besti inũ hawẽ detenameti mabu bushũmis hawẽ tsuma inũ hawẽ mekenikabu habe bukubaũmisbu habias shabatiã mawariabũ
1SA.31.7	pashku napãpa uke betsauri hiweabu inũ Hene Jordão ukeri kesha betsa esteuri hiweabu hatunabu detenamenikabu pashai hunebainaibu hatu uĩtã Saul inũ hawẽ huni bake dabe inũ besti ma mawabu unãtã hatũ mae tibi Israelĩ enabu dasibi henebaini pashariabainaibũ hatũ mae tibi anu hikitã Filisteu nawabu hanu niti itã hiweyuabũ
1SA.31.8	hanua bestẽbaũ penamahaira Filisteu nawabũ Israelĩ enabu tenãshinabu hatũ mabu bianũ ika Filisteu nawabu bukubaũkĩ mati Gilboa anu Saul inũ hawẽ huni bake dabe inũ besti mawashina daka betxitã 
1SA.31.9	hanushũ Saulũ bushka teshteshũ hawẽ detenameti mabu bikĩ mebĩtã itxawashũ hatũ maewã hirabi hanu Filisteu nawabu hiwebaunabu anu hau hatuki txanitanũbũ hatu yunuabu ha mae tibi anuabũ nĩkatã hau hatũ yushĩ kẽwãti hiwe anushũ kẽwanũbũ hatu yunutã 
1SA.31.10	hanushũ Saulũ detenameti mabu bushũ hatũ yushĩ Astarote kẽwãti hiwe anu aruabu, Saulũ yura inũ hawẽ bakebũ yura bushũ mae betsa Bete-Seã kenekauana anu hatũ yura dũtãbu
1SA.31.11	haska Saul itxakawakĩ hawẽ yura dũtãshinabu mae Jabes-Gileade anu hiweabũ nĩkatã 
1SA.31.12	Saulũ hatu merabewaniwẽ taeshũ huni mẽtsisipabũ habiaskas shinãtã yubakabirã meshu txai tanabirani hushũ Bete-Seã anu hikishũ Saulũ yura inũ hawẽ bakebũ yura dabe inũ besti buteshũ bibaĩkĩ hatũ mae Jabes anu txĩtũbaini bushũ Jabes anushũ hatũ yura kuatã 
1SA.31.13	hanushũ hatũ shau besti itxawatã hi ewapa keyatapa namã Jabes anu hatũ shau maiwatã habianuari hatu shinaĩ samakei 7 dia inibukiaki.
2SA.1.1	Saul Filisteu nawabube detenamei kashiã mawakẽ hanua Davi hari Amaleque nawabube detenamekĩ hatu maematã hawẽ detenamenikabube mae betsa Ziclague anu txĩtũtani hanu huĩrukuĩ usha dabei hiweyuabũ 
2SA.1.2	shaba dabe inũ bestitiã Saulũ detenamenikabũ tari hiwe pũtebaunabu anua huni betsa hawẽ tari buash buashpa hawẽ bushka mai hashaira Ziclague anu hui Davi bebũ hikitã haki datei dãti iki maiki beti ikaya 
2SA.1.3	Davĩ yukakĩ:
2SA.1.3	—Mĩ harakiria huai?— aka
2SA.1.3	kemakĩ yuikĩ:
2SA.1.3	—Israelĩ enabu Filisteu nawabube detenameaibu anua hunei pashakirãshina ẽ huaii— aka
2SA.1.4	hui kushipawẽ Davĩ yukakĩ:
2SA.1.4	—Hawa haskashinabumẽkaĩ, menã ea yuiriwe— aka
2SA.1.4	kemakĩ yuikĩ:
2SA.1.4	—Detenamenikabu hatiri pashaibũ hakia Israelĩ enabu itxapari mawariashinabuki. Habu bestimarã, shanẽ ibu Saul inũ hawẽ bake Jônatas dikabi tenãriashinabuki— aka
2SA.1.5	ha huni hatũ kaka beshuã Davĩ ana yukakĩ:
2SA.1.5	—Saul inũ hawẽ bake Jônatas mawai haskatã ishiã mĩ unaĩ?— aka
2SA.1.6	ha hunĩ kemakĩ yuikĩ:
2SA.1.6	—Mati Gilboa anu kashũ Saul hĩ iki hawẽ hashiwẽ mesteã nia Filisteu nawabu hatũ cavalo katsaumea beaibu ẽ uiãyã 
2SA.1.7	nasaukekauã Saulũ ea uĩtã ea kena: “Ẽ mia nĩkai ea yuiwe”, ea aka, 
2SA.1.8	“Mĩ tsuamẽ?” ea aka, kemakĩ: “Ẽ Amaleque nawaki”, ẽ wa 
2SA.1.9	ea yuikĩ: “Ea dapi huwe. Ẽ shinã pashabia ẽ isĩ tenetxakayamaiwẽ taeshũ ea merabewakĩ menã hawaira ea tenãriwe”, akĩ ea yunua 
2SA.1.10	tĩ ika daka ana haska benitã hiwetiruma uĩkĩ ẽ tenãshinaki. Haska watã ha shanẽ ibũ ouro maiti sawea mabishũ hawẽ mebi metsekĩ mesiritã mĩ nukũ shanẽ ibukẽ ẽ mia beshũshuki— aka
2SA.1.11	hatu haska yuia nĩkatã Davi inũ habe mapuabu punu nukai keyutã hatũ tari ushniakeakebaũtã 
2SA.1.12	Saul inũ hawẽ bake Jônatas ma mawashinabu inũ Israelĩ enabũ Senhor Deus detenameshũmisbu Filisteu nawabũ ma hatu detekĩ maemakĩ keyushinabuwẽ taea hatuya kashai bis bis ikubaini bari txai tanai piama samakeaibũ 
2SA.1.13	ma bari kakẽ kashai neseabũ ha berunã hatũ kaka bekĩ banabimashu ana kenashũ Davĩ yukakĩ:
2SA.1.13	—Miarã, mĩ haniamẽ?— aka
2SA.1.13	kemakĩ yuikĩ:
2SA.1.13	—Ẽ nawa betsaki, Amaleque nawa minabube hiweatũ bakerã— aka
2SA.1.14	hanushũ hãtxa kushipawẽ Davĩ yuikĩ:
2SA.1.14	—Shanẽ ibu wakĩ Senhor Deusũ katuni dateama haskakĩ mĩ nukũ shanẽ ibuhaira deteshinamẽ?— atã
2SA.1.15+2SA.1.16	hawẽ tsuma betsa kenashũ yunukĩ:
2SA.1.15+2SA.1.16	—Iyushũ tenãwẽ— iwanã, hatu tenãmariama ha huni Davĩ ana yuikĩ: —Shanẽ ibu Senhor Deusũ katuni mĩ tenãshinarã, ibubis mĩ nukuki txanishuwẽ taea mĩ mawairã, minaki— akaya
2SA.1.15+2SA.1.16	Davĩ tsumapã ha Amaleque nawa detekĩ tenanikiaki.
2SA.1.17	Saul inũ Jônatas mawashinabu shinaĩ nui Davi kãtai 
2SA.1.18	Israelĩ huni bake Judá enabu dasibi hau hari hatu haska yusĩkubaĩshanũbũ Davĩ hatu yunua na habias kãta kene hawẽ una Reto anu kenenibukiaki. 
2SA.1.19	“Davi nui kãtakĩ ani ẽ matu yuiai nĩkakãwẽ:
2SA.1.19	Peirawa! Israelĩ enabuũ,
2SA.1.19	matũ manã mati matipa anua
2SA.1.19	matũ mẽtsisipa kushipabu mã hawẽ kẽmis ma mawabuki.
2SA.1.19	Matũ detenamenikabu kushipabu ma debuabuki.
2SA.1.20	Gate anu kashũ hatu banabimayamakãwẽ.
2SA.1.20	Ha dikabi Asquelom bai tanabaĩkĩ hatu yuiriakubaĩyamakãwẽ,
2SA.1.20	hau Filisteu nawa aĩbuaibu Deus ikũwãbumã haska kaka nĩkatã
2SA.1.20	benimai hau ishtxu ishtxu iyamanũbunã.
2SA.1.21	Gilboa mati matipaã,
2SA.1.21	hanua detenamenika kushipabũ mabu pema pema ashiãbu inũ
2SA.1.21	Saulũ nemati mane txapui hawẽ txasha ma pui itxai keyuaiwẽ taea
2SA.1.21	hau mĩ mai anu ui inũ bishi nibi miki ana niri iyamashanũwẽ.
2SA.1.22	Saul inũ hawẽ bake Jônatas hatuki sinataibube detenametani txĩtũbirãkĩ
2SA.1.22	hatũ pia inũ hatũ matxatu txaipa mẽtsisipabu
2SA.1.22	hawẽ hatu deteshina hatũ himi inũ hatũ sheni iruma bei txĩtũbirãkĩ mekubirãmisbu
2SA.1.22	ana haskatã haska watirubumahairaki.
2SA.1.23	Saul inũ Jônatasã, matu betxipaikĩ matukiri pe shinãmisburã,
2SA.1.23	mã hiweshina inũ mã ma mawabiashina tsuã matu dabe pashkatirubumaki.
2SA.1.23	Tete hawaira nuyakaĩmis inũ
2SA.1.23	leãonẽ kushipa mã hatu binuaki.
2SA.1.24	Israel aĩbuaibuũ,
2SA.1.24	tari tunanepa inũ tari mayunepa Saulũ matu sawemakubaĩkĩ
2SA.1.24	tari betsa ouro yumẽyã matu dauwamashinawẽ taea
2SA.1.24	Saul shinaĩ haya kashakubaĩkãwẽ.
2SA.1.25	Haskatã detenamenika mẽtsisipabu kushipabia detenameti bai anua debui niri ishiãburã,
2SA.1.25	matũ mati keyatapa anua Jônatas mawariashinaki.
2SA.1.26	Jônatasã, mĩ ẽ betsa keskawẽ taea
2SA.1.26	mia manui ẽ huĩti ẽ nishmahairaki.
2SA.1.26	Hawarawẽ beparãkĩ ea huneama mĩ ea duawakubaĩkĩ
2SA.1.26	aĩbuaibũ ea betxipaiaibu hatu binukĩ pepawakĩ
2SA.1.26	mĩ ea haibuhaira wakubaĩshinaki.
2SA.1.27	Pemahairaki! Detenamenikabu kushipabu hatu tenãkĩ niri akĩ
2SA.1.27	hatũ detenameti mabu hatu yamawashinabuki”,
2SA.1.27	iki kashawẽ kãtai Davi haskanikiaki.
2SA.2.1	Saul inũ Jônatas mawashinabuwẽ Davi nui kãtakĩ hatu kenemashina txipu Davĩ Senhor Deus yukakĩ:
2SA.2.1	—Judá enabũ mai pakea anu mae betsa anu hiwei katãpa?— aka
2SA.2.1	kemakĩ Senhor Deusũ yuikĩ:
2SA.2.1	—Haa. Mapekekaini hari katãwẽ— aka
2SA.2.1	haska wa tapinũ, iwanã, Davĩ ana yukakĩ:
2SA.2.1	—Haratu maekiri katãpa?— aka
2SA.2.1	kemakĩ Senhor Deusũ ana yuikĩ:
2SA.2.1	—Hebromkiri katãwẽ— aka
2SA.2.2	hari kakĩ hawẽ aĩ dabe iyuikĩ hawẽ aĩ betsa mae betsa Jezreel anua hawẽ kena Ainoã inũ betsa Abigail, Carmelo anua hawẽ bene ha dukũtũ aĩwani Nabal mawakẽ Davĩ aĩwanirã, ha dabe hatu iyui Hebromkiri bai tanabaini kakĩ 
2SA.2.3	ha dikabi habe mapumisbu haburi hawenabuya Davĩ hatu iyui Hebrom dapi mae betsa betsapa anu hiwei buima hiwepaunibukiaki. 
2SA.2.4	Hanua Judá enabu huni itxapa inũ hatũ anibu unanepabu bui hikishũ Senhor Deusbe yubakatã Davi Judá enabũ hatũ shanẽ ibu wanibukiaki. Hanushũ haska watã hanubi hakiri txanikĩ hunibu mae Jabes-Gileade mai pakea anu hiweabu bushũ Saulũ yura bitãshũ maiwaimabu Davi banabimabu 
2SA.2.5	nĩkatã benimakĩ hãtxa bumisbu Davĩ yunukĩ: “Eska hãtxa ea hatu yuishũtãwẽ: ‘Matũ shanẽ ibu Saul duawakĩ hawẽ yura pewakĩ mã maiwaimawẽ taeshũ hau Senhor Deusũ hawẽ pepawẽ matu duawakubaĩshanũwẽ. 
2SA.2.6	Ha dikabi hakimama hau Senhor Deusũ matu duawai hawẽ pepawẽ matuwẽ nuikĩ matu merabewakubaĩshanũwẽ. Haska mã Saul merabewaima keskari wakĩ ha shinãkĩ ẽtseri ẽ matu duawakubaĩshanaii. 
2SA.2.7	Natiã matũ shanẽ ibu Saul ma mawabiashĩkẽ ana has shinãma benimai kushipakãwẽ. Eari ẽ matũ shanẽ ibu ikũkaĩshanũ Judá enabũ ea katushinabuki’ ”, akĩ hatu hãtxa bumanikiaki.
2SA.3.2	Hebrom anu hiweshũ Davĩ huni bake itxapa wanirã, hawẽ huni bake ha dukũ Amom inikiaki, hawẽ ewa Ainoã hawẽ mae Jezreel anuarã. 
2SA.3.3	Hawẽ huni bake ha segundo Quileabe inikiaki. Hawẽ ewa Abigail hawẽ mae Carmelo anua hawẽ bene shenirã, Nabal mawanikiaki. Hawẽ huni bake ha terceirorã, Absalão inikiaki, hawẽ ewa Maacarã. Maacarã, hawẽ epa Talmai mae betsa Gesur anu shanẽ ibũ bake inikiaki. 
2SA.3.4	Hawẽ huni bake ha quartorã, Adonias inikiaki, hawẽ ewã kena Hagiterã. Hawẽ huni bake ha quintorã, Sefatias inikiaki, hawẽ ewã kena Abitalrã. 
2SA.3.5	Hawẽ huni bake ha sextorã, Itreão inikiaki, hawẽ ewã kena Eglárã. Hebrom anu hiweshũ Davĩ huni bake warã, hati kaĩshunikiaki.
2SA.5.1	Hebrom anu Judá enabu Davi hatũ shanẽ ibu ikaya Israelĩ enabu shukua tibibũ anibu unanepabu Davibe hãtxanũ ika Hebrom anu bushũ Davi yuikĩ: “Dasibi nũ nukuburã, Jacó nukũ shenipabuwẽ taea nũ habiabuski, huni betsamarã. 
2SA.5.2	Txanima Saul nukũ shanẽ ibubiakẽ miã Israel detenamenikabu mĩ hatu yunu pewakubaĩkĩ Filisteu nawabube mĩ hatu detenamemakubainimaki. Ha inũ, shanẽ ibukĩ Israelĩ enabu dasibi mĩ yunukubaĩshanũ katukĩ Senhor Deusũ mia yubanikiaki. Haskawẽ taea nukũ shanẽ ibu iriakũkaĩshãwẽ”, akeakeabu,
2SA.5.3	haska wakĩ Israelĩ enabu anibu unanepabu dasibi bushũ Hebrom anu shanẽ ibuhaira Davibe hãtxakĩ Senhor Deusũ hau hatu unãti wakubaĩshanũ Davi hatube yubakai taekĩ Israelĩ enabu dasibi Davi habũri shanẽ ibu iriakũkaĩshanũ anibu unanepabu dasibibũ hatũ shanẽ ibu wakĩ Davi katunibukiaki. 
2SA.5.4+2SA.5.5	Hebrom anua shanẽ ibui taei Davi 30 ano hayanikiaki. Hebrom anu 7 ano namakis Judá enabu anua Davi shanẽ ibukũkaini txipu Jerusalém anu maetã 33 ano Israelĩ enabu dasibi anu Davi shanẽ iburiakũkaini mawariama 40 ano Davi hatu shanẽ ibushunikiaki.
2SA.5.6	Israelĩ enabu dasibibũ Davi shanẽ ibuhairawakĩ taewaimabu Jebuseu nawabu Jerusalém anu hiweabu inũ ha dapi hiwebaunabu hatu maemanũ ika Jerusalém anu shanẽ ibuhaira Davi inũ hawẽ detenamenikabu buabu hatu uĩkĩ shinaĩ haskatã hatũ mae anu hikitiruma dabanẽ Davi yuikĩ: “Miarã, haskatã mĩ nuku anu hikitirumaki. Nukũ bekũbu inũ txãtubũ matu hikimatirubumaki. Haska bestiki. Nenuarã, burikãwẽ”, 
2SA.5.7+2SA.5.8	hatu wabiabu Davĩ hawẽ detenamenikabu yuikĩ: “Jebuseu nawabu hatu detekĩ keyuirã, ha hene habakaĩti wanibu anu dasibibu hanu hiki keyubaĩ ha Jebuseu nawabu bekũbu inũ txãtubu ẽ hatu danãhairai nuku nemaibu hatu tenaĩ bukãwẽ”, hatu wa haska hatu yuia hene habati wakĩ mishkiwẽ buyabainibu baiwẽ hikibaĩ hatu maemakĩ atxi keyutã Davĩ Sião kenebaunibu hawena wanikiaki. Ikis Jerusalém anu mananã kenebaunibu kena betsa wakĩ: “Davĩ Maeki”, amisbuki. Ha dikabi Davi hari hãtxaniwẽ taea tsuãra yuikĩ: “Senhor Deusũ kẽwãti hiwe hemaĩtĩ kenekauna anu bekũbu inũ txãtubu hikitibumaki”, ikĩ hatũ beyawẽ yuikubaĩmisbuki. 
2SA.5.9	Ha mananã mishki kenebaunibu anu hawenabube Davi hiweabu hatu kenakĩ: “Davĩ Maeki”, akaibũ ana mishkiwẽ hatu kene nati amakatsi ikĩ Davĩ hatu yunua nortekiri mishki kene sheni Milo anua ana hatu txitximabaũkĩ mai inũ mishki ture sharabuwẽ mai pãpa wakubaĩkĩ tapaiti keska wakĩ mishki kene bena wakĩ hanu Davĩ hiwe bena ewapa hawẽrua hatu amashanai anu kebẽ nati akĩ deshũ wabaũkĩ kene sheniki meshti anibukiaki.
2SA.5.10	Senhor Deus kushipa dasibi binuatũ Davi merabewaiwẽ taea shanẽ ibui Davi ana kushipai ewakũkainaya 
2SA.5.11	haskai nĩkatã hawẽ datekĩ maewã betsa Tiro anua shanẽ ibuhaira betsa hawẽ kena Hirão hawẽ shanẽ ibu beshmasbu habu nãtabua hãtxashũmisbu Davi anu hatu yunua, hi dayamisbu inũ mishki pewamisbu shanẽ ibu beshmasbũ hatũ tsumabu hi sẽke hatu bumashũ Davi hiwe hatu wamashũkĩ mishki tapa ha dukũ sapa wakĩ pewamatã hanushũ kusha tuash itxapa washĩshũ hawẽ hiwe ewapa hawẽrua Davi ashũkĩ keyutã inũ buaibũ 
2SA.5.12	haska Senhor Deusũ Davi shanẽ ibuwakĩ katuimashũ hawenabu Israelkiri Deusũ hatu mestẽwãmai inũ nãtakeshũ nĩkaibu hawẽ shanẽ ibukiri kushipai Davĩ ibubis unãkĩ tapĩkubainikiaki.
2SA.5.13	Hebrom henebaini Jerusalém anu Davi hiweshũ ana aĩbu bikĩ betsa aĩ kayawakĩ inũ aĩbu betsa escrava betsa tibi Davĩ ana bitã huni bakebu inũ aĩbu bakebu hatu bawanikiaki. 
2SA.5.14	Hawẽ huni bakebũ kenarã, Samua inũ, Sobabe inũ, Natã inũ, Salomão inũ, 
2SA.5.15	Ibar inũ, Elisua inũ, Nefegue inũ, Jafia inũ, 
2SA.5.16	Elisama inũ, Eliada inũ, Elifelete hatibu Jerusalém anua kainibukiaki.
2SA.5.17	Hau hatũ shanẽ ibuhairanũ Israelĩ enabu dasibitũ Davi ma katuimabu Filisteu nawabũ nĩkatã habe detenamekĩ maemanũ ika yubakai itxabirã Davi benai buaibũ haskaibu nĩkatã mishki kenebaunibu kushipa anu hawẽ detenamenikabube Davi hikitã hunekẽ 
2SA.5.18	hanua Filisteu nawabu bei Refains napãpa anua detenamenũ ika kebaunabũ 
2SA.5.19	haska maniabũ Senhor Deus Davĩ yukakĩ:
2SA.5.19	—Filisteu nawabube detenametãpa? Ea merabewakĩ mĩ ea hatu maemamai? Ea yuiwe— aka
2SA.5.19	Senhor Deusũ kemakĩ yuikĩ:
2SA.5.19	—Haa. Mia merabewakĩ ẽ mia hatu maemamaiwẽ taea hatube detenametãwẽ— aka
2SA.5.20+2SA.5.21	hawẽ detenamenikabube kai Refains napãpa hawẽ kena bena Baal-Perazim anu Davi hikishũ hau hatu dete keyunũbũ hawenabu hatu yunua hawaira Filisteu nawabu maemabũ hatu haska wabu hawairabaĩkĩ hatũ yushibu dami betsa betsapa Filisteu nawabũ henebainaibũ hatũ dami betsa betsapa itxawakĩ Davi inũ hawenabũ hatu biãbainibukiaki. Hawaira hatu maemashuwẽ taeshũ Davĩ yuikĩ: “Pashku bai matahairabiranai txitewashũ tuea keska wakĩ eki sinataibu Senhor Deusũ hatu ea pua ashũshuki”, ashũ kenakĩ: “Baal-Perazimki”, anikiaki.
2SA.5.22	Hakia txipu Filisteu nawabu pashatani ana txĩtũbirã hanua detenameshinabu anu ana habianuri Refains napãpa anu hikitã detenamenũ ika kebaunabu 
2SA.5.23+2SA.5.24	haskaibu uĩtã Senhor Deus Davĩ ana yuka kemakĩ Senhor Deusũ yuikĩ:
2SA.5.23+2SA.5.24	—Ana hatu bebũ bushũ hatu detenũ ika buyamakãwẽ. Hakia hatu dũkei hunebaũ hatũ petxiuria bei mushu shukua anu hikitã mã ma haskatanaya matu mamaki kauani ẽ banakainai nĩkatã ẽ ma matu bebushunai unãtã hawairabaĩ Filisteu nawabu detebaũshãkãwẽ, ẽ hatu matu tenãshunairã— aka
2SA.5.25	hawẽ hãtxa nĩkatã habias Senhor Deusũ yunua Davĩ akĩ hawẽ detenamenikabubetã Filisteu nawabu maemakĩ hatu deteabu pashaibu Geba anua hatu detekĩ txibãkubaĩkĩ Gezer anu hatu henetani txĩtũtanibukiaki.
2SA.6.1	Txipu dasibi Israelĩ enabu 30.000 detenamenikabu hawenabũ hatu katumisbu Davĩ ana hawenawakĩ dasiwakĩ hatu itxawatã 
2SA.6.2	hanua mae Baalá Judá mai pakea anua Davi hawẽ detenamenikabube kashũ hawẽ mae Jerusalém anu Deus hatube yubakani hãtxa aruni bau maewakatsi inikiaki, ha bau bebunua Deusbe hawenabu hãtxashunika shanẽ ibuhairatũ hatu hãtxashũmis Senhor Deus dasibi binu keyuatũ kena ha querubin hamamaki tsaua yukamisburã. 
2SA.6.3+2SA.6.4	Mati anu huni betsa hawẽ kena Abinadabẽ hiwe Geba anua Deusũ hãtxa aruni bau Jacó bake Levĩ enabũ hawẽ tsumatiwẽ bitã bakebaĩkĩ ina awa dabe tarãbaĩti bena beabuki naneabu Abinadabẽ huni bake dabe Uzá inũ Aiôrã, habũ ha ina awa dabe tarãbaĩtiki bukĩ Aiô bebukaĩkĩ ina awa dabe dispiwẽ tsumashũ ninibainaya hawẽ betsa Uzá txipi kakĩ merabewabainaya 
2SA.6.5	habiatiãri Senhor Deus uĩmakĩ kẽwãkĩ harpa inũ, saltério inũ, pandeiro inũ, castanhola inũ, címbalo tsumatã bebubaĩkĩ hui kushipawẽ nawai kãtakubaini bui 
2SA.6.6	hanua huni betsa hawẽ kena Nacomnẽ mati napãpa hanu shekiwã bimi tsekashũ katamisbu anu niti itã ina awa dabe itimaskabaũkĩ Deusũ hãtxa aruni bau berãbu tĩ ikai mekẽ bestitxaiwẽ Uzã tsumapaikĩ 
2SA.6.7	tsuã metirumahaira hawa shinãma Uzã metsaiwẽ taea Senhor Deus haki sinatahairakĩ tenã Deusũ hãtxa aruni bau dapi tĩ itã hawaira Uzá mawaya
2SA.6.8	Senhor Deusũ Uzá tenãshuwẽ taea Davi haska betxipaiama sinatakĩ ha napãpa kenakĩ: “Perez-Uzáki”, anikiaki. Na habiatiã ha kena hakimaisbuma hayaki. 
2SA.6.9	Habias shabatiãri Senhor Deuski datetxakayamakĩ Davĩ yuikĩ: “Haskakĩ hawa shinãma Senhor Deusũ hãtxa aruni bau ẽ beshumẽ?”, itã “Ana ẽ hari buamaki!” iwanã, 
2SA.6.10	Davĩ hawẽ mae ewapa anu ana bukatsi ikama mae betsa Gate anu Obede-Edomnẽ hiwe anu hau bunũbũ Davĩ hatu yunua 
2SA.6.11	Obede-Edomnẽ hiwe anu ushe dabe inũ besti Senhor Deusũ hãtxa aruni bau tsaũbiranimawẽ taeshũ Obede-Edom inũ hawenabus Senhor Deusũ habu besti pe mekekĩ merabewakubainaya
2SA.6.12	shanẽ ibuhaira Davi anu kashũ hawenabũ Davi yuitãtãkĩ: “Senhor Deusũ hãtxa aruni bau Obede-Edom anu mĩ bashibiranimawẽ taeshũ hawẽ bakebube hawẽ hamapai Senhor Deusũ duawakĩ merabewakubainikiki”, akĩ shinã betsamabu uĩtanũ ika Obede-Edomnẽ hiwe anu Davi kashũ txanima haska wai uĩtã hawẽ mae anu Deus hatube yubakani hãtxa aruni bau Davĩ ana bukĩ maewarinũ ishũ benimakĩ hatu pewamatã 
2SA.6.13	4 hunibũ iabaini paibaini 6ki ma tatsekebainaibũ Davĩ Senhor Deus ha menushũkatsi ina awa bene pepa inũ txashuwã bene shuarãwã ma pewa tesẽtã dashpeshũ hawẽ sheni bishũ txiwẽ kuakĩ hawẽ kuĩwẽ Davĩ Senhor Deus benimawabaini
2SA.6.14	hawẽ éfode linho tari hushupa sawea nawai sheke sheke itxakayamakũkaini 
2SA.6.15	Israelĩ enabũ Senhor Deusũ hãtxa aruni bau buaibũ dasibi benima txakayamai xãxãki ibaĩkĩ hatũ mane trombeta txã txã ati mawakubaini buaibũ
2SA.6.16	Davĩ mae mishki kenebaunibu anu Senhor Deusũ hãtxa aruni bau iabaini hikiaibũ Saulũ aĩbu bake Mical ha dukũ Davĩ aĩwani hanu niwe hikiti shui anu nishũ haska Senhor Deus bebũ Davi sheke sheke iki nawakũkainai Micalĩ uĩtã haska betxipaiama hawẽ dakekĩ danãtxakayamaya
2SA.6.17	Senhor Deusũ hãtxa aruni bau iabaini bukĩ tari hiwe ewapa ma haki tanashũ Davĩ hatu pũtemashina namakis tsauãbu ana ha katxu Davĩ hawaira hawẽ tsumabu yunua Senhor Deus bebũ txashuwã itxapa tesẽshũ dashpe keyushũ sheni dasibi bishũ hawẽ nami dasibi meshte meshte akĩ txuri washũ hawẽ nuewẽ Senhor Deus benimawakĩ menukĩ taewaibũ 
2SA.6.18	Davĩ menukĩ keyutã Senhor Deus kushipa dasibi binuatũ kenawẽ hãtxa pepawẽ hawenabu dasibi hatukiri pe hãtxakĩ Davĩ hatu pepawatã 
2SA.6.19	hanushũ Israelĩ enabu dasibi hanu itxabu hunibu inũ aĩbuaiburã, shekiwã trigo misi ewapa bestitxai inũ, nami shui tũku bestitxai inũ, uva bimi tsusĩ tũku wabu inũ, bimi betsa batapari tsusĩ tũku wakĩ keshtu wabu bestitxai hau hatu inanũbũ Davĩ hawẽ tsumabu hatu yunua bestibu tibi hatu inãbaũkĩ keyuabu, piti keyu bitã hatũ hiwe anu txĩtũbainaibũ
2SA.6.20	hawenabusri hãtxa pepawẽ hatukiri pe hãtxanũ ika hawẽ hiwe anu Davi txĩtũkaini kaya hawẽ aĩ betsa Saulũ bake Mical inũ ika kaĩkaini haki nukui kashũ dakewakĩ yuikĩ:
2SA.6.20	—Israelĩ enabu mĩ hatũ shanẽ ibuhaira natiã mĩ hatu peshũkirãkĩ mĩ dayarubũ escrava aĩbuaibu bebũ haskatimabiakẽ hatu uĩmai nawai sheke sheke ikirani mĩ peshukitsa, dakeamarã— aka
2SA.6.21	kemakĩ Davĩ yuikĩ:
2SA.6.21	—Txanimaki. Senhor Deusũ ea uiãyã kẽwãkĩ benimawai hamẽ ikama ẽ nawashuki. Senhor Deusũ enabu Israelĩ enaburã, ẽ hatũ shanẽ ibu ikũkaĩshanũ mĩ epa danãtã minabu katuama Senhor Deusũ ea katuniki. Haskawẽ taea ha bebunua ẽ nawashuki, hawa dakeamarã. 
2SA.6.22	Enabube ẽ besikũkainairã, ibubis ẽ hawama keskaki, Senhor Deus ishuinã. Haskairã, ẽ keãmaki. Mĩ ea haska uĩkĩ yuiaiwẽ taea ẽ babuamaki. Mĩ ea haska wabiaya ha habias escrava aĩbuaibukiri mĩ ea yuishu habiabũ ea duawakubaĩshãkanikiki— akaya
2SA.6.23	hanua Saulũ bake Mical hawa bake bisma yushabunikiaki.
2SA.7.1	Hawẽ hiwe hawẽrua pepawẽ Davi ma unanuma hiwekaĩkĩ haki sinataibu hiwebiabaunabũ Senhor Deusũ Davi hatu nemashũkĩ daewamakubaina Davi ana bika teneama 
2SA.7.2	Davi ha mesti ma pe hiwekĩ Deusũ hãtxa yuishunika hawẽ kena Natã yuikĩ:
2SA.7.2	—Earã, kusha hiwe hawẽruawẽ ma ẽ hiweaki. Hakia Senhor Deus hatube yubakani hãtxa aruni bau tari hiwe pema duakabi anu tsaua haska merã besti tsaua pema ẽ shinaiĩ— aka
2SA.7.3	Natãnẽ kemakĩ yuikĩ:
2SA.7.3	—Haska mĩ shinaĩ keska ashũwẽ, Senhor Deusũ haskarara mikiri shinãkĩ mia merabewaikikirã— akĩ yuiwãkẽ
2SA.7.4	Davibe hãtxakaini kakẽ habias meshu merã Natã anu Senhor Deus hushũ yuikĩ:
2SA.7.5	—Ẽ tsuma Davi anu kashũ hãtxa wakĩ: “Eska Senhor Deusũ mikiri ea yuikĩ Davi ea yuishũwẽ: ‘Ea ẽ hanu hiweshanũ miã mĩ ea kẽwãti hiwe ashũtirumaki, ẽ hanu hiweshanunã. 
2SA.7.6	Mĩ shenipabu Egito anua ẽ hatu tashnimabiranaitiã ẽ hatube hiwekũkirani inũ na habiatiãri kẽwãti hi hiwe amisbu keska anu ẽ hiwekũkaĩsmaki. Hakia tari hiwe pekabaĩkĩ maewatirubu anu matũ shenipabu inũ minabuki ẽ nukukũkaĩmiski. 
2SA.7.7	Bari tibi mĩ shenipabube ẽ kakũkaini enabu Israelĩ enabu shanẽ ibu tibi ẽ hatu katukubainaitiã hanushũ kẽwãti kusha hiwe hau ea washunũbũ ẽ hawa hatu yunuamahaira ikũkiraniki.’
2SA.7.8	Ha dikabi ẽ ea Senhor Deus kushipahaira dasibi binuatũ haska ẽ mia yuai keskari ẽ tsuma Davi ea yuishũtãshãwẽ: ‘Enabu Israelĩ enaburã, mĩ hatu yunui shanẽ ibukũkaĩshanũ txashuwã itxapa mekekubaini nãta basi bai anu nia txashuwã txipi hatxũ mĩ nia kenatã ẽ mia katuniki. 
2SA.7.9	Hanu mĩ nia ketaĩ anu ẽ mibe kakũkaũriamiski. Habu miki sinataibu ẽ mia hatu tenã keyukĩ nemashũkubaĩmiski. Shanẽ ibu kushipabu hiwebaunabu keska mĩ kena dasibibu ẽ hatu unãmakubainaii. 
2SA.7.10+2SA.7.11	Ha dikabi Israelĩ enabu mã enaburã, mã hatu yunukubaĩshanũ unãti wanika kushipa betsa betsapa matu katukubaĩkĩ hatũ mai pakea betsa hatu mebĩtã ẽ matu pewashuniki. Hanushũ huni txakabubũ matu itxakawamis inũ matu bika tenemakĩ tsuma wamisbu hau ana haska mã hiwepauni keska hiweama unanuma mã hiwenũ ẽ matu iweniki. Hanua miki sinataibũ mia uiaĩbũ ẽ mia hatu nemashũkubaĩshanaii, hau mia ana bika tenemayamanũbunã. Ẽ hatu mekekubaina mĩ bakebu hiwekubaĩshanaibu bebũkiri ẽ mia tapĩmaii. 
2SA.7.12	Anibuhairakũkaini hiwea mĩ ma debunikẽ hau mĩ shãtukũ Israelĩ enabu yununikai shanẽ ibushanũ eã minabu anua mĩ baba bestitxai hawẽ shanẽ ibu keyutima ẽ mia yunushũshanaii. 
2SA.7.13	Ha inũ, mĩ bakẽ hanushũ ea kẽwaĩ eki nukuti templo hatũ ea ashũshanikiki. Ẽ hatu putama shanẽ ibu henetiruma ipakeshanaikiri ẽ hatuki yubakaii. 
2SA.7.14	Mĩ huni bake Israelĩ enabu shanẽ ibukũkainaya ẽ hatũ epa keska inũ habu ẽ bakebu keska ikubaĩshãkanikiki. Mĩ bakẽ kanekĩ txakabuwai pewakĩ ẽ hatu bika tenemashanaii, hatu kupikinã, haska epa pepabũ hatũ bake pewamis keska wakinã. 
2SA.7.15	Kanebiaibũ ẽ pepa ẽ hatu mebiãma ishanaii, Saul anua ẽ pepa ẽ mebini keskama Saul putatã hawẽ shãtukũ ẽ mia shanẽ ibu wanirã. 
2SA.7.16	Ẽ hatu mekekubainaiwẽ taea minabu Israelĩ enabu shanẽ ibupakeshãkanikiki, niti ikamarã. Ha dikabi haska mĩ hatu yunumis keska heneama ikubaĩshãkanikiki’, iwanã, Davi ea yuishũtãwẽ”— abainaya
2SA.7.17	habias uĩkĩ nĩkashĩkĩ hawa kaneama dasibi Natãnẽ Davi yuikĩ keyua 
2SA.7.18	Senhor Deus bebũshũ hãtxa wanũ ika Deuski nukuti tari hiwe pũtea anu shanẽ ibuhaira Davi hikikaĩ yuikĩ: “Shanẽ ibuũ, ea inũ enabu nũ hawamabiakẽ haskarakiri ea shinãkĩ mĩ ea shanẽ ibuhaira wanimẽ? 
2SA.7.19	Senhor Deusuũ, ẽ mĩ tsuma anua enabu ẽ bababu kaĩriabumabiakẽ shanẽ ibukubaĩshanaibu bebũkiri mĩ ea banabimashinaki. Senhor Deusuũ, mĩ hãtxai keska huni betsa hãtxai yubakatirumaki. 
2SA.7.20	Senhor Deusuũ, ea mĩ tsumakiri dasibi mĩ ma unã keyuaiwẽ taeshũ eã ẽ ana hawa yuitirumaki. 
2SA.7.21	Haska bebũkiri mĩ ma ea ashũkĩ hatu ‘Habaa!’ imakubaĩshina txanima mĩ ea yubashina inũ haska mĩ betxipaiai mĩ akubainai ẽ unaiĩ. 
2SA.7.22	Haska nuku dasibibũ nũ nĩkamis inũ nũ uĩmisrã, hawa mekenika Deus betsa mia binua betsa hayamaki, mia keskarã. Haskawẽ taea ẽ mekenika Senhor Deusuũ, miarã, mĩ pepahairaki, tsuã haska watiruma mĩ nuku ashũmisrã. 
2SA.7.23+2SA.7.24	Israel minabu wakĩ mĩ hatu katuni habu hiwepakeshãkanikiki. Hiweabũ, miarã, Senhor Deusuũ, mĩ hatũ Deus ipakeshanaii. Yurabu shukua betsa betsapa hiweabu keska Israel minabu hatu keska hiweama iriashãkanikiki. Deusuũ, hau minabu ikubaĩshanũbũ hatu tsumawanibu mĩ hatu mebikinãkirãkĩ mina mĩ hatu waniki. Ha dikabi mĩ kushipawẽ dasibi hatu datekĩ hatũ kena ewapa wakĩ habuwẽ ‘Habaa!’ imati wakĩ dasibi hiwebaunabu bebũshũ Egito nawabu anua hatu tashnimabirãkĩ nawa shukua tibibũ hatũ yushibu hatu sa amakĩ mĩ kushipa mĩ hatu uĩmakubiraniki.
2SA.7.25	Haskawẽ taeshũ Senhor Deusuũ, haska ea inũ enabu mĩ hatu yubashina hatu heneama, haska mĩ yuishina akĩ menekubaĩshãwẽ. 
2SA.7.26	Mĩ kena kushipa kẽwãkĩ shabakabi yui: ‘Senhor Deus kushipahaira dasibi binua Israelĩ enabu mekenika Deuski’, ikĩ hau mikiri hãtxakĩ dayuikubaĩshanũbũwẽ, heneamarã. Mĩ hatu mekea Davi mĩ tsumapã enabũ mia nĩkai hau pe hatu shanẽ ibushũkubaĩshanũbũwẽ. 
2SA.7.27	Enabu shanẽ ibu ikubaĩshanaibu miarã, Senhor Deus kushipa dasibi binuatũ mĩ ea tapĩmaiwẽ taeshũ ẽ mĩ tsuma bestibia dakeama ẽ mia yukaii. 
2SA.7.28	Senhor Deusuũ, miarã, mĩ mekenika Deus kayabiki. Mĩ hãtxa txanima kayabiriki. Mĩ tsuma mĩ pepa betsa betsapa mĩ ea yubaii. 
2SA.7.29	Mĩ tsuma mĩ duawashanai hakiri shinaĩrawe. Miki txiti ikaibu mĩ hatu kesheshũ duawaya hau hiwepakeshanũbũwẽ. Senhor Deusuũ, mĩ ma ea yubashuki, mĩ hatu pepa waya enabu shanẽ ibui hau benimai pepakubaĩshanũbũwẽ, heneamarã”, anikiaki.
2SA.9.1	Shaba betsatiã Jônataskiri shinãbaũ Davĩ hatu yukakĩ: “Ẽ haibu Jônatas shinãkĩ ẽ duawakatsi ikaiwẽ taea Saulũ enabu huni betsa tesheni hiweyuamẽ?” hatu wa
2SA.9.2	Saul enabũ dayaru huni betsa Ziba hiwea Davi yuiabu hau yuishũtanũbũ hatu yunua ishũtanabu shanẽ ibuhaira Davi anu Ziba hua yukakĩ:
2SA.9.2	—Habia mĩ miamẽ, Zibarã?— aka
2SA.9.2	kemakĩ:
2SA.9.2	—Shanẽ ibuũ, mĩ dayarurã, ẽ habiaki— aka
2SA.9.3	shanẽ ibũ ana yukakĩ:
2SA.9.3	—Saul enaburã, huni betsa tesheima hiweyuamẽ? eã Deusũ kenawẽ taeshũ ẽ merabewatirukirã— aka
2SA.9.3	Zibã kemakĩ:
2SA.9.3	—Haa, Jônatasã huni bake bestitxai hiweaki. Hakia hawẽ tae dabe txakabuki— aka
2SA.9.4	Davĩ yukakĩ:
2SA.9.4	—Hanimẽ?— aka
2SA.9.4	Zibã kemakĩ:
2SA.9.4	—Mae betsa Lo-Debar anu Amielĩ bake Maquirĩ hiwe anu hiweaki— aka
2SA.9.5	hanua hau ishũtanũbũ Davĩ hatu yunua bushũ Davi anu hawẽ bakebirãtiki naneshũ iabiranaibũ 
2SA.9.6	Jônatasã bake, Saulũ baba Mefibosete Davi anu buteabu Daviki mesei ha bebũ dãti iki beti ikaya
2SA.9.6	benimakĩ Davĩ yukakĩ:
2SA.9.6	—Jônatasã bake Mefibosetẽ, mĩ miamẽ?— aka
2SA.9.6	—Haa. Shanẽ ibuũ, mĩ ea kena ẽ hushurã, mĩ dayarurã, ẽ habiaki— aka
2SA.9.7	Davĩ yuikĩ:
2SA.9.7	—Mĩ epa Jônatas shinãkubaĩkĩ pepawẽ ẽ mia duawakubaĩshanaiwẽ taea dateyamawe. Mĩ hutxi Saulũ mae tibi bai pepa betsa betsapabu inũ hi pepa shukuabu tibi inũ hawẽ hiwe betsa betsapa ẽ mia ibu wamashanaii, ibu wabianibũ hau mia ana inanũbũ hatu mebĩmakinã. Nenu Jerusalém anu hiweshũ ẽ tapu anushũ ebetã mĩ pikubaĩshanaii— aka
2SA.9.8	hakia Mefibosetẽ kẽwaĩ ana beti ishũ yuikĩ:
2SA.9.8	—Mĩ ẽ shanẽ ibuhairatuũ, mĩ tsumakirirã, haskakĩ mĩ ekiri shinaĩ? Earã, ẽ kamã mawa keska bestiki— aka
2SA.9.9	haska wabia Saulũ dayaru ha dukũtũ dayashũpauni Ziba hau hunũ Davĩ kena ana hua Davĩ yuikĩ:
2SA.9.9	—Dasibi mĩ tsuma Saul inũ hawenabus hayanibu hawẽ hamapairã, hawẽ baba Mefibosete ẽ yunushuki. 
2SA.9.10	Haskawẽ taeshũ hawẽ bai tibi mĩ huni bakebu inũ mĩ dayarububetã dayashũkubaĩshãwẽ. Mĩ tsuma sheni Saulũ enabũ hau pi hiwekubaĩshanũbũ mibã pawaibu tsekashũ hanu aruti hiwe merã hatu mekeshũkubaĩshãwẽ. Haskabiakẽ Saulũ babã ebetã pikubaĩshanikiki— akaya Ziba 15 huni bakebu inũ 20 dayaruyatũ 
2SA.9.11	kemakĩ shanẽ ibu yuikĩ:
2SA.9.11	—Dasibi mĩ shanẽ ibuhairatũ ea yunua ẽ mĩ dayaruwẽ taeshũ ẽ ashũkubaĩshanaii— aka
2SA.9.11	hanushũ shanẽ ibuhairatũ huni bake keska Mefibosetẽ Davibetã pikubainikiaki, hawẽ tapu anushunã. 
2SA.9.12+2SA.9.13	Ha dikabi Mefibosetẽ enabu inũ hawẽ huni bakeishta hawẽ kena Mica Ziba inũ hawẽ dayarubũ hatu dayashũkubainibukiaki, merabewakinã. Hamẽ Mefibosete Davĩ duahairawakubaĩshanaiwẽ taea Jerusalém anu hiweshũ Davibetã pikubainikiaki, haska hawẽ tae dabe txakabu hawa shushamarã.
2SA.11.1	Shaba betsatiã bari pakei ni hua tueaya hatũ beya txibaĩ shanẽ ibubu detenamei bumisbutiã Davĩ hawẽ detenamenika shanẽ ibu Joabe inũ hawẽ detenamenika shanẽ ibu beshmasbu inũ Israelĩ enabu detenamenikabu dasibi hatu yunua bushũ Amom nawabũ mai pakea anushũ hatu detekĩ maematã hatũ mae ewapa hawẽ kena Rabá hatu mebiaĩbu hakia Davi hatube kama Jerusalém anu niti ishiã hiwea
2SA.11.2	shaba betsatiã huĩrukuĩ dakabai ma bari kai hikiaya Davi benikauni hawẽ hiwe sapa sheni manaũri anu nishũ uĩbaũkĩ aĩbu hawẽruahaira batxiuma nashiai 
2SA.11.3	betxitã: “Tsuamẽkaĩ? Uĩtãkãwẽ”, iwanã, hatu yunua bushũ yukatani beshũ yuikĩ: “Eliãnẽ aĩbu bake Bate-Sebaki, Heteu nawa Uriasĩ ainã”, akabu 
2SA.11.4	hau ishũtanũbũ hawẽ dayarubu Davĩ hatu yunua yuitã ishũtanabu Davĩ bitxishũ txutakĩ hawẽ hura irumawawẽ taea aĩbu txuki nashitã hanua hawẽ hiwe anu txĩtũkainima
2SA.11.5	ana himi ikama hanu himi imis binukainaya ma bake bima tuya unãtã hau Davi banabimatanũ hawẽ tsuma yunua kashũ: “Bate-Seba ma tuyakiaki”, iwanã, Davi yuia 
2SA.11.6	hanushũ nĩkatã hawẽ detenamenika shanẽ ibu Joabe anu hawẽ hãtxa bumakĩ Davĩ yuikĩ: “Heteu nawa Urias hau huyunũ ea anu nitxĩyuwẽ”, iwanã, hatu yunua, bushũ habias hãtxa Joabe yuiabu Davi anu Joabẽ Urias yunua 
2SA.11.7	hukirã Davi bebũ nitushiai Urias Davĩ yukakĩ: “Joabe inũ nukũ detenamenikaburã, haskara kaya detenameaibu kaka beshũ mĩ ea yuiai?” aka Uriasĩ haskaibu dasibi yuia 
2SA.11.8	nĩkatã hanushũ beparãkĩ hau hawẽ aĩ anu katanũ Davĩ yuikĩ: “Mĩ hiwe anu kashũ mĩ tae txuki petã mĩ aĩbe huĩrukuĩ ushayutãwẽ”, aka Davĩ hiwe hawẽrua anua Urias kaĩkainaya Uriasĩ hiwe anu piti pepa inãkuĩkĩ shanẽ ibuhaira Davĩ hatu bumashũbia 
2SA.11.9	hawẽ hiwe anu Urias kama Davĩ hiwe hikiti shui dapi shanẽ ibuhaira Davi mekemisbube Urias meshu merã ushashinaya 
2SA.11.10	hawẽ hiwe anu Urias kama ushashinai Davi yuiabu Urias hau hunũ Davĩ kena Urias huai Davĩ yukakĩ:
2SA.11.10	—Txaihairakea mĩ hua punu nukabia haskai mĩ hiwe anu mĩ kama ishiaĩ?— aka
2SA.11.11	kemakĩ Uriasĩ yuikĩ:
2SA.11.11	—Hi pũyã tinĩ wãshũ shubu keska washũ Senhor Deusũ hãtxa aruni bau tsauĩmabu habias keska anu Israelĩ enabu 10 shukuabu Jerusalém nortekiri hiweabu detenamenikabu inũ Judá enabu detenamenikaburi pi ushakanikiki. Ẽ detenamenika shanẽ ibu Joabe inũ mĩ shanẽ ibu beshmasbu habias anuri kene anuma nashabakã ushariakubaĩkanikiki. Detenameaibu keskai ẽ hiwe anu hikishũ pikĩ nushukĩ ẽ aĩ txutakĩ haska dasibi betsa betsapa ẽ atirumaki, bika tenebiakinã— aka
2SA.11.12	haskabiaya Davĩ ana nitxĩkĩ:
2SA.11.12	—Haskakenã, ikis ana bashikuyuwe, meshukiri mĩ kaya ẽ mia nitxĩshanairã— aka
2SA.11.12	Davĩ haska wa hawẽ hiwe anu ana kama meshukiri habianua katãkatsi Jerusalém anu Urias bashikukẽ 
2SA.11.13	habias shabatiã hau habetã piyunũ itã Davĩ pimakĩ Urias paẽhairawa hanua meshu merã Urias Davĩ hiwe anua kaĩkaina hawẽ hiwe anu ana kama hakia Davĩ hiwe hikiti shui dapi shanẽ ibu mekemisbube Urias niti ika ana ushashinaya
2SA.11.14	penama Davĩ nĩkatã detenamenika shanẽ ibu Joabe hawẽ hãtxa keneshũ Joabe anu Urias inã bushũ 
2SA.11.15	Joabe inã bepẽshũ haska Davĩ keneshina hune Joabẽ yuikĩ: “Hau hatube detenamenũ Urias dukũ hatu bebũ nitxĩshãwẽ, detenamehairai meseaibu anurã, hau ha dukũ tsakakĩ tenanũbunã”, aka
2SA.11.16	haska keneshũshina uĩkĩ nĩkatã hau hatube detenametanũ ishũ hawẽ detenamenikabu yunukĩ Amom nawabũ maewã Joabẽ hatu ana keshemabaũkĩ hanu Amom nawa mẽtsisipahairabu mapuabu bebũ Joabẽ Urias yunukĩ nitxiã 
2SA.11.17	hatũ maewã mekekĩ Joabẽ detenamenikabu detenũ ika hawaira kaĩbirã betsa betsapa hatu detekĩ Davĩ detenamenika shanẽ ibu beshmasbube hatube detenamei mawabũ txipu hatu benabaũkĩ ha mawabu anuari Uriasri tenãbainabu betxiriatã
2SA.11.18	Amom nawabũ maewã mebinũ ika hatube detenamei haskashinabu Joabẽ Davi anu hãtxa bumakatsi ikĩ 
2SA.11.19	hatũ hãtxa bunika Joabẽ yunukĩ yuikĩ: “Haskai nũ hatube detenamekũkirãshina shanẽ ibuhaira Davi mĩ dasibi banabimakĩ keyua 
2SA.11.20	shanẽ ibu sinatahairakĩ, mia yukakĩ: ‘Ha maewã anuabu detenũ ika haskai ha dapihaira bushiãbumẽ? Maewã mishki kenebaunibu mamakishũ mishki tũku putatirubu haskai nukunabũ unãma ikasi hatu dapihaira bushiãbumẽ? 
2SA.11.21	Mae Tebes anushũ mishki kenebaunibu mamakishũ hawẽ deneti mishki aĩbũ hatu anu putakĩ Jerubesetẽ bake Abimeleque tenaĩmaburã, habunã, shinãma ikanimẽkaĩ? Haskakĩ maewã mishki kenebaunibu anu dapihaira bushiãbumẽ?’ ikaya kemakĩ eska washãwẽ: ‘Ha dikabi mĩ shanẽ ibu beshmas Heteu nawa Urias hatube tenãriashinakiaki’, akĩ ea yuishũtãwẽ”, aka
2SA.11.22	hatũ hãtxa bunika kai hikishũ haska Joabẽ dasibi yunushina shanẽ ibuhaira Davi yuikĩ keyua haska Joabẽ yuishina keskai Davi sinatahairaya
2SA.11.23	hanushũ hãtxa bunikatũ yuikĩ:
2SA.11.23	—Hemaĩtĩ shabakãshũ nuku detenũ ika Amom nawa detenamenikabũ kaĩbirãkĩ habu dukũtũ nuku binutã nuku detebaunabu txixtekiri hui mae hikiti shui anu nũ hatube txĩtũkiranaya 
2SA.11.24	hanushũ mishki kenebaunibu anushũ pia kuĩwẽ nuku tsaka tsaka akaibũ mĩ shanẽ ibuhairatũ detenamenika shanẽ ibu beshmas betsa betsapabu hatu maemakĩ tenãkĩ hanushũ ha dikabi Heteu nawa Urias hatube tenãriashinabuki— aka
2SA.11.25	haska wa nĩkatã hatũ hãtxa bunika Davĩ kemakĩ yuikĩ:
2SA.11.25	—Eska Joabe ana yuitãwẽ: “Ha mawashinabuwẽ haskaira hatuwẽ dateyamawe, detenamearã, habiaskakirã. Hakia ana kushipahairakaĩ ha maewã yamawakĩ mã detekĩ keyutiruki”, akĩ haska Joabe yuikĩ mĩ hatu shinã txãkãwãtiruki— aka
2SA.11.26	hanua Bate-Sebã ma hawẽ bene Urias mawashina nĩkatã 7 dia kashakũkaini maĩshĩkẽ 
2SA.11.27	txipu Bate-Seba kasha neseshĩkẽ hau itanũbũ Davĩ hatu yunua ishũtanabu hawẽ hiwe hawẽrua anu Davĩ maewashĩshũ aĩwãshina bebũkiri tuyaima huni bake kaĩbiakẽ haska Davĩ Urias itxakawaimawẽ taea Senhor Deus hawẽ benimama inikiaki.
2SA.12.1	Deusũ hawẽ hãtxa yuishunika Natã Davibe hau hãtxatanũ yunua ka haki nukutã ha bebũ nishũ Natãnẽ Davi yuikĩ:
2SA.12.1	—Eska shabakabi mia miyuinũ ea nĩkawe. Mae betsa anua huni dabe hiweabu betsa mabuwãyã betsa mitanuma mabu eskarabesya 
2SA.12.2	ha mabuwãyã txashuwã inũ ina awa mirimahaira hayakẽ 
2SA.12.3	hakia ha huni mitanuma txashuwã yushã pishta besti peiwẽ bima haya ibubis yumewakĩ hawẽ bakebubetã ewawakĩ habias kẽtxaki piai anua pimakĩ nushuai anua amakĩ hawẽ shutxi anu datãshũ ushãkĩ yumewakubaĩkĩ ha hunĩ hawẽ bake aĩbu betxipaikĩ akawaya 
2SA.12.4	hanua shaba betsatiã huni betsa txai nimis bai tanabirani huni mabuwãyã hiwe anu uinũ ika hikia, hakia ha huni haki bayua hau bawashunũbũ hawẽ inabu anua huni mabuwãyãtũ hawẽ ina mekatsi ikama hakia ha huni mitanumã txashuwã pishta hamẽ biãshũ hawẽ dayarubu bawamatã ha huni hua mabuyãwãtũ pimaimakiaki— aka
2SA.12.5	Davĩ nĩkatã huni mabuwãyãki sinatahairakĩ Natã yuikĩ:
2SA.12.5	—Deusũ nĩkaiwẽ taeshũ hãtxakĩ ẽ mia yuiaii, ha hunĩ itxakawakĩ txakabuhairawaimarã, hawẽ nuiama tenãtiki. 
2SA.12.6	Hamẽ ha txashuwã pishta pakakinã, hawẽ karurã, dabe inũ dabeki hau inãshanũwẽ, ha hawa ibubis hawẽ nuiai uĩmama ikimawẽ taeshunã— ikaya
2SA.12.7	hanushũ Natãnẽ yuikĩ:
2SA.12.7	—Ha hunikiri ẽ mia yuiairã, habia mĩ miaki. Haskawẽ taeshũ Israelĩ enabu mekenika Senhor Deusũ shabakabi mia yuikiki. Nĩkawe: “Israelĩ enabu mĩ shanẽ ibuhairakũkaĩshanũ ẽ mia katuniki. Bebũkiri Saulũ mia detekatsis ikaya hawẽ kushipa nemakĩ ẽ mia mekekubainiki. 
2SA.12.8	Mĩ hatu mekekubaĩshanũ mĩ shanẽ ibu Saulũ hiwe hawẽrua inũ hawẽ aĩbuaibu ẽ mia yunuyamaki. Ha dikabi hawenabu anua Judá enabu tari pashkanibu ha Israelĩ enabu pashkabiabainibũ habu anu ẽ mia yunurianiki, ha dabe mekei mĩ shanẽ ibu ikũkaĩshanunã. Haska wakĩ ẽ mia yununi eskarabes mĩ shinãyã ẽ ana mia itxapa inãkeanaii. 
2SA.12.9	Haskakĩ mĩ ẽ hãtxa ea nĩka pewama ikimashũ ẽ haska betxipaiai keska mĩ akama danaĩmamẽ? Amom nawabu Heteu nawa Urias hatu tenãmanũ, iwanã, hau Urias nitxĩshanũ mĩ Joabe yunua Urias hatu tenãmaimaki, hatu haska wamatã hawẽ aĩ mina wakĩ bikatsirã. 
2SA.12.10	Haska wakĩ ea danãkĩ shinãma Heteu nawa Uriasĩ aĩ biãkĩ mĩ aĩwaĩmawẽ taeshũ eã minabu kupikĩ betsa betsapawẽ hatube ẽ mia bika tenemakubaĩshanaii. 
2SA.12.11	Eska Senhor Deusũ mia yuikiki. Minabũ hau mia txakabuwanũbũ ẽ hatu yunushanaii. Mĩ berubi mĩ aĩbuaibu betsa mia mebĩtã mia dapi huni betsa hiwea ẽ yunua shabakã bari txasha anushũ mĩ aĩ txutashãkanikiki. 
2SA.12.12	Hamẽ mia txutanameirã, hune mĩ ikimaki. Hakia eã hatu mia uĩmakinã, Israelĩ enabu dasibibũ uiaĩbũ ẽ hatu shabakãshũ txutanamemai uĩshãkanikiki”— akĩ Natãnẽ Senhor Deus hãtxa yuishuna
2SA.12.13	e itã haskaima Natã bebushũ Davĩ yuikĩ:
2SA.12.13	—Senhor Deus danãkĩ txakabu betsa betsapa ẽ akimaki— ikaya
2SA.12.13	kemakĩ Natãnẽ yuikĩ:
2SA.12.13	—Mĩ txakabuwaimawẽ taeshũ Senhor Deusũ mia kupia mĩ mia mawama ishanaii. 
2SA.12.14	Hakia Senhor Deus habi mĩ dakehairawaimawẽ taea mĩ huni bake Bate-Seba dama kaĩshina samama ha mia mawashũshanikiki— atã
2SA.12.15	hanushũ ana hãtxa wama Natã hawẽ hiwe anu txĩtũkaĩkẽ hanua Uriasĩ aĩki Davĩ bake waima ma kaĩshina Senhor Deusũ isĩ tenema txakayamaya 
2SA.12.16	hawẽ bakewẽ nuihairai hawa piamahaira samakei meshu txaitanai hinamas maĩ tĩ ika dakashũ hau hawẽ bake shushanũ Davĩ Senhor Deus yukashũkubainaya 
2SA.12.17	hanua anibu unanepabũ Davi merabewamisbu bushũ maĩ daka benitã pimanũ, iwanã, unãshubira yui pewabiabu hakia hatu nĩkabiatã hatubetã piama ikũkainaya
2SA.12.18	hanua 7 dia binutã hawẽ huni bake mawaya anibu unanepabũ hawẽ datei yuiti tenekĩ shinaĩ: “Hawẽ bake hiweyukẽ nũ daewakĩ hãtxa wabia nuku hawa nĩkamahaira ishiãki. Ma bakeishta mawakẽ harakiri nũ yuitirumẽ? Nĩkatã itimaskakawani ibubis itxakanikatiruki, hawẽ nui isĩ teneirã”, ika shinaĩ dateaibũ
2SA.12.19	hanua hune anibu unanepabu yuinameaibu uĩshũ hawẽ bake ma mawa shinãkĩ hatu yukakĩ:
2SA.12.19	—Bakeishtarã, ma mawashumẽ?— hatu wa
2SA.12.19	habũ kemakĩ yuikĩ:
2SA.12.19	—Haa, ma mawashuki— akabu
2SA.12.20	haska wabu nĩkatã maĩ daka benikaini ka hawẽ tari detsis pekatã nashi petã tari bena sawetã sheni inĩtiwẽ txa ikeaketã Deuski nukuti tari hiwe pũtea anu kashũ tari hiwe bebũ hemaĩtĩ dãti iki beti ishũ Senhor Deus kẽwãbai txipu benikaini hawẽ hiwe anu kashũ hatu piti yuka beshuãbu pikĩ nushukĩ yaniwaya
2SA.12.21	hatũ beya txibãmawẽ taeshũ anibu unanepabũ yukakĩ:
2SA.12.21	—Shanẽ ibuũ, tsua haskatimabiakẽ nukũ beya txibãma mĩ hawai haskai? Mĩ bake isĩ tenei hiweyukẽ samakei mĩ bakewẽ taea mĩ kashakũkaĩshinaki. Hakia ma mawakẽ bis bis iki kashama benikirã mĩ ma piaii. Nuku tapĩmawe, haskara shinaĩ mĩ ikimẽkainã— akabu,
2SA.12.22	kemakĩ Davĩ hatu yuikĩ:
2SA.12.22	—Ẽ bake isĩ tenei hiweyukẽ hau mawayamanũ ewẽ Senhor Deus nuitiruki, ishũ shinaĩ samakei ẽ kashakũkaĩshinaki. 
2SA.12.23	Ikis ma mawakẽ haska washũ ẽ ana hiwematirumawẽ taea hamẽ ẽ samaketirumaki. Haska watã ana txĩtũwãkĩ ẽ hiwematirumaki. Txipu eari mawatã ẽ haki nukui ka hari eki nukushanikiki— hatu wanikiaki.
2SA.12.24	Hanua hawẽ bake debuimakẽ hawẽ aĩ Bate-Seba Davĩ atimas daewashũ ana txutakubaina ana bake bima huni bake kaiã Davĩ kenakĩ: “Salomãoki”, anikiaki. 
2SA.12.25	Ha huni bake betxipaikĩ Deusũ hãtxa yuishunika Natã yuimakĩ Senhor Deusũ Davi unãmaimawẽ taeshũ hawẽ kena betsa wakĩ Davĩ kenakĩ: “Jedidiaski”, arianikiaki, nukũ hãtxawẽ: “Ha Senhor Deusũ betxipaikiki”, akinã.
2SA.15.1	Jerusalém anu Davĩ huni bake betsa Absalão hiwekũkaini ibubis shinã txakai keĩ shanẽ ibushanũ, iwanã, hawẽ cavalo tarãti pepa inũ cavalo kushipabu bitã 50 detenamenikabu katukĩ hatu tsumawatã ma hatu yunukubaĩmis 
2SA.15.2	penama tibi Absalão bututã hawẽ epa Davĩ hiwe anu hawẽ mae kenebaunibu hanu hikiti shui anu shaba tibi keshea Absalão nishũ shanẽ ibuhaira hawarakiri itxakanikatima Davĩ hau hatu pewashunũ yukakatsi hanu beaibu, bestibu hatu kenashũ Absalãonẽ hatu yukapakekĩ: “Haratu mae anua mĩ huai?” hatu apakeaya hatũ mae inũ haratura Israelĩ enabu shukua anua inũ haska shinãbirãkĩ shanẽ ibuhaira Davi hari yukai beaibu bebũkiri yuiabu 
2SA.15.3	Absalãonẽ nĩkatã hatu yuikĩ: “Txanima hawara mĩ yukakatsi ikai peki, itxakanikatimarã. Hakia shanẽ ibuhaira mĩ yukai tsuã mia yuishũtiru hayamaki”, 
2SA.15.4	iwanã, hatu yuikubaĩmis: “Eã matu merabewakĩ ẽ matu duawaya hawara yuka iki hau mã eanu beshanũbũ nukunabu dasibi shanẽ ibushuni ẽ matũ unãtinãkatsis ikai mã ea katutirumẽkaĩtsa”, ikĩ hatu yuikubainaya 
2SA.15.5	tsuãra yukatanũ ika txaima huai hatũ beya txibãkĩ metaka atã haibuwakĩ ikushũ hatu tãtsu akubaĩmis 
2SA.15.6	shanẽ ibuhaira Davĩ hau bika teneaibu hatu shabakabi pewashũshanũ Israelĩ enabu dasibi beaibu Absalãonẽ hatu nemakĩ haibuwakĩ hatu shinã betsamakĩ Davi hau ana shinãyamashanũbũ ibubis hakiri besti hatu shinãmakubainaya
2SA.15.7	hatu haska wakubaini 4 ano nitxĩtã hawẽ epa Davi anu kashũ Absalãonẽ yuikĩ:
2SA.15.7	—Ẽ shanẽ ibuũ, haska ẽ Senhor Deus yubaima Hebrom anu kashũ ea atanũ ishũ ẽ mia yukaii. Katãpa? 
2SA.15.8	Mĩ dayaru earã, Síria anu mae betsa Gesur anu hiweshũ yuikĩ: “Jerusalém anu ẽ ana hiweshanũ Senhor Deusũ ea yunua Hebrom anushũ txashuwã bake tesẽshũ txiwẽ menukĩ keyukĩ ẽ mia kẽwaĩ hushanaii”, akĩ Senhor Deus ẽ yubaimaki— aka
2SA.15.9	shanẽ ibuhaira Davĩ kemakĩ yuikĩ:
2SA.15.9	—Unanuma katãwẽ— aka
2SA.15.9	hakia Hebrom anu Absalão kariama ma hatu pewamis hari kakĩ 
2SA.15.10	Israelĩ enabu shukuabu tibi anu hawẽ hãtxa bunikabu yunukatsi hatu yuikĩ:
2SA.15.10	—Trombeta txã txã akubainaibu nĩkatã: “Hebrom anu ma shanẽ ibu bena dasibibũ Absalão ma katuabuki”, akĩ hatu yuiakeakebaũtãkãwẽ— hatu wa buabũ 
2SA.15.11	ha dikabi 200 hunibu Jerusalém anu hiweabu hawẽ hãtxa ikũwaĩ hawẽ txakabu unãriama Hebrom anu habe buriabũ 
2SA.15.12	txashuwã bake itxapa tesẽshũ txiwẽ menushũkĩ habetã Senhor Deus kẽwãtanũ, iwanã, Davĩ merabewanika betsa hawẽ kena Aitofel hawẽ mae Gilo anuarã, Absalãonẽ ha iyukatsi kena kashũ Absalãonẽ hatu yunua haskakubainaibũ Davi shanẽ ibu mebĩkatsis ikĩ Absalão kushipakĩ habũ txibãmis shaba tibi hatu itxawakubainaya
2SA.15.13	haska Absalãonẽ akai unãtã hãtxa bunika Davi anu kashũ yuikĩ:
2SA.15.13	—Israelĩ enabu itxapahairatũ Absalão txibanũ ishũ shinãkanikiki, shanẽ ibu wakatsi ikinã— aka 
2SA.15.14	haska wa nĩkatã hawẽ shanẽ ibu beshmasbu dasibi Jerusalém anu habe hiweshũ mekeabu Davĩ hatu yunukĩ:
2SA.15.14	—Dasibi menã hawaira tashniribainãkãwẽ. Nũ yane kamakẽ Absalão hukẽ nũ haskatã pashatirubumaki. Hawenabu beshũ nuku txakabuhaira wakĩ nenu Jerusalém anu nukube hiweabu nupe kenu txaipawẽ nuku dete keyui betirubuki. Menã burinãkãwẽ— hatu wa
2SA.15.15	hatũ shanẽ ibu kemakĩ yuikĩ:
2SA.15.15	—Mĩ nukũ shanẽ ibuhairatũ haska mĩ nuku shinãshuna nũ mibe kaii— akabu
2SA.15.16	hanua Davi tashnikaĩkĩ hawẽ aĩ betsa betsapabu inũ, hawẽ bakebu hunibu inũ aĩbuaibu inũ, hawẽ shanẽ ibu beshmasbu inũ, hawẽ tsumabũ dayarubu hatu iyukĩ hawẽ hiwe hawẽrua hau habũ besti mekeshũkubainũbũ ha 10 hawẽ aĩ nãtakea habu dayashũmisbu habu besti bashibaini Jerusalém anua shanẽ ibuhaira Davi pashai kaĩkaini 
2SA.15.17	habũ txibaĩbu dasibibube Davi kai maewã kesukauana hawẽ henea hiwe anu Davi hatube niti itã 
2SA.15.18	hanushũ hawẽ shanẽ ibu beshmasbũ Davi hau keshebainũbũ ha dapi hatu nitxĩtã hanushũ hawẽ yura habũ mekemis Quereteu nawabu inũ Peleteu nawabu bebuaibũ ha katxu 600 detenamenikabu Geteu nawabu Davi dapi mapuabu Gate anua Davi dayashunũ ika habe benibu habe mapumisbu ha katxu hatu bebũ mapuriabũ 
2SA.15.19	hatu haska waitiã huni betsa Filisteu Gate anua hawẽ kena Itai hushiã betxitã shanẽ ibuhaira Davĩ yuikĩ:
2SA.15.19	—Haskai mia dikabi mĩ nukube huai, pashairã? Nawa betsa mĩ dama hushiã mĩ nukunabumaki. Haskamaki. Mĩ txĩtũkaĩtiruki, shanẽ ibu benabe unanuma hiweirã. 
2SA.15.20	Dama Jerusalém anu hiwetanũ ika mĩ hikishinaki. Haskawẽ taea: “Ebe kawe”, ẽ mia watirumaki. Hanira emebi ẽ kai ẽ unãmawẽ taeshũ mĩ nukube kanũ, iwanã, ẽ mia yuitirumaki. Minabu iyui mĩ hiwe anu txĩtũrikaĩtãwẽ. Mĩ haskakainairã, peki. Mĩ ewẽ nuiaya hau Senhor Deusũ mia duawakĩ merabewakubaĩshanũwẽ— aka
2SA.15.21	kemakĩ Itaĩ shanẽ ibuhaira Davi yuikĩ:
2SA.15.21	—Mĩ mekenika Senhor Deus inũ mĩ ẽ shanẽ ibu matu dabe ikũwãkĩ ẽ matu txibaĩwẽ taeshũ ẽ mia yubaii. Hanira mĩ kaya mĩ dayarui ẽ mibe kaii. Mĩ hiwekẽ ẽ mibe hiweshanaii. Mĩ mawaya ẽ mibe mawariashanaii— aka
2SA.15.22	hawẽ hãtxa nĩkahairatã kemakĩ Davĩ yuikĩ:
2SA.15.22	—Haskakenã, nukube kakũkaĩwẽ— aka
2SA.15.22	habiatiãri Gate nawa Itai inũ habe beshiãbu Davibe bui 
2SA.15.23	Jerusalém anua kaĩbainaibũ hatu dapi hiwebaunabũ buaibu hatu uĩ hatuwẽ nui kasha txakayamaibũ Pashku Cedrom pukebainaibũ hatu txibaĩ shanẽ ibuhaira Davi pashku pukeriabaini hari tsua hiweabuma anu Davi bebushuni bai tanabainaibũ 
2SA.15.24	Pashku Cedrom pukeriabuma Deus hatube yubakani hãtxa aruni bau Levĩ enabũ iabainaibube Deusbe hatunabu hãtxashunika dabe Zadoque inũ Abiatar pashku kesha anu hatu bebũ buaibũ Abiatar dapi Deusũ hãtxa aruni bau tsauãbu Davibe bukĩ daĩbaĩbainaibũ 
2SA.15.25	shanẽ ibuhaira Davi kashũ Deusbe hatunabu hãtxashunika Zadoque yuikĩ:
2SA.15.25	—Maewã Jerusalém anu Deus hatube yubakani hãtxa aruni bau bui txĩtũkaĩwẽ, Senhor Deus ewẽ nuikĩ ea merabewa ana txĩtũkirã hawẽ hãtxa aruni bau inũ hawẽ tari hiwe hania ẽ ana haki nukutirumẽkainã. 
2SA.15.26	Hakia ea hawa betxipaiama haska shinaĩ keska hau ea amashanũwẽ— iwanã, 
2SA.15.27	—Uiã. Mia inũ Abiatar Jerusalém anu matũ huni bake dabebe unanuma txĩtũbaĩritãkãwẽ, mia mĩ huni bake Aimaásbe inũ Abiatar hawẽ huni bake Jônatasberã. 
2SA.15.28	Jerusalém anushũ mã Absalão manaya enabube ẽ kaĩkirãshinaki. Hanu tsua hiweabumanu Hene Jordão napãpa puketi pe anushũ ẽ manayuaii, Absalãokiri haskarara hawẽ kaka mã ea yunuai manairã— hatu wa
2SA.15.29	Levĩ enabu Deusũ hãtxa aruni bau hatu iamabaini Zadoque inũ Abiatar Jerusalém anu txĩtũbaĩshĩshũ harishũ manaibũ 
2SA.15.30	Olivas Mati anu hawenabube kai Davĩ hawẽ bitxi tae pekatã mapekei huĩti nishma kashai tariwẽ mayabukua kaya hanua habe buaiburi mapekeriai tariwẽ mayabukuria huĩti nishmari kashariakubainaibũ 
2SA.15.31	Aitofel unanepatũ Davi merabewakubainima ana merabewama hakia natiã Absalão merabewaya Davi yuiabu hau Aitofelĩ haska shinaĩ Absalão amakatsi merabewakubainai hau haska amakatsi ikai Senhor Deusũ kanemashanũ Davĩ Senhor Deus dayuikĩ ea akaya
2SA.15.32	mati mamaki anu hanushũ Deus kẽwãmisbu anu Davi ma mapeketanaya unuria haki nukutanũ ika hawẽ haibu Arqueu nawa betsa Husai hawẽ tari ushnikia mai mishpuwẽ mapu tukua Daviki nukua 
2SA.15.33	Davĩ yuikĩ:
2SA.15.33	—Ebe kakĩ ea hawa merabewamabia mĩ ana ea bika tenematiruki. 
2SA.15.34	Hakia Jerusalém anu txĩtũkaini kashũ nashi petã tari bena sawetã Absalão huai yuikĩ:
2SA.15.34	“Shanẽ ibuũ, ẽ mĩ dayaruki. Habias mĩ epa ẽ merabewakubainima keska wariakĩ unanepa hãtxawẽ ẽ mia merabewakubaĩshanaii” akĩ haska Aitofelĩ shinãshũkĩ merabewabiamiskẽ miã hawẽ shinã betsa wamakĩ Aitofel ea nemashũkĩ mĩ ea merabewatiruki. 
2SA.15.35	Deusbe nukunabu hãtxashunika dabe Zadoque inũ Abiatarĩ ea merabewariakubaĩkanikiki. Shanẽ ibuhairatũ hiwe hawẽrua anushũ hawara dasibi nĩka keyukĩ matũ ea yuishũkubaĩshãkãwẽ. 
2SA.15.36	Hawara Zadoque inũ Abiatarĩ mia anua nĩkatã hatũ huni bake Aimaás inũ Jônatas yunuabu eanu beshũ habias hãtxa ea yuitirubuki— aka
2SA.15.37	Davĩ haibu Husaĩ nĩkatã kai Jerusalém anu hikiaya habiatiãri Absalão shanẽ ibui haki txiti ikabube hikiriaya
2SA.16.1	mati mananã atimas binubaini Davi ana kai, Davĩ haibu Jônatasã bake Mefibosetẽ dayaru hawẽ kena Ziba hawẽ hiwe anua kaĩkirani uĩtanũ ika Daviki nukui kakĩ jumento pepa dabe ha kabekãtiyaki 200 misi ewapabu saku tibiki nanekĩ inũ, 100 uva bimi tsusĩ tsãpawakĩ keshtu sharabu watã sakuki matawatã inũ, 100 bimi piti hushiã saku tibiri matawatã bitxi bishtu uva vinhori haki nanetã dũtãbaũkĩ beshe pewatã bui Daviki nukua 
2SA.16.2	dasibi uĩkĩ shanẽ ibuhaira Davĩ Ziba yukakĩ:
2SA.16.2	—Haskakĩ na haska tibi mĩ beai?— aka
2SA.16.2	daewakĩ Zibã kemakĩ yuikĩ:
2SA.16.2	—Na jumento daberã, shanẽ ibũ enabus katsaumebaĩtirubuki. Misi inũ bimirã, berunãbu mĩ detenamenikabũ pitirubuki. Hanu tsua hiweabumanu bui hĩ ikĩ vinho atirubuki— aka
2SA.16.3	Davĩ ana yukakĩ:
2SA.16.3	—Hania, mĩ shanẽ ibu Saul ipaunitũ baba Mefiboseterã?— aka
2SA.16.3	Zibã kemakĩ yuikĩ:
2SA.16.3	—Haska hawẽ hutxi Saul shanẽ ibukũkaini keska Israelĩ enabu dasibibũ shanẽ ibu wakĩ ana katutirubuwẽ taea shinaĩ ẽ tsuma Mefibosete Jerusalém anu bashikuyushuki— aka
2SA.16.4	hawẽ hãtxa nĩkatã:
2SA.16.4	—Mefibosete ẽ pepawabiani ana hakiri shinãma hawẽ hamapai tibi Mefibosete hayani mebĩtã ikis dasibi ẽ mia yunuai minaki— aka
2SA.16.4	Davi bebũ dãti iki beti ishũ Zibã kemakĩ yuikĩ:
2SA.16.4	—Peki. Mĩ ẽ shanẽ ibu kayabiwẽ taeshũ mĩ ea merabewaya ẽ mia shinãkubaĩshanaii— aka
2SA.16.5	hanua Davi ana kai mae betsa hawẽ kena Baurim daĩbainaya huni betsa Saulũ enabu Gerã bake hawẽ kena Simei ha bebũ tashnikirã hawenabu inũ hawẽ tsumabu detenamenikabũ Davi mekebiabũ hãtxa txakabuwakĩ itxakĩ 
2SA.16.6	Davi inũ hawẽ shanẽ ibu beshmasbukiri mishki tũku puta puta akubaĩkĩ 
2SA.16.7	haki sinatahairakĩ yupukĩ Simeĩ Davi yuikĩ:
2SA.16.7	—Miarã, mĩ huni pubẽ txakabuki. Nenu huama kawe, kawe— akĩ 
2SA.16.8	—Saul shanẽ ibuai mebĩkĩ mĩ hawenabu txakabuwakubainiwẽ taeshũ Senhor Deusũ mia ma kupiaki. Mĩ shanẽ ibuai mebĩtã mĩ bake Absalão Senhor Deusũ shanẽ ibu waikiki. Ibubis mĩ txakabũ mia ma atxia miarã, mĩ huni betsã himi akubaĩmiski, hawa pepa wamarã— akaya
2SA.16.9	Zeruiã huni bake Abisaĩ Davi yuikĩ:
2SA.16.9	—Haskakĩ ha huni kamã mawa pisi mayai keskakĩ mĩ ẽ shanẽ ibu mia yupukĩ yuaĩmẽkaĩ? Kashũ hawẽ bushka teshtetãpa?— aka
2SA.16.10	hakia shanẽ ibuhaira Davĩ kemakĩ yuikĩ:
2SA.16.10	—Zeruiã bakebuũ, matu akamaki. Ea besti yupukĩ yuinũ ha huni Senhor Deusũ ma yunuamẽkaĩ. Senhor Deusũ ma yunuarã: “Haskakĩ mĩ shanẽ ibu yupukĩ yuaĩ?” akĩ, tsuã ha huni beshtetirumaki— atã,
2SA.16.11	Abisai inũ hawẽ shanẽ ibu beshmasbu Davĩ ana hatu yuikĩ:
2SA.16.11	—Ẽ bake kayabitũ besti ea tenãpanã ha huni Benjamimnẽ enabu dikabitũ ea yupuikiki. Nemayamakãwẽ, habiaska Senhor Deusũ yunuakirã. 
2SA.16.12	Haska ikis ea bika tenemaibũ Senhor Deusũ uĩkĩ ekiri pe shinãkĩ ea ana duawakubaĩshanimẽkaĩ, na yuputi hãtxa txakabu ẽ nĩkai keskamarã— hatu wabaini
2SA.16.13	Davi hawenabube bai tanabainaibũ manã matxi tãtãbaini kakĩ Davi yuãkĩ yupukubaĩkĩ mishki tũku inũ mai mishpu Davikiri Simeĩ puta puta akubainaya 
2SA.16.14	Simei ana shinãma Davi inũ hawenabu bui Hene Jordão kesha anu niri itã punu nukabaina huĩrukuĩ maniabũ
2SA.16.15	Jerusalém anu Absalão hikinũ ika kaya Israelĩ enabu itxapabu inũ Aitofel txibaĩ buaibũ 
2SA.16.16	hanua unuriari Davĩ haibuhaira Arqueu nawa Husai Absalãoki nukui hui kushipawẽ yui sai ikũkirani:
2SA.16.16	—Nukũ shanẽ ibui hiwekũkaĩshãwẽ! Hiwekũkaĩshãwẽ!— ikaya
2SA.16.17	metukĩ Absalão shinã txãkãma Husai yukakĩ:
2SA.16.17	—Ea kẽwãkĩ ẽ epa mĩ haibuwanirã, ana shinãma mĩ ma putamẽ? Haskai mĩ habe kama ishiãmẽ?— aka
2SA.16.18	beparãkĩ Husaĩ kemakĩ yuikĩ:
2SA.16.18	—Ẽ katirumaki. Hau shanẽ ibukũkaĩshanũ tsuara Senhor Deus inũ Israelĩ enabu dasibibũ ma katushinabe ẽ bashikuyuaii. 
2SA.16.19	Ha dikabi tsua ẽ merabewatirumẽ? Mĩ ẽ haibũ bakeki. Haska mĩ epa ẽ merabewakubainima keska wariakĩ unanepa hãtxawẽ ẽ mia merabewakubaĩshanaii— aka hawẽ hãtxa Absalãonẽ nĩkatã
2SA.16.20	hanushũ txipu Absalãonẽ Aitofel yukakĩ:
2SA.16.20	—Ẽ epakiri nũ haskashanai? Hawa mã ea shinãmakĩ yusĩtirumẽ?— aka
2SA.16.21	Aitofelĩ kemakĩ Absalão yuikĩ:
2SA.16.21	—Hawẽ hiwe hawẽrua hau mekeshunũbũ hawẽ 10 nãtakea aĩ hawẽ dayarubu mĩ epã hatu bashibaĩshina habu tibi txutã keyuwe. Mĩ haska waya Israelĩ enabu dasibibũ nĩkakĩ mĩ epa danãkĩ mĩ sinatamai unãshãkanikiki. Ha dikabi habũ mia txibaĩbu dasibibu ana benimashãkanikiki— aka
2SA.16.22	hawẽ yusiã txibãkĩ Davĩ hiwe hawẽrua mamaki tari hiwe wakĩ pũteshunabu Israelĩ enabu Jerusalém anu hiweshũ uiaĩbũ hawẽ epã 10 nãtakea aĩ hawẽ dayarubu tibi Absalãonẽ hatu txutãkubainikiaki. 
2SA.16.23	Haskakũkainaitiã hawara akatsi yukakubainabu Aitofelĩ hatu shinãshũkĩ kemaya ha dukũ Davĩ ikũwãpauni keska wakĩ hawẽ bake Absalãonẽ ikũhairawariakubainikiaki, Deus yukai keska wakubaĩkinã.
2SA.17.1	Hanushũ hawaira merabewakatsi ikĩ Aitofelĩ ana Absalão yuikĩ:
2SA.17.1	—12.000 detenamenika pepabu hatu katunũ ishũ ẽ shinaiĩ. Na habias meshu merã Davi detetanũ ika hatubetã ẽ txibãkatsi ikaii. 
2SA.17.2	Ikis Davi inũ hawenabu babua punu nuka maniabu hatu datetushikĩ hawaira nũ hatu tenãtiruki. Datei hawenabu dasibibũ henebaini pashaibũ hatũ shanẽ ibuhaira Davi besti nũ tenãtiruki. 
2SA.17.3	Huni bestitxai mĩ tenãkatsis ikaii. Nũ mia haska washunaya mĩ epa ana hayamakẽ Israelĩ enabu ẽ mia daewashũshanaii, hau mia ana danãyamanũbunã. Haskawẽ taea dasibibu unanuma hiwekubaĩshãkanikiki— aka
2SA.17.4	Absalão inũ anibu unanepa merabewanikabũ nĩkatã hawẽ yubati hãtxa pe betxipaiaibũ 
2SA.17.5	hakia hawẽ shinãri hau hatu yuiyunũ Arqueu nawa Husai hau kenatanũbũ Absalãonẽ hatu yunua yuitanabu 
2SA.17.6	Absalão anu Husai hua Aitofelĩ haska hãtxa yubakĩ yuishũshu Absalãonẽ Husai yukakĩ:
2SA.17.6	—Haska Aitofelĩ ma nuku yubashurã, hawẽ hãtxa txibãkĩ nũ atirumẽ? Nũ atirumaraka. Haskara miã mĩ shinaĩmẽkaĩ, nuku yuiwe— aka
2SA.17.7	kemakĩ Husaĩ yuikĩ:
2SA.17.7	—Haska shinaĩ pe yuibiamis ikis haska yubakashurã, pemaki. Ẽtseri mia yuinũ nĩkawe. 
2SA.17.8	Mĩ epa inũ hawẽ detenamenikabu mẽtsisipa pubẽhairabuki. Ursa yushã pubẽ hawẽ bakebu biãbainabu pubẽhairakĩ benai keskai sinatai mĩ epa mesehaira dakaki. Mĩ unaiĩ. Ha dikabi mĩ epa ma detenamei beyawẽ taea hawenabube ushama hakia tari benãta hunea ushakũkainikiki. 
2SA.17.9	Na habia ikis mishki tãpe merã kasmai, benãta tari hune anu ikaki. Hamẽ betsarã, detenamenikabu itxapama duakabi mĩ hatu yunua mĩ epã enabube detenamei mina hatiri mawakubainaibũ hakiri banabitã: “Davĩ enabũ ma minabu hatu maemakĩ keyuabuki”, iwanã, yuikubainaibu dasibibũ habiaskas shinãtirubuki. 
2SA.17.10	Minabu pubẽ sinatabu inu betsa leão keskabia haska nĩkatã punu nukai babuhairashãkanikiki. Mĩ epa inũ hawenabu habũ txibãmisbu pubẽhairaburã, Israelĩ enabu dasibibũ unãhairakanikiki. 
2SA.17.11	Eã ẽ mia yusiainã, eska shinãkĩ ẽ mia yuiai nĩkawe. Israelĩ enabu huni dasibibu norte Dã anua inũ sul Berseba anua namakis hiweabu ianẽwã kesha mashiti keska mia anu hau itxai keyushanũbũwẽ. Ma mĩ hanu hatu itxawa mĩ epã enabube detenamenũ ika miã ibubis hatu yunui hatube kashãwẽ. 
2SA.17.12	Hanira kawanai haki nukutã nũ deteshanaii. Basnũwẽ basi metxa wamis keska wakĩ nũ hatu atxishanaii. Mĩ epa inũ hawenabu hunibu tenã keyukĩ nũ betsa heneama ishanaii. 
2SA.17.13	Hakia mae betsa mishkiwẽ kenebaunibu anu pashai hikiaibũ Israelĩ enabu huni dasibibũ dispi bushũ hawẽ mishki kene tseka tseka akĩ keyutã dispiwẽ neatã sharabaĩbaĩkĩ pashku anu puta keyukĩ mishki bestitxai nũ henetirumaki, haska watã hatu dasibi tenãkĩ keyukinã— aka
2SA.17.14	haska wa nĩkatã Absalão inũ Israelĩ enabu anibu unanepabu yuinamei: “Aitofelĩ nuku yusiaĩ hãtxa pebia Arqueu nawa Husaĩ nuku yusiaĩ hãtxawẽ Aitofel binumakĩ pewaikiki”, inibukiaki. Absalão txakabuwamakatsi ikama Aitofelĩ yusiã hãtxa pepa Senhor Deusũ hatu txibãmakĩ amama inikiaki.
2SA.17.15	Hatu hãtxa wabaini kashũ hawẽ yusiã hãtxa Aitofelĩ Absalão inũ Israelĩ enabu anibu unanepabu hatu yuishu inũ hawẽ yusiã hãtxa hatu yuiriashu Deusbe hawenabu hãtxashunika Zadoque inũ Abiatar Husaĩ hatu banabimatã 
2SA.17.16	ana hatu yuikĩ:
2SA.17.16	—Davi inũ hawenabu hari tsua hiweabuma anu bushiãbu hau hatu tenãyamanũbũ hanua hene puketi pe anu ana ushama Hene Jordão kesha betsauri hau hawaira pukebaĩtanũbũ hawairakaĩ Davi hau yuitanũbũ matũ huni bakebu yunukãwẽ— hatu wa
2SA.17.17	Jerusalém anushũ hau hatu uĩyamanũbũ Deusbe hawenabu hãtxashunikabũ huni bake dabe Jônatas inũ Aimaás hatu yunukĩ nitxiã mae betsa Jerusalém binubaũ hawẽ kena Rogel anushũ manai maniabũ hawẽ dayaru aĩbu yuia ha aĩbu hawaira kashũ hatu yuia Davi yuinũ ika hawaira ha dabe kaĩbainaibũ 
2SA.17.18	hakia haskabainaibũ berunã betsã hatu uĩtã ha dabetũ Davi banabimanũ ika buaibũ hawaira kaĩ Absalão banabima hatu yunua txibaĩbũ hanua habu bui mae betsa Baurim anu hatũ haibũ hiwe hemaĩtĩ anu hikitã, habianuri ũpash bimisbu kini mishki kenebaunibu anu hunei hikiaibũ 
2SA.17.19	hanushũ hawẽ ainẽ beputi ewapawẽ hatu bepushũ ha mamaki shekiwã trigo shemeshina heshe barĩ wãkĩ beshna tsuã hawa unãmakẽ 
2SA.17.20	ha katxu hatu itxũ hatu benai Absalãonẽ dayarubu bushũ aĩbu yukakĩ:
2SA.17.20	—Aimaás inũ Jônatasrã, hani bukãshumẽ?— akabu
2SA.17.20	aĩbũ hatu beparãkĩ yuikĩ:
2SA.17.20	—Nenu nuku daĩbaĩkãshuki, henekiri bukinã— hatu wa, henekiri bushũ benakubaũtani hatu betxiama Jerusalém anu txĩtũbainaibũ 
2SA.17.21	ma buabu uĩtã hatu bepeãbu ũpash biti kini anua Aimaás inũ Jônatas kaĩbaini kushibaĩ shanẽ ibuhaira Davi anu bushũ yuikĩ:
2SA.17.21	—Aitofelĩ hau matu tenaĩ benũbũ hatu yunushukiaki. Hawaira benitã hene pukeribaĩtãkãwẽ— hatu wabu 
2SA.17.22	hatũ hãtxa nĩkatã Davi inũ hawenabu beni keyutã hawairabaini Hene Jordão ma puke keyubainabũ ma penakẽ hene kesha tsua ana hanu hayabumakẽ
2SA.17.23	hawẽ yusiã hãtxa nĩkatã ashuãbumawẽ taea Aitofelĩ unãtã punu nukai huĩti nishmatã hawẽ jumentoki katsaumekaini kaĩkaini hanua kaini anu kashũ hanushũ hawẽ hiwe inũ hawẽ mabu inũ hawẽ yunu bai betsa betsapa hawenabus hatu yunu keyutã habiatiãri dispi bua hiki neshatã ibubis tenesheketã mawa hawẽ epa maiwanibu dapi maiwarianibukiaki.
2SA.17.24	Hene Jordão pukebaĩshina nortekiri bui maewã betsa hawẽ kena Maanaim anu Davi hawenabube hikiaya, hawẽ bake Absalãonẽ Israelĩ enabubetã Davi txibaĩ Hene Jordão pukeriabainaibũ
2SA.17.25	Joabe Davibe kashiãwẽ taeshũ hawẽ detenamenikabu shanẽ ibu bena katukatsi ikĩ hau hatu bebushunũ Absalãonẽ Amasa katunikiaki. Amasã eparã, Ismaelĩ enabu betsa hawẽ kena Itra inikiaki. Itra Abigailbe txutanamemisrã, Abigail inũ hawẽ betsa Zeruia Naásũ bakebu inikiaki. Zeruia Joabẽ ewa inikiaki.
2SA.17.26	Gileade mai pakea anushũ Absalão inũ Israelĩ enabu habe bushũ hatũ tari hiwe pũtebaunabũ 
2SA.17.27+2SA.17.28+2SA.17.29	Maanaim anu Davi kai hikitushiaibũ hatu betxibirãkĩ shinãkĩ: “Hari tsua hiweabumanua punu nuka, bunibirani ũpash manubirãkanikiki”, iwanã, hatu i pewakĩ hatu duawakĩ haki dakati inũ, mai kẽtxa inũ, mai kẽti inũ, hatũ piti shekiwã dabe trigo inũ, cevada duru inũ, tsui inũ, yusu ewapa inũ, yusu peshemishtĩ lentilhas inũ, buna bata inũ, awa txutxu katsai buspuai inũ, ina awa inũ txashuwã txutxu tãki Davibe beabũ hau pinũbũ hawẽ dayarubu hatu bumashuni Amom nawabũ mae hatũ kena Rabá anua Naásũ huni bake Sobi inũ, mae betsa Lo-Debar anua Amielĩ huni bake Maquir inũ, Gileade mai pakea mae betsa Roguelim anua Barzilai shanẽ ibũ ha dabe inũ bestitũ Maanaim anu Davi hikia betxibirã duawanibukiaki.
2SA.18.1	Hawẽ detenamenikabu hatu unãti wakĩ dasibibu Davĩ hatu tana keyukĩ ha dukũ 1.000 huni shukuabu tibi pashka keyutã shukuabu tibi anua huni bestitxai shanẽ ibu wakĩ keyuriatã hanushũ ana hatu pashka betsa wakĩ 100 hunibu tibi shanẽ ibu beshmas hatu katumariatã 
2SA.18.2	dasibibũ detenamenikabu shanẽ ibuhaira dabe inũ besti katukĩ Zeruiã bake Joabe inũ, Joabẽ betsa Abisai inũ, Gate anua Filisteu nawa Itai katushũ hau hatu yunukubainũbũ hati shukua detenamenika Joabe anu yunukĩ hati shukua betsa habiatiri detenamenika Abisai anu yunukĩ hati teshekãshu habiatiri detenamenika Itai anu yunukĩ keyutã hawẽ detenamenikabu dasibi Davĩ hatu yuikĩ:
2SA.18.2	—Mã detenamei kayarã, ẽ matube kaii— hatu wa
2SA.18.3	hakia habũ kemakĩ:
2SA.18.3	—Haskamaki. Shanẽ ibuũ, nukube kayamawe. Nuku deteaibũ nũ pashaimẽkaĩ. Nuku namakis tenãkanimẽkaĩ. Absalão inũ hawenabũ nuku detenũ ika huama hakia mia besti tenãkĩ yamawakatsis ikanikiki. Haskakẽ mia mĩ nukũ shanẽ ibu nũ mia mekei yaushihairaii, nuku 10.000 keskarã. Haskawẽ taea mĩ nukũ shanẽ iburã, na habia mae mishki kenebaunibu anu mĩ niti ika pehairaki. Na habianushũ betsabu mĩ hatu yunutiruki, hau nuku merabewai bunũbunã— akabu
2SA.18.4	hatũ hãtxa pe nĩkatã shanẽ ibuhaira Davĩ hatu kemakĩ:
2SA.18.4	—Hawara pe mã shinãkĩ mã ea yunubaina ẽ matu ashũtiruki— hatu watã hawaira hikiti shui anua kaĩtã Davi shabakã nishũ hatu uiãyã detenamenikabu shukua tibi 1.000 pashkashu 100 tibi hatũ shanẽ ibuya maewã Maanaim anua kaĩbaĩbainaibũ
2SA.18.5	Joabe inũ Abisai inũ Itai habu tibi kaĩriabainaibu Davĩ hatu yuikĩ:
2SA.18.5	—Mã ewẽ nuaiwẽ taeshũ ẽ bake Absalão atxitã ea pe mekeshũtãkãwẽ— hatu wapakeaya haska Absalãokiri Davĩ hatu yunuai dasibibũ nĩkabaĩbainaibũ 
2SA.18.6	Absalão Israelĩ enabu shanẽ ibushunaya hawẽ detenamenikabube detenamenũ ika maĩ bui
2SA.18.6	Efraim pashku napãpa anu ni shukua tsukus anu Davĩ enabu inũ Absalãonẽ enabu nukukunãtã detenamei taei 
2SA.18.7+2SA.18.8	Davĩ enabũ hatu maemakĩ detekĩ mirima tenãkubaini mai pakea hirabi anua hatu detekubaĩkĩ matxatu txaipawẽ mawaira shabakãshũ hatu tenãtirubumabia pashai bui ni shukua tsukus anu hiki irui yumaĩbu mirimahaira hatu tenãbu habias shabaki 20.000 hunibu mawanibukiaki.
2SA.18.9	Detenameaibu napumã Absalão mulo katsaumea kaĩkainaya atxitanũ ika Davĩ enabu hatxũ kushibaĩkĩ txibãbainabu muloki katsaua Absalão pashai kushikaini hi ewapa pũyã tiniã tebebakaĩkĩ Absalãonẽ bu txaipa hi pũyã tuashki ustãkĩ yabukĩ mestẽwã dunukẽ mulo besti ha mais kushikainaya 
2SA.18.10	Joabẽ detenamenika betsã Absalão dunua uĩbaini kashũ Joabe yuikĩ:
2SA.18.10	—Absalão hi pũyãki hawẽ buwẽ yabukutã dunua hukĩ ẽ uĩbiranaii— aka
2SA.18.11	kemakĩ Joabẽ hawaira yuikĩ:
2SA.18.11	—Uĩbiakĩ hawakĩ habianua tenãkĩ mĩ maĩ pakeama ishumẽ? Mĩ haska wabiranaya benimakĩ 10 prata pei heshe ewapa inũ txinesheketi bena hawẽrua ẽ mia inãkeanaii— aka
2SA.18.12	hakia ha hunĩ Joabe kemakĩ yuikĩ:
2SA.18.12	—1.000 prata pei heshe mĩ ea inãbia nukũ shanẽ ibũ bake ẽ hawa haki sinatakĩ itxakawãtirumaki. Hawẽ bake Absalão mekenũ ishũ nukũ shanẽ ibuhaira Davĩ mia inũ Abisai inũ Itai matu yunuai dasibitũ nũ nĩkabiranaki. 
2SA.18.13	Haska mĩ ea yunuai keska ẽ abirãshurã, ẽ hamẽ akeãshuki. Hakia dasibi yuka imiswẽ taeshũ nukũ shanẽ ibu nũ parãtirumaki. Tapĩtã hawẽ bake ẽ tenanãkẽ hau ea kupinũ hatu yunuaya miã mĩ ea hawa nemashũtirumaki— aka
2SA.18.14	Joabẽ kemakĩ yuikĩ:
2SA.18.14	—Hatishuĩra hamẽ ẽ mibe hãtxatirumaki— abaĩ Absalão dunua anu kashũ hashi dabe inũ besti bushũ hawẽ huĩti anu ha dabe inũ bestiwẽ txatxi txatxi aka mawai shãkã ikaya 
2SA.18.15	hanua 10 hunibu habũ Joabe merabewaibu kaĩbirã Absalão keshebaũshũ namekĩ txatxi txatxi akabu mawaya 
2SA.18.16	hatũ mimawati trombeta hau txã txã anũbũ Joabẽ hatu yunua txã txã akaibu nĩkatã Absalãonẽ Israelĩ enabu detenamenikabu txibãkĩ hatu detekubainaibu henetã Joabẽ hatu ma kenawẽ taea Joabe anu txĩtũbiranaibu 
2SA.18.17	Absalãonẽ yura buteshũ bukĩ ni tsukus anu kini ewapa anu hawẽ yura putatã, mishki tũku sharabu bitã bitãkĩ hawẽ yura atximakĩ haki maspu wakĩ keyatapawabu hatũ shanẽ ibu Absalão ma mawa unãtã Israelĩ enabũ habũ txibãkubaĩshinabu datei hatũ hiwe tibi anu hunei pashai buake buakenibukiaki.
2SA.18.18	Absalão mawariama hiweyushũ hatu yunukĩ:
2SA.18.18	—Ẽ huni bake hayama ikikaimẽkaĩ. Haki ẽ kena ẽ netaĩ mishki keyatapa ea washũkãwẽ— hatu wa mishki keyatapa nitxĩshũkĩ ha napãpa hawẽ kena Shanẽ Ibuhairatũ Napãpa anu nitxĩshunabu hanu hawẽ kena shinãpaketi haki hawẽ kena netanikiaki. Natiã ha mishki shinãmati keyatapa uĩkĩ kenakĩ: “Absalão Shinãmatiki”, ikubaĩmisbuki.
2SA.18.19	Absalão ma mawakẽ Deusbe nukunabu hãtxashunika Zadoque huni bake Aimaásĩ Joabe yukakĩ:
2SA.18.19	—Ha haki sinatai Senhor Deusũ hatu maemakĩ pewashũshurã, hawaira kaĩ nukũ shanẽ ibuhaira anu kushikaĩ yuitãpa?— aka
2SA.18.20	hakia Joabẽ kemakĩ yuikĩ:
2SA.18.20	—Ma nukũ shanẽ ibuhairatũ bake mawashu haki txanikĩ datekĩ mĩ punu nukawai katirumaki. Shaba betsatiã kaka betsa bui mĩ ana txanikũkaĩshanaii. Ikis huni betsa kayutiruki— atã
2SA.18.21	dabekekaũ hawẽ detenamenika betsa Etiópia nawa yuikĩ:
2SA.18.21	—Haska mĩ uĩshu nukũ shanẽ ibuhaira hawaira kushikaĩ yuitãwẽ— aka
2SA.18.21	Joabe bebũ ha Etiópia nawa dãti ika benitã kushikainaya 
2SA.18.22	hawẽ shinã betsa wakatsi ikama Aimaásĩ Joabe ana yuikĩ:
2SA.18.22	—Habiaskabiakẽ Etiópia nawa itxũ txibaĩ kushiriakaĩtãpa?— aka
2SA.18.22	hakia Joabẽ kemakĩ ana yuikĩ:
2SA.18.22	—Haskai katanũ ika mĩ ea ikai? Ea nĩkawe. Mĩ shanẽ ibu banabimabia hawẽ manakuti mĩ bitirumaki— aka
2SA.18.23	Aimaásĩ kemakĩ:
2SA.18.23	—Haska txanima mĩ ea yuibia nĩkamas ẽ ha itxũ kushikainaii— aka hawẽ shinã unãkĩ Joabẽ yunukĩ:
2SA.18.23	—Peki. Txibaĩ kushikaĩtãwẽ— aka
2SA.18.23	pãpa anu kushikaini Aimaásĩ Etiópia nawa daĩbaini ha dukũ bebui kaya 
2SA.18.24	maewã hikiti shui beputi dabe namakis anu Davi tsaukẽ ha hikiti shui mekenika ha mishki kenebaunibu beputi mamaki mapekekaĩ nishũ teskãshũ txaihaira uĩkĩ huni bestitxai kushikiranai betxitã 
2SA.18.25	hui kushipawẽ shanẽ ibu banabima, benimakĩ shanẽ ibuhaira Davĩ yuikĩ:
2SA.18.25	—Huni bestitxai hukĩ kakape beikiki— aka 
2SA.18.26	mekenikatũ huni ha katxu kushikiranai uĩkĩ ana hui kushipawẽ yuikĩ:
2SA.18.26	—Huni betsari kushikiranikiki— aka
2SA.18.26	shanẽ ibuhaira Davĩ ana kemakĩ:
2SA.18.26	—Habiatũri kakape beikiki— aka
2SA.18.27	hawẽ mekenikã ana yuikĩ:
2SA.18.27	—Hari kushikiranai ẽ uĩmis ẽ unaiĩ. Zadoquẽ huni bake Aimaáski— aka
2SA.18.27	shanẽ ibuhaira Davĩ kemakĩ yuikĩ:
2SA.18.27	—Harã, huni pepaki. Txanima kakape beikiki— aka
2SA.18.28	Aimaás txaima kematã shanẽ ibuhaira Davi bebũ maĩ beutushitã beti ishũ yuikĩ:
2SA.18.28	—Unanuma hiwewe. Mĩ shanẽ ibu mia mebĩkatsi ikaibu nuku hatu maemamakĩ keyushuwẽ taeshũ mĩ shanẽ ibũ mĩ mekenika Senhor Deus ha besti kẽwanãwẽ— aka
2SA.18.29	hawẽ hãtxa nĩkabiakĩ Davĩ hawaira yukakĩ:
2SA.18.29	—Ẽ bake Absalãonã, haska pe kayamẽ?— aka
2SA.18.29	Aimaásĩ kemakĩ yuikĩ:
2SA.18.29	—Mĩ tsuma Joabẽ mia anu ea nitxiãyã itimaskahairaibu ẽ nĩkabirãshuki. Hakia haskakãshu ẽ unãmaki— aka
2SA.18.30	nĩkatã shanẽ ibuhaira Davĩ yunukĩ:
2SA.18.30	—Benikaũ ukeri nishũ manayuwe— aka
2SA.18.30	haska yunua Aimaás ikaya 
2SA.18.31	habiatiãri Etiópia nawa hikishũ shanẽ ibuhaira Davi yuikĩ:
2SA.18.31	—Shanẽ ibuũ, kaka pepa ẽ mia yuiaii. Nĩkawe. Mia pepa washũkĩ dasibi miki sinataibũ kushipa nemakĩ hatu maemakĩ nũ keyushuki— aka
2SA.18.32	Etiópia nawa shanẽ ibuhaira Davĩ yukakĩ:
2SA.18.32	—Ẽ bake Absalãonã, haska pemẽ?— aka
2SA.18.32	Etiópia nawã yuikĩ:
2SA.18.32	—Miki sinataibu inũ mĩ shanẽ ibu mia mebĩkatsis ikaibu inũ mia txakabuwanũ ikaibu ha huni ishu keskai hau ikubaĩshanũbũwẽ— aka
2SA.18.33	hawẽ bake ma mawa unãtã huĩti meteshekei nishmahairatã mae hikiti shui mamaki dĩtu betsa manaũri anua kashanũ ika kai tapaitiwẽ inakaĩkĩ yuikĩ:
2SA.18.33	—Ẽ bake Absalãonẽ! Ẽ bake Absalãonẽ! Mĩ shãtukũ ea ẽ mia mawashũpanã mĩ mia mawashuki. Ẽ bake Absalãonẽ! Ẽ bake Absalãonẽ!— ikũkaini dĩtu merã hikia kasha txakayamaya
2SA.19.1+2SA.19.2	Davi hawẽ bake mawashuwẽ taea nuihairai kasha txakayamaya Israelĩ enabu dasibibũ nĩka keyubaunaibũ Joabe anu ana kashũ yuiabu ha shabatiã detenamei maemanãbiakãshu hawẽ benimatima hatu punu nuka wakĩ keyuabũ 
2SA.19.3	detenamenikabu betsaburi hatu maemama pashatani beasi dakeyabi hawa benimama hune maewã anu hikibirãbiranaibũ 
2SA.19.4	Davi huĩti nishmahairakĩ hawẽ besu tariwẽ bepukutã bis bis iki kashakũkaĩkĩ: “Ẽ bake Absalãonẽ! Ẽ bake Absalãonẽ, ẽ bakerã, ẽ bakerã!” iki heneamakẽ
2SA.19.5	hanua Davĩ dĩtu anu Joabe kashũ yuikĩ:
2SA.19.5	—Shanẽ ibuũ, mia inũ mĩ huni bakebu inũ, mĩ aĩbu bakebu inũ, mĩ aĩ betsa betsapabu inũ, mĩ escrava aĩ betsa betsapabu hau mawayamanũbũ miki sinataibu nemashũkĩ nũ mia merabewashu mĩ hatu dakewaii. 
2SA.19.6	Minabu shanẽ ibu beshmasbu inũ, mia dayashũmisbu hawa hatukiri shinãma hatu danãkĩ mia tenãkatsis ishiãbu hatu bestiwẽ nuikĩ mĩ hatu betxipaibiai hakia mia betxipaiaibu mĩ habu danãkĩ dasibibu mĩ ma hatu uĩmaii, kasha txakayamakinã. Natiã nukubu nũ mawanũ mĩ nuku yunuti sharashuki, hau Absalão hiwenunã, haska mĩ nuiai keska shinãkinã. 
2SA.19.7	Shanẽ ibuũ, kaĩriwe. Mĩ shanẽ ibu beshmasbu inũ mĩ dayarubu inũ mĩ detenamenikabu habũ mia txibãmisbu ikis dasibibu hatu benimawakĩ hãtxa pepawẽ hatu kẽwãwẽ. Mĩ hatu benimawamarã, dasibi pashai na habia meshu merã huni bestitxai mibe bashikuamaki. Senhor Deusũ nuku nĩkaya narã ẽ mia yubaii. Mĩ hatu ana haibuwakĩ benimawama mĩ bakeishtatiã taewai hawara txakabu mĩ mekubirani mia anua kaĩ na txakabu eskatiã pikuhairai mĩ uiaiĩ— akĩ hãtxa kushipawẽ yui keyua
2SA.19.8	hawẽ hãtxa nĩkatã kasha nesetã benitã kaĩkaini ka maewã hikiti shui beputi kesha tsaukẽ: “Shanẽ ibu Davi mae hikiti anu ma tsauaki”, itã txanibaunaibu nĩkatã Davi tsaua bebũ dasibibũ daewai beabu hanushũ hãtxa pepawẽ Davĩ hatu ana benimawanikiaki.
2SA.19.8	Israelĩ enabu shukuabũ Absalão txibãbiai hatũ hiwe tibi anua pashaimabu 
2SA.19.9	habu Israelĩ enabu shukuabu tibi anua yurã kaiã ha iki yuinamei: “Ha dukũ nukuki sinatakĩ Filisteu nawabũ nuku itxakawakubaĩbiaibũ Davĩ nuku hatu nemashũkĩ hatu tenãkĩ keyuniki. Hakia hawẽ huni bake Absalãowẽ datei nukũ mai pakea Hene Jordão ukeri Davi pashai hunekainimaki. 
2SA.19.10	Shanẽ ibu wakĩ hawẽ bake Absalão nũ katubiaimakẽ detenamekĩ ma nuku tenanãshinabuki. Shanẽ ibu Davi hau ana hushanũ hawa manakĩ nũ shinaĩ?” iake iakeaibũ
2SA.19.11	haska yuikubainaibũ Hene Jordão ukeri Maanaim anushũri nĩka keyubaunaibũ Davĩ hiwe anushũri habias yuiaibu Davĩ nĩkatã Deusbe hawenabu hãtxashunika dabe Zadoque inũ Abiatar anu hawẽ hãtxa hatu bumakĩ Davĩ hatu yuikĩ: “Judá enabu anibu unanepabube hãtxakĩ ẽ hãtxa eska hatu ea yuishũkãwẽ: ‘Ẽ shanẽ ibui hiwemis anu ẽ ana txĩtũtirumẽkaĩ, shanẽ ibubube ea hãtxashũkãwẽ.’ 
2SA.19.12	Habu yuikĩ: ‘Ẽ ana hawaki teatimaki. Hatiã mã ea iyuai? Hatishuĩra ẽ manatirumaki. Maturã, mã enabu kayabiki’, akĩ hatu hãtxa bumatã 
2SA.19.13	hanushũ Amasakiri hãtxa bumakĩ yuikĩ: ‘Mĩ ẽ puĩ bakewẽ taea nũ habias namiki. Joabe shãtukũ ẽ detenamenikabũ mĩ hatũ shanẽ ibu ikũkaĩshanũ ẽ mia katui kakatsi shinaiĩ. Haska ẽ mia yubai nĩkawe. Ẽ mia yubashina ẽ mia akamakẽ Senhor Deusũ hau ea kupihairashanũwẽ’ ”, hatu wa Zadoque inũ Abiatarĩ habias hãtxa Davikiri hatu yuishunabu
2SA.19.14	haska nĩkatã Judá enabũ hunibu dasibibũ shinã betsa watã habiaskas shinãkĩ hatũ hãtxa Davikiri yuikĩ: “Shanẽ ibu Davirã, hau dasibi hawẽ shanẽ ibu beshmasbube Jerusalém anu hau txĩtũrikiranũwẽ”, ashiãbu 
2SA.19.15	haskakẽ Davi txĩtũkiranũ ika Hene Jordão pukei huai Davi ana haibuwakĩ beyawakĩ merabewatanũ ika Judá enabu hunibu Gilgal anuabu i buaibũ 
2SA.19.16	Benjamimnẽ enabu betsa Baurim anua kaini Gerã huni bake Simeĩ Judá enabũ ibuaibũ hatubetã ikĩ Davi daewatanũ ika hawaira hatube butukainaya 
2SA.19.17	habũ txibaĩ 1.000 Benjamimnẽ enabu hunibu habe buaibũ habiatiãri Saulũ enabũ dayaru mekenika Ziba hawẽ 15 huni bakebu inũ hawẽ 20 escravo dayarubube kariai shanẽ ibuhaira Davi huriama habu dukũtũ 
2SA.19.18	Hene Jordão pukebaĩ shanẽ ibuhaira Davĩ enabu inũ hatũ mabu beshunũ ika bushũ mabu pewabu kemawatã hene pukematãtãkĩ haska wakĩ hatu merabewaya hakiri Davi pe shinãyã Hene Jordão Davi pukenũ ika kapanã Simei hatũ mishki puta puta akima kai Davi bebũ maĩ di ika beushũ datekĩ 
2SA.19.19	yuikĩ:
2SA.19.19	—Shanẽ ibuũ, txakabukĩ ẽ kanehairaimaki. Jerusalém anua mĩ kaĩkiranaya ẽ mĩ dayarubia mia txakabuwakĩ ẽ mia itxa itxa akima ea shinãma ea hakimashũwẽ, ana eki sinatati huneamarã, haska ẽ mia yukairã. 
2SA.19.20	Ẽ ibubis txakabuima ẽ unaĩwẽ taea José enabu inũ Israelbu dasibibũ mia danãbiaimabũ mĩ nukũ shanẽ ibuhaira eã dukũ mia inũ ika ẽ hushuki— akaya 
2SA.19.21	hanushũ Davĩ pui Zeruiã huni bake Abisaĩ Davi yuiriakĩ:
2SA.19.21	—Mĩ nukũ shanẽ ibuhaira Senhor Deusũ katuni Simeĩ yupukĩ mia atimapa waimawẽ taea ikis na habiatiã hau mawanũwẽ— ikaya
2SA.19.22	hakia Davĩ kemakĩ yuikĩ:
2SA.19.22	—Zeruiã bakebuũ, haska ha hunĩ kaneimarã, matunamaki. Haskakĩ mã ea nemashũkatsis ikai? Israelĩ enabu dasibi ẽ ana hatu shanẽ ibushuni kai ikis ẽ pe shinaĩwẽ taea txanima Israelĩ enabu tsuabura na shabatiã ana mawatirubumaki— hatu watã
2SA.19.23	Simei uĩkĩ yuikĩ:
2SA.19.23	—Senhor Deusũ ẽ shinã unãyã mĩ txakabuimawẽ taea ikis mĩ mawamaki, ẽ mia yubairã— akaya
2SA.19.24	hanua Mefibosete Saulũ bababiakẽ hawẽ bake keskakiri shinãmisbu hari hatubetã ana beyawakĩ itanũ ika kariai, Davi pashai taekainaitiã Mefibosete Daviwẽ nuihairai hatiã ana hawẽ yura hatu mekemama hawẽ tae ana txukisma inũ, hawẽ keshni ana aisma inũ, hawẽ tari ana hatu patsamaisma Davi unanuma txĩtũkiranaya hawẽ yura hawẽruama 
2SA.19.25	Jerusalém anua kaĩkirã Davi ma hikia yukatanũ ika Mefibosete hushũ Davi yukatushia:
2SA.19.25	—Mefibosetẽ, haskai mĩ ebe kama ikimamẽ, ẽ pashai kayarã?— aka
2SA.19.26	hatũ daewanũ, iwanã, yuikĩ:
2SA.19.26	—Ẽ shanẽ ibuũ, ẽ dayarũ ea paraĩmaki. Haki katsaumekaini mibe kanũ, iwanã, ẽ jumento anu hau ea kabekãshunũ ẽ dayaru ẽ yunuimaki, ẽ tae babuwẽ taeshunã. 
2SA.19.27	Hakia ea ashuãmabia mia anu ka ekiri txanitxakakĩ mia parãtanimaki. Haskabiaimakẽ mĩ ẽ shanẽ iburã, mĩ Deusũ nai tsuma keskawẽ taeshũ haska mĩ pe shinaĩ mĩ ashanaii. 
2SA.19.28	Ẽ hutxi Saulũ mia tenãpai iniwẽ taea ẽ hutxi Saulũ enabu mĩ hatu tenã keyutirubia ewẽ nuikĩ mĩ tapu anushũ ea pimakubaĩkatsi mĩ ea kenatã mĩ ea yubaniki. Haskawẽ taeshũ hawara betsa ẽ mia ana yukatirumaki— aka
2SA.19.29	ana hakiri shinãma shanẽ ibuhaira Davĩ kemakĩ yuikĩ:
2SA.19.29	—Mĩ hutxĩ basi bai inũ yunu bai hau mã pashkashanũbũ mia inũ Ziba ẽ yunubainimaki. Ẽ mikiri shinã betsa wamawẽ taea hamẽmẽ nũ ana hãtxatirumaki— aka
2SA.19.30	haska wabia Mefibosetẽ ana yuikĩ:
2SA.19.30	—Israelĩ enabu dasibi ana yunukubaĩshanũ ika mĩ hiwe anu hawama unanuma mĩ ana txĩtuaĩwẽ taea miwẽ besti ẽ benimahairaiwẽ taeshũ Zibã bai dasibi ibuwatiruki— ikaya
2SA.19.31+2SA.19.32	hanua huni betsa hawẽ kena Barzilai Gileade anua kaini anibuhaira 80 bariya basi bai inũ yunu betsa betsapa bai itxapa inũ dayaru mirima hayawẽ taeshũ Maanaim anu Davi hiweyuaya hawẽ ushati inũ tari inũ yunu inũ inabu betsa betsapa Davi inũ hawenabus inãkubainaya atimas Jerusalém anu Davi kaya nitxĩtanũ ika Barzilai hawẽ mae Roguelim anua butukirã shanẽ ibuhaira Davi nitxĩ Hene Jordão pukebaĩ kesha betsauria txĩtũkirãkatsi Barzilaĩ Davi yuikĩ:
2SA.19.31+2SA.19.32	—Ẽ ma kaii— aka 
2SA.19.33	hawẽ haibu uĩ hawẽ nuikĩ shanẽ ibuhaira Davĩ Barzilai yuikĩ:
2SA.19.33	—Jerusalém anu ebe kawe. Hanu mĩ ebe hiweaya ẽ mia pe mekekubaĩshanaii— aka
2SA.19.34	hakia Barzilaĩ kemakĩ yuikĩ:
2SA.19.34	—Mĩ ea pehaira yuibia ẽ shanẽ ibube Jerusalém anu ẽ katirubia ana hatira bari ẽ hiwetiru hayamaki, ma ẽ mestebuwẽ taearã. 
2SA.19.35	Earã, ẽ ma 80 ano hayaki. Piti inũ nushuti nis meama ma ẽ hãpaismaniki. Haskawẽ taea nis inũ paisma haratura ẽ yuitirumaki. Ha dikabi hunibu inũ aĩbuaibu kãtaibu shabakabi ẽ ana hatu nĩkatirumaki. Haska kakĩ mĩ ẽ shanẽ ibu ẽ mia bika tenematirumaki. 
2SA.19.36	Mibetã besti Hene Jordão pukebaini ẽ kaii. Haskakĩ ha manakuti mĩ ea ashũkatsis ikai? Hamẽmẽ ẽ katiruki. 
2SA.19.37	Ea haska wama ea henewe. Ẽ mae anua ẽ mawa hau ẽ ibubube ea maiwashanũbũ ẽ kai, ea nemayamawe. Hakia shanẽ ibuũ, dayaru betsa mĩ hayaki, ẽ huni bake Quimãrã. Mibe kaya haska mĩ shinaĩ amakĩ yunukubaĩshãwẽ, hau mia nĩkanunã— aka
2SA.19.38	shanẽ ibuhaira Davĩ kemakĩ yuikĩ:
2SA.19.38	—Peki, ha ebe nitxĩwẽ. Hawara pepa shinãkĩ mĩ hãtxa mĩ ea bumaya mĩ bake ẽ ashũshanaii. Hawara mĩ ea yukai ẽ mia ashũshanaii— atã
2SA.19.39	huni dasibi Hene Jordão pukebainaibũ shanẽ ibuhaira Davi pukekaĩ hatũ beyawẽ taeshũ Barzilai ikushũ tãtsu atã pe nitxiã hawẽ mae anu Barzilai txĩtũkaini atimas hikiaya, 
2SA.19.40	Gilgal anu shanẽ ibuhaira Davĩ Quimã iyui kai hikikẽ Judá enabu detenamenikabu inũ Israelĩ enabu betsabu shukua detenamenikabu namakis habu pashama niti ikimabu Davi inũ ika Gilgal anuri bunibukiaki. Saul mawaimakẽ Hebrom anu Judá enabu yunui Davi shanẽ ibui taeaya Israelĩ enabu 10 shukuabu Jerusalém nortekiri hiwebaunabu ibubis kenai: “Nũ Israelĩ enabu kayabiki, Judá enabu nuku anua ma tari pashkaburã, inibuwẽ taea 10 shukuabu norte hiwebaunabu Israelki”, akĩ Jerusalém dapi inũ sulkiri hiwebaunabu: “Judáki”, akĩ kenakĩ taewanibukiaki. 
2SA.19.41	Gilgal anushũ shanẽ ibuhaira Davi uinũ ika Israel shanẽ ibubu inũ hatũ anibu unanepabu dasibi Davi anu bushũ yukakĩ:
2SA.19.41	—Mia inũ minabus inũ habũ mia txibãmisbu hatu ikĩ Hene Jordão matu pukemai bukĩ haskakĩ nukunabubia nuku hũtãbaĩ: “Inũ bekãwẽ”, ikama hatunas mia wai Judá hunibũ hatũ mesti shanẽ ibuyakanimẽkaĩ, mĩ nukũ shanẽ iburibiakenã?— akaibũ
2SA.19.42	Judá hunibũ nĩkatã Israelĩ hunibu yuikĩ:
2SA.19.42	—Hamẽmẽs mã nukuki sinatatirumaki. Habia nukunabi kayabi nukũ shanẽ ibu nũ itãshinaki. Hawawẽ dabanã mã nukuki sinatai? Nũ shanẽ ibũ piti pishiãmẽ? Hawẽ hawa nũ bishiãraka. Nuku hawa inãmaki— akabu
2SA.19.43	ha ikĩ Israelĩ hunibũ kemakĩ yuikĩ:
2SA.19.43	—Matunabubia mã haska shinãmakẽ nukũ shanẽ ibũ nuku dasibi mekemiswẽ taea nukũ dukũ ikatsi nũ shinã taewashinaki, 10 shukua nũ matu binuabunã. Maturã, mã shuku bestitxaiki. Haskakĩ mã nuku danaĩ? Davi shanẽ ibuhairawanũ, iwanã, ana iweti shinãkĩ nuku dukũtũ nũ shinãshinaki, matu dukũmarã— hatu wabu
2SA.19.43	txanima shinã pewabiai ha ibukuni Israelĩ hunibu binukĩ hãtxa kushipawẽ Judá hunibũ hatu ha a txakayamanibukiaki.
2SA.20.1	Belial anushũ Benjamimnẽ enabu huni betsa txakabu Bicrĩ bake hawẽ kena Sebã Judá hunibũ hãtxa hatu dabãmabaĩkĩ Davi henemabaĩkatsi hatube sinatai benikaũ hawẽ trombeta txã txã akĩ Israelĩ hunibu yuikĩ: “Txanima Jessé bakẽ Davĩ hamapai nũ bitirumaki. Israelĩ hunibuũ, Davi henebaini nukũ hiwe anu inũ bunãkãwẽ”, hatu wa 
2SA.20.2	hawẽ hãtxa nĩkatã Davi henebaĩkĩ Bicrĩ bake Seba txibãbainaibũ hakia Judá hunibu Jerusalém anuabu inũ dasibi Hene Jordão kesha anu hiweabũ mekebaĩkĩ Jerusalém anu Davi pe iyunibukiaki.
2SA.20.3	Hanua hawẽ hiwe ewapa hawẽrua Jerusalém anu Davi hikishũ hawẽ 10 nãtakea aĩ dayarubũ hawẽ hiwe hau mekeshunũbũ Davĩ hatu henebainima hiwe betsa anu hau hiwekubaĩshanũbũ Davĩ hatu maewa hanua hau habũ hatu uĩkĩ pe mekekubaĩshanũbũ hawẽ detenamenikabu Davĩ hatu yunushũ hatuwẽ nuikĩ piti inũ tari hatu inãbiakubaĩkĩ ana habu txutama hawẽ bene ma mawani keskabu tari hiweabu hatunabũ hatu uĩ hatuki batirubu hiwea habianua mawakubainibukiaki.
2SA.20.4	Hanushũ hawẽ detenamenika shanẽ ibu Amasa Davĩ kenashũ yunukĩ:
2SA.20.4	—Judá hunibu dasibi itxawakĩ hatu yuikubaũtãwẽ. Shaba dabe inũ besti kaya hatu itxawabirani hatu iwei hushãwẽ— aka
2SA.20.5	hatu itxawatanũ ika kashiã hati shaba Davĩ yunushina binumai huriamawẽ 
2SA.20.6	taeshũ Davĩ Abisai yuikĩ:
2SA.20.6	—Absalãonẽ nuku akima binumakĩ Sebã nuku txakabuhairawatiruki. Haskawẽ taeshũ ẽ detenamenikabu nenu ẽ haya hatu iyukĩ Seba hanũ pashai hunenũ txibãtãkãwẽ. Nũ haska wama mae mishki kenebaunibu kushipa betsa betsapa anu hawenabube Seba pashai hikishũ hari huneshũ betsa betsapawẽ txakabuwakĩ nuku bika tenematiruki— aka
2SA.20.7	detenamenikabu Joabẽ yunumis inũ, Quereteu nawabu inũ, Peleteu nawabu shanẽ ibuhaira Davi mekemisbu inũ habu detenamea unãhairaibu hawẽ betsa Abisaĩ hatu katutã Seba txibanũ ika Jerusalém anu shanẽ ibu beshmas Abisaibe kaĩbaini bui 
2SA.20.8	Gibeão anu mishkipãwã daka dapi hikiabũ hanu Judá hunibu hatu itani Amasa hatuki nukuaya, hanua Joabẽ hawẽ detenameti tari sawea hawẽ nanesheketiki matxatu txaipa hawẽ usũtiki usũkĩ mestẽwãtã Amasakiri kai hawẽ matxatu txaipa mekẽ yusmauri hawaira bitã tsumatã 
2SA.20.9	parãkĩ daewanikapaikĩ Amasa tãtsu anũ, iwanã, hawẽ keshni txaipa mekẽ yusiuri tsumatã Joabẽ yukakĩ:
2SA.20.9	—Hutxiĩ, haska mĩ kai petanai?— aka
2SA.20.10	Joabẽ hawẽ matxatu txaipa hayama dabanẽ Amasã hawa shinãma dateamakẽ Joabẽ hawaira hawẽ puku nashtu anu txatxikĩ maĩ di akĩ ukeri pesa
2SA.20.10	Amasa maĩ tĩ ika puku sharabauni itimaskai unãshubira mawaya Joabẽ ana nameama hawẽ betsa Abisaibe kai Bicrĩ bake Seba txibaĩ buaibũ 
2SA.20.11	Joabẽ detenamenika betsa Amasã yura daka dapi nishũ beaibu hatu yuikĩ:
2SA.20.11	—Tsuãra Joabe betxipaikĩ nukũ shanẽ ibuhaira Davi merabewakatsis ikĩ Joabe txibãkubaĩkãwẽ— hatu wapakeaya
2SA.20.12	hakia bai putxinĩ Amasa himĩ iruma mawai dabeakeakeaya itxapa bei Amasa daka anu niti itã uiaĩbũ hanua buriabuma Joabẽ detenamenikã uĩkĩ unãtã Amasã yura sharabaĩ hamauri bai kesha hana dakakẽ tari keshtupawẽ atximatã 
2SA.20.13	hawẽ yura ana uiãma Seba atxitanũ ika Joabebe bukĩ daĩbaĩbainaibũ
2SA.20.14	hanua Seba kai hatu benai Israel shukuabu tibi anu Sebã benakeakebainaya hawẽ epa Bicrĩ enabu Sebaki itxabaĩ maewã betsa hawẽ kena Abel-Bete-Maaca mishkiwẽ kenebaunibu anu habe hikiabu 
2SA.20.15	Abel-Bete-Maaca anu kema anu detenamenikabu itxapa Joabẽ hatu iyushũ tsua pashatiruma wakĩ hatu kenebaũtã hanu mapekei inũ hanu butukaĩ pia kuĩwẽ hatu tsakati wakĩ mai mãtxĩkubaĩkĩ kene mati aki kanũ henetã dasibibũ mishki kenenibu berãkĩ maĩ niri anũ ika yubakaibũ 
2SA.20.16	hawaira mae mishki kenebaunibu anu aĩbu unanepa kaĩkaũ nishũ “Huu!” akĩ hatu yuikĩ:
2SA.20.16	—Ea nĩkakãwẽ. Ewẽ nuikĩ ea nĩkakãwẽ. Joabebe ẽ hãtxakatsis ikai ea yuishũkãwẽ, hau neri hununã— hatu wa
2SA.20.17	hatu haska wa Joabe yuiabu date duakabi Joabe maewã kenebaunibu anu dapi Joabe ka aĩbu unanepatũ yukakĩ:
2SA.20.17	—Miarã, mĩ habiamẽ, Joaberã?— aka
2SA.20.17	kemakĩ yuikĩ:
2SA.20.17	—Haa, ẽ Joabeki— aka
2SA.20.17	aĩbũ ana yuikĩ:
2SA.20.17	—Ẽ mĩ dayaruwẽ taeshũ ẽ hãtxa ea nĩkayuwe— aka
2SA.20.17	kemakĩ:
2SA.20.17	—Ẽ mia nĩkai hãtxawe— aka
2SA.20.18	hãtxa wakĩ yuikĩ:
2SA.20.18	—“Na maekiri nukũ shenipabũ yuikinã, tsuãra ha dukũ ha mae txakabuwariamarã, Abel-Bete-Maaca hau yukanũbũwẽ”, hatu wa haska na mae Abel anu beshũ hatũ txakabu yukaibu dasibi txakabu pewakĩ hatu keyushũkubainikiaki. 
2SA.20.19	Nukũ maewã Israelĩ enabũ ewa keskaki. Nenu hawama unanuma nũ hiwemiski, Senhor Deus txibaĩ txĩtuãmarã. Nũ haskabiakẽ nukũ maewã yamawanũ ishũ mĩ nuku haska wai? Haskakĩ Senhor Deusũ maewãbiakẽ mĩ yamawakatsis iki ikai?— aka
2SA.20.20	Joabẽ kemakĩ yuikĩ:
2SA.20.20	—Eanã, ẽ haska shinãmaki. Yamawakĩ ẽ berã berã akatsi ikamaki. 
2SA.20.21	Haska wakatsi ẽ yubakamaki. Hakia Efraimnẽ enabũ mananã mati matipa anua huni bestitxai hawẽ kena Sebarã, nukũ shanẽ ibuhaira Davi hau henebainũbũ hãtxa txakabukirãkĩ Israelĩ enabu Sebã hatu yunubirãshinaki. Ha besti txibãbirã atxinũ ika nũ hushiãki. Ha ea inãkãwẽ, mã ea inãkẽ matũ maewã henebaĩkĩ ẽ detenamenikabu ẽ hatu iyuairã— aka
2SA.20.21	aĩbũ kemakĩ Joabe yuikĩ:
2SA.20.21	—Peki. Kenebaunibu anushũ hawẽ bushka nũ mianu ureaiĩ— abaĩ
2SA.20.22	hawenabube itxashũ hawẽ unanepa hãtxawẽ hatu shinã betsa wama Seba atxishũ teshteshũ Joabe anu Sebã bushka urẽshunabu, bishũ hawẽ detenamenikabu hau henebainũbũ hawẽ trombeta hau txã txã anũbũ Joabẽ hatu yunua txã txã akaibu nĩkatã ha maewã henebaini huni tibi hatũ hiwe anu buaibũ hawẽ bushka Davi uĩmanũ ika Jerusalém anu Joabe txĩtũkainikiaki.
2SA.20.23	Detenamenikabu Israel dasibi yunui Joabe shanẽ ibu ikũkainaya, hanua Quereteu nawabu inũ Peleteu nawabũ habũ Davi mekemisbu hatũ shanẽ iburã, Joiadã huni bake Benaia inikiaki. 
2SA.20.24	Hamẽ Adorãonẽ, hatũ hatu hamẽ hatu dayama txakayamakĩ yunumis hatũ shanẽ iburi ikũkainikiaki. Shanẽ ibu Davi keneshunikarã, Ailudẽ huni bake Josafá ikũkainikiaki. 
2SA.20.25	Haskakubainaibukiri habũ kaka tibi Seva hatukiri kenekubainaya hanua hawenabu Deusbe hatu hãtxashunikabu dabe Zadoque inũ Abiatar ikubainaibũ 
2SA.20.26	ha mae Jair anua Ira Deusbe hatu hãtxashunikã Davi merabewakubainikiaki.
1KI.1.1	Shanẽ ibu Davi anibui mestebuhairaya tari itxapa sawemakĩ dakukuti itxapawẽ yabuhairabiabu hawa shanamahairakẽ 
1KI.1.2	haskawẽ taeshũ hawẽ merabewanikabũ shinãbaũ yuikĩ: “Txipash beneumatũ merabewakĩ mia mekei mibe ushakĩ hau mia shanawakubaĩshanũ mĩ shanẽ ibu beshmasbũ hau mia txipash benashũbaũtanũbũ hatu yunuwe”, akabu
1KI.1.3	haska shinaĩbu keska Davĩ hatu yunua Israelĩ enabũ mai pakea hirabi anu txipash hawẽrua benakubaũkĩ atimas mae betsa hawẽ kena Suném anu txipash betsa hawẽ kena Abisague betxitã shanẽ ibuhaira Davi anu iweshunimabu 
1KI.1.4	Abisague hawẽruahairatũ shanẽ ibuhaira Davi merabewai habe ushabiakũkainaya Davĩ hawa mekĩ txutamahaira ikũkainikiaki.
1KI.1.5	Habiatiãri Davĩ aĩ Hagitẽ hawẽ huni bake Adonias, iyuamabia hawẽ epã shãtukũ ea shanẽ ibuhairanũ ika ibubis benikauã hatu yuikĩ: “Earã, Israelĩ enabũ shanẽ ibuhaira ẽ matu ishũshanaii”, ikũkaĩkĩ detenamenikabu cavalõ tarãbaĩti betsa betsapa hawẽ ibuana katukĩ itxawakubaĩkĩ detenamenikabu cavalo katsaumemisbu katukĩ habũ meketi wakĩ 50 hunibu hawena wakĩ katutã hiwekũkaĩkĩ 
1KI.1.6	haska Adoniasĩ akai Davi yuibiabu hawẽ bake Adonias nemakubaĩsma inũ ha haskaitiã: “Mĩ haskanũ ika ikai?” iwanã, bebũkiri unãkĩ yukaisma inikiaki. Hanua Absalão ha dukũ kaini hawẽrua inikẽ ha katxu Adonias kaĩriani habiaskari hawẽrua irianikiaki. 
1KI.1.7	Hau Adonias hatũ shanẽ ibuhairanũ, iwanã, Zeruiã bake Joabe inũ hawenabu Deusbe hãtxashunika Abiatarbe yubakaimawẽ taeshũ ha dabetũ Adonias merabewakubainaibũ 
1KI.1.8	hakia hawenabu Deusbe hãtxashunika Zadoque inũ Joiadã huni bake Benaia inũ, Deusũ hãtxa yuishunika Natã inũ, Davĩ haibuhaira merabewanika Simei inũ, Reí inũ, detenamenikabũ Davi merabewamisbũ habu kushipabũ Adonias betxipaikatsi ikabumakẽ
1KI.1.9	shaba betsatiã: “Ẽ hatũ shanẽ ibuhaira ishanaii”, ikĩ hatu unãti wamanũ, iwanã, besi itamama wakatsi hawẽ tsumabu yunua Rogelĩ ũpash txatxa dapi Zoelete mai pakea kesha unãti mishki ewapa anushũ txashuwã inũ ina awa inũ ina awa bene yume bena hawẽ hubu meshtemisbu shuahairabu tesẽ keyushũ dashpe keyushũ hawẽ nami bawakĩ keyuriabuma Adoniasĩ betsabu Davĩ huni bake betsabu besti inũ Judá enabũ shanẽ ibuhaira Davi dayashũmisbu hatubetã pi benimakatsi Adoniasĩ hatu kena bea itxabũ 
1KI.1.10	hakia hati hatu kenamarã, Deusũ hãtxa yuishunika Natã inũ Davĩ mekemisbu shanẽ ibu Benaia inũ, Davi detenamenikabũ merabewamisbu inũ, hawẽ betsa Salomão Adoniasĩ habube iama ikẽ
1KI.1.11	haskaibu Natãnẽ nĩkatã Salomãonẽ ewa Bate-Seba anu kashũ habe hãtxakĩ yuikĩ:
1KI.1.11	—Davi nukũ shanẽ ibuhaira ma tsuã banabimawana ikimẽkaĩ. Ha hawẽ aĩ betsa Hagitẽ bake Adonias: “Ẽ matũ shanẽ ibuhaira benaki”, ikĩ yuikĩ hatu pimai benimairã, mĩ ma nĩkamẽ? 
1KI.1.12	Mia inũ mĩ bake Salomão mã mawayamashanũ unanepa hãtxa ẽ mia tapĩmai ea nĩkawe. 
1KI.1.13	Shanẽ ibu Davi anu kashũ eska yuitãwẽ: “Ẽ shanẽ ibuũ, ẽ bake Salomãonẽ Israelĩ enabu yunui hau hatũ shanẽ ibuhairashũkũkaĩshanũ mĩ ebe yubakabiaimakẽ haskai Adonias shanẽ ibui taeimẽkaĩ?” akĩ na habias hãtxa mĩ yuiaya 
1KI.1.14	eari hikitã haska mĩ yuiai keskari eãri habiasri Davi ẽ mia yuishuni kaii— aka
1KI.1.15	hawẽ hãtxa nĩkatã hanu Davi ushamis dĩtu anu Bate-Seba kai hikia shanẽ ibuhaira Davi anibuhaira Suném anua txipash Abisague merabewaya 
1KI.1.16	Bate-Seba dãti iki beti ika dakakẽ shanẽ ibuhaira Davĩ yukakĩ:
1KI.1.16	—Mĩ hawa ea yuikatsis ikai?— aka
1KI.1.17	kemakĩ yuikĩ:
1KI.1.17	—Ẽ shanẽ ibuũ, mia yuipa? Mia katxu mĩ bake Salomão Israelĩ enabu shanẽ ibui mĩ shanẽ ibui tsaumis anu tsaushũ hau hatu yunukubaĩshanũ mĩ mekenika Senhor Deusũ kenawẽ mĩ ma ebe yubakabiaimakẽ 
1KI.1.18	mia hawa banabimamabia: “Ẽ matũ shanẽ ibuhaira benaki”, ikĩ Adoniasĩ hatu yuikiaki, ikisrã. 
1KI.1.19	Ina awa inũ ina awa hubuuma shuahairabu inũ txashuwã itxapa tesẽshũ dashpeshũ hawẽ nami ma pewabu hau habetã pinũbũ mĩ huni bake betsabu inũ Deusbe nukunabu hãtxashunika Abiatar inũ detenamenikabu shanẽ ibu Joabe Adoniasĩ hatu kenashũ ma hatu pimaikiaki. Hakia mĩ merabewanika mĩ bake Salomão kenamaki. 
1KI.1.20	Mia katxu tsuara Israelĩ enabu shanẽ ibuhaira ikũkaĩshanai mĩ katushanai unãkatsi dasibitũ manakanikiki. 
1KI.1.21	Mĩ hawa katuama Adonias shanẽ ibukũkaĩkĩ mĩ mawakẽ mĩ bake Salomão inũ ea tenãtiruki— iki
1KI.1.22	habe hãtxai heneriamakẽ hawẽ dĩtu hikiti shui anu Deusũ hãtxa yuishunikari Natã ma hua hikikatsi ikaya 
1KI.1.23	Davi mekemisbũ yuiabu hau hikinũ Davĩ hatu yunua hanushũ bitxiabu Bate-Seba kaĩkiranaya Natã hikia dãti iki beti ishũ 
1KI.1.24	Davi yukakĩ:
1KI.1.24	—Mia katxu Adonias shanẽ ibuhairakũkaĩshanai mĩ ma yunuamẽ? 
1KI.1.25	Na habiatiã ina awa inũ ina awa hubu meshtemisbu shua inũ txashuwã itxapa tesẽshũ dashpeshũ ma bawabu mĩ huni bake betsabu inũ mĩ detenamenikabu shanẽ ibubu inũ nukunabu Deusbe hãtxashunika Abiatar Adoniasĩ hatu kena butubaĩ habetã pikĩ mabesh neshui benimakĩ hui kushipawẽ yuikĩ: “Nukũ shanẽ ibuhaira Adonias hau hiwekũkainũwẽ”, ikaibũ 
1KI.1.26	hakia ea inũ, nukunabu Deusbe hãtxashunika Zadoque inũ, mia mekemisbu shanẽ ibu Benaia Joiadã bake inũ, mĩ bake Salomão Adoniasĩ nuku habu pimakatsi kenamaki. 
1KI.1.27	Mĩ shanẽ ibunã, mĩ ma hatu yunuamẽ? Ẽ mĩ dayaru ea yuiama haskakĩ haratu mĩ bake mia katxu shanẽ ibushanai mĩ ea banabimamamẽ?— aka
1KI.1.28	hawẽ aĩ Bate-Seba ana hau kenanũbũ Davĩ hatu yunua ma iweaibũ Natã kaĩkainaya Bate-Seba ana hikia shanẽ ibuhaira Davi bebũ nia 
1KI.1.29	Davĩ hãtxa wakĩ yuikĩ:
1KI.1.29	—Ea txakabuwakubaĩkĩ ea datepayabu ea hatu beshteshũmis Senhor Deusũ ea nĩkaya shabakabi ẽ mia yuiaii. 
1KI.1.30	Ea katxu mĩ bake Salomão ẽ hanu shanẽ ibui tsaumis anu tsaushũ Israelĩ enabu dasibi yunui shanẽ ibuhairakũkaĩshanai ikis nukũ bake Salomão ẽ mia katushunaii. Israelĩ enabu mekenika Senhor Deusũ ea nĩkaya ẽ mibe yubakaii— akaya
1KI.1.31	shanẽ ibuhaira Davi bebũ nia ana haki dãti iki beti ishũ hui kushipawẽ yuikĩ:
1KI.1.31	—Ẽ shanẽ ibuhaira Davi hau hiwepakenũwẽ!— ikaya
1KI.1.32	hanushũ nukunabu Deusbe hãtxashunika Zadoque inũ Deusũ hãtxa yuishunika Natã inũ Joiadã bake Benaia hau benũbũ Davĩ hatu yunua hatu yuiabu ha dabe inũ besti shanẽ ibu bebũ ma bea mapuabũ 
1KI.1.33	hatu yuikĩ:
1KI.1.33	—Ea dayashũmisbu ẽ shanẽ ibububetã ẽ bake Salomão iyukĩ ẽ mula ea besti ẽ haki katsaumekaĩmis katsaũtã ha pashku deti ika hawẽ kena Giom anu ẽ mulaki katsaũbaĩkĩ iyutãkãwẽ. 
1KI.1.34	Harishũ Israelĩ enabu shanẽ ibuhaira hau hatu ishũshanũ hatu unãti wamakĩ mĩ nukunabu Deusbe hãtxashunika Zadoque inũ Deusũ hãtxa yuishunika Natãnẽ harishũ sheni ininipawẽ maukatãkãwẽ. Haska watã txashuwã mashũ hatu txã txã amakĩ: “Shanẽ ibuhaira Salomão hau hiwekũkaĩshanũwẽ”, akĩ dasibibũ hui kushipawẽ hatu yuimakubirãtãkãwẽ. 
1KI.1.35	Hanushũ Israelĩ enabu inũ Judá enabu yunui hau shanẽ ibuhairakũkaĩshanũ ẽ ma katuawẽ taea iwekĩ ẽ shanẽ ibui hanu tsaumis anu tsaua ẽ shãtukũ ha shanẽ ibuhairai ikũkaĩshanai ẽ hiwe hawẽrua ewapa anu habe betãkãwẽ— hatu wa 
1KI.1.36	Joiadã bake Benaiã kemakĩ yuikĩ:
1KI.1.36	—Habiaskaki! Ẽ shanẽ ibuhaira Davĩ mekenika Senhor Deusũ hau habiaskari yunukubainũwẽ! 
1KI.1.37	Haska mia merabewakubirãmis habiaskari wakĩ Senhor Deusũ hau Salomão merabewakubainũwẽ, shanẽ ibu kushipahaira wakĩ mĩ imis mia binumakinã— ikaya
1KI.1.38	hanua hawenabu Deusbe hãtxashunika Zadoque inũ Deusũ hãtxa yuishunika Natã inũ Joiadã bake Benaia detenamenikabu Quereteu nawabu inũ Peleteu nawabũ Davi mekemisbube bushũ Davĩ mula Salomão katsaũtã pashku debu deti ika Giom anu iyushũ 
1KI.1.39	Deuski nukuti tari hiwe pũtenibu anushũ sheni inĩti mashũkia bitã Israelĩ enabu shanẽ ibuhaira hatu unãti wamakĩ Deusbe nukunabu hãtxashunika Zadoquẽ Salomão sheni ininipa maukatã txashuwã mashũ hatu txã txã amakĩ dasibi ha hatube buabũ hui kushipawẽ yuikĩ: “Shanẽ ibuhaira Salomão hau hiwekũkaĩshanũwẽ!” akubaĩkĩ 
1KI.1.40	haria dasibibu benima txakayamabirãkĩ teperewe mawakubaĩkĩ Salomão mula katsaumekainai dasibibũ txibaĩ sai sai iki xãxãki itxakayamakubainaibũ mai beshakũkainaya
1KI.1.41	Adonias inũ ha hatubetã pikĩ meneaibũ Jerusalém anu bei sai sai iki xãxãki ikubiranaibu habũ ana nĩkaya txashuwã mashũ txã txã akubiranaibu Joabẽ hatubetã nĩkai yuka iki:
1KI.1.41	—Hawamẽ? Haskai hãtxawãtxakayamakanimẽkaĩ, Jerusalém anuarã?— ikaya
1KI.1.42	Joabe hãtxa heneriama nukunabu Deusbe hãtxashunika Abiatarĩ bake Jônatas Jerusalém anua kai hikiai Adoniasĩ uĩtã yuikĩ:
1KI.1.42	—Hikiwe, mĩ huni mẽtsisipa kushipawẽ taea kaka pepa mĩ nuku beshuĩmẽkainã— aka
1KI.1.43	Jônatasã kemakĩ Adonias yuikĩ:
1KI.1.43	—Haskamaki. Shanẽ ibuhaira Davi yununikatũ Salomão katukĩ Israelĩ enabu nukũ shanẽ ibuhaira washuki. 
1KI.1.44	Deusbe nukunabu hãtxashunika Zadoque inũ, Deusũ hãtxa yuishunika Natã inũ, Joiadã bake Benaia inũ, Davi mekenikabu Quereteu nawabu inũ, Peleteu nawabũ hau Salomão iyukĩ mekebainũbũ shanẽ ibuhaira Davĩ hatu yunushuki. Shanẽ ibũ hatu yunua hawẽ mulaki Salomão haki katsaũtã Giom anu iyuabu 
1KI.1.45	Israelĩ enabu shanẽ ibuhaira hatu unãti wamakĩ Deusbe nukunabu hãtxashunika Zadoque inũ Deusũ hãtxa yuishunika Natãnẽ Salomão sheni ininipa maukai dasibibũ uĩtã benima txakayamai txĩtũbirãkanikiki, haskawẽ taea Jerusalém anu hiweabu sai sai itxakayamakubiranaibu mã nĩkairã. 
1KI.1.46	Ha dikabi shanẽ ibuhairatũ tsauti ibuwai Salomão ma inai haki tsaushuki. 
1KI.1.47	Haska bestima Davĩ dayarubu dasibi benimai bushũ yuikĩ: “Deusũ hau Salomão duawakubaĩshanũwẽ, shanẽ ibu kushipa wakĩ mia binumakinã”, akeakeaibũ shanẽ ibuhaira Davĩ Deus kẽwaĩ hawẽ dakati anu beti ishũ 
1KI.1.48	hatu yuikĩ: “Ẽ bake kayabi shanẽ ibuhairai shanẽ ibuhairatũ tsauti anu ma tsaua ẽ beruwẽ ẽ uiaĩwẽ taeshũ Israelĩ enabu mekenika Senhor Deus benimawakĩ duawakĩ hau kẽwãkubaĩshanũbũwẽ”, akai nĩkashũ ea yuikãshuki— akĩ Jônatasã Adonias yuia
1KI.1.49	Adonias shanẽ ibuhairanũ, iwanã, hatu itxawatã pimai habũ nĩkatã haki datei saki saki iki taei benitã bestibu tibi pashaibũ 
1KI.1.50	hatu haska waiwẽ taea: “Salomãonẽ ea detetiruki”, ika datei Adonias hari benikaini Deuski nukuti tari hiwe pũtenibu anu ka hau Salomãonẽ ea kupikĩ tenãyamanũ ika hawẽ kẽwãti txi tapu mashũ keska hawẽ ĩshtxãkã tsuma dakakẽ 
1KI.1.51	uĩbaĩ tsuara kashũ Salomão yuikĩ:
1KI.1.51	—Mĩ shanẽ ibuhairaiwẽ taea miki Adonias datei hau mĩ deteyamanũ Deuski nukuti tari hiwe anushũ hawẽ kẽwãti txi tapu mashũ keska Adoniasĩ tsuma dakashũ yuikĩ: “Hau ea tenãyamanũ, ishũ shanẽ ibuhaira Salomão ebe yubakatiru ẽ ea akaii”, itã haska hawẽ hãtxa ea bemashuki— aka
1KI.1.52	Salomãonẽ nĩkatã yuikĩ:
1KI.1.52	—Peki. Huni pepa keska ikũkainaya hawa txakabuma ishanikiki. Hawẽ yurakiri ẽ hawa meamahaira ishanaii. Hakia hawara txakabu hakiri ẽ betxiarã, mawashanikiki— itã
1KI.1.53	Deus kẽwãti txi tapu anua hau iwenũbũ Salomãonẽ hatu yunua kashũ Adonias iweabu hau hawẽ nuinũ shanẽ ibuhaira Salomão bebũ Adonias di iki beutã beti ika daka Salomãonẽ yunukĩ: “Hawa txakabuwama mĩ hiwekũkaĩkatsis ikairã, mĩ hiwe anu unanuma kariwe”, aka hawa yuiama benimai kaĩkaĩkẽ
1KI.2.1	Davi ma mawa kemashũ unãkĩ hawẽ bake Salomão Davĩ yunukĩ: 
1KI.2.2	“Ma ẽ mawa kemaii. Yura dasibibu imisbu keskai nukũ shenipabuki ẽ nukui kashanaii. 
1KI.2.3	Eamaki mẽtsisipai huni kushipakũkaĩshãwẽ. Hanira mĩ kai inũ hawara mĩ akubainai hau Senhor Deusũ mia merabewakubaĩshanũ haska Moisĩ keneni hawẽ yunuti inũ hawẽ nemati inũ dasibi haska betxipaiai unãkĩ haska mĩ mekenika Senhor Deusũ mia yunuai keska besti akubaĩshãwẽ. 
1KI.2.4	Senhor Deusũ bebũkiri ea yubaniwẽ taea mã ẽ bakebũ matũ shinã hirabiwẽ inũ matũ yushĩ hirabiwẽ mã enabu pakubaĩkĩ hawa txakabuwama txanima ibubis mekei pe hiwekũkaini mã enabu Israelĩ enabu shanẽ ibuhairai ikubaĩshãkanaii, hawa heneama ipakeirã, mã Senhor Deusũ hãtxa txibãkubainaiburã.
1KI.2.5	Betsarã, eska wakĩ ẽ pui Zeruiã bake Joabẽ ea dake wani mĩ unaiĩ. Ẽ detenamenikabu shanẽ ibu dabe Ner bake Abner inũ Jéterĩ bake Amasa hanu unanuma hiweabũ hatu parãtã ha dabe Joabẽ txatxi dabekĩ hatu tenaniki, detenamekĩ hawenabu tenaĩbuwẽ taeshũ Joabẽ hatu kupikinã. Haska wakĩ hatu parãkĩ shabakabi txatxishũ Israelĩ enabu dasibi Joabẽ ekiri hatu txakabu shinãmaniki. 
1KI.2.6	Joabẽ hatu tenani txakabukẽ eã ẽ hawa wamahairawẽ taeshũ hau unanuma Joabe mawayamashanũ unanepakaĩ hau hatũri bika tenenũ bika tenemakĩ Joabe tenãshãwẽ, ea kupishũkinã. 
1KI.2.7	Hamẽ betsarã, yura betsabu habũ ea duawanibu ea haburi pepa washũkubaĩshãwẽ. Mĩ betsa Absalão anua ẽ pashaima Gileade mai pakea anushũ Barzilai ewẽ nuikĩ hawara nũ hayama nuku inãkĩ ea mekekubainimawẽ taeshũ Barzilaĩ enabu duawakubaĩshãwẽ. Jerusalém anu hawẽ huni bakebu bai beaibu hatu itã mĩ tapu anushũ hatubetã pikubaĩshãwẽ. 
1KI.2.8	Hanua huni betsã ea haska wani uĩwẽ. Benjamimnẽ enabu betsa Baurim anu hiweni hawẽ kena Gerã huni bake Simei nenu Jerusalém anu mibe hiweaki. Absalão shanẽ ibuaitiã pashai Maanaim anu ẽ kaya ea txakabuhairawakĩ ea yupukubaĩyamaki. Absalão enabu, enabũ hatu maemaimakẽ nũ ana txĩtũkiranaya Hene Jordão anu eki nukukĩ ea ikashũ ea daewakĩ ẽ Simei tenãyamanũ ea yuka Senhor Deusũ ea nĩkaya ẽ habe yubakayamaki. 
1KI.2.9	Habiaskabiakẽ Simeĩ ea txakabuwayamarã, miarã, hakimayamashãwẽ. Miarã, mĩ unanepaki. Haska mĩ wakatsis ikai kupishãwẽ. Hau unanuma mawayamashanũ Simei bika tenemakĩ hatu tenãmashãwẽ”, aka
1KI.2.10	Davi hatũ shenipabu anu itxai kai unanuma mawa Jerusalém anu hanu ha dukũ mishkiwẽ hatu kenemabaunibu anu hawẽ kena bena wakĩ: “Davĩ Maeki”, anibu anu hawẽ yura maiwanibukiaki. 
1KI.2.11	Shanẽ ibuhairai taei Hebrom anu 7 ano itã hanua maei Jerusalém anu 33 ano ikũkaini habiati dasia 40 ano Israelĩ enabu Davi hatũ shanẽ ibuhairashũkũkainikiaki. 
1KI.2.12	Txipu Davi mawariama hawẽ epã shãtukũ Salomão shanẽ ibui taekaini kushipakũkaini shanẽ ibuai tsuã mebĩtiruma pepa inikiaki.
1KI.3.1	Ana habe detenametima wakĩ Egito shanẽ ibu Faraó ena wai Salomão habe yubakatã hanubi hawẽ aĩbu bake aĩwãtã Davĩ mae mishki kenebaunibu anu iyui hikima hanu hiweyushũ hatu yunukubainaya Salomãonẽ hiwe ewapa hawẽruahaira wakĩ keyushũriabuma inũ, Senhor Deuski nukuti mishki hiwe wakĩ keyushũriabumari inũ, Jerusalém mananã mishki kenebaũkĩ ma mene kemaibũ 
1KI.3.2	Senhor Deus kẽwãti hiwe keyuriabumawẽ taeshũ habũ Deus ikũwãbumã amisbu keska wakĩ hatũ beya txibãkĩ mati keyatapa betsa betsapa anushũ Senhor Deus kẽwãkĩ txashuwã tesẽshũ dashpekĩ keyutã hawẽ sheni bishũ sheni ininipayabi txiwẽ menukĩ keyukĩ hawẽ namiri bawashũ Senhor Deus kẽwãkĩ pikubainaibũ
1KI.3.3	Salomãonẽ Senhor Deus betxipaikĩ benimawakĩ haska hawẽ epã Deusũ yunuti Davĩ kenekubaini nĩkakĩ txibãkubaĩkĩ hakia hawenabũ akai keska wakĩ mananã kashũ Senhor Deus kẽwãkĩ inabu nami inũ hawẽ sheni inĩtiyabi txiwẽ menukĩ Salomãonẽ hatubetã ariakubaini 
1KI.3.4	mae Gibeão anu mati keyatapa anushũ hanushũs yurã kaiã itxapahairatũ betxipaikĩ Senhor Deus kẽwaĩ bumisbu anu inabu nami inũ sheni inĩti Senhor Deus kuashunũ ika Salomão habianuri kariashũ 1.000 txashuwã hatu tesẽmakubaĩkĩ txiwẽ txashuwã bushĩshũ bestibu tibi hatu menu keyumakubaĩkĩ Salomãonẽ Senhor Deus benimawakubaina
1KI.3.5	mae Gibeão anu meshu merã Salomão usha daka namaya Senhor Deus hushũ Salomão yuikĩ: “Hawara mĩ ea yukakatsis ikai ea yukawe, ẽ mia inãshanairã”, aka
1KI.3.6	Salomãonẽ kemakĩ yuikĩ: “Mĩ dayaru Davi ẽ eparã, mĩ katukĩ taewatã duawakĩ mĩ mekekubainiki. Hiwekũkaĩkĩ mia bebũshũ mikiri pe shinãkĩ pepa wakubaĩkĩ mia txibaĩ txĩtuĩsmawẽ taeshũ betxipaihairakĩ ea hawẽ huni bake Israelĩ enabu shanẽ ibuhairawakĩ katushũ mĩ eari yunuimaki. 
1KI.3.7	Ẽ mekenika Senhor Deusuũ, ẽ berunã ẽ shinã hayariamabiakẽ miã ẽ epa Davĩ shãtukũ mĩ ea tsauĩmaki, Israelĩ enabu ẽ yunukubaĩshanunã. 
1KI.3.8	Yurã kaiã minabu wakĩ mĩ hatu katuni mirimahaira tsuã hati shinãkĩ tana keyutiruma anu ẽ hatu shanẽ ibushuni ẽ hatu bebushunaii. 
1KI.3.9	Minabu mekekĩ ẽ hatu yunukubaĩshanũ hawẽ hatu pe yunukubaĩti kushipa ea inãwẽ, pepa inũ txakabu unãti sharawakinã. Mĩ ea haska wamakẽ ha yurã kaiã mirima tsuã hatu pe mekekĩ yunutirumaki”,
1KI.3.10	Salomãonẽ haska yuka Senhor Deus benimakĩ 
1KI.3.11	yuikĩ: “Hiwea txaipa mĩ ea yukama inũ, mabu inũ pei itxapa mĩ ea yukama inũ, miki sinataibu hau mawashanũbũ mĩ ea yukama hakia unãkĩ nĩkakĩ ẽ pe shanẽ ibukĩ yunukubaĩshanũ ishũ shinãkĩ shabakabi mĩ ea yukashuwẽ taeshũ 
1KI.3.12	haska mĩ ea yukai ẽ mia ashũkubaĩshanaii. Hawẽ unanepati inũ shinã shabakabiti mĩ bushka merã ẽ mia unãmakubaĩshanaii. Mĩ iriamakẽ tsua haska hayama inibu inũ unuri tsuã mia binũbaũ txipu haska hayama inũbarikanikiki. 
1KI.3.13	Ha inũ, haska mĩ ea yukama ibiashu mabu inũ pei mirima inũ hawara hawẽruahaira haska uĩsbuma ẽ mia inãriakubaĩshanaii. Mĩ hiweyukũkainaya shanẽ ibuhaira betsa mia keska hayama ishanikiki. 
1KI.3.14	Haska shinãkĩ ẽ betxipaiai akubaĩkĩ ẽ yunuti inũ ẽ nemati mĩ txibãkubainaya haska mĩ epa Davĩ txibani keska mĩ ikaya bari itxapa ẽ mia hiwemayukubaĩshanaii”, aka
1KI.3.15	nĩkatã teku ikirã bestẽshũ: “Ẽ namaiwẽ Senhor Deusũ ea hãtxa washuki”, ikĩ shinãkubirani Jerusalém anu txĩtũkirani hikitã Senhor Deus hawẽ shenipabube yubakani hãtxa aruni bau bebũ nishũ txashuwã bestitxai tesẽshũ txi tapu anushũ txashuwã hirabi menukĩ hawẽ kuĩ manaũri puebainai Senhor Deusũ shetei benimaya Salomãonẽ haska washũkĩ keyutã txashuwã mirima tesẽshũ dashpeshũ hawẽ sheni besti bikĩ keyushũ sheni inĩtiyabi hau menukĩ keyushunũbũ Salomãonẽ hatu yunua akubaĩkĩ keyushunaibũ ha txashuwã nami itxapa hau bawakĩ keyunũbũ Salomãonẽ hatu ana yunua bawakĩ keyuaibũ Senhor Deus daewakĩ kẽwãkĩ hawẽ mekenikabu dasibibu hatu benimawakĩ pimakĩ Salomãonẽ hatubetã pinikiaki.
1KI.3.16	Haskaitiã aĩbu hininipa dabe shanẽ ibuhaira Salomãonẽ hau hatu merabewanũ ishũ uinũ ika buabu hau hikinũbũ Salomãonẽ hawẽ mekenika yunua hatu bitxiabu Salomão bebũ ha dabe nishũ 
1KI.3.17	betsã dukũ yuikĩ:
1KI.3.17	—Ẽ shanẽ ibuũ, nuku uĩwẽ! Na ẽ haibu inũ earã, habias hiwe anu nũ ikaki. Habias hiwe anu nũ hiwea ea dukũ huni bake ẽ kaĩshinaki. 
1KI.3.18	Shaba dabe inũ besti kaya na ẽ haiburi huni bake kaĩriashinaki. Nuku dabe habias hiwe anu nũ hiwekẽ tsua betsa hayamakẽ nuku dabes nũ hiweshinaki. 
1KI.3.19	Hakia meshu betsatiã hawẽ huni bake mamaki na aĩbu dakashũ bakeishta tenãtã 
1KI.3.20	yamenapũ hawẽ bake tenã unãtã ẽ usha anu benikaini kashũ ea dapikea ẽ bake hune bishũ, hawẽ bake mawa bushũ ea hanashũtã ẽ bake hiwea bibirã hubũkẽ 
1KI.3.21	penama bestẽkauã ẽ bake txutxu amanũ, iwanã, benikauã ma ẽ bake mawa ẽ betxibia hanushũ ma penai shabahairakẽ uĩhairakĩ ha bake ẽ kaĩshina hama ẽ betxishinaki— ikaya
1KI.3.22	huni bake ikushũ ha aĩbu betsã hawaira yuikĩ:
1KI.3.22	—Haskamaki. Mĩ bakerã, mawashinaki. Na enarã, hiweaki— ikaya
1KI.3.22	hakia ha dukũ txanishutũ kemakĩ yuikĩ:
1KI.3.22	—Haskamaki. Mĩ bakerã, txanima mawashinaki. Ha ena mĩ ea maẽwãkĩ biãshinarã, hiweaki— iki
1KI.3.22	shanẽ ibu bebunua aĩbu dabe txitenamerabeaibũ, 
1KI.3.23	haskaibu nĩkatã shanẽ ibuhaira Salomãonẽ shinãkĩ:
1KI.3.23	—Natũ yuikĩ: “Ẽ bake hiweaki inũ betsa ma mawashinaki”, ikanikiki. Hakia betsã yuikĩ: “Haskamaki”, irabekanikiki. Ha haskarabeaiburã, haratu txanima kayabimẽ?— itã 
1KI.3.24	hawẽ tsumabu yunukĩ:
1KI.3.24	—Matxatu txaipa kenuhaira ea beshũkãwẽ— hatu wa matxatu bitãshũ shanẽ ibu inãbu 
1KI.3.25	shanẽ ibũ hatu yunukĩ:
1KI.3.25	—Ha bake hiwea namakis meshtetã ha aĩbu dabe hatu inãkãwẽ— hatu wa
1KI.3.26	hakia nemakĩ hawẽ bake hiweawẽ nuihairakĩ hawẽ ewa kayabitũ shanẽ ibu yuikĩ:
1KI.3.26	—Ẽ shanẽ ibuũ, haskamaki. Ea nĩkawe. Na bakeishta tenãma aĩbu betsa inãwẽ— aka
1KI.3.26	hakia aĩbu betsã yuikĩ:
1KI.3.26	—Enama inũ minamaki, nũ ikairã, hau tuash anũbũwẽ— ikaya
1KI.3.27	shanẽ ibũ hatu nemakĩ kemakĩ:
1KI.3.27	—Bakeishta hau mawayamanũ ha aĩbũ benukatsis ikamarã, txanima hawẽ ewa kayabiki. Ha bakeishta tenãma ha inãkãwẽ— hatu wa ma bakeishta inãbu
1KI.3.28	ha aĩbu dabe ha irabeaibu hatũ txakabu unãti watã Salomãonẽ hatu pewashina Israelĩ enabũ nĩkaibũ, hau Salomão unanepakĩ pe hatu yunukubaĩshanũ Deusũ haska inaĩma hatu pewakĩ unãkubainai dasibi Israelbũ unaĩ hawẽ datekĩ hawa txakabu hakiri yuiama ikubainibukiaki.
1KI.5.1	Hawẽ epa Davĩ shãtukũ Israelĩ enabu hau hatũ shanẽ ibuhaira ikũkaĩshanũ Salomão ma katuimabu Tiro shanẽ ibuhaira Hirão tapĩtã hawẽ epa Davi haibuwai betxipaikubainiwẽ taeshũ Salomão haibuwakatsis ikĩ Salomãobe hau hãtxashũtanũbũ, iwanã, Hirão hawẽ hãtxashunikabu hatu yunua 
1KI.5.2	bushũ hau hawẽ hãtxa yuishũtanũbũ eska Salomãonẽ hatu yuikĩ: 
1KI.5.3	“Ẽ epaki sinataibu Senhor Deusũ hatu maemamariama nemai ẽ epa hatube detenamekũkaĩmiswẽ taeshũ hawẽ mekenika Senhor Deus hanushũ kẽwãti hiwe ẽ epã ashũtiruma ikũkainima mĩ unaiĩ. 
1KI.5.4	Hakia ẽ mekenika Senhor Deusũ ma nuku unanuma hiwemakubainaya nukuki sinatataibu inũ hamapai txakabu nũ ana hayamaki. 
1KI.5.5	Senhor Deusũ ẽ epa yuikĩ: ‘Mĩ shãtukũ hau Israelĩ enabu yunui shanẽ ibuhairakũkaĩshanũ mĩ bake katukĩ ẽ kushipa waiwẽ taeshũ hatũ ẽ kẽwãti hiwe ea ashũshanikiki’, akĩ ẽ epa yubaniwẽ taeshũ ẽ mekenika Senhor Deus hanushũ kẽwãti hiwe templo hawẽrua ẽ ashũkatsis ikaii. 
1KI.5.6	Haskawẽ taeshũ mai pakea Líbano mati matipa anushũ hau kusha ea meshteshunũbũ hatu ea yunushũwẽ. Ẽ dayarubũ matũ dayarubu hatu merabewashãkanikiki. Haska Sidom nawabũ hi sẽkea unãhairakĩ pewamisbu enabu betsã habiaskari watirubumarã, mĩ unãhairaiwẽ taeshũ mĩ dayarubũ ea dayashunaibũ hawara mĩ ea yukai ẽ mia pakashanaii”, aka Salomãonẽ hãtxa bushũ
1KI.5.7	hatũ shanẽ ibu Hirão yuiabu Salomãonẽ hãtxa nĩkatã shinã txãkaĩ benimakĩ yuikĩ: “Hawenabu mirimabu hau yunukubaĩshanũ Senhor Deusũ Davĩ huni bake unanepa ma inãwẽ taeshũ Senhor Deus kẽwanãkãwẽ”, itã
1KI.5.8	hau hawẽ hãtxari bushũtãshanũbũ Salomão keneshũkĩ: “Mĩ hãtxa mĩ ea bemashina bishũ ẽ uĩshuki. Peki. Ha hi kusha hau mia sẽkeshũkubaĩshanũbũ ẽ hatu mia yunushunaii. 
1KI.5.9	Líbano mati matipa anushũ hi bestibu tibi deratã hawẽ mebi meshtekĩ keyukubainaibu shukua betsabũ hawẽ hi hirabi txaipa sharabaĩkĩ matxi butemabaĩkĩ ianẽwã kesha mãtxĩtã hanua ana txĩtũkaĩ hi itxapa sharabirãbirãkĩ ianẽwã kesha hanus mãtxĩbirãbirãkĩ hawa heneama ushe itxapa habias dayakubainaibũ, shukua betsabũ keku tibi watã ianẽwã pasu bukĩ sulkiri bukubaĩkĩ hanu mĩ ea yunushanai anu keti atã hi keku pekatã hene anua neshebaĩbaĩkĩ maspu wakubaĩkĩ heneama ushe itxapa habias dayakubainaibũ hanua mĩ dayarubũ Jerusalém anu bukubaĩshãkanikiki. Hati mĩ betxipaiai mĩ ea yunuaiti nũ heneshanaii.
1KI.5.9	Hamẽ minarã, haska ẽ hiwe ewapa hawẽrua anu ebe dayaibu inũ enabu ẽ hiwe anu ebe hiweabu hau pikubaĩshanũbũ hawara piti mĩ haya ẽ mia yukai ea inãkubaĩshãwẽ”, aka hawẽ hãtxa keneshũkĩ keyua Salomão anu hau butanũbũ shanẽ ibu Hirão hatu yunua bushũ Salomão inãbu
1KI.5.10	hawẽ hãtxa Salomãonẽ betxipaikĩ hati hi Salomão hayakatsi ikĩ Hirão yukaima inãkubainaya 
1KI.5.11	Hirão hiwe ewapa hawẽrua anu hiweabũ hau ha pikubainũbũ ano tibi 20.000 kuki shekiwã trigo inũ 20 tambu oliva sheni pepa Salomãonẽ Hirão inãkubainaya 
1KI.5.12	haska Senhor Deusũ Salomão yubaimashũ hawẽ unanepa shinã shabakabi ma inaĩmawẽ taea hawẽ unanuma hiwekaĩkĩ Salomão Hirãobe yubakanikiaki.
1KI.5.13	Habiatiãri huni kushipabu mirima Líbano anu hau habu dayashũkubaĩshanũbũ Israelĩ enabu mae tibi anua hawẽ shanẽ ibu beshmasbũ hau hatu katukubaũtanũbũ Salomãonẽ hatu yunua Israelĩ enabũ mae tibi anu uĩkubaũkĩ bestibu tibi katukubaũkĩ 30.000 dayaru tsuma wakĩ hatu itxawabũ 
1KI.5.14	hanushũ shanẽ ibuhairatũ hawẽ dayakapa shanẽ ibu Adonirão katutã Líbano anu yununikiaki. Hanushũ habu dayatãtãshanaibu hatu pashkakĩ 10.000 hunibu shukuabu dabe inũ besti watã ushe bestitxai nitxĩ hau dayashanũbũ shukuabu tibi hawa hatu pakama piti besti inãkĩ ano tibi hatu yunukubainaya hatu haska wakubaina habu dukũ shukuabu buabu Líbano nawabube hi dayai ushe bestitxai dayai menetanaibũ hatũ hiwe anu bua hari ushe dabe dayaibũ hanua ha katxu shukua betsari bui hikia haburi dayaibũ habu dukũ shukuabu hatũ hiwe anu beabũ ana ushe bestitxai dayai meneaibu ana ha katxu shukuabu bui hikia dayariaibũ ha katxu shukuabu hatũ hiwe anu bea dayaibũ ana ushe bestitxai dayai meneaibũ habu dukũ butanima ana dayai bui hikiabu ha shukua dabe inũ besti haska wakubainaibu hawenabus tsua nuitapabumakẽ 
1KI.5.15	Salomãonẽ hawẽ mai pakea anua hawẽ dayarubu hatu dayamakubaini mati matipa anushũ 80.000 mishki ewapa pewaibu inũ 70.000 hi txaipa inũ mishki ewapa sharabainaibu inũ 
1KI.5.16	3,300 shanẽ ibu beshmasbũ habũ dayarubu yunukubaĩmisbu hati tana keyuama 
1KI.5.17	Deus kẽwãti hiwe hemaĩtĩ anu haki tsamabaũti hau ashunũbũ mishki ewapa datsai daya karuhairakĩ 6 deshũ wakĩ habiatiubus mishki mirima hau bishũtanũbũ shanẽ ibuhaira Salomãonẽ hatu yunua 
1KI.5.18	mae betsa Gebal Jerusalém dapi hiweabũ hanushũ hi inũ mishki pewakubaĩmisbu anu Salomão habũ hi inũ mishki dayakĩ pewashunikabu inũ Hirão hi dayakĩ pewai unanepahairabũ hatũ mae Gebal anua bei Jerusalém dapi hiwea 7 ano Israelĩ enabube dayakĩ Senhor Deus kẽwãti hiwe hau ashunũbũ haska wati waima txibãkĩ hawẽ mishki tibi tanakĩ pewakubaĩkĩ bitã bitãkĩ inũ bebirã bebirãkĩ mãtxĩshunibukiaki.
1KI.6.1	Hawẽ shenipabu Israelĩ enabu Egito anua pashai tashnibiranibu 480 ano binukainaya ma 4 ano Salomão shanẽ ibukũkaĩkĩ ushe ha katxu hawẽ kena Zivetiã Senhor Deus kẽwãti hiwe wakĩ hau daya taebainũbũ Salomãonẽ hatu yunua 
1KI.6.2	hatishũ kesua inũ hatia masua hawẽ txaiparã, 27 metro inũ hawẽ hashpa 9 metro inũ hawẽ keyataparã, 13 metro meio akĩ keyuabu 
1KI.6.3	hanu hikiti shui bebũ hawẽ bepuru hanu utati deshaba wakĩ Salomãonẽ hatu yunua ana txitxikĩ haska wakĩ hawẽ txaipa 9 metro ha kẽwãti hiwe hawẽ hashpa habiatiubukũs wakĩ hawẽ deshaba 4 metro meio inũ hawẽ keyatapa 8 metro wakĩ txipu mane txibu washanaibu unãtã hi txibu nitxiãbu 
1KI.6.4	hawẽ txaipa ispi dabe anu hanu niwe hikiti shui mane nanitxĩkĩ hau hashu wanũbũ Salomãonẽ hatu yunua niwe hikiti shui anu mane nũkupabu betsa betsapa nakishkunabu 
1KI.6.5	hawẽ kẽwãti hiwe ispibukũ ha dapi dĩtu dabe wakĩ aruti tapu itxapa wakĩ dabe inũ besti tapa hau anũbũ Salomão hatu yunuria 
1KI.6.6	hawẽ kẽwãti hiwe mishki kene anu haki nakishkũ mistuti shui wakatsi ikama hawẽ kẽwãti hiwe mishki kene anu hawẽ nakishkũ hanati watã ha dukũ hanu aruti tapu hawẽ nashaba 2 metro 20 centímetro inũ hawẽ keyatapa anu hawẽ kẽwãti hiwe kene 45 centímetro hashu watãri ha katxu manaũri aruti tapu hawẽ hashpa nashaba 2 metro 70 centímetro ana ha katxu manaũri aruti tapu hawẽ henea nashaba hashpa 3 metro 10 centímetro hawẽ keyatapa anu hawẽ kẽwãti hiwe kene ana 45 centímetro hashu watãri haska wakĩ Senhor Deus kẽwãti hiwe templo kene anu sheshakubaĩkĩ hawẽ aruti dĩtu tibi keyuabu 
1KI.6.7	Senhor Deus kẽwãti hiwe wakĩ mishki tibi ewapa inũ hatiubuma betsa betsapa bebũkiri 6 sapa kerã tibi hatiubus kesua inũ hatia masua wakĩ datsakĩ pehairawaimabuwẽ taea mae betsa anua mishki bebirã bebirãkĩ bari itxapa hanus mãtxĩkubainimabũ hawẽ mastati inũ due inũ hawẽ mane dayati betsa betsapa ana hawa tsuã meamawẽ taea tsuã kusha kusha akama nishmahaira dayakĩ tsama bestiaibũ 
1KI.6.8	Senhor Deus kẽwãti hiwe ispi yusiuri hawẽ aruti dĩtu ha dukũ tapu hikiti shui beputiya wabu, hawẽ inakaĩti tapaiti sharabu wakeakeabu ha katxu tapa inũ ana ha katxu tapa anu keyutã hanushũ dasibi tapaiti wabaĩkĩ txĩtuã akeakebaĩkĩ meneabu
1KI.6.9	hawẽ kẽwãti templo mishki kene ma keyuabu kusha tuash ewapa 9 metro keyatapa besha hawẽrua tsamĩkĩ kekũbaĩkĩ keyushũ hawẽ ixkixkũki netãbaĩkĩ keyuabũ 
1KI.6.10	hawẽ kẽwãti hiwe dũkebauna hawẽ aruti hawẽ keyatapa 2 metro 20 centímetro kusha nakishkũ tibi hawẽ kẽwãti hiwe kene anu sheti akĩ pehaira washinabu 
1KI.6.11	Senhor Deusũ Salomão yunukubaĩshĩshũ ana yuikĩ: 
1KI.6.12	“Na hanushũ ea kẽwãti hiwe mĩ ma menekubainaiwẽ taeshũ ẽ mia yuiai ea nĩkawe. Haska mĩ shenipabu ẽ yununi hãtxa nĩkakubaini pe hiwekaĩkĩ ẽ yunuti hãtxa inũ ẽ nemati hãtxa mĩ txibãkubainaya haska mikiri mĩ epa Davi ẽ yubani ẽ mia ashũkubaĩshanaii. 
1KI.6.13	Mĩ haskaya Israelĩ enabube ẽ hiwekũkaĩshanaii. Enabu Israelĩ enaburã, ẽ hatu putama ikũkaĩshanaii”, aka
1KI.6.14	Senhor Deus kẽwãti hiwe uke merã keyukatsis ikĩ Salomãonẽ ana hatu yunua 
1KI.6.15+1KI.6.16	kusha tuash sapa itxapawẽ uke merã mishki kene keyubiakẽ ana hamamaki kebẽbaũkĩ manaũri inũ namã tsamĩbaũkĩ keyushũ mishki tapabiakẽ hi betsa cedro nukũ hãtxawẽ yuiarã, buni keskarã, haska ha tuashwẽ atximabaũkĩ keyuabu hawẽ shenipabube Senhor Deus yubakani hãtxa aruni bau hanu tsaũti ha pake betsa petxiuri nashaba 9 metro washiãbu kenakĩ: “Dĩtu Meribihairaki”, akĩ kenati watã ha dĩtu betsa pakekĩ tari keshtupawẽ kebẽkĩ pũtebaĩkĩ keyuabu 
1KI.6.17	ha Dĩtu Meribihaira bebũ dĩtu nashaba betsa hawẽ txaipa 18 metro wanibukiaki. 
1KI.6.18	Senhor Deus kẽwãti mishki hiwebiakẽ uke merã uĩtima wakĩ kushawẽ bebetã nupewẽ dami wakĩ ni hua inũ ni bimi keska wakĩ hawẽ kene dau wakĩ hawẽrua wanibukiaki.
1KI.9.1	Haska wakubaĩkatsi ikĩ Senhor Deus kẽwãti hiwe inũ hawẽ hemaĩtĩ anu hamapai sharabu hatu wamakĩ habiatiãri hawẽ hiwe ewapa hawẽrua hatu amariakĩ Salomãonẽ hatu menemakẽ 
1KI.9.2	Gibeão anua Senhor Deus Salomãoki nukuni keska ana ha katxu Salomãoki nukutã 
1KI.9.3	ana habe hãtxakĩ yuikĩ: “Mĩ ebe hãtxakĩ ea kẽwaĩ inũ mĩ ea ea akai mĩ hãtxa ẽ nĩkayamaki. Ha kẽwãti hiwe mĩ ma akima anu ẽ kena ikũkaĩshanaiwẽ taeshũ meribi ena wakĩ ẽ ma pepa washinaki. Mekekĩ uĩ ẽ hanu ikũkaĩshanaii. 
1KI.9.4	Hakia eskatiã haska mĩ epa Davĩ txakabuwakatsi ikama pe hiwekũkaini keskai ea bebunua miari pe hiwekũkaĩkĩ ẽ hatu yusini txibãkĩ inũ ẽ yunuti hãtxa inũ ẽ nemati hãtxa miãri nĩkai shanẽ ibui mĩ hawẽ hiwekũkainaya 
1KI.9.5	Israelbu minabũ hatu yunui hau shanẽ ibukubaĩshanũbũ bestitxai katushũ ẽ shanẽ ibuhaira wakubaĩshanaii. Mĩ epa Davi eã yuikĩ: ‘Mĩ ma mawakẽ hau mĩ shãtukũ Israelbũ hatũ shanẽ ibuwakĩ hawa heneama minabu bestitxai ẽ katukubaĩshanaii’, aki ẽ habe yubakani shinãkĩ eã miari yubakĩ ẽ mia ana mestẽwaiĩ. 
1KI.9.6	Hakia matu inũ matũ bakebu itxai pakubaini ea txibãkĩ henetã ẽ yunuti hãtxa inũ ẽ nemati hãtxa ẽ hatu yusini habũ txibãma yushibu betsa betsapa duawakĩ hatu kẽwaĩbũ 
1KI.9.7	na mai pakea matũ shenipabu ẽ ibu wamani anua Israelĩ enabu betsekĩ akawatã ẽ hatu putashanaii. Ha dikabi na kẽwãti hiwe ẽ pepa washina ẽ ana shinãkĩ mekeama ishanaii. Ha dikabi tsuabura hiwebaunabũ Israelĩ enabukiri shinaĩ kashekubaĩshãkanikiki. 
1KI.9.8	Ha dikabi mã ea heneshanai na kẽwãti hiwe hawẽruabia ibubis di iki hanus maspua manikẽ dasibibũ daĩbaini e iki haki kashei tsuara yuka iki: ‘Na yurabu inũ hatũ kẽwãti hiwe txakabuwakinã, haskakĩ Senhor Deusũ haska wanimẽ?’ ikaya 
1KI.9.9	tsuãra kemakĩ yuikĩ: ‘Hatũ mekenika Senhor Deusũ hatũ shenipabu Egito anua hatu tashnimabiabirani hawẽ hãtxa habũ danãkĩ ana txibãma yushibu betsa betsapa duawakĩ kẽwãkubainaibuwẽ taeshũ txakabu betsa betsapa hatu anu yunukĩ Senhor Deusũ hatu kupinikiaki’, akĩ yuikubaĩshanikiki”, iki Senhor Deus Salomãobe hãtxanikiaki.
1KI.10.1+1KI.10.2	Senhor Deus kẽwaĩ Salomão unanepahairakũkainaya txanibaunaibu Sabá anua nawa aĩbu shanẽ ibuhairatũ Salomãokiri bana nĩkatã hawẽ yukati tibi itimaskawẽ hawẽ unanepa unãti wanũ ika txaihairabiakẽ Jerusalém anu kai hawẽ mekenika kushipabu yura hawẽruabu itxapabube inũ, hawẽ dayarubu itxapa inũ, camelo kamaki sheni inĩti itxapaya inũ, ouro mirima inũ, hawẽ dauti hawẽrua betsa betsapa mirima peumatã bekubirani atimas hikiabu Salomãonẽ mekenikabũ Sabá anua nawa aĩbu shanẽ ibuhaira iweshũ Salomão bebũ nitxiãbu ha aĩbũ hawẽ yukati itimaska inũ bika haska bebũkiri shinaĩma Salomão yukakubaina 
1KI.10.3	hawẽ yukati tibi bestibu kemakĩ Salomãonẽ yuikubaĩkĩ keyua, hawara aĩbu shanẽ ibuhairatũ yukati betsa Salomãonẽ huneama yui keyutiru inikiaki. 
1KI.10.4	Salomãonẽ unanepa hãtxa nĩkatã hanushũ hawẽ hiwe hawẽrua ewapahaira waima uĩ keyutã 
1KI.10.5	shanẽ ibũ tapu anushũ piti pepa betsa betsapa hatu pimakubaĩmis uĩriakĩ hanu hawẽ unanepa shanẽ ibu beshmasbu pe hiwemisbu uĩ keyubaũkĩ hawẽ dayarubũ tari hawẽrua saweria habũ pe shinaĩ dayashũkubaĩmisbu uĩriakĩ shanẽ ibũ piti inũ hawẽ neshuti hawẽ tenãti dau hayamẽkaĩ, iwanã, ha dukũtũ pikĩ meshũmis unãtã shanẽ ibu pimakĩ neshumakĩ akubaĩmisbu uĩriakĩ, Senhor Deus kẽwãti hiwe bebũ txashuwã tesẽshũ txiwẽ hawẽ yura hirabi kuakĩ Salomãonẽ akubaĩmis dasibi haska sharabu uĩ keyutã haska wamis uĩkĩ shinaĩ hashpa daka e ikũkaĩkĩ 
1KI.10.6	aĩbu shanẽ ibuhairatũ Salomão kẽwãkĩ yuikĩ: “Mĩ unanepa hãtxa inũ haska hawara sharabu mĩ pewakubaĩmiskiri ẽ mae pakea anushũ ea yuiabu ẽ mikiri nĩkakubainimarã, mĩ txanimaki. 
1KI.10.7	Hakia haska bestima ea kayabis hushũ hanũkaĩ ẽ beruwẽ uĩkĩ haska ẽ nĩkaima keska eskatiã ẽ mia ikũwãtiruki. Mikiri pepa namakis besti ea yuimabuki. Haska ẽ nĩkakubainima mĩ unanepa inũ hamapai sharabu hayakĩ mĩ ma binuaki. 
1KI.10.8	Mia dapi itxashũ mĩ unanepa hãtxa nĩkai minabus inũ mĩ unanepabu inũ mĩ dayarubu shinã txãkaĩ benimakubaĩmisbuki. 
1KI.10.9	Mia betxipaikĩ merabewakĩ Israelĩ enabu mĩ hatu yunukubaĩshanũ mia katushũ shanẽ ibuhairawaniwẽ taeshũ mĩ mekenika Senhor Deus duawakĩ kẽwanãkãwẽ. Hawẽ nui paewẽ hawa kaneama mĩ hatu yunukubaĩshanũ Israelĩ enabu Senhor Deusũ hatu betxipaihairakubaĩmiswẽ taeshũ shanẽ ibuhairawakĩ mia katuniki”, atã
1KI.10.10	hanushũ aĩbũ Salomão duawakĩ 20 talento de ouro, 4.000 quilo ourorã, inũ, sheni hawẽ iti ininipa mirimahaira inũ, hawẽ dauti hawẽrua betsa betsapa mirimahairari Salomão hamẽ inãkuinikiaki. Hati sheni ininipa itxapahaira Sabá anua nawa aĩbu shanẽ ibuhairatũ Salomão inãkuini keska binumakĩ Israelĩ enabũ mai pakea anu tsuã hati beshũ inãma inikiaki.
1KI.10.11	Ha dikabi ha dukũ Sabá anua nawa aĩbu shanẽ ibuhaira huriama Salomãonẽ haibu Tiro shanẽ ibuhaira Hirão shashu ewapabu mabu bemisbu mai pakea betsa hawẽ kena Ofir anua ouro beshũbirãbirãmisbu inũ habiabũri hi betsa hawẽ kena almugue inũ mishki karuhaira itxapahairari Salomão anu beshuãbu 
1KI.10.12	Senhor Deus kẽwãti hiwe inũ hawẽ hiwe ewapa hawẽrua anushũ hawa teketima wakĩ ha hiwẽ kebẽbaũkĩ hau ashanũbũ Salomão hatu yunukubaĩkĩ hawẽ mimawati harpa inũ saltério mimawanikabũ hau ashũkubainũbũ Salomãonẽ hatu yunurianikiaki. Haska wanibu keska ha hi sândalo itxapa ana beabuma inũ, natiãri tsuã ana hati beai nũ uiãmariki. 
1KI.10.13	Hanushũ hawara sharabu Salomão anua bikatsis ikĩ Sabá anua nawa aĩbu shanẽ ibuhairatũ yuka inãtã hanushũ ibubis Salomãonẽ hawẽ inãkuĩ hãtsiri inãnikiaki. Haska wa hawẽ mekenikabu inũ unanepa merabewamisbu inũ hawẽ dayarubube hawẽ mai pakea anu hatube txĩtũkainikiaki.
1KI.11.26	Efraim enabu huni betsa Nebatẽ huni bake Jeroboão mae betsa Zereda anua kaini txipu ma hawẽ epa mawaimakẽ hawẽ ewa Zerua beneumatũ hawẽ bake Jeroboão yumewaima huni ewatã Salomão dayashũbiai Salomão shanẽ ibuki sinatakĩ danãkĩ ana txibãma inikiaki. 
1KI.11.27	Haska wakĩ shanẽ ibuhaira Salomão Jeroboãonẽ danani matu yuinũ nĩkakãwẽ. Jerusalém anu hanu Davĩ ha dukũ hawena wakĩ mae ibu wani: “Davĩ Maeki”, iwanã, kenamisbu anushũ napaku mata wakĩ pãpa washũ hawẽ mishki kene Milo anu hatiri di ikai hau bena wakĩ pewashanũbũ Salomãonẽ hatu yunua dayakĩ taewaibũ 
1KI.11.28	hatube dayai Jeroboão huni kushipa yunu beru inuĩra uĩkĩ beru mestẽwãshũ Israelĩ bake José enabu hau hatu dayamakĩ hatu yunukubaĩshanũ Salomãonẽ Jeroboão katushũ shanẽ ibu beshmas hatu washuĩmakẽ
1KI.11.29	shaba betsatiã Jerusalém anua kaĩkaini kai mae betsa Siló anua Deusũ hãtxa yuishunika hawẽ kena Aíasĩ yabukuti bena sawea bai putxinĩ Jeroboãoki nukutã ha dabe besti nia tsuã uiãma inũ tsuã nĩkabumakẽ, 
1KI.11.30	hawẽ yabukuti bena Aíasĩ pekashũ hawẽ mekẽ dabewẽ tsumashũ tari ushni ushni akĩ 12 watã 
1KI.11.31	Jeroboão yuikĩ: “Na ẽ tari ẽ ushnishurã, 10 ushni bishũ mekeyushãwẽ. Haska mĩ biairã, shabakabi mia yuinũ nĩkawe. Israelĩ enabu mekenika Senhor Deusũ mia yuikĩ: ‘Hau Israelĩ enabu ana hatũ shanẽ ibuyamanũ Salomãonẽ enabu anua ẽ hatu mebĩshanaii. Haska watã Israelĩ enabu 10 shukuabu mĩ hatũ shanẽ ibu ikũkaĩshanũ ẽ mia yunushanaii. 
1KI.11.32	Hakia Israelĩ enabu mae tibi anua Jerusalém katushũ ẽ kena ẽ hanu netani inũ ẽ tsuma Davi ẽ betxipainiwẽ taeshũ Israelĩ enabu shukua bestitxai Salomãonẽ enabu ẽ habu heneshũshanaii. 
1KI.11.33	Salomão inũ hawẽ huni bakebũ ẽ hãtxa nĩkama danãkĩ ea henetã Sidom nawabu mekenika yushibu Astarote inũ Moabe nawabu mekenika yushibu Quemos inũ Amom nawa mekenika yushibu Milcom duawakĩ hatu kẽwãmisbuki. Haskakubainaibu uĩkĩ: Txakabukubaĩkanikiki, iwanã, ẽ hatukiri shinãmiski. Ha dikabi haska Davĩ ẽ hãtxa txibani keska wama ẽ yunuti hãtxa inũ ẽ nemati hãtxa txibãbumawẽ taeshũ ẽ hatu kupishanaii, 10 shukuabu mebĩkinã. 
1KI.11.34	Hakia Davi ẽ katuni ẽ tsuma ikũkaĩkĩ ẽ yunuti hãtxa inũ ẽ nemati hãtxa txibaĩ hiwekũkainiwẽ taeshũ hau shanẽ ibuhairanũ ẽ mebiãma Salomão hiwekũkainaya shanẽ ibuai ẽ mekekubaĩshanaii. 
1KI.11.35	Hakia Israelĩ enabu dasibi hau ana shanẽ ibuyamanũ Salomãonẽ bake ẽ nemashanaii. Mebĩtã ẽ mia katushanaii, Israelĩ enabu 10 shukuabu yunui mĩ shanẽ ibu ikũkaĩshanunã. 
1KI.11.36	Hanu ẽ kena ipashanai Jerusalém ẽ katuni anu meshu merã bĩ dekua keska ẽ tsuma Davĩ enabu huni bestitxai katukubaĩkĩ ea bebunua Jerusalém anu shanẽ ibutiru, Israelĩ enabu shukua bestitxai ẽ henekubaĩshanaii. 
1KI.11.37	Hati yurabu mĩ yunui shanẽ ibukĩ Israelĩ enabu shanẽ ibu mĩ ikũkaĩshanũ ẽ mia katushanaii. 
1KI.11.38	Haska ẽ mia yunuai mĩ akubainai inũ haska miãri betxipaikĩ txanima ẽ yunuti hãtxa inũ ẽ nemati hãtxa ẽ hatu yusini Davĩ txibãkĩ akubaini keska wariakĩ mĩ akubainai mia merabewai mibe ikũkaĩkĩ minabu ẽ mia shanẽ ibu wamakubaĩshanaii, hanua Davĩ enaburi hatu shanẽ ibu wariakubaĩkinã. Mĩ haska waya Israelĩ enabu ẽ mia hatu ibu wamashanaii. 
1KI.11.39	Hatũ txakabuwẽ taeshũ Davĩ enabu pakubainaibu bari itxapa hatu kupikubaĩkĩ atimas henekĩ ẽ ana hatu kupiama ishanaii’ ”, anikiaki. Haska wakĩ Deusũ hãtxa yuishunika Aias Jeroboão yuimanikiaki.
1KI.11.40	Haska Aiasĩ Jeroboão yuishina Salomão tapĩtã hau Jeroboão tenanũbũ hawẽ tsumabu yunua atxitã tenãpanãbũ Egito nawabu shanẽ ibu Sisaque anu pashai ka, Salomão mawariamakẽ hari irui pashai kaima Jeroboão hiwekũkainikiaki.
1KI.11.41	Salomão hawẽ unanepa hãtxa betsa betsapa inũ dasibi hawẽ daya tibi akubaini ha miyui una merã hakiri kenenibukiaki. 
1KI.11.42	Jerusalém anu hiwekĩ Israelĩ enabu dasibi yunui 40 ano Salomão shanẽ ibukũkaini 
1KI.11.43	atimas mawa mae mishki kenebaunibu hawẽ epa Davĩ ha dukũ mae ibu wani anu maiwabu hanua Salomão shãtukũ hawẽ huni bake Roboão shanẽ ibui taenikiaki.
1KI.12.1	Shanẽ ibuhairanũ ika Siquém anu Roboão kakẽ Israelĩ enabu dasibi hari bushũ hatũ shanẽ ibu wakĩ katunibukiaki. 
1KI.12.2	Hamẽ betsarã, Nebatẽ huni bake Jeroboão Salomãonẽ detepaia pashai Egito anu hunei kani hiwekẽ ma Salomão mawaimakẽ Jeroboão hari hiwebiakẽ hau hunũ 
1KI.12.3	hawenabu Israelĩ enabũ Jeroboão kena txĩtũkirã hawenabu dasibibuki dasitã hau Roboãobe hatu hãtxashunũ yunuabu Roboão yuikĩ:
1KI.12.4	—Mĩ epa nũ dayashũbia nuku daya bika tenemakubainimaki. Haskawẽ taeshũ natiã mianã, ha shãkamahaira mei nũ hawa huĩrukũtiruma ishiã nũ huĩrukũyunũ haskaira nuku daya kushipamama eskarabes nuku amakĩ yunukubaĩshãwẽ. Mĩ nuku haska waya nũ mia duawakĩ ashũkubaĩshanaii— akabu
1KI.12.5	Roboãonẽ hatu kemakĩ yuikĩ:
1KI.12.5	—Matũ hãtxa ẽ shinã pewayuai buyutãkãwẽ. 3 dia binuaya ebe hãtxai ana betãkãwẽ— hatu wa yurabu hatũ hiwe anu buabũ 
1KI.12.6	hanua hawẽ epa Salomão hiweatiã ha anibu unanepabũ merabewakubainimabu yuikĩ shanẽ ibuhaira Roboãonẽ hatu yukakĩ:
1KI.12.6	—3 dia binuaya ha yurabu ẽ hatu yuishanai harakiri mã ea yusĩkatsis ikai?— hatu wa
1KI.12.7	hãtxanametã habũ yuikĩ:
1KI.12.7	—Natiã mĩ hatu yunukubaĩshanũ Israelĩ enabũ mia betxipaikĩ mia ma shanẽ ibu wakanikiki. Haskawẽ taeshũ haska shinaĩbu keska hatũ hãtxa nĩkakĩ hatu merabewanũ, iwanã, daewati hãtxa pepawẽ hatu yuishãwẽ. Mĩ hatu haska wa mia txibãkubaĩshãkanikiki, shanẽ ibuhaira wakinã— akabu
1KI.12.8	hanushũ hawẽ epã anibu unanepabũ hãtxa Roboãonẽ hawa hatu nĩkakĩ txibãkatsi ikama hakia habe yumenibũ merabewakatsis ikaibu Roboãonẽ haburi 
1KI.12.9	yukariakĩ:
1KI.12.9	—Haska ẽ epã hatu dayamakĩ bika tenemahairakubainima ẽ bika beshmas hatu washanũ ea yukashinabu haska ẽ hatu yuishanũ harakiri mã ea yusiaĩ, hatu haska yuishanunã?— hatu wa
1KI.12.10	ha habe yumenibũ kemakĩ:
1KI.12.10	—Ha yurabũ haska mĩ epã hatu dayahairamakubainima keskama hau ana bika tenetxakayamakubainũbũ mia yukashinabu eska hatu yuishãwẽ: “Txanima ẽ epa kushipahairakĩ matu yunutxakayamaima keska eã ha binumakĩ ẽ matu yunutxakayamashanaii. 
1KI.12.11	Dayamakĩ matu bikahaira tenemabiaimakẽ binumakĩ ẽ matu ana bika tenematxakayakubaĩshanaii. Kupikĩ awa bitxiwẽ ẽ epã hatu matu kusha kusha amakubainimaki. Hakia eã matu hatu kupimakinã, bitxi mane kushipa denetameyawẽ ẽ hatu matu kusha kusha amakubaĩshanaii”, akĩ hatu yuishãwẽ— akabu
1KI.12.12	haska Roboãonẽ ha yurabu mae anuabu ha hanu beshanũbũ hatu yuishina ma 3 diakẽ Jeroboão yurabube Roboão anu ana beabu 
1KI.12.13	hanushũ anibu unanepabũ hãtxa danãkĩ hawa hatu nĩkama hãtxa kushipawẽ hatu kemakĩ 
1KI.12.14	haska habe yumenishũ yusĩtxakashinabu habias txibãkĩ hatu yuikĩ:
1KI.12.14	—Ẽ epa kushipakũkaini keska earã, kushipahairakĩ ẽ epã matu apauni ẽ matu binumashanaii. Hatũ matu dayamakĩ matu bikahaira tenemabiakubainimakẽ binumakĩ ẽ matu bika tenema txakayamakubaĩshanaii. Kupikĩ bitxiwẽ ẽ epã hatu matu kusha kusha amakubainimaki. Hakia eãri kupikĩ bitxi mane kushipa denetameyawẽ ẽ hatu matu kusha kusha amakubaĩshanaii— hatu wa
1KI.12.15	Siló anu Deusũ hãtxa yuishunika Aías Senhor Deusũ hãtxamakĩ haska bebũkiri Nebatẽ huni bake Jeroboão yubaimawẽ taea shanẽ ibuhaira Roboão haska Senhor Deusũ shinaĩma keska hau inũ Israelĩ enabu danãmaya hatũ hãtxa Roboãonẽ hawa nĩkamakẽ
1KI.12.16	shanẽ ibuhaira Roboãonẽ haska betxipaiaibu hatu ashũkatsi ikama hawa hatu nĩkama ibubis ikaya Israelĩ enabu shukuabu shanẽ ibubu inũ anibu unanepabũ uĩkĩ unãtã hawaira yuinamei shinã betsaibũ habias shinaĩbu keska huni betsã hatu kemashũkĩ hui kushipawẽ shanẽ ibuhaira yuikĩ:
1KI.12.16	“Txanima, nukuburã nũ hawa Davĩ enabumaki.
1KI.12.16	Jessé enabube hiwekũkaini nũ hawa hatũ hamapai biama ikũkaĩshanaii.
1KI.12.16	Davĩ enabu shukuabu bestitxai ibubis hatumebi shanẽ ibutirubuki.
1KI.12.16	Haskakenã, enabu Israelbuũ, nukũ hiwe tibi burinãkãwẽ”,
1KI.12.16	hatu wa hawẽ hãtxa nĩkatã henebaini Israelĩ enabu 10 shukuabu nortekiri hatũ mae tibi hawaira buake buakeaibũ
1KI.12.17+1KI.12.18	hau hatu ana dayamakubainũ kushipawẽ hatu dayamakubaĩmis shanẽ ibu Adorão shanẽ ibuhaira Roboãonẽ ana yunukĩ nitxiã Israelĩ enabu 10 shukuabu anu kashũ hatu ana dayamapanã haki sinatakĩ mashash tũkewẽ tsaka tsaka akĩ tenãshinabu haska washinabu Roboãonẽ nĩkatã hatuwẽ datei hawẽ cavalõ tarãbaĩtiki hawaira inatã Siquém anua pashai Jerusalém anu kai hikia Judá enabũ mae pakekauana anu Israelĩ enabu hiwebaunabu besti yunui Salomãonẽ bake Roboão hatũ shanẽ ibu ikũkainaya 
1KI.12.19	haska kainimawẽ taea Israelĩ enabu 10 shukuabũ danã taewabainibu Davĩ enabu ana hatũ shanẽ ibumawẽ taea danananãtiani natiã habiaskas ikubaĩmisbukiaki.
1KI.12.20	Egito anua Jeroboão ma txĩtuĩmakẽ Israel enabu dasibibũ unãtã ha shanẽ ibuhaira wakatsi ikĩ Jeroboão kenabu hua Israelĩ enabu dasibi itxabu anushũ shanẽ ibuhaira wakatsi katukĩ hatũ shanẽ ibuhaira wabu Davĩ enabu shanẽ ibuhaira Roboão tsuã ana nĩkakĩ txibãbumahairakẽ hakia Judá enabũ Davĩ baba Roboão nĩkakĩ habũ besti txibãkubainaibũ
1KI.12.21	Israelĩ enabu anu ana hatũ shanẽ ibuhairakatsis ikĩ 10 shukuabube detenamekĩ binutã hatũ shanẽ ibunũ ika Jerusalém anu ana hikishũ Judá enabu mae tibi anua inũ Benjamimnẽ enabu mae tibi anua detenamea unãhairaibu katukĩ 180.000 detenamenikabu Roboãonẽ hatu itxawakĩ keyukẽ 
1KI.12.22	haskaibu Deusũ uĩkĩ huni betsa hawẽ kena Semaíasĩ Deus txibãhairamis ha Deusũ yunukĩ yuikĩ:
1KI.12.23	—Salomão bake Roboão Judá shanẽ ibu inũ, Judá enabu dasibi inũ, Benjamimnẽ enabu dasibi inũ, hatiri Israelĩ enabu mĩ mai pakea anu hiweabu hatu ea nemashũkĩ yuikĩ: 
1KI.12.24	“Senhor Deusũ matu yunuikiki. Matũ betsabu Israelbuberã, ana hatube detenameyamakãwẽ. Haska shinãkĩ ẽ matu pashkaimawẽ taea matũ mae tibi anu txĩtũbaĩkãwẽ”, akĩ hatu ea yuishũtãwẽ— aka Semaías kashũ ha detenamenikabu hatũ shanẽ ibubube Senhor Deusũ hãtxa hatu yui keyua haska Senhor Deusũ ma hatu yunua nĩkatã Roboão henebaini Senhor Deusũ hãtxa ikũwaĩ hatũ mae tibi txĩtuaĩbũ
1KI.12.25	Efraimnẽ enabu mai pakea mati matipa anu hawẽ maewã Siquém anu hiweshũ Jeroboão shanẽ ibuhairai taekĩ hawẽ mishki kenebaunibu ana hatu bena wamakĩ maewã hirabi hau pewanũbũ hatu yunushũ hatu uĩkubaina hawẽ yunua txibãkĩ akĩ keyuabũ hanua Hene Jordão kesha betsauri Peniel anu ha maeri hau pewanũbũ Jeroboãonẽ hatu yunua pewakĩ keyurianibukiaki. 
1KI.12.26+1KI.12.27	Hanushũ Jeroboão datekĩ shinãkĩ: “Senhor Deus kẽwãti hiwe Jerusalém anu bushũ Senhor Deus kẽwãkĩ txashuwã tesẽshũ hawẽ sheni inãkĩ kua keyukĩ hawẽ nami bawashũ Senhor Deus bebũshũ pi ano tibi Jerusalém anu butã butãkĩ ana Judá enabu shanẽ ibuhaira Roboão betxipaimakĩ taewatirubuki. Haska wakĩ ea hatu tenãmatã hanushũ Roboão ana txĩtuĩ hatũ shanẽ ibuhaira itiruki”, ikĩ
1KI.12.28	haska shinãtã txipu hawẽ unanepabube hãtxanamei menetã ouro ina awa bake bene dami dabe Moisĩ betsa Arãonẽ ani keska hau anũbũ hatu yunua akĩ keyushũ hatũ shanẽ ibubu inũ yura itxapabu bebũ nitxiãbu metukĩ Jeroboãonẽ hatu yuikĩ: “Jerusalém anu kashũ Senhor Deus kẽwaĩ ma txai butã butãmisbu bikawẽ taeshũ na mekenika yushibu dami dabetũ Egito anua nukũ shenipabu hatũ hatu pashawanirã, naki”, hatu watã 
1KI.12.29	Betel hanu hawẽ Deuski nukuti tari hiwe pũtenibu anu ina awa dami bestitxai hatu bumashũ nitxĩmashũ hanushũ ina awa dami betsa nortehairakiri mae betsa hawẽ kena Dã anu hatu buma hatube kashũ hatu nitxĩmariakẽ 
1KI.12.30	ha ouro ina awa bake bene dami dabe Betel inũ Dã anushũ kẽwaĩ Senhor Deuskiri Israelĩ enabu txakabui taeaibũ 
1KI.12.31	ha dikabi mati keyatapa betsa betsapa anu hatũ yushibu kẽwãti hiwe itxapa Jeroboãonẽ hatu wamatã hau hawenabu hatũ deus benabe hãtxashunikabu ikubaĩshanũbũ Levĩ enabuma hatu katutã 
1KI.12.32+1KI.12.33	hanushũ Judá enabu Jerusalém anua hanu besimisbutiã habias shabatiãri Jeroboãonẽ hawenabu habianuri hatũ besiti bena washũkĩ ha habias oitavo ushe shaba 15tiã Betel anushũ hatu amashĩshũ taewakĩ hawenabu ouro ina awa bake dami wamashĩshũ hanu hatu mestẽwãmakĩ hatũ yushibu dami kẽwãkĩ inabu menukĩ hau kuakubaĩshanũbũ ibubis shinãkĩ Jeroboãonẽ hatu yunuima hawenabu hatũ deus benabe hãtxashunikabubetã hau apakeshanũbũ Betel anushũ hawẽ kẽwãti txi tapu waimabu anushũ Jeroboãonẽ inabu nami inũ hawẽ inĩti sheniyabi menu keyukĩ hatu taemanikiaki.
1KI.16.29	Ma 38 ano kai Judá enabũ mai pakea anu Asa shanẽ ibushũkũkainaya nortekiri Israelĩ enabu 10 shukuabu anu hatũ shanẽ ibuhaira Onri mawashĩkẽ hawẽ shãtukũ hawẽ bake Acabe hari shanẽ ibui taeima Samaria maewã anu hiweshũ 22 ano hatu yunukubainikiaki.
1KI.16.30	Hakia Senhor Deus bebunua hawẽ aka tibi txakabuhairakĩ hawenabu shanẽ ibu txakabuhairabiai mawaira haskama ipaunibukẽ atimapa wakĩ hatu binumahairanikiaki.
1KI.16.31	Nebatẽ bake Jeroboãonẽ Senhor Deus danãkĩ txakabuwakubaini keska wakĩ Acabẽ hawa shinãma ana atimapahairakĩ Sidom nawa shanẽ ibu Etbaal aĩbu bake Jezabel aĩwãtã hatũ mekenika yushibu hawẽ kena Baal duawakĩ kẽwãkubaĩkĩ taewanikiaki. 
1KI.16.32	Hanushũ hawẽ maewã Samaria anu ha yushibu Baal kẽwãti hiwe inũ hawẽ kẽwãti txi tapu hatu wamanikiaki. 
1KI.16.33	Ha dikabi yushibu aĩbu Poste-ídolo hi dami hatu wamashũ hatu nitxĩmatã haska wakĩ Israelĩ enabu mekenika Senhor Deus sinatahairamakĩ Israelĩ enabu shanẽ ibu betsabu binuhairanikiaki.
1KI.16.34	Acabe shanẽ ibuaitiã huni betsa Betel anua kaini hawẽ kena Hielĩ maewã sheni Jericó ana benawanikiaki. Hielĩ mae kenebaunũ, iwanã, hatu mai pukĩmaya hawẽ huni bake iyua dukũ Abirão mawai taenikiaki. Txipu hawẽ mishki benibaũkĩ keyutã hawẽ henekĩ hawẽ hikiti shui beputi hatu netãmanũ, iwanã, Hielĩ hatu yunuaya habiatiãri hawẽ bake mashkuri Segube mawanikiaki, haska Numnẽ bake Josué Senhor Deusũ bebũkiri yupumakĩ yuimakĩ tsuãra Jericó bena waitianã, hatũ huni bake dabe mawashanikiki, ani txanima haskanikiaki. Hawẽ bakebu haskabiaya atimas Jericó bena wakĩ Hielĩ hatu keyumanikiaki.
1KI.17.1	Mai pakea Gileade anu hawẽ mae Tisbé anu hiwea Deusũ hãtxa yuishunika Elias Acabe shanẽ ibuhaira anu kashũ dateama yuikĩ: “Israelĩ enabu mekenika Senhor Deusũ ea nĩkaya ẽ mia yuiaii, ẽ ha dayashũmistũ kenawenã. Eska ikũkaĩshanikiki. Ea nĩkawe. Ano tibi ikũkainaya ẽ yunuriama ui ana ikama inũ basnũ ana butuama ishanikiki”, abaini kaya
1KI.17.2+1KI.17.3	haskawẽ taea Senhor Deusũ ana Elias yuikĩ: “Bari huaikiri pashai nenua kariwe. Hene Jordão pukebaini ukeri pashku Querite anu huneritãwẽ. 
1KI.17.4	Hanushũ pashku ũpash mĩ akubaĩtiruki. Hau mia piti bushũkubaĩshanũbũ isa meshupa peiyabu ma ẽ mia hatu katushũ yunushũshuki”, aka
1KI.17.5	haska Senhor Deusũ yunua bari huaikiri Jordão pukebaini kai pashku Querite anu bashikua hiwei kakẽ 
1KI.17.6	penama inũ bari kaya tibi misi inũ nami ba bishũ isa meshupabũ bushũtãtanabu pikĩ pashku ũpash akubainaya 
1KI.17.7	hakia ha mai pakea anua shaba eskarabes ui ana ikamakẽ pashku netsui tashkai keyuaya
1KI.17.8+1KI.17.9	hanushũ Senhor Deusũ Elias ana yunukĩ:
1KI.17.8+1KI.17.9	—Benitã Sidom mai pakea anu mae betsa Sarepta anu katãwẽ. Hari niti ika hiweyutãwẽ. Aĩbu betsa hawẽ bene ma mawani hiwea anu hau hatũ mia pimakubaĩshanũ mia pewashũkĩ ma ẽ mia yunushũshinaki— aka
1KI.17.10	nĩkatã Elias kakũkaini Sarepta anu hikitã hawẽ hikiti shui dapi niti itã aĩbu hawẽ bene ma mawanikẽ karu metash bi kashũ itxawai Eliasĩ uĩkĩ yuikĩ:
1KI.17.10	—Aĩbuũ, ũpash ẽ manuai kẽtxaki bitãshũ menã ea amariyuwe— aka
1KI.17.11	bishũtanũ ika kai dabekekainaya Eliasĩ ana kenakĩ yuikĩ:
1KI.17.11	—Ha dikabi misi ture betsa ea beshũriatãwẽ— aka
1KI.17.12	niti itã kemakĩ yuikĩ:
1KI.17.12	—Haska mĩ mekenika Senhor Deus hiwekẽ ẽ mia parãmaki. Hawa misi ba ẽ hayamaki. Shekiwã duru mespu besti shumu merã ẽ mekea inũ piti sheni eskarabes shumu betsa merã ha besti ẽ hayaki. Ẽ huni bakena inũ ena na habiatiã keyu hawẽ bawakatsi ẽ karu benayuaki. Hatis besti bawashũ pitã txipu buni tenei nũ mawashanaii— aka
1KI.17.13+1KI.17.14	Eliasĩ kemakĩ yuikĩ:
1KI.17.13+1KI.17.14	—Dateama ẽ hãtxa nĩkawe. “Israelbũ Deusũ ma nuku pewashinaki. Mai anu Senhor Deusũ ui ana imariamakẽ mĩ shekiwã duru shumu merã inũ mĩ piti sheni shumu betsa merã mĩ hayarã, netsuama ikũkaĩshanikiki.” Haskawẽ taeshũ dateama ea bawashũtãwẽ. Ha dukũ mĩ haya misi hatiuma washũ ea beshũwẽ. Haska watã txipu mina inũ mĩ bakena misi betsa mĩ bawatiruki— aka
1KI.17.15+1KI.17.16	nĩkatã ikũwãbaĩ haska Eliasĩ yunua kashũ misi hatuna inũ hawena inũ hawẽ bakena hatu bawashuna piabu hanua shekiwã duru shumu merã hawa keyuama inũ piti sheni shumu betsa merã haya hawa netsuama haska Senhor Deusũ Elias yuima keska ushe itxapa ha aĩbu inũ hawẽ bake inũ Eliasĩ misi pikubainibukiaki, ui ikamabiakenã.
1KI.17.17	Hatiãra ha aĩbũ huni bake isĩ tenei taeshina pikukũkaini ana harakiri huĩsinatima tsusabaina dakakẽ 
1KI.17.18	hawẽ ewa datehairakĩ Elias yuikĩ:
1KI.17.18	—Deus anua huniĩ, haskara nũ uinanaĩ? mia inũ earã. Ẽ txakabukũkaini ea shinãmakĩ ẽ bake debuwanũ ika mĩ ebe hiwei huimamẽ?— aka
1KI.17.19	Eliasĩ kemakĩ yuikĩ:
1KI.17.19	—Mĩ bake ea inãwẽ— atã hawẽ bake shãkixkumea bitã dĩtu manaũri hanu ushamis anu mapemashũ hawẽ dakati anu datãshũ 
1KI.17.20	nuihairakĩ hui kushipawẽ Senhor Deus yukakĩ:
1KI.17.20	—Ẽ mekenika Senhor Deusuũ, na aĩbu beneuma bika tenemakĩ mĩ nuitapawai ẽ hawẽ hiwetã ikarã, haskakĩ hawẽ bake mĩ tenanaĩ?— atã
1KI.17.21	ha bakeishta mamaki beushũ Elias nuihairakĩ Senhor Deus yunukĩ:
1KI.17.21	—Ẽ mekenika Senhor Deusuũ, bakeishta hawẽ yushĩ ana iweshũ haki nanewe, hau ana hiwenunã— atã benitã ana dabeki haki beushũ habias Senhor Deus dabeki yukaya
1KI.17.22	Eliasĩ hui Senhor Deusũ nĩkatã bakeishtã yushĩ ana haki nanea huĩsinai ana hiweaya 
1KI.17.23	Elias hawaira benitã bakeishta ikubirani tapa manaũria butushũ ibuã dĩtu anu hikitã hawẽ ewa inãkĩ yuikĩ:
1KI.17.23	—Uĩwẽ. Na mĩ bakerã, ma ana hiweaki— aka
1KI.17.24	aĩbũ kemakĩ yuikĩ:
1KI.17.24	—Haska mĩ ea ashũshuwẽ taeshũ txanima mĩ Deus anua huniki. Senhor Deusũ hãtxa txanima mĩ yuimis ikis ẽ mia unãhairaii— anikiaki.
1KI.18.1	Aĩbũ hiwe anu hiwea 3 ano binukainaya Senhor Deusũ Elias yunukĩ yuikĩ: “Nenua kashũ Acabe hãtxa wakĩ uĩ ana karitãwẽ. Mĩ hanu kakẽ mai anu ui ẽ ana hatu yunushanaii”, aka
1KI.18.2	haska wa nĩkatã Acabe uinũ ika Elias kaya habiatiãri Acabẽ mai pakea inũ hawẽ maewã Samaria anu dasibibu buni paepa tenehairaibũ, 
1KI.18.3	Obadiasĩ hawẽ shanẽ ibũ tsumabu yunukĩ hawẽ hiwe anu dasibi mekeshũmis Senhor Deuski mesehairakĩ hawẽ hãtxa txibãkĩ kẽwãkubaĩmis Acabẽ ha hawẽ dayanika shanẽ ibu habe hãtxakatsi kena hunikiaki. 
1KI.18.4	Senhor Deusũ hãtxa yuishunikabu hau hatu tenanũbũ Acabẽ aĩ Jezabelĩ hatu yunukĩ taewaitiã 100 Senhor Deusũ hãtxa yuishunikabu Obadiasĩ hune hatu itxawashũ pashkakĩ 50 tibi shuku dabe watã mai kini shui ewapa dabe anu hatu hunekĩ aruimashũ ushe itxapa misi inũ ũpash besti hatu pimakĩ inãkubainaya 
1KI.18.5	Obadias Acabe anu hua yuikĩ:
1KI.18.5	—Nukũ maewã Samaria txai kesukauna anu txatxa tibi inũ pashku debu tibi uĩkubaunãwẽ. Nukũ cavalo inũ nukũ mula hau hiwekubaĩyunũbũ nũ basi hatu betxishũtirumẽkaĩ. Nũ hatu betxishunamakẽ nukũ inabu mawai keyuaibũ nũ hawa inabu ana hayama ishanaii— aka
1KI.18.6	hawẽ maewã Samaria kesukauna anu kai pashka dabetã uĩbaunũ ika shanẽ ibuhaira Acabe bai betsawẽ kaya Obadias bai betsawẽri kaya 
1KI.18.7	ma bai betsawẽ pashkabaini buaibũ Eliasri tashniriakirani Obadiaski nukuai Elias unãtã ha bebũ di itã beti ishũ yuikĩ:
1KI.18.7	—Mĩ ẽ shanẽ ibu Eliasrã, habia mĩ miamẽ?— aka 
1KI.18.8	kemakĩ Obadias yuikĩ:
1KI.18.8	—Haa, habia ẽ eaki, Eliasrã. Kashũ mĩ tsuma yuiritãwẽ, ẽ nenu niakirã— aka
1KI.18.9	kemakĩ Obadiasĩ yuikĩ:
1KI.18.9	—Hawa txakabu ẽ waimawẽ taeshũ Acabe anu mĩ ea yunui ikai, ẽ mikiri banabima hau ea tenanunã? 
1KI.18.10	mĩ mekenika Senhor Deusũ ea nĩkatã ea kupitiruwẽ taeshũ ẽ mia parãmaki. Haska Acabẽ hatu amaimakiri mia yuinũ ea nĩkawe. Nawabu betsa betsapabu anu inũ shanẽ ibubu mirima hiwebaunabu dasibi anu mia benakĩ hau hatu yukakubaunũbũ huni mirima ẽ tsumapã hatu yunuyamaki. Hania mia betxitiruma habũ Acabe yuikĩ: “Nukũ mekenika yushibubũ nuku kupitiruwẽ taeshũ txanima ẽ mia yuiaii: ‘Eliaski hania nukukĩ nũ betxitirumahairaki’, akabu hatu yuikĩ hatu yubakubaũyamaki. 
1KI.18.11	Mikiri hatu haska wabiayamakẽ kashũ: ‘Elias ua nia’, akĩ ẽ tsuma mĩ ea yunukĩ yuimai ikaii. 
1KI.18.12	Mĩ ea haska wamatiru mia yuinũ nĩkawe. Ẽ mia henebainaya hanu ẽ unãma anu Senhor Deusũ Yushinẽ mia iyuaya Acabe anu kashũ mikiri ẽ banabima nenu hua Acabe miki nukukĩ mia betxiama yuikĩ: ‘Mĩ txanitxakaii’, ishũ ea tenãshanikiki. Ẽ mĩ dayarurã, hamẽ berunãtũ Senhor Deus kẽwãkĩ taewanishũ hawa heneama ẽ kẽwãriakubainaii. 
1KI.18.13	Hamẽ betsarã, Senhor Deusũ hãtxa yuishunikabu hau hatu tenanũbũ hawẽ aĩ Jezabelĩ hatu yunukĩ taewaya 100 Senhor Deusũ hãtxa yuishunikabu hatu itxawashũ shuku dabe 50 tibi washũ hatu hunekĩ mai shui ewapa dabe anu hatu mistuimashũ misi inũ ũpash ẽ hatu pimakubaĩmis mĩ ekiri nĩkariamamẽ? 
1KI.18.14	Ea kashũ: ‘Eliasrã, ua ma hua nia’, akĩ ẽ tsuma ẽ yuia ea tenãshanikiki”— aka
1KI.18.15	daewakĩ kemakĩ Eliasĩ yuikĩ:
1KI.18.15	—Senhor Deus kushipatũ dasibi binua ẽ dayashũmiswẽ taeshũ ẽ mia yubaii. Na habiatiã txanima Acabe bebũ ẽ nia ea uĩkiki— aka
1KI.18.16	Obadiasĩ Elias uĩshu hawẽ shanẽ ibuki hau dateyamanũ daewa benai kai haki nukui kashũ yuia: “Hani uinũ kawe”, ikaĩ Eliaski nukui kashũ 
1KI.18.17	betxi tushitã Acabẽ yuikĩ:
1KI.18.17	—Israelĩ enabu hatũ shinã mĩ hatu itimaska wamisrã, mĩ miamẽ?— aka
1KI.18.18	Eliasĩ kemakĩ yuikĩ:
1KI.18.18	—Haskamaki. Israelĩ enabu eã ẽ hatũ shinã itimaska waismaki. Hakia Senhor Deusũ yunuti hãtxa danãkĩ henenishũ mia inũ minabũ yushibu Baal dami betsa betsapa duawakĩ mã kẽwãkubaĩmiswẽ taeshũ Senhor Deusũ matu kupikubainikiki, ui matu inãmarã. 
1KI.18.19	Nukunabu Israelĩ enabu hunibu dasibi inũ ha habu 450 Baalĩ hãtxa yuishunikabu inũ 400 Aserá hãtxa yuishunikabu habu mĩ aĩ Jezabelĩ mekekĩ pimakubaĩmis Mati Carmelo anu hau hatu itxawanũbũ hatu yunuritãwẽ, ikisrã— aka
1KI.18.20	Acabẽ Eliasĩ hãtxa nĩkatã Israelĩ enabu hunibu dasibi inũ Baal inũ Aserá hãtxa yuishunikabu Mati Carmelo anu hau itxashanũbũ hau hatu yuibaũtanũbũ Acabẽ hatu yunua bushũ hatu yuiabu bebirã bebirani Mati Carmelo anu ma itxai keyuabũ 
1KI.18.21	Israelĩ enabu dasibibu ma itxabu anu Elias hatu dapi kashũ yuikĩ:
1KI.18.21	—Na shinã daberã, hatiã kaya mã ana taewabaĩshanai? Senhor Deusrã, hawẽ mekenika Yushĩ Kayabikenã, ha besti txibãkubaĩkãwẽ. Hakia Baalrã, hawẽ mekenika Yushĩ Kayabikenã, ha bestiri mã txibãkubaĩtirubuki. Haratura katukãwẽ, ha dabe txibãmarã— hatu wa ha yurabu hawa hãtxa betsa taska yuimabumakẽ 
1KI.18.22	Eliasĩ ana hatu yuikĩ:
1KI.18.22	—Senhor Deusũ hãtxa yuishunika ea besti bashikuima ẽ hiweaki. Hakia 450 Baalĩ hãtxa yuishunikabu hiweabu ha mapukana. 
1KI.18.23	Ha mã txibanũbũ nũ matu ashũkĩ uĩmaii. Haskawẽ taeshũ ina awa bake bene dabe nuku inãkãwẽ. Habũ bestitxai katushũ tesẽshũ hawẽ bitxiyabi meshte meshte ashũ karu itxapa mania anu nami mãtxĩtirubuki, txi keti wamarã. Eãri ina awa bake bene tesẽshũ bitxiyabi meshte meshte ashũ tari karu itxapa mania anuri ẽ mãtxĩriaii, txi keti wamarirã. 
1KI.18.24	Matũ yushibubu merabewati yukakãwẽ, hakia eanã, Senhor Deusũ merabewati ẽ yukariairã. Haratutũra nuku kemakĩ nami inũ karu anu txi yunuaya harã, mekenika Deus Txanima Kayabiki— hatu wa
1KI.18.24	dasibibũ kemakĩ yuikĩ:
1KI.18.24	—Mĩ shinã peki. Haska wanãkãwẽ— iki keyutã karu itxapa inũ ina awa bake bene dabe ma hatu beshuãbu
1KI.18.25	hanushũ Baalĩ hãtxa yuishunikabu Eliasĩ hatu yunukĩ:
1KI.18.25	—Maturã, mã itxapaki. Matũ dukũ ina awa bake bene katukãwẽ. Katutã kuakĩ keyunũ, iwanã, dasibi pewatã matũ mekenika yushibubu yukabaũkãwẽ, hakia txi ketiwamarã— hatu wa
1KI.18.26	ina awa bake bene ma beshũ ma hatu inãbu tesẽshũ bitxiyabi meshte meshte akĩ pewaibũ habiatiãri hatiritũ mishki mãtxĩkĩ txi tapu washũ karu ma beabu ha mamaki mãtxĩkĩ keyushũ menunũ, iwanã, nami karu mamaki mãtxĩriashũ penama hawẽ mekenika yushibu Baal yukakĩ taewakĩ:
1KI.18.26	—Baalĩ, Baalĩ, nuku kemawe, txi yunukinã!— aki penama atiabu kauani 4 hora habias hãtxa yuikubaini txi tapu dũkebauni ishtxu ishtxu iki heneabumabiakẽ hakia hui inũ txiwẽ hawa hatu kemamahairakẽ 
1KI.18.27	ma bari mananãbikẽ Eliasĩ hatu kashewakĩ hui kushipawẽ hatu yuikĩ:
1KI.18.27	—Matũ mekenika yushiburã, ana hui kushipawẽ nĩkamakãwẽ, daya betsa akĩ matu nĩkamamẽkainã. Haska inũ, pui kamẽkaĩ. Haskamarã, bai kamẽkaĩ. Haskamarã, ma ushamẽkaĩ. Datekĩ bestẽwãkãwẽ!— akĩ hatu kashewakĩ heneama yuikubainaya
1KI.18.28	sinatai hatũ beya txibaĩ sai sai iki ishtxu ishtxu ibauni nupewẽ hatumebi siku siku iki ibubis txatxi txatxi ikabu himĩ iruma nashia keska ikaibũ 
1KI.18.29	ma bari mananãbi binukainaya hawa heneama nishi pae aka paeã keska unãyamasi sai sai iki ishtxu ishtxu ibiakubainaibũ tsuã nĩkatã hawa tsuã huiwẽ hatu kemamakẽ ma hanu bari kaitiã Jerusalém anushũ Senhor Deusũ kẽwãti hiwe anushũ inabu hirabi hanu hatu kuashũmisbu kemaya Baalĩ hãtxa yuishunika dasibibũ yukakĩ heneaibũ tsuã hawa kemama inũ tsuã hawa hatu nĩkamawẽ taeshũ 
1KI.18.30	Israelĩ enabu dasibi Eliasĩ hatu yuikĩ:
1KI.18.30	—Ma matuna ẽ uĩshuki. Enari ea dapi beshũ uĩ bekãwẽ— hatu wa ha dapi dasibi bea hirabi mapuabũ Senhor Deus kẽwãti txi tapu wanibu ma di iyama Eliasĩ bena wakĩ 
1KI.18.31	Jacó, Senhor Deusũ kena betsa wakĩ Israel wani, Jacó huni bakebũ enabu shukuati 12 keska mishki ewapabu katutã pewanikiaki. 
1KI.18.32	Ha mishki biai Senhor Deusũ yunua hawẽ kẽwãti txi tapu Eliasĩ bena wakĩ keyutã ha mishki mania anu dũkemabaũkĩ hanu hene matati wakĩ mai pukĩbaũkĩ watã hanu 20 litro heshe manebaũti nati akĩ keyushũ 
1KI.18.33	karu itxapa mãtxĩ pewabaũkĩ keyutã ina awa bake bene tesẽtã hawẽ bitxiyabi meshte meshte atã karu mamaki mãtxĩkĩ keyutã 
1KI.18.34	hatu yuikĩ:
1KI.18.34	—Ẽ matu parãyamanũ Ianẽwã anua 4 shumuwãki ũpash matawatã beshũ na nami inũ karu anu ũpash maukakĩ txa akĩ keyukãwẽ, pãtu tsaũkinã— hatu wa nĩkatã bushũ ũpash bitãshũ hukakĩ ha nami inũ karu txa akaibũ Eliasĩ hatu ana habiaskari yunua ana ũpash bitãshũ nami inũ karu ana txa akabu Eliasĩ hatu ana habiaskari yunua hawẽ hãtxa ikũwãkĩ ana ũpash bitãshũ ana nami inũ karu txa akĩ keyuaibũ 
1KI.18.35	hanushũ kẽwãti txi tapu mishkiri metxa wakĩ mai pukĩbauna anuri ũpash matai keyua 
1KI.18.36	Jerusalém anushũ Senhor Deus kẽwãti hiwe anushũ inabu hirabi kuaibu habiatiãri Deusũ hãtxa yuishunika Eliasĩ txi tapu dapi nishũ hui kushipawẽ yuikĩ:
1KI.18.36	—Abraão inũ, Isaque inũ, Israel mekenika Senhor Deusuũ, Israelĩ enabu dasibi mekenika Deus mĩ mia inũ ẽ mĩ tsuma mĩ ea yunushinawẽ taeshũ natiã dasibi ẽ abaũshu uĩkĩ hau unãhairanũbũ ikis hatu uĩmawe! 
1KI.18.37	Mĩ hatũ mekenika Deus Kayabi anu hau mia ana txibãkatsi txĩtunũbũ hatu kenawe. Na yurabu mapubaunabũ hau unanũbũ Senhor Deusuũ, ea kemawe! Txiwẽ ea kemawe!— atã
1KI.18.38	benãta ka nikẽ samama Senhor Deusũ txi yunua manaũria txi shawakakirã txi tapu anu tĩ ikĩ ina awa nami inũ, karu inũ, 12 mishki ewapabu inũ, mai pukĩbauna anu ũpash matari netsu keyuai 
1KI.18.39	haskai uĩtã datehairai dasibibu beni keyutã maĩ beti ishũ kẽwãkĩ: “Nukũ mekenika Senhor Deus Kayabiki! Nukũ mekenika Senhor Deus Kayabiki!” ikeakebaunaibũ
1KI.18.40	hanushũ Eliasĩ hatu yuikĩ:
1KI.18.40	—Baalĩ hãtxa yuishunikabu dasibi hatu atxikãwẽ, hau betsa pashayamanũbunã— hatu wa hawaira hatu atxiabu pashku netsu Quisom anu hatu matxi butemabaĩ Eliasĩ harishũ hatu yunua dasibi hatu tesẽ keyuabũ,
1KI.18.41	hatu haska wamatã Eliasĩ Acabe yuikĩ:
1KI.18.41	—Ui itxapa ma kuru iki dãka ikai ẽ nĩkaiwẽ taea kashũ pikĩ hawara neshutã inũ kariwe— aka
1KI.18.42	Eliasĩ hãtxa nĩkabaini kashũ pikĩ neshutã Acabe kaya hakia Elias Mati Carmelo keyatapahaira anu ana mapekekaini ka nishũ, Senhor Deus ea anũ ika dãti itã hawẽ betũku xui iki beti itã 
1KI.18.43	Eliasĩ hawẽ dayaru yuikĩ:
1KI.18.43	—Ianẽwãkiri kashũ uĩtãwẽ— aka
1KI.18.43	kashũ uĩbaũtani Elias anu txĩtũkirã yuikĩ:
1KI.18.43	—Naiuri hawa hayamaki— aka
1KI.18.43	hakia Eliasĩ ana yunukĩ:
1KI.18.43	—7ki katã katãkĩ uĩtãtãwẽ— aka
1KI.18.44	haskabiatãtãkĩ hawa uiãma atimas hawara uĩtã txĩtũkirã yuikĩ:
1KI.18.44	—Unu txaikea nai kuĩ mekẽ tiu tsami pishta dama hukĩ ẽ uĩbiranaii— aka
1KI.18.44	benitã Eliasĩ yuikĩ:
1KI.18.44	—Kashũ Acabe yuiritãwẽ: “Hanũ hau ui bekĩ mia nemanũ mĩ cavalõ tarãbaĩti pewatã mĩ hiwe anu kariwe, akĩ mia yuikiki”, akĩ yuitãwẽ— abiatã habia dabe butukirani
1KI.18.45	hawẽ dayarũ Acabe yuia meshu meshutxakayamai niwe kushipa shũku ikaya ui mirima ikaya hawẽ cavalowẽ Acabe inakaini mae Jezreelkiri kaya 
1KI.18.46	habiatiãri Senhor Deusũ Elias kushipa inãyã hawẽ tari txaipa binibirã hawẽ txinesheketiki usũtã kushikaĩkĩ Acabe binũbaini Elias dukũ Jezreel anu hikikẽ,
1KI.19.1	haska Eliasĩ ashu inũ haska Baalĩ hãtxa yuishunikabu dasibi hatu tesẽmashu Acabẽ hawẽ aĩ Jezabel banabimawẽ 
1KI.19.2	taeshũ Jezabelĩ nĩkatã hawẽ hãtxa bunika yunukĩ yuikĩ: “Eska Elias ea yuishũtãwẽ: ‘Miarã, mĩ huni Eliaski. Earã, ẽ aĩbu Jezabelki. Haska enabu Baalĩ hãtxa yuishunikabu dasibi mĩ tesẽ keyushu keska wakĩ meshukiri na habia baritiãri ẽ mia habiaskari wariama yushibubũ hau ea kupitxakayashanũbũwẽ!’ iwanã, ‘mia yuishuki’, akĩ ea yuishũtãwẽ”, aka kashũ hawẽ hãtxa Elias yuia,
1KI.19.3	nĩkatã haki datehairai hawẽ hiwea mekei hawẽ dayaru iyui Judá enabũ mai pakea sulkiri txaihaira Berseba anu kai hikishũ hawẽ dayaru bashibaini 
1KI.19.4	ana sulkiri ha mesti bai tanabaini hari tsua hiweabuma anu shaba bestitxai bari txaitanabaini ka punu nuka hi txãpa hawẽ pei tupã utapã anu tsaua punu nukai hĩ iki mawakatsis ikĩ Senhor Deus yuikĩ: “Senhor Deusuũ, hatiski. Ẽ ana bika tenetirumaki. Ẽ shenipabu ẽ hawa hatu binuamaki. Menã ea tenãkĩ ẽ hiwea ea biriwe”, atã
1KI.19.5	habianu hi tupã utapã namã daka ushahairakẽ nai tsuma hushũ datekĩ bestẽwãshũ yuikĩ: “Benitã piriwe”, aka
1KI.19.6	bestẽtã uĩbaũkĩ hawẽ bushkakiri mishki mamaki txi kuhairaiwẽ misi dama bawashu inũ ũpash shumuki mata betxitã benikauã misi pikĩ ũpash neshutã ana habianuri dakatã ushaya 
1KI.19.7	ana ha katxu Senhor Deusũ nai tsuma hushũ ana datekĩ yuikĩ: “Ana benitã piriwe. Mĩ hari kairã, txaihaira nenumaki. Itxapa mĩ piama txaihaira kai mĩ ana punu nukatiruki”, aka
1KI.19.8	Elias benitã misi itxapa pikĩ ũpash itxapari akĩ yaniwa ma ana kushipawẽ taea bai tanabaini 40 dia inũ 40 meshu kai Deusũ Mati Horebe anu hikia, 
1KI.19.9	mawa putxinĩ mapekea mishki kini shui betsa anu hikia meshu merã ushashini bestẽkainaya Senhor Deus habe ana hãtxakĩ yuikĩ: “Eliasiĩ, nenu huirã, mĩ hawa shinaĩ mĩ hushiãmẽ?” aka
1KI.19.10	Eliasĩ kemakĩ yuikĩ: “Senhor Deusuũ, ẽ mia yaushihairaii, miwẽ nuihairairã. Mĩ nukũ mekenika Deus kushipahaira dasibi binuawẽ taearã. Haska ẽ shenipabube mĩ hatube yubakabiani Israelĩ enabũ mia henetã mia hanushũ kẽwãti txi tapu di akĩ keyutã hatũ matxatu txaipa kenuhairawẽ mĩ hãtxa yuishunikabu hatu tenãkĩ ma keyuyamabuki. Ea besti ẽ hiwea eari tenanũ ikĩ ea benakanikiki”, aka
1KI.19.11	Senhor Deusũ ana yuikĩ: “Neri shabakã kaĩwẽ. Mati putxinĩ anu ea bebũ niwe”, atã Senhor Deusũ daĩbainaya hakimamari besuuria niwe kushipahaira bekĩ mati purekĩ mishki tuash akaya hakia niwe merã Senhor Deus hayamakẽ, niwe maĩbainaya hanua patxa sakuriaya patxa sakuai merã Senhor Deus hayamarikẽ 
1KI.19.12	patxa sakui maiãyã txi here hi hi ikaya hakia ha txi here merã Senhor Deus hayamakẽ txi here nukai maĩkainaya unãshubira hui sha ikai nĩkaya 
1KI.19.13	haskai nĩkatã hawẽ datei Elias hawẽ yabukutiwẽ hawẽ besu beyabukutã tashnikirã kini kesha nikẽ, hãtxa tashnikĩ yuikĩ: “Eliasiĩ, mĩ hawa shinãbirãshina hanu nia ikai?” aka
1KI.19.14	Eliasĩ kemakĩ yuikĩ: “Senhor Deusuũ, ẽ mia yaushihairaii, miwẽ nuihairairã. Mĩ nukũ mekenika Deus kushipahaira dasibi binuawẽ taearã. Haska ẽ shenipabube mĩ hatube yubakabiani Israelĩ enabũ mia henetã mia hanushũ kẽwãti txi tapu di akĩ keyutã hatũ matxatu txaipa kenuhairawẽ mĩ hãtxa yuishunikabu hatu tenãkĩ ma keyuimabuki. Ea besti ẽ hiwea eari tenanũ ishũ ea benakanikiki”, aka
1KI.19.15	hanushũ Senhor Deusũ yuikĩ: “Habiaskabiakẽ hariri ana kama mĩ hushiãkiri ana hawẽri txĩtũkaini Damasco dapi hanu tsua hiweabuma anu kashũ huni betsa Hazaelki nukushũ hau Síria nawabũ shanẽ ibuhairashanũ sheni inĩti maukakĩ katutãwẽ. 
1KI.19.16	Ana kai Ninsĩ baba Jeúki nukushũ Acabẽ shãtukũ hau Israelĩ enabu shanẽ ibuhairashanũ sheni ininipa maukakĩ katuriatãwẽ. Ana kai mae betsa Abel-Meolá anu Safatẽ huni bake Eliseuki nukushũ mĩ shãtukũ hau ẽ hãtxa hatu yuishunika ishanũ sheni ininipa maukakĩ ea katushũriatãwẽ. 
1KI.19.17	Habu eskashãkanikiki. Israelĩ enabũ habũ ea danãkubainaibu Hazaelĩ detenamenikabũ hatu tenãkĩ taewaibũ hatu anua pashaibu Jeũ detenamenikabũ hatu deteriakĩ taewariaibũ hatu anua pashaibu Eliseũ hawẽ henekĩ hatu tenãriashanikiki. 
1KI.19.18	Habiaskabiakẽ enabu Israelĩ enaburã, Acabe shanẽ ibuaitianã, habũ yushibu Baal dami kẽwaĩ ha bebũ dãti ika dakashũ hawẽ tae hutsu hutsu akama ikubainimabu 7.000 yurabu ẽ hatu heneshanaii, hawa hatu tenã keyuamarã”, aka
1KI.19.19	Senhor Deusũ hãtxa nĩkabirani hanua Elias kai hanushũ Safatẽ bake Eliseũ hawẽ bai anu hawẽ mibã banakatsis ikĩ ketashamebaĩbaina 12 ina awa dabe hi tekishkũrabea habiaskas txitxibaina hawẽ tsumabu mai sheshati awa sharamabaĩkĩ hatu yunubaĩkĩ Eliseũ hatũri hawẽ henekĩ mai mishpu wakĩ ana pewabainaya Eliasĩ betxibirani haki nukunũ ika kakĩ daĩbaĩkĩ Eliseuki hawẽ yabukuti haki puẽkĩ peyabubaini kaya 
1KI.19.20	hawaira Eliseũ hawẽ ina awa henebaini kushikaini Elias txibaĩ kakĩ yuikĩ:
1KI.19.20	—Ẽ ibubu hatu yuikĩ nukũ beya txibãkĩ hatu tãtsu ayutanũ ea manayuwe. Hatu haska watani hushũ ẽ mia txibãkubaĩshanaii— aka
1KI.19.20	Eliasĩ yuikĩ:
1KI.19.20	—Peki. Haska mĩ hatu wakatsis ikai hatu aritãwẽ. Hakia haska ẽ mia katubirãshu hakimama shinaĩratãwẽ— aka
1KI.19.21	Elias henebaini Eliseu kashũ ina awa bene dabe katushũ tesẽrabetã hawẽ bitxi dashpeshũ hawẽ nami inũ hawẽ shau meshte meshte atã awa hi tekishkũmisbu betsa karu washũ hawẽ nami bawashũ hatu shunubaĩkĩ unãti wamakĩ hawenabu pima keyutã dayakĩ tapinũ ika Eliseũ Elias txibãbainikiaki, hawẽ dayaruirã.
1KI.21.1	Hawatiãra kauã txipu Jezreel anu huni betsa hawẽ kena Nabote hiwea anu habianuri ha Samaria shanẽ ibuhaira Acabe bariãtiã huĩrukuĩ hanu kamis hawẽ hiwe pepa dapi Nabote uva bai hayakẽ 
1KI.21.2	shaba betsatiã Acabẽ Nabote habe hãtxakĩ yukakĩ:
1KI.21.2	—Hanu bariãtiã hua hanu huĩrukuĩ ẽ hiwemis dapi mĩ uva bairã, ea inãwẽ, nũ bianananunã, ẽ uva bai betsa pepahaira ẽ mia inainã. Ẽ bai betsa mĩ bikatsi ikamarã, hati hawẽ karu depiati peiwẽ ẽ mia pakatiru ea yuiwe. Haska ẽ mia yukai ea shinãwẽ— aka
1KI.21.3	hakia kemakĩ Nabotẽ Acabe yuikĩ:
1KI.21.3	—Ẽ ibubũ bai ea heneshũbainibu Senhor Deus ea yaushishunaya ẽ mia yunutirumaki— aka
1KI.21.4	Nabotẽ hãtxa wakĩ yuikĩ: “Ẽ ibubũ hatũ bai ea heneshũbaini ẽ mia inãtirumaki”, akĩ kemawẽ taea sinatai punu nuka hawẽ hiwe hawẽrua Samaria anu Acabe txĩtũkaini hikitã daka hawẽ keneki beti ika hawa hãtxama huĩti nishmahaira dakashũ pikatsi ikamakẽ 
1KI.21.5	ha dapi hawẽ aĩ Jezabel kashũ yukakĩ:
1KI.21.5	—Mĩ pikatsi ikamarã, haskakirana mĩ punu nuka huĩti nishmahairamẽ?— aka
1KI.21.6	kemakĩ Acabẽ yuikĩ:
1KI.21.6	—Jezreel anu huni betsa hiwea Nabotebe ẽ hãtxakirãshuki. Hawẽ uva bai nukũ hiwe betsa dapike peiwẽ taeshũ hau ea yununũ, iwanã, ẽ ea ashuki. Ha inũ, pei bikatsis ikama nukũ uva bai pepahaira betsa ẽ inãtiru hãtxa pepawẽ ẽ yuishuki. Hakia Nabotẽ ea yunukatsi ikamawẽ taea sinatai ẽ punu nukahairakirana ikaii— aka
1KI.21.7	hanushũ kemakĩ hawẽ aĩ Jezabelĩ yuikĩ:
1KI.21.7	—Hakia mianã, Israelĩ enabu hatu shanẽ ibuhairashũkĩ mĩ hatu yunuaii. Nabotẽ uva bai ẽ mia ibuwamashanaiwẽ taea benitã pi ibubis daeriwe, ana hawẽ nuiamarã— atã
1KI.21.8	hawẽ aĩ Jezabelĩ hawẽ bene Acabe kenawẽ taeshũ kene itxapa keneshũtã katũpakekĩ ha mae anu hiweabu unanepabu inũ shanẽ ibu beshmasbu hatu bumakĩ yawa sheni bĩwẽ dekutã txabaiwẽ tuis tuis akĩ bepupaketã hawẽ meitxikiti turuwẽ tsamĩpaketã hau bushũtanũbũ hatu yunua 
1KI.21.9	ha kenewẽ hatu yuikinã: “Na huniwẽ taea samakekĩ yurabu bebũ Nabote tsaũshũ 
1KI.21.10	unãti wakãwẽ. Nabote bebũ huni dabetũ matu txanitxakashũtiru tsaũshãkãwẽ. Hanushũ yurabu parãkĩ habũ yuikĩ: ‘Deus inũ nukũ shanẽ ibuhaira yuaĩ hatukiri Nabote hãtxatxakashinaki’, akĩ hau habũ matu yuinũbunã. Haska hakiri txani yuiaibu tapĩtã nukũ mae anua Nabote kaĩmabaĩ mashash tũkewẽ tsaka tsaka akĩ tenãshãkãwẽ”, hatu wa
1KI.21.11	Nabotẽ mae anu hunibu habube hiweabu anibu unanepabu inũ shanẽ ibubube kene hatu anu bumashina uĩtã datei haska Jezabelĩ hatu yunua hune yubakashĩshũ 
1KI.21.12	samakeakiri hatu banabimabu ma bea itxabũ Nabote hatu bebũ tsaũshũ 
1KI.21.13	hanushũ huni txakabu dabe ha parã hãtxawẽ Nabotekiri hatu yuiaibu hikia tsaushũ yurabu dasibi bebũshũ txanitxakakĩ hatu yuikĩ:
1KI.21.13	—Nukũ mekenika Deus inũ nukũ shanẽ ibuhaira yuãkĩ hatukiri Nabotẽ txakabuhaira yuiai nũ nĩkashinaki— akabu hatũ hãtxa txanibiakẽ ikũwãkĩ Nabote atxibaĩkĩ tashnimabaĩ benãta iyushũ mashash tũkuwẽ tsaka tsaka akĩ tenãtã 
1KI.21.14	Jezabel anu hãtxa bumakĩ yuikĩ:
1KI.21.14	—Nabote mishki tũkuwẽ tsaka tsaka akabu ma debuaki— akĩ Jezabel yuiabu
1KI.21.15	nĩkatã benimakĩ Jezabelĩ Acabe yuikĩ:
1KI.21.15	—Jezreel anu hiwekũkaĩshina Nabotẽ hawẽ uva bai mia ibuwamakatsi ikama ishiã ana hiweama ma mawashinakiaki. Uĩ kashũ hawẽ uva bai ibuwaritãwẽ— aka
1KI.21.16	Nabote ma mawa nĩkatã Acabe kashũ Nabotẽ uva bai ibuwaya 
1KI.21.17+1KI.21.18	hanua Tisbé anua Elias Senhor Deusũ yuikĩ: “Samaria anu hiwea Israelĩ enabu shanẽ ibuhaira Acabe anu hawaira kaĩ uĩritãwẽ, Jezreel anurã. Ikis Nabotẽ uva bai anu mĩ haki nukutiruki, ha bai ibuwanũ ika ma kakirã. 
1KI.21.19	Haki nukutã ea yuishũtãwẽ: ‘Senhor Deusũ hãtxa nĩkawe. Nabote tenãshũ hawẽ uva bai mĩ mebiãwẽ taeshũ habianuri Nabotẽ himi kamanẽ tashu tashu akĩ keyushinabuki. Habianushũri mĩ himiri kamanẽ tashu tashu akĩ keyuriashãkanikiki’ ”, akĩ haska Senhor Deusũ yuia nĩkatã Acabe anu kashũ habias hãtxa Eliasĩ shabakabi yuia,
1KI.21.20	kemakĩ Acabẽ yuikĩ:
1KI.21.20	—Nũ sinatai danananãrabeairã, haskakĩ ea benabaũkĩ mĩ ea betxishumẽ?— aka
1KI.21.20	Eliasĩ kemakĩ yuikĩ:
1KI.21.20	—Haa, ẽ miki nukushuki. Senhor Deusũ berubi ha betxipaiama txakabuhaira mĩ akubaĩmiski. 
1KI.21.21	Haskawẽ taeshũ Senhor Deusũ mia yuikĩ: “Mia hawẽ kupikatsi txakabuhaira mia anu ẽ yunushanaii. Minabu dasibi yamawakĩ ẽ keyushanaii, minabu hunibu dayarubu inũ dayarubuma yamawariakinã. 
1KI.21.22	Ẽ hãtxa hatu danãmakĩ Israelĩ enabu mĩ hatu txakabuwamakubaĩmiswẽ taeshũ mĩ ea sinatamahairaii. Nebatẽ bake Jeroboãonẽ enabu itxakawaya ẽ hatu yama wani keska wakĩ inũ Aiasĩ bake Baasã enabu itxakawaya ẽ hatu yama wani keska wakĩ minaburi ẽ yamawariashanaii”, akĩ Senhor Deusũ mia yuikiki. 
1KI.21.23	Ha dikabi mĩ aĩ Jezabelkiri Senhor Deusũ mia yuikĩ: “Hawẽ hemaĩtĩ mishki kenebaunibu dapi Jezreel uke merãshũ Jezabel mawa hawẽ yura kamanẽ pikĩ keyukĩ yama washãkanikiki. 
1KI.21.24	Minabu mae anua mawabu kamanẽ hatu pikĩ keyushãkanikiki. Minabu bai nekia mawabu shetẽ hatu pikĩ keyuriashãkanikiki”, akĩ Senhor Deusũ hakiri mia yuiriaikiki— akĩ Eliasĩ Acabe yuiniki.
1KI.21.25	Acabe haskanikiri matu yuinũ ea nĩkakãwẽ. Acabe shanẽ ibukĩ shanẽ ibu tibi haska iriabuma hawẽ aĩ Jezabelĩ shinã txibãkĩ Senhor Deus sinatamakĩ txakabuwakubainikiaki. 
1KI.21.26	Israelĩ enabu hau hanu hikinũbũ Amorreu nawabu Senhor Deusũ hatu nitxĩbianikẽ hawẽ yushibubu dami Acabẽ hawẽ aĩbetã duawakĩ kẽwãkubainaya hune hawenabũ haskakiri hatu betxipaiama inibukiaki.
1KI.21.27	Eliasĩ hãtxa dasibi Acabẽ nĩkatã hawẽ shanẽ ibukĩ sawemis tari mayunepa ushnikĩ putatã hawẽ nui bika tenei unãmati tari besha sawea, samakei, habias tari tubeya ushakũkaini ana kanekatsi ikama huĩti nishmahairakũkainaya 
1KI.21.28+1KI.21.29	hanushũ ha Tisbé anua Elias Senhor Deusũ yuikĩ:
1KI.21.28+1KI.21.29	—Uĩwẽ. Ekiri shinaĩ Acabe ana pe peama hiwekũkainairã, mĩ ma uĩshumẽ? Ekiri shinaĩ datei ana kaneamawẽ taea Acabe hiweyukẽ hawenabu kupĩkĩ ẽ hatu tenãriama ishanaii. Hakia hawẽ shãtukũ hawẽ huni bake Israelĩ enabu shanẽ ibuaya ẽ hatu kupikĩ yamawashanaii— aka
1KI.22.1	Síria nawabu inũ Israelĩ enabu detenamenikabu ma 3 ano binuaya ana detenameabumakẽ 
1KI.22.2	hakia 3 ano binuaitiã Judá enabu shanẽ ibuhaira Josafá Israelĩ enabu shanẽ ibuhaira Acabe anu bai kai hikia 
1KI.22.3	habe tsaukẽ habe shanẽ ibumisbu shanẽ ibuhaira Acabẽ hatu yuikĩ:
1KI.22.3	—Nukũ mai pakea anu mae betsa Ramote-Gileade anurã, nukunaki. Síria nawabũ nuku mebĩbianibu ana nukuna wakĩ Síria nawa shanẽ ibuhaira anua hawakĩ nũ ana hatu mebiãmamẽ?— hatu watã
1KI.22.4+1KI.22.5	hanushũ Josafá Acabẽ beiskĩ yukakĩ:
1KI.22.4+1KI.22.5	—Ramote-Gileade anu ana hatu mebĩ nũ hatube detenamei kayarã, nuku merabewai mĩ nukube katirumamẽ?— aka
1KI.22.4+1KI.22.5	Josafã kemakĩ yuikĩ:
1KI.22.4+1KI.22.5	—Ea inũ ẽ detenamenikabu inũ ẽ cavalowẽ katsaumebaĩmisbũ mia inũ minabu nũ matu merabewatiruki. Hakia ha dukũ Senhor Deusũ haskara shinaĩ nuku yuitirumẽkaĩ, yukanãwẽ— aka
1KI.22.6	hawẽ Deusũ hãtxa yuishunikabu 400ti Israelĩ enabu shanẽ ibuhaira Acabẽ hatu kenakĩ itxawashũ yukakĩ:
1KI.22.6	—Ramote-Gileade anu hatu mebĩ katãpa? Ẽ daki kayamati?— hatu wa
1KI.22.6	habũ kemakĩ yuikĩ:
1KI.22.6	—Shanẽ ibu Deusũ mia inaĩwẽ taea detenamekĩ Síria nawabu putakĩ hatu nitxĩritãwẽ— akeakeabu
1KI.22.7	hakia Josafã Acabe ana yukakĩ:
1KI.22.7	—Senhor Deusũ hãtxa yuishunika betsa nenu ana hayamamẽ, hari nũ yukariatirukirã?— aka
1KI.22.8	Israelĩ enabu shanẽ ibuhaira Acabẽ kemakĩ yuikĩ:
1KI.22.8	—Betsa hayaki. Inlá bake Micaíasĩ Senhor Deusũ hãtxa nuku yuitiruki. Hakia hãtxa pepa eki txaniama hãtxa txakabus besti ea yuikubaĩmiswẽ taea ẽ ha betxipaismaki— aka
1KI.22.8	Josafã nemakĩ yuikĩ:
1KI.22.8	—Hari hãtxakĩ yuiyamawe— aka
1KI.22.9	hanushũ hawaira shanẽ ibuhaira Acabẽ hawẽ yununika kushipa beshmas betsa kena ma hua yunukĩ:
1KI.22.9	—Inlá huni bake Micaías hau hawairakiranũ nuku yuishũtãwẽ— aka kaya
1KI.22.10	hanua habu ikirã, Samaria hikiti shui anu hikikaĩ hemaĩtĩ shaba turu anu ha shanẽ ibu dabe haya detenamei kati tari sawea shanẽ ibuhairatũ tsauti dabe anu tsauabũ hanua hatu bebũ Acabẽ Deusũ hãtxa yuishunikabu dasibibu nishi paewẽ paeã keskatã hatu hãtxa pepawẽ yuikubainaibũ 
1KI.22.11	habianuari mane kushipa ha due wati dami wakĩ ina awa bene mashũ txaipa keska waimashũ Quenaanã huni bake Zedequiasĩ tsumashũ hãtxa kushipahairawẽ Acabe yuikĩ:
1KI.22.11	—Eska Senhor Deusũ mia ma yuikiki. Na mashũ dabewẽ ina awa bene sinatai keskakĩ hatu tu akĩ txatxi txatxi akĩ Síria nawabu shutu shutu akĩ hatu tenãkĩ keyuritãwẽ— akaya
1KI.22.12	dasibi Deusũ hãtxa yuishunikabũ habiaskasri hãtxawẽ yuiriakĩ shanẽ ibuhaira Acabe yuikĩ:
1KI.22.12	—Ha mae Senhor Deusũ mia yunuikiki. Haskakẽ Ramote-Gileade anu nukũ mae betsa anu kashũ Síria nawabube detenamekĩ hatu maemaritãwẽ— akeakeaibũ
1KI.22.13	hãtxa bunikatũ kenatanũ ika kashũ Micaías yuikĩ:
1KI.22.13	—Deusũ hãtxa yuishunikabũ kemakĩ hãtxa pepas nukũ shanẽ ibuhaira dasibibũ ma yuiabuki. Haskakẽ ẽ mia ea akaii, dasibibube hãtxakĩ ẽ shanẽ ibuhaira habũ yuishu keska wakĩ miãri hãtxa pepawẽ bebũkiri shabakabi yuiyuwe— aka
1KI.22.14	hawẽ hãtxa nĩkabiakĩ Micaíasĩ kemakĩ yuikĩ:
1KI.22.14	—Senhor Deus hiweawẽ taeshũ haska Senhor Deusũ haska shinaĩ ea yuia besti ẽ hatu yui kaii— abaini
1KI.22.15	habe ka shanẽ ibuhaira bebũ ni tushiaya Acabẽ yukakĩ:
1KI.22.15	—Micaíasiĩ, Ramote-Gileade anu nukũ mae betsa hatu mebinũ ika Síria nawabube hatube detenametãpa? Ẽ daki kayamati?— aka
1KI.22.15	hawẽ hãtxa nĩkashuĩsmawẽ taeshũ Micaíasĩ yuikĩ:
1KI.22.15	—Senhor Deusũ mia ibuwamashanaiwẽ taea detenamekĩ Síria nawabu putamakĩ hatu nitxĩritãwẽ— aka
1KI.22.16	hakia shanẽ ibuhaira Acabẽ kemakĩ yuikĩ:
1KI.22.16	—Ẽ miki txanibia mĩ ea yui pewaismaki. Senhor Deusũ hãtxa hawara mia yuiai besti ea yuiwe, natiã Senhor Deusũ kena kushipawẽ txanima hãtxa besti ea yuikinã, ẽ nĩkakatsis ikairã— aka
1KI.22.17	hanushũ Micaíasĩ yuikĩ:
1KI.22.17	“Mati matipa anu Israelĩ enabu dasibi pashkai sa iki keyuabu,
1KI.22.17	txashuwã itxapa mekenikauma keskabu ẽ uiãyã
1KI.22.17	Senhor Deusũ ea yuikĩ:
1KI.22.17	‘Haburã, ibu hayabumaki.
1KI.22.17	Hatũ hiwe anu txĩtũbaini unanuma bestibu hau bunũbũwẽ’,
1KI.22.17	akĩ ea yuishuki”, aka
1KI.22.18	shanẽ ibuhaira Acabẽ Josafá yuikĩ:
1KI.22.18	—Uĩwẽ! Haskakirirã, ẽ mia yuiama ishumẽ? Hãtxa pepa ea yuismarã, hãtxa txakabu besti ha hunĩ ea yuimiski— aka
1KI.22.19+1KI.22.20+1KI.22.21+1KI.22.22	shanẽ ibuhaira Acabeki dateama Micaíasĩ yuikĩ:
1KI.22.19+1KI.22.20+1KI.22.21+1KI.22.22	—Haska mĩ ekiri hãtxaiwẽ taeshũ Senhor Deusũ hãtxa nĩkawe. Hawẽ shanẽ ibuhaira tsauti anu Senhor Deus tsaua dasibi hawẽ mekenika nai tsumabu ha namã itxa hatiri hawẽ tae yusiuri mapuabu inũ hatiri hawẽ tae yusmauri mapuabu Senhor Deusũ hatu yuikĩ: “Ramote-Gileade mebinũ ika Síria nawabube detenamei hau tĩ ika mawashanũ tsua mã kai, Acabe parainã?” hatu wa betsã hatũ shinã tibi besti yuiaibũ betsãri hatũ shinã betsakiri yuiriaibũ hakia atimas yushĩ betsa Senhor Deus bebũ nishũ yuikĩ: “Ea ẽ katiruki”, aka Senhor Deusũ kemakĩ: “Mĩ haskatã aki kai?” aka yushinẽ kemakĩ: “Hau txanitxakanũbũ kashũ shanẽ ibuhaira Acabẽ mĩ hãtxa yuishunikabu tibiki hikitã ẽ hatu txanitxakamai kaii”, ikai nĩkatã Senhor Deusũ yuikĩ: “Parãkĩ Acabe mĩ binushanaii. Haska mĩ yuiai keska ashũtãwẽ”, aka huai ẽ uĩshuki. 
1KI.22.23	Mĩ Deusũ hãtxa yuishunika tibitũ kesha anua yushĩ txanitxakamis Senhor Deusũ ma hatuki mistuaki. Ha inũ, mĩ mawai kai Senhor Deusũ yunuriashuki. Ikis mĩ uĩ kaii— aka
1KI.22.24	hatukiri hãtxai nĩkatã sinatai Quenaanã huni bake Zedequias Micaíaski kematã tãpais akĩ yukakĩ:
1KI.22.24	—Mibe hãtxai Senhor Deusũ yushĩ eanua harakiri kaĩkaĩkẽ ishumẽ?— aka
1KI.22.25	Micaíasĩ Zedequias kemakĩ yuikĩ:
1KI.22.25	—Haska ẽ matukiri yuishu detenamei mawaibũ hani haskatima hiwe merã dĩtu hune anu mĩ pashai iru akeakekĩ harakiri Senhor Deusũ yushĩ mia anua kaĩkaĩshu mĩ unãshanaii— akaya
1KI.22.26	haki sinatakĩ shanẽ ibuhaira Acabẽ hatu yunukĩ:
1KI.22.26	—Micaías atxitã nukũ mae shanẽ ibu Amom inũ ẽ huni bake Joás anu iyushũ 
1KI.22.27	hatu yuikĩ: “Nukũ shanẽ ibuhairatũ matu yunuikiki. Bitxiti hiwe merã bitxitã pashai unanuma ẽ txĩtũriama misi inũ ũpash eskarabes pimayukubaĩshãkãwẽ”, akĩ hatu ea yuishũtãkãwẽ— ikai nĩkatã
1KI.22.28	Micaíasĩ Acabe ana yuikĩ:
1KI.22.28	—Haska mĩ unanuma txĩtũshanaikiri Senhor Deusũ haska ea hãtxa wakĩ yuiama ishuki— ikaya dasibi yurabu hemaĩtĩ itxai keyuabu nĩkaibũ
1KI.22.29	haska hatu yuibiaya hatũ detenamenikabu pewakĩ keyutã Israelĩ enabu shanẽ ibuhaira Acabe inũ Judá enabu shanẽ ibuhaira Josafá anu mae betsa Ramote-Gileade mebinũ ika hatube bukĩ 
1KI.22.30	Acabẽ Josafá yuikĩ:
1KI.22.30	—Hau ea unãyamanũbũ ẽ shanẽ ibuhaira tari saweama huni betsa keskakĩ tari betsa sawetã ẽ hatube detenamei kaii. Hakia mianã, ẽ tari sawea kakũkaĩwẽ, hatu unãtimaskawabaĩkinã— atã hawẽ shanẽ ibuhairatũ tari pekatã tsua hawa unãmamatã detenamenũ ika hawẽ detenamenikabube Acabe kai 
1KI.22.31	hakia hawẽ cavalõ tarãbaĩti detenamenikabu hawẽ bumisbu 32 shanẽ ibu beshmasbu Síria nawa shanẽ ibuhairatũ hatu yunukĩ:
1KI.22.31	—Detenamei taebaũkinã, Israelĩ enabu shanẽ ibuhaira Acabe ha dukũ betxitã betsabukiri shinãma ha besti tenanũ, iwanã, txibãshãkãwẽ. Hatu ashiãwẽ taeshũ 
1KI.22.32	Josafá hawẽ shanẽ ibuhairatũ tari sawea cavalõ tarãbaĩtiki nia uĩtã Síria nawa shanẽ ibu beshmasbũ shinãkĩ yuikĩ: “Harã, Israelĩ enabu shanẽ ibuhairaki. Tsakanũ bukãwẽ”, iake iakekĩ binubaũkĩ txibã taewaibũ hatu uĩtã pashai kushikaini datekĩ hui kushipawẽ hawẽ detenamenikabu Josafã hatu kenakĩ: “Ea merabewai bekãwẽ”, hatu akeakeaya 
1KI.22.33	haskai nia Judá enabũ shanẽ ibuhaira uĩtã ha Israelĩ enabũ shanẽ ibuhairamakẽ ha detekatsi ikama unãtã txibãkĩ heneabu 
1KI.22.34	hakia habiatiãri Síria nawa detenamenika betsã pia manãkiris bishkua harakiria ha pia ti ikai unãma Acabẽ mane tari beshpanu pia ti ikĩ pũtxasha isĩ tenehairakĩ cavalo hatũ iyua yunukĩ:
1KI.22.34	“Ha detenameaibu anua ana hari ea iyuama ea txĩtũ wãwẽ, ma ea piawẽ tsakabu ẽ isĩ tenehairairã”— aka
1KI.22.35	dia hirabi detenamehairaibũ hawenabu datei hau pashayamanũbũ Síria nawabu bebũ hawenabu detenameaibũ hakia hatũ petxiuri nia hawẽ cavalõ tarãbaĩti anu hawẽ himi shuru shuru iki Acabe nibiabai babui punu nukatã hawẽ tarãbaĩti namaki himi mataya bari hikiaya mawai di ikaya 
1KI.22.36+1KI.22.37	ma bari kaya hawẽ detenamenikabu hatumebi yuinamekĩ: “Nukũ shanẽ ibuhaira ma mawashuki. Ana tsuã nuku yunutimaki. Inũ burinãkãwẽ”, iake iaketã Síria nawabu henebaini buaibũ,
1KI.22.36+1KI.22.37	hawẽ maewã Samaria anu shanẽ ibuhaira Acabẽ yura bui haya kashakubaĩkĩ mai wanibukiaki. 
1KI.22.38	Hanushũ Samaria dapi iã pishta tsaua anu hanu aĩbu hininipabu nashimisbu anu Acabẽ cavalõ tarãbaĩti hanu bushũ haska Senhor Deusũ bebũkiri yuishina keska wakĩ kamanẽ hawẽ himi tashu tashu akĩ keyuaibũ hawẽ tarãbaĩti himi txukakĩ pewanibukiaki.
1KI.22.39	Israelĩ enabu shanẽ ibuhairakiri miyui una merã haska Acabẽ akĩ yuinaka betsa ewapahaira elefante sheta hushupa txaipa itxapawẽ hawẽ hiwe ewapa hatu hawẽrua wamani inũ mae ewapabu hatu amakubauni inũ dasibi akaikiri hakiri kenenibu hayaki. 
1KI.22.40	Acabe mawashĩkẽ hawẽ shãtukũ hawẽ huni bake Acazias Israelĩ enabu shanẽ ibuhairai taenikiaki.
1KI.22.41+1KI.22.42	18 ano bebũkiri Acabe Israel anu hatu shanẽ ibushunaitiã hanua 4 ano kainaitiã Jerusalém anuari Asã huni bake Josafá 35 bariya Judá enabu hatu shanẽ ibuhairashuni ha shanẽ ibuirã, 25 ano hatu yunukubainikiaki. Hawẽ ewã kenarã, Azuba inikiaki, Silĩ bakerã.
1KI.22.43	Haska hawẽ epa Asa pe hiwekũkaini keska Josafá pe hiwekĩ haska Senhor Deusũ betxipaiai keska akubaini hakia mati keyatapa betsa betsapa anushũ Senhor Deus shinãbuma yushibu betsa kẽwãkĩ inabu nami kuashũmisbu inũ yushibu dami bebũshũ kẽwãkĩ sheni ininipa kuashũriamisbu hau yamawanũbũ hawẽ dayarubu Josafã hatu yunuama akubainikiaki.
1KI.22.44	Israelĩ enabu shanẽ ibubu inũ hawẽ epa Asabe detenamebiapaunibũ hatube unanuma hiwekatsi ikĩ Israelĩ enabu shanẽ ibuhaira Acabebe Josafá yubakai daenamenibukiaki. 
1KI.22.45	Judá enabu shanẽ ibuhairakiri miyui una merã haska Josafã akubaini inũ, detenamekũkaini dasibi hakiri kenenibu hayaki. 
1KI.22.46	Hakia hawẽ epa Asa shanẽ ibuaitiã ha aĩbu hininipabu hatu txutakĩ kẽwãti keska wakĩ hatu pei inãkubaĩmisbu hatiri hawẽ epã nitxĩ keyuama ini habias haya Josafã hatu keyu nitxĩkĩ keyunũ ishũ hawẽ dayarubu Josafã hatu yunua Judá enabũ mai pakea anua hatu nitxĩmakĩ keyunikiaki. 
1KI.22.47	Ha hatu haska waitiã Edom nawabu Judá enabũ hatu maemaimawẽ taea Edom nawabu hawenabu shanẽ ibuhaira hayama shanẽ ibu beshmas besti hayanibukiaki.
1KI.22.48	Ianẽwã kesha anushũ haska Társis anushũ shashu wakĩ hashpa txaipa wamisbu keskari wakĩ Josafã hatu amaima hawẽ Ofir anua ouro mane binũ ika buaibũ niwewã kushipa bekĩ maewã betsa Eziom-Geber anushũ ha shashu ewapa ianẽwanẽ dasibi tuash tuash akĩ keyunikiaki. 
1KI.22.49	Txipu Israelĩ enabu shanẽ ibuhaira Acabẽ huni bake Acaziasĩ Ofir anu Josafã enabube shashu ewapawẽ buaibũ Acaziasĩ hawẽ shashu ewapa bunikabũ hatu txibãpanã Josafá hatu naneama inikiaki.
1KI.22.50	Txipu Josafá mawa Jerusalém anu bekesh betsauri hawẽ kena Davĩ Mae anu hawẽ shenipabu maiwanibu anu Josafá mawa maiwarianibukiaki.
1KI.22.50	Hanua hawẽ ibuã shãtukũ Josafã huni bake Jeorão Judá enabu shanẽ ibuhairai taenikiaki.
1KI.22.51	Judá mai pakea anua Josafá shanẽ ibuhairakaini 17 ano binuaya habiatiãri Acabe mawakẽ hawẽ huni bake Acazias hawẽ epã shãtukũ Samaria anu 2 ano besti hatũ shanẽ ibuhaira inikiaki. 
1KI.22.52	Israelĩ enabu Deuskiri txakabu hatu shinãmakĩ pashkakĩ Nebatẽ huni bake Jeroboão inũ hawẽ epa Acabe inũ hawẽ ewa Jezabelĩ txakabuwakubainibu keska habiaskari txakabu hatu txibãkĩ hawara sharabu Senhor Deusũ betxipaiama Acaziasĩ ariakubainikiaki. 
1KI.22.53	Israelĩ enabũ mekenika Senhor Deus hawẽ epã sinatamapauni keska wakĩ hawẽ bakẽri hatu txibãkĩ yushibu Baal dami betsa betsapa duawakĩ kẽwãriakubainikiaki.
2KI.1.1	Acabe ma mawaimakẽ hawẽ bake Acazias shanẽ ibuaya Moabe nawabu Israelĩ enabuki sinataibũ 
2KI.1.2	hanua shaba betsatiã Samaria anu Acazias hawẽ hiwe hawẽrua anu manaũri tapa betsa anua hanu niwe hikiti shui uĩbaũti anu tsaua hawa shinãma kauani maĩ tĩ iki txakamana txakayama isĩ tenei dakashũ hãtxa bunikabu hatu kena beabu hatu yunukĩ: “Ecrom anushũ hatũ mekenika yushibu Baal-Zebube ẽ txakamana ẽ isĩ teneai ẽ shushaimẽkaĩ, ea yukashũtãkãwẽ”, hatu wa buaibũ, 
2KI.1.3	habiatiãri Senhor Deusũ nai tsumã Tisbé anu hiwemis Elias yuikĩ: “Samaria anua hãtxa bunikabu shanẽ ibuhaira Acaziasĩ ma hatu yunua bekanikiki. Hatuki nukutãwẽ. Hatuki nukutã hatu yukatãwẽ: ‘Israelĩ enabu mekenika Deus hayamamẽ? ha mae Ecrom anu nawabũ yushibu Baal-Zebube anu mã yuka ishuĩ kairã? 
2KI.1.4	Mã haskabiakiranaya Senhor Deusũ ea yuikĩ: Eska Acaziaskiri yuikiki: Ha mĩ dakati anua mĩ isĩ teneairã, habianua ana beniama mĩ mawaii, mia waikiki’, akĩ ea yuishũtãwẽ”, aka
2KI.1.4	haska Senhor Deusũ nai tsumã yunua Elias ka hatuki nukushũ haska Senhor Deusũ yuishu hatu yuia 
2KI.1.5	hawẽ hãtxa nĩkatã hatũ shanẽ ibu anu hawaira txĩtũbaĩ ha bebũ mapuabu Acaziasĩ hatu yukakĩ:
2KI.1.5	—Haskatã mã hawaira txĩtũkiranai?— hatu wa
2KI.1.6	habũ kemakĩ yuikĩ:
2KI.1.6	—Nũ kai bebũ huni betsa nukuki nukushũ nuku yuikĩ: “Harishũ shanẽ ibũ matu yunushu anu ana txĩtũribaĩkãwẽ. Haska Senhor Deusũ ea yuishu matũ shanẽ ibu yuiritãkãwẽ: ‘Israelĩ enabu mekenika Deus hayamawẽ taeshũ Ecrom anu nawabũ yushibu Baal-Zebube anu hau mĩ tsumabũ mia yukashunũbũ mĩ hatu yunushuwẽ taea mĩ dakati anua beniama mĩ mawaii’, akĩ Senhor Deusũ eska yuikiki”, akĩ nuku yuiawẽ taea nũ txĩtũshuki— akabu
2KI.1.7	shanẽ ibuhaira Acaziasĩ hatu yukakĩ:
2KI.1.7	—Ha huni tashnikirã matuki nukushũ haska hãtxa matu yuishurã, haskara ishumẽ?— hatu wa
2KI.1.8	habũ kemakĩ yuikĩ:
2KI.1.8	—Ha huninã, txashuwã bitxi tari inũ bitxi nanesheketi sawea nũ uĩshuki— akabu
2KI.1.8	shanẽ ibu Acaziasĩ unãkĩ hatu yuikĩ:
2KI.1.8	—Harã, Tisbé anu hiwemis Elias matuki nukushuki— hatu watã 
2KI.1.9	hanua Elias uĩkãshu anu hau butanũbũ Capitão betsabe 50 detenamenikabu yunua bui mati hanu Elias tsaua anu kemashũ Capitãonẽ yuikĩ:
2KI.1.9	—Deusũ huniĩ, shanẽ ibuhairatũ mia kenaikiki. Bututã shanẽ ibu anu ebe kayuwe— aka
2KI.1.10	Eliasĩ kemakĩ yuikĩ:
2KI.1.10	—Ẽ Deusũ hãtxa yuishunikarã, na habiatiã mã uiaiĩ. Nai anua txi here hi ibirã matu kuakĩ yamawaikiki— akaya
2KI.1.10	hawaira nai anua hatuki txi here hi ibirã hatu kuakĩ yamawaya
2KI.1.11	hatu haska washu huni betsã uĩbaĩ shanẽ ibu Acazias banabima hau habũri itanũbũ Capitão betsari 50 detenamenikabube shanẽ ibũ hatu yunuria bui kemashũ Capitãonẽ yuikĩ:
2KI.1.11	—Deusũ huniĩ, shanẽ ibuhairatũ mia kenaikiki. Manama hawaira bututã ebe kayuwe— aka
2KI.1.12	Eliasĩ kemakĩ yuikĩ:
2KI.1.12	—Ẽ Deusũ hãtxa yuishunikarã, na habiatiã mã uiaiĩ. Nai anua txi here hi ibirã matu kuakĩ yamawaikiki— akaya
2KI.1.12	hawaira nai anua hatuki txi here hi ibirã hatu kuakĩ yamawariaya
2KI.1.13	hatu haska washu huni betsã ana uĩbaĩ shanẽ ibu banabima hau habũri itanũbũ Capitão betsa 50 detenamenikabube shanẽ ibũ hatu yunuria bui ha mati anu kema hawa yuiama hawẽ 50 detenamenikabu hatu bashitã Elias tsaua anu mapekekaĩ ha bebũ dãti ishũ ea akĩ:
2KI.1.13	—Deusũ huniĩ, nukuwẽ nuiwe. Ẽ hiwea inũ na mĩ 50 tsumabu hiwea shinaĩ nukuwẽ nuiwe. 
2KI.1.14	Habu dukũ nai anua txi here hi ibiranaiwẽ Capitão dabe hatũ detenamenikabube menui yamakãshuwẽ taeshũ mĩ merabewati ẽ mia ea akaii, hau mĩ nukuri haska wayamanunã— aka
2KI.1.15	hanushũ Senhor Deusũ nai tsuma kushipatũ Elias yunukĩ:
2KI.1.15	—Dateama habe kashũ uĩtãwẽ— aka
2KI.1.15	Elias benitã Capitãobe butukaini shanẽ ibuhaira Acazias uĩ kashũ 
2KI.1.16	yuikĩ:
2KI.1.16	—Senhor Deusũ eska mia yuikiki. Ecrom anu nawabũ yushibu Baal-Zebube anu hau mia yukashũtanũbũ habũ mĩ hãtxa yuinikabu mĩ hatu yunukĩ Israelĩ enabu mekenika Deus tsuã mia yukashũtirumakẽ mĩ haska shinãshinawẽ taea mĩ dakati anua ana beniama txanima mĩ mawaii— atã Elias kakẽ
2KI.1.17	haska Senhor Deusũ Elias yuimashina keskai Acazias mawanikiaki. Haskaitiã Judá enabu yunui Josafã huni bake Jeorão shanẽ ibui 2 ano hatu ishuãyã hanua ha Acazias hawa huni bake hayamakẽ Acazias shãtukũ hawẽ betsa Jeorão Israelĩ enabũ shanẽ ibuhairai taenikiaki.
2KI.1.18	Israelĩ enabu shanẽ ibuhairabu ikubainaikiri una betsa merã hatuki kenemisbu hawẽ daya betsa betsapa Acazias hiweshũ akubainikiri hakiri kenenibu hayaki.
2KI.2.1	Niwe kushipahaira shubi shubi imakĩ nai anu Senhor Deusũ Elias ainibaĩshanai kemaya Gilgal anua Elias inũ Eliseu kaĩkaĩkĩ 
2KI.2.2	Eliasĩ Eliseu yuikĩ:
2KI.2.2	—Betel anu Senhor Deusũ ea hari yunuaiwẽ taea na habianu bashikuyuwe— aka
2KI.2.2	hakia Eliseũ kemakĩ yuikĩ:
2KI.2.2	—Senhor Deus hiwea inũ mĩ hiweawẽ taeshũ ẽ mia yubaii. Mimesti mĩ kai ẽ mia heneamaki— aka
2KI.2.2	hanua ha dabe Betel anu buaibũ 
2KI.2.3	hanua Betel anua Deusũ hãtxa yuishunikabu betsabu hiweabu kaĩbaini Eliseuki nukushũ yuikĩ:
2KI.2.3	—Senhor Deusũ mĩ huni yusinã mia ikis mebiainã, mĩ ma unaĩ?— akabu
2KI.2.3	hatu kemakĩ yuikĩ:
2KI.2.3	—Haa. Ma habiaska ẽ unaiĩ. Hakia matunã, hawa hatu yuiyamakãwẽ— hatu wa
2KI.2.4	hanushũ Eliasĩ Eliseu ana yuikĩ:
2KI.2.4	—Jericó anu Senhor Deusũ ea hari yunuaiwẽ taea na habianu bashikuyuwe— aka
2KI.2.4	hawa nĩkama Eliseũ kemakĩ ana yuikĩ:
2KI.2.4	—Senhor Deus hiwea inũ mĩ hiweawẽ taeshũ ẽ mia yubaii. Mimesti mĩ kai ẽ mia heneamaki— atã Jericó anu ha dabe ana buaibũ
2KI.2.5	hanua Jericó anua Deusũ hãtxa yuishunikabu betsabu hiweabu kaĩbaini Eliseuki nukushũ yuikĩ:
2KI.2.5	—Senhor Deusũ mĩ huni yusinã mia ikis mebiainã, mĩ ma unaĩ?— akabu
2KI.2.5	Eliseũ hatu kemakĩ yuikĩ:
2KI.2.5	—Haa. Ma habiaska ẽ unaiĩ. Hakia matunã, hawa hatu yuiyamakãwẽ— hatu wa
2KI.2.6	hanushũ Eliasĩ Eliseu ana yuikĩ:
2KI.2.6	—Hene Jordão anu ukeri Senhor Deusũ hauri ea yunuaiwẽ taea na habianu bashikuyuwe— aka
2KI.2.6	hakia Eliseũ ana kemakĩ yuikĩ:
2KI.2.6	—Senhor Deus hiwea inũ mĩ hiweawẽ taeshũ ẽ mia yubaii. Mimesti mĩ kai ẽ mia heneamaki— aka
2KI.2.6	hanua ha dabe Hene Jordão anu buaibũ 
2KI.2.7	50 Deusũ hãtxa yuishunikabũ hatu txibaĩ hatu itxũ buaibũ ha dabe habu bebũ benãta mapushũ uiaĩbũ Hene Jordão kesha anu Elias inũ Eliseu nitã 
2KI.2.8	hanushũ hawẽ yabukuti Eliasĩ pekatã sebikĩ txaipa watã hawẽ hene bekusha, hene dami hamebi tuash iki niti ikẽ ha dabe mai tsusĩ anu pukebaini 
2KI.2.9	kesha betsauri kapukeshũ Eliasĩ Eliseu yuikĩ:
2KI.2.9	—Ẽ mia henebaĩriama haska mĩ betxipaiai ẽ mia ashũtiru ea yukawe— aka
2KI.2.9	Eliseũ kemakĩ:
2KI.2.9	—Senhor Deusũ mia merabewakĩ hawẽ yushĩ kushipa mia atximakubaĩmis keska habias kushipa dabeki hau ea inãkubaĩshanũ haska ẽ mia ea akaii— aka
2KI.2.10	Eliasĩ shinãtã yuikĩ:
2KI.2.10	—Hawama ea yukama itimaska mĩ ea yukaii. Ẽ mia henebainai mĩ ea uiãyã haska mĩ yukashu Senhor Deusũ mia merabewakĩ dabeki keska mia amakubaĩshanikiki. Hakia mia henebaini ẽ kaimakẽ haska mĩ ea yukashu Senhor Deusũ mia inãma ishanikiki— aka
2KI.2.11	bai tanabaini habe hãtxa dabekubainaibũ hawaira hawẽ tarãbaĩti txi inũ cavalo dabeya txiya tashnibirãkĩ hatu pashkarabebaini niwe kushipa shubi shubi ibaĩkĩ Elias nai anu ainibainaya 
2KI.2.12	haskakainai Eliseũ uĩkĩ hui kushipawẽ kenakĩ:
2KI.2.12	—Epaã, epaã, Israelĩ enabu mekenika cavalõ tarãbaĩti inũ hawẽ katsaubaũti cavalo detenamenikabu itxapabu ẽ uiaiĩ— atã
2KI.2.12	hanua Elias haska kainima ana txĩtũkiranai uiãma inikiaki.
2KI.2.12	Eliseũ Elias ana uĩtirumawẽ taea nuihairakĩ hawẽ tari ushnikĩ namakis dis atã 
2KI.2.13	hanushũ Eliasĩ yabukuti manaũri inakaĩkĩ tĩ abaina bitã tsumabaini Hene Jordão anu txĩtũkirã hene kesha nishũ 
2KI.2.14	ha kushipa hayawẽ Eliasĩ yabukutiwẽ hene bekushtã hamebi yuka ikĩ yuikĩ: “Eliasĩ mekenika Senhor Deusrã, hanimẽ?” ikaya hene dami hamebi tuash iki niti ikẽ Eliseu ana pukebainaya 
2KI.2.15	kesha betsauri Deusũ hãtxa yuishunikabu Jericó anu hiweabu haska hene tuash atã pukebirani Eliseu huai uĩkĩ yuikĩ: “Uĩkãwẽ! Eliasĩ yushĩ Eliseu mamaki ma butuaki”, iake iaketã
2KI.2.15	haki nukunũ ika bui Eliseu bebũ maĩ di iki beutã 
2KI.2.16	habu Deusũ hãtxa yuishunika betsã yuikĩ:
2KI.2.16	—Uĩwẽ! Mĩ dayaru nukuburã, 50 huni kushipabu nũ hayaki. Senhor Deusũ Yushinẽ Elias ainibiabaĩkĩ mati betsa anu henebaina kasmai, pashku napaku anu pakebainamẽkaĩ. Mĩ huni yusinã hau benatanũbũ betsabu hatu yunupa?— akabu
2KI.2.16	hakia Eliseũ hatu yuikĩ:
2KI.2.16	—Haskamahairaki. Hatu yunuyamakãwẽ— hatu wa
2KI.2.17	haska hatu yuibia hawa nĩkama hawẽtsaĩs yukakubaĩkĩ bikawabu atimas hatũ hãtxa ana nĩkakatsi ikama hatu yunukĩ:
2KI.2.17	—Peki. Hamẽ haskatanũ ika mã ikanimẽkaĩ, hatu yunukãwẽ— hatu wa 50 hunibu hatu yunuabu bushũ Eliasĩ yura betxinũ ika shaba dabe inũ besti benabiabaunabu hawa betxiabuma 
2KI.2.18	Jericó anu Eliseu bashikushina anu txĩtũbirani haki nukuabu Eliseũ hatu yuikĩ:
2KI.2.18	—Eanã, bebũkiri ẽ matu yuiama ishiãmẽ? mã buyamanũbunã— hatu wanikiaki.
2KI.2.19	Jericó anu hiweabũ Eliseu yuikĩ:
2KI.2.19	—Haska na mae anu nũ hiwea mĩ uiainã, hiwea peki. Haskabia nukũ ũpash txatxa habai txakabuki. Ũpash txakabuwẽ taea nukũ yunu benebiai hawẽ bimi mawaira ismaki, mai txakabuwẽ taearã. Haska watã mĩ nuku merabewatirumẽ?— akabu,
2KI.2.20	Eliseũ hatu kemakĩ yuikĩ:
2KI.2.20	—Kẽtxa benaki sal mata ea beshũkãwẽ— hatu wa, beshũ inãbu 
2KI.2.21	ũpash txatxa anu kashũ Eliseũ sal ha ũpash merã di akĩ yuikĩ:
2KI.2.21	—Eska Senhor Deusũ yuikiki: “Ana matu tenãma inũ matũ bai anu hau yunu bimi ana txakabuyamashanũ matũ ũpash pewakĩ ẽ matu hawama washũshuki”, akĩ Senhor Deusũ matu ashũshuki— hatu wa
2KI.2.22	haska Eliseũ hatu yuima keska Jericó anua hatũ ũpash pehaira ikũkainikiaki.
2KI.4.8	Eliseu hawẽtsaĩs mae tibi anu katã katãmis shaba betsatiã mae betsa Suném anu daĩbainaya hau hatubetã piyunũ aĩbu pepa enaya mabuyatũ kena txakayamamiswẽ taeshũ Eliseũ hatubetã pibainimashũ txipu hawẽtsaĩs hawẽ mae daĩbaĩkĩ hawẽ hiwe anu hikishũ hatubetã pikubaĩmiswẽ 
2KI.4.9	taeshũ aĩbũ hawẽ bene yuikĩ:
2KI.4.9	—Baa, ea nĩkawe. Ha huni hawẽtsaĩs hukirã hukirani nukuki bamisrã, Deusũ hãtxa yuishunika meribiki. Ẽ unaiĩ. 
2KI.4.10	Nukũ hiwe sapa sheni mamaki hawẽ dĩtu betsa hawena washunãwẽ. Dĩtu washũtã hawẽ dakati inũ, hawẽ tapu inũ, hawẽ tsauti inũ, hawẽ bĩ nũ pewashũtiruki. Hanu nukuki ana bai hua hanu ushakũkaĩtiruki— aka hawẽ ainĩ hãtxa txibãkĩ haska yuia hau ashunũbũ hawẽ benẽ hawẽ dayarubu hatu yunua hawaira ashũshinabũ
2KI.4.11	betsatiã hua hanu ushakĩ Eliseũ 
2KI.4.12	hawẽ merabewanika Geazi yuikĩ:
2KI.4.12	—Ha aĩbu Suném anua ea yuishũtãwẽ— aka
2KI.4.12	kenashũtana Eliseu bebũ nikẽ hawẽ merabewanika yunukĩ:
2KI.4.13	—Nukuwẽ nuikĩ nuku duahairawamis nũ hawa ashũkĩ merabewatirumẽkaĩ, yukawe, merabewai Samaria shanẽ ibuhairabe hakiri nũ hãtxashũtiru inũ detenamenikabu shanẽ ibube hakiri nũ hãtxashũtirumẽkainã— aka
2KI.4.13	habias hãtxa Eliseũ hawẽ merabewanikã aĩbu yuishuna aĩbũ kemakĩ yuikĩ:
2KI.4.13	—Nenu enabube hiwea ẽ hawa hatube txakabumaki— abaini kaya
2KI.4.14	Eliseũ hawẽ merabewanika ana yukakĩ:
2KI.4.14	—Ha aĩbu haskakẽkaĩ, nũ hawa ashũtirumẽ?— aka
2KI.4.14	hawẽ merabewanika Geazĩ kemakĩ yuikĩ:
2KI.4.14	—Ẽ unãmaki. Hakia ha aĩbu hawa bakeuma inũ hawẽ bene ma mestebuki— aka
2KI.4.15	Eliseũ ana yunukĩ:
2KI.4.15	—Ana kenatãwẽ— aka
2KI.4.15	kashũ kenatana aĩbu hua beputi kesha nikẽ 
2KI.4.16	Eliseũ aĩbu yuikĩ:
2KI.4.16	—Na ano betsa huaiki na habia usheki huni bake kaĩtã mĩ ikushanaii— akaya
2KI.4.16	datekĩ kemakĩ yuikĩ:
2KI.4.16	—Ẽ shanẽ ibuũ, mĩ Deusũ huniwẽ taea eki paranayamawe, mĩ tsumakirirã— aka
2KI.4.17	hakia haska Eliseũ yuikĩ banabimabainima ma bake bima tuyakẽ ano betsaki huni bake kaĩma 
2KI.4.18	shaba betsatiã bai anushũ shekiwã trigo tsekaibu anu ha bake ewai keyatapariamabia hawẽ epa uĩ ka 
2KI.4.19	harishũ bakeishtã hawẽ epa yuikĩ:
2KI.4.19	—Arii, arii! Ẽ bushka ẽ isĩhairaii!— ikai
2KI.4.19	hanushũ hawẽ epã hawẽ tsuma betsa yuikĩ:
2KI.4.19	—Hawẽ ewa anu ea iyushũtãwẽ!— aka
2KI.4.20	bakebaĩkĩ hawẽ ewa anu iyua hawẽ ewa shãtxuramea tsaua isĩ tenei pikuhairatã bari mananãbi bakeishta mawaya 
2KI.4.21	Deusũ hãtxa yuishunikatũ dĩtu anu bakebaĩ manaũri iyushũ hawẽ dakati anu hanatã kaĩkaĩkĩ hawẽ beputi bepubaini 
2KI.4.22	datehairakaĩ hawẽ bene kena hawaira hua yuikĩ:
2KI.4.22	—Deusũ hãtxa yuishunika anu ẽ hawaira kushikaĩkatsis ikai haratura nukũ dayaru betsabe jumenta kushipa ea yunuwe, ẽ hawairakirãkatsis ikairã— aka
2KI.4.23	hawẽ benẽ yukakĩ:
2KI.4.23	—Haskakĩ ikis mĩ uĩ kakatsis ikai, ushe benatiã inũ huĩrukũtitiã nũ hanu habe itxamis ikis iriamabiakenã?— aka
2KI.4.23	kemakĩ yuikĩ:
2KI.4.23	—Ea haska shinãshũyamawe— aka
2KI.4.24	haska shinaĩ keska hawẽ benẽ yunua hawẽ tsauti dabe kabekãti dabe kabekãshuna aĩbu haki katsaumea, hawẽ dayaru hatxũ kai aĩbũ yunukĩ:
2KI.4.24	—Hau jumenta hawaira kushikainũ kusha kusha akubaĩwẽ, hau niti iyamanunã. Ẽ mia yuiriama niti imayamawe. Ẽ mia yunuaya besti niti imashãwẽ— aka
2KI.4.25	jumenta kushikaini Mati Carmelo anu Deusũ hãtxa yuishunika hiwea anu kemaibũ hanua Eliseũ txai beiaibu uĩkĩ hawẽ merabewanika Geazi yuikĩ:
2KI.4.25	—Uĩwẽ! Suném anu hiwea aĩbu huikiki. 
2KI.4.26	Kushikaĩ haki nukushũ: “Mĩ haskaramẽ? Mĩ bene inũ mĩ bakerã, haskaramẽ?” akĩ yukatãwẽ— aka
2KI.4.26	kushikaĩ haska yukabia yui pewama:
2KI.4.26	—Ẽ peki— abestibirani niti ikama 
2KI.4.27	mati anu mapekea Eliseuki nukutã dãti itã hawẽ bikerã dabe ikua, Geazĩ mepamanũ ikai Eliseũ nemakĩ:
2KI.4.27	—Hawẽ huĩti nishmahairaki. Haskakirana ikimẽkaĩ, meyamawe. Haskashu Senhor Deusũ ea yuiriamaki— aka
2KI.4.28	hanushũ aĩbũ Eliseu yuikĩ:
2KI.4.28	—Shanẽ ibuũ, bakeyakatsi ẽ mia yukama iniki. Haska mia yukama eki paranayamawe, iwanã, ẽ mia yuiniki— aka
2KI.4.29	hawẽ shinã unãtã hawẽ merabewanika Geazi Eliseũ yunukĩ yuikĩ:
2KI.4.29	—Hawaira petã kushikaĩkĩ ẽ mestẽti bibaini hawẽ hiwe anu katãwẽ. Tsuarakira mĩ nukua habe hãtxakĩ yukayamabaĩtãwẽ. Tsuãra mia yukai habe hãtxakĩ kemayamawe. Hawẽ hiwe anu hikitã hawẽ bake daka anu ẽ mestẽti hawẽ besu anu hanatãwẽ— aka Geazi hawairakaini kaya
2KI.4.30	hakia ha bakeishtã ewã Eliseu yuikĩ:
2KI.4.30	—Senhor Deus hiwea inũ mĩ hiweawẽ taeshũ miauma nenua ẽ kamaki, iwanã, ẽ mia yubaii. Ea nĩkawe— aka
2KI.4.30	haska wa nĩkatã Eliseu aĩbube kaya 
2KI.4.31	haskaitiã ha dukũ bebushũ Eliseũ mestẽti Geazĩ bakeishtã besuki hanabia hatũ hiwea inãma hawẽ bake hawa tukuamahairakẽ txĩtũkaini Eliseuki nukushũ Geazĩ yuikĩ:
2KI.4.31	—Haska mĩ ea yunua ẽ abiashu hawẽ bake hawa tukui besteãmahairaki— aka
2KI.4.32	Eliseuri manaũri hawẽ dĩtu anu mapeketã hawẽ dakatiki bakeishta mawa meshã daka 
2KI.4.33	Eliseu bakeishta daka anu hikikaĩ hawẽ beputi beputã hau merabewanũ Senhor Deus dayuikĩ yukatã 
2KI.4.34	habe ma hãtxashũwẽ taea ha daka anu haki inai bakeishta mamaki beushũ bakeishtã kesha inũ hawẽ beru inũ hawẽ mekẽ mekĩ sheyuakeakea bakeishtã yura shanai taeaya 
2KI.4.35	Eliseũ txibututã benitã Senhor Deusbe ana hãtxai hawẽ dĩtu merã nikukui henetã hawẽ dakati anu ana haki inai beutã bakeishta ikua dakakẽ hawaira bakeishta besteĩ 7ti axkĩ axkĩ iki bepesheaya 
2KI.4.36	Eliseũ jumenta Geazi kena, hawẽ dĩtu anu hikia yuikĩ:
2KI.4.36	—Hawẽ ewa Suném anua ea kenashũtãwẽ— aka
2KI.4.36	Geazi kaĩkaini kashũ hawẽ ewa kena dateyabi ka, Eliseu anu hikia yuikĩ:
2KI.4.36	—Na ma ana hiweaki, mĩ bakerã— aka
2KI.4.37	aĩbu benimahairakĩ Eliseu anu dãti ishũ yuitã hawẽ bake itã kaĩkainikiaki.
2KI.5.1	Habiatiãri Síria nawa shanẽ ibuhairatũ hawẽ detenamenikabu shanẽ ibu yununika hawẽ kena Naamã pehaira Senhor Deusũ merabewakĩ Síria nawabu haki sinataibu hawẽ detenamenikabubetã Naamãnẽ hatu maemamakĩ keyuimawẽ taeshũ Síria shanẽ ibuhairatũ Naamã betxipaihairaya isĩ betsa bitxiki txamima tenekubainikiaki.
2KI.5.2	Ano betsatiã Síria nawabu yumetsui bushũ Israelĩ enabu mai pakea anushũ hatu mese mese watã hatũ mabu inũ aĩbu txipash yumetsubaĩkĩ iyuyamabu ha txipash Naamãnẽ ainẽ dayaru escravo wayama 
2KI.5.3	shaba betsatiã ha Israelĩ enabu txipashã Naamãnẽ aĩ yuikĩ:
2KI.5.3	—Ẽ tsuma mĩ benerã, Samaria anu kashũ Deusũ hãtxa yuishunika Eliseube hãtxakĩ ea aka ha bitxiki txamima shusha watiruki— aka nĩkatã hawẽ bene habias yuia nĩkariatã
2KI.5.4	hawẽ shanẽ ibuhaira anu Naamã kashũ habias hãtxa ha txipash hãtxashinakiri banabimakĩ yuia 
2KI.5.5	Síria nawabu shanẽ ibuhairatũ kemakĩ yuikĩ:
2KI.5.5	—Peki. Ikis hatũ shanẽ ibuhaira ẽ mia keneshunaii. Ẽ kene bui katãwẽ, hau mia shushawanunã— aka
2KI.5.5	kakĩ 30.000 prata pei heshe inũ 6.000 ouro pei heshe inũ 10 haya besiti tari pepa hawẽrua bui Samaria anu hawẽ tsumabube Naamã kashũ 
2KI.5.6	hawẽ shanẽ ibũ kene buma Israel shanẽ ibuhaira inã bitã dĩtu betsa anu kashũ kene bepẽshũ uĩkĩ hawẽ hãtxa keneshina yuikĩ: —Ẽ hãtxa uĩkĩ hawẽ bitxiki txamima hau mĩ shushawanũ ẽ shanẽ ibu beshmas Naamã mianu ẽ nitxiaiĩ, mĩ uinunã. Ea shushawashũwẽ— akĩ
2KI.5.7	keneshina Israelĩ enabu shanẽ ibuhairatũ ha kene uĩ keyutã hawẽ datekĩ hawẽ tari ushnitã hawẽ anibu unanepabu hatu yuikĩ:
2KI.5.7	—Earã, ẽ Deus keskamẽ? Hatũ besti hiwea hatu inãtã hatu mebĩmiskẽ ẽ haska keskari watiru shinãkĩ ha shanẽ ibũ hawẽ huni betsa bitxiki txamima ẽ shushawashũtiru ea yunushinaki. Shinãkĩ uĩrakãwẽ. Nuku haska wakĩ nuku unãti waikiki, nukuki ana sinatakatsirã— hatu wa
2KI.5.8	shanẽ ibũ kene uĩtã datekĩ hawẽ tari ushnishina txanibaunaibu Deusũ hãtxa yuishunika Eliseũ nĩkatã Israelĩ enabu shanẽ ibuhaira anu hau hãtxa bunũbũ: “Haskakĩ mĩ tari mĩ ushnishinamẽ? Ha huni ea anu yunuwe, hau ea uĩyununã. Hatũ ẽ Deusũ hãtxa yuishunika Israel anu ẽ hiwea hau tapĩyununã”, hatu wa bushũ shanẽ ibuhaira yuiabu,
2KI.5.9	nĩkatã Eliseu anu Naamã yunua hawẽ tsumabu cavalo katsaumeabube hawẽ cavalõ tarãbaĩtiki mapua bui Naamã kai Eliseũ hiwe bebũ niti ika nikẽ 
2KI.5.10	ibubis kama hãtxa bunika Eliseũ yunua kashũ Naamã Eliseũ hãtxa yuishũkĩ: “Jordão Hene anu ka bututã 7ki nashi pukutãtani txukitãwẽ. Mĩ haskaya mĩ bitxiki txamima shushai mĩ yura sakara iki mĩ shũpĩshanaii”, aka
2KI.5.11	haska wa nĩkatã Naamã sinatahairakĩ hawenabu yuikĩ:
2KI.5.11	—Tashnikirã eki nukutã ea dapi nishũ hawẽ mekenika Senhor Deus ea yukashũkĩ ẽ bitxiki txamima hawẽ mekẽnẽ ea mebaũkĩ ea shushawashanimẽkaĩ, iwanã, ẽ shinãbiabirãshina haska wakinã, ea maĩwaĩmẽkaĩ. 
2KI.5.12	Damasco anu nukũ hene dabe Abana inũ Farpar Israelĩ enabũ mai pakea anua keskamaki. Nukuna pehairaki, dasibi hatuna binuarã. Shushanũ ika nukũ hene dabe anu ẽ nashitirumamẽ?— ikaini
2KI.5.12	sinatahairatã hanua kaya 
2KI.5.13	hakia hawẽ dayarubu ha dapi bushũ yuikĩ:
2KI.5.13	—Shanẽ ibuũ, Deusũ hãtxa yuishunikatũ mia merabewakĩ: “Hawara bikahairawẽ ea yunuwe”, ishũ mĩ haskakiri shinaĩ? Hawẽ hãtxa txibaĩ mĩ ikatsi ikamaki. Hakia: “Hene Jordão anu nashitãwẽ”, akĩ mia yunua nashitã mĩ shushatiruki, iwanã, mia yuishurã, hawa bikamaki. Iki kawe— akabu pes nibiabai
2KI.5.14	habũ pe shinaĩ hatu nĩkatã Hene Jordão kesha anu butua haska Deusũ hãtxa yuishunika Eliseũ yunushu keskai 7ki nashi pukutãtani neshekeaya hawẽ bitxiki txamima shushai hawẽ yura berunã bitxi keskai shũpĩ ana detsis mese neamakẽ 
2KI.5.15	hawẽ yura ma shusha uĩtã Naamã inũ habe beshiãbu Eliseu anu ana txĩtũbaini haki nukunũ ibaini Eliseu tashnia nia Naamã haki kematã yuikĩ:
2KI.5.15	—Nenu Israelĩ enabu anu Deus Kayabi hayaki. Ikis ẽ ikũwaiĩ. Txanima mai hirabi anu Deus betsa hayamaki. Ẽ mĩ dayaruwẽ taeshũ hawara pepa mia inãkuinũ ishũ ẽ mia ea akaii— aka
2KI.5.16	Eliseũ kemakĩ yuikĩ:
2KI.5.16	—Senhor Deusũ ea uiãyã ẽ mia yubaii. Haska mĩ hawara ea inãkatsis ikai ẽ bitirumaki— aka
2KI.5.16	—Haskama biwe! Biwe!— akĩ heneamabia hawa biama Eliseũ hawa bikatsi ikama nemahairakubainaya 
2KI.5.17	hawa biama Naamãnẽ unãtã ana yuikĩ:
2KI.5.17	—Haskawẽ taeshũ yushibubu kẽwãkĩ mabuwẽ duawakĩ inabu ẽ ana kuakĩ menukĩ keyuama ishanaii. Mĩ mekenika Senhor Deus besti kẽwãkĩ inabu kuakĩ ẽ menukĩ keyukubainaiwẽ taeshũ Israelĩ enabũ mai pakea anua saku ewapa dabe inũ dabe mai mata washũ mula dabeki dũtãrabetã ẽ mae anu butãpa? Hi bau watã ha mai mãtxiã anu haki dãti ika beti ishũ Senhor Deus besti ẽ kẽwãkubaĩshanaii. 
2KI.5.18	Hau ea kupiyamashanũ na besti Senhor Deus ea yukashũkubaĩshãwẽ. Yushibu Rimom kẽwãti hiwe anushũ ẽ shanẽ ibuhairatũ kẽwaĩ kakĩ ẽ pũyã ea pũtsũbaĩkĩ ea iyua ẽ habe hikikaĩ ẽ habe dãti ika beti ikũkainaya ẽ txakabu Senhor Deusũ hau ana shinãyamanũ ea yukashũkubaĩshãwẽ, hau ea kupiyamashanunã— aka
2KI.5.19	Eliseũ kemakĩ yuikĩ:
2KI.5.19	—Peki. Deus ẽ mia yukashũkubaĩshanaii. Dateama unanuma kai petãwẽ— aka mai bitã hanua Naamã hawenabube kaĩkaini txaihaira kariamakẽ 
2KI.5.20	Eliseũ dayarũ shinãkĩ: “Mabu pepa hamẽ beshiãbu Eliseũ hawa biama Síria nawa Naamã ẽ tsuma Eliseũ ma nitxiãki. Senhor Deuswẽ ẽ yubakaii. Hawaira txibaĩ kushikaini haki nukushũ hawara bewanaibu eã ẽ bi kaii”, ikaini
2KI.5.21	kushikaĩkĩ Geazĩ Naamã txibaĩ ha itxũ kushikainaya nasaukeshũ Naamãnẽ uĩtã hawẽ cavalõ tarãbaĩti niti atã mananũ ika butua nikẽ ma haki nukua Naamãnẽ yukakĩ:
2KI.5.21	—Hawa kaya ẽ txakabuwabiranai mĩ txibaĩ?— aka
2KI.5.22	Geazĩ kemakĩ yuikĩ:
2KI.5.22	—Hawamaki. Hakia Efraimnẽ enabũ mati matipa anua Deusũ hãtxa yuishunika berunã dabe dama bei hikikãshu ẽ mia yuiyunũ ẽ tsumapã ea yunushuki. 3.000 prata pei heshe inũ 2 haya besiti tari hawẽrua mĩ hatu inãkuĩtirukiaki. Haska ẽ mia yukayushuki— aka
2KI.5.23	Naamãnẽ kemakĩ:
2KI.5.23	—Haska bestima menã 6.000 prata pei heshe hatu bishũriwe— akĩ hau binũ yunuhairatã saku dabeki 6.000 prata pei heshe inũ 2 haya besiti tari mistukĩ naneshũ hau bushunũbũ hawẽ dayaru dabe iamashũ Geazi bebũ hatu nitxiã 
2KI.5.24	kai Geazi hatube mapeketã saku dabe hatu mebĩshũ nitxiã buaibũ hiwe hune anu arutã 
2KI.5.25	txipu hawẽ tsuma Eliseu bebũ ni tushiai yukakĩ:
2KI.5.25	—Geaziĩ, harakiria mĩ huai?— aka
2KI.5.25	Geazinẽ kemakĩ yuikĩ:
2KI.5.25	—Ẽ harakiri kamaki— aka
2KI.5.26	hakia hãtxa kushipawẽ Eliseũ yuikĩ:
2KI.5.26	—Mia inũ ika hawẽ cavalõ tarãbaĩti anua Naamã butuai ẽ yushĩ mibe nishũ dasibi ẽ uĩshuki. Pei heshe inũ haya besiti tari hawẽrua mĩ bishurã, pemaki. Yunu bai inũ, uva nishi beshea bai inũ, txashuwã inũ, ina awa inũ, huni dayarubu inũ, aĩbu dayarubu ha peiwẽ mĩ bikatsis ikai txakabuhairaki. 
2KI.5.27	Haskawẽ taea Naamã bitxiki txamima shushakaĩshurã, mikiri tekikũkaĩshanikiki. Mia bestimarã, mĩ bakebu pakubainaibu ha bitxiki txami ipapakeshãkanikiki— aka
2KI.5.27	ana dayashunama Eliseũ hiwe anua tashnikaini Geazi hawẽ yura hirabi ma txami keyua matsi tãkia keska hushupahaira uinibukiaki.
2KI.6.1	Txipu shaba betsatiã Deusũ hãtxa yuishunikabu Eliseube hiweshũ betsã Eliseu yuikĩ:
2KI.6.1	—Uiã. Mibe hiwea hanu nũ ushamis dĩtu hashuhairaki. 
2KI.6.2	Ana hiwe bena ewapa wakĩ hashpa duakabi wanũ ika Hene Jordão keshakea nuku tibitũ hi bestitxai txaipa nũ meshtei kai mĩ nuku yunutirumẽ?— akabu
2KI.6.2	Eliseũ hatu yunukĩ:
2KI.6.2	—Butãkãwẽ— hatu waya
2KI.6.3	betsã Eliseu yuikĩ:
2KI.6.3	—Hamaki. Nuku banawakaini nukube kawe— aka
2KI.6.3	kemakĩ:
2KI.6.3	—Peki. Ẽ matube katiruki— ikaini
2KI.6.4	Hene Jordão anu hatube Eliseu butua hanushũ hi meshtekĩ taewaibũ 
2KI.6.5	huni bestitxaitũ hi meshtekĩ taewaya due hawẽ bake anua hãtsekekaini henẽ pukuai uĩ sai ikĩ yuikĩ:
2KI.6.5	—He ee. Pemaki! Yusinaã, na duerã, huni betsana ẽ beãshuki. Ẽ haska washanai?— aka
2KI.6.6	Eliseũ yukakĩ:
2KI.6.6	—Hani kaya pukushumẽ?— aka
2KI.6.6	hanu pukushu anu metua hanushũ Eliseũ hi txaipa meshteshũ hanu due pukushu anu putakĩ urẽshũ dami wakĩ due nũtãtã 
2KI.6.7	yunukĩ:
2KI.6.7	—Neshewe!— aka meshũkaĩ due tsumatã neshebaini benimabaĩkĩ hi buaibũ
2KI.6.8	Síria nawa shanẽ ibuhairatũ Israelĩ enabu maemanũ ika ana hatube datenameaibu hawẽ detenamenikabu shanẽ ibubube itxa hatube yubakai Síria nawa shanẽ ibuhairatũ hatu yuikĩ: “Hune hari bushũ Israelĩ enabu detenamenikabu e imatã maemakĩ nũ hatu keyushanaii”, hatu wakĩ hari hanu huneshanaibu hatu yui yubakai 
2KI.6.9	hatũ shinã haskaibu Eliseũ unãtã Israelĩ enabu shanẽ ibuhaira anu Eliseũ hawẽ hãtxa bumakĩ yuikĩ: “Síria nawa detenamenikabu hari huneshũ matu detekatsis iki manaibuwẽ taea hari buyamashãkãwẽ”, hatu wa 
2KI.6.10	Israelĩ enabu shanẽ ibuhaira Eliseũ yuia hawẽ hãtxa nĩkatã Síria nawa detenamenika huneabu dũkekubainibukiaki.
2KI.6.11	Hanua Síria nawa shanẽ ibuhaira haska shinãtiruma hawẽ shanẽ ibu beshmasbu hatu kena itxabu hatu yuikĩ:
2KI.6.11	—Ea yuikãwẽ, haska nũ yubakamis tsua nukunabu kashũ Israelĩ enabu shanẽ ibuhaira bebũkiri yuitãtãmismẽkainã— hatu wa
2KI.6.12	habu bestitxaitũ kemakĩ yuikĩ:
2KI.6.12	—Shanẽ ibuũ, nukũ nũ yuismaki. Hakia Deusũ hãtxa yuishunika Eliseu Israelĩ enabube hiweshũ haska mĩ hune nuku yuimis inũ haska mĩ ushatianua mĩ hãtxai unãtã Israelĩ enabu shanẽ ibuhaira unãmakĩ hawẽ shanẽ ibuhaira yuimiski— aka
2KI.6.13	nĩkatã hatu yunukĩ:
2KI.6.13	—Hau Eliseu atxinũbũ ẽ hanu hatu yunutiru yuka ikaũkĩ unãti watãkãwẽ— hatu waya huni betsã nĩkatã hawẽ shanẽ ibuhaira yuikĩ:
2KI.6.13	—Israelĩ enabu mai pakea anu mae betsa hawẽ kena Dotã anu ikis hiweakiaki— aka 
2KI.6.14	hanua hawẽ detenamenikabu itxapa cavaloki katsaumebainaibu inũ, cavalõ tarãbaĩtiki mapubainaibu inũ, hatiri maĩ buaibu Síria nawa shanẽ ibuhairatũ hatu yunua hune meshu merã bui Dotã anu hikitã mae hirabi kebauni nati ikabũ 
2KI.6.15	ushashini bestẽkauã penamahaira Eliseũ dayaru betsa butukaĩkĩ cavaloki katsaumeabu inũ cavalõ tarãbaĩtiki mapuabu itxapabu mae hirabi kebauni nati ikabu uĩ datekaini ana hiwe merã hikishũ Eliseu yuikĩ:
2KI.6.15	—Yusinaã, nukũ mae hirabi keshebaunabuki. Ikisrã, nũ haskai?— aka
2KI.6.16	Eliseũ yuikĩ:
2KI.6.16	—Nukũ merabenanikatunarã, hatuna binuaki, habutimarã. Hawa dateyamawe— iwanã,
2KI.6.17	Eliseũ Senhor Deus ea akĩ yuikĩ: “Hau hatu uinũ ẽ dayarũ beru betsa watã uĩmawe”, atã “Senhor Deusuũ, haska ẽ mia ea akaii”, aka Senhor Deusũ hawẽ beru bepeshkĩ pewashuna, txi keska katsaumeabu itxapahaira inũ txi keska cavalõ tarãbaĩtiki mapuabu itxapahairari mati anu Eliseũ hiwe keshekĩ keyubaunabu hawẽ dayarũ uĩbaunaya
2KI.6.18	atxinũ ika Síria nawabu txaima bei taeaibũ Eliseũ Senhor Deus ea akĩ yuikĩ: “Síria nawabu beaibu mĩ hatũ beshush wakĩ betsa wanũ ẽ mia ea akaii”, aka
2KI.6.18	haska Eliseũ ea akai keska habũ shinã haikaimas wakĩ Senhor Deusũ hatu beru betsa wakẽ 
2KI.6.19	hatu unãtimaska wakĩ Eliseũ hatu yuikĩ:
2KI.6.19	—Narã, ha baimaki. Ha maewã mã benairã, nenumaki. Ha huni mã benai anu matu iyunũ ea txibãbaĩkãwẽ— hatu watã Samaria maewã anu hatu iyua 
2KI.6.20	hikitã Eliseũ ana dayuikĩ: “Senhor Deusuũ, hau shinãkĩ uĩ pewanũbũ ikis habũ beru pewakĩ betsa wawe”, aka hanushũ Senhor Deusũ hatũ beru betsa waya bepesheai keskatã uĩbaũkĩ: “Habaa! Nũ Samaria merãki!” ikĩ uĩ dateaibũ 
2KI.6.21	Israelĩ enabu shanẽ ibuhairatũ hatu uĩtã Eliseu yukakĩ:
2KI.6.21	—Epaã, dete keyukĩ hatu tenãpa?— aka
2KI.6.22	hakia Eliseũ kemakĩ:
2KI.6.22	—Haskamaki. Hatu tenãyamawe. Pia inũ matxatu txaipawẽ detenamekĩ huni betsabu atxitã txipu mã hatu tenãmismẽ? Nũ haska beyatirumaki. Hakia hatũ detenameti dasibi hatu mebĩ keyutã piti inũ mabesh hatu pimakãwẽ. Hau yaniwatã hatũ shanẽ ibuhaira anu hau unanuma bunũbũ hatu nitxĩkãwẽ— aka
2KI.6.23	piti pepa inũ mabesh pepa itxapa aĩbuaibũ bawabu hatu inãkubaunabu, pikĩ mabesh akĩ keyuabu, Israelĩ enabu shanẽ ibuhairatũ unanuma hatu nitxiã, hatũ mae Síria nawa shanẽ ibuhaira anu txĩtũbainaibũ haska wakĩ Israelĩ enabu Síria nawabũ hatu date date atã hatũ mai pakea ibuwakubaĩmisbu hatu heneyubainibukiaki.
2KI.13.14	Mawakatsi Eliseu isĩ teneai Israelĩ enabu shanẽ ibuhaira Jeoásĩ uinũ ika kai hikia haya kashakĩ ikushũ yuikĩ:
2KI.13.14	—Epaã, epaã, mĩ Israelĩ enabu mekenika kushipahairaki, huni detenamenikabu itxapa keskarã— aka
2KI.13.15	nĩkatã Eliseũ shanẽ ibu yunukĩ:
2KI.13.15	—Kanũ inũ pia hatira bitã tsumawe— aka
2KI.13.15	kanũ inũ pia bitã ma tsumakẽ 
2KI.13.16+2KI.13.17	Eliseũ ana yunukĩ:
2KI.13.16+2KI.13.17	—Bari huaikiri hanu uĩti shui bepẽwẽ— aka
2KI.13.16+2KI.13.17	ma bepẽkẽ Eliseũ ana yunukĩ:
2KI.13.16+2KI.13.17	—Bishkukatsi kanũ inũ pia pewawe— aka
2KI.13.16+2KI.13.17	kanũ inũ pia shanẽ ibũ pewaya Eliseu hawẽ petxiuria benikaĩ nishũ shanẽ ibũ mekẽ dabeki mepishũ ana yunukĩ:
2KI.13.16+2KI.13.17	—Ikis bishkuwe— aka
2KI.13.16+2KI.13.17	pia bishkuaya hãtxa kushipawẽ Eliseũ yuikĩ:
2KI.13.16+2KI.13.17	—Senhor Deusũ mekenikã piaki, Síria nawabu maemati piarã. Afeca anushũ hatu detekubaĩkĩ Síria nawabu mĩ hatu tenã keyushanaii— itã
2KI.13.18	txipu shanẽ ibu Eliseũ ana yuikĩ:
2KI.13.18	—Pia ana tsumawe— aka
2KI.13.18	ana bikẽ Eliseũ ana yunukĩ:
2KI.13.18	—Ikis piawẽ mai bekush bekush awe— aka
2KI.13.18	shanẽ ibũ dabe inũ bestiki piawẽ mai bekush bekush akĩ heneaya 
2KI.13.19	haska waiwẽ taea Eliseu haki sinatakĩ yuikĩ:
2KI.13.19	—Hatu detekubaĩkĩ Síria nawabu maemakĩ keyukĩ yamawashanũ, iwanã, 5 kasmai 6ki piawẽ mĩ mai bekush bekush ati sharashuki. Hakia dabe inũ bestiki mai mĩ bekush bekush ashuwẽ taeshũ dabe inũ bestiki Síria nawabu mĩ hatu maemashanaii, hatu tenãkĩ keyuamarã— atã
2KI.13.20	ana hãtxa wama Eliseu mawa hanushũ maiwanibukiaki. Ano tibi Israelĩ enabũ mai pakea anu Moabe nawabũ hatu itxakawai yumetsubu yumetsui bebirã bebiranaibũ 
2KI.13.21	ushe betsatiã hatũ haibu ma mawa Israelĩ enabu hunibũ maiwanũ, iwanã, mai pukĩkĩ Moabe nawa yumetsubu beaibu betxitã Eliseu mai wanibu anu hatũ haibu mawa datãbaini datei pashaibũ, hakia ha huni mawatũ yura Eliseũ shau mamaki hanakĩ hawẽ shau metsamabu ana hiwei benitã inũ kanikiaki.
2KI.13.22	Israelĩ enabu shanẽ ibu Jeoacaz hiweyukẽ Síria nawa shanẽ ibuhaira Hazaelĩ Israelĩ enabu dasibi itxakawakĩ hatu tenãkĩ yamawapanã 
2KI.13.23	Abraão inũ, Isaque inũ, Jacóbe Deus hatube yubakaniwẽ taea Israelĩ enabuwẽ nuikĩ hatu shinãkĩ Senhor Deusũ hatu merabewakĩ Síria nawabu hatu nemashũkubainikiaki. Hatu txakabuwakĩ yamawakatsi ikama inũ ha bebunua hatu putakatsi ikama ikũkainikiaki. Na habiatiã Senhor Deusũ hatu mekeriakubainikiki.
2KI.13.24	Hanua Síria nawa shanẽ ibu Hazael mawaya hawẽ huni bake hawẽ shãtukũ Ben-Hadade shanẽ ibunikiaki. 
2KI.13.25	Hanua Jeoacazĩ huni bake Jeoás shanẽ iburiatã hawẽ epa mae mebinibu Ben-Hadade kushipai anua Jeoás dabe inũ bestiki habe detenamekũkaĩkĩ ana hatu putamanikiaki. Haska wakinã, Israelĩ enabũ mae Jeoásĩ Ben-Hadade detenamekũkaĩkĩ hatũ mae ana hatu bishũkĩ hatu ibuwamanikiaki.
2KI.18.1+2KI.18.2	Samaria anu Israelĩ enabu yunui Elá huni bake Oséias 3 ano shanẽ ibukũkainaya Acazĩ huni bake Ezequias 25 bariya shanẽ ibui Judá enabu yunui Jerusalém anu 29 ano shanẽ ibukũkainikiaki. Ezequiasĩ ewarã, Abi inikiaki. Abĩ eparã, Zacarias inikiaki. 
2KI.18.3	Haska hawẽ shenipabu Davi hiweshũ apauni keska wakĩ kaneama Ezequiasĩ txibãkubainai Senhor Deusũ haska betxipaiai ashuaĩ uĩ hawẽ benimakũkainikiaki. 
2KI.18.4	Ha shanẽ ibushunã, mati keyatapa anua yushibubu kẽwãti hiwe meribi tibi hau txakabuwakĩ pusa pusa anũbũ hatu yunua hanua betsa yushibu dami betsa betsapa dasibi nitxiniburi hau tekekĩ keyurianũbũ inũ mane bronze dunu dami Moisĩ hatu ashuni kenakĩ: “Neustãki”, anibu kẽwãkĩ ha bebũ Israelĩ enabũ inĩti kuakubaĩmisbu Ezequiasĩ hatu mebĩ keyutã hatu pusa pusa amanikiaki.
2KI.18.5	Israelĩ enabũ mekenika Senhor Deus Ezequiasĩ ikũhairawakubaini shanẽ ibukũkainirã, ha shanẽ ibu tibi ha bebũ inũ ha txipu Judá enabu shanẽ ibu ikubiranibu Ezequias pepahaira keska tsua betsa hayama inikiaki. 
2KI.18.6	Haska Senhor Deusũ Moisés yununi txibãkĩ hawẽ yunuti inũ hawẽ nemati hamebi heneama ikũkaĩkĩ Ezequiasĩ Senhor Deus nĩkakĩ txibãkubainaiwẽ taeshũ 
2KI.18.7	hawara atimapa tibi pewakĩ taewakubainaiwẽ taeshũ Senhor Deusũ Ezequias merabewakĩ pewakĩ keyumanikiaki.
2KI.18.7	Haska wakĩ Assíria nawa shanẽ ibuhaira Ezequiasĩ danãkĩ ana hawẽ tsumatã hawẽ imposto ana pakakatsi ikama haki sinatanikiaki. 
2KI.18.8	Ha inũ, hawẽ mai pakea anua Filisteu nawabu nitxĩkĩ hawẽ detenamenikabubetã Ezequiasĩ hatu maemakubaĩkĩ ha hanu keshei irutã uĩti hiwe pishta keyatapa inũ hatũ maewã mishki kenebaunibu betsa betsapa anu hawẽ detenamenikabubetã hatu mebĩkĩ keyukĩ Gaza mai pakea hirabi ibuwanikiaki.
2KI.18.9	Ezequias shanẽ ibui ma 4 ano ikainaya hanua Samaria anu Elá huni bake Oséias Israelĩ enabu anu shanẽ ibui ma 7 ano ikaitiã Assíria nawa shanẽ ibuhaira Salmaneser hawẽ detenamenikabu mirima iwei Samaria anu hushũ hau mae dasibi keshebaunũbũ hatu yunua keshekĩ keyubaunabu atxinũ, iwanã, harakiri nitimawakĩ hatu kebẽkubainabu ana hawawẽ kushipatirubumakẽ hatu detekubaĩkĩ 
2KI.18.10	3 ano atimas hatu di akĩ keyukĩ hatu atxinibukiaki. Ezequias shanẽ ibui ma 6 ano ikaya Samaria anu Oséias Israelĩ enabu shanẽ ibui ma 9 ano keyuaya Assíria nawa detenamenikabũ atimas Samaria atxinibukiaki. 
2KI.18.11	Hanushũ hatũ mae pakea hirabi anua Israelĩ enabu dasibi maĩ hatu nitxiã bukatsi ikabumabiakẽ hawẽ detenamenikabũ hatu iyukĩ hashiwẽ hatu txatxi txatxi akubainaibũ hatũ mai pakea Assíria anu Assíria nawa shanẽ ibuhairatũ hatu iyukĩ hatu bitxitã mae betsa Hala inũ mai pakea betsa Habor inũ Hene Gozã dapi inũ Média nawabũ maewã betsa betsapa anu hatu hiwemakĩ hawa pakama hatu dayamapaunibukiaki. 
2KI.18.12	Senhor Deusũ tsuma Moisĩ hatu yusĩtã hatu keneshũbiani inũ haska Deusũ betxipaiai keskai ana hawẽ hiwebainabumakẽ hatube Senhor Deus yubakabiani hatũ mekenika Deus hawa nĩkabuma ikubainaibuwẽ taea Assíria nawabũ hatu itxakawaibu Senhor Deusũ hatu nemashunama inikiaki.
2KI.18.13	Txipu 10 ano kakẽ Ezequias Jerusalém anu shanẽ ibui ma 14 ano keyuaya Assíria shanẽ ibuhaira betsa hawẽ kena Senaqueribe hawẽ detenamenikabu mirimabube Judá enabũ mai pakea anu hushũ Jerusalém dapi hatũ mae mishki kenebaunibu tibi dapi mapushũ pia inũ hashi inũ mashash turewẽ tsaka tsaka akĩ puta puta akubaĩkĩ ushe itxapa kaya atimas hatu dasibi atxikĩ keyukubainaibũ 
2KI.18.14	haskaibuwẽ taeshũ Jerusalém anushũ Judá enabu shanẽ ibuhaira Ezequiasĩ hawẽ hãtxa keneshũ bumakĩ: “Ẽ kaneniki. Hawara mĩ ea yukai ẽ mia pakashanaii, ẽ mai anua mia inũ mĩ detenamenikabu mã kanunã”, atã keneshũtã huni betsa bumakĩ yunua mae betsa Laquis anu Assíria nawa shanẽ ibuhaira anu hawẽ kene bushũ inã bishũ uĩtã kemakĩ hati hau pakanũ 300 talento prata mane, ha 10.000 quilo pratara, inũ 30 talento ouro mane, ha 1.000 quilorã, Assíria nawa shanẽ ibuhairatũ Ezequias hãtxa kushipawẽ yunua 
2KI.18.15	haska wawẽ taeshũ Senhor Deus kẽwãti hiwe anua Ezequiasĩ mane prata hati betxishũ hatu bimakĩ keyushũ hanus itxawashũ ha katxu hawẽ hiwe hawẽrua anu kai hikishũ hawẽ mabu pepa aruti dĩtu anua hawẽ mane prata hirabi hatu bimakĩ keyuriashũ habianuri itxawashũ habiastiãri 
2KI.18.16	Senhor Deus kẽwãti hiwe hanu hikiti shui istabĩ dabenibu inũ, matsanibu inũ, hawẽ beputi dabe wanibu bemakis inũ uke merã Ezequiasĩ ouro mane tashipawẽ hatu buyamabaũtã hatu bepushmani ha mane ouro tashipa dasibi Ezequiasĩ hatu tsekamakĩ keyumashũ haki dasiwatã Assíria nawa shanẽ ibuhaira anu hau bunũbũ hatu yunua buaibũ
2KI.18.17	hatũ prata mane inũ hatũ ouro mane inã bibiatã hawa daeama haki sinatai heneama Jerusalém txakabuwanũ, iwanã, Laquis anua hawẽ detenamenikabu shanẽ ibu kushipa Tartã inũ, hawẽ merabewanika haki txiti ika inũ, shanẽ ibu beshmas kushipa betsari hawẽ detenamenikabu mirimabe Ezequias anu Assíria nawa shanẽ ibu Senaqueribẽ hatu yunua bui Jerusalém dapi hikitã pashku debu mishkiwẽ buyabaĩkĩ ũpash hababaĩti wanibu dapi inũ hanu kashũ tari patsamisbu bai ka dapi hatũ tari hiwe pũtebaũshina 
2KI.18.18	shanẽ ibu Ezequiasbe hãtxanũ, iwanã, kenabu ha kama hawẽ merabewanikabu Hilquiasĩ huni bake Eliaquim hatũ shanẽ ibũ hiwe mekeshũmis inũ, Sebnã shaba tibi ikaibu hatũ kenekubaĩmis inũ, Asafẽ huni bake Joá shanẽ ibu keneshunika Assíria nawa shanẽ ibu beshmasbube hãtxanũ ika, Jerusalém anua tashnibaĩ hatuki nukuabu 
2KI.18.19	Assíria nawa detenamenikabu shanẽ ibu Rabsaquẽ hatu yuikĩ:
2KI.18.19	—Assíria nawa shanẽ ibu kushipahairatũ hãtxa matũ shanẽ ibu Ezequias eska yuishũtãkãwẽ: “Haratutũ mia merabewai, mĩ haki txiti ika ikai? 
2KI.18.20	Yuba hãtxa hawẽrua itxapa mĩ unaĩ keska beparãbaĩ detenamea mĩ unãmahairaki! Ẽ hãtxa mĩ danãmiswẽ taea haratu mĩ haibuki mĩ txiti ika ikai? 
2KI.18.21	Egito nawabũ mia merabewashanai mĩ shinaĩ ẽ unaiĩ. Hakia haburã, hatũ shanẽ ibube hawa kushipa hayabumaki, mã dasibi haki txiti ipanãbunã. Dasibibũ hawẽ hãtxa nĩkakĩ ikũwaĩbu, Egito nawa shanẽ ibu Faraó babukĩ tsua merabewatirumaki. 
2KI.18.22	Ha inũ, matũ yuikĩ: Hau nuku merabewashanũ: Nukũ mekenika Senhor Deus ha besti nũ ikũwaiĩ, akĩ mã yuitiruki. Hakia matũ mekenika kẽwãpanãbũ matunabu Ezequiasĩ nemakĩ habũ mati keyatapa anua kẽwãti meribi inũ habu inabu kuashũkĩ menuti txi tapu dasibi hawẽ dayarubu txakabuwamakĩ yamawakĩ hatu keyumabiatã hanushũ Ezequiasĩ hatu yunukĩ Judá enabũ mai pakea anu hiweshũ Jerusalém anushũ besti Senhor Deus kẽwãkĩ inabu nami inũ hawẽ sheni kuakĩ menukĩ hau keyukubaĩshanũbũ mĩ shanẽ ibu Ezequiasĩ hatu yununiki, matũ mekenika sinatamakinã. 
2KI.18.23	Haskawẽ taeshũ ẽ tsuma Assíria nawa shanẽ ibuhairabe yubakanamekãwẽ. 2.000 hunibu cavalo katsaumetirubu mĩ hayakẽ 2.000 cavalo ẽ mia inãshanaii. 
2KI.18.24	Hamẽ miarã, hawa hayamabia hawa kushipawẽ ẽ shanẽ ibu beshmasbu mĩ hawa hatu kushimatirumaki. Mĩ daka haki mapuabu detenameti cavalo Egito anua bikatsis ikai? Haska shinãma hakimawe. 
2KI.18.25	Ha inũ, na mai pakea txakabuwakĩ yamawanũ, iwanã, matukiri Senhor Deus ẽ yukama ikima dabanẽ mĩ shinaĩ? Txakabuwakĩ yamawakĩ keyutãkãwẽ, iwanã, txanima Senhor Deusũ ea yunuimaki”, haska ẽ shanẽ ibuhairatũ ea yuishinaki. Hawẽ hãtxa nĩkahairakãwẽ— hatu wa
2KI.18.26	Hilquiasĩ bake Eliaquim inũ, Sebna inũ, Joá kemakĩ yuikĩ:
2KI.18.26	—Nũ mia ea akaii. Arameu hãtxawẽ nukube hãtxawe, nũ nĩkairã. Mishki kenebaunibu mamaki manishũ nukunabũ nĩkakanikiki. Haskawẽ taea Hebreu hãtxawẽ nukube hãtxayamawe— akabu
2KI.18.27	hakia Assíria nawa detenamenika shanẽ ibũ hatu ana yuikĩ:
2KI.18.27	—Matũ tsuma inũ matu besti anu Assíria nawa shanẽ ibuhairatũ ea yunuamaki. Haska ẽ dama yuishurã, mishki kenebaunibu anu mapushũ hau habũri nĩkarianũbũwẽ. Habia mã nĩkai keskari nĩkatã habubetã nuitapakĩ ibubis matũ pui pikĩ matũ isũ mã ariakubaĩshanaii, ma matũ maewã nũ atxi keyukenã— iwanã,
2KI.18.28	nishũ habias Hebreu hãtxa kushipawẽ ana hatu yuikĩ:
2KI.18.28	—Assíria nawa shanẽ ibuhaira Rabsaquẽ eska matu yuikiki. Nĩkahairakãwẽ. 
2KI.18.29	“Ẽ kushipawẽ matu detekĩ ẽ matu itxakawai haska washũ matũ shanẽ ibu Ezequiasĩ matu pashawatirumaki. Hawẽ txani hãtxawẽ matu paraĩ ana nĩkayamakãwẽ.” 
2KI.18.30	Hamẽ nuku nĩkama matũ shanẽ ibu Ezequiasĩ shinãkĩ matu yuikĩ: “Senhor Deusũnã, txanima kayabi nuku merabewashanikiki, hatu nuku nemashũkinã. Na maewã Jerusalém Assíria nawa shanẽ ibuhairatũ hau atxiyamashanũ Senhor Deusũ amama hatu nemahairashanikiki”, akĩ matu yuibia 
2KI.18.31	hawa nĩkayamakãwẽ. Ẽ shanẽ ibuhairatũ ea yunukinã, ẽ matu yuinũ ea yuishinaki: “Habe unanuma hiwekũkaĩkatsi daenamebukuĩ tashnibirã ea anu beshũ ea kẽwãri bekãwẽ. Nũ ma haskai peaburã, matu tibitũ matũ uva bimi inũ matũ hi bimi figueira pikĩ matũ txatxa ũpash mã akubaĩshanaii. 
2KI.18.32	Txipu misi inũ, uva vinho hau washanũbũ shekiwã trigo bai inũ, uva bimi bai haya ha inũ, piti sheni wati oliva hi inũ, buna bata itxapa hayari mai pakea pepa matuna keskari anu ẽ shanẽ ibuhairatũ matu dasibi iyushanikiki. Matu haska wa mã hiwei pekubaĩtirubuki. Buni mã mawama ikũkaĩshanaii.” Hamẽ mã nuku nĩkama Ezequiasĩ matu parãkĩ yuikĩ: “Senhor Deus hushũ nuku merabewaiwẽ taea hawa dateyamakubaĩshãkãwẽ”, matu wakubainairã, 
2KI.18.33	eskamisbukiri matu yuinũ nĩkakãwẽ. Assíria nawa shanẽ ibuhairatũ kushipa nemakĩ yura betsa betsapabũ mekenika yushibubũ hatu merabewama ipaunibuki. Ẽ uiniki. 
2KI.18.34	Ha mae dabe Hamate inũ Arpade hatũ mekenika yushiburã, hania? Hawa hayamaki. Ha inũ, mai pakea Sefarvaim mekenika yushibu inũ, mae betsa Hena mekenika yushibu inũ, mae betsa Iva mekenika yushibuburã, hania? Hawa hayabumariki. Assíria nawabu kushipahairabũ Samaria atxiaibu haskatã merabewatirubuma irianiki. 
2KI.18.35	Haratu mekenika yushibubũ hatũ mae hatu nemashuni mã uĩmamẽ, Assíria nawabũ hatũ kushipawẽ hatu itxakawaitianã? Yushibũ hawa hatu merabewama iyamaki. “Senhor Deusũ Jerusalém merabewakĩ nuku mekeikiki”, ikinã, haskakĩ mã shinã txakariai?— hatu wa
2KI.18.36	hau hatu hãtxa kemayamanũbũ shanẽ ibuhaira Ezequiasĩ bebũkiri yurabu yunushinawẽ taea mishki kenebaunibu anu mapushũ detenamenikabũ nĩkai pes hawa hãtxa taskama mapuabũ 
2KI.18.37	hanushũ Eliaquim hatũ shanẽ ibũ hiwe mekemis inũ, Sebnã shaba tibi ikaibukiri keneshũkubaĩmis inũ, Asafẽ bake Joá shanẽ ibu keneshunikatũ hatũ hãtxa nĩkatã huĩti nishmahairatã hatũ tari ushnibaini haska Assíria detenamenika shanẽ ibu Rabsaquẽ ma hatu yuishu Ezequiaski txanikĩ yuitanũ ika Jerusalém anu hikibaĩ yuinibukiaki.
2KI.19.1	Hatũ hãtxa nĩkatã shanẽ ibu Ezequiasĩ hawẽ tari hawẽrua sawea ushnitã pekatã huĩti nishmahaira haska nuihairai hatũ beyawẽ taea hatu uĩmai besha tari sawetã Senhor Deus kẽwãti hiwe anu kai hikitã 
2KI.19.2	Eliaquim ha hatũ shanẽ ibuhairatũ hiwe mekemis inũ, Sebnã shaba tibi ikaibukiri kenekubaĩmis inũ, hawenabu Deusbe hãtxashunika mestebubu besha tari saweriabu hatu itxawashũ Amozĩ huni bake Isaías Deusũ hãtxa yuishunika anu hatu yunukĩ 
2KI.19.3	hau shanẽ ibu yuishũtanũbũ hatu yuikĩ: “Natiã nũ pemahairaki. Nũ ma bika teneaii. Dakewakĩ nuku ma atxitã nuku babu wakĩ aĩbu bake kaĩ ana kushipa hayaisma keska nuku ma wakanikiki. Ma Senhor Deusũ nuku kupimẽkaĩ. 
2KI.19.4	Assíria shanẽ ibuhairatũ hawẽ tsuma Rabsaqué yunushina nukũ mekenika Deus hiweaki hãtxa txakabui shetxakai hawẽ detenamenika shanẽ ibu hãtxai mĩ mekenika Senhor Deusũ nĩkashumẽkaĩ”, ishũ, “Ẽ shinaiĩ. Hawẽ hãtxa nĩkashĩshũ Senhor Deus mĩ mekenikatũ hau ibubis hatu kupishanũwẽ. Nuku eskarabes nũ hiweyuabu Assíria nawabũ nuku atxiriama hau nuku merabewashanũ Senhor Deus dayuikĩ nuku yukashũwẽ, akĩ ea yuishũtãkãwẽ”, atã hatu yunua
2KI.19.5	Isaías anu bushũ Ezequiasĩ hãtxa yuishunabu 
2KI.19.6	nĩkatã hau hatũ shanẽ ibu yuitanũbũ Isaíasĩ hatu kemakĩ: “Senhor Deusũ eska hatukiri yuikiki: ‘Assíria nawa shanẽ ibuhairatũ hawẽ shanẽ ibu beshmasbu hatu yunua beshiã ekiri shetxakai hãtxa txakabukĩ matu yuishuwẽ taea hawa dateyamawe. 
2KI.19.7	Uĩkãwẽ. Hawẽ maewã anu hau hawaira txĩtũkaĩtanũ kaka txakabu Assíria nawa shanẽ ibuhaira ẽ banabimaii. Hanua hari kai harishũ txatxi txatxi akabu mawai kaikiki’, akĩ matũ shanẽ ibu ha hãtxa ea yuishũtãkãwẽ”, hatu wa
2KI.19.8	Laquis mae anua Assíria nawa shanẽ ibuhaira ma kaĩkaĩshina hawẽ shanẽ ibu beshmasbũ bana nĩkatã Jerusalém anua Assíria detenamenika shanẽ ibu Rabsaqué haki nukui kai maewã betsa Libna atxinũ ika hawẽ detenamenika betsabube Assíria nawa shanẽ ibuhairatũ hatu yunukubainaiki nukuabu 
2KI.19.9	Assíria detenamenikabu maemanũ ika Egito nawabu merabewai Etiópia nawa shanẽ ibuhaira Tiraca hawẽ detenamenikabu itxapabube beaibukiri Libna anushũ Assíria nawa shanẽ ibuhairatũ nĩkatã hatu nemai kariama Judá enabu shanẽ ibuhaira Ezequias anu hau hawẽ hãtxa bushũtanũbũ hawẽ hãtxa yuishunikabu yunukatsi 
2KI.19.10	hawẽ kenenika kenemakĩ yuikĩ: “Jerusalém ẽ kushipawẽ ẽ atxitiruma dabanẽ mĩ mekenika Deus mĩ ha ikũwainã, harã, txaniki. Ana hawẽ parã hãtxa ikũwãyamawe. 
2KI.19.11	Mai pakea tibi Assíria nawa shanẽ ibuhairabũ yamawakatsi ikĩ hatu yamawanibu mĩ nĩkama inimẽ? Hatu haska waniwẽ taearã, earã, ea nemakĩ binutã mĩ hiwetirumẽ? Ibubis haska shinãyamawe. 
2KI.19.12	Mae betsa betsapa Gozã inũ, Harã inũ, Rezefe inũ, Éden enabu Telassar anu hiweabu habũ yushibubũ hatu merabewabumakẽ enabu shanẽ ibukĩ atxikĩ hatu dasibi yamawakĩ tenãkĩ txanima keyunibuki. 
2KI.19.13	Hamate shanẽ ibu inũ, Arpade shanẽ ibu inũ, Sefarvaim shanẽ ibu inũ, Hena shanẽ ibu inũ, Iva shanẽ ibuburã, hania? Hayabumẽ?”, ashũ hawẽ hãtxa kenetã Ezequias anu hatu bumaya
2KI.19.14	shanẽ ibu beshmasbu Jerusalém anu bushũ hikiti shui anushũ Ezequias inãbu bitã hawẽ hiwe anu kashũ txuretã hawẽ hãtxa uĩkĩ keyutã Deus kẽwãti hiwe merã kashũ Deus bebũ bepẽshũ hanatã haskakiri Deusbe hãtxakĩ: 
2KI.19.15	“Israelĩ enabu mekenika Senhor Deusuũ, mĩ hatube yubakani hãtxa aruti bau mamaki querubin dabe tsaua anu hatu mamaki shanẽ ibu mĩ tsauaki. Nai inũ mai hirabi mĩ dami waniwẽ taea mai hirabi anu shanẽ ibu tibitũ enabu dasibi miã besti mĩ hatu yunumis mekenika Deuski, Deus betsa hayamarã. 
2KI.19.16	Senhor Deusuũ, ea uĩkĩ ea nĩkawe. Mĩ beru bepeshetã hawẽ hãtxa kene uĩwẽ. Mĩ mia Deus hiweaki mikiri hãtxa txakabukĩ mia danãkĩ kenea dasibi eanu Senaqueribẽ hatu bemashuki. Uĩwẽ. 
2KI.19.17	Senhor Deusuũ, txanimaki. Hatũ mai pakea anu hiwebaunabũ inũ hawara yurabũ anibu Assíria nawa shanẽ ibubũ hatu dasibi tenãkĩ yamawanibuki. 
2KI.19.18	Txanima Deus kayabima habũ mekenika yushibubu dami txi anu napukĩ hatu menukĩ keyurianibuki. Ha haska wakinã, mekenika deus kayabima anibuki. Hi inũ mishki dami wakĩ hunibũ akĩ kẽwãti mekenika yushibubu akubainibuwẽ taeshũ Assíria nawabũ hatũ dami teke teke akĩ menukĩ keyunibuki, yamawakinã. 
2KI.19.19	Senhor Deusuũ, mia besti mĩ mekenika Deuski”, iwanã, “Mai hirabi anu yurabu shukua betsa betsapabũ hau mia unãkĩ tapĩkubaĩshanũbũ Senhor Deusuũ, mĩ nukũ mekenika Deuswẽ taeshũ ikis Assíria nawabu kushipabu nuku nemashũkĩ nuku mekekubaĩshãwẽ”, ikaya
2KI.19.20	hanushũ Amozĩ bake Isaíasĩ haska Senhor Deusũ yuishu hau Ezequias yuitanũbũ Isaíasĩ hatu yunukĩ: “ ‘Assíria nawa shanẽ ibuhaira Senaqueribe ikaikiri mĩ ea yukakĩ yuishu ẽ nĩkashuki’, akĩ Israelĩ enabu mekenika Senhor Deusũ mia yuikiki”, akĩ ẽ mia yuiaii.
2KI.19.21	Haska Assíria nawa shanẽ ibuhaira ishanaikiri Senhor Deusũ hakiri hãtxakĩ yuishurã, eska washanikiaki. Nĩkawe:
2KI.19.21	“Senaqueribeẽ, ha maewã Sião txipash keskatũ mikiri usaĩkiki.
2KI.19.21	Senaqueribeẽ, mĩ kaĩkainaya buri buri ikĩ
2KI.19.21	Jerusalém anu hiweabũ mikiri kasheshãkanikiki.
2KI.19.22	Tsuki sinatai mĩ hãtxa txakabushinamẽ?
2KI.19.22	Keinã, tsuki beru txãkãtã ha iki mĩ kũyã ishiãmẽ?
2KI.19.22	Enabu Israel hatu ha aki txanima mĩ eki ishiãki, hatũ mekenika meribi pepa hiweakirã.
2KI.19.23	Mĩ hãtxa bushunika hatu yunukĩ ea Senhor Deus mĩ ekiri hatu hãtxa txakabumashinaki.
2KI.19.23	Kẽkĩ hatu yuimakĩ:
2KI.19.23	‘Líbano mati matipa mamaki hanu tsua mapeketiruma anu
2KI.19.23	ẽ cavalõ tarãbaĩtiki detenamenikabu mapubaini
2KI.19.23	mirimabube ẽ mapekeimaki.
2KI.19.23	Hanushũ hatũ kusha keyatapahaira inũ hatũ hi betsa cedro hawẽruahaira ẽ hatu meshtemaimaki.
2KI.19.23	Mati keyatapa mapekeyutã ha mamaki bai bana keska ni shukua anu nukui ẽ hanu hikimaki.
2KI.19.24	Mai pakea betsa ẽ haska uĩriama betsa betsapa anushũ
2KI.19.24	ũpash pukĩ keyutã ha ũpash ẽ akubainimaki.
2KI.19.24	Ẽ pai pai ikainai tsuã ea nematiruma
2KI.19.24	Egito hene tibi ẽ netsukubainimaki’,
2KI.19.24	ikĩ mĩ hatu yuimashinaki.
2KI.19.25	Hakia mĩ haska hatu wamaimarã,
2KI.19.25	ẽ Senhor Deus ma bebũkiri yubakanishũ ẽ mia amaima
2KI.19.25	mĩ unãmamẽ?
2KI.19.25	Nenumahaira mĩ shenipabutiã ẽ hatukiri yubakani
2KI.19.25	natiã miã mĩ hatu akubainimaki.
2KI.19.25	Maewã mishki kenebaunibu betsa betsapa txakabuwakĩ
2KI.19.25	dasibi teke teke akĩ
2KI.19.25	hanus mishki mãtxiã keska
2KI.19.25	mĩ hatu yamawakubainimaki.
2KI.19.26	Ha mae betsa betsapa anu hiweabu minabuki dakei mesehairakubainimaburã,
2KI.19.26	ha yurabu mĩ atxia hawa kushipa hayama ikimabuki,
2KI.19.26	bai anua basi keska ina awã piti basi nãketapa keska inũ
2KI.19.26	basi betsa ha hiwe wakĩ shewamisbu hukuĩma bari huaikiria
2KI.19.26	niwe shũku ibirãkĩ tsusĩ wãmis keskarã.
2KI.19.27	Hanira mĩ kamis inũ hawara aki mĩ nimis ẽ unaiĩ.
2KI.19.27	Mĩ eki sinatai pubẽhairaima ẽ unãriaii.
2KI.19.28	Ibubis kẽkĩ mĩ hatu txakabuwakĩ itxakawakubaĩmisri
2KI.19.28	ẽ unãriaii.
2KI.19.28	Haskawẽ taeshũ ina awa pubẽ amisbu keska wakĩ
2KI.19.28	mia depestã ẽ mia mane deuwamashanaii,
2KI.19.28	mĩ keshari mia shewesheriakinã.
2KI.19.28	Mia haska watã ha baiwẽ mĩ huimawẽri ana hawẽri mĩ mae anu ẽ mia nitxĩshanaii”,
2KI.19.28	akĩ Senhor Deusũ hãtxa keyuaya
2KI.19.29	hanushũ Isaíasĩ shanẽ ibuhaira Ezequias yuikĩ:
2KI.19.29	“Haska wakĩ Senhor Deusũ matu merabewashanai hawẽ unãmati Senhor Deusũ mia unãmaikiki.
2KI.19.29	Na habia ano inũ ua ano ha katxu huaiki
2KI.19.29	shekiwã trigo ibubis hukũtã bimiyatã kaniai
2KI.19.29	tsekashũ mã piyukubaĩshanaii.
2KI.19.29	Hakia ano dabe inũ besti taeaitiã
2KI.19.29	hanu ibubis mã bana hukuĩ bimitã kaniai tsekashũ
2KI.19.29	mã pikubaĩshanaii.
2KI.19.29	Ha inũ, uva banatã hawẽ bimi tsekatã
2KI.19.29	mã pikubaĩshanai.
2KI.19.30	Judá enabu habu debuama itxapa hiweriabu
2KI.19.30	mibã hawẽ tatxa txaipatã bimiai keskai
2KI.19.30	hatũ mae sheni anu manishũ pe hiwekĩ
2KI.19.30	ana bake itxapa wakubaĩshãkanikiki.
2KI.19.31	Mati Sião anu habu mawama ikimabu hiweriabu
2KI.19.31	hatiri Jerusalém anu bashikui hiweimabuwẽ taea
2KI.19.31	Senhor Deus kushipa dasibi binu keyuatũ hatu mekekubaĩshanikiki,
2KI.19.31	hawẽ nui paewenã”, atã
2KI.19.32	hanua betsarã, “Assíria nawa shanẽ ibuhairakiri eska wakatsi Senhor Deusũ yuikiki:
2KI.19.32	‘Jerusalém anu bebia hikiama ishãkanikiki.
2KI.19.32	Jerusalém uke merã hawa pia betsa bishkuama ishãkanikiki.
2KI.19.32	Atxikĩ txakabuwanũ ika
2KI.19.32	hawẽ pia nemati hawa betsã tsumatã hawẽ yura huneama ishãkanikiki.
2KI.19.32	Hanu hikibaĩ hatu tsakakatsi hawẽ mishki kenebaunibu dapi
2KI.19.32	mai mãtxĩkĩ maspuama ishãkanikiki.
2KI.19.33+2KI.19.34	Ẽ tsuma pepa shanẽ ibuhaira Davi inũ haska ibubis ẽ yubakamis shinãkĩ
2KI.19.33+2KI.19.34	na maewã ẽ mekekubaĩshanaiwẽ taea
2KI.19.33+2KI.19.34	habias baiwẽ tsakanametanũ ika beimabu
2KI.19.33+2KI.19.34	ana hawẽri hawenabube Assíria nawa shanẽ ibuhaira txĩtũbaĩshãkanikiki,
2KI.19.33+2KI.19.34	Jerusalém anu hikiamarã.
2KI.19.33+2KI.19.34	Ẽ Senhor Deusũ eska ẽ mia yuiaii’ ”, aka
2KI.19.33+2KI.19.34	nĩkatã Isaíasĩ shanẽ ibu Ezequias yuinikiaki.
2KI.19.35	Habias meshu merã Assíria nawabũ hatũ tari hiwe pũtebaunimabu anu Senhor Deusũ nai tsuma debuwanika bututã kauãkĩ 185.000 detenamenikabu hatu tenã keyubaini kakẽ penamahaira habu hiweabu ma bestẽbaũ mirimahaira mawabu uĩbaunaibuwẽ 
2KI.19.36	taea datei Assíria nawa shanẽ ibuhaira Senaqueribẽ hatũ tari hiwe hatu pewamatã hawenabu dasibibube Judá enabũ mai pakea anua kaĩbaini bui maewã hanushũ shanẽ ibuhairabũ hatu yunumis anu hawẽ maewã Nínive anu txĩtũbaini hari hikinibukiaki. 
2KI.19.37	Hanua shaba betsatiã hawẽ mekenika yushibu Nisroque kẽwãti hiwe anu Senaqueribẽ kẽwaĩ ka hawẽ huni bake dabe Adrameleque inũ Sarezer hikishũ hatũ epa txatxi txatxi akĩ tenãtã pashai mai pakea hawẽ kena Ararate anu hunei buimabũ shanẽ ibuhaira Senaqueribẽ shãtukũ hawẽ huni bake betsa Esar-Hadom shanẽ ibuhairanikiaki.
2KI.21.23	Josiasĩ epa shanẽ ibuhaira Amom tenanũ itã hawẽ merabewanika shanẽ ibu beshmasbu haki yubakatã shanẽ ibũ hiwe hawẽrua meranushũ Amom tenãbũ 
2KI.21.24	yurã kaianẽ hatũ shanẽ ibu tenãbu nĩkatã habũ akãshu atxitã haburi kupikĩ tenãtã hanushũ hau hatũ shanẽ ibuhaira ikũkainũ Amomnẽ huni bake Josias katunibukiaki.
2KI.21.25	Judá enabu shanẽ ibuhairabu ikubainaibukiri una betsa merã hatuki kenemisbu hawẽ daya betsa betsapa Amom hiweshũ akubainikiri hakiri kenenibu hayaki. 
2KI.21.26	Mibã bana anu hawẽ kena Uzá anu Amom mawa maiwanibukiaki. Hanua Amom shãtukũ hawẽ huni bake Josias Judá enabu shanẽ ibuhaira inikiaki.
2KI.22.1	Josias 8 anobia shanẽ ibui taeni 31 ano Jerusalém anushũ hatu yunui shanẽ ibuhairakũkainikiaki. Hawẽ ewa Bozcate anua kaini hawẽ kenarã, Jedida inikiaki, Adaíasĩ bakerã. 
2KI.22.2	Haska hawẽ shenipabu Davi pe hiwekũkaini keskai hatũ txibãkĩ hawa shinã betsa betsapa wama Josias hawa hiwe txakama pe dayakũkainai Senhor Deusũ haska betxipaiai ashuaĩ uĩ hawẽ benimakũkainikiaki.
2KI.22.3	Josias shanẽ ibuhairani ma 18 ano kaya hanushũ shaba tibi ikai hatũ keneshũmis Safã kenashũ Senhor Deus kẽwãti hiwe anu yununikiaki. Safãnẽ eparã, Azalias inikiaki. Hawẽ hutxirã, Mesulão inikiaki. Josiasĩ Safã yunukĩ yuikĩ:
2KI.22.4	—Nukunabu Deusbe hãtxashunika shanẽ ibu Hilquias anu kashũ uĩtãwẽ. Eska ẽ hãtxa ea yuishũtãwẽ: “Senhor Deus kẽwãti hiwe habũ beputi tibi mekeshũ yurabũ pei hatu inãkuiaĩbu itxawamisbu hau haki dasiwanũbũwẽ. 
2KI.22.5	Senhor Deus kẽwãti hiwe hau pewakĩ benawamanũbũ Senhor Deus kẽwãti hiwe habũ pewaibu ha pei hatu inãwẽ, dayarubu ha peiwẽ hau hatu pakanũbunã. Habũ dayaru pepa benabaũkĩ katushũ hau habũ hawẽ dayaruburi pakakubaĩshanũbũwẽ. 
2KI.22.6	Hawẽ kẽwãti hiwe hau hawẽ pewanũ, iwanã, mishki datsa bishanaibu inũ hi nisa bishanaibu hatu pakakĩ hanushũ habu dayaibu yununikabu inũ, hi dayanika habũ Templo pewaibu hatu pakakubaĩtirubuki. 
2KI.22.7	Huni pepa hawa yumetsuisbumawẽ taeshũ hawẽ kẽwãti hiwe mekenikabu peikiri hau hatu unãti wakĩ yukayamashanũ Hilquias ea yuishũriatãwẽ”— aka Safã kashũ hawẽ shanẽ ibũ hãtxa Hilquias yuia
2KI.22.8	hanushũ hawenabu Deusbe hãtxashunika shanẽ ibu Hilquiasĩ Safã yuikĩ:
2KI.22.8	—Senhor Deus kẽwãti hiwe anu hawẽ yunuti inũ hawẽ nemati hãtxa Senhor Deusũ Moisés yuia una merã keneni ẽ betxishinaki. Butãwẽ— akĩ inã Safãnẽ mebĩbaini kashũ ha una uĩ keyutã 
2KI.22.9	txipu hawẽ shanẽ ibu yuinũ, iwanã, Safã kashũ yuikĩ:
2KI.22.9	—Senhor Deus kẽwãti hiwe anua pei betxikĩ itxawatã hau pewanũbũ hawẽ kẽwãti hiwe mekenikabu mĩ dayarubu Deusbe hãtxashunikabũ pei hatu inãkãshuki— iwanã,
2KI.22.10	—Ha dikabi nukunabu Deusbe hãtxashunika Hilquiasĩ ea una inãshuki— atã shanẽ ibuhaira Josias ha una Safãnẽ yui keyushuna 
2KI.22.11	hawẽ yunuti inũ hawẽ nemati Moisĩ keneni hãtxa nĩkatã datekĩ shanẽ ibuhaira Josiasĩ hawẽ tari ushnitã 
2KI.22.12	Hilquias inũ, Safãnẽ huni bake Aicão inũ, Micaíasĩ huni bake Acbor inũ, kenekubaĩmis Safã inũ, hawẽ merabewanika Asaías hatu kenakĩ itxawashũ hawaira hatu yunukĩ 
2KI.22.13	yuikĩ:
2KI.22.13	—Haska hawẽ yunuti inũ hawẽ nemati na una merã keneni ẽ nĩkashukiri bushũ eakiri inũ, na Jerusalém anu hiweabu inũ, Judá enabũ mai pakea anu hiweabu dasibi Senhor Deus nukukiri yukashũtãkãwẽ. Na una merã Moisĩ keneni nukũ shenipabũ hawa nĩkabuma inũ hawa txibãkĩ akama inibuwẽ taea Senhor Deus nukuki sinatahairaimẽkainã— hatu wa
2KI.22.14	Deusbe hawenabu hãtxashunika Hilquias inũ, Aicão inũ, Acbor inũ, Safã inũ, Asaíasĩ yukai bui Deusũ hãtxa yuishunika aĩbu hawẽ kena Hulda anu bunibukiaki. Hawẽ benẽ kenarã, Salum inikiaki. Hawẽ eparã, Ticva inikiaki. Hawẽ hutxirã, Harás inikiaki. Salumnẽ Senhor Deus kẽwãti hiwe anushũ Deusbe hawenabu hãtxashunikabũ hatũ tari mekekubaĩmistũ Jerusalém maewã bekesh betsa bena anu Hulda hiwea anu hikishũ haska shanẽ ibu Josiasĩ hatu yunua yuiabu 
2KI.22.15+2KI.22.16	Deusũ hãtxa hatu yuishũkĩ Huldã hatu yuikĩ:
2KI.22.15+2KI.22.16	—Israelĩ enabu mekenika Senhor Deusũ kemati hãtxa nĩkakãwẽ: “Txanima haska mã ea yukayushurã, hau mã ea yukayunũ hatũ matu yunushu ẽ hãtxa eska yuiritãkãwẽ. Haska txanima ẽ yuini hawẽ kupiti ishanai unaki kenenibu Judá enabu shanẽ ibũ yuishu keska wakĩ ẽ matu ashanaii, na mae anu yurabu hiweabu kupikĩ txakabuhaira wakinã, haska ẽ txanini yuikĩ nĩkashu keskarã. 
2KI.22.17	Matũ shenipabũ ea henetã yushibu betsa betsapabu kẽwãkĩ hatu bebũshũ sheni ininipa kuashũkĩ ea sinatamahairanibuki. Haskawẽ taea na maeki ẽ sinatahairani ibubis haskatã ẽ hawa daetirumahairaki. 
2KI.22.18+2KI.22.19+2KI.22.20	Ha inũ, hau mã Senhor Deus yukai benũbũ Judá enabu shanẽ ibuhairatũ matu yunushu eska hãtxa yuitãkãwẽ. Israelĩ enabu mekenika Senhor Deusũ mia yuiriakĩ: Ẽ hãtxa kenenibu una anua Safãnẽ mia yuishuna nĩka pehaira watã mĩ shinã datei mĩ eki mesebiayarã, haska watã ha ẽ hatu yupuni txakabuwakĩ ẽ keyushanaii, na mae inũ nenu hiweriabu ha una kenenibu anua ẽ hatukiri ha iniwenã. Haska shinaĩ mĩ saki saki ikĩ mĩ shinã betsa watã ẽ shinã txibãkĩ mĩ ea ikũwaĩ ẽ ma mia nĩkashuki. Mĩ tari mĩ ushnitã ea bebũ nia huĩti nishma mĩ kashahairaya ẽ miwẽ nuiai ẽ mia yuiaii. Haskawẽ taea kupikĩ na mae txakabuwakĩ ẽ hatu itxakawashanai mĩ uĩriama unanuma mĩ mawashanaii, mĩ shenipabuki nukuirã. Ẽ Senhor Deusũ txanima ẽ mia yuiaii”— ikai Huldanẽ nĩkatã hatu yuia hanua habũ shanẽ ibuhairatũ hatu nitxiã beabu hanua txĩtũbaĩ Senhor Deusũ kemati hãtxa Josias yuinibukiaki.
2KI.23.1	Hanushũ hau dasibi habe itxai benũbũ Judá enabũ mai pakea anua mae tibi inũ Jerusalém anua anibu unanepabu hau hatuki txanitanũbũ shanẽ ibuhaira Josiasĩ hatu kena bea ma haki itxabu 
2KI.23.2	Judá enabu hunibu dasibi inũ, Jerusalém anu hiweabu inũ, hawenabu Deusbe hãtxashunikabu inũ, Deusũ hãtxa yuishunikabu inũ, mae hirabi bake mishtĩbu inũ, yura ewabu betsa shanẽ ibubu inũ, betsa nuitapaibu dasibi Senhor Deus kẽwãti hiwe hemaĩtĩ anu shanẽ ibuhaira Josiasbe bua mapuabu Senhor Deus hatũ shenipabube yubakani hãtxa una merã kenenibu Senhor Deus kẽwãti hiwe anua betxishinabu bua Josias tsaushũ ha una meranu hãtxa dasibi hui kushipawẽ hatu yuishũkĩ keyutã 
2KI.23.3	shanẽ ibuhaira benikaũ Senhor Deus kẽwãti hiwe utati mane txibu dapi nishũ dasibibũ nĩkaibũ Senhor Deus yubakĩ yuikĩ: “Eanã, hawẽ yubakani hãtxa Moisĩ unaki keneni dasibi hawara Senhor Deusũ betxipaiai ẽ akubainaii, hawa kanekĩ betsa wama heneama hawẽ yunuti inũ hawẽ nemati inũ haska pe hiwekĩ yusĩti hãtxa nĩkakĩ txibãkinã. Txanimahaira eã ẽ akubaĩshanaii”, ikaya yura dasibibũ nĩkatã:
2KI.23.3	“Mĩ haska hãtxakĩ yuiayarã, nukubunã, nũ mibetã habiaskari txibãkubaĩshanaii”, iki hãtxanibukiaki.
2KI.23.4	Hanushũ Senhor Deus kẽwãti hiwe hemaĩtĩ anua yushibu Baal inũ Poste-ídolo inũ bishi shukua tibi ha kẽwãti dami wanibu bikĩ keyushũ hau putanũbũ hawenabu Deusbe hãtxashunika shanẽ ibu Hilquias inũ, hawenabu Deusbe hãtxashunika shanẽ ibu ha katxu inũ, hikiti shui mekenikabu habu shanẽ ibuhaira Josiasĩ hatu yunua hawẽ hãtxa txibãkĩ Senhor Deus kẽwãti hiwe hemaĩtĩ anua yushibu kẽwãti dami sharabu Jerusalém anua kaĩmabaĩkĩ benãta bushũ Cedrom napaku anu hanus mãtxĩtã kuashũ txipu hawẽ mapu beabaĩ Betel anu bunibukiaki. 
2KI.23.5	Hanushũ shanẽ ibuhaira Josiasĩ hatu yunukubainaya mati meribi keyatapa Jerusalém kesukauna anushũ inũ Judá enabũ mai pakea mae betsa betsapa dapi mati meribi keyatapa hanushũ Deus kẽwãkĩ ashũkĩ pewama hau habũ sheni ininipa menukĩ kuashũkubaĩshanũbũ hatunabu Deusbe hãtxashunikabu Judá enabu shanẽ ibu betsabũ hatu katushũ daya hatu inãnibu hatu nitxĩkĩ dasibi putakĩ hanushũ yushibu Baal inũ, bari inũ, ushe inũ, bishi shukua tibi ha kẽwãti tibi daewakĩ sheni ininipa kuashuni yushibubube hãtxashunikabu putariakĩ 
2KI.23.6	hi dami keyatapa yushibu dami aĩbu washũ Senhor Deus kẽwãti hiwe hemaĩtĩ anu nitxinibu betseshũ Jerusalém anua benãta bushũ Cedrom napaku anushũ kuakĩ keyutã nuitapaibu mawa hanus hatu maiwamisbu anu hawẽ mapu sa akĩ keyushũ 
2KI.23.7	ha dikabi Senhor Deus kẽwãti hiwe hemaĩtĩ anushũ yushibu kẽwaĩ huni betsa puĩ kinĩ txutamisbu inũ hawẽ yura hirabi yabukuti yushibu kẽwãti tari wakĩ aĩbuaibũ timashũmisbũ hiwe tibi dasibi berãkĩ di ashũ hawẽ ture sharabu benãta mãtxĩshũ kuakĩ keyunibukiaki.
2KI.23.8	Hanushũ Judá enabũ mai pakea hirabi mae tibi anua maewã Geba norte haira anua inũ maewã betsa Berseba sulkirihaira ha habu hawenabu Deusbe hãtxashuni peisbuma hau Jerusalém anu benũbũ shanẽ ibuhaira Josiasĩ hatu yunua bei keyuabũ hanushũ Senhor Deus kẽwãkĩ sheni ininipa hawenabu Deusbe hãtxashunikabũ menushũkubaĩmisbu hau txakabuwakĩ yamawatanũbũ hawẽ tsumabu Josiasĩ hatu yunua, bukubaũkĩ haska hatu yunushina hawẽ tsumabũ akaibũ, Jerusalém hirabi mekenika shanẽ ibu beshmas Josuénẽ hiwe dapi hawẽ mae hikiti shui yusmauri yushibu txakabu hawẽ kẽwãti txi tapu hau derakĩ di akĩ keyunũbũ hawẽ tsuma betsabu Josiasĩ hatu yunua haska hatu yunua akaibũ 
2KI.23.9	hakia mati keyatapa meribi anushũ sheni ininipa habũ kuashũkubaĩmisbu hawenabu Deusbe hãtxashunikabu betsabube Senhor Deus kẽwãti hiwe Jerusalém anu hau ana dayayamanũbũ hatu nemaimashũ hatubetã besti misi shasha watiuma pikubainibukiaki.
2KI.23.10	Yushibu Moloque daewakĩ kẽwãkĩ hatũ bakebu huni inũ aĩbu hiwea hatu kuashũkubaĩmisbu hau ana kuakĩ menupakeyamashanũbũ Hinom napaku anushũ hanushũ menuti Tofete hau txakabuwakĩ yamawakĩ keyunũbũ Josiasĩ hatu yunuria haska hatu yunua hawaira akĩ keyuaibũ 
2KI.23.11	Judá enabu shanẽ ibuhairabũ bari kẽwãkĩ cavalo meribi washũkubainibu Senhor Deus kẽwãti hiwe hemaĩtĩ shui dapi hanu Natã-Melequẽ cavalo hawẽ hiwe anushũ hatu mekeshũmis ha cavalo hatu tenãmakĩ keyushũ hanushũ hawẽ bari kẽwãti cavalõ tarãbaĩti Josiasĩ hatu kuamakĩ keyumatã 
2KI.23.12	ha dikabi Acazĩ hiwe masapa anu Judá enabu shanẽ ibuhaira betsa betsapabũ hawẽ kẽwãti txi tapu akubainibu inũ Senhor Deus kẽwãti hiwe hemaĩtĩ anu hawẽ hutxi Manassésĩ ani derakĩ di ashũ teke teke akĩ pure pure ashũ pashku Cedrom namaki hau putanũbũ Josiasĩ hawẽ tsuma hatu yunua, haska hatu yunua putakĩ keyuaibũ
2KI.23.13	Sidom nawabũ mekenika yushibu deus kayabima Astarote aĩbu dami kẽwãti hiwe inũ, Moabe nawabũ mekenika yushibu deus kayabima Quemos dami kẽwãti hiwe inũ, Amom nawabũ mekenika yushibu deus kayabima Milcom dami kẽwãti hiwe Judá enabũ habũ danãhairabiaibũ Jerusalém bari huaikiri Mati Masite sulkiri matxi buteauri anushũ hau hatu amanũbũ Israelĩ enabu shanẽ ibuhaira Salomãonẽ dayakapabu hatu yunua akea akenibu ha kẽwãti hiwe tibi hau yamawanũbũ Josiasĩ hatu yunua dera dera akĩ keyunibukiaki. 
2KI.23.14	Ha dikabi ha hiwe wanibu txakabuwaibu anu ana hiwe betsa benikĩ hau ayamashanũbũ yushibu hi dami keyatapa inũ mishki dami betsa betsapa hi kẽwãti txibu nitxinibu hau teke teke akĩ txuri wanũbũ shanẽ ibuhaira Josiasĩ hatu yunua akĩ keyutã hau hawẽ shãtu anu yura mawanibũ shau hau hanuri anũbũ hatu yunuria ariaibũ 
2KI.23.15	habiaskari mae betsa Betel anushũ kẽwãti betsa deus kayabima meribi wakĩ Nebatẽ huni bake shanẽ ibu Jeroboãonẽ yushibu betsa kẽwãti txi tapu washũ sheni inĩti kuakĩ hawenabu Israelĩ enabu txakabuwamakubaini ha txi tapu di akĩ keyutã mishpu watã txiwẽ menutã ha dikabi yushibu dami washũ nitxinibu di akĩ keyuriatã hau kuanũbũ Josiasĩ hatu yunuima akaibũ
2KI.23.16	ana Josias txĩtũkaĩ uĩbaũkĩ Betel mati anu yura mawa hanu hawẽ shau arumisbu mishki shui betsa betsapa betxitã shau dasibi bishũ Jeroboãonẽ txi tapu wani anushũ ha shau menukĩ keyukĩ hatu txakabuwamakĩ hau atimapa wanũbũ Josiasĩ hatu yunuria dasibi Betel anushũ hatu yunua akĩ keyunibukiaki.
2KI.23.16	Haska bebũkiri Deusũ hãtxa yuishunika txanini Josiasĩ ha kene betximabu uĩmashũ Deusũ yuini Josiasĩ menekĩ keyutã 
2KI.23.17	hatu haska wamakĩ hatu yukakĩ:
2KI.23.17	—U unurã, ha shinãmati mishki hiwe pishta wanibu ẽ uiainã, hawamẽ?— hatu wa
2KI.23.17	mae Betel anu hiweabu hunibũ kemakĩ yuikĩ:
2KI.23.17	—Deusũ hãtxa yuishunika Judá enabũ mai pakea anua hushũ haska na txi tapukiri bebũkiri hakiri txanini keska Betel anua mĩ yamawakĩ ashurã, ha mawa maiwanibu hawẽ shau arunibu ikikiki— akabu
2KI.23.18	Josiasĩ nĩkatã hatu yuikĩ:
2KI.23.18	—Habiaska henekãwẽ. Hau tsuã taska hawẽ shau meyamashanũbunã— ikaya
2KI.23.18	haskawẽ taeshũ hawẽ shau inũ Samaria anua Deusũ hãtxa yuishunikã shauri hawa meabuma inibukiaki.
2KI.23.19+2KI.23.20	Samaria anushũ Senhor Deus sinatamahairakĩ mati keyatapa anushũ hatũ yushibu kẽwãti hiwe tibi Israelĩ enabu shanẽ ibuhaira betsa betsapabũ akubainibu anushũ yushibubube hawenabu hãtxashunikabu hatũ txi tapu anushũ hau tenanũbũ Josiasĩ hatu yunua hatu tenãkĩ keyuabu yushibu kẽwãti txi tapu anushũ mawabũ shau hau kuakĩ keyunũbũ Josiasĩ hatu yunuriakubainaya haska hatu yunua akubainaibũ haska Betel anushũ ashiã keskari wakĩ yushibu kẽwãti hiwe tibi Samaria anua Josiasĩ yamawakĩ keyutã hanua Jerusalém anu ana txĩtũkainikiaki.
2KI.23.21+2KI.23.22+2KI.23.23	Hanushũ shanẽ ibuhaira Josiasĩ hawenabu dasibi hatu yunukĩ: “Senhor Deus nukunabube yubakai hãtxai Moisĩ keneni hãtxa una meranua nũ nĩkaima keska txibãkĩ Egito nawabu Senhor Deusũ nai tsumã hatũ huni bake iyuabu tenã keyukĩ nukũ shenipabũ bakebu dũkebaini shinãmati Páscoarã, ha shinãkĩ dasibi pewatã Senhor Deus duawakĩ kẽwaĩ nũ habe besishanaii”, hatu wairã, Josias shanẽ ibukũkaini ma 18 ano kaĩkĩ hatu anikiaki. Jerusalém anushũ Senhor Deusũ nai tsumã hatũ shenipabũ huni bake iyuabu tenãma hatu dũkebaini shinãmati Páscoawẽ taeshũ Senhor Deus kẽhairawai benimai besinibukiaki. Na dasi shanẽ ibu unanepa yununikabubia habutiã hawa Páscoa besiama ikubainibu inũ Israel inũ Judá shanẽ ibui pashkarabeaibutiã haska besi henenibu Josiasĩ hawẽ shinã benawẽ Páscoa besi hatu amakĩ hawẽruahaira wakĩ hatu taewamanikiaki.
2KI.23.24	Senhor Deus kẽwãti hiwe anushũ hawenabu Deusbe hãtxashunika shanẽ ibu Hilquiasĩ Senhor Deus hatube yubakai hãtxani unaki kenenibu betximawẽ taeshũ hanushũ hawẽ yunuti inũ, hawẽ nemati inũ, hawẽ pe hiweti yusĩti hãtxa uĩkĩ txibãkubaĩkĩ Josiasĩ ashũkĩ Jerusalém anuabu inũ Judá mai pakea anu hiweabu huni inũ aĩbu mukayabu inũ, yushibubu yukakĩ unãmisbu inũ, hatũ hiwe anushũ hamapai dami mishtĩ kẽwãmisbu tibi betxitã hatu mebĩtã hatu txakabuwãkĩ yamawakĩ keyukubaĩkĩ 
2KI.23.25	Senhor Deusũ hãtxa haska Moisĩ unaki keneni txanima nĩkakĩ hawẽ shinã dasibiwẽ inũ, hawẽ yushĩ dasibiwẽ inũ, hawẽ kushipa dasibiwẽ Josiasĩ ikũwãkĩ hawẽ hiweakiri shinã betsa watã shanẽ ibuairã, uatiã inibu inũ hatiã ha bebũ ishanaibu Josias pepa keska tsua betsa hayama inibukiaki, hatu binuarã.
2KI.23.26	Josias haskabiakũkainaya hawẽ hutxi shanẽ ibuhaira Manassésĩ txakabuhaira wakubainiwẽ taea Judá enabuki Senhor Deus sinatãkũkaini Judá enabuki sinatani heneama hawa daeama ikũkainaiwẽ taeshũ 
2KI.23.27	Senhor Deusũ yuikĩ: “Haska Samaria anushũ hatu yunuaibu Israelĩ enabũ nĩkakĩ ea txibãkubainabuma ẽ henebaini keska wakĩ Judá enaburi putakĩ ẽ hatu danãshanaii, ana hawa hatu nemashunamarã. Ha maewã Jerusalém ẽ katubiani ẽ danãshanaii, ana mekeamarã. Hawẽ kẽwãti hiwekiri: ‘Ẽ kena hayakũkaĩshanikiki’, akĩ ẽ yuibiani ha dikabi ẽ mebĩshanaii”, iwanã, yuinikiaki.
2KI.23.28+2KI.23.29+2KI.23.30	Josias shanẽ ibuhaira hiweyukẽ Assíria nawa shanẽ ibuhaira merabewanũ ika Egito nawa shanẽ ibuhaira Faraó-Neco Hene Eufrateskiri hawẽ detenamenikabube kai shanẽ ibuhaira Josiasĩ hawẽ detenamenikabubetã nemanũ ika kai Megido anu hatuki nukua hatube detenameaibũ Faraó-Necõ Josias betxitã detekĩ tenãbainaya, hanushũ Josiasĩ shanẽ ibu beshmasbũ hawẽ yura cavalõ tarãbaĩtiki nanetã Megidokiria Jerusalém anu bushũ hanushũ maiwakĩ mishki shui anu hawẽ yura datanibukiaki. Hanushũ Josiasĩ huni bake Joacaz yurabũ katushũ hawẽ epã shãtukũ shanẽ ibuhaira wakĩ Joacaz katunibukiaki.
2KI.23.28+2KI.23.29+2KI.23.30	Judá enabu shanẽ ibuhairabu ikaibukiri una betsa merã hatuki kenemisbu hawẽ daya betsa betsapa Josias hiweshũ akubainikiri hakiri kenenibu hayaki.
2KI.23.31	Joacaz 23 ano haya Jerusalém anu shanẽ ibuima 3 ushe besti hatũ shanẽ ibuhaira inikiaki. Hawẽ ewa Hamutal inikiaki, Jeremiasĩ bake aĩbu Libna anua kainirã. 
2KI.23.32	Hakia hawẽ shenipabũ apaunibu keska txibãkĩ Joacazĩ yunutxakakĩ txakabuwarianikiaki, haska Senhor Deusũ betxipaiamahaira akinã.
2KI.23.33	Egito shanẽ ibuhaira Faraó-Neco txĩtũkirãkĩ Jerusalém anu hau Joacaz ana hanu shanẽ ibuyamanũ atxitã mai pakea Hamate anu mae betsa Ribla anu Joacaz hatu bitximatã hatu mekematã hanushũ hau hawenabũ hatũ mae anushũ hatũ imposto hau pakakubainũbũ hatu yunutxakayamakĩ 100 talento prata mane, 3,300 quilo pratarã, inũ 1 talento ouro mane tashipa, 33 quilo ourorã, hau pakanũbũ Judá enabu dasibibu kushipawẽ Faraó-Necõ hatu yunuhairatã 
2KI.23.34	hanushũ Josiasĩ huni bake betsa Eliaquim katushũ hawẽ epã shãtukũ Judá enabũ shanẽ ibu watã hawẽ kena betsa wakĩ: “Jeoaquim” watã henebaĩkĩ Egito anu Joacaz iyuima txipu haria Joacaz mawanikiaki.
2KI.23.35	Faraó-Necõ hatu yuka txakayamaimawẽ taeshũ hawara huni tibi hayabu shanẽ ibu beshmasbũ tanashũ habu itxapa hayabu itxapa hatu yukakĩ habu eskarabes hayabu eskarabes hatu yukabu mane prata inũ mane ouro bishunũ, iwanã, hawenabu hati yuka inãbaũkĩ prata inũ ouro bishũ shanẽ ibu beshmasbu hatu inãkubaunaibũ shanẽ ibuhaira Jeoaquim anu beabu Egito anu Faraó-Neco hau bushũtanũbũ Jeoaquimnẽ hatu yunua prata inũ ouro imposto pakati bushũ inãkubainibukiaki.
2KI.23.36	Jeoaquim 25 ano haya Jerusalém anu shanẽ ibuhairanishũ 11 ano hatu yunukubainikiaki. Hawẽ ewã kena Zebida inikiaki, Pedaíasĩ bake aĩburã, Ruma anua kainirã. 
2KI.23.37	Hakia hawẽ shenipabũ apaunibu keska txibãkĩ Jeoaquimnẽ yunutxakakĩ txakabuwarianikiaki, haska Senhor Deusũ betxipaiamahaira akinã.
2KI.24.1	Jeoaquim shanẽ ibuhairaitiã nawa betsa Babilônia shanẽ ibuhaira Nabucodonosor hushũ Judá enabũ mai pakea dasibi anu hawẽ detenamenikabubetã hatu detekĩ shanẽ ibu Jeoaquim babu watã inũ kaĩmakẽ Nabucodonosorĩ yunuti hãtxa Jeoaquimnẽ nĩkakubaĩkĩ 3 ano henekĩ hawẽ shinã betsa watã hawẽ yunuti hãtxa ana txibãkatsi ikama heneaya 
2KI.24.2	haskashanaibukiri Deusũ tsumabu hawẽ hãtxa yuishunikabu hatu hãtxamakĩ haska washanai Senhor Deusũ bebũkiri hatu banabimaniwẽ taeshũ Judá enabũ mai pakea itxakawakĩ txakabuwakubainũbũ Caldéiau nawa yumetsubu inũ, Síria nawa yumetsubu inũ, Moabe nawa yumetsubu inũ, Amom nawa yumetsubu shanẽ ibuhaira Jeoaquim anu Senhor Deusũ hatu yunukubainaya
2KI.24.3+2KI.24.4	hunibu hawa txakabu hayamabiakẽ Jerusalém anushũ shanẽ ibuhaira Manassésĩ hamẽ hatu detekĩ mirima tenãkubaĩkĩ Senhor Deus danãkĩ txakabu betsa betsapa akubainiwẽ taeshũ hawẽ berubi Senhor Deusũ hatu putakĩ nitxĩkatsis ikaiwẽ taeshũ Judá enabu itxakawakĩ yumetsukubainaibũ hatiã hatũ txakabu Senhor Deusũ ana hatu buashũkatsi ikama inikiaki.
2KI.24.5	Judá enabu shanẽ ibuhairabu ikubainaibukiri una betsa merã hatu kenemisbu hawẽ daya betsa betsapa Jeoaquim hiweshũ akubainikiri hakiri kenenibu hayaki. 
2KI.24.6	Jeoaquim mawa maiwabu hawẽ epã shãtukũ Jeoaquimnẽ huni bake Joaquim Judá enabu shanẽ ibuhaira taeaya
2KI.24.7	Hene Eufrates anushũ Egito nawa detenamenikabu maemakĩ taewakĩ hanira hatũ mai pakea Egito shanẽ ibuhairatũ hatu atxinibu Babilônia shanẽ ibuhairatũri ana hatu mebĩkĩ atxibirãkĩ Egito mai pakea kesha anu pashku napaku hawẽ kena Egito pashku anu atxĩkĩ Babilônia shanẽ ibuhairatũ heneimawẽ taea mai pakea betsa ana hawẽ shanẽ ibu hayamawẽ taea Egito nawa shanẽ ibuhaira ana hawẽ mae anua tashniama ikũkainikiaki.
2KI.24.8	Joaquim ma 18 ano haya shanẽ ibuhairai taeshĩshũ Jerusalém anu hatu yunui ushe dabe inũ besti hatũ shanẽ ibu inikiaki. Hawẽ ewã kena Neústa inikiaki, Elnatã aĩbu bakerã, Jerusalém anua kainirã. 
2KI.24.9	Hakia hawẽ shenipabũ apaunibu keska txibãkĩ Joaquimnẽ yunutxakakĩ txakabuwarianikiaki, haska Senhor Deusũ betxipaiamahaira akinã.
2KI.24.10+2KI.24.11+2KI.24.12	Joaquim shanẽ ibuaitiã Nabucodonosor Babilônia shanẽ ibuhairakĩ hatu yunukubaini ma 8 ano kaĩkĩ Nabucodonosorĩ detenamenikabu itxapabu hau Jerusalém atxinũbũ hatu yunua beshĩshũ Jerusalém kebauni nati itã atxi taewakĩ pia bishku bishku akĩ mashash tũku puta puta akĩ hashi urẽ urẽ akĩ hatũ mae mishki kenebaunibuki mai mãtxĩkĩ taewaibũ hatũ shanẽ ibuhaira Nabucodonosor hui hatuki nukutushiaya Joaquimnẽ hawa hatu maematiruma unaĩwẽ taea Judá enabu shanẽ ibuhaira Joaquim inũ, hawẽ ewa inũ, hawẽ dayaru shanẽ ibu beshmasbu inũ, hawenabu shanẽ ibu beshmasbu inũ, huni unanepabu hatube hune hãtxamisbu Jerusalém anua tashnibaini Babilônia shanẽ ibuhaira bebũ mapuabũ hau hatu atxinũbũ hawẽ detenamenikabu yunua hatu atxishũ hawa hatu itxakawakĩ meama mekekubainaibũ
2KI.24.13	Jerusalém merã hikishũ Senhor Deus kẽwãti hiwe anushũ pei heshe inũ mabu karuhaira dasibi bishũ shanẽ ibuhairatũ hiwe anuari hikishũ pei heshe inũ mabu karuhaira dasibi biriashũ Senhor Deusũ kẽwãti hiwe hawẽruahaira wakĩ shanẽ ibuhaira Salomãonẽ hatu yunua ourowẽ hiwe uke merã dasibi napushbaunibu inũ hawẽ kẽwãti mabu dasibi hatu bepush keyumani hau babekĩ keyunũbũ shanẽ ibu Nabucodonosorĩ hatu yunua hanu hikishũ ouro dasibi babe babe akĩ keyushũ hatũ shanẽ ibuhaira inãnibukiaki, haska Senhor Deusũ bebũkiri hatu yuini keska wakinã. 
2KI.24.14+2KI.24.15+2KI.24.16	Jerusalém anua hatu atxikãshu hau Babilônia anu hatu iyunũbũ hawẽ detenamenikabu Joaquim inũ, hawẽ ewa inũ, hawẽ aĩbuaibu inũ, hawẽ shanẽ ibu beshmasbu habũ mae yunumisbu dasibi Nabucodonosor hatu yunua hatu iyuaibũ,
2KI.24.14+2KI.24.15+2KI.24.16	txipu ha katxu Jerusalém anu hiweabu mirima yurabu shanẽ ibubu dasibi inũ, detenamenika pepabu inũ, mabu wanikabu dasibi inũ, mane dayamisbu dasibi hatu atxikĩ itxawashũ 10.000 tana keyushũ 7.000 shanẽ ibu beshmasbu inũ 1.000 mabu wanikabu inũ, mane dayamisbu ha dikabi huni kushipabu detenameti tapĩtirubu Babilônia anu hau hatu iyunũbũ Nabucodonosorĩ hatu yunua hatu iyuaibũ yurabu habu hawauma nuitapahairaibu besti hatu henebainibukiaki. 
2KI.24.17	Hanushũ hawẽ hutxĩ betsã bake mashku Matanias Babilônia shanẽ ibuhaira Nabucodonosorĩ katushũ Judá enabũ mai pakea shanẽ ibuhaira watã hawẽ kena betsa wakĩ kenakĩ: “Zedequiaski”, atã hanua hawẽ mae anu kanikiaki.
2KI.24.18	Zedequias 21 ano haya shanẽ ibuhairai taeima Jerusalém anu 11 ano hatũ shanẽ ibu inikiaki. Hawẽ ewã kena Hamutal inikiaki, Jeremiasĩ aĩbu bakerã, Libna anua kainirã. 
2KI.24.19	Hakia hawẽ betsa Joaquimnẽ akubaini keska Zedequiasĩ txakabuwariakubainaya Senhor Deusũ betxipaiama 
2KI.24.20	hatuki sinatakĩ Jerusalém inũ Judá enabũ mai pakea anua mekekĩ Senhor Deusũ ana habukiri shinãma hatu putanikiaki.
2KI.25.1	Zedequias shanẽ ibuhairani ma shaba 10 inũ, ushe 10 inũ, 9 ano kainaitiã Jerusalém ana atxi keyukĩ yamawanũ ika Nabucodonosorĩ hawẽ detenamenikabu dasibi iwei Jerusalém anu kematã mae hirabi kebaũshũ benãta hatũ tari hiwe pũtebaunimashũ unãshubira hatu atxikubainũ, iwanã, mishki kenebaunibu anu mapuabu hatu detekĩ hatiritũ pia itxapa bishku bishku akubainaibũ ushe itxapa kaya hanu mapekebaĩ hatu tenãshanũ, iwanã, shaba tibi inũ meshu tibi mai bebirã bebirãkĩ maewã mishki kenebaunibu anu mai damãtxĩbaũkĩ maspuwabaunaibũ 
2KI.25.2+2KI.25.3	ha maewã atxinũ ika haskabiranimabutiã ma Zedequias shanẽ ibui shaba 9 inũ, ushe 4 inũ, 11 ano kainaitiã Jerusalém merã hawa ana piti hayama dasibibu buni pae tenehairai pikukubaini ma mawakatsis ikaibũ 
2KI.25.4	Caldéiau nawa detenamenikabũ hatu detekatsi ikĩ hatiritũ hatu keshebaunabũ hatiritũ mae mishki kenebaunibu anu hikinũ ishũ kini wakĩ shui watã hikiaibũ habiatiãri Zedequias inũ hawẽ detenamenikabu dasibi pashai kene dabe namakis anu shui betsa beputiya bepẽtã meshu merã shanẽ ibũ bai hanu hua pepa hawẽrua banamisbu baiwẽ Caldéiau nawabũ uĩbiaibũ hune hatu dũkebaini Hene Jordão napãpakiri bai kãwẽ kushibaini pashaibũ 
2KI.25.5	hakia Caldéiau nawabu detenamenikabũ shanẽ ibuhaira Zedequias hunei kai betxitã txibaĩ kushiriabaĩ Zedequiasĩ detenamenikabu dasibibũ hatũ shanẽ ibu hene keyubaini pashaibũ Jericó napãpa anu haki nukutã 
2KI.25.6	Caldéiau nawabũ Zedequias atxitã mai pakea Hamate anu mae betsa Ribla anu Babilônia shanẽ ibuhaira anu iyuabu hanushũ hawẽ kupiti Nabucodonosorĩ Zedequias yuitã 
2KI.25.7	hanushũ Zedequiasĩ berubi hawẽ huni bakebu hau hatu tesẽ keyunũbũ Nabucodonosorĩ hatu yunua hatu tesẽ keyutã Zedequiasri hawẽ beru tsekashũ mane dispi txiwetameyawẽ meneshtã Babilônia anu hau iyunũbũ Nabucodonosorĩ hatu yunua Babilônia anu Zedequias iyushunibukiaki.
2KI.25.8	Nabucodonosor Babilônia shanẽ ibuhairakũkaini ha shaba 7 inũ, ushe 5 inũ, 19 ano kainaitiã Babilônia shanẽ ibu beshmas hatũ shanẽ ibuhaira mekenikabu yununika hawẽ kena Nebuzaradã detenamenikabu itxapabube Jerusalém anu ana bei hikishũ 
2KI.25.9	Senhor Deus kẽwãti hiwe inũ, shanẽ ibuhairatũ hiwe hawẽrua inũ, dasibi yununikabũ hiwe ewapa hawẽrua tibi txiwẽ kuakĩ keyutã 
2KI.25.10	hanushũ detenamenikabũ Jerusalém mishki kenebaunibu txakabuwai dayahairakĩ atimas berãkĩ keyuaibũ 
2KI.25.11	Jerusalém anu habu nuitapai bashikuimabu inũ, habũ Babilônia shanẽ ibuhairatũ yunua txibaĩbu inũ, mabu wanikabu tesheimabu Nebuzaradãnẽ hatu itxawashũ Babilônia anu hau hatu iyunũbũ hawẽ detenamenikabu itxapabu yunua dispiwẽ hatu nesha nesha akĩ keyushũ Babilônia anu maĩ hatu iyuaibũ 
2KI.25.12	hau habũ hanushũ uva nishi bai inũ yunu bai hau dayakĩ takushkubaĩshanũbũ nuitapahairaibu besti Judá mai pakea anu Nebuzaradãnẽ hatu bashitã
2KI.25.13	hanushũ Caldéiau nawabu detenamenikabũ Senhor Deus kẽwãti hiwe kuariama hawẽ mabu Babilônia anu bukatsi itxawashũ hawẽ bronze txibu keyatapa dabe inũ, hawẽ bronze ũpash aruti ewapahaira inũ, haki aruti tsaunibu tekekĩ txuri watã 
2KI.25.14	habiaskari wakĩ habu bukatsi haki mapu itxawamisbu inũ, hatũ pá inũ, hawẽ bĩ yumẽ meshteti tsisura inũ, beati ewapa inũ, dasibi bronze mabu betsa betsapa Senhor Deus kẽwãti hiwe anua bikĩ itxawakĩ keyuaibũ 
2KI.25.15	ha dikabi hatũ shanẽ ibuhaira mekenikabu yununika Nebuzaradãnẽ ouro mabu inũ, prata mabu dasibi inũ, haki inĩti kuamisbu inũ, kẽtxa betsa betsapa itxawatã Babilônia anu hatu bumanikiaki. 
2KI.25.16	Ha Senhor Deus kẽwãti hiwe txibu dabe inũ, haki ũpash arukĩ meketi ewapa inũ, haki ũpash maneshũ tsaũti hau anũbũ shanẽ ibuhaira Salomãonẽ hatu yunua anibu hawẽ shãkama unãkĩ tsuã tanakĩ binitiruma inikiaki. 
2KI.25.17	Hanua ha mane bronze txibu dabe hawẽ keyatapa 8 metro binua haya ha mamaki desua dabeki mane bronze maiti hawẽrua hatia masua mistunibu haya ha mane bronze maiti dabeki bimi mane bronze dami washũ dũtanibukiaki, haska dabes wakinã.
2KI.25.18	Shanẽ ibuhaira mekenikabu yununika Nebuzaradãnẽ hatũri hawẽ detenamenikabu yunukĩ Jerusalém anu yurabu bashikuimabu hatu itxawamakĩ hawenabu Deusbe hãtxashunika shanẽ ibu Seraías inũ, hawenabu Deusbe hãtxashunika shanẽ ibu ha katxu Sofonias inũ, Senhor Deus kẽwãti hiwe hikiti shui beputi mekenikabu dabe inũ besti inũ, 
2KI.25.19	detenamenikabu mekemis shanẽ ibu inũ, Judá enabu shanẽ ibuhaira dayashũmisbu 5 bashikuimabu inũ, hawẽ shanẽ ibu detenamenika washunũ, iwanã, hatũ hatu katumis shanẽ ibu beshmas inũ, 70 hunibu dasibibũ unaĩbu Jerusalém anu bashikuima hiweabu betxitã 
2KI.25.20+2KI.25.21	atxikĩ hatu itxawashũ mai pakea Hamate anu mae betsa Ribla anushũ Babilônia shanẽ ibuhaira manayuaya hanu Nebuzaradãnẽ hatu iyushũ hawẽ shanẽ ibuhaira bebũ hatu nitxiã hau hatu detekĩ tenanũbũ Babilônia shanẽ ibuhairatũ hatu yunua hawẽ detenamenikabũ ha 82 hunibu tenã keyunibukiaki.
2KI.25.20+2KI.25.21	Haska wakĩ Judá enabu atxishũ hawẽ mai pakea anua txaihaira hatu iyunibukiaki.
2KI.25.22	Hatu haska wabaĩkĩ yurabu bashikuimabu hau hatu yunukubaĩshanũ Safãnẽ baba Aicãonẽ huni bake Gedalias katushũ Babilônia shanẽ ibuhaira Nabucodonosorĩ Judá shanẽ ibu mekenika watã hawẽ detenamenika dasibibu Babilônia anu hatu iyuimakẽ 
2KI.25.23	Judá enabu detenamenikabu pashai huneimashũ haskakiri banabitã tashnibirani Gedaliasbe hãtxanũ ika detenamenikabu shanẽ ibubu Netaniasĩ huni bake Ismael inũ, Careá huni bake Joanã inũ, mae Netofa anua Tanumetẽ huni bake Seraías inũ, mae Maacá anua huni betsa hiwenitũ huni bake Jazanias habũ txibãmisbube Mispa anu buabu 
2KI.25.24	Gedaliasĩ hatu yubakĩ yuikĩ: “Caldéiau nawabu shanẽ ibu beshmasbuki dateyamakubaĩkãwẽ. Nukũ mai pakea anu bashikuima nenu hiweshũ Babilônia shanẽ ibuhairatũ hãtxa nĩkakĩ txibãkubaĩshãkãwẽ. Haskai mã pei hiwekũkaĩshanaii”, hatu waima
2KI.25.25	hanua 7 ushe kaya Judá enabu shanẽ ibuhairatũ enabu Elisamã baba Netaniasĩ huni bake Ismael 10 hunibube Mispa anu hikishũ shanẽ ibu mekenika Gedalias inũ, Judá enabu habe dayamisbu inũ, Caldéiau nawabu habube hiweabu hatu detekĩ keyuabu 
2KI.25.26	hatu haska wabu bana nĩkabauni Caldéiau nawabuki datehairai hatũ mabu pewakĩ keyutã mabu itxapayabu inũ, mabu eskarabesyabu inũ, detenamenikabu shanẽ ibubu pashai Egito anu hiwei bunibukiaki.
2KI.25.27	Judá enabũ mai pakea anua shanẽ ibu Joaquim iyunibu shaba 27 inũ ushe 12 inũ 37 ano kainaitiã Babilônia anua shanẽ ibuhaira bena Evil-Merodaquẽ hatu yunukĩ taewai Joaquimwẽ nuikĩ bitxti hiwe anua tashnimashũ 
2KI.25.28	hawẽ nuikĩ duawakĩ Babilônia anu shanẽ ibubu Nabucodonosorĩ hatu iwebirãbirãkĩ hatu itxawani Evil-Merodaquebe ha dapi tsaubaunabu anu Joaquim shanẽ ibũ tsauti dapi habe ketashamekĩ betsa shekatã hatu binumakĩ ha dapihaira Joaquim tsaũtã 
2KI.25.29	bitxiti hiwe anushũ tari sawemis pekamatã hawẽ shanẽ ibũ tari Joaquim ana sawemakĩ duawakĩ hatishũ hiweaitiã hiwemashũ shaba tibi shanẽ ibuhaira Evil-Merodaquebetã pimakubainikiaki. 
2KI.25.30	Ha dikabi hanu hiweyukẽ pe hiwemakĩ shaba tibi Babilônia shanẽ ibuhairatũ duawakĩ hawẽ hamapai tibi inãkubainikiaki.
EZR.1.1	Pérsia nawa shanẽ ibuhaira Cirõ hatu shanẽ ibushuni taekaĩkĩ ano bestitxai yunukĩ taewabaĩkĩ haska Senhor Deusũ hãtxa yuishunika Jeremias Deusũ yuimani keska hau Cirõ ashanũ Deusũ hawẽ shinã unãmaiwẽ taeshũ shanẽ ibuhaira Cirõ hawẽ yunuti hãtxa hau dasibibũ nĩkanũbũ hãtxawẽ hatu yuitã keneri hatu buma akeakekĩ Cirõ hatu yuikĩ: 
EZR.1.2	“Earã, Pérsia nawa shanẽ ibuhaira Ciro eska matuki txanikĩ ẽ matu yuiai ea nĩkakãwẽ. Nawa shukuabu tibi mai hirabi anua shanẽ ibubu ẽ hatu yunukubaĩshanũ mekenika Senhor Deus nai anu hiweatũ ea katukĩ kushipa waniki. Ea haska watã Judá enabũ mai pakea anu Jerusalém anu hawẽ kẽwãti hiwe wanibu ẽ hatu ana amashanũ Senhor Deusũ ea yunuimaki. 
EZR.1.3	Haskakẽ mã tsuabura Senhor Deusũ enaburã, hau Deusũ matu merabewakubaĩshanũwẽ. Tsuara mã Judá mai pakea anu hiwea hunirã, Jerusalém anu butãkãwẽ. Ha Jerusalém anurã, hanu Israelĩ enabu mekenika Senhor Deus hiweaki. Harishũ hawẽ kẽwãti hiwe bena hawẽrua washuni burishãkãwẽ. 
EZR.1.4	Tsuabura nenu benibu inũ, hawẽ bakebu hiweyuabu inũ, mae betsa tibi hiweabu hatũ mae henebaini Jerusalém anu ana txĩtũbaĩ hatu merabewaibũ mã ha dapi hiwebaunabũri matũ prata pei heshe inũ, ouro pei heshe inũ, hawara mabu betsa betsapa inũ, inabu hau hatu inãkubaĩshanũbũwẽ. Ha dikabi Jerusalém anushũ mekenika Deus kẽwãti hiwe hawẽrua waibu hatũ inãkuĩ yaushiama hau hatu inãkubaĩshanũbũwẽ”, hatu wa
EZR.1.5	Jerusalém anu bushũ Senhor Deus kẽwãti hiwe hau ana benawai bunũbũ Deusũ hatu shinã betsa wamakĩ benimawakubainaya kanũ ika shinã txãkaĩ Judá enabu shanẽ ibu itxapa hawenabuya inũ, Benjamimnẽ enabu shanẽ ibu itxapa hawenabuyari inũ, hawenabu Deusbe hãtxashunikabu inũ, Levĩ enabu shanẽ ibu itxapa hawenabuyari bunũ, iwanã, dasibibu hiwebaunabũ hatũ mabu pewakubainaibũ 
EZR.1.6	hanua habu hatu dapi Babilônia anu nawabu hiwebaunabu habu dayai buaibu hatu merabewakatsis ikĩ hawa yaushiama hatũ mabu betsa betsapa inũ, hatũ prata pei heshe inũ, hatũ ouro pei heshe inũ, mabu pepa sharabu inũ, mabu pepa karuhaira inũ, hatũ inabu hatu inãbirãbiranabu 
EZR.1.7	hawẽ kẽwãti hiwe Jerusalém anua mane ouro mabu sharabu Nabucodonosorĩ beshũ hawẽ yushibubu kẽwãti hiwe anu aruni hau bushũ hatu inanũbũ hawẽ tsumabu Pérsia nawa shanẽ ibuhaira Cirõ hatu yunua ma bushuãbu 
EZR.1.8	Jerusalém anu hau ana butãshanũbũ Cirõ hawẽ pei mekenika Mitredate yunua txipu hatũ hawẽ kẽwãti mabu tanakĩ unaki kenekĩ keyushũ Judá enabũ mai pakea anu hiweabu yunumis shanẽ ibu Sesbazar inãnikiaki. 
EZR.1.9	Haska Mitredatẽ hati mabu unaki kenekĩ keyuni matu yuinũ nĩkakãwẽ. 30 ouro mane kẽtxa inũ, 1.000 prata mane kẽtxa inũ, 29 nupe inũ, 
EZR.1.10	30 ouro mane copo inũ, 410 prata mane copo pepa beshmas sharabu inũ, ana 1.000 hawẽ mabu betsa sharabu itxapahairarã, 
EZR.1.11	ouro mane mabu inũ prata mane mabu tanakĩ keyuaburã, 5,400 inikiaki. Yurabu Babilônia anu hatu iwenibu inũ hawenabuya hatu henebaĩkĩ hatube txĩtũkaĩkĩ Sesbazar Jerusalém anu ha kẽwãti mabu dasibi bunikiaki.
EZR.3.1	Judá enabũ mai pakea anu ma hikiabu hatũ mae tibi hatũ hiwe anu maniabu ano tanakubainaibũ ushe 7 taeaya Jerusalém anu yura dasibibu itxabu 
EZR.3.2	haska Deusũ tsuma Moisĩ yununi Senhor Deus kẽwãkĩ hakishũ inabu nami kuakĩ keyushũkubaĩti hawenabu Jozadaquẽ huni bake Jesua inũ, hawẽ betsabu hawenabu Deusbe hãtxashunikabu inũ, Sealtielĩ huni bake Zorobabel hawenabubetã dasibi habũ Israelĩ enabu mekenika Deus kẽwãti txi tapu wakĩ taewakĩ 
EZR.3.3	nawa betsabu hatunabuma hiwebaunabuki datekĩ Salomãonẽ hatu yunua anibu keska wakĩ txi tapu wakĩ pehaira washĩshũ penama tibi inũ bari kaya tibi ha txi tapu anushũ inabu nami hirabi menu keyushũkĩ Senhor Deus kẽwãkubainaibũ 
EZR.3.4	haska Moisĩ yunukĩ keneni keska wakĩ ni mebi meshtetã utati hiwe watã hari ushakĩ Senhor Deus kẽwaĩ 7 shaba besiaibũ haska Moisĩ yusini txibãkĩ shaba tibi hati inabu itxawashũ Senhor Deus kẽwãkĩ hawenabu Deusbe hãtxashunikabũ hirabi menukĩ keyukubaĩkĩ 
EZR.3.5	ha dikabi shaba tibi inũ, ushe bena nia tibi inũ, besiti meribi tibi Senhor Deus kẽwãtitiã hatũ inabu hirabi menukĩ keyukubainaibũ hanushũ betsabũ hatũ shinã pewanũ ishũ Senhor Deus kẽwãkĩ inãkuĩkĩ hatũ txashuwã tesẽshũ dashpeshũ hawẽ puku sheni bia hawẽ Deusbe hãtxashunikã txi tapu anushũ kuakĩ keyushuna hawẽ nami pitxãshũ ma hua hawenabubetã hawẽ kẽwãti nami pikubainaibũ 
EZR.3.6	Senhor Deus kẽwãti hiwe ariabumabia shaba ha dukũ ushe 7tiã Senhor Deus kẽwãkĩ shaba tibi inabu hirabi menukĩ keyukubaĩkĩ taewanibukiaki. 
EZR.3.7	Haska Pérsia nawa shanẽ ibuhaira Cirõ hawẽ yunuti una hatu inaĩmawẽ taeshũ hau Senhor Deus kẽwãti hiwe wanũbũ Líbano mati anushũ kusha derashũ sẽkekĩ itxapawashũ ha hi kekukĩ txaipa washũ ianẽwãwẽ bukĩ Jope anu keti ashũ hene anua mapemakĩ ianẽwã kesha hau mãtxĩkubainũbũ maewã dabe Tiro inũ Sidom anu hiweabũ yubakatã piti inũ nushuti inũ piti sheni hawa yaushiama hatu inãkubaĩkĩ habu mishki dayanikabu inũ hi mastanikabu dayamakĩ peiwẽ hatu pakakubainaibũ
EZR.3.8	Jerusalém anu hikimabu ano bestitxai inũ ushe dabe kaya Sealtielĩ huni bake Zorobabel inũ Jozadaquẽ huni bake Jesua hawenabu Deusbe hãtxashunikabu inũ, Israelĩ huni bake Levĩ enabũ hawẽ haibuaibu inũ, Babilônia anu hatu iyunibu ma habube txĩtũbiranimabubetã ana Deus kẽwãti hiwe Templo bena wakĩ taewakĩ hau habu dayakubaĩshanũbũ Levĩ enabu hunibu 20 ano binuabu katushũ yununikabũ hatu yunuabu 
EZR.3.9	Deus kẽwãti hiwe bena wai dayakubainaibu hau habũ hatu yunukubainũbũ Jesua hawẽ huni bakebuya inũ, hawẽ betsabu inũ, Judá enabu Cadmiel inũ, hawẽ huni bakebu inũ, Levĩ enabu Henadadẽ huni bakebu inũ, hawẽ betsabu inũ, hawenabu betsabu hatibu habus shukutã daya hatu yunukubainibukiaki.
EZR.3.10	Senhor Deus kẽwãti hiwe haki tsamabaũti mishki dayanikabũ ma hanakĩ keyuaibũ haska Israelĩ enabu shanẽ ibuhaira Davĩ hatu yununi keska txibãkĩ hawenabu Deusbe hãtxashunikabũ hawẽ tari hawẽrua haya besiti sawetã hawẽ txã ati trombeta tsumatã hatu keshea mapuabu Levĩ enabu Asafẽ enabũ mane bronze turu tsakama tsakama ati dabe hawẽ Senhor Deus kẽwãti tsuma mapuabũ 
EZR.3.11	betsabũ kẽwaĩ kãtaibũ betsabũri kemakĩ: “Senhor Deus pepaki. Israelĩ enabu betxipai nuimis hawẽ nui keyutimahairaki. Pepawakĩ benimawanãkãwẽ”, ikubainaibũ Senhor Deus kẽwãti hiwe bena wakĩ ma taewaibuwẽ taea yurã kaiã benima txakayamai sai sai ikĩ Senhor Deus kẽwãkubainaibũ 
EZR.3.12	Senhor Deus kẽwãti hiwe bena waibu uĩ hawenabu Deusbe hãtxashunikabu inũ Levĩ enabu inũ hawenabu yunui shanẽ ibu itxapabu natiã ma anibubia Senhor Deus kẽwãti hiwe Templo Salomãonẽ ani habũ uinibuwẽ taea benima txakayamai kashai bis bis ikubainaibũ habiastiãri betsabu itxapaburi benimahairai sai sai iriakubainaibũ 
EZR.3.13	benimai sai sai ikaibu inũ kashai bis bis ikaibu tsua hatũ hui unãtiruma txaihairashũ nĩkanibukiaki, itimaskakĩ hatũ hui kaĩmaiburã.
EZR.6.1	Babilônia anushũ hanu una mekekĩ arumisbu anua hau ha una Judá enabukiri Cirõ hatukiri keneshũ arumani hau benakĩ betxishunũbũ Pérsia nawa shanẽ ibuhaira Dariõ hawẽ tsumabu yunua 
EZR.6.2	hanu una arumisbu tibi anua benabaũkĩ mai pakea betsa hawẽ kena Média anu mae betsa Acmetá anu shanẽ ibuhairatũ hiwe hawẽruahaira anushũ Cirõ Jerusalém Templokiri keneni una atimas betxinibukiaki, eska hawẽ hãtxa hatukiri kenenirã:
EZR.6.3	“Shanẽ ibui taeima ano bestitxai kakĩ shanẽ ibuhaira Cirõ eska hawẽ yunuti hãtxa hatu kenemakĩ:
EZR.6.3	‘Jerusalém anu hawẽ Deus kẽwãti hiwekiri matu yununũ nĩkakãwẽ. Hanushũ Deus kẽwãkĩ inabu hirabi menukĩ hau keyukubaĩshanũbũ haki tsamabaũti washũ hawẽ kẽwãti hiwe hau ana anũbũwẽ, hawẽ keyatapa 27 metro inũ hawẽ hashpa 27 metrorirã. 
EZR.6.4	Ha dikabi mishki ewapa itxapa datsakĩ kerã wãkĩ pewashũ txitxibaĩkĩ keyutã ha mamaki ana txitxibaĩkĩ keyuriatã ana ha katxu ha mamaki ana txitxibaĩkĩ keyuriatã hi tuash sapa bena washãkãwẽ. Shanẽ ibuhairatũ pei arukĩ mekemistũ hatu pakakubaĩshanikiki. 
EZR.6.5	Ouro mane inũ prata mane hawẽ kẽwãti mabu wanibu Deus kẽwãti hiwe Jerusalém anua itxawabaĩkĩ Babilônia anu Nabucodonosorĩ beni hau hatu ana inãshanũbũwẽ. Bikĩ itxawakĩ keyushũ Jerusalém anu bushũ hanu Deus kẽwãti hiwe waibu anu ha merã tsaũkĩ hau mãtxĩshanũbũwẽ’ ”, anikiaki.
EZR.6.6	Haska keneni betxishunabu uĩtã Hene Eufrates kesha betsauri bari kaikiri mai pakea yununika hawẽ kena Tatenai inũ habianuri shanẽ ibu beshmas Setar-Bozenai inũ habe dayamisbu hatu yunukĩ Pérsia shanẽ ibuhaira Dariõ eska hãtxa hatu kenematã hatu anu yunukĩ:
EZR.6.6	“Maturã, Jerusalém henebirani kaĩribirãkãwẽ. 
EZR.6.7	Hanushũ hau hatũ Deus kẽwãti hiwe bena waimabu hau menenũbũ Judá enabu shanẽ ibu beshmas inũ hatũ yununika betsa betsapabu hatu ana nemama hatu henetã hatu yunuribirãkãwẽ, hau keyushanũbunã. 
EZR.6.8	Ana hatu nemakĩ beshteyamakãwẽ. Hau hatũ Deus kẽwãti hiwe hau meneshanũbũ haska Judá enabu yununikabu mã merabewashanũ ẽ matu yunuaii. Hene Eufrates bari kaikiri mai pakea anu hikikĩ ea pei pakakubaĩmisbu shanẽ ibũ pei bikĩ mekekubaĩmistũ merabewakĩ binumama pei hawaira hatu pakakubaĩshãkãwẽ, hau ha dayaibu hatũ daya heneyamanũbunã. 
EZR.6.9	Ha inũ, haska Deus nai anuatũ betxipaimis hawẽ kẽwãti inabu hirabi pitiyabi menushũkĩ keyukĩ hau Deus kẽwãkubainũbũ ina awa inũ, txashuwã inũ, txashuwã bake inũ, shekiwã trigo inũ, sal inũ, uva vinho inũ, piti sheni hati matu yukaibu shaba tibi Jerusalém anu hawenabu Deusbe hãtxashunikabu hatu inãkubaĩshãkãwẽ, hawa heneamarã. 
EZR.6.10	Mã hatu inãkubaina Deus haska washũkĩ ẽ shanẽ ibuhaira hiweakiri inũ ẽ huni bakebu hiweakiri hau Deus habũ ea yukashũkubainũbũwẽ.
EZR.6.11	Tsuãra ẽ yunuti hãtxa danãkĩ nĩkama danaĩburã, hawẽ hiwe hawẽ teweti betsa pekashũ nitxĩtã debu kenutã hawẽ yura ha mamaki hanakĩ hawẽ puku nashtu anu timabaĩ pesakĩ keũshãkãwẽ. Unãshubira isĩ tenekũkaini mawaya hawẽ hiwe pekakĩ keyushũ txakabuwakĩ mese washãkãwẽ. Haska dasibi ẽ matu yunuaii. 
EZR.6.12	Jerusalém anu Senhor Deus kẽwãti hiwe hanu hawẽ kena ipakeshanai katuni akaiburã, shanẽ ibu betsã txakabuwakasmakĩ nawa betsabu pubẽkĩ txakabuwakĩ hatu bika tenemaibu Deusũ hatu kupikĩ hau hatu yamawashanũwẽ. Ea Dariõ na hãtxa eska ẽ matu yunuairã, kaneama ashũkĩ menehairashũshãkãwẽ”, anikiaki.
EZR.6.13	Haska Dariõ hatu yunuima Hene Eufrates kesha betsauri bari kaikiri mai pakea betsa yununika shanẽ ibu beshmas Tatenai inũ habianuri shanẽ ibu betsa beshmas Setar-Bozenai inũ habe dayamisbũ uĩtã haska ma hatu yunuima hawa kaneama akubaĩkĩ keyunibukiaki. 
EZR.6.14	Haska wakinã, Deusũ hãtxa yuishunika dabe Ageu inũ Idõ huni bake Zacariasĩ haska bebũkiri Deusũ hatu yuimaima keska txibãkĩ hau dayakubainũbũ Judá enabu dayarubu yununikabũ hatu yunukubainabu Deus kẽwãti Templo bena wakubaĩkĩ haska Israelĩ enabu mekenika Deusũ hatu yunuima inũ haska Pérsia nawa shanẽ ibuhairabu Ciro inũ Dario inũ Artaxerxesĩ hatu yunukubainabu txibãkĩ akubainaibũ 
EZR.6.15	Pérsia nawa shanẽ ibuhaira betsa Dario hatu shanẽ ibushũkũkaini shaba 3 inũ, ushe Adar inũ, 6 ano kaitiã Deus kẽwãti hiwe menekĩ keyunibukiaki.
EZR.6.16	Israelĩ enabu inũ, hawenabu Deusbe hãtxashunikabu inũ, Israelĩ huni bake betsa Levĩ enabu inũ, dasibi Babilônia anu hatu iyunibu ana txĩtuĩmabu benimahairakĩ Deus kẽwãti hiwe meneshina Deus uĩmai haki besikĩ 
EZR.6.17	habiatiãri 100 ina awa bake bene inũ, 200 txashuwã bene inũ, 400 txashuwã bake tesẽshũ Deus kẽwãkĩ hawẽ txi tapu anushũ inabu hirabi menukĩ keyushunaibũ Israelĩ enabu dasibibũ Deuskiri txakabukubaĩmisbu buanũ, iwanã, Israelĩ enabu 12 shukuabu tibi cabra bene bestitxai katutã Senhor Deus daewakĩ ha 12 cabra bene tesẽshũ txi tapukishũ cabra hirabi menukĩ keyuaibũ 
EZR.6.18	txipu habu dayakubaĩshanaibu shuku wakĩ hawenabu Deusbe hãtxashunikabu hatu pashkakĩ hatu yunuakeaketã hanushũri Levĩ enabu hunibu haska Jerusalém anushũ Deus dayashũkubaĩkĩ haska Moisĩ keneni keska txibãkĩ hau Deus duawakubaĩshanũbũ hatu yunuakeakenibukiaki.
EZR.6.19	Babilônia anu hatu iyunibu ana txĩtũbiranimashũ ano bena kaĩyaĩtiã shaba 14 inũ ushe ha dukũ ikaitiã Egito anushũ Senhor Deusũ nai tsumã Egito nawabũ huni bake iyuabu hatu tenãbauni inũ Israelĩ huni bake iyuabu tenãma hatu dũkebaini shinãkĩ Senhor Deus kẽhairawai benimai Páscoatiã besi tushinibukiaki. 
EZR.6.20	Besiriabuma hau Senhor Deusũ hatu danãyamashanũ hawenabu Deusbe hãtxashunikabu inũ Levĩ enabu hunibu ibubis hatũ yura ma pei keyushinabu ma hawama shinãkĩ Babilônia anu hatu iyunibu ma txĩtũbiranimabu inũ hawenabu Deusbe hãtxashunikabu ma peshina hatubetã Páscoa hawẽ shinãmati txashuwã bake bene mirimahaira tesẽshũ hatu menushũtã hatubetã pikatsi 
EZR.6.21	Babilônia anua dasibi Israelĩ enabu txĩtũbiranibubetã pinibukiaki. Ha inũ, nawa betsa betsapa hatũ mae anushũ hatũ beya txakabu atimapa amisbu henetã ana akama Israelĩ enabũ mekenika Senhor Deus kẽwãkĩ taewakĩ hatube dasitã hawẽ kẽwãti nami hatubetã pikĩ keyurianibukiaki. 
EZR.6.22	Israelĩ enabu mekenika Deus kẽwãti Templo hau bena wanũbũ Pérsia nawa shanẽ ibuhairatũ hatu betxipaikĩ hatu merabewakubainimawẽ taea Judá enabu benimahairakĩ 7 shaba binui ana ha katxu besikĩ misi shashawatiuma ashĩshũ benimakĩ pikubainibukiaki.
EZR.7.1	Txipu bari itxapa kaya Pérsia nawa shanẽ ibuhaira bena hawẽ kena Artaxerxesĩ hatu yunukubainaya hawenabu Deusbe hãtxashunika hawẽ kena Esdras Pérsia anu hiwea hawenabu hati inikiaki. Esdrasĩ eparã, Seraías inikiaki. Seraíasĩ eparã, Azarias inikiaki. Azariasĩ eparã, Hilquias inikiaki. 
EZR.7.2	Hilquiasĩ eparã, Salum inikiaki. Salumnẽ eparã, Zadoque inikiaki. Zadoquẽ eparã, Aitube inikiaki. 
EZR.7.3	Aitubẽ eparã, Amarias inikiaki. Amariasĩ eparã, Azarias inikiaki. Azariasĩ eparã, Meraiote inikiaki. 
EZR.7.4	Meraiotẽ eparã, Zeraías inikiaki. Zeraíasĩ eparã, Uzi inikiaki. Uzĩ eparã, Buqui inikiaki. 
EZR.7.5	Buquĩ eparã, Abisua inikiaki. Abisuã eparã, Finéias inikiaki. Finéiasĩ eparã, Eleazar inikiaki. Eleazarĩ eparã, Arão ha dukũ hawenabu Deusbe hãtxashunika ipaunikiaki.
EZR.7.6+EZR.7.7	Israelĩ enabu mekenika Senhor Deusũ hawẽ yunuti hãtxa inũ hawẽ nemati hãtxa Moisés yuia Moisĩ keneni ibubis tapĩhairanishũ Esdrasĩ hatu yusĩkubaĩmiswẽ taeshũ Esdras Senhor Deusũ merabewai uĩkubainaiwẽ taeshũ shanẽ ibuhaira Artaxerxes anu kashũ Esdras haskakatsis ikĩ yuka: “Peki”, akimawẽ taea shanẽ ibuhaira Artaxerxesĩ hatu yunui 7 ano kaya Babilônia anua Jerusalém anu txĩtuĩ Esdras hati hawenabuya hunikiaki, hatiri Deusbe hawenabu hãtxashunikabu inũ, Levĩ enabu inũ, kãtamisbu inũ, beputi mekenikabu inũ, Deus kẽwãti hiwe dayarubu Esdrasbe buirã. 
EZR.7.8+EZR.7.9	Artaxerxesĩ hatu yunukubaini ma 7 ano kaya ha shaba ha dukũ inũ, ushe ha dukũ ikaitiã Babilônia anua unanuma tashni taebirani maĩ bukubainaibũ Senhor Deusũ hatu duawakĩ merabewaya shaba ha dukũ inũ ushe 5tiã Jerusalém anu hikinibukiaki. 
EZR.7.10	Haska Senhor Deusũ yununi hawa betsa wama mestẽwãkatsi ikĩ uĩkubaĩkĩ hawẽ yunuti hãtxa inũ hawẽ nemati hãtxa hawenabu yusĩkĩ hatu txibãmashanũ, iwanã, Esdrasĩ shinanikiaki.
EZR.7.11	Israelĩ enabu hawenabu hau hatu txibãmashanũ, iwanã, hawẽ yunuti inũ hawẽ nemati hãtxa Senhor Deusũ yusini unãhairai hawenabu Deusbe hãtxashunika Esdras yusinika inãkatsi ikĩ eska hãtxa shanẽ ibuhaira Artaxerxesĩ hatu kenemashũ Esdras inãni habias hãtxa huni betsã ana keneni uĩkãwẽ:
EZR.7.12	“Ẽ ea Artaxerxes shanẽ ibuhairatũ shanẽ ibubu itxapa ẽ hatu yunukubainai Deus nai anuatũ yunuti hãtxa unãhairai hawenabu Deusbe hãtxashunika Esdras hau unanuma kakũkaĩshanũ, iwanã, ẽ hakiri matu shinãmaii.
EZR.7.13	Hanu ẽ mai pakea anua ẽ hatu yunubaunai anu Israelĩ enabu dasibi hiwebaunabu Jerusalém anu mibe bukatsi ikaibu butirubuki. Israelĩ enabu Deusbe hãtxashunikabu inũ Levĩ enaburi buriatirubuki. 
EZR.7.14	Deusũ yusini hãtxa mĩ haya txibãkĩ Judá enabũ mai pakea anu inũ Jerusalém anu haskara hiwebaunabu uĩkĩ mĩ tapĩkubaũshanũ ea shanẽ ibuhaira inũ ẽ 7 unanepã ea merabewamisbũ nũ mia yunuaii. 
EZR.7.15	Israelĩ enabũ mekenika Deus Jerusalém anu hiwea pe shinãkĩ hawa yaushiama prata pei heshe inũ ouro pei heshe nũ mia inãkuiaĩ butãwẽ. 
EZR.7.16	Ha dikabi Babilônia mae hatiubumanu hiwebaunabũ pei mia inaĩbu bikĩ itxawatã Jerusalém anu Deus kẽwãti hiwe waibu hau hawẽ hatu merabewakubaĩshanũbũ pe shinãkĩ yaushiama minabu yurã kaiã inũ minabu Deusbe hãtxashunikabũ pei inãkuĩriaibu buriatãwẽ. 
EZR.7.17	Jerusalém anu matũ mekenika Deus kẽwãti hiwe anu hawẽ txi tapu anushũ hau menukĩ keyushũkubaĩshanũbũ ina awa bake inũ, txashuwã bene inũ, txashuwã bake inũ, habuyabi menuti shekiwã trigo inũ, uva vinho na peiwẽ hati bikubaĩshãwẽ, hawa mina wamarã. 
EZR.7.18	Deusũ haska betxipaikĩ mia shinãmai txibãkĩ ouro pei heshe inũ prata pei heshe teshewẽ haska pe shinãkĩ mia inũ mibe dayamisbubetã mĩ haskara wakubaĩtiruki. 
EZR.7.19	Ha inũ, mĩ mekenika Deus kẽwãti Templo anushũ hawẽ kẽwãti mabu nenu benibu mia inãshinabu bushũ Jerusalém mekenika Deus bebũshũ ana inãkĩ tsaũbaũshãwẽ. 
EZR.7.20	Mĩ mekenika Deus kẽwãti hiwe anu hawara mabu betsa hayama binũ, iwanã, ẽ pei mekenikabũ aruti hiwe anua hawara bikatsi ikĩ ha pei mĩ bitiruki.
EZR.7.21	Haska inũ, mã enaburã, ea ẽ shanẽ ibuhaira Artaxerxesĩ Hene Eufrates bari kaikiri anua mã pei mekenikabu dasibi ẽ matu yunuaii. Deus nai anuatũ yunuti hãtxa unãhairai Esdras hawenabu Deusbe hãtxashũmistũ hawara dasibi matu yukai hawaira inãshãkãwẽ. 
EZR.7.22	Hatirã, 3.300 quilo prata mane inũ, 22.000 litro shekiwã trigo inũ, 2.200 litro uva vinho inũ, 2.200 litro piti sheni hati hawa binumama inãkĩ hatira sal bikatsis ikĩ matu yukai hawa tanama inãshãkãwẽ.
EZR.7.23	Haska Deus nai anuatũ hawẽ hiwe anu hayakatsi matu yukai sinatamama hawaira inãkubaĩshãkãwẽ, hau ea inũ ẽ huni bakebu inũ hatishũ nukũ mai pakea ẽ matu yunuai nĩkaibu anu hawẽ kupiti hau nuku yunuyamashanunã. 
EZR.7.24	Jerusalém anu Deus kẽwãti hiwe anu dayamisbu inũ, Deusbe hawenabu hãtxashunikabu inũ, Levĩ enabu inũ, kẽwaĩ kãtamisbu inũ, hawẽ hemaĩtĩ beputi mekemisbu inũ, merabewanikabu inũ, dayarubu imposto mã hatu yukayamakubaĩshanũbũ ẽ matu nemaii. Na yunuti hãtxa nĩkakĩ mã ẽ mekenikabunã, haskaki nĩkairakãwẽ.
EZR.7.25	Hamẽ miarã, Esdrasĩ, ea nĩkawe. Haska mĩ mekenika Deusũ mia tapĩmakĩ yusĩmis txibãkĩ Hene Eufrates bari kaikiri hene kesha betsauri hiweabu mĩ mekenika Deusũ hãtxa unaĩbu inũ unãbuma hatu yusĩkubaĩwẽ. Ha inũ, hau habũ mae mekekĩ yununũbũ hatũ yununika kushipabu katukĩ hatũ shanẽ ibu beshmasbu katukĩ hatu yunushãwẽ, hau habũ hawa kaneama hatu pe mekekĩ yunukubaĩshanũbunã. 
EZR.7.26	Mĩ mekenika Deusũ yunuti hãtxa inũ hawẽ nemati hãtxa inũ ea Pérsia nawa shanẽ ibuhairatũ ẽ yunuti hãtxa inũ ẽ nemati hãtxa danãkĩ txibãbuma hawaira hau hatu kupikubaĩshanũbũwẽ, tenaĩmẽkaĩ, ana mae betsa txaihaira anu nitxĩmẽkaĩ, pei itxapa biãkĩ kupimẽkaĩ, bitxiti hiwe anu bitximẽkaĩ. Hatiski, ẽ hãtxarã”,
EZR.7.26	atã haska Artaxerxesĩ kenemanikiaki.
EZR.7.27	Eskawẽ taeshũ Esdrasĩ Deus kẽwãkĩ yuikĩ: “Nukũ shenipabũ mekenika Senhor Deusuũ, mĩ pepahairaki. Jerusalém anu mĩ kẽwãti hiwe ana atimapa uĩkatsi ikama hau pewanũbũ Pérsia nawa shanẽ ibuhairatũ shinã mĩ pe shinãma hatu yunua akimabuki. 
EZR.7.28	Habiaskari wakĩ ea shinã txãkãwãkĩ hatu bebũshũ hatũ shanẽ ibuhaira inũ, hawẽ unanepabũ merabewamisbu inũ, hawẽ shanẽ ibu beshmasbu hatuwẽ ea nuimakĩ mĩ hatu ea betxipaimaimaki. Haskawẽ taea Jerusalém anu Israelĩ enabu shanẽ ibubu unanepabu hau ebe txĩtunũbũ hatu itxawatã ẽ hatube txĩtuĩmaki”, akĩ Esdras Deusbe hãtxakĩ yuinikiaki.
NEH.1.1	Na miyuirã, haska ea Hacaliasĩ huni bake Neemias ẽ hiwekũkainaikiriki. Hanua Pérsia nawa shanẽ ibuhaira Artaxerxesĩ hatu yunukubaini ma 20 ano kaitiã ushe betsa Quisleutiã shanẽ ibũ maewã Susã anu ea Neemias ẽ dayai hiwekẽ 
NEH.1.2	ẽ betsa Hanani inũ huni betsabu Judá enabũ mai pakea anua bui hikiabu Jerusalémkiri inũ Babilônia shanẽ ibuhairatũ nukunabu hatu iyuaibũ habu Judeubu pashanibukiri ẽ hatu yuka ikaya 
NEH.1.3	ea kemakĩ yuikĩ: “Nawabũ hatu atxiaitiã pashaniburã, pakubaini nukũ mai pakea anu bikahaira tenei dakeyabi hiweabuki. Hamẽ Jerusalém anurã, txakaburiki. Mishki kenebaunibu berã keyunibu mania inũ hanu hikiti shui beputi tibi txiwẽ kuakĩ keyurianibuki”, ea wabu
NEH.1.4	ea haska wabu haska kaka nĩkatã tsaua ẽ kashayamaki. Hanua shaba hatira punu nuka samakekĩ Deus nai anuabe hãtxakĩ ea akĩ 
NEH.1.5	yuikĩ: “Nai anua Senhor Deusuũ, mĩ mekenika Deus kushipa meseki. Tsuabũra mia betxipaikĩ mĩ yunuti hãtxa inũ mĩ nemati hãtxa txibãkĩ akubainaibuwẽ nuikĩ haska mĩ hatube yubakani heneama shinãkĩ mĩ akubainaii. 
NEH.1.6	Haskawẽ taeshũ shaba inũ meshu merã tibi Israelĩ enabu mĩ tsumabu ẽ mia hatukiri yukashũkubaĩmis mĩ nĩkanũ ikis ẽ mia ana ea akaii. Nukubunã, natiã nũ unaiĩ. Israelĩ enabu mikiri nũ txakabuhairakubiranimabuki, enabu inũ earã. 
NEH.1.7	Mĩ nuku uĩbiaya nukurã, Israelĩ enabu nukũ shenipabu inũ nukubu txakabuhairai nũ hiwekubiranimabuki. Haska wakĩ mĩ tsuma Moisés mĩ kenemani mĩ yunuti hãtxa inũ, mĩ nemati hãtxa inũ, mĩ yusĩti hãtxa mĩ nuku yuini hawa nĩkakĩ hawa txibã pewama nũ hiwekũkainaii. 
NEH.1.8+NEH.1.9	Bebũkiri nukũ shenipabu yuikĩ: ‘Ẽ hãtxa danãkĩ mã txakabuwakubainaibu nawa betsa betsapa mai hirabi manibaunabu anu ẽ matu sa ashanaii. Hakia ekiri shinã betsa watã ẽ yusĩti hãtxa ana nĩkakatsis ikĩ mã ana ea pe txibãkubainaya kupikĩ mai kesua txaihaira anu matu nitxĩkĩ matu sa abianishũ haria iwekĩ hanushũ eã ẽ matu unãtiwamakĩ ẽ kena netãkĩ ẽ meribi wakĩ katuni anu ẽ ana matu iweshũ hiwemashanaii’, akĩ haska mĩ Moisés yuini shinaĩrawe, hakimamarã.
NEH.1.10	Nuku itxakawaibu hatu nemakĩ mĩ kushipawẽ mĩ nuku mekekubainiwẽ taea nũ minabuki, mĩ tsumaburã. 
NEH.1.11	Mibe hãtxakĩ ẽ mia ea akai ea nĩkawe. Senhor Deusuũ, ẽ shanẽ ibu ewẽ nuimawe. Ha ẽ shanẽ ibu Artaxerxes ewẽ nuikĩ ekiri pe shinãyã haskawẽ taeshũ ẽ mia duawakatsi haskakiri ẽ mia yukaii”, anikiaki.
NEH.1.11	Ea Neemiasinã, shanẽ ibuhaira Artaxerxesĩ nushuti pewakĩ hawẽ kẽtxaki hushkeshũ dau hayamẽkaĩ, iwanã, eã dukũ metã hawa dau hayamakẽ ẽ amakubainiki.
NEH.2.1	Artaxerxes shanẽ ibui ma 20 ano kaya ushe Nisã anu shaba betsatiã hawẽ vinho ẽ amai ẽ punu nukahaira ea uĩkĩ 
NEH.2.2	ea yukakĩ:
NEH.2.2	—Mĩ punu nukahaira ẽ mia uiaiĩ. Mĩ haskai ikai? Mĩ isĩ teneamabia haskai hawa shinãhairai mĩ punu nukamẽ?— ea wa
NEH.2.2	ea haska wakĩ datea dateyabi 
NEH.2.3	ẽ shanẽ ibuhaira yuikĩ:
NEH.2.3	—Shanẽ ibuũ, hiweyukũkaĩwẽ! Txanima na ẽ punu nuka mĩ ea uiainã, ha maewã anushũ ẽ shenipabu maiwapaunibu hatũ mishki hiwe inũ kenebaunibu ma hatuki di iki keyuni inũ hawẽ shui beputi tibi kuabiranibuwẽ taea ẽ ana hatu uĩsma haska shinaĩ ẽ punu nukahairaki— ẽ wa
NEH.2.4	shanẽ ibũ ea yukakĩ:
NEH.2.4	—Mia haska washũkĩ ẽ mia merabewatirumẽ?— ea wa
NEH.2.4	hau ea merabewanũ Deus nai anua ẽ huĩtinĩ yukatã 
NEH.2.5	ẽ shanẽ ibu yuikĩ:
NEH.2.5	—Shanẽ ibuũ, haska ẽ mia dayashunai mĩ ea betxipaiai keskarã, mĩ ẽ shanẽ ibũ ekiri haska pe shinãkĩ mĩ ea yunuarã, Judá mai pakea anu kashũ hanu ẽ shenipabu maiwanibu anu uĩkĩ ẽ hatũ mae ana pewakĩ ẽ hatu bena washũkatsis ikaii— ẽ waya
NEH.2.6	hawẽ aĩ shanẽ ibuhairari ha dapi tsaukẽ shanẽ ibũ ea kemakĩ yuikĩ:
NEH.2.6	—Hari karã, hati ano mĩ txĩtunũ ika ikai?— ea wa
NEH.2.6	ha baritiã ẽ hushanai ẽ yuia ea nitxinũ ika shanẽ ibu benimakĩ:
NEH.2.6	—Katãwẽ— ea waya 
NEH.2.7	hanushũ eã yuikĩ:
NEH.2.7	—Judá enabũ mai pakea anu ẽ kai hau ea nemayamashanũbũ Hene Eufrates ukeri bari kaikiri hiweabu habũ yununikabu shanẽ ibu beshmasbu yunukĩ ekiri ea hatu keneshũwẽ, haska mĩ betxipaiai keska wakinã. 
NEH.2.8	Ha inũ, mĩ yunua betsarã, hatũ hi shukua mekea hawẽ kena Asafe anu ea hatu kenemashũriawe. Deus kẽwãti hiwe beputi inũ, mae mishkiwẽ kenebaunibu hikiti shui beputi ẽ washanai inũ hanu ẽ hiweshanai anu ẽ beputi ẽ washanai hau ea yunushanũ ea yuishũwẽ— akĩ ẽ Deus nuikipahairatũ ea merabewaya shinãkĩ ẽ shanẽ ibu ẽ yuia haska ẽ yukai keska ea merabewayamaki.
NEH.2.9	Kai Hene Eufrates ukeri bari kaikiri hiweabu yununika shanẽ ibu beshmasbu shanẽ ibuhairatũ hatu keneshũshina ẽ hatu inãniki. Ea haska besti nitxiãma hau habũ ea mekebainũ hawẽ detenamenikabu shanẽ ibu beshmasbu inũ cavalowẽ katsaumebaĩmisbu itxapaya ebe shanẽ ibuhairatũ hatu yunuyamaki. 
NEH.2.10	Israelĩ enabu merabewatanũ ika ẽ ma hikikẽ Horom anua Sambalate inũ Amom nawa yununika beshmas Tobiasĩ nĩkatã hawa habũ haska betxipaiama inibuki, tsua hushũ Israelĩ enabu merabewai uĩkatsi ikamarã.
NEH.2.11	Hanua kakũkaini atimas Jerusalém anu ẽ hikishina hanua 3 dia huĩrukũtã 
NEH.2.12	Jerusalém anushũ hawara ẽ ashanai Deusũ ea shinãmaima hawa tsua yuiama meshu merã bututã ẽ huni eskarabesbetã uĩ kai ea besti cavaloki katsaumea kauani 
NEH.2.13	habias meshu merã napaku anu pukinibu hawẽ kena Dragãokiri hikiti shui anu hune tashnikaini inũ, hanu txaka putamisbu hikiti shuikiri kawãkĩ Jerusalém mishki kenebaunibu di akĩ keyunibu inũ, beputi tibi kua keyunibu uĩkubauni 
NEH.2.14	hanua kakũkauni ũpash habai beputi Porta da Fonte bebũ kematã shanẽ ibũ ũpash aruti mai pukĩshũ mishkiwẽ kebẽbaunibu anu niti itã mishki kebenibuwẽ taea harakiri ẽ cavalo katimakẽ 
NEH.2.15	yamenapũ meshubiakẽ pashku debu txai dũkeatãkĩ mishki kenebaunibu di anibu uĩ keyutã habias bai nũ kawẽ ana hawẽri txĩtũkirani habias pashku debu anu beputi kini Porta da Fontewẽ nũ hikiniki.
NEH.2.16	Haska shinaĩ meshu merã ẽ katãshu inũ haska yubakakatsi ẽ uiãtãshina nukunabuma nawa yununikabu shanẽ ibu beshmasbũ ea hawa unãbumakẽ ha dikabi nukunabu Deusbe hãtxashunikabu inũ, habu dukũ nukũ shanẽ ibubũ enabu inũ, nukũ shanẽ ibu beshmas yununikabu inũ, dasibi Judeu hunibu dayashanaibu ẽ haska shinaĩ ẽ hatu banabimariama iaketãshina 
NEH.2.17	atimas hatu itxawatã yuikĩ:
NEH.2.17	—Jerusalém dasibi di akĩ keyunibu inũ hikiti shui beputi dasibi kua keyukĩ nuku nuitapawanibu mã unãhairaii. Hau nukuki ana kasheyamashanũbũ eki dasikãwẽ, Jerusalém mishki kenebaunibu di anibu ana benibaũkĩ bena wakĩ nũ pewanũbunã— akĩ
NEH.2.18	haska Deusũ ea duawakĩ merabewashina inũ haska Pérsia nawa shanẽ ibuhairatũ ea pe yuishina ẽ habu yuia habũ ea kemakĩ yuikĩ:
NEH.2.18	—Haskakenã, dayai taeribaunãkãwẽ!— iki dasibibũri hatu benimawakeakeaibũ 
NEH.2.19	ẽ hatu haska wai ẽ hãtxa nĩkabirã Horom anua Sambalate inũ, Amom nawa yununika shanẽ ibu beshmas Tobias inũ, Árabe nawa Gesém nukuki kashekĩ nuku hãtxa txakabuwakĩ ea danãkĩ yuikĩ:
NEH.2.19	—Mã nuku haska wanũ ika ikai? Pérsia shanẽ ibuhairatũ hãtxa mã daka danaĩ ana haki sinatakanai?— ea wabu
NEH.2.20	ẽtseri hatu kemakĩ:
NEH.2.20	—Deus nai anuatũ nuku yunushĩshũ dayamakĩ dasibi nuku pe keyumashanaiwẽ taeshũ nũ hawẽ tsumabunã, maewã mishkiwẽ kenebaũkĩ nũ taewaii. Hakia maturã, Jerusalém anu mã ibia mã nukubemaki. Mã ana hawa nuku yunutirubumaki. Hawaira dasibibũ matu hakimakĩ tsuã matu ana shinãma ishãkanikiki— ẽ hatu waniki.
NEH.4.1	Jerusalém mishkiwẽ kenebaunibu di anibu nũ ana bena wakĩ pewakĩ taewaya Sambalatẽ nĩkatã pubeĩ nukuki sinatahairakĩ Judeubuki kashei taekĩ 
NEH.4.2	nukukiri hawẽ haibuaibu inũ Samaria anu detenamenikabu Sambalatẽ hatu yuikĩ: “Ha Judá enabu pitiuma mawabiairã, haskara shinaĩ dayai ikanimẽkaĩ? Hawẽ mekenika Deus kẽwãkĩ inabu nami ana menushunaibu nũ hatu nematiruma dabanẽ haska shinaĩ ikanimẽkaĩ? Hawẽ kene benawakĩ shaba bestitxai keyutirubu shinãkanimẽkaĩ? Mishki datsa kene pewanibu menunibu anua hawẽ mishpu bena watirubumẽ?” hatu waya 
NEH.4.3	ha dapi nishũ Amom nawa Tobiasĩ kashewakĩ hatu yuikĩ: “Benawakĩ keyubiabu mishki kene babui kamã inu haki inakaina di ishanikiki”, ikĩ usãkĩ hatu yuia,
NEH.4.4	habu nukuki kasheaibu nĩkatã eã Deus ea akĩ: “Nukũ mekenika Deusuũ, haska nukuki kasheaibu hatu nĩkakubaĩwẽ. Nukukiri hãtxa txakabubiaibũ hatũ txakabu ana hatuki txĩtũmawe. Ha hatuki sinataibũ hau hatu maemakĩ atxishũ hatũ mae txaihaira anu hau hatu iyushanũbũwẽ. 
NEH.4.5	Jerusalém mishki kene benawakĩ pewabaunaibu hatuki ẽhẽ ikaibuwẽ taeshũ hatũ txakabu buashunama mia bebunua hatu hakimayamashãwẽ”, aka
NEH.4.6	mishki kene dayai heneama akubaini nukunabu benimai shinã txãkaĩ dayahairakĩ ma benibaũkĩ hawẽ keyatapa namakis wabainaibũ 
NEH.4.7	Jerusalém mishki kenebaunibu di anibu ana benawakĩ akubaĩkĩ shui wanibu bepukĩ ma taewaibũ nĩkatã Sambalate inũ, Tobias inũ, Árabe nawabu inũ, Amomnẽ enabu inũ, maewã betsa Asdode anu hiweabu nukuki sinatahairakĩ 
NEH.4.8	hatũ detenamenikabu hatu yunukĩ Jerusalém atxikĩ detekĩ txakabuwashanũ ika dasibi itxa yubakashinabuwẽ 
NEH.4.9	taea hau Deusũ nuku merabewanũ Deus ea atã shaba inũ meshu merã tibi hau habũ nuku uĩkĩ nuku mekekubainũbũ nũ hatu nitxĩbauna 
NEH.4.10	hanua Judá enabũ datekĩ ea yuikĩ: “Mishki di akĩ ture ture anibu itxapahairawẽ taea nukũ dayaru hĩ iki unãyamasaibuwẽ taea mishki kenebaũkĩ nũ keyutirumaki”, ikaibũ,
NEH.4.11	habiatiãri nukuki sinataibu nukũ mae merã hikibirã nũ hawa uiãma inũ nũ hawa unãma habũ nuku detebaũkĩ nukũ daya nuku henematirubuki. 
NEH.4.12	Hakia nukunabu Judá enabu hatu dapi hiweabũ hatũ hãtxa nĩkakĩ nuku yuinũ ika habu bebirã bebirãkĩ nuku yuikĩ: “Matũ mae kebaũtã hikibirãkĩ matu deteshãkanikiki. Uĩrakãwẽ”, nuku abirã abiranaibuwẽ 
NEH.4.13	taeshũ hau habũ nuku uĩshunũbũ mishki kene uke merã hiwe ibu tibi hawenabu hunibuyabi hatũ matxatu txaipa kenuhaira inũ, hatũ hashi txaipa inũ, hatũ pia itxapaya hanu kene txãpa anu inũ beshpa anu hau mapubaunũbũ ẽ hatu yunua 
NEH.4.14	hakia habu buabuma dateaibu uĩ benitã shanẽ ibumisbũ enabu inũ, yununikabu inũ, huni betsabu eã hatu yuikĩ: “Hawa dateyamakãwẽ. Nukũ mekenika Senhor Deus kushipapaira ha besti meseki shinãkãwẽ. Haska shinãkubaĩkĩ matũ betsabu inũ, matũ huni bakebu inũ, matũ aĩbu bakebu inũ, matũ aĩbuaibu inũ, matũ hiwe dasibi mekei nukuki sinataibu hatu deteshũkubaĩkãwẽ”, ẽ hatu wa, date maĩtã haska ẽ hatu yunua ikaibũ
NEH.4.15	hatu nemanũ ika ma dasibi nũ pei keyuabũ ha inũ habu haska nukuki sinataibu yubakaibu Deusũ hatu itimaska wakĩ keyua habũ nuku nĩkatã hatũ mae anua beabumawẽ taea nukubũ mae mishki kenebauni hanu bestibu tibi nũ dayashinabu anu nũ ana taeaibũ 
NEH.4.16	ẽ hatu haska wa ẽ hunibu namakis betsabu ana dayakubainaibũ habiatiri hatũ detenameti mabuya hatũ hashi inũ hatũ yura nemati mane turuakea inũ, pia inũ, hatũ mane tari saweshũ dayaibu mekea mapubaunabũ Judá enabu shanẽ ibu beshmasbũ hatu merabewakubainaibũ 
NEH.4.17	hanua habu dayakĩ mishki benibaunaibu habũ mabu hatu iashunaibu mekẽ betsawẽ hatũ matxatu txaipa tsumatã hanua mekẽ betsauri mishki inũ mabu betsa hatu bishũtãtanaibũ 
NEH.4.18	habũ mishki kenebauni dasibi dayaiburã, hatũ matxatu txinesheketiki usuã dayakubainaibũ hanua ha hatũ trombeta nuku txã ashũtiru ebe nikũkainaya 
NEH.4.19	dayai nũ pashkariamakẽ shanẽ ibumisbũ enabu inũ, yununikabu inũ, huni betsabu eã hatu yuikĩ: “Nukũ daya itxapa txaipaki. Nukũ mae kenebauni benãta pashkatã shukua tibi nũ dayakanaii. 
NEH.4.20	Haskawẽ taeshũ nukuki sinataibu ma kemaibũ nĩkatã trombeta txã txã akaya nukuki dasi bukĩ matũ detenametiya bushãkãwẽ. Nukũ mekenika Deus nukube detenameshanikiki”, ẽ hatu wayamaki.
NEH.4.21	Nuku haska wabiabu shaba tibi bari txaitanai mishki bebirã bebirãkĩ mãtxĩkubainaibu hunibu hatiri dayaibũ hatiri betsabũ hatu kesheshũ hashi tsumashũ uĩbauni mapui bari hikikainaya dayai henekubainaibũ 
NEH.4.22	nũ haskaitiã dasibibu nũ dayakapabu inũ nukũ merabewanikabu hunibu hatu yuikĩ: “Jerusalém hirabi nũ dayai anurã, uke merã mekebauni meshu merã keshea hari ushai inũ bariri nũ dayaitiã nuku mekei hau mapukubainũbũwẽ”, akĩ hatu yunutã 
NEH.4.23	hatu yunu bestiama eari bika tenenũ ika enabuya inũ, ẽ merabewanikabu inũ, habũ ea keshea detenamenikabu ebe bumisbu habubetã nukũ tari pekama bestibu tibi nukũ txatxitiya nũ ushakũkainiki.
NEH.7.73	Hatũ mae tibi anu Israelĩ enabu ushe 7tiã ma beima hatũ hiwe anu maniabũ
NEH.8.1	Jerusalém anu hanu ũpash biti beputi shui bebũ hemaĩtĩ shaba ewapa anu yurã kaiã dasibi hanus itxabũ haska Senhor Deusũ Israelĩ enabu shinãmakĩ hawẽ yunuti inũ hawẽ nemati hãtxa una merã Moisĩ hatu keneshuni hau benũ kenenika yusinã Esdras yuiabu 
NEH.8.2	ha dukũ shaba inũ ushe 7tiã nukunabu Deusbe hãtxashunika Esdrasĩ una Moisĩ hawẽ yunuti inũ hawẽ nemati hãtxa keneni beshũ hunibu inũ, aĩbuaibu inũ, bake mishtĩbu habũ ma nĩkaibu hanus itxai keyuabu anu hatu bebũ beshũ 
NEH.8.3+NEH.8.4+NEH.8.5	ũpash biti beputi shui hemaĩtĩ dapi shaba ewapa anushũ yurã kaiã itxabu hatu bebũ hushũ penamahaira kene yuitiashũ yuikubaĩkĩ bari mananãbi hau heneshanũ tapu keyatapa ashiãbu anu Esdras nia ha dapi hawẽ yusiuri Matitias inũ, Sema, inũ, Anaías inũ, Urias inũ, Hilquias inũ, Maaséias mapuabu hanua betsabu hawẽ yusmauri Pedaías inũ, Misael inũ, Malquias inũ, Hasum inũ, Hasbadana inũ, Zacarias inũ, Mesulão mapuriabũ Esdras hau uĩkĩ nĩka pewanũbũ manaũri nishũ dasibibu hatu bebũ Moisĩ keneni una bepẽshũ hatu yuikĩ haska wai uĩkĩ nĩka pehairawai dasibibu beni keyuabũ 
NEH.8.6	hanushũ mekenika Senhor Deus kushipa dasibi binu keyuatũ hãtxa itxapawẽ Esdrasĩ kẽwãkubainaya nĩkai dasibibũ mekẽ meshaĩ keyushũ kemakĩ yuikĩ: “Habiaskaki! Habiaskaki!” iki keyutã dasibu dãti iki maiki beti ishũ Senhor Deus kẽwãtã benitã nĩkai tsauabũ Esdrasĩ hui kushipawẽ unãshubira hatu yuishũkubainaya 
NEH.8.7	hanu habũ Esdras merabewakĩ Levĩ enabu Jesua inũ, Bani inũ, Serebias inũ, Jamim inũ, Acube inũ, Sabetai inũ, Hodias inũ, Maaséias inũ, Quelita inũ, Azarias inũ, Jozabade inũ, Hanã inũ, Pelaíasĩ tsauabu hatu yusĩkĩ 
NEH.8.8	Deusũ yunuti inũ hawẽ nemati hãtxa unaki keneni hui kushipawẽ yuikĩ hau shabakabi nĩkakĩ tapinũbũ Deusũ hãtxa shinãmati shabakabi hatu nĩkamakĩ yusĩkĩ hãtxa maewakĩ hatu haska wanibukiaki.
EST.1.1+EST.1.2	Ha baritiã maewã mishki kenebaunibu kushipahaira hawẽ kena Susã anu hiweshũ ha mai pakea tibi bari huaikiri Índia anu paketani bari kaikiri inũ sulkiri Etiópia anu depia ha dasibi 127 província atxi keyua dasibi shanẽ ibuhaira Assuerõ hatu yunukubaini haska wakĩ hatu dasibi mekekubainikiri matu yuikĩ unãmanũ ea nĩkakãwẽ.
EST.1.3+EST.1.4	Ma 3 ano Assuero shanẽ ibukũkaĩkĩ hawẽ mabu mirima hawẽrua inũ, hawẽ hiwe betsa betsapa itxapa anu hawẽ mae hemaĩtĩ anu mibã hua hawẽruaya inũ, haska dasibibu yunukubainai hawẽ kushipa ewakainai hatu uĩmakatsis ikĩ habe dayamisbu inũ, shanẽ ibubu beshmasbu inũ, Pérsia nawa inũ Média nawa detenamenikabu shanẽ ibubu inũ, província tibi anua yununikabu inũ, yununikabu beshmasbu hau benũbũ hatu txanima Susã anu bei itxai keyushinabũ hatu duawakĩ hatu besimakĩ 180 shaba shanẽ ibuhaira Assuerõ hatu pimakubaĩkĩ 
EST.1.5	hatu keyumatã txipu hawẽ hiwe betsa betsapa hawẽrua hemaĩtĩ anu mibã huaya hawẽrua anu ana besi betsa wakĩ hawẽ mae Susã anu hiweabu dasibi yununika shanẽ ibubu inũ shanẽ ibuma hatu txanima bei itxabu 7 shaba hatu pimakatsi pewanikiaki, eska wakinã.
EST.1.6	Shanẽ ibũ hiwe hemaĩtĩ betsa betsapa anu dau wakĩ hawẽrua wakĩ mãkã hushupa txibu tibi anu mane hushupa prata meitxikitiya haki neshatã dispi nãke tashi mirĩ haki dispi meitxikiti haki kawẽbaĩshũ tari pepa hushupa inũ nãketapa pũtebainabu mãkã hushupa inũ meshupa datsa pewanibu inũ pau hawẽ nashpa yẽkẽhaira hemaĩtĩ tibi anu kekubaĩkĩ keyutã hanu huĩrukuĩ ouro maneki dakai bashti ika huĩrukũti inũ prata maneki dakai bashti ika huĩrukũtiri hemaĩtĩ tibi anu tsaũbaũshinabu 
EST.1.7	bei itxabu hawẽ hatu amati ouro kẽtxa wanibu betsa tibiki uva vinho nushuti shanẽ ibu yaushiama hamẽ iki txakai hatu inãbaũkĩ hatu amakinã, 
EST.1.8	hakia hawẽ hiwe anua piti inũ nushuti habũ inãbaũmisbu hawẽ tsumabu yuikĩ: “Habũ akaibu inũ akabuma nĩkamas hatu inãyamakãwẽ”, akĩ haska Assuerõ hatu yunushina hatu amakubainaibũ 
EST.1.9	hawẽ benẽ hatu haska waitiã shanẽ ibuhaira Assuerõ hiwe betsa anushũ hawẽ aĩ kayabi Vastĩ ha hatũ bene beshiãbũ aĩbuaiburi tari hatube besikĩ pikubainaya
EST.1.10+EST.1.11	besikũkaini 7 shabatiã vinho akubaini shanẽ ibuhaira Assuero paeã benimahairakĩ hawẽ aĩ kayabi Vasti txanima hawẽrua shanẽ ibu beshmasbu inũ huni dasibibu hawẽ aĩ hawẽruahaira hukĩ hau hatu uĩmanũ hawẽ aĩ kayabi Vasti shanẽ ibũ maiti sawemabirãkĩ hau hanu tsauabu anu iweshunũbũ Meumã inũ, Bizta inũ, Harbona inũ, Bigtá inũ, Abagta inũ, Zetar inũ, Carcas, 7 huni hubu binibu shanẽ ibu dayashũmisbu Assuerõ hatu yunua 
EST.1.12	Vasti anu bushũ haska hawẽ benẽ yunushu yuiabu hakia shanẽ ibũ yunuti hãtxa ikatsi ikama hatu danãkĩ hawẽ aĩ kayabi Vastĩ hatu hawa nĩkamakẽ txĩtũbirã Vastĩ hãtxa yuiabu nĩkatã shanẽ ibuhaira Assuero sinatahairai mĩ haki kematiruma dakashũ 
EST.1.13	haska hatũ beyawẽ taea hatũ hãtxa ha txibãti yunuti hãtxa inũ, nemati hãtxa ha unanepabu habu pepabũ unãhairaibube haska hawẽ ainĩ kaneshukẽ habũ yunuti unãhairaibube hãtxanũ, iwanã, hatu itxawa 
EST.1.14	unanepa betsabube ha shanẽ ibuhaira hatube hãtxanamemisbu Assuerõ hanu hatube tsaushũ yunumis anu shanẽ ibuhaira merabewai yununika beshmasbũ Assuerõ hawa watiru yuimisbu hatu itxawa haburã, huni unanepabu Pérsia nawabu inũ Média nawabu 7 shanẽ ibu kayabibu Carsena inũ, Setar inũ, Admata inũ, Társis inũ, Meres inũ, Marsena inũ, Memucã bea maniabũ 
EST.1.15	shanẽ ibuhaira Assuerõ hatu yukakĩ:
EST.1.15	—Ẽ hãtxa ea yuishunikabu ẽ yunuti hãtxa bushũ ẽ aĩ kayabi Vasti yuibiabu ea hawa nĩkama ea danãshuwẽ taeshũ nukũ yunuti hãtxa inũ nukũ nemati hãtxa txibãkĩ tsuã haskara mã ea shinãshũtirumẽ?— hatu wa 
EST.1.16	unanepabu betsabube nishũ Memucãnẽ shanẽ ibuhaira Assuero kemakĩ yuikĩ:
EST.1.16	—Mĩ aĩ Vastĩ mia besti danãkĩ berabĩwãmaki. Mia inũ, yununikabu inũ, hanu província tibi mĩ yunumis anu hiweaburi mĩ aĩ kayabitũ hatube berabĩwãkĩ mia dakewashuki. 
EST.1.17	Haska mĩ ainẽ ashu aĩbu dasibibũ nĩkakĩ unãshũ yuikĩ: “Hawẽ aĩ kayabi Vasti hau hunũ Assuerõ hatu yunua bushũ yuibiabu hawẽ benẽ hãtxa danaĩ hawa kama ishiãkiaki”, ikubainaibuwẽ taeshũ aĩbu dasibibũ hakiri nĩkakubaĩshãkanikiki. 
EST.1.18	Ha dikabi Pérsia nawabu inũ Média nawabu shanẽ ibubũ hatũ aĩbuaibũ haska Vasti ishu tapĩkĩ unãtã hatũ benẽ hãtxa nĩkama txakabuwakĩ hatu akabu betxipaiama hatũ bene tibi sinatakubaĩshãkanikiki. 
EST.1.19	Haskawẽ taeshũ yuikĩ: “Mĩ aĩ kayabi Vasti urẽkĩ mĩ nitxiã ana mia bebũ hupaketirumaki. Haska watã hawẽ shãtukũ aĩbu betsa ha binua katutã mĩ aĩ kayabi mĩ watiruki”, akĩ haska mĩ betxipaiai miã shinãkĩ mĩ ana yunu bena watiruki. Mĩ haska yunuaya hau maewakĩ betsa taskawayamashanũbũ Pérsia nawabu inũ Média nawabũ nemati hãtxa nukũ una anu hau kenenũbũ mĩ hatu yunutiruki. 
EST.1.20	Hanu mĩ yunubainai anu mĩ shanẽ ibũ hãtxa hau unanũbũ hatu banabimakĩ keyuwe. Haskawẽ taeshũ aĩbu mabuyabu inũ aĩbu mabu hayabuma tibitũ hatũ benẽ hãtxawẽ datekĩ nĩkakubaĩshãkanikiki— aka
EST.1.21	Assuero inũ unanepabu habe hãtxanamemisbũ Memucãnẽ hãtxa nĩkatã: “Peki”, ikaibũ haska hãtxa yuishu keska ha txibãbaĩti hau anũbũ shanẽ ibuhaira Assuerõ hatu yunua 
EST.1.22	hanu Assuerõ yunubaunai anushũ haska pe shinãkĩ yuikĩ tsuabura hatũ hiwe anu hiweabu huni tibitũ haska betxipaiaibu hau yunukubaĩshanũbũ hatu yunukĩ shukuabu tibitũ hãtxa, haska hatũ hãtxa kenemisbuwẽ Assuerõ yunuti hãtxa hatu kenemashũtã província tibi anu hawẽ shanẽ ibu beshmasbu hatu buma akeakenibukiaki.
EST.2.1	Txipu hatiãra sinataima maĩtã haska waima inũ haska hakiri kene txakabu wakĩ itxakawabiaima Assuerõ Vastikiri ana shinãyã 
EST.2.2	hawẽ merabewanikabu shanẽ ibu beshmasbũ Assuerokiri yuikĩ:
EST.2.2	—Hawẽ aĩ kayabi bena nukũ shanẽ ibuhaira bishũkĩ txipash hawẽrua hawa txutanameriama nũ haska benashũbauna peki. 
EST.2.3	Txipash hawẽruabu katushũ na maewã Susã anu ha aĩbuaibũ hiwe ewapa hawẽrua nukũ shanẽ ibuhaira haya anu hau hatu iwenũbũ província tibi hanu yunumis anua huni pepabu Assuerõ hau hatu katunũwẽ. Hanushũ habũ txipash hawẽruabu katushunimashũ ma hatu iweabũ aĩbuaibu mekenika Hegai hubu binibutũ hau hatu mekekubaĩshanũ nũ yunutiruki. Hawẽ hawẽrua wati dauwẽ Hegaĩ hatu pewakubaĩkĩ 
EST.2.4	txipash hawẽrua betsabu binua betxipaihairakĩ Vastĩ shãtukũ hawẽ aĩ kayabi wakĩ Assuerõ katutiruki— itã Assuero anu bushũ habias hãtxa yuiabu Assuerõ hatũ shinã betxipaikĩ:
EST.2.4	—Mã ea haska washũtirubuki— hatu wa
EST.2.5	maewã Susã anu huni betsa Judeu nawa hawẽ kena Mardoqueu hiwea hawẽ epã kena Jair inũ, hawẽ hutxĩ kena Simei inũ, hawẽ hutxĩ epã kena Quis na dasibi Israelĩ huni bake Benjamimnẽ shenipabu inibukiaki. 
EST.2.6	Jerusalém anua Judá shanẽ ibu Jeconias inũ hawenabu Babilônia anu shanẽ ibuhaira Nabucodonosorĩ hatu iweaitiã Mardoqueũ shenipabu hatube berianibukiaki.
EST.2.7	Mardoqueũ hawẽ pui nãtakeatũ aĩbu bake hawẽ ibubu ma mawanibu Mardoqueũ hawẽ bake keska wakĩ yume waima txipash hawẽruahaira hawẽ Judeu hãtxawẽ kenarã, Hadassabiakẽ Pérsia nawã hãtxawẽ kenakĩ: “Esterki”, akubainibukiaki.
EST.2.8	Maewã Susã anushũ shanẽ ibuhairatũ hãtxa banabimakĩ keyuabu txipash hawẽruabu katukĩ Esteri hatube katushũ shanẽ ibuhairatũ hiwe betsa betsapa mishki kenebaunibu anu txipashbu hatu iyushũ aĩbuaibũ hiwe anu hau hatu merabewakubaĩshanũ aĩbuaibu mekenika Hegai inãkĩ txipashbu mekemabu 
EST.2.9	Ester pepa hawẽrua besti ikũkaĩkĩ Hegai betxipaimakubainaiwẽ taeshũ hawẽ hawẽruawati dau sharabuwẽ hawaira daũkĩ taewakĩ hanushũ piti pepasri pimakubaĩkĩ ha dikabi hau Ester merabewakubainũbũ 7 dayaru aĩbu pepabu shanẽ ibuhairatũ hiwe anua katushũ hatu yunushũ aĩbuaibũ hiwe dĩtu pepa anu Ester inũ hawẽ 7 dayarubu hatu maewashũ Hegaĩ hatu hiwemakubainaya
EST.2.10	hau shabakabi hãtxai: “Ẽ Judeu nawaki”, ikĩ hau yuiyamashanũ Mardoqueũ Ester yunushinawẽ taea hawenabu inũ hawẽ ibubukiri Ester hãtxakĩ hawa yui taskamakẽ 
EST.2.11	hanua haska Ester pewakubaĩkanimẽkaĩ, nĩkanũ ika shaba tibi aĩbuaibũ hiwe hemaĩtĩ anu Mardoqueũ hatu daĩbaĩkĩ uĩtãtanaya
EST.2.12	12 ushe hawẽ hawẽrua wati dau txipash hawẽrua tibi hatu daũkubaĩkĩ ha dukũ 6 ushe hatũ yura tibi sheni hawẽ kena mirrawẽ hatu dapushkubaĩkĩ keyushũ ana 6 ushe hatũ yura tibi sheni ininipa inũ sheni teipa haska aĩbu hawẽ imiswẽ ana hatu dapushkubaĩkĩ ma keyukẽ txipash hawẽrua bestibu tibi shanẽ ibuhaira Assuero bebũ butã butãkĩ 
EST.2.13	aĩbuaibũ hiwe anua shanẽ ibuhaira anu kakĩ hawarawẽ txipash tibi daukaĩkatsi ikĩ hawara hatu yuka hawa hatu nemama ikaibũ 
EST.2.14	shanẽ ibuhairatũ hiwe anu ka meshu merã Assuerobe txutanametã penama butukaini aĩbuaibũ hiwe ewapa teke betsa anu txipash tibi iyutãtãkĩ Assuerõ aĩbuaibu hawẽ aĩ kayabima mekenika Saasgaz hubu binibũ hau hatu mekekubaĩshanũ hanu nitxiãbu txipu shanẽ ibuhaira anu ana butirubuma hakia txipash betsawẽ Assuero benimakĩ hawẽ kenawẽ ana hatu kena txipashbu ana butirubu ipaunibukiaki.
EST.2.15	Mardoqueũ epa betsa Abiailĩ aĩbu bake Ester hau hari Assuero anu katanũ hawẽ merabewanikabũ Ester pewakubainaibũ Esterĩ dasibibu hatu pe shinãmakubainaiwẽ taeshũ aĩbuaibu bebũkiri haska iki kai hatũ mekenika Hegaĩ yunua besti Ester habe iki kaya 
EST.2.16	Assuero shanẽ ibui 7 ano kai 10 ushe hawẽ kena Tebete keyuriamatiã shanẽ ibuhaira Assuero anu hau hawẽ yura uĩmai kanũ habũ Ester iyuabu 
EST.2.17	Ester hawẽrua Assuerõ uĩkĩ txutashu haska aĩbuaibu hatiri betxipaibiakubaĩkĩ hatu binumakĩ Ester betxipaihairaya txipash hawẽruabũ Assuero benimawakubainimabu hatu binukĩ Esterĩ Assuero benimahairawa shanẽ ibũ ouro maiti sawemashũ Vastĩ shãtukũ Ester katukĩ hawẽ aĩ kayabi wanikiaki. 
EST.2.18	Txipu haratura ushe anu hau Ester kẽwãkubaĩshanũbũ habũ merabewai dayashũmisbu inũ habe yununikabu shanẽ ibubu beshmasbu Assuerõ hatu txanima beabu hatu besimakĩ Assuerõ hatu pimakubaĩkĩ ushe tibi província shanẽ ibubu tibibũ Susã anu ha pei pakamisbu ana itxapa hatu pakamama hatu eskarabes washũyua pakayukubainaibũ hanushũ shanẽ ibu pepakĩ hawa yaushiama tsuabura hawara hamẽ inãkuĩkatsis ikĩ inãkuĩti itxapa Assuerõ hatu pashkashũbaunikiaki.
EST.2.19	Aĩbuaibũ hiwe hawẽrua betsa anu txipash hawẽruabu iyutãtanaibutiã shanẽ ibuhairatũ hiwe mishki kenebaunibu hikiti shui beputi anu Mardoqueu tsaukẽ 
EST.2.20	Ester katuriama Mardoqueube hiweshũ hawẽ hãtxa nĩkakubaini Mardoqueũ yusĩkubainima txibaĩ hawenabukiri inũ hawẽ ibubukiri Esterĩ hawa yuiriamakẽ 
EST.2.21	shanẽ ibuhairatũ hiwe hikiti betsa betsapa mekekubaĩmisbu detenamenika yununika dabe Bigtã inũ Teres Assueroki sinatahairakĩ detenũ ika yubakaibu shanẽ ibuhairatũ hiwe hemaĩtĩ hikiti shui dapi Mardoqueu tsaushũ hatũ yubakati hãtxa hune nĩkakĩ 
EST.2.22	tapĩtã haska wakĩ detekatsis ikaibukiri Mardoqueũ Ester yuia hawẽ bene Assuero anu kashũ habũ detenũ ika yubakaibu Mardoqueũ nĩkashu Esterĩ banabima 
EST.2.23	nĩkatã hawẽ shanẽ ibu beshmasbũ: “Haska txanimamẽkaĩ?” ikaĩ hau nĩka pewanũbũ Assuerõ hatu yunua bushũ kushipawẽ yuka ibaũkĩ: “Txanimaki”, iwanã, tapĩshũ Assuero yuiabu detenamenika yununika dabe Bigtã inũ Teres habia dabe tenesh shũ hau dũtanũbũ hatu yunua hawẽ hãtxa nĩkakĩ hawa kaneama ashuãbu shanẽ ibuhairatũ uiãyã haska shanẽ ibũ akubaĩmis una anu hau hawenabũ hatukiri tapĩkubaĩshanũbũ ha huni dabe inũ haska Mardoqueũ merabewashinakiri hawẽ keneshunikatũ hatu keneshunikiaki.
EST.3.1	Ushe betsatiã Agaguẽ enabu Hamedatã huni bake Assuerõ Hamã shanẽ ibu beshmasbiakẽ ana hawẽ shanẽ ibu shekakĩ katukĩ shanẽ ibuhaira merabewai yununikabu dasibi hanu yunubaunai anu hatũ shanẽ ibu washũ 
EST.3.2	Hamã huaya shanẽ ibuhairatũ hiwe ewapa anu dayamisbu dãti itã tinĩshũ hau kẽwãkubaĩshanũbũ shanẽ ibuhairatũ hatu yunushinawẽ taeshũ hawenabũ haska wabiakubainaya hakia Hamã huaya Mardoqueũ kẽwaĩ haki dateama hawa ha bebũ haki dãti iki tiniãma ikũkainaya
EST.3.3	hanushũ shanẽ ibuhaira dayashũmisbũ Mardoqueu yukakĩ: “Hamã kẽwãma haskakĩ shanẽ ibuhairatũ hãtxa txibãkĩ mĩ ishuãmamẽ?” ikĩ 
EST.3.4	shaba tibi habias yukakubainabu hakia Mardoqueũ hatu nĩkama ikũkainaiwẽ taeshũ Mardoqueu habũ yunumis haskai ikũkainai tapĩtã hawẽ shinã betsa wamanũ ika Hamã anu bushũ yuikĩ: “Judeu nawa Mardoqueũ mia kẽwaĩ dãti ikamaki”, akabu 
EST.3.5	nĩkatã shinãkĩ: “Txanima ẽ daĩbaina eki dãti iki Mardoqueu tinĩshũ ea kẽwaĩsmaki”, iki Hamã sinatahairakĩ: 
EST.3.6	“Mardoqueu Judeu nawakiaki”, iwanã, ma yuiabuwẽ taeshũ Mardoqueu besti kupikatsi ikama hakia hanu Assuerõ hatu yunubaũmis anu hiweabu Judeu nawabu dasibi tenãkĩ hatu keyushanũ, iwanã, Hamãnẽ hatukiri shinãkĩ taewaya
EST.3.7	Assuero shanẽ ibukũkaini ma 12 ano taekainaya ha dukũ ushe hawẽ kena Nisã anushũ Hamãnẽ mukayabu itxawashũ Judeu nawabu dete keyukĩ hau hatu yamawashanũbũ haratura ushe inũ shaba haratura atirubu unanũ, iwanã, mukayabũ hawẽ hamapai unãti shau meshte númeroya dabe hau putanũbũ hatu yunua hawẽ unãti putabu ushe 12 hawẽ kena Adar hawẽ shaba 13 hatu unãti wamai tashnia uĩtã katuabuwẽ taeshũ 
EST.3.8	Assuero anu kai hikishũ Hamãnẽ yuikĩ:
EST.3.8	—Província tibi hanu mĩ hatu yunukubainai anu hiweabube husia yura shuku betsa hiwekubaĩmisbu hatũ beya betsabũ beya keskama ha dikabi haska mĩ yunua nĩkakĩ aisbumaki. Hanu mĩ yunumis anu hiwekubainaibu minarã, haska pemaki. 
EST.3.9	Haskawẽ taeshũ hau hatu yamawashanũbũ miã haska pe mĩ shinainã, yunukĩ província tibi anu mĩ hatu banabima keyubaũtiruki. Mĩ haska yunuaya hanu mĩ mabu inũ mĩ pei mekemisbu hiwe anu 330.000 quilo mane prata has bushũ ẽ hatu mia arumashũshanaii, inãkuĩkinã— aka
EST.3.10	haska wa nĩkatã hawẽ meitxikiti kena neya metsekeshũ Judeu nawabuki sinatai Hamã inãkĩ 
EST.3.11	yuikĩ:
EST.3.11	—Peki. Mane prata mĩ ea inãnũ ika ikairã, ẽ biamaki. Minaki. Hakia ha nawa betsa shukuabukiri mĩ ea yuishu haska mĩ hatu akatsis ikai keska ashãwẽ— aka
EST.3.12	kaĩkaĩ ha habias shabatiã ushe ha dukũ Nisã shaba 13tiã shanẽ ibuhairatũ keneshunika itxapa kenakĩ Hamãnẽ hatu itxawashũ maewã yununika tibi inũ, província yununika tibi inũ, yura shukuabu shanẽ ibubu tibi hawẽ yunuti hãtxa hau hatu kenenũbũ Hamãnẽ hatu yunua província tibi inũ, yura shukuabu tibitũ hãtxa inũ, haska kenemisbuwẽ Hamãnẽ yunuti hãtxa keneabu shanẽ ibuhaira Assuero hawẽ kena keneshũkĩ shanẽ ibuhairatũ meitxikiti kenayawẽ kene tibi Hamãnẽ netãkĩ tsamĩpakekĩ keyutã 
EST.3.13	hanu Assuerõ yunuai anu hiweabu tibi anu kene bunikabu yunuti hãtxa bumakeakekĩ ushe 12 hawẽ kena Adar shaba 13tiã hanu Judeu nawabu berunãbu inũ, txipashbu inũ, anibu inũ, yushabu inũ, bake mishtĩbu inũ, aĩbuaibu dasibi habias shabatiã hatu detekĩ yamawatã hatũ mabu sharabu hayabu hau bishanũbũ Hamãnẽ hatu yununikiaki.
EST.3.14+EST.3.15	Shanẽ ibuhairatũ hatu yunuawẽ taea kene bunikabu hawaira kaĩbaini bushũ yununika tibi inũ shanẽ ibubu tibi hawẽ yunuti hãtxa hatu inãbaunabu ha shabatiã Judeubu dasibi detekatsi hau pewanũbũ província tibi anu inũ yura shukuabu dasibi tibi anu hatu banabimakĩ keyutã hanushũ hanubi shanẽ ibuhairatũ mae ewapa Susã anu habias yunuti hãtxa hatu banabimariabaunabu, yura itxapa haskatima itimaskabaunaibũ hakia unanuma shanẽ ibuhaira Assuero inũ Hamãnẽ uva vinho akaibũ,
EST.4.1	haska dasibi Hamãnẽ ashiã Mardoqueũ nĩkatã huĩti nishmai keyushũ hatu uĩmakĩ hawẽ tari ushni ushni akĩ putatã hawẽ nui bika tenei unãmati tari besha sawetã txi mapu bitã hawẽ bushka anu maputukutã maewã Susã namakis anu kai taekaini nuihairai kashai ĩ ĩ ikũkaini 
EST.4.2	shanẽ ibuhairatũ hiwe hemaĩtĩ kenebaunibu hikiti shuiki kematã tsuara tari besha sawea hikitirumawẽ taeshũ Mardoqueu hau hikiyamanũ mekenikabũ nemabu 
EST.4.3	ha dikabi província tibi anu shanẽ ibuhairatũ hãtxa buabu hau Judeu nawabu dete keyushananũbũ hatu banabimaibu Judeu nawabũ nĩkatã datei huĩti nishmahairai samakei kasha txakayamakĩ hatũ beya txibãkĩ mirimabũ hawẽ nui bika tenei unãmati tari besha sawe keyutã txi mapu mamaki dakayukubainaibũ
EST.4.4	Esterĩ dayaru aĩbuaibu inũ hawẽ mekenikabu hubu meshtenibũ haskabaunaibu tapĩtã Ester anu bushũ banabimakĩ yuiabu Ester Mardoqueuwẽ nuihairakĩ hau tari besha pekatã tari betsa sawenũ Mardoqueu anu tari pepa hau bushũtanũbũ bumakĩ yunua bushuãbu hakia Mardoqueũ hawa hatu mebĩkatsi ikama danãshũwẽ taeshũ 
EST.4.5	huni hubu binibu Ester dayashũkũkaĩmis hawẽ kena Hataque Esterĩ kena hua Mardoqueu haskai ikai hau uĩkĩ yukatanũ Esterĩ yunua 
EST.4.6	shanẽ ibuhairatũ hiwe hemaĩtĩ hikiti shui bebũ maewã kushipa Susã namakis hanu itxa hãtxanamemisbu shaba ewapa anu Hataque kai Mardoqueuki nukushũ haska Esterĩ yunushu keska habe hãtxakĩ yuka: 
EST.4.7	“Eskawẽ taea ẽ ikaii. Assuerõ haska hatu yunubaũshina inũ Hamãnẽ hati hawẽ mane prata pei mekenikabu hatu inãtã hawẽ taeshũ Judeu nawabu dasibibu hau hatu tenãkĩ yamawashanũbũ shanẽ ibuhaira yubashinakiaki. 
EST.4.8	Haska bestima eskari ẽ hayaki. Na haska hatu yunushinabu inũ Susã anu yunukĩ hatu banabimabaũshinabu naki. Na Ester ea inãshũtãwẽ”, iwanã, inãkĩ dasibi yuitã hanushũ Mardoqueũ Hataque yuikĩ: “Hamẽ betsarã, ibubis hawẽ bene Assuero anu habi kashũ habe hãtxakĩ ha shanẽ ibuhairatũ nukunabu hau nuku merabewamanũ Ester ea yuishũritãwẽ”, aka
EST.4.9	Hataque txĩtũkaĩ haska Mardoqueũ yuishu Ester yui keyua 
EST.4.10+EST.4.11	Esterĩ kemakĩ Hataque yuikĩ: “Shanẽ ibuhairatũ hatu kenama huni kasmai aĩbũ shanẽ ibuhaira uinũ ika hemaĩtĩ uke merã hanu Assuero tsaumis anu ibubis hikiaibu hawẽ yunuti hãtxa hayaki, hawẽ taeshũ hatu detetirã. Hanu Assuerõ hatu yunubaunai província tibi anu hiweabu inũ shanẽ ibuhaira dayashũmisbu ha yunutikiri habũ unãkanikiki. Hakia ha huni kenamabia hawẽ nuikĩ hawẽ shanẽ ibu unãti mane ouro mestẽti haki Assuerõ sanãbainaya hiwetiruki, hawa mekenikabũ deteamarã. Hamẽ earã, ma 30 shaba kaya ea kenamawẽ taea ẽ hari kai ẽ hawẽ dateaii”, iwanã, “Na habias hãtxa Mardoqueu ea ana yuishũtãwẽ”, akĩ ana Hataque yunua
EST.4.12+EST.4.13+EST.4.14	Mardoqueu anu Hataque ana kashũ Esterĩ hãtxa yuiai nĩkatã ana hau yuishũtanũ ha huni yuimakĩ: “Nukunabu Judeubu dasibi tenãbaũshanaibu shanẽ ibuhairatũ hiwe anu mĩ hune hiwea mia besti mekekĩ tenãma ishãkanikiki. Haska shinãwẽ. Natiã mĩ bene mĩ hawa yuiama inũ, nukukiri hãtxakĩ mĩ nemamakenã, haniara mae betsa anua Judeu nawabu merabewanũ ika nawa betsa beshãkanikiki. Hakia mia inũ mĩ epã enabu nũ mawai keyushanaii. Haskawẽ taea mĩ nuku merabewashanũ hawẽ aĩ kayabi mia wamakĩ Assuero mia katumaimabumẽkaĩ. Haska ẽ mia yunushu hãtxatãwẽ, hawa dateamarã”, iwanã, “Na habias hãtxa Ester ea ana yuishũtãwẽ”, akĩ Mardoqueũ Hataque yunua
EST.4.15	Ester anu Hataque ana kashũ Mardoqueũ hãtxa yuia nĩkatã Esterĩ ana hawẽ hãtxa yunukĩ: 
EST.4.16	“Hau ea samakeshunũbũ kashũ nukunabu Judeubu Susã anu hiweabu hatu itxawatãwẽ. Shaba dabe inũ besti inũ meshu dabe inũ bestiri hawa piama hawa nushuama samakeaibũ ẽ dayaru aĩbuaibu inũ eari nũ habiaskariairã. Samakei henetã shanẽ ibuhairabe matu hãtxashuni ẽ kashanaii. Hawẽ nemati hãtxa pemabiakẽ, ea detekatsis ikĩ hau ea hatu detemashanũwẽ. Mawaki ẽ dateamaki”, iwanã, “Na habias hãtxa Mardoqueu ea yuishũtãwẽ”, akĩ ana Hataque yunua 
EST.4.17	Mardoqueu anu Hataque ana kashũ Esterĩ hãtxa yuia nĩkatã haska Esterĩ yunushu keska Mardoqueũ hawenabu hatu itxawatã yunua dasibi samakeshunibukiaki.
EST.5.1	Shaba dabe inũ besti binutã hawẽ shanẽ ibu tari hawẽrua Esterĩ sawetã shanẽ ibuhairatũ hiwe anu kai hemaĩtĩ kenekauna uke merã hikikaĩ ha shanẽ ibuhaira Assuero hawẽ tsauti anu tsaua ha dĩtu hikiti shui bepeã anu Ester kakaĩ nishũ manaya 
EST.5.2	hemaĩtĩ anu hawẽ aĩ kayabi betxitã haska betxipaiai uĩmakĩ hawẽ shanẽ ibu unãti mane ouro mestẽti tsumabaĩmis Assuerõ hakiri sanã Ester tapikaĩ haki kemashũ hawẽ mane ouro mestẽti debu mekĩ detsuãyã 
EST.5.3	hanushũ hawẽ aĩ kayabi Assuerõ yukakĩ:
EST.5.3	—Esterĩ, mĩ haskara huamẽ? Mĩ hawa betxipai huamẽ? Ẽ shanẽ ibũ yunumis namakis pashkatã kasmai hawara mĩ ea yukai ẽ mia ha inãtiruki— aka
EST.5.3	Esterĩ kemakĩ yuikĩ:
EST.5.4	—Mia ha pimakĩ kẽwãkatsi piti inũ nushuti pepa ma ẽ pewabiranaii. Natiã ebetã pikatsis ikinã, Hamãri mĩ iyutiruki— atã tashnikainaya
EST.5.4	hanushũ hawẽ dayarubu Assuerõ yunukĩ:
EST.5.5	—Haska Esterĩ ea yubashu hau ebetã pi kanũ Hamã hawaira benatãkãwẽ— hatu wa
EST.5.5	bushũ Hamã itanabu hawẽ aĩ kayabi Esterĩ ma piti pewashuna anu Assuero inũ Hamã bui hikishũ
EST.5.5	piaibũ shanẽ ibuhaira Assuerõ Ester yuikĩ:
EST.5.5	—Hawara mĩ ea yukakatsis ikai ea yukawe. Ẽ shanẽ ibũ yunumis namakis pashkatã kasmai hawara mĩ ea yukai ẽ mia ha inãtiruki— aka
EST.5.7	Esterĩ kemakĩ yuikĩ:
EST.5.7	—Eã eska besti shinãkĩ ẽ mia yukaii. 
EST.5.8	Ea betxipaikĩ ea uĩmakĩ ashũkinã, hawara ẽ mia yukai mĩ ea ashũshanimẽkaĩ. Mia kẽwãkĩ piti ẽ ma pewa meshukiri ebetã pi mia inũ Hamã mã ana hutiruki. Habiatiãri haska mĩ ea yukashu ẽ mia yuishanaii— aka pikĩ keyutã tashnibainaibũ
EST.5.9	pikĩ yaniwatã Hamã benimai pepe kainaya dasibibu haki dãti iki tinĩkubainaibũ hakia shanẽ ibuhairatũ hiwe hemaĩtĩ hikiti shui anu Mardoqueu tsaua hawa tukukauani beniama Hamãnẽ Mardoqueu haskashunai daĩbaĩkĩ uĩbaini haki sinatahairabiakĩ 
EST.5.10	haska sinatai Hamãnẽ tsua uĩmama kai hawẽ hiwe anu hikitã hau hawẽ aĩ Zeres inũ hawẽ haibuaibu hatu kenatanũbũ hawẽ tsumabu yunua 
EST.5.11	bushũ hatu yuiabu dasibi bei haki nukui itxaibũ ibubis kẽkĩ hatu yuikĩ:
EST.5.11	—Mabu inũ pei mirima ẽ hayaki. Ẽ bakebu itxapaburi ẽ hayaki. Shanẽ ibuhaira merabewanikabu inũ hawẽ shanẽ ibubu beshmasbu ea hatu binumakĩ ẽ habetã yunukubaĩshanũ shanẽ ibuhaira Assuerõ ea katuima ea besti ẽ pehairaki— itã 
EST.5.12	ana kẽkĩ hatu yuikĩ:
EST.5.12	—Ha dikabi kẽwãkĩ piti inũ nushuti pepa shanẽ ibuhaira Assuero amakĩ ẽ habetã pinũ hawẽ aĩ kayabi Esterĩ ea besti kenashũ pimashuki. Hakia haska bestima meshukiri nuku pimakatsis ikĩ ea ana yubashuki. 
EST.5.13	Hakia shanẽ ibuhairatũ hiwe hemaĩtĩ kenekauna hikiti shui anu ha Judeu nawa Mardoqueu tsaua ẽ uĩtãtanairã, ha dasibi haska sharabu pepakiri ẽ matu yuiairã, enarã, hawamahairaki— hatu wa
EST.5.14	nĩkatã hawẽ aĩ Zeres inũ hawẽ haibuaibu dasibibũ yuikĩ:
EST.5.14	—Hakishũ teneshti hi keyatapa 20 metro hau anũbũ ikis hatu yunuwe. Ma haska wakĩ mia keyushunabu meshukiri penama Mardoqueu mĩ hakishũ teneshtiru shanẽ ibuhaira yukashãwẽ. Mia betxipaikĩ hawara mĩ yuka mia amashanikiki. Mardoqueu ma hatu teneshmatã ana hawa shinaĩ bika teneama shanẽ ibuhairabetã pi mĩ katiruki— akabu
EST.5.14	haska shinãkĩ yuiaibuwẽ taeshũ Hamã benimahairakĩ hawẽ teneshti keyatapa hau anũbũ hatu yunukẽ
EST.6.1	habias meshu merã shanẽ ibuhaira Assuero haskatã ushatirumawẽ taeshũ haska shanẽ ibubũ akubaĩmisbu miyui unaki kenekubaĩmisbu bitãshũ hui kushipawẽ hau yuishunũbũ hatu yunua kashũ bitãshũ miyui kene yui taewakĩ 
EST.6.2	shanẽ ibuhaira Assuero detenũ ika shanẽ ibu mekenikabu yununika dabe Bigtã inũ Teres yubakaibu hatũ hãtxa Mardoqueũ hune nĩkatã shanẽ ibuhaira banabimaima ha hakiri keneimabu yuishunabu 
EST.6.3	nĩkatã shanẽ ibuhaira Assuerõ hatu yukakĩ:
EST.6.3	—Mardoqueũ ea merabewakĩ mekeimawẽ taeshunã, hawa manakukĩ duawakĩ mã inaĩmamẽ?— hatu wa
EST.6.3	hawẽ merabewanikabũ kemakĩ yuikĩ:
EST.6.3	—Tsuã nũ hawa washuãmahaira ikimaki— akabu
EST.6.4	hanushũ Mardoqueu teneshkatsi hau anũbũ hatu yunushina anu teneshtiru Assuero yukanũ ika hawẽ hiwe hemaĩtĩ kenekauna anu Hamã dama hikiaya Mardoqueu duawakatsis ikĩ Assuerõ hatu yukakĩ:
EST.6.4	—Ẽ hiwe hemaĩtĩ anu tsua hushũ ea manaimẽkaĩ?— hatu wa
EST.6.5	uĩtani beshũ hawẽ merabewanikabũ banabimakĩ yuikĩ:
EST.6.5	—Hamãnẽ mia manaikiki— akabu
EST.6.5	hatu yunukĩ:
EST.6.5	—Hau hikinũ itãkãwẽ— hatu wa
EST.6.6	bushũ iwekĩ Hamã bitxiabu shanẽ ibuhairatũ Hamã yukakĩ:
EST.6.6	—Tsuara shanẽ ibuhairatũ betxipaikĩ duawayarã, haska washũtirubumẽ? Haska mĩ shinaĩ ea yuiwe— aka
EST.6.6	Hamãnẽ hamebi shinãkĩ: “Tsua shanẽ ibuhairatũ duawakatsi ikimẽkaĩ. Ẽ ea bestiki”, iwanã, 
EST.6.7	kemakĩ yuikĩ:
EST.6.7	—Ha huni duawakĩ 
EST.6.8	shanẽ ibũ tari mĩ sawemis hau benũbũwẽ. Mĩ haki katsaumekũkaĩmis cavalo shanẽ ibũ ouro maiti sawea hau berianũbũwẽ. 
EST.6.9	Tsuara duawakĩ mĩ kẽwãkatsis ikai mĩ tari sawematã mĩ cavaloki hau katsaumenũ mĩ shanẽ ibubu beshmasbu haratura pepa katushũ mĩ tari inũ mĩ cavalo hau inanũbũ hatu yunuwe. Mĩ tari sawematã mĩ cavaloki katsaũtã maewã Susã namakis hanu itxa hãtxanamemisbu shaba ewapa anu cavalo dispi sheweshekeawẽ iyubaũkĩ hui kushipawẽ: “Ha huni shanẽ ibuhairatũ betxipaikĩ duawairã, naki”, akĩ hawẽtsaĩs habias hau yuikubaunũwẽ— aka
EST.6.10	nĩkatã hawẽ hãtxa betxipaikĩ Assuerõ Hamã yunukĩ:
EST.6.10	—Hawaira kaĩkaini kashũ ẽ tari inũ ẽ cavalo beabu hatu mebĩtã Judeu nawa Mardoqueu ẽ hiwe hemaĩtĩ kenekauana hikiti shui anu ma tsaua iyukĩ habias mĩ yuishu keska wakĩ ea duawashũtãwẽ. Haska mĩ ea yuishu keska ea ashũkĩ hawa kane taskama akĩ keyuwe— aka
EST.6.11	dakeyabi shanẽ ibũ tari inũ shanẽ ibuhairatũ cavalo hatu mebĩbaĩ Mardoqueu anu kashũ tari sawemashũ cavalo katsaũtã maewã Susã namakis hanu itxa hãtxanamemisbu shaba ewapa anu cavalo dispi sheweshekeawẽ iyubaũkĩ hui kushipawẽ yuikĩ: “Na huni shanẽ ibuhairatũ betxipaikĩ duawairã, ẽ eska washũkubaunaii”, akĩ hawẽtsaĩs yuiyatãkĩ ana iwekẽ
EST.6.12	maewã anu imabaũkĩ hatu uĩmakĩ keyutã cavalokia butea shanẽ ibuhairatũ hiwe hemaĩtĩ kenekauana hikiti shui anu Mardoqueu txĩtũkaĩ ana tsauaya Hamã hawaira kaini punu nukahairai dake pae tenei tariwẽ bepukua hawẽ hiwe anu kai hikitã 
EST.6.13	dasibi haska watanai hawẽ aĩ Zeres inũ hawẽ haibuaibu hatu yui keyua haska hatu yuia nĩkatã habũ yuikĩ:
EST.6.13	—Ha Mardoqueurã, Judeu nawarukaĩ. Shanẽ ibuhairatũ Mardoqueu betxipaiaiwẽ taeshũ mĩ kushipa mĩ ma benukĩ taewashuki. Mardoqueu mĩ maematirumaki. Hakia mĩ shanẽ ibu babutã dasibi mĩ benushanaii— akaibũ
EST.6.14	hãtxai meneriabumakẽ habiatiãri shanẽ ibuhairatũ dayarubu bei hikishũ piti pepa Esterĩ ma pewa anu hau hawairakiranũ Hamã yuitã iyuabu,
EST.7.1	Esterĩ ma hatu piti pewashuna anu shanẽ ibuhaira Assuero inũ Hamã bushũ 
EST.7.2	pikĩ ana ha katxu Assuerõ Ester hãtxa wakĩ:
EST.7.2	—Hawara mĩ ea yukakatsis ikai menã hawaira ea yukariwe. Ẽ shanẽ ibũ yunumis namakis pashkatã kasmai hawara mĩ ea yukai ẽ mia inãtiruki— aka
EST.7.3	kemakĩ Esterĩ yuikĩ:
EST.7.3	—Mĩ ẽ shanẽ ibuki. Ewẽ benimakĩ haska mĩ ekiri pe shinaĩ inũ mĩ ea betxipaiai eska ẽ mia yuiai ea nĩkawe. Ea inũ enabu nuku detekĩ tenãshanũ ika ma yubakashinabuki. Ea inũ enabu nũ mawayamashanũ hatu nuku nemashũshãwẽ. 
EST.7.4	Ea inũ enabu yamawakĩ keyukatsis ikĩ pei mia inãnũ, ishũ mia parãshinaki. Dayaru escravobu nuku wakĩ peiwẽ nuku mia hatu inaĩmabunã, eanã, ẽ mia yuiama ikeanaii, na nukuki sinataitũ haska betxipaiaiwẽ hawẽ shanẽ ibu nuku txakabuwamairã— aka
EST.7.5	hanushũ Assuerõ yukakĩ:
EST.7.5	—Tsuamẽ, hani ha hatũ matukiri haska shinãkĩ yuima mĩ ea yuiairã?— aka
EST.7.6	kemakĩ Esterĩ yuikĩ:
EST.7.6	—Txakabuwai nukuki sinatahairakũkaini huni txakaburã, na habia tsaua Hamãki— akai
EST.7.6	nĩkatã shanẽ ibuhaira inũ hawẽ aĩ kayabi bebunua datehairai Hamã hawa tukuama bashti ika dakakẽ 
EST.7.7	Assuero sinatahairai benikaini hanushũ piai anua tashnikaini aĩbuaibũ hiwe hemaĩtĩ hua mirima anu kakẽ hanua: “Assuerõ ea tenãkatsis ikai ẽ unaiĩ”, ikĩ teke nashabakã anu Hamã bashti ika dakashũ hau hawẽ bene nemashunũ hiwekatsis ikĩ Ester merabe ea akaya 
EST.7.8+EST.7.9	hanua hemaĩtĩ hua mirima anu iaketãtani txĩtũkirã hiwe nashabakã Assuero hikikirãkĩ hanu bashti ishũ piaibu anu Ester dakakẽ ha dapihaira Hamã dãti ika uĩkĩ ana haki sinatahairakĩ hui kushipawẽ Assuerõ yuikĩ:
EST.7.8+EST.7.9	—Ana ea bebunua inũ ẽ hiwe anushũ ẽ aĩ kayabi mĩ txutanũ ika ikimẽkaĩ?— aka
EST.7.8+EST.7.9	hawẽ hãtxa nĩkatã shanẽ ibu mekenika betsã tari tuashwẽ Hamãnẽ bushka bepua haska waya ha shanẽ ibu mekenika betsa hawẽ kena Harbonã shanẽ ibuhaira yuikĩ:
EST.7.8+EST.7.9	—Hamãnẽ hiwe hemaĩtĩ anu hanushũ tsuara teneshtirubu keyatapa 22 metro haska Hamãnẽ hatu yunua ashiãbu niaki. Mia merabewakĩ mia detekatsis ikaibu Mardoqueũ mia banabimaima Hamãnẽ hanushũ tenãkatsi hatu amashinaki— akaya
EST.7.8+EST.7.9	hanushũ Assuerõ hatu yunukĩ:
EST.7.8+EST.7.9	—Peki. Haskakenã, hanu haki Hamã teneshtãkãwẽ— hatu wa
EST.7.10	Mardoqueu teneshnũ ishũ hatu yunua ashiãbu anu Hamã teneshabu haska waibu unãtã shanẽ ibuhaira sinatahairabiai maĩtã,
EST.8.1	habias shabatiã Judeu nawabu maemanũ ika ishiã Hamãnẽ hiwe inũ hawẽ hamapai haya mebĩtã shanẽ ibuhaira Assuerõ Ester inãkẽ Esterĩ Assuero yuikĩ: “Eska betsa mia yuinũ ea nĩkawe. Mardoqueurã, ẽ epa betsã bakeki, ea hatũ yumewani ẽ nãtakea puirã”, akaiwẽ taeshũ 
EST.8.2	hau teneshnũbũ Hamã iyuriabuma Assuerõ hawẽ meitxikiti mebĩshũ ibubis ana sawea shanẽ ibu wakĩ hawẽ meitxikiti metsekeshũ Mardoqueu inã saweriaya hawara sharabu Hamã hayakũkaĩshina hawẽ mabu mekeshunika wakĩ Esterĩ Mardoqueu katutã 
EST.8.3	habiatiãri kashai hawẽ beũ hene titiki iki Assuerõ tae bebũ dakashũ Judeu nawabu dasibi hau tenãshanũbũ hatube yubakakĩ txakabuwakĩ Hamãnẽ hatu yunuima hau ha txibãkĩ ayamashanũbũ hau hatu nemakĩ beshteshũshanũ Esterĩ ea akĩ ana hãtxa wakĩ taewaya 
EST.8.4	hau habe hãtxanũ hawẽ shanẽ ibũ ouro mestẽti haki sanã Ester benikaũ nishũ 
EST.8.5	Assuero yuikĩ:
EST.8.5	—Txanima kayabi ea betxipaikĩ mĩ ewẽ benimaimẽkaĩ. Mĩ nukũ shanẽ ibukẽ haska ẽ mia yukai pemẽkaĩ. Hawara ẽ mia ea akai pe shinãkĩ Hamedatã bake Hamãnẽ yunuti hãtxa hatu bumaima nemakĩ hau ayamashanũbũ mĩ ana kene bena wakĩ nuku hatu yunushũtiruki, hanu província tibi mĩ yunumis anushũ Judeu nawabu hau tenãyamashanũbunã. 
EST.8.6	Enabu Judeubu dasibi inũ enabu kayabi hatu detekĩ txakabuwaibu uĩ datekĩ ẽ haska tenetirumaki— aka
EST.8.7	shanẽ ibuhaira Assuerõ kemakĩ hawẽ aĩ kayabi Ester inũ Mardoqueu yuikĩ:
EST.8.7	—Judeu nawabu dasibi hatu tenãmakatsis ikimawẽ taeshũ teneshkãshuki. Hamapai sharabu Hamã hayakũkaĩshina ẽ ma mia ibuwamashuki. 
EST.8.8	Nukũ yunuti hãtxa shanẽ ibuhairatũ kenaya ẽ meitxikiti keneyãwẽ ma netãbu ha yunuti hãtxa tsuã nemakĩ betsa watirumaki. Hamãnẽ yunuti hãtxa eãri ẽ nematirumaki. Hakia Judeu nawabu merabewakĩ harakiri mã shinaĩ haska mã betxipaiaikiri mã nematiruki. Hakia ẽ kenawẽ ẽ shanẽ ibu beshmasbu hatu nemama mã yunuairã, hau hatu anu bushanũbũ ana kene betsa watã ẽ meitxikiti ẽ kenayãwẽri netãpaketã Judeubu merabewakĩ mã hatu bumatiruki— hatu wa
EST.8.9	ushe 3tiã hawẽ kena Sivã shaba 23tiã shanẽ ibuhairatũ keneshunikabu hawaira Mardoqueũ hatu kena bei itxashũ maewã bari huaikiria Índia anua taekirana 127 província bari kaikiri inũ sulkiri Etiópia anu depia hanu Assuerõ hatu yunumis anu hiweabu Judeu nawabu shukuabu tibi inũ, maewã yununikabu tibi inũ, província yununikabu tibi inũ, yura shukuabu betsa betsapa shanẽ ibubu tibi hau hatu bushũtanũbũ habũ hãtxa inũ haska kenemisbuwẽ Mardoqueũ yunuti bena hatu kenemabu 
EST.8.10	kene tibiki shanẽ ibuhairatũ kena “Assuero” Mardoqueũ keneshũ shanẽ ibuhairatũ meitxikiti kenayawẽ netãpakekĩ keyushũ shanẽ ibuhairatũ cavalo mirima anua kushibaĩmisbu katuabu ha cavaloki katsaumebaĩkĩ kene tibi bushũ hau hatu inãbaũtanũbũ Mardoqueũ hatu yunua buabu 
EST.8.11+EST.8.12	kene tibi anu eska shanẽ ibuhairatũ Judeu nawabu yunua habias shaba Hamãnẽ katuima ushe 12tiã hawẽ kena Adar inũ shaba 13tiã hanu Assuerõ hatu yunumis província tibi anushũ habias shaba bestitxaitiã hatũ hiwea mekei hatu nemanũ ika hanira mae betsa betsapa hiwebaunabu anu Judeu nawabu itxatirubuki. Tsuara yura shukuabu inũ haratura província anu hiweabũ hatu detenũ ika detetiya beaibu Judeu nawabũ hatu detekĩ tenãkĩ hatũ aĩbuaibu inũ hatũ bakebu dasibibuwẽ hawa nuiama hatu yamawakĩ keyutã hatũ hamapai sharabu hayashinabu mebĩkĩ ibuwatirubuki. 
EST.8.13	Hatuki sinataibu hatu kupinũ, iwanã, Judeu nawabũ hau pewakubaĩshanũbũ província tibi inũ dasibi hanu hiwebaunabu tibi hatu banabimakĩ keyubaũkĩ na yunuti hãtxa shanẽ ibuhairatũ hãtxa keska yununikabũ hau hatu unãmakubaĩshanũbũwẽ. 
EST.8.14	Shanẽ ibuhairatũ hatu yunuawẽ taea kene bunikabu cavaloki katsaumetã hawa manama hawaira kaĩbaini buabũ shanẽ ibuhairatũ maewã kushipa Susã anu habias yunuti hãtxa hatu banabimai hatuki txaniriabaunabu
EST.8.15	shanẽ ibutã sãpu tima tari nãketapa inũ hushupa sawea mane ouro maiti hawẽrua sawea shanẽ ibũ yabukuti tari mãyunepa tashi ushna duakabi peyabukukaini shanẽ ibuhairatũ hiwe anua Mardoqueu tashnikainaya Susã anu hiweabũ uĩtã benimahairai sai sai ikubainaibũ 
EST.8.16	ha dikabi Judeu nawabu hatũ benima paewẽ uĩ huĩti benimai ana dateama besibaunaibũ 
EST.8.17	hanira província tibi inũ mae tibi inũ hiwebaunabu anu shanẽ ibuhairatũ yunuti bei hikiabu yununikabũ hatu banabimabuwẽ taea Judeu nawabu benima txakayamai piti washũ pi besibaunaibũ ha dikabi Judeu nawabũ hatu maematã hamapai sharabu haya hatu mebĩtirubuwẽ taea hatuwẽ datei nawa betsa betsapabia: “Nũ Judeu nawaki”, ikubainibukiaki.
EST.9.1	Ushe 12tiã hawẽ kena Adar inũ shaba 13tiã shanẽ ibuhairatũ yunuti hãtxa dabe hau anũbũ Judeu nawabuki sinataibũ hatu maemakatsi ibiaibũ hatu haska wamama Judeu nawabu hatuki sinataibu hatu maemanibukiaki. 
EST.9.2	Província tibi hanu shanẽ ibuhaira Assuerõ hatu yunumis anu habũ hatu txakabuwakatsis ikaibu hatube detenamenũ ika mae tibi Judeu nawabu hiwea anu itxabu yura shukuabu tibi hatuwẽ datehairakĩ hatu merabewakatsis ikaibuwẽ taea haratura hatu berukubaũtirubu ma mesea dakanibukiaki. 
EST.9.3+EST.9.4	Shanẽ ibuhairatũ hiwe anu Mardoqueu shanẽ ibu beshmas ikũkaini shaba tibi yununikai kushipakũkainaya província tibi anu hakiri txaniakeakebaunaibu shanẽ ibu Mardoqueũ kushipawẽ datekĩ maewã yununikabu tibi inũ, província yununikabu tibi inũ, província yununika beshmasbu tibi inũ, Assuerõ shanẽ ibu beshmasbũ Judeu nawabu merabewakubainaibũ 
EST.9.5	hatuki sinataibu matxatu txaipawẽ Judeu nawabũ hatuki sinataibu hatu detekubaĩkĩ haska wakatsis ikĩ ma hatu yamawakĩ keyubaunaibũ 
EST.9.6+EST.9.7+EST.9.8+EST.9.9+EST.9.10	shanẽ ibuhairatũ maewã Susã anushũ Judeubũ 500 hunibu tenãtã hakia hatũ mabu hawa meabuma ha dikabi Judeu nawabuki sinatamis Hamãnẽ huni bakebu Parsandata inũ, Dalfom inũ, Aspata inũ, Porata inũ, Adalia inũ, Aridata inũ, Farmasta inũ, Arisai inũ, Aridai inũ, Vaizata hati huni bakebu hatu tenãkĩ keyuriabu
EST.9.11	habias shabatiãri hawẽ maewã Susã anu hati hunibu tenãkãshu Assuero banabimabu nĩkatã 
EST.9.12	Ester yuikĩ:
EST.9.12	—Nenu Susã anua besti 500 hunibu inũ Hamãnẽ 10 huni bakeburi minabu Judeu nawabũ tenãkãshukiaki. Ẽ província tibi hanu ẽ yunubaũmis anushũ hatira tenãkãshuki. Mirimahairamẽkaĩ. Hakia ana hawa betsa ẽ mia ashũtiru mĩ betxipaiai ea ana yuiwe. Hawara mĩ ea yuai ẽ mia ashũshanaii— aka
EST.9.13	kemakĩ Esterĩ yuikĩ:
EST.9.13	—Haska pe mĩ shinaĩ hawẽ yunuti hãtxa txibãkĩ habias akãshu keska meshukiri Susã anushũ habias watirubu mĩ ea hatu yunushũtiruki. Ha inũ, dasibibũ hau uĩkubainũbũ hanu teneshtirubu anu Hamãnẽ 10 huni bakebũ yura hatu dũtãbaĩbainũbũ mĩ ea hatu amashũtiruki— aka
EST.9.14	haska Esterĩ ana yuishu shanẽ ibuhairatũ habias hatu yunua hawẽ yunuti hãtxa bena Susã anushũ hatu banabimabaunabu Hamãnẽ 10 huni bakebu tenãshinabu hatũ yura dũtanibukiaki.
EST.9.15	Ushe Arartiã inũ 14 shabatiã Susã anu hiweabu Judeu nawabu ana itxashũ ana 300 hunibu tenãtã hakia hatũ mabu hawa meabuma inibukiaki. 
EST.9.16+EST.9.17	Ha dikabi província betsa tibi anu hiweabu hatũ hiwea mekei habias ushe Arartiã inũ 13 shabatiã Judeu nawabu itxashũ hatuki sinataibu maemakĩ 75.000 yurabu tenãtã hakia hatũ mabu hawa biãma ushashini shaba 14tiã huĩrukuĩ benimakĩ piti mirima pewatã pi besiaibũ
EST.9.18	hanua Susã anu Judeu nawabũ shaba 13 inũ shaba 14tiã hatu tenãshinabuwẽ taea shaba 15tiã huĩrukuĩ benimakĩ piti mirima pewatã pi besiriaibũ 
EST.9.19	hakia mae hatiubuma inũ mae kenekauana hayabuma anu Judeu nawabu hiweabu ushe Arartiã shaba 14tiã benimakĩ piti mirima pewatã pi besikĩ hatũ hamapai inananãbukunibukiaki.
EST.9.20	Haska hatuki sinataibu Judeu nawabũ hatu maemashinabukiri Mardoqueũ hawẽ kenenikabu unaki hatu kenematã hanu Assuerõ yunubaunai anu província tibi inũ shanẽ ibu benãta hiweabu inũ txaima hiweabu hatu bumanikiaki, 
EST.9.21	ano tibi ushe Arartiã shaba 14 inũ shaba 15tiã hau besikubaĩshanũbũ hatu yunukinã. 
EST.9.22	Ha shaba dabetiã hatuki sinataibu Judeu nawabũ hatu maemakĩ yamawatã habias ushe punu nuka datei kasha txakayamabiashinabu maĩ beshteketã habu benimakĩ besi taewabainibukiaki, ha shaba dabetiã inananãbukũkĩ ha dikabi nuitapaibu merabewakĩ hatu inaĩ benimai Judeu nawabu dasibi hau besikĩ pikubaĩshanũbũ hawa henetima wakinã. 
EST.9.23	Hatu yunukĩ Mardoqueũ hatu keneshunima betxipaikĩ Judeu nawabu dasibibũ ha besitiã hatũ beya wakĩ ha txibãpaketi wanibukiaki.
EST.9.24	Hanua Judeu nawabu dasibiki sinatakĩ Hamedatã bake Hamãnẽ hatu keyukĩ yamawakatsis ikĩ: “Haratu ushe inũ haratu shaba pemẽkaĩ”, iwanã, mukayabubetã shau meshte númeroya hawẽ kena Purim putakĩ Judeu nawabu hau tenãkĩ keyushanũbũ hawẽ unãti Purimwẽ katuimabu 
EST.9.25	hakia Esterĩ shanẽ ibuhaira yuia Judeu nawabu hau yamawakĩ keyushanũbũ Hamãnẽ yunuti hãtxa txakabu keneshũtã hatu bumabiaima hakia hawẽ shinã txakabuwẽ Hamãnẽ txakabuwaimawẽ taeshũ hanu teneshti anu Hamã inũ hawẽ huni bakebu dũtãkĩ hatu teneshnibukiaki. 
EST.9.26	Haskawẽ taeshũ ha shabatiã hatu maematã benimanibu shinãkĩ hanu besiti beya kenakĩ: “Purimki”, anibukiaki.
EST.9.26	Mardoqueu bika tenei hiwekũkaĩkĩ hawara uĩmawẽ taeshũ Mardoqueũ kene uĩ: “Txanimaki”, ishũ 
EST.9.27	hamebi inũ hawenabu pakubaĩshanaibu inũ Judeumabia hatũ beya txibãkĩ ibubis txani: “Nũ Judeu nawabuki”, ikubainaibu ano tibi ha shaba dabetiã anu haska Mardoqueũ hatu yusĩma txibãkĩ hawa hakimama Purim besiti beya hau akubaĩshanũbũ Judeu nawa shanẽ ibu dasibibũ hatu yusinikiaki. 
EST.9.28	Judeu nawabu dasibi inũ hatunabu pai hiwekubaĩshanaibu hau hatũ shinã hakimayamanũbarinũbũ Judeu nawabu shukuabu tibi inũ, província tibi inũ, maewã tibi anu hiwebaunabu pakubaĩkĩ habias shaba dabetiã shinaĩ Purim besikubaĩmisbuki. 
EST.9.29	Hanushũ shanẽ ibuhairatũ aĩ kayabi Abiailĩ bake Ester inũ Judeu nawa Mardoqueũ besiti Purimkiri hãtxa kushipa mesewẽ ha dukũ keneima hau txibãpakeshanũbũ ana ha katxu kenekĩ 
EST.9.30+EST.9.31+EST.9.32	Judeu nawabu dasibi inũ hatunabu pakubainaibu habias ushe inũ shaba dabe Mardoqueu inũ Esterĩ hatu yunuima anu Purim hau besikubaĩshanũbũ unanuma shinãmati hãtxa pepawẽ hatu yunutã habiatiãri kene betsa anu Purim besi taei huĩti nishma kashai samakekubaini keyutã benimakĩ pitirubu Esterĩ yunuti hãtxa hau txibãkubaĩshanũbũ hatu yunuriabu keneshunikabũ hatu keneshunabu 127 província hanu Assuerõ hatu yunubaũmis anu Judeu nawabu shukuabu tibi anu hatũ kene hatu bumabu haska Hamã inũ, Ester inũ, Mardoqueũ akubiranima una anu shanẽ ibuhairatũ keneshunikabũ hatũ miyui kenekĩ dasiwanibukiaki.
EST.10.1	Hatu haska wakubaĩkĩ keyuabu bari betsatiã yurabu shukuabu tibi mai inũ hene natukã anu hiwebaunabũ hau shanẽ ibuhaira pei hati hau bishũkubaĩshanũbũ shanẽ ibuhaira Assuerõ manakuti imposto bena hatu yununikiaki. 
EST.10.2	Haska yununika kushipa wakĩ Mardoqueu katuni inũ hawẽ kushipawẽ dasibi Assuerõ akubaini haska Média nawa shanẽ ibuhairabu inũ haska Pérsia nawa shanẽ ibuhairabũ akubaĩmisbu una merã Assuerokiri miyui kenerianibukiaki. 
EST.10.3	Shanẽ ibuhaira Assuero ha katxu Judeu nawa Mardoqueu habe shanẽ ibui mẽtsisipakũkaĩkĩ hakia hawenabu hau unanuma hiwenũbũ hatu yunukĩ pepas hatu benashũkubainaiwẽ taeshũ hawenabu dasibibũ Mardoqueu betxipaihairanibukiaki.
JOB.1.1	Mai pakea ewapa Uz anu huni betsa Jó hiwea huni pepa hawa Deuskiri txakabuismatũ Deuski mesekĩ dayashũkũkaĩkĩ hawa txakabu mekĩ tsua txakabuwakatsi ikama hiwepaunikiaki. 
JOB.1.2	Hawẽ bakebu inũ hawẽ inabu hati haya inikiaki, hawẽ huni bakebu 7 inũ, hawẽ aĩbu bakebu 3rã. 
JOB.1.3	Hanua hawẽ ina 7.000 txashuwã inũ, 3.000 camelo inũ, dabe ketashamabaĩbaina 500rã, habu ina awa bene pe dayamakubaĩkatsi hawẽ hubu meshte keyumis inũ, 500 jumenta yushã inũ, hawẽ dayaru escravo huni inũ aĩbu mirima hati hawenas ipaunikiaki. Haskawẽ taea bari huaikiri mai hirabi anu hiwebaunaburã, Jó ha besti mabuhairayatũ hatu binu keyua ipaunikiaki.
JOB.1.4	Jó 7 huni bakebũ hatũ beya txibãkĩ hatũ hiwetãshũ semana tibi habu tibitũ semana betsa shaba bestitxaitiã hawẽ huni bake betsã piti hatu pewashũtã hawẽ betsabu 6 inũ hawẽ puibu 3 hatu kenashũ piti inũ nushuti hatu pewashuna besikĩ hatubetã pikubainaibũ 
JOB.1.5	semana tibi pikubaĩkĩ hanu keyuaibutiã shaba betsaki Jó shinãkĩ: “Deus yuãkĩ txakabuwashinabumẽkaĩ”, ishũ Jó penamahaira butukaũ hawẽ bakebu kena beabu hau hatukiri pe Deusũ shinanũ hatu daewashunũ, iwanã, txashuwã tesẽshũ Jó txi anu bestibu tibi hatu menushũpaunikiaki, Deus hatu daewashũkinã.
JOB.1.6	Hanua shaba betsatiã Senhor Deus bebũ hau benũbũ hawẽ nai tsumabu hatu kena bei itxabũ habiatiãri nai tsuma itxakanika Satanásri hua hatube nikẽ 
JOB.1.7	Senhor Deusũ Satanás yukakĩ:
JOB.1.7	—Harakiria mĩ huai?— aka
JOB.1.7	Satanásã kemakĩ yuikĩ:
JOB.1.7	—Mai hirabi anu uĩkĩ keyukubaũtani ẽ huaii— aka
JOB.1.8	nĩkatã Senhor Deusũ yuikĩ:
JOB.1.8	—Ẽ tsuma Jó mĩ uĩmisrã, haskara hakiri mĩ shinaĩ? Jó ea duawai txĩtuĩsma keska mai hirabi anu hiweabu tsua huni betsa haska keska hayamahairaki. Hakia Jó huni pepatũ hawa txakabu mekĩ txakabuwaismatũ tsua itxakawaismaki— aka
JOB.1.9	hanushũ Satanásã kemakĩ:
JOB.1.9	—Jó mia hamẽ txibãmaki. Hakia mĩ duawakubainaiwẽ taeshũ besti mia kẽwãkĩ duawai txĩtuĩsmaki. 
JOB.1.10	Tsuabũra Jó itxakawapanã mĩ hatu nemamiski, hawẽ yura mekekĩ dasibi hawenabu inũ hawara dasibi haya mekeshũkinã. Hawara sharabu Jó dayakĩ biai merabewakĩ duawakĩ mĩ pepa wakubaĩmiski. Haskawẽ taea hawẽ inabu inũ hawẽ mabu haya dasibi hawẽ mai pakea anu hatube hiwea Jó hatu binu keyuaki. 
JOB.1.11	Hakia hawara sharabu dasibi haya mebĩshãwẽ. Mĩ haska wa miki sinatakĩ habi yupukĩ mia berabĩwãshanikiki— aka
JOB.1.12	Satanás kemakĩ Senhor Deusũ yuikĩ:
JOB.1.12	—Peki. Hawara sharabu Jó haya mĩ haska wakatsis ikai miã atãwẽ. Hakia Jó itxakawakĩ hawẽ yura meyamashãwẽ— aka
JOB.1.12	haska wa nĩkatã Senhor Deus anua itxakanika Satanás kaĩkaĩshĩkẽ
JOB.1.13	txipu shaba betsatiã Jó huni bake iyuatũ hiwe anushũ hawẽ huni bakebu inũ hawẽ aĩbu bakebũ piti pepa itxawashũ pikĩ uva vinho aki besiaibũ 
JOB.1.14	hanua Jó hiwe anu huni betsa hushũ banabimakĩ eska kaka Jó yuikĩ:
JOB.1.14	—Heshe bananũ, iwanã, ina awa bene itxapawẽ nũ mai pukĩbainaya habiatiãri nuku dapi mĩ jumenta yushã dasibibũ basi piaibũ 
JOB.1.15	hawaira hune Sabeu nawa mirimahairabu beshũ mĩ inabu dasibi yumetsukĩ nupe txaipawẽ mĩ dayaru dasibi tenã keyuaibũ ea besti hunei pashakirã ẽ mia yuiaii— aki
JOB.1.16	hawẽ hãtxa meneriama yui nikẽ huni betsari hushũ haki txaniriakĩ Jó yuikĩ:
JOB.1.16	—Nai anua kana baka baka ikĩ mĩ txashuwã dasibi inũ mĩ txashuwã uinikabu tenãkĩ keyuaya ea besti hunei pashakirã ẽ mia yuiaii— aki
JOB.1.17	hawẽ hãtxa meneriama huni betsari hushũ Jó yuiriakĩ:
JOB.1.17	—Caldéia nawabu shukua dabe inũ besti hawaira beshũ nuku detekĩ tenã keyukĩ mĩ camelo dasibi yumetsubaĩkãshuki. Ea besti hunei pashakirã ẽ mia yuiaii— aki
JOB.1.18	hawẽ hãtxa meneriama ana huni betsari hushũ Jó yuiriakĩ:
JOB.1.18	—Mĩ huni bake iyuatũ hiwe anushũ besikĩ mĩ huni bakebu inũ mĩ aĩbu bakebũ pikĩ nushuaibũ 
JOB.1.19	hariri tsua hiweabumakiria niwewã hawaira bekĩ hiwe deshũ dabe inũ dabe tekekĩ mĩ bakebuki di ikĩ hatu tenã keyuaya ea besti pashakirã ẽ mia yuiaii— aka
JOB.1.20	nĩkatã haskawẽ taea punu nukahairatã Jó benitã hawẽ tari ushnitã mashtekei mãkutã Deus kẽwaĩ beui beti itã 
JOB.1.21	yuikĩ:
JOB.1.21	—Tariuma ẽ kaini inũ ẽ mawa tariuma ẽ kaĩkaĩshanaii. Dasibi Senhor Deusũ ha ea inãkubaĩshina Senhor Deusũ ana dasibi ea mebĩshuki. Hakia Senhor Deus kẽwãkĩ ẽ pepa wabestikubaĩshanaii— itã
JOB.1.22	dasibi benu keyubiatã Jó hawa txakabu shinãma inũ Deuskiri hawa txakabukĩ txakabu yuiama ikũkainikiaki.
JOB.2.1	Hanua shaba betsatiã Senhor Deusũ hawẽ nai tsumabu hatu kena itxaibũ habiatiãri nai tsuma itxakanika Satanásri hua hatube nikẽ 
JOB.2.2	Senhor Deusũ Satanás yukakĩ:
JOB.2.2	—Harakiria mĩ huai?— aka
JOB.2.2	Satanásã kemakĩ yuikĩ:
JOB.2.2	—Mai hirabi anu uĩkĩ keyukubaũtani ẽ huaii— aka
JOB.2.3	nĩkatã Senhor Deusũ yuikĩ:
JOB.2.3	—Ẽ tsuma Jó mĩ uĩmisrã, haskara hakiri mĩ shinaĩ? Jó ea duawai txĩtuĩsma keska mai hirabi anu hiweabu tsua huni betsa haska keska hayamahairaki. Hakia Jó huni pepatũ hawa txakabu mekĩ txakabuwaismatũ tsua itxakawaismaki. Hawa txakabuwamabiakẽ Jó mĩ ea itxakawãbiashina Jó hawa shinã txakama hawẽ shinã pepa bestiwẽ taeshũ tsuã hakiri txakabu yuitirubumaki— aka
JOB.2.4	hakia itxakanika Satanásã Senhor Deus kemakĩ yuikĩ:
JOB.2.4	—Tsuabũra hawẽ hamapai txakabuwabiatã hawẽ yura mekĩ itxakawariama shinãkĩ: “Peki. Ẽ tenetiruki”, itirubuki. Hakia tsuãra hawẽ yura itxakawaya hatu daewakĩ hawa yaushiama dasibi hawara haya hatu inãtiruki, mawakatsi ikamarã. 
JOB.2.5	Hakia hawẽ yura mĩ itxakawaya txanima miabi yuputiruki, mia bebũshunã— aka
JOB.2.6	Senhor Deusũ itxakanika Satanás kemakĩ:
JOB.2.6	—Peki. Haska mĩ akatsis ikai atãwẽ. Hakia hawẽ hiwea meyamashãwẽ— aka
JOB.2.7	haska wa nĩkatã Senhor Deus anua itxakanika kaĩkaĩ Jó yura hirabi txami atimapa isĩhaira hawẽ bushkayabis inũ hawẽ taeyabis atximashũ isĩ tenemakubainaya 
JOB.2.8	haska Satanásã txami tenema hanu txi mapu urẽmisbu anu ka tsaushũ kẽti pakeshwẽ hawẽ txami shuai 
JOB.2.9	hawẽ ainĩ uĩkubaĩkĩ atimas yuikĩ:
JOB.2.9	—Haskai pepasnikapaikũkaĩkĩ haska mĩ shinaĩ ikai? Deus itxariwe, Deus miki sinataya mawarishunã!— aka
JOB.2.10	nemakĩ Jó yuikĩ:
JOB.2.10	—Aĩbuũ, unaĩsmapatũ hãtxa yuiyamawe. Pepa Deusũ nuku inaĩ nũ bimiski. Haskai txakabu hanua huai ha dikabi bikĩ nũ tenetirumamẽ?— atã
JOB.2.10	txakabu dasibi Jó tenekubaini Deuskiri hawa hãtxa txakabu yuiama ikũkainikiaki.
JOB.2.11	Haska Jó txami inũ bika betsa betsapa tenekubainai nĩkatã hawẽ haibuaibu Temã mae pakeanua Elifaz inũ, Suá mae pakeanua Bildade inũ, Naamá mae pakeanua Zofar habu Jówẽ nuikĩ merabewakĩ pe shinãmanũ ika hatũ mae tibi anua hanus dasitã haki nukui bekĩ 
JOB.2.12	txaikeshũ Jó uĩkubirani txaima haki nukutã unãkĩ: “Habia nukũ haibuki!” iki hawẽ taea bis bis iki kashai taekĩ hatũ tari ushni ushni atã Jówẽ nuitxakayamai hatũ huĩti nishmahairakĩ Jó uĩmakĩ mai mishpu manaũri puta puta akĩ hatũ bushka anuri mapu tukutã 
JOB.2.13	hanua Jó dapi bua habe maĩ tsaushũ Jó isĩ tenehairaiwẽ taea unaĩ 7 shaba inũ 7 meshu habiatiri hawa hãtxa taskama ikaibũ
JOB.3.1+JOB.3.2	7 shaba inũ meshu habiatiri binuaya
JOB.3.1+JOB.3.2	Jó hãtxai taekĩ hanu kaini shinaĩ hãtxa txakabukĩ yuikĩ:
JOB.3.3	“Ha meshu merã ẽ ewa inũ ẽ epã ea bikĩ nanenibu txakabuhairaki.
JOB.3.3	Ha shabatiã ẽ hanu kaini txakabuhairariki.
JOB.3.4	Ha shaba ẽ kaiaĩtianã, Deusũ hawa ekiri shinãma
JOB.3.4	meshu besti wakẽ penama ikeaniki.
JOB.3.5	Ha shaba ẽ kaiaĩtiã meshuhairatũ shaba bepukĩ keyua
JOB.3.5	nai kuĩ meshuhairatũ bepukĩ ushe hunei meshukẽ
JOB.3.5	dasibibu datehairakeanibuki.
JOB.3.6	Ha meshu merã ẽ ewa inũ ẽ epã ea bikĩ naneaibũ
JOB.3.6	kini meshuhaira anu ha meshu benua pe ikeaniki.
JOB.3.6	Haskakẽ ha hanu ẽ kaini calendario
JOB.3.6	hawẽ dia inũ, hawẽ mes inũ, hawẽ ano hawa tanabuma inibu pe iriakeanaii.
JOB.3.7	Hanu ẽ kaini shabatiã hau hanu besi benimai
JOB.3.7	sai sai iyamanũbũ, ishũ ẽ shinaiĩ.
JOB.3.8	Tsatsakapetãwã ewapa mukayabũ
JOB.3.8	hatũ kushipawẽ yunumisbũ
JOB.3.8	hanu ẽ kaiaĩtiã habũ yupuniburã, pe ikeanaii.
JOB.3.9	Pena kemaya pena bishi txashaya bari tashni hawẽruai taeaya
JOB.3.9	hanu ẽ kaiaĩ tsuã ea datxukĩ uiãma ini pe ikeanaii.
JOB.3.10	Txakabu mekĩ uĩ ẽ isĩ tenehairai
JOB.3.10	ẽ kaiaĩ ea nemama iniwẽ taeshũ
JOB.3.10	ha meshu merã ẽ kaini txakabuhairaki.
JOB.3.11	Haskai ẽ mawama inimẽ,
JOB.3.11	ẽ ewã bake nãti meranua kasmai ẽ kaĩ taeirã?
JOB.3.12	Hanua ẽ kaiaĩ, haskakĩ aĩbu betsã
JOB.3.12	hawẽ dãtũku dabewẽ ea kebẽtã ea binimẽ?
JOB.3.12	Haskakĩ ẽ ewã hawẽ txutxu amakubaĩkĩ ea yume wanimẽ?
JOB.3.13+JOB.3.14+JOB.3.15	Hamẽ kaĩtãs ẽ mawayamarã,
JOB.3.13+JOB.3.14+JOB.3.15	shanẽ ibuhairabu inũ hatũ merabewanikabubetã
JOB.3.13+JOB.3.14+JOB.3.15	mishki hiwe ewapa keyatapa hatu wamanibu anu hatu maiwamisbu anu inũ,
JOB.3.13+JOB.3.14+JOB.3.15	yununikabu betsã hatũ mishki hiwe ewapa hawẽrua watã
JOB.3.13+JOB.3.14+JOB.3.15	ouro mane inũ prata mane arukĩ mata watã
JOB.3.13+JOB.3.14+JOB.3.15	hatu maiwamisbube ẽ hatube daka
JOB.3.13+JOB.3.14+JOB.3.15	unanuma huĩrukuĩ pepakeanaii.
JOB.3.16	Aĩbu bake kaũma inũ hawẽ ewã bake nãti anua kaĩriama
JOB.3.16	ibubis mawa maiwa keska wakĩ eari kaĩtã ẽ hiwebiakẽ
JOB.3.16	haskakĩ ẽ ibuã ea maiwama inimẽ?
JOB.3.17	Mawa hanu hatu mai wamisbu anu ha pubẽbũ ana hatu bika watirubuma inũ
JOB.3.17	nuitapai hĩ imisbu ana hawama huĩrukũtirubuki.
JOB.3.18	Habiaskariai yura betsa atxibaĩ hatu dayamakĩ yunutxakayamisbu ma hatu tenãburã,
JOB.3.18	ana hatũ dayamanikã hui sai ikaibu hawa ana hatu nĩkama pes dakashãkanikiki.
JOB.3.19	Habianuri mabuyanibu inũ nuitapanibu ana haskama dasibi habiaska dabes ishãkanikiki, mawairã.
JOB.3.19	Ha inũ, huni betsã hatu tsuma wakĩ escravo wanibu henebaini ana hatũ tsumama ishãkanikiki.
JOB.3.20	Nuitapai yumeshanaibu haskakĩ Deusũ shaba uĩmakĩ kaĩmamismẽ?
JOB.3.20	Huĩti nishmai hiwekũkaĩshanai
JOB.3.20	haskakĩ Deusũ hatu hiwemamismẽ?
JOB.3.21+JOB.3.22	Haska keskabu mawa manairã,
JOB.3.21+JOB.3.22	pei itxapa hanira hunea bena txakayamamis keskabuki.
JOB.3.21+JOB.3.22	Hakia ha huni benimairã, atimas mawaitiã
JOB.3.21+JOB.3.22	haska hãtxamis uĩ benimakubaĩmisbuki.
JOB.3.23	Haskakĩ habu Deusũ baiwẽ hiwekatsi ikaibu
JOB.3.23	Deusũ hatu bika tenemakĩ
JOB.3.23	hawẽ kushipawẽ hatu kebeãmẽ, hawauma wakinã?
JOB.3.24	Ẽ isĩ tenehairai mei ẽ eẽ ikairã, txanima ẽ piti keskaki.
JOB.3.24	Ẽ isĩ tenehairai hãtxai ẽ ari ari ikairã, harã, ẽ nushuti keskaki.
JOB.3.25	Dasibibu hawarawẽ ẽ mesemis inũ ẽ hawẽ datehairamis
JOB.3.25	ma habu beshũ ea atxiaki.
JOB.3.26	Pes ẽ huĩrukũtirumaki.
JOB.3.26	Shaba inũ meshu merã dabekea akeakei
JOB.3.26	unanuma ẽ dakatirumaki”, hatu waya
JOB.4.1+JOB.4.2	hanushũ huni betsa Temã anua Elifazĩ Jó haskaya kemakĩ yuikĩ:
JOB.4.1+JOB.4.2	“Jó, txanima tsuara mibe hãtxanũ ika hushũ
JOB.4.1+JOB.4.2	mia bika watiruki.
JOB.4.1+JOB.4.2	Hakia mĩ hãtxai nũ mia nĩkai tsuã nũ ana tenetirumaki.
JOB.4.1+JOB.4.2	Mia yuinũ nĩkawe.
JOB.4.3	Haska miki nukuriamarã, tsuabura hatũ shinã babuaibu yusĩkĩ merabewakĩ
JOB.4.3	mĩ hatu kushipa wakubainimaki.
JOB.4.4	Txakabu wakĩ kane taewaibu pewakĩ
JOB.4.4	benimawakĩ mĩ hatu mestẽwãkubainimaki.
JOB.4.5	Uatiã datema ibiamis natiã miari isĩ tenei hawẽ taea
JOB.4.5	datekĩ mĩ kushipa mĩ ma benuamẽ?
JOB.4.6	Haskai Deus duawai pe besti hiwekĩ txakabu danãkubaini
JOB.4.6	mĩ txĩtuãma ikũkaĩmis mĩ txanimisrã,
JOB.4.6	ikis ana haskama huĩti babui mĩ ma dateai?
JOB.4.7	Eska keska mia yuinũ nĩkawe.
JOB.4.7	Huni pepa bestitxai hawẽ hamapai Deusũ mebĩkĩ yamawairã, mĩ ma uinimẽ?
JOB.4.7	Shinãwẽ. Deusũ haska waismaki.
JOB.4.8	Eã eskaibu ẽ uĩmisrã,
JOB.4.8	tsuabura pubẽbũ txakabu tapĩtã
JOB.4.8	txakabuwakubaĩmisbũ habias txakabuwẽ hatũ kupiti bimisbuki.
JOB.4.9	Ha yurabu haskaburã, Deus hatuki sinatahairakĩ
JOB.4.9	hatu shũ akĩ Deusũ hatu yamahairawamiski.
JOB.4.10	Inu pubeĩ tekerẽ tekerẽ ikai keskakĩ
JOB.4.10	huni txakabubu hãtxa txakabumisbu
JOB.4.10	inu sheta teke teke aka keska wakĩ
JOB.4.10	nesewakĩ Deusũ hatu kupimiski.
JOB.4.11	Inawã yuinaka hania atxishũ pitima mawaya
JOB.4.11	hatũ bakeburi sa iki keyumiski.
JOB.4.11	Huni txakabũ bakebu habiaskariabaĩshãkanikiki.
JOB.4.12	Unãshubira hãtxa betsa ea anu hikiai
JOB.4.12	basheshẽ ea yuiaibu ẽ nĩkashinaki.
JOB.4.13	Meshu merã yurabu ushabu
JOB.4.13	hanua ea usharia ẽ namatxakai uĩ
JOB.4.14	ẽ datehairaya dasibi ẽ yura ea saki saki imashinaki.
JOB.4.15	Niwe shũku ibirãkĩ ẽ besu ea matsi bebe akaya
JOB.4.15	ẽ dani tubisi keyutã ẽ datehairaya
JOB.4.16	ea bebũ dami keska nia uĩbiakĩ
JOB.4.16	hawẽ besu ẽ uĩ pewama dasibi hawa yuiama peshaira nia
JOB.4.16	basheshẽ hãtxai ẽ nĩkaya
JOB.4.17	ea yuikĩ: ‘Huni pepahairakinã, Deusrã, binutirumaki.
JOB.4.17	Meribi has pepakinã, Deusũ hatu dami wani
JOB.4.17	habũ Deus binutirubumariki.
JOB.4.18	Ibubis hawẽ tsumabũ
JOB.4.18	Deusũ hau hatukiri pe shinanũ, iwanã, hamẽ ea atirubuki.
JOB.4.18	Habiaskari wakĩ hawẽ nai tsumabũ kanetiruburi Deusũ unaĩkiki.
JOB.4.19	Mai mishpu mamaki mapu hiwe wamisbu keska
JOB.4.19	yurabu babuhairaki.
JOB.4.19	Masã txusha keska wakĩ yuraburi tenãkĩ
JOB.4.19	Deusũ hatu yamawashanikiki.
JOB.4.20	Penama hatu detetiashũ
JOB.4.20	bari kaya hatu yamawakĩ
JOB.4.20	tsuã ana hatu shinãtimawakĩ yamawamisbuki.
JOB.4.21	Hatũ hiwea keyuirã, yumẽ meshte meshte aka keskaki,
JOB.4.21	hawa unanepa hãtxa tapĩriama mawairã’,
JOB.4.21	ea wa ẽ nĩkashinaki”, atã
JOB.5.1	yuikĩ: “Jó, haratu nai tsumã mia merabewakĩ
JOB.5.1	mia kemaimẽkaĩ? Hatu sai atã manawe.
JOB.5.2	Tsuabũra yura betsã mabu uĩ hawẽ kemui inũ
JOB.5.2	tsuabura hawaira sinatai unaĩsmapai debumisbuki.
JOB.5.3	Huni betsa mabu paipaimayakĩ hatu binuai ẽ uĩmiski.
JOB.5.3	Hakia txipu ha huni unaĩsmapa hawenabube hiwea
JOB.5.3	hawaira dasibi habu yamai keyuimabuki.
JOB.5.4	Hanua hawẽ bakebu hiweyuabu tsuã hatu merabewatima hiweabu
JOB.5.4	shanẽ ibubu itxashũ hatu itxakawakĩ beparãtã
JOB.5.4	ana tsuã hatu nemashũtirumawẽ taeshũ
JOB.5.5	hatũ bai anua hatũ yunu bunikĩ hatu biãkĩ
JOB.5.5	musha anu mapubiakẽ bishũ hatu piãkĩ keyuabu
JOB.5.5	ha inũ, hatũ inabu inũ hatũ mabu bianũ ika
JOB.5.5	hawẽ kemui hatuki sinatakubainimabuki.
JOB.5.6	Mai anua txakabu hamebi kaĩsmaki.
JOB.5.6	Hawara bika betsa mai anua hamebi tashnismariki.
JOB.5.7	Haska karu kuabu hawẽ dekẽ sa imis keskakĩ
JOB.5.7	yurabũ txakabu tuekĩ bika betsa betsapa hatu tenemakubaĩmisbuki.
JOB.5.8	Mĩ teneai keska eã tenekinã, hau ea merabewakĩ pewanũ
JOB.5.8	Deus anu ẽ txĩtũkeanaii.
JOB.5.9	Hatunã, haska tsuã atirumahaira hatu haba imakĩ
JOB.5.9	hawara sharabu itxapa Deusũ akubaĩmiski.
JOB.5.10	Mai anu Deusũ ui imakĩ yunumiski,
JOB.5.10	nukũ bai anu yunu txa akinã.
JOB.5.11	Habu keĩsbuma shinã pepabu Deusũ hatu shanẽ ibu wamiski.
JOB.5.11	Bika teneaibu hanira pashawakĩ
JOB.5.11	hanu pe hiwetirubu anu Deusũ hatu pe arumiski.
JOB.5.12	Unanepa hãtxai yubakai parananaĩbu
JOB.5.12	hatũ shinã hamẽ wãkĩ Deusũ hatu txakabuwamakĩ
JOB.5.12	hatu itimaska wamiski.
JOB.5.13	Huni unanepa hawẽ shinã txakabuwẽ yubakai parananãmisbu
JOB.5.13	Deusũ hatu beshtemiski.
JOB.5.14	Huni txakabubu bariri mapubiarã, bekũ kai
JOB.5.14	me me akubainaibu meshu bekĩ hatu atxia keskabuki.
JOB.5.15	Huni betsa hãtxa kushipa nupe kenuhaira keskawẽ
JOB.5.15	hãtxakĩ hatu nuitapa wakĩ hatu itxakawabiaibũ
JOB.5.15	Deus hatuwẽ nuikĩ hatu nemashũmiski.
JOB.5.16	Deusũnã, huni babubu merabewakĩ hatu shinã txãkãwãkĩ
JOB.5.16	ha itxakanikabũ kesha hatu hãbepukĩ nesewamiski.
JOB.5.17	Hau hiwei penũbũ yusĩkĩ
JOB.5.17	tsuara Deusũ hatu nemakubaina shinã txãkãmisbuki.
JOB.5.17	Haskawẽ taeshũ Deus kushipahairatũ mia nemai hawẽ hãtxa hawa danãyamawe.
JOB.5.18	Ha dikabi ibubis Deusũ mia deteshũ ha mĩ dete habiatũ mia neashanikiki.
JOB.5.18	Hawẽ mekẽwẽ mia detekĩ txakãshũ ibubis Deusũ mia shusha watiruki.
JOB.5.19	Hawẽ yusĩti hãtxa mĩ nĩkakĩ txibãkubainaya
JOB.5.19	mia mese mese wakĩ mia bika tenemaibu
JOB.5.19	Deusũ hatu mia nemashũshanikiki.
JOB.5.19	Hawa txakabu hau miki nukuyamanũ
JOB.5.19	haska wakĩ Deusũ mia ashũkubaĩshanikiki.
JOB.5.20	Piti hayama buni mawabaunaibũ
JOB.5.20	Deusũ mia merabewakubaina mĩ mawama ishanaii.
JOB.5.20	Ha inũ, hanu detenameaibutiã nupe txaipawẽ mia detenũ ika ibiaibũ
JOB.5.20	Deusũ hatu mia nemashũshanikiki.
JOB.5.21	Mikiri txakabu yuikĩ mia yuaĩbu Deusũ mia nemashũshanikiki.
JOB.5.21	Mia haska nemashunaya mese atimapahaira hubiaya mĩ dateama ishanaii.
JOB.5.22	Buni teneaibu inũ hamapai txakabu tashnibiabiranaya mĩ usã bestishanaii,
JOB.5.22	yuinaka pianãbuki hawa hatuki meseamarã.
JOB.5.23	Mĩ shekiwã trigo bai anu
JOB.5.23	mishki kaĩkĩ mia itimaska wama ishanikiki.
JOB.5.23	Ha dikabi yuinaka pianãburã, mĩ ina pepa keska
JOB.5.23	ikubaĩshãkanikiki, mia hawa mese wamarã.
JOB.5.24	Minabu mibe hiweabu unanuma pe hiwei mabu itxapa hayakubaĩshãkanikiki.
JOB.5.24	Hanua mĩ inabu dasibi mĩ mekea mĩ pe uĩkubaĩshanaii,
JOB.5.24	hawa betsa benuamarã.
JOB.5.25	Mĩ bababurã, pai itxapahairashãkanikiki,
JOB.5.25	bai anu basi mirimahaira benei pamis keskairã.
JOB.5.26	Anibuhairai mĩ ma mawa kemabia kushipai mĩ benimakũkaĩshanaii,
JOB.5.26	shekiwã trigo ma hushĩhaira tsekamisbu keskairã.
JOB.5.27	Nukunã, haska nũ uĩkubaĩmis nũ ma tapiãki. Txanima habiaskaki.
JOB.5.27	Na haska nĩkakĩ ibubis mĩtsiri unãti wakĩ tapĩkubaĩwẽ”, akaya
JOB.8.1+JOB.8.2	Elifazĩ hãtxashũkĩ merabewakatsi ibia
JOB.8.1+JOB.8.2	hawẽ hãtxa ikũ kayabimakẽ Jó danãkĩ nĩkashunama inikiaki.
JOB.8.1+JOB.8.2	Hanushũ huni betsa Suá anua Bildadẽ Jó yuikĩ:
JOB.8.1+JOB.8.2	“Na haska hãtxakĩ mĩ yuikubainairã,
JOB.8.1+JOB.8.2	hatiã mĩ neseshanai?
JOB.8.1+JOB.8.2	Mĩ hãtxarã, niwewã kushipa shũku ikai keska besti mĩ waii.
JOB.8.3	Deus kushipahaira dasibi binuatũ hawara haska betxipaimisrã, betsa waismaki.
JOB.8.3	Hawẽ yunuti kushipa yununi kanekĩ hawa betsa waismariki.
JOB.8.4	Eã ẽ unanã, txanima mĩ bakebũ Deuskiri txakabuwaimabuwẽ taeshũ
JOB.8.4	Deusũ haska betxipaiama hatu kupimaki.
JOB.8.5+JOB.8.6	Haskawẽ taeshũ Deus kushipahaira dasibi binua benariwe,
JOB.8.5+JOB.8.6	hau miwẽ nuinũ haskakiri yukakubaĩkinã.
JOB.8.5+JOB.8.6	Mĩ haska hiwei pepakĩ uĩmaya hawẽ pepawẽ mia merabewakĩ
JOB.8.5+JOB.8.6	hawara sharabu mĩ ma benuima mia ana inãshanikiki.
JOB.8.7	Ha mabu mĩ hayaimarã, hawama keska mĩ hayaimaki.
JOB.8.7	Hakia ha binumakĩ txipu mirima ana mia inãtiruki.
JOB.8.8+JOB.8.9	Nukurã, nũ dama kaĩshinaki,
JOB.8.8+JOB.8.9	hawa unãmarã.
JOB.8.8+JOB.8.9	Nukũ shenipabu uatiã hiwekubiranibu miyui nĩkakĩ
JOB.8.8+JOB.8.9	nukũ hutxiburi yukakĩ
JOB.8.8+JOB.8.9	habias ẽ miki txaniai miãri mĩ tapĩtiruki.
JOB.8.10	Nukũ shenipabu ma mawabianibũ
JOB.8.10	hatũ hãtxa nĩkakĩ itxapa mĩ tapĩkubaĩtiruki.
JOB.8.11	Hanira hene kesha anu ha basi betsa shatxiwã
JOB.8.11	hukuĩ ewamiski.
JOB.8.12	Hakia kaniriama tsuã meshteamabia
JOB.8.12	hene netsuaya hawaira shanamiski.
JOB.8.13	Haska keskai huni txakabubũ Deuskiri ana shinãma
JOB.8.13	ha basi betsa shatxiwã hene hayamakẽ
JOB.8.13	shanamis keskai hatũ shinã benumisbuki.
JOB.8.14	Harakirira shinãkĩ mestẽwãkatsis ibiamisburã, babuhairabuki,
JOB.8.14	basnẽ purũ hawẽ yumẽ babuhaira beshemis keskaburã.
JOB.8.15	Tsuabura unanuma hiwekĩ mestẽwãkatsis ibiai
JOB.8.15	hawa kushipa hayabumaki,
JOB.8.15	basnẽ purũ yumẽ beshea kushipama keskaburã.
JOB.8.16+JOB.8.17	Huni txakabuburã, basi hemaĩtĩ anu hukuĩ beshekaini
JOB.8.16+JOB.8.17	barĩ yume wa hawẽ tapũ txaipa mishkiki beshebiaibũ
JOB.8.18	tsuara hushũ ha basi hanua meshashina tsuã unãtirumaki.
JOB.8.19	Haska keskai huni txakabubu
JOB.8.19	hamapai dasibi hayabiashina keyumiski.
JOB.8.19	Hakia hawẽ shãtukũ basi
JOB.8.19	betsa ana benemis keskai
JOB.8.19	huni txakabu betsaburi ana hiwetiruki.
JOB.8.20	Deusũnã, yurabũ hawa txakabuwaisbuma
JOB.8.20	merabewakĩ hawa hatu heneismaki.
JOB.8.20	Hakia hunibu txakaburã, hawa hatu merabewakĩ benimawaismaki.
JOB.8.21	Hamẽ miarã, Deusũ ana mia benima inãkĩ
JOB.8.21	mia usãmakĩ sai sai imashanikiki.
JOB.8.22	Hakia miki sinatamisbu Deusũ hatu dakewakĩ
JOB.8.22	ha huni txakabu hawenabube hiwea yamawashanikiki”, akaya
JOB.11.1+JOB.11.2	[Jó huĩti nishmashũ haska Deuskiri Bildadẽ yusĩkĩ
JOB.11.1+JOB.11.2	yuia danãkĩ Jó nĩkama iniki.]
JOB.11.1+JOB.11.2	Hawẽ haibu betsa Zofarĩ Jó nĩkatã yuikĩ:
JOB.11.1+JOB.11.2	“Mĩ hãtxahairakũkaĩshuwẽ taeshũ
JOB.11.1+JOB.11.2	hau tsuãra unãkĩ mia kemanũwẽ.
JOB.11.1+JOB.11.2	Haska shinaĩ mĩ hãtxa txaipahairashu keska,
JOB.11.1+JOB.11.2	txanima hãtxa hayamaki.
JOB.11.3	Hamapaikiri nuku yuikĩ hãtxa txakayamakĩ
JOB.11.3	mĩ nuku pes tsaumairã, mĩ haskara shinaĩ ikai?
JOB.11.3	Mĩ hãtxa txakabuai tsuabũra mia nĩkakĩ
JOB.11.3	kematirubuma daka mĩ shinã ikai?
JOB.11.4	Jó, miã mĩ shinanã,
JOB.11.4	ibubis mĩ pepakatsis ikai mĩ yusiãwẽ mĩ nuku yuishuki.
JOB.11.5+JOB.11.6	Haskarara Deusũ hau mia kemanũwẽ,
JOB.11.5+JOB.11.6	iwanã, ẽ mikiri shinaiĩ.
JOB.11.5+JOB.11.6	Hawẽ unanepa hãtxa huneawẽ mia yusĩtirumẽkaĩ,
JOB.11.5+JOB.11.6	haska mia tapĩmarã, bikahairaki.
JOB.11.5+JOB.11.6	Nĩkawe. Haska mia wakĩ mĩ txakabu hayawẽ taeshũ
JOB.11.5+JOB.11.6	mia kupitxakayamatirubia,
JOB.11.5+JOB.11.6	haska mia betxipaiaiwẽ mia kupi beshmas waikiki.
JOB.11.7	Deus kushipahaira dasibi binuatũ hawẽ shinã hunehairarã,
JOB.11.7	mianã, shabakabi mĩ nĩkatiru mĩ shinaĩ?
JOB.11.8	Deusũ shinanã, nai binua keyatapahaira keskaki.
JOB.11.8	Kini uke merãhaira shãkĩhaira keskariki, hawẽ shinanã.
JOB.11.9	Mai hirabi kesua keskaki.
JOB.11.9	Ianẽwã kesuakea hashpahaira binua keskaki.
JOB.11.10	Deus hushũ tsuara atxitã bitxishũ hawẽ kushipawẽ kupiaya
JOB.11.10	tsuã nematirubumahairaki.
JOB.11.11	Tsuara parananaĩ txanitxakamisbu Deusũ unãmiski.
JOB.11.11	Txakabu meaibu uĩmiski.
JOB.11.11	Haska hatu uĩtã hatu kupitiruma mĩ shinaĩ?
JOB.11.12	Mae txaihaira ni merã jumento hiwemis dami huni itirumaki.
JOB.11.12	Habiaska keskariai huni unaĩsmapa betsai damitã barikis unanepatirumariki.
JOB.11.13	Mĩ unanepahaira hiwekatsis ikairã,
JOB.11.13	menã mĩ shinã pe katutã Deus ea akĩ yuiriwe.
JOB.11.14	Hamapai txakabu sharabu mia inũ minabũ memisrã,
JOB.11.14	hawaira henekĩ putariwe.
JOB.11.14	ana hatubetã mekĩ betxipaiamarã.
JOB.11.15+JOB.11.16	Haska puta keyutã ana hawa txakabu hayama
JOB.11.15+JOB.11.16	mĩ besu shũpĩ shabakabi nia ana dakeama hiwei mĩ dateama ishanaii.
JOB.11.15+JOB.11.16	Hanua haska ikis mĩ teneai dasibi hakimatã
JOB.11.15+JOB.11.16	ana haska shinãma unanuma mĩ ikũkaĩshanaii,
JOB.11.15+JOB.11.16	ana hawa hawẽ nuiamarã.
JOB.11.17	Bari mananãbi bari txashahairamis binumai
JOB.11.17	mĩ benimahairakũkaĩshanaii,
JOB.11.17	hawara mĩ bika tenebiai
JOB.11.17	penakirani shaba hawẽruakirãmis keskai hiwekũkainirã.
JOB.11.18	Deusũ mia mekea mia hiweirã,
JOB.11.18	ha ikũwaĩ unanuma mĩ hiwekũkaĩshanaii,
JOB.11.18	unanuma ushai peirã.
JOB.11.19	Mĩ hatu merabewatiru mia benai
JOB.11.19	mia anu bebirã bebirãbiakĩ
JOB.11.19	mĩ huĩrukuĩ daka tsuã mia dateama ishãkanikiki.
JOB.11.20	Hakia huni txakabubũ tsuãra hatu merabewatiru
JOB.11.20	hamẽ benabaũkĩ
JOB.11.20	hani unanuma hiwetirubu hawa betxiama ishãkanikiki,
JOB.11.20	hatũ mawa besti manairã”, anikiaki.
JOB.29.1+JOB.29.2	Jó ana hatu yuikĩ:
JOB.29.1+JOB.29.2	“Uatiã Deusũ ea mekeshũ uĩmakubainima keska
JOB.29.1+JOB.29.2	ana ea uĩmapainũ haska besti ẽ shinaiĩ.
JOB.29.3	Deusũ hawẽ bai shabakabi ea washunaya
JOB.29.3	meshubiakẽ hawa dateama ẽ hanu kakũkainimaki.
JOB.29.4+JOB.29.5	Ma ẽ huni ewa ẽ yura kushipakẽ
JOB.29.4+JOB.29.5	Deus kushipahaira dasibi binuatũ ea kesheshũ
JOB.29.4+JOB.29.5	ẽ bakebu ebe bukubainaibũ
JOB.29.4+JOB.29.5	Deusũ nuku merabewakĩ mekekubainimaki.
JOB.29.6	Ina awa txutxu inũ cabra txutxu itxapa nũ hayakũkainimaki.
JOB.29.6	Ha inũ, oliva bimi tsinitã hawẽ sheni itxapahaira nũ hayaimaki.
JOB.29.7	Nukũ mae anu hanu shanẽ ibubu itxamisbu
JOB.29.7	hiwe ewapa anu hikia ẽ tsaukẽ
JOB.29.8	dasibibũ ea uĩkĩ ea kẽwaĩ berunãbu hamauri shekeaibũ hanua huni ewa anibubu benia mapuabũ
JOB.29.9	huni mabu itxapayabu hau hãtxayamanũbũ
JOB.29.9	metutiwẽ kesha timashũ hatu uĩmabu hãtxama pes mapuabũ
JOB.29.10	hanua shanẽ ibubu ana hãtxai bis ikama unãshubira besti hãtxakubainimabuki,
JOB.29.10	hatũ kesha hana hãtimaka bestiarã.
JOB.29.11+JOB.29.12	Bakeishta ibuumabu inũ nuitapaibu tsuã hatu merabewaisma
JOB.29.11+JOB.29.12	eã piti inũ tariwẽ ẽ hatu merabewakubainaiwẽ taeshũ
JOB.29.11+JOB.29.12	tsuãra ea uĩkĩ inũ ekiri nĩkakĩ ewẽ benimai ekiri pe yui hãtxakĩ:
JOB.29.11+JOB.29.12	‘Harã, huni pepaki’, iki txanikubainimabuki.
JOB.29.13	Hawa hayama bika tenetxakayamakubainaibu ẽ hatu merabewakubaina
JOB.29.13	ea kẽwãkĩ: ‘Mĩ huni peki’, akĩ ea yuikubainimabuki.
JOB.29.13	Beneumaburi ẽ hatu merabewaya ewẽ benimakubainimabuki.
JOB.29.14	Ẽ hãtxawẽ ẽ tsua parãma inũ,
JOB.29.14	ẽ yunuti kushipa pepa bestiwẽ taeshũ ea duawabu
JOB.29.14	haska uĩ ẽ hiwekũkainimaki.
JOB.29.15	Ẽ berurã, bekũbũ beru keska ẽ ikũkainimaki.
JOB.29.15	Hutekeya haska nitirubuma keskari
JOB.29.15	eari ẽ ikũkainimaki.
JOB.29.16	Hawa hayama yumaĩbu ẽ hatũ epa keska ikũkainimaki.
JOB.29.16	Hanua nawa betsabu txaikea beaibu hatu mekei
JOB.29.16	ẽ hatũ merabenã ikũkainimaki.
JOB.29.17	Huni txakabubu kushipai ha akĩ hatu itxakawaibu
JOB.29.17	hau ana hatu itxakawayamanũbũ
JOB.29.17	hatũ kushipa ẽ hatu mepãmakubainimaki.
JOB.29.18+JOB.29.19+JOB.29.20	‘Hene kesha hi bananibu meshu merã hawẽ mebi nibipã metxa wamis keskai
JOB.29.18+JOB.29.19+JOB.29.20	ẽ yura hawẽruakũkaini ẽ kushipa ana babuama inũ
JOB.29.18+JOB.29.19+JOB.29.20	hati bari ẽ haya tsuã tanatiruma hiwekũkaini
JOB.29.18+JOB.29.19+JOB.29.20	enabu anua anibuhairakũkaini unanuma ẽ mawashanaii’, iwanã,
JOB.29.18+JOB.29.19+JOB.29.20	ẽ shinãkubainimaki.
JOB.29.21	Ẽ yusĩti hãtxa pes tsaushũ ea nĩkanũ itã
JOB.29.21	dasibibũ ea manakubainimabuki.
JOB.29.22+JOB.29.23	Ẽ hãtxa ẽ hatu yusĩkĩ meneaya dasibibũ betxipaikĩ
JOB.29.22+JOB.29.23	tsuã hawa ea kemama ikubainimabuki.
JOB.29.22+JOB.29.23	Hawara ẽ yuiai itxapa nĩka pewanũ ika
JOB.29.22+JOB.29.23	bari kuaya ui manamisbu keskakĩ
JOB.29.22+JOB.29.23	ẽ hãtxa tibi nĩka pewanũ ika ikubainimabuki.
JOB.29.24	Hatu hãtxa wai ẽ benimaya
JOB.29.24	habuã ea beiskĩ heneama
JOB.29.24	ẽ hatu usã teneshũ uiã
JOB.29.24	atimas ea ikũwãkubainimabuki.
JOB.29.25	Shanẽ ibuhaira keskakĩ
JOB.29.25	hatũ detenamenikabu shukua mapuabu bebũshũ
JOB.29.25	yunukubaĩmis keskakĩ habũ hau hawara ea ashũkubainũbũ
JOB.29.25	haska ẽ betxipaiai ẽ hatu yunukubainimaki,
JOB.29.25	shanẽ ibu keskakinã.
JOB.29.25	Ha inũ, hatũ huĩti nishmahairai punu nukabu
JOB.29.25	hatu daewakĩ ẽ hatu merabewakubainimaki.
JOB.30.1	Na haska betsa betsapa ẽ teneayarã,
JOB.30.1	ikis huni berunã
JOB.30.1	eki kashetã ea usãkanikiki.
JOB.30.1	Na habu eki kasheaibũ
JOB.30.1	ibubu txikishbuwẽ taeshũ
JOB.30.1	uatiã ẽ hatu danãkubainiki,
JOB.30.1	kamã keskabuwẽ taeshũ ẽ txashuwã mirima
JOB.30.1	hau ea mekeshũyamanũbunã.
JOB.30.2+JOB.30.3	Hatũ epabu txikishi dayaisbumawẽ taea
JOB.30.2+JOB.30.3	hatũ mekẽnẽ ea hawa dayashunama ipaunibuki.
JOB.30.2+JOB.30.3	Hawa piti hayama bunihairai habu mapukubaini
JOB.30.2+JOB.30.3	hanu tsua hiweabuma anushũ meshu merã
JOB.30.2+JOB.30.3	hi tapũ shanabiakẽ pikĩ sheru sheru aki inũ
JOB.30.4	hi pusi mukabiakẽ betseshũ tapũ betsa betsapa pukĩkĩ
JOB.30.4	betsetã pikubainibuki.
JOB.30.5	Haburã, huni yumetsubu keska wakĩ
JOB.30.5	hatuki sinatakĩ hatu danãkĩ hau txai bunũbũ
JOB.30.5	hatu txibaĩ sai sai ikubaĩkĩ
JOB.30.5	mae tibi anushũ hatu putakubainabu pashai
JOB.30.6	mananã mashash kini anu inũ
JOB.30.6	mashash ewapabu mania anu hiwekubainibuki.
JOB.30.7	Habu haskai nuitapahairai txaka musha namã hanus
JOB.30.7	itxa mania kashakubainibuki.
JOB.30.8	Ha yurabu hamẽburã, tsuã bakeki, iwanã, hatu unãbuma
JOB.30.8	dasibibũ danãkĩ txai hatu nitxĩkubainibuki.
JOB.30.9	Hakia ikis hatũ bakebũ ea dapishũ ea yuaĩ eki kashekanikiki.
JOB.30.10	Ẽ besuki kemu mitxukĩ ea danãhairakĩ
JOB.30.10	ana eki kemakatsi ikama benãtashũ ea daĩbaĩkanikiki.
JOB.30.11	Deusũ ẽ kushipa mebĩkĩ ea dakewaya
JOB.30.11	tsuã hawa ea ana nĩkakatsi ikama
JOB.30.11	eki ana meseabumaki.
JOB.30.12	Habũ ea danaĩbu itxapa beshũ
JOB.30.12	ea hawẽ tĩ akatsi birũwãtã
JOB.30.12	txakabuwakĩ ea tenãkatsis ikanikiki.
JOB.30.13	Ẽ shushakatsis ibiaya ea yamawanũ, iwanã,
JOB.30.13	ẽ hanu kai anu eki bai kebeãbuki,
JOB.30.13	tsuã ea hatu nemashunamarã.
JOB.30.14	Maewã mishki kenebaunibu namakis
JOB.30.14	purekĩ shui wanibu anu hikibirã
JOB.30.14	eanu butui ishtxubirani mesebirã ea datekanikiki.
JOB.30.15	Mesehairai ẽ datekũkainaii.
JOB.30.15	Ekiri ibubis pe ẽ shinãkubainima ana ẽ haskamaki.
JOB.30.15	Unanuma ẽ pe hiwebiakũkainima
JOB.30.15	nai kuĩ dunua yamakaĩmis keskai ẽ ana haskatã hiweamaki.
JOB.30.16	Isinĩ ea aka tenei nuitapai ẽ ana hiwekatsi ikamaki.
JOB.30.17	Isĩ tenetxakayamai ẽ shauki dikabis hikishũ
JOB.30.17	ea isĩwãkĩ heneama meshu tibi ẽ bika tenekũkainaii.
JOB.30.18	Deusũ hawẽ kushipawẽ ẽ tariyabi ea tetsũshũ
JOB.30.19	txi mapu inũ mai mishpu keska ea wakĩ pupus anu ea putaimaki.
JOB.30.20	Deusuũ, ẽ mia merabewati yukabia
JOB.30.20	ea merabewakĩ mĩ ea hawa kemamaki.
JOB.30.20	Ẽ mia ea a txakayamabia mĩ ea hawa nĩkamaki.
JOB.30.21	Ha dukũ mĩ ea betxipaibiakubainima
JOB.30.21	hakia ikis ea ana betxipaiama
JOB.30.21	mĩ ea itxakawakubainaii.
JOB.30.22	Niwe kushipa keskawẽ ea benikĩ
JOB.30.22	mĩ kushipawẽ ea bini bini akĩ mĩ ea taaii.
JOB.30.23	Hanu mawa bushanaibu anu mĩ ea iyukatsis ikai ẽ unaiĩ,
JOB.30.23	dasibi mawabu hanu hatu mekekĩ mĩ iyumis anurã.
JOB.30.24	Ha nuitapai hawa hayabumarã, eanã,
JOB.30.24	ẽ hatu merabewama ikimamẽ?
JOB.30.25	Nuitapai hawara bika teneaibu inũ
JOB.30.25	habu hawa hayabumawẽ taea hatu uĩ
JOB.30.25	ẽ hatuya kashama ikimamẽ?
JOB.30.26	Ẽ haska hatu merabewakubainimawẽ taea
JOB.30.26	ẽ benimati manakabiaya
JOB.30.26	natiã haskawẽ mĩ ea kupia ẽ nuitapakũkainaii.
JOB.30.27	Ẽ huĩtinĩ bika tenei hawa huĩrukuãma
JOB.30.27	shaba tibi bika betsa betsapa besti ẽ mekubainaii.
JOB.30.28	Bari txashama anu ẽ ana hiweama
JOB.30.28	isĩ txakabũ ea atxia
JOB.30.28	ana unanumama punu nuka bestia dasibibu bebũshũ
JOB.30.28	“Ea merabewakãwẽ”, iwanã, ẽ hatu yukakubainaii.
JOB.30.29	Ea nuitapairã, yuinaka kamã inu inũ avestruzrã,
JOB.30.29	ẽ haibu inũ ẽ betsabu keska ẽ hatu shinaiĩ.
JOB.30.30	Ẽ bitxi ana meshui yuna tenei
JOB.30.30	ẽ yura shana bakakũkainaya
JOB.30.31	ha mimawati harpa inũ teperewewẽ ana benimama
JOB.30.31	isĩ pae tenekĩ ẽ kasha besti kaiaĩ ẽ nĩkakubainaii.
JOB.31.1	Aĩbu txipash ẽ aĩma uĩ hawẽ kemukĩ
JOB.31.1	txutakatsi ikama Deusbe ẽ yubakaniki.
JOB.31.2	Dasibi kushipahairatũ nai anua
JOB.31.2	ana hawa hatu inãshanimẽkaĩ,
JOB.31.2	habũ kanekĩ hawẽ aĩma txutakubainaibu
JOB.31.2	dasibi hatu uĩmistunã?
JOB.31.3	Huni txakabubu inũ tsuabura yubakabiatã
JOB.31.3	hawa akabuma habu ishãkanikiki, nuitapairã,
JOB.31.3	habu ana hawa pe hiweamarã.
JOB.31.4	Hamapai sharabu ẽ akubaĩmis tibi
JOB.31.4	Deusũ txanima ea uĩkubaĩmiski.
JOB.31.5	Txanima emebi shinã txakabuakĩ
JOB.31.5	ẽ hatu hãtxa txakabuwaismahaira inũ
JOB.31.5	tsuara paranũ, iwanã, ẽ shinãkubaĩsmarã,
JOB.31.5	shabakabi txanima ẽ matu yuiaii.
JOB.31.6	Ẽ pepahaira wamis ea unãti wakĩ
JOB.31.6	Deusũ besti hawẽ balançawẽ tana keska wakĩ
JOB.31.6	ea tanakĩ pewashanikiki.
JOB.31.6	Haska ea tanatã ẽ pepakẽ ea unãshanikiki.
JOB.31.7	Ẽ hiwea pepa henetã hawara uĩ kemukĩ txibaĩ kasmai
JOB.31.7	ẽ mekẽwẽ hawara txakabu sharabu ẽ meimakẽ
JOB.31.8	hawara banakĩ ẽ txatxima hau betsabũ pikasmakĩ
JOB.31.8	hawara ẽ banaima hau betse betse anũbũwẽ.
JOB.31.9	Txanima kemukĩ ea dapi hiweatũ aĩ uĩ kasmai
JOB.31.9	hawẽ bene hanumakẽ parãtã ẽ txutaimakenã,
JOB.31.10	hawẽ taeshũ ẽ aĩ ea mebĩtã
JOB.31.10	huni betsã tsumawakĩ escrava wabaina
JOB.31.10	hau huni betsabũ ati wakĩ txutakubainũbũwẽ.
JOB.31.11	Haska ẽ hiwei atimapamiswẽ taeshũ
JOB.31.11	hau Deusũ ea kupihairashanũwẽ.
JOB.31.12	Ẽ kena pepa ana shinãtima wakĩ
JOB.31.12	ẽ mabu ea menũ keyũtirubuki.
JOB.31.12	Hakia ẽ kaneismawẽ taea ẽ hawa dateamaki.
JOB.31.13	Ẽ dayarubu huni inũ aĩbũ
JOB.31.13	hawara hawama bikatsis iki eki ha ikĩ
JOB.31.13	haska ea yukaibu hatu danãma
JOB.31.13	inãkĩ ẽ hatu merabewaimaki.
JOB.31.14	Ana haratu haska Deusũ betxipaiai ashũkĩ
JOB.31.14	ẽ uĩmatirumẽ?
JOB.31.14	Hamẽ ẽ kanemisrã,
JOB.31.14	haskara ẽ Deuski txanitirumẽ, ea yukarã?
JOB.31.15	Ẽ dayarubu inũ eari habias Deusũ
JOB.31.15	nukũ ewã shãkĩ anu nuku dasibi dami wakĩ
JOB.31.15	hiwemaniwẽ taeshũ ẽ hatu nĩkakubainimaki.
JOB.31.16	Haska inũ, tsuara hawara hayama nuitapaibu
JOB.31.16	hatu merabewakĩ ẽ heneama ikũkainimaki.
JOB.31.16	Aĩbuaibu hawẽ bene mawanibu hatu yubanishũ
JOB.31.16	hatũ piti inãkĩ ẽ hatu merabewakubainimaki.
JOB.31.17+JOB.31.18	Aĩbu beneuma nuitapai
JOB.31.17+JOB.31.18	hau tsuã hatu itxakawayamanũ mekekĩ
JOB.31.17+JOB.31.18	bakeishta ibu huni hayabuma
JOB.31.17+JOB.31.18	hatũ epa keskakĩ ẽ hatu merabewakubainimaki,
JOB.31.17+JOB.31.18	piti eskarabes hayabia ẽmesti piama
JOB.31.17+JOB.31.18	hatu pashkashũkubaĩkinã.
JOB.31.19+JOB.31.20	Matsitiã tsuara yabukuti hayama nuitapai inũ
JOB.31.19+JOB.31.20	tariuma matsi tenei mawakatsis ikai uĩkĩ
JOB.31.19+JOB.31.20	ẽ txashuwã dani tari tima ẽ hatu inã
JOB.31.19+JOB.31.20	hawẽ yabukui shanakubaĩkĩ benimakĩ ea yuikĩ:
JOB.31.19+JOB.31.20	“Mĩ huni pepaki”, ea wakubainimabuki.
JOB.31.21	Shanẽ ibu kushipa betsabũ bakeishta ibu hayama
JOB.31.21	itxakawaibu hatubetãs itxakawakatsi ikama
JOB.31.21	haska ẽ txakabu ekiri yuikĩ shinãtirubu unaĩ
JOB.31.21	ẽ pepa besti ikũkainimaki.
JOB.31.22	Na hãtxa ẽ dama yuiai ẽ txanitxakayarã,
JOB.31.22	ẽ pũyã ibubis teketã
JOB.31.22	ẽ pũti anua tsekei hau paninũwẽ.
JOB.31.23	Deusũ ea kupikĩ tenemaya
JOB.31.23	haskatã hawẽ kushipa ẽ nematiruma
JOB.31.23	hawẽ ẽ datehairaii.
JOB.31.24	Unanuma hiwenũ ishũ ouro mane itxapa itxawatã
JOB.31.24	haki txiti inũ ika ẽ hawẽ kemukĩ shinãma ikũkainimaki.
JOB.31.25	Dayakũkaini inabu itxapa inũ, mabu itxapa inũ,
JOB.31.25	dayarubu itxapa inũ, pei itxapa ẽ hayabia
JOB.31.25	haska sharabu ha shinaĩ ẽ hawẽ hawa keĩsmahairaki.
JOB.31.26	Bari hawẽ txasha hawẽruahaira kaĩkiranai inũ
JOB.31.26	ushe babekei ewapai hawẽruahairari uĩkĩ
JOB.31.27	hawa hune inũ shabakabi ẽ hatu kẽwã taskaismaki,
JOB.31.27	ẽ mekẽ hatu meshãshũkinã.
JOB.31.28	Hakia Deus danãkĩ bari inũ ushe ẽ kẽwãmiswẽ taeshũ
JOB.31.28	Deus nai anua eki sinata txakayamakĩ
JOB.31.28	ea kupitiruki, unãbiai ẽ haki petxiarã.
JOB.31.29	Habu eki sinataibu txakabũ hatu atxia bika teneaibu
JOB.31.29	hatu uĩ hatukiri shinã txakama ẽ hatuwẽ nui bestimiski.
JOB.31.30	Eki sinataibu hau mawanũbũ
JOB.31.30	hatukiri hãtxa txakabukĩ ẽ hatu yupuismahairaki.
JOB.31.31	Tsuara ebe hiweabũ nawa betsa txaikea beaibu
JOB.31.31	hatuwẽ kemukĩ hatu itxakawanũ ikaibu
JOB.31.32	ha nawabuwẽ nuikĩ hiwemanu hau ushayamanũbũ
JOB.31.32	hatu mekekĩ ẽ hiwe anu ishũ ẽ hatu ushãmiski.
JOB.31.33+JOB.31.34	Huni betsabũ kanetã yurabuki datehairakĩ
JOB.31.33+JOB.31.34	hatũ txakabu hunekubaĩmisbu keska wakĩ
JOB.31.33+JOB.31.34	eãri hawara hune kanekĩ txakabuwatã ẽ huneismaki,
JOB.31.33+JOB.31.34	tsua parãmarã.
JOB.31.33+JOB.31.34	Hamẽ ẽ txakabuwẽ taea
JOB.31.33+JOB.31.34	enabu eki dakekĩ ea danãtirubuwẽ taea
JOB.31.33+JOB.31.34	ẽ hiwe bepu keyutã
JOB.31.33+JOB.31.34	ẽ nishma dakaismaki.
JOB.31.35	Na eska ẽ yuikubainai tsuãra hau ea nĩkashanũ
JOB.31.35	hawẽ matu unãti wamati ẽ kena ibubis netãkĩ
JOB.31.35	ẽ keneaii, bisha bisha akinã.
JOB.31.35	Haska ẽ kanekubainimakiri huni betsã hau kenetã
JOB.31.35	shanẽ ibubu inãnũwẽ, hawẽ ea yuãkĩ txitetirã.
JOB.31.35	Ea haska waibũ Deus kushipahaira dasibi binuatũ
JOB.31.35	ea nĩkamis shũ ea merabewakĩ
JOB.31.35	hau ea kemanũwẽ.
JOB.31.36	Haska ea txitebiaibu ẽ kaneismawẽ taea ma keneabu
JOB.31.36	maiti keska ha kene sawetã dakeama ẽ nikaũshanaii.
JOB.31.37	Shanẽ ibuhairatũ bake keskai pepai
JOB.31.37	hawa txakabuma Deuski kematã
JOB.31.37	dasibi ẽ akubiranai ha bebũ nishũ ẽ yui keyushanaii,
JOB.31.37	hawa dakeamarã.
JOB.31.38	Hanu ẽ yunumis mai uru pewakĩ
JOB.31.38	dasibi pe mekekubaĩkĩ
JOB.31.38	bari betsatiã banayuama ẽ huĩrukũmamiski,
JOB.31.38	hau ana mai pepayunũ manakinã,
JOB.31.38	hau ea huni mawayamashanunã.
JOB.31.39	Hamẽ tsuãra yunu ẽ yumetsuima kasmai
JOB.31.39	ẽ dayarubu parãkĩ ẽ hatu pe pakamakẽ
JOB.31.40	ẽ bai anu shekiwã trigo ana hukuãma
JOB.31.40	hakia musha besti benei inũ
JOB.31.40	shekiwã cevadari ana hukuãma
JOB.31.40	basi txakabu benekĩ
JOB.31.40	hau dasibi ẽ yunu bai atxikubaĩshanũwẽ,
JOB.31.40	akĩ hawenabu nemai hawẽ hãtxawẽ Jó yuinikiaki.
JOB.38.1	Hanua niwe kushipa shubi shubi ikai anushũ hãtxa wakĩ Senhor Deusũ Jó yukakĩ:
JOB.38.2	“Ẽ mia ashũmis hawa pe ekiri tapĩkĩ
JOB.38.2	mĩ unãriamabia ekiri hatu yuikĩ
JOB.38.2	shabakabi wama hunei mĩ hãtxakũkainairã,
JOB.38.2	habia mĩ miaki”, atã,
JOB.38.3	“Mĩ kushipawẽ hawa dateama
JOB.38.3	mĩ ea ikũhairawamisrã, ea uĩmawe,
JOB.38.3	na yukati tibi ẽ mia yukai ea kemakinã.
JOB.38.4	Mĩ txanima unanepahairarã,
JOB.38.4	ha mai dami wakĩ ẽ taewayarã,
JOB.38.4	miarã, mĩ hani inimẽkaĩ ea yuiwe.
JOB.38.5	Mai dami wakĩ taewakĩ tana keyukĩ
JOB.38.5	hatishũ hawẽ kesu wakea tsuã ani mĩ unaĩ?
JOB.38.5	Tsua inimẽ, ha mai dami wai dayairã?
JOB.38.6+JOB.38.7	Ẽ nai tsumabu benimahairakĩ ea kẽwaĩbũ
JOB.38.6+JOB.38.7	penamahaira bishi hatiri txashai taekirani
JOB.38.6+JOB.38.7	habe benimai kãtaibũ
JOB.38.6+JOB.38.7	ha mishkipawã kushipahaira hawẽ mai mestẽwãkĩ
JOB.38.6+JOB.38.7	ha dukũ hanakinã, tsuã animẽ?
JOB.38.8	Mai uke meranua dasibi ianẽwã tuebiranairã,
JOB.38.8	tsuã hene nemakĩ maĩwẽ bepukĩ
JOB.38.8	kesha wakĩ metu wabaunimẽ?
JOB.38.9+JOB.38.10	Ianẽwã nemakĩ hawẽ kesha hatishũ
JOB.38.9+JOB.38.10	kesu kawanawakĩ eã ẽ aniki.
JOB.38.9+JOB.38.10	Dasibi bepu pewakinã, nai kuĩ hawẽ tari keska wakĩ inũ
JOB.38.9+JOB.38.10	basnũri hawẽ bakeishta yabukuti keska wakĩ
JOB.38.9+JOB.38.10	ianẽwã ẽ ashuniki.
JOB.38.11	Haska watã ianẽwã yuikĩ:
JOB.38.11	‘Hanu besti kesua tũkash ikĩ tsakabirãbirãshãwẽ,
JOB.38.11	ana unuri binuamarã’, akĩ ẽ nemaniki.
JOB.38.12	Penai hau bari txashai pekiranunã, hiwekũkaĩkinã,
JOB.38.12	mĩ ma haska yunuimamẽ,
JOB.38.12	eã ẽ amis keska wakinã?
JOB.38.13	Mai hirabi hau shaba wanũ yunukĩ
JOB.38.13	inũ huni txakabubu hau datei pashanũbũ
JOB.38.13	mai taka taka akĩ hatu putakĩ
JOB.38.13	mĩ kushipawẽ mĩ ma yunuimamẽ?
JOB.38.14	Bari txashakiranaya mai besu betsai mati matipa
JOB.38.14	tari hawẽruai keskai tashi mirĩ itiruki.
JOB.38.15	Bari txashakĩ huni txakabubu atxibiatã hunekaĩmis keskai
JOB.38.15	huni sinatamisbu keyushanikiki.
JOB.38.16	Ha ianẽwã uke merã hunea
JOB.38.16	hanua habai uinã, mĩ ma katanimamẽ?
JOB.38.17	Hanu mawabu bumisbu meshuhaira anu
JOB.38.17	hawẽ hikiti beputi shuirã, mĩ ma uĩtanimamẽ?
JOB.38.18	Mai hirabi hatishũ kesuakea hawẽ hashpa inũ hawẽ txaiparã,
JOB.38.18	mĩ unaĩ?
JOB.38.18	Haska ẽ mia yukakubainairã,
JOB.38.18	txanima dasibi mĩ unã keyuimẽkaĩ, ea yuiwe.
JOB.38.19	Shaba inũ meshu hanu irumisrã, mĩ unaĩ?
JOB.38.20	Hawẽ kati baiwẽ mai hirabi txaihaira dũkemabaũkĩ
JOB.38.20	bari inũ meshu ana txĩtũwãbirãkinã,
JOB.38.20	mĩ hatu yunutirumẽ?
JOB.38.21	Mĩ haska yunutirumahairaki.
JOB.38.21	Mai bawakĩ dasibi ẽ dami waitiã
JOB.38.21	mĩ kaini bari itxapa mĩ hayabia
JOB.38.21	dasibi ẽ dami wani mĩ unãtirumahairaki.
JOB.38.22+JOB.38.23	Hanu detenamei nuitapaibutiã
JOB.38.22+JOB.38.23	huni txakabubu hawẽ hatu kupishanũ, iwanã,
JOB.38.22+JOB.38.23	ha ui matsihaira inũ barush ui hanu ẽ arua
JOB.38.22+JOB.38.23	hari kashũ mĩ ma uĩtanimamẽ?
JOB.38.24	Haratu baiwẽ shaba hui
JOB.38.24	ibubis txashakirani pabirãmismẽ?
JOB.38.24	Niwe bari huaikiria shũku ibirani
JOB.38.24	haskatã pua iki pabaĩmismẽ?
JOB.38.25+JOB.38.26+JOB.38.27	Ha mai tsusĩhaira anu hanu tsua hiweabuma anu
JOB.38.25+JOB.38.26+JOB.38.27	txa akĩ hau basi benemanũ
JOB.38.25+JOB.38.26+JOB.38.27	tĩ ikaĩkaini kana baka baka ikai yunukĩ
JOB.38.25+JOB.38.26+JOB.38.27	tsuã ui bepẽkĩ ui ima txakayamamismẽ?
JOB.38.28	Ui inũ basnunã,
JOB.38.28	hatũ dami wanirã, ibu hunirã, tsuamẽ?
JOB.38.29+JOB.38.30	Mati keyatapahaira anua
JOB.38.29+JOB.38.30	matsihaira wakĩ pashku inũ, hene inũ,
JOB.38.29+JOB.38.30	ianẽwã batapa tãkimamisrã,
JOB.38.29+JOB.38.30	tsuamẽ, haki banirã?
JOB.38.31	Bishi shukua hawẽ kena Sete-estrelo
JOB.38.31	miã mĩ hatu meketirumẽ, hawa pashkamarã?
JOB.38.31	Ha inũ, bishi shukua betsa Órionã,
JOB.38.31	miã mĩ pashkatirumẽ, maewakinã?
JOB.38.32	Bishi shukua tibirã, hanu kaiaĩtianã,
JOB.38.32	miã mĩ hatu tashnimamismẽ?
JOB.38.32	Bishi shukua dabe Ursa Ewa inũ Ursã Bakerã,
JOB.38.32	hanu dakai anu miã mĩ hatu maewakubaĩmismẽ?
JOB.38.33	Nai anua shanẽ ibukĩ haska dayakĩ ẽ yunukubainairã,
JOB.38.33	mĩ unaĩ?
JOB.38.33	Haska ẽ yunumis mai anushũri habias keskari
JOB.38.33	mĩ yunuriamismẽ?
JOB.38.34	Hau miki ui itxakayamanũ
JOB.38.34	mĩ hãtxa bestiwẽ nai kuĩ mĩ yunutirumẽ?
JOB.38.35	Mĩ yunua haniara kana baka baka itã mia yuikĩ:
JOB.38.35	‘Nũ nenuki, mĩ nuku yunua nũ ikairã’, ikĩ mia yuibainaiburã,
JOB.38.35	mĩ haska nĩkamismẽ?
JOB.38.36	Tsuã yurabu unanepa wakubaĩmismẽ?
JOB.38.36	Hunibũ yushĩ nĩkanikaya wakinã,
JOB.38.36	tsuã hatu haska wakubaĩmismẽ?
JOB.38.37+JOB.38.38	Unanepahairakĩ nai kuĩ hati haya
JOB.38.37+JOB.38.38	tsuã tanatirumẽ?
JOB.38.37+JOB.38.38	Mai mishpu tãki keyua dasibi tsusĩ anu
JOB.38.37+JOB.38.38	tsuã ui imatirumẽ,
JOB.38.37+JOB.38.38	nai kuĩki ũpash mata maĩ huka keska wakinã?
JOB.38.39+JOB.38.40	Inu betsa leão yushanẽ hawẽ bakebu pimakĩ
JOB.38.39+JOB.38.40	hatu yani wamanũ ika
JOB.38.39+JOB.38.40	hatũ kini uke merã kasmai
JOB.38.39+JOB.38.40	txaka merãshũ manaibu
JOB.38.39+JOB.38.40	yuinaka miã deteshũ mĩ hatu beshũmismẽ?
JOB.38.41	Tete meshupã bakebu hawa pitima
JOB.38.41	ĩsh ĩsh ikĩ ea merabe yukakubainaibũ
JOB.38.41	tsuã ibu merabewa hatu piti bishũmismẽ?” atã,
JOB.39.1	“Mati matipa anua yuinaka cabra hatiã
JOB.39.1	hawẽ bake kaĩmisrã, mĩ unaĩ?
JOB.39.1	Txashu bake kaĩ kamiairã, mĩ ma uĩmamẽ?
JOB.39.2	Hati ushe txashu bakeyatã hanu kaĩmis
JOB.39.2	mĩ ma unaĩ?
JOB.39.3	Txashu yushã hawẽ bake kainũ ika
JOB.39.3	kami txĩtxa daka kaĩtã isĩhairai maĩmiski.
JOB.39.4	Hanua kaĩtãs hamebi benia damesteni kushipatã
JOB.39.4	ni anua ewatã txipu hawẽ ibu dapashkabaĩmiski,
JOB.39.4	ana hanu hawẽ ibu anu txĩtuãmarã.
JOB.39.5	Jumento inabiakẽ tsuã nitxinimẽ,
JOB.39.5	hau yuinaka betsa keskai hamebi hiwekũkainunã,
JOB.39.5	hawẽ nesha pekatã tsuã mekeama
JOB.39.5	hau ibubis hiwenũ tashnimakinã?
JOB.39.6	Hanu tsua hiweabuma anu napãpa mai salya
JOB.39.6	hau hanu hiwenũbũ ha jumento nitxĩkĩ
JOB.39.6	uĩmakĩ eã ẽ hatu metuniki.
JOB.39.7	Mae ewapa anua yurabu hãtxawaĩbu jumentõ hatu betxipaiama
JOB.39.7	inũ habũ jumento yunukĩ sai amisbu nĩkakatsi isbumaki.
JOB.39.8	Pinũ ika mati inũ pãpa tibi anu
JOB.39.8	basi pepa benai jumento nikũkaũmiski.
JOB.39.9	Ina awa bene ibuuma yuinaka keska hiwekũkaĩmis
JOB.39.9	mia dayashũtiru mĩ shinaĩ,
JOB.39.9	mĩ ina hiwe anu pubẽbiakẽ ushãkubaĩkinã?
JOB.39.9	Mĩ haska bitxitirumahairaki.
JOB.39.10	Ha ina awa mĩ dayamakatsis ikai hi tekishkũshũ nĩkamas
JOB.39.10	mĩ bai berẽ amakĩ hẽ iyamabiaya mĩ pewamabaĩtirumẽ?
JOB.39.10	Kayãbis kakĩ dayakaĩkĩ mia katxũ kaya
JOB.39.10	mia pukĩ pukĩ akĩ pewashũbaĩtirumẽ?
JOB.39.11	Mĩ daya hau ibubis mia ashũkubainũ
JOB.39.11	ina awa bene pubẽ kushipawẽ taeshũ
JOB.39.11	mia pe dayashunũ ha besti mĩ henetirumẽ?
JOB.39.12	Mĩ shekiwã trigo tsekashũ
JOB.39.12	mĩ mae anu hanushũ mĩ shememis anu mia itxawashũtirurã,
JOB.39.12	haska mĩ shinaĩ?
JOB.39.12	Mia haska washũtirumahairaki, pubẽhairawẽ taearã.
JOB.39.13	Yuinaka peiya avestruz hawẽ pei bitxu nãketapa keskabia
JOB.39.13	benimai pea pea ibiamis manaũri nuyakaĩtirumaki,
JOB.39.13	hawẽ pei kushipamawẽ taearã.
JOB.39.14	Hanua bari txashakĩ hawẽ batxi hau shana wanũ
JOB.39.14	hawẽ batxi mashi anu paketã henebaĩmiski,
JOB.39.15	yurabu inũ yuinakapã pemakĩ
JOB.39.15	hawẽ batxi txakabuwãtiru hawa shinaĩ hawa nuiamarã.
JOB.39.16	Hawenama keska hatũ bake ibubis tushiabu
JOB.39.16	hatu hawa mekeisbumaki,
JOB.39.16	hawẽ batxi pakei hamẽ dayashina hawa ana shinãmarã.
JOB.39.17	Eanã, avestruz hawa unanepati ẽ inãma iniki,
JOB.39.17	hawa pe shinãtiruma wakinã.
JOB.39.18	Hakia benitã pea pea ikayabi kushikaĩkĩ
JOB.39.18	cavaloki katsaumea buaibu
JOB.39.18	hawaira hatu binubaĩkĩ hatu usãbaĩmiski.
JOB.39.19	Cavalo kushipa wakĩ inũ
JOB.39.19	hawẽ teshu anu bu txaipa hawẽrua wakinã,
JOB.39.19	miã mĩ animẽ?
JOB.39.20	Yurabu datehairamai hãsh hãsh iki
JOB.39.20	cavalo mĩ ishtxumatirumẽ,
JOB.39.20	shini ishtxumis keska wakinã?
JOB.39.21	Kanũ ika hawẽ kushipa hatu uĩmai
JOB.39.21	pãpa anua taweshiki taweshiki ikĩ
JOB.39.21	huni katsaumea detenameaibu anu
JOB.39.21	hawa dateama cavalo hikibaĩmisbuki.
JOB.39.22+JOB.39.23	Hawara mesehairabiakẽ usaĩ huni haki katsaumea
JOB.39.22+JOB.39.23	hawẽ pia itxapa txineshekeaya bei
JOB.39.22+JOB.39.23	kushama kushama abiranaibũ inũ nupe txaipa inũ
JOB.39.22+JOB.39.23	hashi txaipawẽ detenamei baka baka iki detenameaibũ
JOB.39.22+JOB.39.23	hawa datei teku itã cavalo txĩtuĩsbumaki.
JOB.39.24+JOB.39.25	Txaikea detenamei sai sai ikaibu
JOB.39.24+JOB.39.25	cavalõ nĩkakĩ hatũ himi shetei
JOB.39.24+JOB.39.25	hanua trombeta txã txã akaibũ
JOB.39.24+JOB.39.25	ana hawẽ dekĩwẽ hãsh hãsh iki
JOB.39.24+JOB.39.25	hawa manai pes nitiruma
JOB.39.24+JOB.39.25	tsuã hatu nematiruma
JOB.39.24+JOB.39.25	detenameaibu anu hawaira kushibaĩmisbuki.
JOB.39.26	Hamẽ betsarã, hau tete nuya tapĩtã sulkiri nuyakaĩtanũ
JOB.39.26	unanepa wakĩ miã mĩ yusĩmismẽ?
JOB.39.27	Nawa tetẽ hau manaũrihaira hawẽ batxi paketi na wanũ
JOB.39.27	pewamakinã, habia miã mĩ amamismẽ?
JOB.39.28	Mati keyatapahaira mamaki mishki betsa naeshpa anu
JOB.39.28	nawa tete yushã hanu bariri inũ meshu merã huĩrukũkatsi
JOB.39.28	hanu hawa hikitiruma
JOB.39.28	ushakatsi na wakĩ hawẽ iruti watã hiwemiski.
JOB.39.29+JOB.39.30	Hari manaũrihairashũ manakĩ hawẽ piti nami hawara betxitã atxishũ
JOB.39.29+JOB.39.30	hawẽ bakebu nami himiyabi pimakubaĩmiski.
JOB.39.29+JOB.39.30	Yuinaka betsa mawa inũ detenamei mawabu anu
JOB.39.29+JOB.39.30	nawa tetẽ nami pi itxa mapumisbuki”, itã
JOB.40.1+JOB.40.2	Senhor Deusũ Jó ana yuikubaĩkĩ:
JOB.40.1+JOB.40.2	“Mianã, ẽ Deus kushipahaira dasibi binuatũ
JOB.40.1+JOB.40.2	haska eã betxipaikĩ ẽ amis nĩkamas ana ea pewakĩ
JOB.40.1+JOB.40.2	mĩ ea ana txitekatsis ikai?” aka
JOB.40.3+JOB.40.4	Jó hawa yuitiruma unãshubira yuikĩ:
JOB.40.3+JOB.40.4	“Ẽ hawamahairawẽ taeshũ
JOB.40.3+JOB.40.4	ẽ mia hawa ana hãtxa watirumahairaki.
JOB.40.5	Ẽ haibuaibu ma ẽ hatu dabeki yuikubaĩshinaki.
JOB.40.5	Ana hãtxa betsa yuikĩ ẽ mia hawa yuitirumaki”, aka
JOB.40.6	hanua niwe kushipa shubi shubi ikai anushũ hãtxa wakĩ Senhor Deusũ Jó ana yuikĩ:
JOB.40.7	“Natiã haska mĩ kushipamis
JOB.40.7	ea uĩmariwe,
JOB.40.7	na yukati tibi ẽ mia yukai ea kemakinã.
JOB.40.8	Miã ea txitekinã,
JOB.40.8	kanekĩ ẽ txakabuwaima miã mĩ ea yuiai?
JOB.40.8	Hanua mia ikirã, dasibibu bebũ
JOB.40.8	hawa txakabuwaisma mĩ kaĩkatsis ikai?
JOB.40.9	Miarã, mĩ kushipa hayamẽ,
JOB.40.9	ea ẽ Deus kushipa haya keskarã?
JOB.40.9	Mĩ huirã, ena keskamẽ,
JOB.40.9	kana tĩ ikaĩkainai dẽke ikainai keskarã?
JOB.40.10	Shanẽ ibukĩ kushipa sawea keskai kushipai hawẽruai
JOB.40.10	txasha txasha iki keskawẽ yabukuwe.
JOB.40.11	Ha ibubis kẽkubainaibu dasibi hatu uĩ
JOB.40.11	hatuki sinatakĩ babu wakĩ hatu dake wawe.
JOB.40.12	Tsuabura ibubis keĩ hãtxamisbu
JOB.40.12	hatu uĩ bestikĩ di akawakĩ
JOB.40.12	hatu beshtewe.
JOB.40.12	Hanira hunibu txakabu mĩ hatuki nukuairã,
JOB.40.12	hatu txusha keska wakĩ dake wakĩ hatu beshtewe.
JOB.40.13	Mai anu maiwati uke merãhaira anu hatu bitxikĩ bepuwe,
JOB.40.13	ha mawaburã.
JOB.40.14	Mĩ haska waya,
JOB.40.14	‘Mĩ kushipawẽ mĩ ibubis maematã meketiruki’,
JOB.40.14	akĩ eã ẽ mia unãshanaii”, atã
JOB.40.15	ana Deusũ yuikĩ:
JOB.40.15	“Yuinaka itamamahaira Beemotekiri shinãwẽ.
JOB.40.15	Yuinaka Beemote inũ mia ẽ matu dami waniki.
JOB.40.15	Habunã, ina awa keskakĩ basi besti pikubaĩmisbuki.
JOB.40.16	Kushipahaira hawẽ kati nami inũ
JOB.40.16	hawẽ pubi namirã, babumahairaki.
JOB.40.17	Hawẽ kate hinarã, txarishki, kusha hi keskarã.
JOB.40.17	Hawẽ kishi punu hawẽ taeki tsamiakeakea kushipahairaki.
JOB.40.18	Hawẽ shau tibi mane bronze shãkiã keska inũ
JOB.40.18	hawẽ kishi inũ hawẽ pũyã
JOB.40.18	mane kushipa ferro keska kushipahairaki.
JOB.40.19	Ha yuinaka Beemote dami wakĩ
JOB.40.19	dasibi yuinaka betsa ẽ hatu binumakĩ keyuniki.
JOB.40.19	Eã ẽ dami waniwẽ taeshũ
JOB.40.19	eã besti tenãkĩ ẽ yamawatiruki.
JOB.40.20	Mati matipa anu hanu yuinaka betsa pianãbu hiwea beyusbiamisbukẽ
JOB.40.20	habianushũri basi hukuaĩ yuinaka Beemote beshũ pikubaĩmisbuki.
JOB.40.21	Ha inũ, hi betsa utapã namã dakai inũ
JOB.40.21	iã kesha tawa anu hunea manimisbuki.
JOB.40.22	Pashku kesha hi inũ hi betsa utapãri
JOB.40.22	shukua mapubauna anu utamisbuki.
JOB.40.23	Hene Jordão bai matai kushibiranaya hawa dateisbumaki.
JOB.40.23	Hatũ dekĩ anu hene kesubiakẽ unanuma mapumisbuki.
JOB.40.24	Hatũ beru tsekanũ, iwanã,
JOB.40.24	tsuã hatu atxitirumẽ?
JOB.40.24	Hatũ dekĩ anu tsuã hatu deuwatirumẽ?
JOB.40.24	Tsuã haska watirumahairaki.
JOB.41.1	Ha kape pubẽ itamamahaira hawẽ kena tsatsakapetãwãkiri shinãhairawe.
JOB.41.1	Sheamati ewapawẽ sheamakĩ mĩ bitirumẽ?
JOB.41.1	Dispiwẽ hawẽ hana mĩ neshatirumẽ?
JOB.41.2	Hawẽ dekĩ shui dabe anu dispi mistubaĩ
JOB.41.2	mĩ neshatirumẽ?
JOB.41.2	Mane betãtiwẽ hawẽ kui mĩ betãtirumẽ?
JOB.41.3	Hawẽ daewati hãtxawẽ hau mĩ hawẽ nuinũ
JOB.41.3	tsatsakapetãwanẽ mia ea akĩ
JOB.41.3	yukatiru mĩ shinaĩ?
JOB.41.4	Hawẽ hiwea dasibi mĩ dayaru escravo hau ikũkaĩshanũ
JOB.41.4	mĩ habe yubakatiru mĩ shinaĩ? Haskatimahairaki!
JOB.41.5	Isa pishtabe mĩ beyusmis keskai
JOB.41.5	ha tsatsakapetãwãbe mĩ beyus shanai?
JOB.41.5	Mĩ aĩbu bakebube hau habe beyusnũbũ
JOB.41.5	mĩ hatu neshashũshanai?
JOB.41.5	Mĩ haska watirumahairaki!
JOB.41.6	Piti inananaĩ biananãmisbu hiwe anu tsatsakapetãwã iyua
JOB.41.6	hati hawẽ karuwẽ taea binũ ika ibube ha itirubumẽ?
JOB.41.6	Hatu inãkĩ hawẽ yura mĩ meshte meshte atirumẽ?
JOB.41.6	Pubẽhairakẽ mĩ haska watirumahairaki!
JOB.41.7	Pia kuĩ itxapawẽ hawẽ bitxi pesakĩ
JOB.41.7	ukeri kaĩmakĩ mĩ teshũ wãtirumẽ?
JOB.41.7	Hawẽ bushkaki hashiwẽ mĩ txatxitirumẽ?
JOB.41.7	Mĩ atirumahairaki!
JOB.41.8	Atxinũ, iwanã, mĩ mamepia hawẽ kushipawẽ mia binukĩ
JOB.41.8	maemashanikiki, mia isĩ tenemakinã.
JOB.41.8	Hanushũ mĩ ana metirumahairaki.
JOB.41.9	Tsuabũra tsatsakapetãwã hawẽ yura uĩ besti
JOB.41.9	date paepai shinanẽtirubuki.
JOB.41.10	Tsuãra tsatsakapetãwã bestẽ wãkĩ
JOB.41.10	betxima sinatahairaya
JOB.41.10	tsua ha bebũ katirumahairaki, binubaunirã.
JOB.41.10	Ea Deus kushipahaira dasibi binuatũ
JOB.41.10	besti ẽ binutiruki.
JOB.41.11	Dasibi nai namã haya enaski.
JOB.41.11	Haskawẽ taeshũ haska betxipaikĩ ẽ amiskiri
JOB.41.11	tsuãra ea txitetirumaki.
JOB.41.12	Tsatsakapetãwã hawẽ pabu tibi inũ
JOB.41.12	hawẽ yura kushipahaira yuinaka betsã binuamawẽ taea
JOB.41.12	ẽ hakiri yui henetirumaki.
JOB.41.13	Hawẽ bitxi shaka keshtuhaira txatxikĩ
JOB.41.13	tsuã pesatirumẽ?
JOB.41.13	Hawẽ bitxi kushipahaira babuma tsuã dashpetirumẽ?
JOB.41.14	Hawẽ deta txaipa sheta itxapa mapua mesehaira
JOB.41.14	tsuã hashpa watirumẽ?
JOB.41.15	Hawẽ yura shaka tsami keku dakabaina
JOB.41.15	kushihaira mishki keskaki.
JOB.41.16	Hawẽ shaka tsamiarã,
JOB.41.16	hanus kekubaina niwe hikikaĩtirumaki.
JOB.41.17	Ha hawẽ shaka tsami mestẽhairabainawẽ taeshũ
JOB.41.17	tsuã besha wakĩ pashkatirumaki.
JOB.41.18	Hawẽ hui aũ aũ iki kana bakai keskamiski.
JOB.41.18	Hawẽ beru txashahaira tashipa bari tashnikirani
JOB.41.18	txashamis keskaki.
JOB.41.19	Hawẽ dekĩ anua txi here kaĩ
JOB.41.19	dekẽ bishi bishi imiski.
JOB.41.20	Hawẽ dekĩ anua kuĩ kaĩmiski,
JOB.41.20	kẽti pitxã kukatsa iki kuĩ puamis keskairã.
JOB.41.21	Hawẽ hashpa anua txi here shũ akĩ
JOB.41.21	tsiste keti wamiski.
JOB.41.22	Hawẽ teshu kushipahairawẽ taea
JOB.41.22	dasibi ha bebũ mapua datehairamisbuki.
JOB.41.23	Hawẽ yura nami tibi hawa babu hayama dasibi kushihairaki,
JOB.41.23	mane ferro payua keska tsuã txatxikĩ pesatiruma keskarã.
JOB.41.24	Hawẽ huĩti mãkã keska kushihairaki,
JOB.41.24	mishki deneti keskarã.
JOB.41.25	Tsatsakapetãwã benikĩ hatu datea
JOB.41.25	haki mesei yushibubu date paepai pashamisbuki.
JOB.41.26	Nupe txaipa kenuhaira inũ, hashi kenuhaira inũ,
JOB.41.26	pia kuĩ hawẽ debu mane kenuhaira denetamea inũ,
JOB.41.26	detenameti betsa dardo habu sharabuwẽ
JOB.41.26	tsuã tenãtirumaki.
JOB.41.27	Hatũ shinanã, mane ferrorã, tawa shana keska inũ
JOB.41.27	mane bronze hi txapui keskakẽ
JOB.41.27	tsatsakapetãwã hatiki dateismahairaki.
JOB.41.28	Pia kuĩwẽ tsakabiabu hawẽ datei pashatirumaki.
JOB.41.28	Mãkã tũku haki puta puta abiabu hawẽ dateama
JOB.41.28	basi shana puta puta akaibu keska shinãmiski.
JOB.41.29	Binu ewapa kushipawẽ hatu makush makush aka
JOB.41.29	tawa shanawẽ hatu kusha kusha aka keska inũ
JOB.41.29	txatxiti haki putabu hawẽ hui nĩkai
JOB.41.29	hawa dateama usãmiski.
JOB.41.30	Hawẽ nuta shakawẽ pupus anu sharakaĩkĩ
JOB.41.30	bai tapĩbaĩkĩ tsispubaĩmiski.
JOB.41.31	Hawẽ yura itamamawẽ taea
JOB.41.31	ianẽwã nua merã hikikaĩkinã,
JOB.41.31	kẽti kukatsa ikai keskai inũ
JOB.41.31	dau sheniya kapamana buspuai keska wabaĩmiski.
JOB.41.32	Hanua hene shatebaina
JOB.41.32	hatxũ hene betxũkaini
JOB.41.32	hawẽ betxũ hushupahaira henebaina
JOB.41.32	bu hushupa niwe shũku ikaĩkĩ
JOB.41.32	pexa wabaina keskamiski.
JOB.41.33	Mai hirabi anua tsatsakapetãwã keska
JOB.41.33	yuinaka betsa hayamaki.
JOB.41.33	Hau tsuaki date taskayamashanũ ẽ dami waniki.
JOB.41.34	Yuinaka betsa pianã mesebia dasibi hau haki dateshanũbũ
JOB.41.34	hatũ shanẽ ibu wakĩ yuinaka dasibi ẽ binumaniki”, aka
JOB.42.1+JOB.42.2	hanushũ Jó Senhor Deus kemakĩ yuikĩ:
JOB.42.1+JOB.42.2	“Hamapai sharabu unã keyukĩ
JOB.42.1+JOB.42.2	dasibi mĩ haska akatsis ikai mĩ atiru
JOB.42.1+JOB.42.2	betsã atirumarã, ma ẽ mia unaiĩ.
JOB.42.3	Ẽ hawamahairabia haska mĩ betxipaimis keska
JOB.42.3	mĩ amis nĩka pewariama ẽ hãtxashinaki,
JOB.42.3	haska ẽ hawa unãmahairabiatũ mia uĩmairã.
JOB.42.3	Kushipakĩ haska dami betsa betsapa pepa mĩ akubaĩmis
JOB.42.3	tapĩkĩ nĩkariama ẽ mikiri hãtxashinaki.
JOB.42.4	Deusuũ, miã ea yuikĩ:
JOB.42.4	‘Ẽ mia hãtxa wai ea nĩkawe.
JOB.42.4	Ẽ mia yukai ea kemariwe’, akĩ
JOB.42.4	mĩ ea yuishuki.
JOB.42.5	Uatiã mikiri yusiaĩbu nĩka bestikĩ haska bestiwẽ ẽ mia unãkubaĩshinaki.
JOB.42.5	Hakia natiã ibubis miki nukutã ẽ beruwẽ ẽ mia uiaiĩ.
JOB.42.6	Haskawẽ taeshũ hawara mikiri ẽ yuishina ana shinãma
JOB.42.6	ẽ yamawakatsis ikaii, hau mĩ ekiri haska ana shinãyamanunã.
JOB.42.6	Na habiatiã mai kuru inũ txi mapu anu tsaushũ
JOB.42.6	mikiri ẽ ana shinã betsa wakĩ taewaii”, akaya
JOB.42.7	Jóbe hãtxakũkaini keyutã Senhor Deusũ Elifazri yuikĩ: “Ẽ tsuma Jó akubirãshina keskama ekiri txanima hãtxa mã yuiamawẽ taea mia inũ mĩ haibu dabeki ẽ sinatahairaii. 
JOB.42.8	Haskawẽ taeshũ na habiatiã 7 ina awa bene inũ 7 txashuwã bene katushũ ẽ tsuma Jó anu butãkãwẽ. Mã ha bushuã Jó ea daewakĩ matũ inabu tesẽshũ txiwẽ matũ ina hirabi matu kuakĩ keyushũtã Jó matu merabewakĩ ea matu yukashunaya ẽ matu itxakawama ishanaii. Ẽ tsuma Jó hãtxa txanima yuishina keska wama haska mã betxipaiai keska mã ekiri hãtxa txakabubiashĩkẽ ẽ matu kupiama ishanaii”, aka
JOB.42.9	hanua Elifaz Temã anua inũ, Bildade Suá anua inũ, Zofar Naamá anua bushũ haska Senhor Deusũ hatu yunua ashuãbu Jó Senhor Deus hatu yukashunaya Jó yukai Senhor Deusũ nĩkashunikiaki.
JOB.42.10	Hanushũ hawẽ haibu dabe inũ besti Jó hatu yukashũkĩ meneaya Senhor Deusũ haska Jó pepawa hiwekũkainima keska ana duawakĩ hawẽ yura shushawatã uatiã hayakũkainima keska wakĩ ana dabeki hawẽ hamapai Jó inãnikiaki. 
JOB.42.11	Hanua hawẽ betsabu dasibi inũ, hawẽ puibu dasibi inũ, hawẽ haibuaibu dasibi inũ, hatube hãtxanamekũkainima dasibibũ Jó itxabirã uĩ beshũ hawẽ hiwe anua habe besikĩ Jóbetã piti itxapa pikĩ haska atimapa txakabu betsa betsapa Senhor Deusũ inãkĩ tenemakubainimawẽ taea hawẽ nuihairakĩ merabewakĩ daewakĩ bestibu tibitũ hatira pei heshe karu inũ ouro mane meitxikiti Jó inãnibukiaki.
JOB.42.12	Hanua Jó anibui bari itxapa hawẽ henei hiwekũkainaya haska uatiã duawani binumakĩ dabeki keska Senhor Deusũ Jó ana duawakubaina hawẽ txashuwã 14.000 inũ, 6.000 camelo inũ, 1.000ti dabebaĩbaina ina bene hau ana pubeãma pe dayakubainũbũ hawẽ hubu hatu meshtemamis inũ, 1.000 jumenta yushã Jó hayakũkaini 
JOB.42.13	ha dikabi ana huni bake 14 inũ aĩbu bake 3 hatu ana bawarianikiaki. 
JOB.42.14	Hanushũ hawẽ aĩbu bake iyua kenakĩ: “Jemimaki”, atã ha katxu hawẽ aĩbu bake kenakĩ: “Queziaki”, atã hawẽ aĩbu bake hawẽ henea kenakĩ: “Quéren-Hapuqueki”, akĩ kenani 
JOB.42.15	mai hirabi anua aĩbu betsabu hawẽruahairabiabũ Jó aĩbu bakebũ hatu binunibukiaki. Hanushũ Jó hawẽ mabu haska haya pashkashũkĩ hawẽ aĩbu bakebu inũ hawẽ huni bakebu ma ewabuwẽ taeshũ mabu inũ inabu inũ hawẽ tsuamabu itxapa Jó hatu inãkĩ ibuwamatã
JOB.42.16+JOB.42.17	hatu haska watã ana 140 ano hiweyukũkaĩkĩ hawẽ bababu inũ, hawẽ bababũ bakebu inũ, hawẽ bababũ bababu hatu uĩkubaini mestebuhairai unanuma Jó mawanikiaki.
PSA.1.1	Huni pepa benimai shinã txãkainã,
PSA.1.1	tsuabũra hamapai txakabuwakĩ
PSA.1.1	hatu yusĩ txakaibu hatũ yusiã danaĩ inũ,
PSA.1.1	habũ bai txakabu tanama inũ,
PSA.1.1	habũ Deus itxai haki kashemisbuwẽ taea habube mapuisbumaki.
PSA.1.2	Ha huni pepabũ Senhor Deusũ yusiã betxipaikĩ tapĩhairakĩ,
PSA.1.2	hakiri shinãkubaĩmisbuki,
PSA.1.2	bariri inũ meshu meranã.
PSA.1.3	Ha yuraburã, hene kesha hi banabu pe ewatã
PSA.1.3	hanu bimiaitiã hawẽ bimi pe hushĩmis keskabuki.
PSA.1.3	Ha inũ, hawẽ pei shanama keskai,
PSA.1.3	habũ Deusũ hãtxa betxipaimisburã,
PSA.1.3	dasibi haska amis pepahaira ikubaĩmisbuki.
PSA.1.4	Hakia tsuabũra Deus danãkĩ nĩkaisbumarã,
PSA.1.4	hawa pepa hayabumaki.
PSA.1.4	Haskawẽ taea mai kuru niwẽ sa akĩ
PSA.1.4	hatu yamawabaĩmis keskabuki.
PSA.1.5	Hakia Deusũ yura dasibibu hanu hatu unãti waitiã
PSA.1.5	habu Deusunabu pepabu hikiaibu anu haburi hikimama
PSA.1.5	habũ txakabuwamiswẽ taeshũ hawa manakuti pepa hatu inãma
PSA.1.5	Deusũ hatu kupi bestishanikiki.
PSA.1.6	Hakia hawara Deusũ betxipaiai yurabu pepakĩ txibãmisbu
PSA.1.6	Senhor Deusũ hatu mekekubainaya
PSA.1.6	habũ Deus txibaĩsbuma hani pashati hayama benuhairashãkanikiki.
PSA.2.1	Haskai yurabu Deus ikũwãbuma mae tibi anua hawa unãma
PSA.2.1	hawẽ hawatima bestiwẽ yubakai shinã betsa betsapa wai itimaskakanimẽkaĩ?
PSA.2.2	Mai anua shanẽ ibu kushipabu shanẽ ibu betsabube
PSA.2.2	Deus inũ hawẽ Katuaki sinatai hatu maemanũ ika
PSA.2.2	yubakai hatuki ha ikanikiki.
PSA.2.3	Hui kushipawẽ habũ yuikĩ:
PSA.2.3	“Ha Deusũ hatũ nuku mekea ana ẽ betxipaiamaki!
PSA.2.3	Hawẽ mane dispiwẽ nuku menesha keska wani pekenãkãwẽ!” ikaibũ
PSA.2.4	haskaibu Senhor Deus naiuria shanẽ ibumistũ nĩkatã
PSA.2.4	hatukiri shinaĩ hawa unãbumawẽ taea hatu usãmiski.
PSA.2.5	Hanua hau haki datehairashanũbũ hatuki sinatahairakĩ hatu yuikĩ:
PSA.2.6	“Ha Shanẽ Ibu ẽ katuni ẽ yunushanai
PSA.2.6	ha meribi mae pepa mati Sião anu shanẽ ibushanikiki”,
PSA.2.7	Senhor Deusũ haska wani ekiri shinaĩ matu yuinũ nĩkakãwẽ:
PSA.2.7	“Ẽ hawẽ Katua ea yuikĩ:
PSA.2.7	‘Mĩ ẽ bakerã, natiã ẽ hiwea mia inãkĩ ẽ mia yunuaii.
PSA.2.8	Mĩ ea ea akaya mai pakea hirabi anu dasibi hiweabu
PSA.2.8	ẽ mia yunukĩ mina ẽ mia wamashanaii,
PSA.2.8	hatũ Shanẽ Ibu kayabi mia wakinã.
PSA.2.9	Mane mestẽti tsumashũ
PSA.2.9	shanẽ ibu kushipa dasibibu mĩ hatu yamawashanaii,
PSA.2.9	haska mai kẽti wanikatũ hawẽ kẽti txakabukẽ ibuã pusamis keska wakinã’ ”,
PSA.2.10	haska wani matu yuinũ nĩkakãwẽ:
PSA.2.10	“Mã mai anu shanẽ ibu kushipabuũ,
PSA.2.10	na hãtxa nukũ Shanẽ Ibu kayabikiri nĩkakĩ tapĩhairakãwẽ!”
PSA.2.11	Senhor Deus duawai dayashunirã,
PSA.2.11	haki mesei datekĩ benima besti wakubaĩkãwẽ.
PSA.2.12	Ha inũ, hawẽ bake kẽwãkĩ pepawakubaĩkãwẽ,
PSA.2.12	mã nĩkamawẽ taea hawaira matuki sinataya hau bai namakishũ matu tenãyamanunã.
PSA.2.12	Hamẽ tsuabũra Deusũ Katua betxipaikĩ mekemakubaĩmisburã,
PSA.2.12	habu besti benimakubaĩmisbuki.
PSA.8.1	Senhor Deus nukũ Shanẽ Ibu kushipatuũ,
PSA.8.1	mĩ pepa kushipahairawẽ mai hirabi mĩ tsumakẽ mia kẽwãmisbuki!
PSA.8.1	Mĩ kushipahaira nai binumai keyatapahaira mĩ iakea hayaki.
PSA.8.2	Bakebu inũ bakeishtahaira txutxu akaibũ
PSA.8.2	mia kẽwãkĩ pashati hiwe keska waibu nĩkatã
PSA.8.2	mia haska waibu betxipaiama habu miki sinatamisbuwẽ taeshũ
PSA.8.2	ha txakabubu inũ nĩkaisbuma mĩ kushipahairawẽ
PSA.8.2	mĩ hatu dakewama harakiri yuitima ishãkanikiki.
PSA.8.3	Nai dami watã mĩ haki ushe inũ bishi dami wakĩ hanani
PSA.8.3	uĩkĩ hakiri ẽ shinãmiski.
PSA.8.4	Hanushũ hunibukiri shinãkĩ:
PSA.8.4	Nũ hawa watirumahairabiakẽ
PSA.8.4	nukukiri hakimama mĩ nukuwẽ nuimiski.
PSA.8.5	Yurabu damiwakĩ deus itsa wabiakĩ kushipa beshmas wakĩ
PSA.8.5	mĩ hawẽrua wani mĩ hatu kẽwãmiski.
PSA.8.6	Dasibi mĩ dami wani yurabũ ibu wakĩ hatu pe mekei
PSA.8.6	hau hatũ shanẽ ibu ikubaĩshanũbũ mĩ hatu yununiki,
PSA.8.7	txashuwã dasibi inũ, ina awa dasibi inũ, ni merã yuinaka hiweabu inũ,
PSA.8.8	peiyabu manaũri nuyabaũmisbu inũ,
PSA.8.8	hene inũ ianẽwã anu baka nunuabu inũ dasibi bakabe hiweaburã.
PSA.8.9	Senhor Deus nukũ Shanẽ Ibuũ,
PSA.8.9	mĩ pepa kushipahaira shinãkĩ mai hirabi anushũ mia kẽwãmisbuki!
PSA.14.1	Huni unaĩsma patapabũ Deuskiri shinãkĩ yuikĩ:
PSA.14.1	“Deus hayamaki”, imisbuki. Haburã, parananaĩ atimapai hiweabuki.
PSA.14.1	Tsua betsã hatũmebi hawa pepa wamis hayamaki!
PSA.14.2	Naiurishũ Senhor Deusũ yurabu uĩkĩ shinãkĩ:
PSA.14.2	“Tsuabu pepakĩ ea ẽ Deus ea benabaũkanimẽkaĩ?” ibiaya
PSA.14.3	hakia tsuã Deus benama dasibibu parananã bestimisbuki.
PSA.14.3	Hanishũ huni pepa bestitxai tsuã betxitiru hayamahairaki.
PSA.14.4	Habũ txakabuwakubainaiburã,
PSA.14.4	hawa Deuskiri nĩkabumaki.
PSA.14.4	Habiabũri enabu hatu pikĩ itsa wakanikiki, misi pia keska wakinã.
PSA.14.4	Habũ Senhor Deus ikũwãbumã hatu haska wakanikiki.
PSA.14.5	Habũ Deus nĩkakĩ txibaĩbu Deusũ hatu pe mekekubaĩmiski.
PSA.14.5	Hamẽ habũ hawẽ hãtxa txibaĩsbumarã,
PSA.14.5	Deuski datetxakayamai saki saki ishãkanikiki.
PSA.14.6	Habu nuitapabiakĩ Deuskiri shinãkĩ txibaĩbu
PSA.14.6	hatuki kashebiaibũ hakia Senhor Deusũ hatu pe mekekubaĩmiski.
PSA.14.7	Ha Israelbũ mekenikarã,
PSA.14.7	Jerusalém anu shanẽ ibunũ ika hau hushanũwẽ!
PSA.14.7	Senhor Deusũ nũ hawenabu nuku ana pe mekekĩ duawaya
PSA.14.7	Jacó enabu, ha Israelburã,
PSA.14.7	dasibibu mae tibi anuabu benimai shinã txãkãshãkanikiki.
PSA.15.1	“Senhor Deusuũ, miki nukuti hiwe anua tsua hikitã mia kẽwãtirumẽ?
PSA.15.1	Ha inũ, mĩ mati meribi Jerusalém anu tsua mibe ikũkaĩtirumẽ?” aka
PSA.15.2	Senhor Deusũ ea kemakĩ:
PSA.15.2	“Tsuabura pe besti hiwekĩ pepas besti akubaĩmisbu inũ,
PSA.15.2	txanitxakakatsi ikama parananaĩsma inũ,
PSA.15.3	tsuki shetxakakĩ hãtxa txakabu yuisma inũ,
PSA.15.3	tsuara ha dapi hiweabu txitekĩ dakewaisma inũ,
PSA.15.4	tsuãra txakabuwamis duawama danãtã
PSA.15.4	tsuãra Senhor Deus kẽwãmis besti hatu duawakĩ kẽwãmis inũ,
PSA.15.4	tsubura yubakatã bikabiakẽ menemisbu inũ,
PSA.15.5	tsuara pei inãtã ana shekakĩ paraĩsma inũ,
PSA.15.5	huni txakabuwamanũ, iwanã, huni betsa pei inãkĩ
PSA.15.5	yunu txakabu aismarã,
PSA.15.5	haska hiwekũkaĩmisrã,
PSA.15.5	habũ besti hawa txakabuwaisma ea kẽwãtirubuki.
PSA.15.5	Hawa ana txakabu meama tsuã ana hatu parãkĩ txakabuwamatirumaki”, ea waimaki.
PSA.16.1	Senhor Deusuũ, ea mekekubaĩwẽ,
PSA.16.1	mia besti kẽwãkĩ ẽ mia txibainã.
PSA.16.2	“Mĩ ẽ Shanẽ Ibũ ea duawakĩ
PSA.16.2	mĩ ea pepa wamiswẽ taea ẽ benimaii.
PSA.16.2	Tsua mia keska hayama mĩ hatu binu keyua kẽwãkĩ ẽ mia yuimiski.”
PSA.16.3	Ha enabu hatiri meribi mia hiweshũkĩ habũ mia besti kẽwãmisburã,
PSA.16.3	hatuwẽ benimai ẽ shinã txãkãkũkaĩmiski.
PSA.16.4	Hakia ha habũ dami betsa deus washũ kẽwãmisburã,
PSA.16.4	mĩ haska tenetiruma tenei yumãhairashãkanikiki.
PSA.16.4	Hamẽ eanã, haska wakĩ hatũ dami kẽwaĩburã,
PSA.16.4	yuinaka tesẽshũ ẽ hatu inaĩsmahairaki!
PSA.16.4	Ha inũ, ha dami betsa betsapa kẽwãmisbu hamẽkẽ
PSA.16.4	hatũ kena ẽ yuismahairariki.
PSA.16.5	Haska ẽ haya hawa shinãma
PSA.16.5	mĩ ẽ Deus mekenã besti ẽ shinãkubainaii.
PSA.16.5	Ea duawakĩ ẽ hiwea ea inãkĩ pe besti mĩ ea mekekubaĩmiski.
PSA.16.6	Na mai pakea mĩ ea yunukĩ shanẽ ibu wani
PSA.16.6	hawẽruahairawẽ taeshũ ẽ mia kẽwaiĩ.
PSA.16.7	Senhor Deusuũ, mĩ ea mekekĩ pe yusĩmiswẽ taeshũ
PSA.16.7	duawakĩ ẽ mia kẽwaiĩ.
PSA.16.7	Ẽ ushabiakẽ ea hãtxa wakĩ mĩ ea tapĩmamiski.
PSA.16.8	Eã ẽ mia hawa pashkamakẽ mĩ eberi nikũkainaya
PSA.16.8	tsuãra ea kanemakĩ ea txakabu amatirumaki.
PSA.16.9	Haskawẽ taeshũ ẽ huĩti ukemerã shinã txãkãhairai ẽ benimahairaii.
PSA.16.9	Hawa dateama ẽ mia hiweshũkũkainaii.
PSA.16.10	Ẽ mawa ea maiwabu hanu mĩ ea heneama ishanaii.
PSA.16.10	Hanu mawa bumisbu anu mĩ tsuma txĩtuĩsma
PSA.16.10	hari mĩ ea bashiama ishanaii,
PSA.16.10	hau haria ẽ yumãkũkaĩyamanunã.
PSA.16.11	Mĩ hiwekuiã kati bai mĩ ea unãmakubainaii.
PSA.16.11	Mibe nia ẽ benimahairaya mĩ ea duawakubainaii.
PSA.19.1	Senhor Deus kushipatũ damiwani nai manaũriabu shabakabi hawẽ kushipakiri habu nukuki txanikanikiki.
PSA.19.1	Naiuria habu dami pepa wanibũ nuku tapĩmamisbuki.
PSA.19.2	Shaba tashnikirãkirãkĩ Deusũ kushipakiri txani hãtxakĩ yuikubaĩmiski.
PSA.19.2	Meshunã, habias Deusũ kushipakiri txanikĩ betsa tibi tapĩmariakubaĩmiski.
PSA.19.3	Hãtxa kayabi hayama inũ hawẽ hui tsuã nĩkamabia
PSA.19.4	mai hirabi anushũ haska yurabu tapĩmai hawẽ bana nĩkamisbuki.
PSA.19.4	Shukua tibitũ Senhor Deuskiri unãmisbuki.
PSA.19.4	Nai anu hau hauri dakashanũ Deusũ bari dũtani
PSA.19.5	hanua benimai kauãkĩ mai hirabi dũkekubaũmiski,
PSA.19.5	huni aĩyaĩ kai hawẽ mae anua benimai kaĩkaĩmis keskairã, ha inũ,
PSA.19.5	huni kushikaĩkĩ hatu maemanũ ika kushikaĩmis keskairã.
PSA.19.6	Nai uke betsauria bari tashnikiranarã,
PSA.19.6	dũkebauni uke betsa meshti iki ibukũmiski.
PSA.19.6	Hawẽ txasha shana bakai danaĩ tsua hani pashatirumaki.
PSA.19.7	Senhor Deus yusinananirã, kanema pehairaki,
PSA.19.7	Hiwea bena inananãmiski.
PSA.19.7	Hawẽ yunua betsa waisma ikũ kayabiki.
PSA.19.7	Yurabũ hawa unãriama pepabu unanepa hatu wamiski.
PSA.19.8	Haska Senhor Deusũ yusĩkĩ yunumis inũ nemamisrã, pepa bestiki,
PSA.19.8	hunibũ huĩti benimawairã.
PSA.19.8	Hawẽ yunuti hãtxa hawa txakabumaki,
PSA.19.8	yurabu hatũ beruwẽ shabakabi hatu uĩmairã.
PSA.19.9	Senhor Deusũ hawẽ datemairã, shũpĩ besti ipakeikiki.
PSA.19.9	Haska yurabu kenemani hawẽ hãtxa tibi dasibi txanima pepaski.
PSA.19.10	Hawẽ yusianã, txanima pehairaki,
PSA.19.10	Ouro pepa hawẽ karu binuaki.
PSA.19.10	Ha inũ, hawẽ yusianã, buna bata binuhaira keskaki.
PSA.19.11	Ha dikabi mĩ yusiãwenã, mĩ tsuma ea pewakĩ mĩ ea nemamiski.
PSA.19.11	Mia nĩkahairatã mia ashuaĩburã, pehairawẽ mĩ hatu manakumiski.
PSA.19.12	Tsuã ibubis kanetã dasibi hawẽ txakabu unãtirubumẽ?
PSA.19.12	Senhor Deusuũ, hawa shinãma txakabuwakĩ ẽ kanemisrã,
PSA.19.12	ea buashũtã ẽ shinã ea betsa wawe.
PSA.19.13	Mĩ tsuma txakabubia ẽ kẽmisrã, ea nemakĩ ea betsa wawe,
PSA.19.13	hau hatũ ea kẽmamistũ ea parãkĩ hawenawatã hau ana ea yunuyamashanunã.
PSA.19.13	Mĩ ea haska wa huni hawa txakabu hayama
PSA.19.13	ana txakabũ ea meama ẽ pepa bestikũkaĩkatsis ikaii.
PSA.19.14	Ẽ hãtxa inũ ẽ shinaĩ mĩ haska betxipaiai besti ẽ mia uĩmakĩ betxipaimakatsis ikaii.
PSA.19.14	Ẽ Senhor Deusuũ, mĩ kushipawenã, mishki hiwe keska anu mĩ ea iruma inũ mĩ ẽ mekenã piskumanikaki.
PSA.20.1	Tsuãra bika tenekĩ Senhor Deus mĩ yukai hau mia nĩkanũwẽ.
PSA.20.1	Jacó Senhor Deus ikũkaini habiatũs hau mia merabewakĩ
PSA.20.1	miki sinataibu mia nemashunũwẽ.
PSA.20.2	Hawẽ kẽwãti hiwe Sião Jerusalém anushũ
PSA.20.2	hawẽ merabenãtiwẽ hau mia merabewanũwẽ.
PSA.20.3	Duawakĩ mĩ inãkuĩ tibi mĩ inãkubaĩmis inũ
PSA.20.3	inabũ sheni menukĩ mĩ benimawamis
PSA.20.3	shinaĩ hau matuwẽ benimakũkainũwẽ.
PSA.20.4	Haska betxipaikĩ mĩ akatsis ikai hau mia meneshũkubainũwẽ.
PSA.20.4	Haska mĩ yubakairã, hau dasibi Senhor Deusũ mia amariakubainũwẽ.
PSA.20.5	Nukũ Senhor Deusũ kena kushipawẽ ma nuku hatu maemamawẽ taeshũ
PSA.20.5	benimakĩ hawẽ unãmati tari pusteya bandeira hawẽrua
PSA.20.5	sanã sanã akĩ nũ hakiri shinaĩ besishanaii.
PSA.20.5	Dasibi mĩ Senhor Deus yukai menekĩ hau mia ashũkubainũwẽ.
PSA.20.6	Senhor Deusbe hãtxakĩ nũ yuka
PSA.20.6	hawẽ mae meribi naiurishũ hawẽ kushipa itamamawẽ
PSA.20.6	nuku merabewakĩ nuku binumamis ẽ unaiĩ, hawa shinã betsa wamarã.
PSA.20.6	Haskakẽ shanẽ ibu katunishũ hatu maemamamis ẽ ikũwaiĩ.
PSA.20.7	Nawa betsabũ hatũ detenameti tarãbaĩti itxapa tanamisbuki.
PSA.20.7	Hanushũ betsabũ hatũ cavalo itxapa tanariamisbuki.
PSA.20.7	Hakia nukubunã, nukũ Senhor Deuski txiti ikĩ ha besti nũ yuimiski.
PSA.20.8	Ha yura betsabu babutã niri ikaibũ
PSA.20.8	hakia nukuburã, babuama mestẽtã nũ kakũkaĩmiski.
PSA.20.9	Senhor Deusuũ, nũ mia yukakĩ kenai nuku kemawe,
PSA.20.9	nukũ shanẽ ibu kushipa inãtã nukuki sinataibu maemamakinã.
PSA.22.1	Ẽ Deusuũ, ẽ Deusuũ,
PSA.22.1	haskakĩ mĩ ea heneamẽ?
PSA.22.1	Ẽ bika teneaya eki kematã
PSA.22.1	haskai hushũ mĩ ea pashawamamẽ?
PSA.22.1	Bika tenei ẽ kashaya
PSA.22.1	haskakĩ daewakĩ mĩ ea merabewamamẽ?
PSA.22.2	Ẽ Deusuũ, bariri inũ meshu merã ẽ mia kenabia
PSA.22.2	mĩ ea nĩkatã ashuãmawẽ taea
PSA.22.2	ẽ hani huĩrukũti pe hayamaki.
PSA.22.3	Hakia miarã, meribi hawa txakabu mĩ hayamaki.
PSA.22.3	Mĩ hatu shanẽ ibushuna
PSA.22.3	Israelĩ enabũ mia kẽwãkubaĩkanikiki.
PSA.22.4	Nukũ shenipabu miki txiti ikĩ
PSA.22.4	mia ikũwaĩbu miã mĩ hatu tashnimaniki.
PSA.22.5	Habiabũri mĩ hatu merabewanũ mia ea akaibu
PSA.22.5	mĩ hatu tashnimaniki.
PSA.22.5	Mia nĩkakĩ txibaĩbu
PSA.22.5	hatuki dakeama mĩ hatu merabewaniki.
PSA.22.6	Hakia earã, ẽ huni hawamahaira ẽ shena keska bestiki.
PSA.22.6	Yurabũ ea usaĩburã, tsuãra ea uĩ eki kashekanikiki.
PSA.22.7	Habũ ea uĩtã ea usaĩ
PSA.22.7	shetxua eki buri buri imisbuki,
PSA.22.8	ekiri yuikĩ: “Ha huninã, Senhor Deus ikũwãkĩ txibãmiski.
PSA.22.8	Hau ha hushũ merabewayunũwẽ,
PSA.22.8	ha betxipaihairaiwẽ taeshunã”, imisbuki.
PSA.22.9	Txanima ẽ ewã bake nãti anua ea kaĩmatã
PSA.22.9	ẽ ewã txutxu amakĩ hanu mĩ ea huĩrukũmakubainiki.
PSA.22.10	Ẽ ibu anua ẽ kaĩriamatiã ea mekekĩ mĩ taewaniki.
PSA.22.10	Ẽ ibuã pustu meranua mĩ ẽ Deus ini heneama mia besti mĩ ipakeaii.
PSA.22.11	Natiã hawãra ea bika tenemaitũ detekĩ ea keshekẽ
PSA.22.11	tsua betsã ea merabewatiru ẽ hayamaki.
PSA.22.11	Haskawẽ taea txai ea dapashkabaĩyamawe.
PSA.22.12	Ina awa bene pubẽ keskakĩ
PSA.22.12	eki sinataibũ ea kenebaunabuki,
PSA.22.12	mae Basã anua ina awa bene pubẽ keshenameabu keskarã.
PSA.22.13	Inu betsa leão pubẽ tekerẽ tekerẽ iki
PSA.22.13	pĩtsi keskai hashpabirã eki niri ikaibu keskabuki,
PSA.22.13	ea atxinũ ika eki sinataiburã.
PSA.22.14	Bika tenei kushipa hayama ẽ ũpash hukua keskaki.
PSA.22.14	Pashati hayama ẽ shau tseke tsekepa keska ẽ hani katirumaki.
PSA.22.14	Hawa benimawati hayama ẽ huĩti nishma ẽ bĩ menui tuis tuis ikai keskaki.
PSA.22.15	Ẽ hiwea babui ẽ kushipa beshmasi ẽ hashpa mai kẽti tuash keska tsusiãki.
PSA.22.15	Ũpash manui ẽ hana tashkai ẽ hashakaki tsamiaki.
PSA.22.15	Ẽ ma mawa ea akawakĩ mai kuru anu mĩ ea putabainaki.
PSA.22.16	Huni txakabubũ ma ea keshe keyuabuki,
PSA.22.16	kamã eki shuku dakabiranai keskakinã.
PSA.22.16	Habũ ẽ mekẽ inũ ẽ tae ma ea shui keshtuabuki.
PSA.22.17	Ẽ shau tibi uĩkĩ ẽ tanatiruki.
PSA.22.17	Eki sinataibũ beri ikama ea uĩ heneisbumaki.
PSA.22.18	Ẽ tari habũ besti pashkakĩ hawẽ hamapai unãti shau meshte númeroya dabewẽ maemamanãtã bikanikiki.
PSA.22.19	Hakia miarã, Senhor Deusuũ, mĩ ẽ kushipaki.
PSA.22.19	Ea henebainama hawairakirã ea merabewai huriwe.
PSA.22.20	Matxatu txaipa kenu dabewẽ ẽ mawayamanũ hatu nemawe.
PSA.22.20	Ha kamãbũ hau ea tenãyamanũbũ hatu ea nemashũriawe.
PSA.22.21	Ha inũ, ha inu betsa leão hashpa keskabũ hau ea piyamanũbũ ea nemashũkĩ ea pashawawe.
PSA.22.21	Awa bene pubẽ mashũyã keskabu ea hatu nemashũriawe.
PSA.22.22	Mĩ kushipakiri ẽ betsabu ẽ hatu hãtxa washanaii.
PSA.22.22	Itxabu anushũ duawakĩ ẽ mia kẽwãshanaii.
PSA.22.23	Dasibibũ mã Senhor Deus duawamisbuũ, matũ huiwẽ kẽwãkãwẽ.
PSA.22.23	Dasibi Jacó enabuũ, Senhor Deus pepawakĩ ewapawakãwẽ.
PSA.22.23	Dasibi Israelĩ enabuũ, Senhor Deuski mesekĩ kẽwãkãwẽ.
PSA.22.24	Senhor Deusũnã, nuitapaibu hatuki dakekĩ hatu danaĩsmaki.
PSA.22.24	Hanua ea akabu hawa huneama hatuki dakei hatuki petxismaki,
PSA.22.24	Hawara yukabu nĩkatã hatu merabewamiski.
PSA.22.25	Mĩ nuku putaismawẽ taeshũ
PSA.22.25	minabu itxapabũ berubi ẽ mia kẽwaĩ heneama ikũkaĩshanaii.
PSA.22.25	Tsuabũra mia duawamisbu bebũshũ
PSA.22.25	haska ẽ yubakai ẽ mia meneshũkubaĩshanaii.
PSA.22.26	Habu nuitapabiai keĩsbumã pikĩ yaniwai pepeshãkanikiki.
PSA.22.26	Matubũ mã Senhor Deus benairã, haki nukutã mã kẽwãshanaii,
PSA.22.26	bari itxapa hiwekũkaĩkinã.
PSA.22.27+PSA.22.28	Senhor Deusrã, ha nukũ shanẽ ibu kayabiki.
PSA.22.27+PSA.22.28	Mae pakea tibi hatu shanẽ ibushũmiski.
PSA.22.27+PSA.22.28	Haskawẽ taeshũ mai hirabi anu hiwebaunabu
PSA.22.27+PSA.22.28	yura betsa betsapa shukuabũ
PSA.22.27+PSA.22.28	Senhor Deus shinãtã ha bebũ dãti ishũ
PSA.22.27+PSA.22.28	hau kẽwaĩ beshanũbũwẽ.
PSA.22.29	Dasibi shanẽ ibu kushipabu hatũ hamapai mirima haya hawẽ hiwekanikiki.
PSA.22.29	Hakia dasibibu mawai ana mai mishpushanaibuwẽ taeshũ
PSA.22.29	dasibibũ dãti ishũ hau Senhor Deus besti kẽwãshanũbũwẽ,
PSA.22.29	habu ibubis hiwea hayatirubumakirã.
PSA.22.30	Enabu pakubaĩkĩ Senhor Deuski mesekĩ kẽwãshãkanikiki.
PSA.22.30	Hakiri hãtxakĩ yuibaũshãkanikiki, pakubaĩkĩ hakiri yui heneamarã.
PSA.22.31	Habu kaĩriabumari txipu kaĩtã hawẽ itxakanikatima inũ hawẽ dayakiri
PSA.22.31	haska akubaĩmis hatuki txaniriakubaĩshãkanikiki.
PSA.23.1	Ẽ Shanẽ Ibu Senhor Deusrã, ẽ mekenãki.
PSA.23.1	Hatũ ea nĩkasama hamapai ea inãkubaĩmiski.
PSA.23.2	Basi pepa anu ea iyutã ea huĩrukũmamiski.
PSA.23.2	Hanu ũpash pes dakanu iyushũ ea amamiski.
PSA.23.3	Ẽ babuai ana ea kushipa wakĩ ea benimawamiski.
PSA.23.3	Hanu ẽ kanũ bai pepawẽ ea iyukubaĩmiski,
PSA.23.3	Hawẽ kena kushipa duawakĩ ẽ hatu uĩmamiski.
PSA.23.4	Hawara bika tenei napãpa meshuhaira keska merã ẽ nibiakainaya
PSA.23.4	mĩ ebe kaiwẽ taea hawa mesei ẽ dateismaki.
PSA.23.4	Mĩ ẽ mekenã ebe kakĩ
PSA.23.4	mĩ mestẽti inũ mĩ txashuwã hawẽ atxikĩ betãti tsumabaĩkĩ
PSA.23.4	ea benimawakĩ mĩ ea shinã txakawãmiski.
PSA.23.5	Eki sinataibu bebũshũ piti sharabu mĩ ea pewashũmiski.
PSA.23.5	Sheni inĩti pepawẽ ẽ bushka mĩ ea mashu amiski, ea duawakinã.
PSA.23.5	Ẽ kẽtxaki nushuti pepa matawakĩ mĩ ea bupakemashũmiski.
PSA.23.6	Mĩ duapa inũ mĩ nuikipawẽ ea putama mĩ ebe nikũkaĩmiski, hatishũ ẽ hiweaitianã.
PSA.23.6	Hanua mĩ ẽ shanẽ ibuwẽ taea atimas mĩ hiwe anu mapekea ẽ hiwepakeshanaii.
PSA.24.1+PSA.24.2	Senhor Deusũnã, haki hanakatsi mestẽwãkĩ teawakinã,
PSA.24.1+PSA.24.2	hene itxawakĩ ianẽwãri pewashũ dasibi mai hirabi haki hananiki,
PSA.24.1+PSA.24.2	hau haska ikũkainũ yunukinã.
PSA.24.1+PSA.24.2	Haskawẽ taea Senhor Deusrã, mai hirabi hawenaski.
PSA.24.1+PSA.24.2	dasibi haki haya inũ dasibi hawẽ hiwebaunaburã.
PSA.24.3	Senhor Deusũ mati anurã, tsua mapeketirumẽ?
PSA.24.3	Ha mati anu hawẽ tari hiwe meribi anu Deuski nukuti tsaua anurã,
PSA.24.3	tsua hari ha bebũ nitirumẽ?
PSA.24.4	Habu hikirã, habũ txakabu meisma inũ
PSA.24.4	hatũ shinã pepa besti haya hikitirubuki.
PSA.24.4	Ha inũ, habũ dami yushibubu duawakĩ kẽwaĩsbuma inũ
PSA.24.4	hamapai tibikiri yubakai hamẽ txanitxakaisbuma hikitirubuki.
PSA.24.5	Habu ma hikiaburã, Senhor Deus hatũ mekenãtũ hatu duawakĩ
PSA.24.5	pewẽ hatu manakushanikiki.
PSA.24.6	Txanima kayabi habũ Senhor Deus benaiburã,
PSA.24.6	hau haskakubainũbũwẽ,
PSA.24.6	habũ Jacó Deuski nukukatsis ikĩ benaiburã.
PSA.24.7	Mae nai anu hikiti shui beputi dabe bepẽkãwẽ.
PSA.24.7	Bepẽtã ana bepuyamakãwẽ,
PSA.24.7	hau nukũ Shanẽ Ibu kushipahaira hanu hikiyushanunã.
PSA.24.8	Ha Shanẽ Ibu kushipahairarã, tsuamẽ?
PSA.24.8	Nukũ Shanẽ Ibu mĩ atiruma detenamenika Senhor Deuski.
PSA.24.8	Senhor Deus hawa dateama detenamenika,
PSA.24.8	ha nukũ Shanẽ Ibu kushipahairaki.
PSA.24.9	Mae nai anu hikiti shui beputi bepẽkãwẽ.
PSA.24.9	Bepẽtã ana bepuyamakãwẽ,
PSA.24.9	hau nukũ Shanẽ Ibu kushipahaira hanu hikiyushanunã.
PSA.24.10	Ha Shanẽ Ibu kushipahairarã, tsuamẽ?
PSA.24.10	Senhor Deus kushipahairatũ dasibi binu keyua,
PSA.24.10	ha nukũ Shanẽ Ibu kushipa txashakapahairaki.
PSA.27.1	Senhor Deus ẽ shaba keska hatũ ea mekemiswẽ taea
PSA.27.1	ana hamapai betsaki ẽ dateamaki.
PSA.27.1	Ẽ hiwea Deusũ ea keshekubaĩmiswẽ taea
PSA.27.1	ana tsuki ẽ dateamaki.
PSA.27.2	Huni txakabubu eki sinatabirã ea atxishũ yamawanũ ika ibiabiranaibu
PSA.27.2	habu huti itã tĩ iki di imisbuki.
PSA.27.3	Detenamenikabu itxatã ea keshebiabaunabũ
PSA.27.3	huĩti bene bene iki ẽ hawa hatuwẽ dateamaki.
PSA.27.3	Ea detenũ itã ekiri detenamenikabu benibiabiranaibũ
PSA.27.3	ẽ shanẽ ibuki txiti ika babuama ẽ unanuma hiwekũkainaii.
PSA.27.4	Senhor Deusuũ, eska bestikiri ẽ mia yukaii, haska ẽ betxipaiairã.
PSA.27.4	Senhor Deusuũ, bari tibi ẽ hiweawẽ mĩ hiwe merãshũ
PSA.27.4	mĩ kushipa hawẽrua shinãkĩ ẽ mia kẽwãkatsis ikaii.
PSA.27.5	Shaba betsatiã bika sharabu ẽ teneaya
PSA.27.5	mĩ hiwe merã ea hunekĩ arutã
PSA.27.5	mĩ ea mekekubaĩshanaii.
PSA.27.5	Hanua tsuã ea metirumanu mistutã mĩ ea pashawatiruki.
PSA.27.6	Eki sinataibu mĩ kushipawẽ ma mĩ ea hatu binuma
PSA.27.6	hanua tashnikauã has shinãma
PSA.27.6	mĩ hiwe merãshũ inãkuĩ mia kua keyushũkĩ
PSA.27.6	mia kẽwaĩ benimahairai kãtakĩ ẽ mia nawashũshanaii.
PSA.27.7	Senhor Deusuũ, ẽ mia kenai ea nĩkawe.
PSA.27.7	Ewẽ dabanã ikĩ ea kemawe.
PSA.27.8	Ẽ huĩtinĩ mikiri ea yuikĩ:
PSA.27.8	“Senhor Deus benai haki nukuwe”, ea wa
PSA.27.8	haskawẽ taeshũ miki nukunũ, iwanã, mĩ ẽ Deus ẽ mia benaii.
PSA.27.9	Miarã, habia mia besti mĩ ẽ Deus mekenãwẽ taeshũ ea heneyamawe.
PSA.27.9	Eki dakei hunei iruyamawe.
PSA.27.9	Ha inũ, eki sinatakĩ ea danãyamawe,
PSA.27.9	miã besti mĩ ea merabewamiswẽ taeshunã.
PSA.27.10	Ẽ ibubũ ea putabiabainabũ Senhor Deusuũ,
PSA.27.10	ea hawa heneama mĩ ea mekekubaĩshanaii.
PSA.27.11+PSA.27.12	Senhor Deusuũ, natiã eki sinataibu
PSA.27.11+PSA.27.12	hamẽ ekiri txanitxakai itimaskabirã ea atxikatsis ikaibu
PSA.27.11+PSA.27.12	haska shinaĩbu keska ea hatu yunuyamawe.
PSA.27.11+PSA.27.12	Hakia mĩ bai pepa ea unãmakĩ hawẽ ea iyuwe, ẽ hawẽ kanunã.
PSA.27.13	Ea ẽ hiwekũkaĩmiswẽ taeshũ
PSA.27.13	haska Senhor Deusũ hawenabu hawẽ duapa hatu uĩmakubaĩmis
PSA.27.13	ẽ haki nukushanai ẽ unaiĩ.
PSA.27.14	Senhor Deuski mestẽtã hawẽ kushipai punu nukama
PSA.27.14	hawẽ shinã betxipaikĩ hawa txĩtuãma haki mestẽkubaĩkãwẽ.
PSA.32.1	Tsuãra txakabu Senhor Deusũ ma bua keyushuna
PSA.32.1	ana txakabu hayamawẽ taea benimamisbuki.
PSA.32.2	Tsuara Senhor Deusũ hawẽ txakabuwẽ taeshũ ana hawẽ txiteamawẽ taea
PSA.32.2	ha huni ana shinã txakai bika teneamawẽ taea benimakũkaĩmiski.
PSA.32.3	Ẽ txakabu shabakabi txaniama ẽ mekeawẽ taea
PSA.32.3	bari tibi tenea ẽ tsekerẽ ikũkainaiwẽ taea
PSA.32.3	ẽ yura imanai txushi keskakũkainiki.
PSA.32.4	Hua barĩ kua hawẽ shanawẽ txushi txapumis keska wakĩ
PSA.32.4	meshu merã inũ bariri ea shinãmakĩ
PSA.32.4	ẽ txakabuwẽ hawẽ ea timakĩ e imakĩ mĩ ea tenemakubainiki.
PSA.32.5	Hakia haska tenekubaĩkĩ ẽ txakabu ana hunekatsi ikama
PSA.32.5	shinã pewatã dasibi ẽ txakabu betsa ẽ miki txani keyuniki.
PSA.32.5	Haska nĩkatã Senhor Deusuũ, mianã, mĩ ea bua keyushuniki.
PSA.32.6	Haskawẽ taeshũ tsuãra mia ikũwaĩ txĩtuãma
PSA.32.6	bika tenekĩ mia yukabu mĩ nĩkamiski.
PSA.32.6	Mia yukakĩ haska wamisbuwẽ taea bika teneti itamama
PSA.32.6	hatu anu hubiai ana hatuki kemama ishanikiki.
PSA.32.7	Miarã, mĩ ẽ mishki kene hanu hunetiki,
PSA.32.7	mese huai nemashũkĩ mĩ ea mekemisrã.
PSA.32.7	Haskawẽ taea benima paẽ ea atxia ma mĩ ea binumawẽ taea
PSA.32.7	hui kushipawẽ ẽ kãtamiski.
PSA.32.8	Shanẽ ibu Senhor Deusũ ea yuikĩ:
PSA.32.8	“Mikiri shinãkĩ ẽ mia uiaĩ ea uĩwẽ.
PSA.32.8	Ẽ mia tapĩmakatsis ikaii,
PSA.32.8	hãtxa pewẽ yusĩkinã,
PSA.32.8	haska ẽ shinaĩwẽ haratu bai pe ha katutã mĩ hawẽ kakũkainunã.
PSA.32.9	Ina cavalo inũ mulõ nĩkabumawẽ taeshũ
PSA.32.9	hawẽ hashpa anu mane hãkishkũkĩ
PSA.32.9	hawẽ bushkẽbaĩti dispi neshabukũtã
PSA.32.9	hawẽ iyukĩ nĩkamabaĩkĩ hawẽ niti ati hayaki.
PSA.32.9	Haska keska iyamawe.
PSA.32.9	Mĩ ea nĩkamarã,
PSA.32.9	ana haratu yusiã betsawẽ ẽ mia dapishũ merabewatirumaki.”
PSA.32.10	Huni txakabukubaĩmisburã, hawa merabe hayama
PSA.32.10	bika betsa betsapa tenekanikiki.
PSA.32.10	Hakia tsuãra Senhor Deus ikũwãkĩ txibãbainaibuwẽ taea
PSA.32.10	bika tenebiaya hawẽ nuikipawẽ mekekĩ yabukĩ akawamiski.
PSA.32.11	Mã Deusũ tsuma matukiri pe hãtxamisbu pepabuũ,
PSA.32.11	benimahairakĩ Deus kãtashũkĩ kẽwãkãwẽ.
PSA.33.1	Mã Deusũ tsuma pepabuũ,
PSA.33.1	Senhor Deus benimawai kãtashũkãwẽ.
PSA.33.1	Matũ huiwẽ Senhor Deuskiri kãtakĩ mã hawẽruawaya
PSA.33.1	Senhor Deusũ betxipaimiski.
PSA.33.2	Senhor Deusũ mia ashũmis shinãkĩ
PSA.33.2	kẽhairawakĩ harpa mawashuni kãtakãwẽ.
PSA.33.2	Saltério mimawati 10 dispiya mawai kãtashũkãwẽ.
PSA.33.3	Nawati benawẽ kãtai
PSA.33.3	mimawati mawa pehaira wai benima txakayamai kãtakãwẽ.
PSA.33.4	Txanima Senhor Deusũ hãtxa ikũ kayabiki.
PSA.33.4	Haska txanitxakaisma hawẽ dami tibiwẽ nuku uĩmakubainikiki.
PSA.33.5	Hunibũ kaneisma inũ hatũ shinã pepabu haskawẽ hiweaburã,
PSA.33.5	Senhor Deusũ hatu betxipaimiski.
PSA.33.5	Senhor Deusũ nuirã, dasibi mai hirabi nati ikaki.
PSA.33.6	Senhor Deusũ hawẽ hãtxa bestiwẽ yunukĩ nai damiwaniki.
PSA.33.6	Habias hawẽ hãtxawẽri shũ akĩ bari inũ ushe inũ bishi damiwaniki.
PSA.33.7	Hene itxawakĩ ianẽwã itamama nuahairawaniki, hanus itxawakinã.
PSA.33.8	Mai hirabi anu hiwebaunabũ Senhor Deus hau duawanũbũwẽ.
PSA.33.8	Yura shukuabu tibi hiwebaunabũ Senhor Deus kẽwãkĩ hau duawanũbũwẽ.
PSA.33.9	Hawẽ hãtxawẽ Deusũ yunua dasibi dami kaĩ keyuniki.
PSA.33.9	Damiwakĩ hanakĩ yunuakeakea nĩkatã hanu ikibi iki mestenibuki.
PSA.33.10	Nawã Deus ikũwãbuma dayakĩ haska betxipaikĩ
PSA.33.10	hatũ mae anu daya ewapa tashnimatã hawẽ hiwebainaibũ
PSA.33.10	Senhor Deusũ hatu betxipaiama nemakĩ beshtekubaĩmiski.
PSA.33.11	Hakia Deusũ hawẽ daya ewapa hawẽ hiwekaĩti hatu tashnimashunirã,
PSA.33.11	hawa beshtekeama mestẽ ikibi ika ipashanikiki.
PSA.33.12	Senhor Deusũ hawena wakatsi hatu katunirã,
PSA.33.12	ha hiweaburã, habe hiwei benimakubaĩkanikiki.
PSA.33.13	Nai anushũ Deusũ huni dasibibu uĩbaunikiki.
PSA.33.14	Hanu Deus hiwea anushũ mai anu dasibi hiweabu tanakubainikiki.
PSA.33.15	Hatu hiwea inãkĩ hatũ huĩti tibi damiwanishũ
PSA.33.15	haska dasibi akubaĩmisbu hawa heneama hatu uĩkubaunikiki.
PSA.33.16	Mai anu shanẽ ibuhaira hawẽ detenamenikabu mirimahaira hayabia
PSA.33.16	habuwẽ hiwei pashatirumaki.
PSA.33.16	Detenamenikabu hatũ kushipahaira hayabia
PSA.33.16	hawẽ hiwei pashatirubumariki.
PSA.33.17	Cavalowẽ kushibiabaĩmisburã, hawẽ hiwei tsua pashatirubumahairaki.
PSA.33.17	Cavalo kushipahairabia haki txiti ibiamisbu hawẽ hiwei tsua pashatirumaki.
PSA.33.18	Hakia tsuabũra haki mesei inũ hakiri pe hãtxakĩ
PSA.33.18	nũ yuimis Deus nukuwẽ nuimis nũ ikũwaĩbu
PSA.33.18	nuku putama nuku mekekubaĩmiski,
PSA.33.19	hatũ hiwea benui hau mawayamanũbũ inũ
PSA.33.19	bunitiãbiakẽ hau debuama hiweyukubainũbunã.
PSA.33.20	Nukubũ nũ Senhor Deus ikũwaĩ nũ haki txiti ikabuki.
PSA.33.20	Hatũ nuku merabewakubaĩmiski, nuku mekesukinã.
PSA.33.21	Senhor Deusũ kena meribi kushipa ikũhairawai nũ haki txiti ikaya
PSA.33.21	nukũ huĩti benimahairamiski.
PSA.33.22	Senhor Deusuũ, mĩ nuiwenã,
PSA.33.22	mĩ nuku hawa putaismaki.
PSA.33.22	Haska mĩ nuikipa mia anua huai besti nũ manakubainaii.
PSA.34.1	Bari betsa tukama Senhor Deus kẽwãkĩ duawakinã, ẽ heneama ikũkainaii.
PSA.34.2	Ẽ shanẽ ibu Senhor Deus shinaĩ ẽ keaiĩ.
PSA.34.2	Huni keĩsbumaã, ebe benimakĩ ea nĩkakãwẽ.
PSA.34.3	Senhor Deusũ kena ewapawai hui kushipawẽ ebetã kẽwãkãwẽ.
PSA.34.4	Datekĩ Senhor Deus ẽ benakĩ yuka ea nĩkakĩ kemaya
PSA.34.4	ha hawẽ ẽ dateai ea henemakĩ putamaimaki.
PSA.34.5	Tsuabũra Senhor Deus shinaĩbu benima paẽ hatu atxia
PSA.34.5	hawawẽ dakeabuma benimashãkanikiki.
PSA.34.6	Nuitapakĩ ẽ Senhor Deus kena ea nĩkakĩ kemakĩ
PSA.34.6	ẽ bika teneai dasibi ea putamaniki.
PSA.34.7	Tsuabũra Senhor Deuskiri pe hãtxakĩ kẽwãkubainaiburã,
PSA.34.7	hawẽ nai tsumã hatu keshe pewashũ hatu piskumamiski.
PSA.34.8	Ibubis Senhor Deuski txiti ikĩ unãkãwẽ.
PSA.34.8	Senhor Deusrã, merabenã pepahairaki.
PSA.34.8	Tsuabũra haska wai haki txiti ika ha huni benimakũkaĩmiski.
PSA.34.9	Senhor Deuski txiti ikĩ duawai haki mesei ha keskai pepakubaĩkãwẽ.
PSA.34.9	Tsuabura haki mesekĩ duawakĩ kẽwãkubainaiburã,
PSA.34.9	hawara pepa akaibu hatu danãma nĩkakĩ inãkubaĩmiski.
PSA.34.10	Tsuara mabuwãyã hiwemisburã,
PSA.34.10	benui keyuaya nuitapai ana hawa hayama buni teneshãkanikiki.
PSA.34.10	Hamẽ tsuabũra Senhor Deus benakubaĩmisburã,
PSA.34.10	hawa hawẽ hamapai tibi pepa benuama ikũkaĩshanikiki.
PSA.34.11	Senhor Deus duawatikiri matu yusinũ,
PSA.34.11	ẽ bakebuũ, nenu beshũ ea nĩkai bekãwẽ.
PSA.34.12	Mã bari itxapa hiwekatsis ikai?
PSA.34.12	Mã benimai hiwekatsis ikai?
PSA.34.13	Mã haskai hiwekatsis ikairã,
PSA.34.13	matũ hãtxa txakabu nemakubaĩkãwẽ,
PSA.34.13	hãtxakĩ txanitxakakĩ yuitaskamarã.
PSA.34.14	Txakabu betsa betsapa danãkĩ pe besti akubaĩkãwẽ.
PSA.34.14	Haratura hawẽ unanuma kati bai betxitã ha txibãkubaĩkãwẽ.
PSA.34.15	Senhor Deusũnã, tsuabũra hawẽ yusiã txibãkĩ duawamisburã,
PSA.34.15	hatu mekekubaĩmiski.
PSA.34.15	Hanushũ habũ ea akaibu shabakabi hatu nĩkariamiski.
PSA.34.16	Huni txakabuburã, Senhor Deus hatuki sinatahairakĩ
PSA.34.16	mai anushũ hamapai akubaĩkĩ ha shinaĩbu tere akĩ
PSA.34.16	ana hakiri shinãtima washanikiki.
PSA.34.17	Hakia tsuabũra Senhor Deus duawakubaĩmisbũ hawarawẽ nuikĩ yukaiburã,
PSA.34.17	hatu nĩkakĩ bika betsa betsapa teneaibu hatu nemashũkubaĩmiski.
PSA.34.18	Senhor Deusrã, nuku mekei nuku dapi niaki.
PSA.34.18	Tsuabura bika betsa betsapa tenei huĩti nishmai nui hawawẽ haskatimabiakẽ
PSA.34.18	Senhor Deusũ hatu mekekĩ pashawashanikiki.
PSA.34.19	Tsuabura huni pepabu merabenaĩ yurabũ hatu unãma
PSA.34.19	betsa betsapawẽ hatu itxakawamisbuki.
PSA.34.19	Hakia Senhor Deusũ haska teneaibu hatu duawakĩ
PSA.34.19	haska tibi hatu putamakĩ binumamiski.
PSA.34.20	Huni pepa Senhor Deusũ hawẽ shau tibi mekemiski.
PSA.34.20	Haskawẽ taeshũ hawẽ shau betsa tekeama ishãkanikiki.
PSA.34.21	Habu huni txakabubu Senhor Deusũ ibubis hatũ txakabuwẽ tenãshanikiki.
PSA.34.21	Hamẽ tsuabũra huni duapabu danãkubaĩmisburã,
PSA.34.21	Deusũ hatu unãmakĩ isĩ tenemakĩ kupishanikiki.
PSA.34.22	Hakia Senhor Deusũnã, hawẽ dayarubu haki txiti imisburã,
PSA.34.22	hatũ hiwea hatu itxakawama hatu mekekubaĩshanikiki.
PSA.37.1+PSA.37.2	Basi yumei pebiatã hawaira txushimiski.
PSA.37.1+PSA.37.2	Ni mashu ewai pebiatã hawaira shanariamiski.
PSA.37.1+PSA.37.2	Haska keskariai huni txakabubu haskashãkanikiki.
PSA.37.1+PSA.37.2	Hatuki sinatayamakubaĩkãwẽ.
PSA.37.1+PSA.37.2	Ha dikabi hawara txakabuwakĩ kaneaibu
PSA.37.1+PSA.37.2	hatũ hamapaiwẽ kemui nuiyamakubaĩkãwẽ.
PSA.37.3	Na mai anu mã hiwearã,
PSA.37.3	Senhor Deus ikũwaĩ haki txiti ikĩ
PSA.37.3	pepa besti aki txĩtuãma txibãkubaĩwẽ.
PSA.37.4	Senhor Deus mĩ betxipaiairã, nuikipakĩ ha besti shinãkubaĩwẽ.
PSA.37.4	Mĩ haska waiwẽ taeshũ haska uke merã pe shinãkĩ mĩ bikatsis ikai
PSA.37.4	unãkĩ hawa yaushiama Senhor Deusũ mia inãshanikiki.
PSA.37.5	Dasibi mĩ hiwea Senhor Deus mekematã
PSA.37.5	ha besti mĩ ikũhairawai haki txiti ikẽ
PSA.37.5	mia duawakĩ mia merabewai hushanikiki.
PSA.37.6	Mĩ kaneama inũ mĩ pe hiwekũkainairã,
PSA.37.6	bari mananãbi bari peshea txashamis keska mia washanikiki.
PSA.37.7	Hawara Senhor Deus anua mĩ manakairã,
PSA.37.7	hĩ hĩ ikĩ hawa yuiama mĩ shinanẽ besti Deuski txanitã manakubaĩwẽ.
PSA.37.7	Hatũ mia merabewashanikiki.
PSA.37.7	Hakia huni betsa txakabu atimapa akatsi yubakamisburã,
PSA.37.7	haskawẽ hiwekaĩkĩ tsuabura maematirubumaki.
PSA.37.7	Haskawẽ taea hatuki sinatayamakũkaĩwẽ.
PSA.37.8	Mĩ sinatamis inũ mĩ pubẽmisrã, henekĩ putakubaĩwẽ.
PSA.37.8	Mĩ sinatawenã, dasibi mĩ hamapai tibi mĩ ana pikukũkainaii.
PSA.37.9	Tsuabura txakabuburã, matũ mai pakea anua Senhor Deusũ hatu nitxĩshanikiki.
PSA.37.9	Hakia tsuabura Senhor Deuski txiti imisburã, ha mai hatu yubani habũ ibuwashanikiki.
PSA.37.10	Ana hatishuĩra huni txakabubu hayama ishãkanikiki.
PSA.37.10	Haska habu txakabumisbu hayamẽkaĩ, ishũ
PSA.37.10	hatu benabirãbirani ana hawa hatuki nukukĩ betxiama ishãkanikiki.
PSA.37.11	Hamẽ habu huni keĩsbumarã,
PSA.37.11	habũ mai hirabi ibuwatã hawa bika ana teneama
PSA.37.11	unanuma benimapakeshãkanikiki.
PSA.37.12	Huni txakabũ huni pepa itxakawanũ ika
PSA.37.12	haki sinatahairai sheta yẽsh yẽsh amiski,
PSA.37.12	danã paepa wakĩ hatu txakabuwakatsis ikinã.
PSA.37.13	Huni txakabu hawẽ kupiti ma hanu ikai unãkĩ
PSA.37.13	Senhor Deusũ usãmiski.
PSA.37.14	Tsuabura txakabubũ hatũ matxatu txaipa kenu bitã kasmai
PSA.37.14	hatũ pia bitã huni keĩsbuma inũ nuitapaibu
PSA.37.14	habũ shinã pewaibu hatu tsakakĩ tenãkatsis imisbuki.
PSA.37.15	Hakia ha hunibu txakabũ haska shinaĩburã,
PSA.37.15	ibubis hatũ matxatu kenuhairawẽ hatũ huĩti txatxitirubuki.
PSA.37.15	Ha inũ, hatũ pia teke teke iki yamatiruki.
PSA.37.16	Ha huni pepa mabu eskarabesya hiwearã, haska peki,
PSA.37.16	haska huni mabuwãyãtũ shinaĩ txakabumisbu keskamarã.
PSA.37.16	Hanua huni pepa mabu eskarabes haya hawa hawẽ mabu shinãma
PSA.37.16	ha mabuwãyã binuaki.
PSA.37.17	Habu txakabuaibu Senhor Deusũ hatu keyukĩ nishmawashanikiki.
PSA.37.17	Hakia habũ Senhor Deus nĩkakubaĩmisbu hatu putama mekekubaĩshanikiki.
PSA.37.18	Habũ kaneama pepai hiwekubaĩmisbu Deusũ hatu pe mekemiski.
PSA.37.18	Haska dayakĩ pepa akubaĩmisbu hatu heneshũbaina bitã hawẽ hiwepakenũbarikanikiki.
PSA.37.19	Bari betsatiã betsabũ bika tenei buniaibũ
PSA.37.19	tsuabũra Deus duawamisrã,
PSA.37.19	hawa dakeama inũ hatũ piti hayakubaĩshãkanikiki.
PSA.37.20	Huni txakabubu mawairã,
PSA.37.20	basi txushi ketikainai keskashãkanikiki.
PSA.37.20	Tsuãra Deus danaĩ haki sinatamisrã,
PSA.37.20	txi kuĩ hushumayabaini yamamis keskashãkanikiki.
PSA.37.21	Huni txakabũ tsuara ea akĩ hawẽ hawara biãyutanã,
PSA.37.21	hawa ana inãkĩ pakanũ, iwanã, shinaĩsmaki.
PSA.37.21	Hakia huni pepatunã, nuikĩ hawẽ hamapai yaushiama ha haya hatu inãmiski.
PSA.37.22	Tsuabura Deusũ pepawakĩ duawamisrã,
PSA.37.22	habũ mai hirabi ibu washãkanikiki.
PSA.37.22	Hakia habu Senhor Deusũ yupuarã, habu yamai keyushãkanikiki.
PSA.37.23	Senhor Deusũnã, haska betxipaiai keska hau ashunũbũ
PSA.37.23	hawẽ shinã pepa hunibu txibãmamiski.
PSA.37.24	Pepabiakĩ kaneaibu Deusũ hatu heneama
PSA.37.24	ana hatu merabewakĩ hawẽ txakabu buatã hatu mekekubaĩmiski.
PSA.37.25	Ẽ berunãtũ uini inũ natiã mestebukĩ ẽ uĩkubainairã,
PSA.37.25	huni pepabu Senhor Deusũ henebainai ẽ uĩsmaki.
PSA.37.25	Hanua hatũ bakeburi hawa ea iki daketapai mapuaibu ẽ hatu uĩsmahairaki.
PSA.37.26	Tsuara hatuwẽ dabanã ikĩ hawẽ hawara yaushiama shaba tibi hatu inãyumisrã,
PSA.37.26	haskawẽ taeshũ hawẽ bakebuwẽ Deusũ duawamiski.
PSA.37.27	Txakabu betsa betsapa henetã pepa besti akubaĩwẽ.
PSA.37.27	Tsuara haska hiweairã, hawẽ hiwea pepa ma hayaki, hanu ipashanairã.
PSA.37.28	Senhor Deusũnã, hamapai pepabu betxipaimiski.
PSA.37.28	Habu haki txiti ika txĩtuãbumarã,
PSA.37.28	hawa hatu heneismaki.
PSA.37.28	Hamẽ tsuabura txakabuburã,
PSA.37.28	hatu yamawakẽ hatũ bababuri hayama washãkanikiki.
PSA.37.29	Ha inũ, huni pepaburã, mai hirabi ibuwatã
PSA.37.29	hanu hiwepakeshãkanikiki, niti ikamarã.
PSA.37.30	Ha inũ, huni pepabu hãtxairã, hãtxa unanepawẽ imisbuki.
PSA.37.30	Ha dikabi yunuti hãtxa kushipawẽ parananãma pe besti hãtxamiski.
PSA.37.31	Ha huni hãtxai haskamisburã,
PSA.37.31	hawẽ meketi Deusũ yusiã hawẽ huĩti merã haya mapuabuwẽ taea
PSA.37.31	kanei hawa txakabuisbumaki.
PSA.37.32	Huni pepa hawara haya huni txakabũ uĩkĩ
PSA.37.32	haki sinatakĩ detekatsis ikĩ shinãbiaya
PSA.37.33	Senhor Deusũ hawenabu hatu pe mekeawẽ taea
PSA.37.33	haska huni txakabubũ hatukiri shinã txakabiaibũ hatu nemashũmiski.
PSA.37.33	Ha dikabi tsuabũra hatu metukĩ unãti wabiaibũ
PSA.37.33	hawa txakabu habukiri hayama ishãkanikiki.
PSA.37.34	Tsuãra Deusũ yunuti nĩkakĩ mã ashuĩ haki txiti ikarã,
PSA.37.34	hatũ matu duawakĩ na mai matu ibu wamakẽ
PSA.37.34	hawa keyuama mã hanu hiwepakeshanaii.
PSA.37.34	Hanua ha txakabui hiwekubainaibu Deusũ hatu kupikĩ yamawai
PSA.37.34	ibubis mã uĩshanaii.
PSA.37.35	Huni txakabu ẽ uĩmisrã,
PSA.37.35	hamapai unã keyuaikiri kẽkĩ hatu benimawabiamis
PSA.37.35	hi yumei datã hawẽrua besti keskabuki.
PSA.37.36	Uatiã ni pea ẽ uĩtanima habianuri ana kawãkĩ ẽ uiã
PSA.37.36	ana ha hi haki nukukĩ ẽ betxiamaki.
PSA.37.37	Huni hakiri txakabu yuikĩ metuisbumarã,
PSA.37.37	haskakiri uĩkĩ shinãkãwẽ.
PSA.37.37	Ha huni peparã, unanuma hiwenũbarikiki.
PSA.37.38	Hakia huni sinatapaburã, hatũ hiwea yamai keyushãkanikiki.
PSA.37.38	Ha huni txakaburã, hatũ hiwea ikibi ikarã, keyui yamashãkanikiki.
PSA.37.39	Tsuara huni pepabu habũ merabe huirã,
PSA.37.39	Senhor Deus anua humiski.
PSA.37.39	Senhor Deusũnã, hatu arukĩ kebeãki,
PSA.37.39	hawara bika teneaibu mekekinã.
PSA.37.40	Tsuabura pepabũ hanira irukatsi benaiburã,
PSA.37.40	Senhor Deusũ hatu merabewakĩ pashawamiski,
PSA.37.40	txakabubube husia hiwebiakẽ hatu kaĩmabaĩkinã.
PSA.40.1	Ẽ bika teneairã, Senhor Deusũ shinã ẽ manamiski.
PSA.40.1	Ẽ kashayabi yukai Senhor Deus parabeketã ea nĩkatã
PSA.40.2	kini atimapa anua ea piskumakĩ
PSA.40.2	iã seuku anu ẽ hikikainai ea neshemiski.
PSA.40.2	Ẽ hanu paiai anu daish iki ẽ tĩ iyamanũ
PSA.40.2	mishkiki paimakĩ ea mestẽwãmiski.
PSA.40.3	Nukũ mekenika Deus kẽwaĩ ẽ kãtaya
PSA.40.3	ea ana benimahairawakĩ ẽ huiwẽ kãtati bena ea imaimaki.
PSA.40.3	Ẽ haskai dasibitũ ea uĩkĩ nĩkai
PSA.40.3	benimai shinã txãkãkĩ itxapabũ Deus shinaĩ haki txiti ikĩ ikũwaĩmabuki.
PSA.40.4	Tsuara nĩkaisma hãtxa binumanikabe niama inũ
PSA.40.4	habũ kẽwãti betsa kẽwaĩ txanitxakaibu anu kaisma
PSA.40.4	habu Senhor Deus ikũwaĩ txiti imisburã,
PSA.40.4	shinã txãkaĩ benimakubaĩmisbuki.
PSA.40.5	Ẽ shanẽ ibu Senhor Deusuũ,
PSA.40.5	dami betsa betsapa hawẽrua itxapa mĩ anirã,
PSA.40.5	nukuwẽ nuikĩ duawakĩ mĩ nuku ashũmiski.
PSA.40.5	Tsuã mia binua mia keska betsa hayamaki!
PSA.40.5	Mĩ pepakiri ẽ txanikauani hãtxatirubia
PSA.40.5	haska washũ ẽ hati hatu yui keyutirumaki.
PSA.40.6	Hau nukũ txakabu mĩ nuku buashũshanũ inabu menuti mĩ manamaki.
PSA.40.6	Hawara inãkuĩ menuti tibi nũ mia ashũmis inũ
PSA.40.6	shekiwã tibi inãkuĩkĩ mĩ hiwe anu nũ bemis
PSA.40.6	haska dabewẽ mawaira mĩ hawẽ benimaismaki.
PSA.40.6	Hamẽ haska binumakinã, mĩ hãtxa nĩkakubaĩkĩ
PSA.40.6	haska mĩ yununi txibãkĩ ẽ mia meneshũtiru
PSA.40.6	mĩ ea shabakabi nĩkamakĩ yusĩmiski.
PSA.40.7	Haskawẽ taeshũ mia hãtxa wakĩ:
PSA.40.7	“Ẽ nenuki”, ẽ mia waii,
PSA.40.7	haska una sebiki ekiri kenenibu keska wakinã.
PSA.40.8	Ẽ shanẽ ibu Deusuũ, eã mia benimawakinã,
PSA.40.8	haska shinãkĩ mĩ betxipaiaiwẽ ẽ mia ashũkatsis ikaii.
PSA.40.8	Mĩ hatu yusinirã, ẽ huĩti merã ẽ haya niaki!
PSA.40.9	Minabu mirimabu bebũshũ haska hamapai pewakĩ mĩ kaneisma
PSA.40.9	shabakabi ẽ hatu unãmamiski.
PSA.40.9	Mikiri hãtxai ẽ hawa pes nismaki.
PSA.40.9	Ẽ haskamisrã, Senhor Deusuũ, mĩ unãhairaii.
PSA.40.10	Haska mĩ yunuti kushipa kanetima mĩ pe unãmiswẽ taea ẽ hawa yuiama ismaki.
PSA.40.10	Mĩ ea henekĩ putaisma inũ mĩ mekenã pepa piskumanikakiri ẽ txanikũkainaii.
PSA.40.10	Minabu itxapa bebunua hãtxai haska mĩ nuikipa inũ,
PSA.40.10	hãtxa kayabi besti mĩ yuimis
PSA.40.10	shabakabi hawa huneama ẽ hatu yuipakeaii, hawa heneamarã.
PSA.40.11	Senhor Deusuũ, ea betxipaiama ikama ewẽ nuikũkaĩwẽ.
PSA.40.11	Mĩ nuikipawẽ inũ mĩ shinã kayabi mĩ betsa waismawẽ
PSA.40.11	hawa heneama ea mekekubaĩwẽ.
PSA.40.12	Enabũ ea hawẽtsaĩs txakabu betsa betsapa wamisbu
PSA.40.12	hati tanatã ẽ mia yui keyutirumaki.
PSA.40.12	Ibubis ẽ txakabu betsa betsapatũ ea kebẽbauna
PSA.40.12	haskatã ẽ ana pe uĩtirumaki.
PSA.40.12	Ẽ txakabu mirimatunã, ẽ bu itxapa binuaki.
PSA.40.12	Haskawẽ taea ẽ benima pae ẽ benua ẽ ana hayamaki.
PSA.40.13	Senhor Deusuũ, menã ea uĩbirã ea putamariwe.
PSA.40.13	Senhor Deusuũ, hawairakirã ea uĩtã ea merabewariwe.
PSA.40.14	Tsuãra ẽ hiwea habũ ea yamawakatsis ikaibu
PSA.40.14	hau habuĩ hatuki kasheabu hau dakekubainũbũwẽ.
PSA.40.14	Habũ ea itxakawakatsis ikaibu dakeyabi hau pashakubainũbũwẽ.
PSA.40.15	Habu eki kasheaibu dakei hau pashariakubainũbũwẽ.
PSA.40.16	Hakia tsuabũra mia benakubainaiburã,
PSA.40.16	hatũ benima pae hau bikubainũbũwẽ.
PSA.40.16	Mĩ meketi piskuti bitã yuikinã:
PSA.40.16	“Nukũ Senhor Deus kushipa binuhairaki!” iki
PSA.40.16	hau mikiri hãtxai heneyamakubainũbũwẽ.
PSA.40.17	Hamẽ ẽ nuitapai bika betsa betsapa tenebiaya
PSA.40.17	Senhor Deusuũ, ea hakimayamashãwẽ.
PSA.40.17	Senhor Deusuũ, miã besti mĩ ea merabewamiski.
PSA.40.17	Hatishuĩra ana ea manamama hamapai tibi ẽ tea ea hawaira tashnimariwe.
PSA.42.1	Ni txashũ ũpash manui hene benai kamis keskai
PSA.42.1	Senhor Deusuũ, haska keskariakĩ ẽ mia benakubainaii.
PSA.42.2	Deusũ ea hiwea inãmis putakatsi ikama
PSA.42.2	ũpash manuai keskai ẽ habe nikũkainaii.
PSA.42.2	Hatiã ana txĩtũkirã Deus bebũ ẽ nishanai?
PSA.42.3	Bariri inũ meshu merã kashai ẽ beũ hene habamisrã, harã, ẽ pitiki.
PSA.42.3	Ẽ haskaitianã, bari tibi hawẽtsaĩs habũ ea bika wakĩ yukamisbuki:
PSA.42.3	“Hanimẽ, mĩ mekenika Deusrã?” akinã.
PSA.42.4	Ea haska tibi yuikĩ ea shinãmabu eã dasibi ẽ hawẽ bika teneai ẽ huĩti ẽ mia bepẽshũmiski.
PSA.42.4	Mĩ tari hiwe anu enabu ẽ hatu iyuaya
PSA.42.4	habũ ekiri shinãkĩ benimakĩ hatũ huĩti hirabiwẽ
PSA.42.4	haska mia kẽwãkubaini nũ haskanirã, ẽ shinaiĩ.
PSA.42.4	Mikiri besi pepa ẽ hakimamaki!
PSA.42.5	Deus ikũwaĩ haki txiti itã
PSA.42.5	hawa heneama Senhor Deus ẽ mekenã kẽwãkĩ ẽ akubainaii.
PSA.42.5	Ana punu nukai ẽ hawa beshteketirumaki.
PSA.42.5	Haskawẽ taea ẽ hamapai tibiwẽ ẽ ana nuiamaki.
PSA.42.5	Habia bestihaira ẽ Deus inũ ẽ mekenikaki!
PSA.42.6	Ikis ẽ punu nuka shinã txãkãmahairaki.
PSA.42.6	Haska Hene Jordão anu ẽ mibe nikũkaini inũ,
PSA.42.6	Mati Hermom inũ Mati Mizar anua ẽ haskakũkaini
PSA.42.6	hakimama ẽ mikiri shinãhairaii.
PSA.42.7	Bika betsa betsapa mĩ ea tenemaii.
PSA.42.7	Manaũria sai iki hawẽ hui mawa tsakatã tashniai keska
PSA.42.7	mĩ hãtxa eki nukuai nĩkai ẽ nuitapakũkainaii.
PSA.42.7	Henewã shubi kũyã ikai keska mekĩ ẽ teneaii.
PSA.42.7	Hene tukash iki buspu tsaubiranai keska
PSA.42.7	bika betsa betsapa ẽ tenekubainaii.
PSA.42.8	Haska Deus ewẽ nuikĩ ea betxipaiai bariri ea uĩmaya
PSA.42.8	meshu merã kãtashũkĩ heneama ẽ hiwea mekenika ẽ Deus ẽ yukakubainaii.
PSA.42.9	Deusũ ea mekekĩ eki sinataibu ea nemashũmis yuikĩ:
PSA.42.9	“Haskakĩ ana ea shinãma mĩ ea henebainamẽ?
PSA.42.9	Eki sinataibũ ea bika tenemaibũ
PSA.42.9	haskai punu nuka ẽ nikũkainai?
PSA.42.9	Mĩ haskai ekiri hakimamẽ, ana ea shinãmarã?
PSA.42.10	Habu eki sinataibũ ea itxakahairawabu
PSA.42.10	tenei ẽ shau dikabis ea isĩ tenemakĩ
PSA.42.10	hora tibi habu eki sinataibũ hawẽtsaĩs ea bikawakĩ yukamisbuki:
PSA.42.10	‘Hanimẽ, mĩ mekenika Deusrã?’ ” akinã.
PSA.42.11	Deus ikũwaĩ haki txiti itã
PSA.42.11	hawa heneama Senhor Deus ẽ mekenã ẽ kẽwãkubainaii.
PSA.42.11	Ana punu nukatã ẽ hawa beshteketirumaki.
PSA.42.11	Haskai ẽ hamapai tibiwẽ ẽ ana nuiamaki.
PSA.42.11	Ha bestihaira ẽ Deus inũ ẽ mekenikaki!
PSA.43.1	Ẽ shanẽ ibu Deusuũ, mĩ yunuti kushipawẽ ea unãtihaira wawe.
PSA.43.1	Ma mĩ ea unã ẽ minakẽ ha habũ mia ikũwãbuma ea nemashũkĩ ea merabewawe.
PSA.43.1	Huni txakabu txanitxakaibu anua ea pashawariwe!
PSA.43.2	Mĩ ẽ Deusũ ea kebẽkĩ ea mekebia
PSA.43.2	haskakĩ ea danãkĩ putatã mĩ txai niamẽ?
PSA.43.2	Habu eki sinataibũ ea itxakawakĩ bika tenemaibũ
PSA.43.2	haskai nuitapai ẽ punu nuka nikũkainai?
PSA.43.3	Mĩ mati meribi mĩ hanu yubakani hari mĩ hiwea anuri ea iyukĩ
PSA.43.3	mĩ bai shabakabi txasha wakĩ mĩ txanima hãtxawẽ ea uĩmawe,
PSA.43.3	hau hatũ mĩ bai ea yusĩkĩ tapĩmanunã.
PSA.43.4	Senhor Deusuũ, mĩ ea yunua kai hanushũ mia kẽwãmisbu anu ẽ hikishanaii.
PSA.43.4	Harishũ harpa mawaibũ benimakĩ ẽ mia kẽwãshanaii.
PSA.43.4	Ẽ Deusuũ, miã besti ẽ hiwea benimawakĩ mĩ ea shinã txãkãwãmiski.
PSA.43.5	Deus ikũwaĩ haki txiti itã
PSA.43.5	hawa heneama Senhor Deus ẽ mekenã ẽ kẽwãkubainaii.
PSA.43.5	Ana punu nukatã ẽ hawa beshteketirumaki.
PSA.43.5	Haskai ẽ hamapai tibiwẽ ẽ ana nuiamaki.
PSA.43.5	Ha bestihaira ẽ Deus inũ ẽ mekenikaki!
PSA.46.1	Hawara bikahaira nũ teneai nukũ Deusũ nuku merabewamiski.
PSA.46.1	Nuku keshekĩ nuku arua tsuã nuku metiruma
PSA.46.1	Deus nukũ kushipahairaki.
PSA.46.2	Patxa sakukĩ mai txurũwãkĩ
PSA.46.2	ha mati tibi tsekebaĩ ianẽwã nuahaira merã pukui keyubiaya
PSA.46.2	nũ hawẽ taea nũ hawa dateama ishanaii.
PSA.46.3	Ianẽwã shubi buspu tsaubirani hawẽ hui kaĩ meseai nĩkabiai
PSA.46.3	nũ hawa dateama ishanaii.
PSA.46.3	Mai mati matipa sinatai patxa sakui saki saki iki mesehairabiaya
PSA.46.3	nũ hawa dateama ishanaii.
PSA.46.4	Hene ewapa teshesha daberã, haburã, Deusũ mae hawẽ benimakanikiki.
PSA.46.4	Deus dasibi binuatũ mae meribi txakabumahaira hawẽ benimaikiki.
PSA.46.5	Ha mae merã Deus hiweshũ hatu tsuma keyuaki.
PSA.46.5	Shaba betsa tashniai tibi Deusũ merabewakubainikiki.
PSA.46.6	Deusũ hawẽ hãtxa nawa tibi hatu nĩkamaitiã
PSA.46.6	datei saki saki iki hatũ hui dẽke ishãkanikiki.
PSA.46.6	Mai yamakainaya shanẽ ibu tibitũ hatũ kushipa benushãkanikiki.
PSA.46.7	Ha nukũ Senhor Deus dasibi kushipa binu keyua na habia nukubeki.
PSA.46.7	Jacó Deusũnã, nuku keshekĩ nuku arua tsuã nuku metirumaki!
PSA.46.8	Senhor Deusũ hawẽ kushipawẽ na mai anushũ nawabu hatu dateakeakeimarã,
PSA.46.8	neri beshũ uĩ bekãwẽ.
PSA.46.9	Mai kesuakea anua hatube detenamekĩ
PSA.46.9	hatũ pia tekekĩ hatũ hashi teke keyukĩ
PSA.46.9	hanushũ hatũ detenameti cavalo tarãmabaĩti
PSA.46.9	ana tsuabe detenametirubuma wakĩ hawẽ henekĩ txiwẽ hatu menũ keyuimaki.
PSA.46.10	“Ea kẽwãkĩ ea unãti wakãwẽ!”
PSA.46.10	Earã, ẽ Senhor Deuski!
PSA.46.10	Hiwebaunabu mamaki ẽ ea hiweaki!
PSA.46.10	Mai hirabi mamaki ẽ niaki!
PSA.46.11	Ha nukũ Senhor Deus dasibi kushipa binu keyua na habia nukubeki.
PSA.46.11	Jacó Deusũnã, nuku keshekĩ nuku arua tsuã nuku metirumaki!
PSA.51.1	Senhor Deusuũ, mĩ nui paewẽ ewẽ dabanã iwe.
PSA.51.1	Mĩ ewẽ nuimiswẽ taeshũ ẽ txakabu ea tere ashũwẽ.
PSA.51.2	Ibubis ẽ txakabumis ea txukashũwẽ!
PSA.51.2	Eã ẽ kanemis ea tere ashũwẽ!
PSA.51.3	Mĩ yusiã kanei ẽ patapamis txanima ibubis ẽ ma unaiĩ.
PSA.51.3	Haskatã ẽ shinã uke merã ẽ txakabu ibubis ẽ tere atirumaki.
PSA.51.4	Hawara txakabu mĩ nemani ha meai mĩ kupiti wani
PSA.51.4	eã ha mei mikiri besti ẽ txakabumiski.
PSA.51.4	Haskawẽ taea kupikĩ mĩ unãti wamisrã, mĩ kaneismahairaki.
PSA.51.4	Mĩ kupiti tsuã binutirumahairaki.
PSA.51.5	Txanima ẽ kaĩ bena ẽ txakabu iki taeniki.
PSA.51.5	Ẽ txakaburã, ẽ kaĩriama ẽ ibu anua ẽ hayaniki.
PSA.51.6	Txanima huĩti pepa kayatapia hayabu mĩ hatu betxipaiaii.
PSA.51.6	Mĩ unanepa uke meranua mĩ ea inãmiski, shabakabi ea tapĩmakinã.
PSA.51.7	Ẽ txakabu mĩ ea txuka ẽ ana txakabu hayama ishanaii.
PSA.51.7	Ẽ txakabu ea txukakĩ mĩ ea shũpĩ wanã,
PSA.51.7	ha matsi tãki hushupamis ẽ binushanaii, hawa ana txakabu hayamairã.
PSA.51.8	Ẽ shau mĩ ea teke teke abiaima
PSA.51.8	ana benima bena ea inãkĩ
PSA.51.8	ea shinã txãkãwãkubaĩwẽ.
PSA.51.9	Ẽ txakabu atimapa tibi mia bebũ tashnia mĩ uiainã,
PSA.51.9	ea tere ashũtã ana haska shinãkĩ uĩyamawe.
PSA.51.10	Ẽ Deusuũ, ana ẽ huĩti bena shũpĩ ea wakĩ
PSA.51.10	ẽ yushĩ bena wakĩ ana ea txĩtũtimawawe.
PSA.51.11	Ẽ mibe nia ea pashkayamawe.
PSA.51.11	Mĩ Yushĩ Pepa ea meranua ea mebĩyamawe.
PSA.51.12	Ẽ benubiaya mĩ ea merabewakĩ piskumani keska
PSA.51.12	ana shinã bena inãkĩ ea shinã txãkãwãwẽ.
PSA.51.12	Mĩ yushĩ itxakanikamawẽ ea tsumawe, ẽ haskariakũkainunã.
PSA.51.13	Mĩ ea haska waya ha mĩ ea yusiaĩwẽ mia nĩkaisbuma huni txakabubu
PSA.51.13	hau mia anu benũbũ mĩ bai pepakiri ẽ hatu yusĩshanaii.
PSA.51.14	Ẽ Deusuũ, ẽ Deusuũ, ẽ txakabu mĩ ea piskumamiski.
PSA.51.14	Huni betsa ẽ hune tenaĩmarã, haska keska ẽ ana ayamanũ ea nemawe.
PSA.51.14	Mĩ haska nemakubaĩkĩ hawa kaneismawẽ taea
PSA.51.14	mĩ pepakiri kãtai ẽ txanikũkaĩshanaii.
PSA.51.15	Senhor Deusuũ, ẽ hui ea bepẽwẽ.
PSA.51.15	Mĩ ea haska waya kãtakĩ ẽ mia kẽwãkubaĩshanaii.
PSA.51.16	Ẽ inãkuĩ tibi inũ inabu tibi ẽ mia menu keyushũkĩ
PSA.51.16	ẽ mia hawẽ benimawakatsi ikĩ ẽ mia inãbia mĩ betxipaiamabiakẽ
PSA.51.16	ẽ mia haska washũkatsi ikamaki.
PSA.51.17	Ha inãkuĩti tibi mĩ betxipaiairã,
PSA.51.17	ẽ yushĩ mĩ ea meshteima ẽ bika tenebiai
PSA.51.17	has shinãma ẽ huĩti betsa watã txakabu mĩ ma ea pewaima
PSA.51.17	ea uĩkĩ mĩ ea betxipaiaii.
PSA.51.18	Mĩ shinã pepawẽ Sião merabewakĩ pewawe,
PSA.51.18	ana hawẽ kenekauana benibaũkĩ hau Jerusalém ana kene bena wanũbunã.
PSA.51.19	Hanushũ inãkuĩ tibi inũ inabu menuti tibi haska mĩ betxipaiai
PSA.51.19	mia ashuaĩbu hawẽ benimawakĩ mĩ bikubaĩshanaii.
PSA.51.19	Mia kẽwãti txi tapu anushũ ina awa bakebu mia menushũshãkanikiki, mia benimawakinã.
PSA.63.1	Ẽ Deusuũ, mĩ ẽ Deuski!
PSA.63.1	Mia ũpash manuai keska wakĩ
PSA.63.1	miki nukunũ ika ẽ mia bena txakayamaii.
PSA.63.1	Ha mai metu ũpash hayama anua nia keskashũ
PSA.63.1	ũpash manutxakayamai keskakĩ ẽ hiwea hirabiwẽ mia betxipaikĩ
PSA.63.1	ẽ mia benakubainaii.
PSA.63.2	Mĩ tari hiwe meribi meranua ẽ mia uĩkatsis ikaii,
PSA.63.2	mĩ kushipa inũ mĩ hawẽrua uĩ shinã txãkainã.
PSA.63.3	Mĩ nuikiparã, mĩ nuku hiwea inãni keskama binuaki.
PSA.63.3	Haskawẽ taeshũ ẽ huiwẽ ẽ mia kẽwãkubainaii.
PSA.63.4	Hiweyukũkaĩkĩ ẽ mia duawakubainaii.
PSA.63.4	Mikiri ẽ mekẽ meshã ẽ mibe hãtxakũkainaii.
PSA.63.5	Piti itxapa hawẽrua watã pi benimai shinã txãkaĩ
PSA.63.5	pepemisbu keskakĩ ẽ huiwẽ benimakĩ ẽ mia kẽwãkubainaii.
PSA.63.6	Meshu merã inatã ushakĩ mia shinãkubaini ẽ ushamiski.
PSA.63.7	Mĩ ẽ merabenãtũ ea merabewa benimai mĩ pũyãwẽ mĩ ea yabukĩ akawa ẽ shinã txãkãmiski.
PSA.63.8	Ẽ hiwea hirabirã, ẽ miki dasiaki.
PSA.63.8	Mĩ ea haska wawẽ taeshũ mĩ mekẽ yusiuriawẽ ea tsuma
PSA.63.8	mestẽwãtã mĩ ea putaismaki.
PSA.63.9	Tsuabũra ea detekatsis ikĩ benaiburã, habu mawa
PSA.63.9	hatu maiwaburã, hatũ kupitirã, mai uke merãhaira bumisbuki.
PSA.63.10	Matxatu kenu txaipawẽ hatu tenãbu
PSA.63.10	kamã inawã pikĩ hatu yamawakubaĩmiski.
PSA.63.11	Ẽ shanẽ ibuhairarã, ẽ Deus shinaĩ ẽ benimakũkaĩmiski.
PSA.63.11	Tsuabũra Deusũ kena datã aki
PSA.63.11	hakiri kãtakĩ kẽwãkubaĩmisbuki.
PSA.63.11	Hakia tsuabura hãtxai txanitxakaiburã,
PSA.63.11	hatũ kesha Deusũ hatu bepumiski.
PSA.65.1	Deus mae Sião mekeatuũ,
PSA.65.1	mĩ pepahairawẽ taeshũ mia kẽwãmisbuki.
PSA.65.1	Haska uĩkĩ mĩ betxipaiai mia yubatã
PSA.65.1	menenũ, iwanã, mia ashũkubaĩmisbuki.
PSA.65.2	Mai hirabi anu hiwebaunabũ mibe hãtxanũ ika bekanikiki.
PSA.65.2	Mibe hãtxakĩ mia yukaibu hatũ hãtxa nĩkakubaĩwẽ.
PSA.65.3	Nukũ txakabu tibitũ nuku tsumashũ bika tenemabiaya
PSA.65.3	miã ha txakabu betxipaiama nuku buashũkĩ mĩ ana shinaĩsmaki.
PSA.65.4	Haratura yura mĩ hiwe meribi anu mia dapi hiwemakĩ
PSA.65.4	katushũ mĩ iyua benimakũkaĩmiski.
PSA.65.4	Betsa betsapa pehairawẽ mĩ hatu duawarã,
PSA.65.4	mĩ hiwe meribi anua nũ pe hiwekatsis ikaii.
PSA.65.5	Mĩ nukũ mekenika Deusũnã,
PSA.65.5	pepa yunukĩ txakabu nemanishũ hawẽ mĩ kushipahaira nuku uĩmakĩ
PSA.65.5	e imakĩ mĩ nuku shabakabi hawẽ manakukubainaii.
PSA.65.5	Mai hirabi kesukauana anu inũ ianẽwã anu txaihaira hiweabũ
PSA.65.5	mia ikũwaĩ miki txiti ikabuki.
PSA.65.6	Mĩ kushipa paewẽ mati matipa
PSA.65.6	mĩ hatu tsuma pewakĩ mestẽwãmiski.
PSA.65.7	Ianẽwã betxuruni buspu tsaubirã
PSA.65.7	kũyã ikai nesewakĩ mĩ pes wamiski.
PSA.65.7	Yurabu hatũ mae anua itimaskaibu
PSA.65.7	nemakĩ mĩ hatu pes wariamiski.
PSA.65.8	Bari huaikiria inũ bari kaikiri txaihaira ha maiwẽ hiwebaunabu
PSA.65.8	mĩ e imati kushipahaira uĩ saki saki imisbuki.
PSA.65.8	Miwẽ benimai hiwebaunabu sai sai iriamisbuki.
PSA.65.9	Miã besti mai hirabi mekeshũ ui imakĩ dasibi mĩ benemamiski.
PSA.65.9	Miã hene bai tapia tibi txara txara imakĩ nashimakĩ
PSA.65.9	shekiwã trigo mĩ benemamiski.
PSA.65.9	Haska wakĩ yunu bai wabu tibi mĩ hatu pewashũmiski.
PSA.65.10	Miã mai pewakĩ uiwẽ mĩ babuwa dayakĩ
PSA.65.10	tsispubaĩkĩ ukebukũ mãtxĩbainabu
PSA.65.10	namakis ha bai tapiãwẽ hau kanũ ui itxapa mĩ habamamiski.
PSA.65.10	Haska wakĩ mibãbu mĩ hatu duawashũmiski, yunu itxapa hatu inãkinã.
PSA.65.11	Mĩ nai kuĩ itxapawẽ hatu duawakĩ
PSA.65.11	hawa yaushiama mĩ inãshinawẽ taea
PSA.65.11	ha yunu tsekati baritiã biaibu mirima mĩ hatu duawamiski.
PSA.65.12	Hanu tsua hiweabumanu basi benemakĩ duawakĩ mĩ nãke datãmiski.
PSA.65.12	Ha mati tenãmã yuinakapã mewe piti hayawakĩ
PSA.65.12	mĩ beyusti tari sawema keska wamiski.
PSA.65.13	Pãpa anu ma basĩ keyubia anu hanu txashuwanẽ pi itxamisbuki.
PSA.65.13	Napaku anu shekiwã tibi benei batxi pepa sawemisbu keskaki.
PSA.65.13	Haskawẽ taea dasibibu kãtai benimai sai sai imisbuki.
PSA.67.1	Deusuũ, nukuwẽ nuikĩ nuku pepawawe.
PSA.67.1	Mĩ uĩ pewaiwẽ nuku duawakubaĩwẽ,
PSA.67.2	hau mai hirabi anu hiwebaunabũ haska shinãkĩ mĩ betxipaiai inũ
PSA.67.2	mĩ mekenã ewapa hau mia unã keyunũbunã.
PSA.67.3	Deusuũ, mae tibi anushũ hau mia kẽwanũbũwẽ.
PSA.67.3	Mai hirabi anushũri hau mia kẽwãriabaunũbũwẽ!
PSA.67.4	Mai hirabi nawa shukuabu tibi anu hatu shanẽ ibushũkĩ
PSA.67.4	hawẽ unãti wati kushipa pepawẽ mĩ hatu mekekubaĩmiski.
PSA.67.4	Hatu haska wakĩ mai hirabi anu mĩ hatu pe yunukubainaii.
PSA.67.4	Haskawẽ taea hau mai hirabi anuabu mikiri sai sai iki
PSA.67.4	hau benima txakayamakubainũbũwẽ!
PSA.67.5	Deusuũ, mae tibi anushũ hau mia kẽwanũbũwẽ.
PSA.67.5	Mai hirabi anushũri hau mia kẽwãriabaunũbũwẽ!
PSA.67.6	Mai anu nũ mibã nuku bimishũmiski.
PSA.67.6	Nukũ Deusũ nuku piti inãkĩ nuku duawamiski.
PSA.67.7	Deusũ hau nuku duawakubainũwẽ!
PSA.67.7	Mai hirabi anu hiwebaunabũ hau pepawakĩ ha besti duawakĩ kẽwãkubainũbũwẽ!
PSA.69.1	Ẽ Deusuũ, hene anu kai ẽ ma hasa kemaki.
PSA.69.1	Ea mekekĩ nesheriwe.
PSA.69.2	Iã seuku nua merã ẽ ma hikikainaii.
PSA.69.2	Hawa kushipaki ẽ paitirumaki.
PSA.69.2	Ma hene nuahaira merã ẽ pesea ha hene kushibirãkĩ
PSA.69.2	ea bukĩ ea tashpi tashpi abainikiki.
PSA.69.3	Ea haska waiwẽ taea ẽ bis itxakayamai ẽ hui menui teris ika
PSA.69.3	ẽ teshu shui ẽ isiaiĩ.
PSA.69.3	Haska nishũ ẽ Deus manahairai ẽ beru txarish shũ
PSA.69.3	uĩbiai ẽ ma babuaii.
PSA.69.4	Eska tibiwẽ taearã, ẽ hawa hatu txakabuwamabia
PSA.69.4	hamẽ ea danãkĩ ẽ bu itxapa binumai eki sinatakanikiki.
PSA.69.4	Tsuabura eki sinataibu ana itxapahaira hayaki.
PSA.69.4	Ẽ hatu hawa wamahairabia ea yamawakatsis ikanikiki.
PSA.69.4	Hatũ hamapai ẽ hatu yumetsuĩsmabia
PSA.69.4	hamẽmẽs ea yunutxakakĩ: “Ea ana inãwẽ”, amisbuki.
PSA.69.5	Ẽ Deusuũ, haskatimabiakẽ ibubis ẽ patapaima mĩ unaiĩ.
PSA.69.5	Ẽ haskaima hani ẽ txakabu mĩ uĩyamanũ ẽ hunetirumaki.
PSA.69.6	Senhor Deus kushipa binuatuũ, tsuabũra mia ikũwãmisburã,
PSA.69.6	ẽ kanei txakabuimawẽ taea ekiri shinaĩ hau ewẽ dakeyamanũbũwẽ!
PSA.69.6	Israelĩ mekenika Deusuũ, habũ mia txibãkatsis ikĩ mia benaiburã,
PSA.69.6	hau ẽ txakabuima shinaĩ hau habu beshtekeyamanũbũwẽ!
PSA.69.7	Ea txite paepawabu besu shanabiri ikĩ
PSA.69.7	dake paepakĩ miwẽ taeshũ ẽ tenekubainaii.
PSA.69.8	Earã, tsuã ea unãbuma nawa betsa keska wakĩ
PSA.69.8	ẽ betsa kayabibũ ea danãkanikiki.
PSA.69.9	Hanu miki nukuti hiwe betxipaikĩ ẽ shinã txakayamaii.
PSA.69.9	Ha inũ, tsuabura mikiri hãtxa txakabukĩ ha ikĩ mia txiteaibu eã ẽ mia teneshũkubainaii.
PSA.69.10	Hanu ẽ kashaitiã inũ hanu ẽ samakeaitiã habu eki kashemisbuki.
PSA.69.11	Haya kashati tari sawea ẽ nikaunai dasibibũ ea uĩkĩ ea usã keyumisbuki.
PSA.69.12	Nukũ maewã beputi kesha itxa mania tsaubauna ea txitei hãtxamisbuki.
PSA.69.12	Ha inũ, habu paẽtã ekiri kashei kãtamisbuki.
PSA.69.13	Hakia Senhor Deusuũ, ẽ mia ea akaii.
PSA.69.13	Ẽ Deusuũ, na habiatiã ea merabewawe!
PSA.69.13	Mĩ nuihairawẽ ea kemawe!
PSA.69.13	Mĩ ea putama ea merabewakubaĩmiswẽ taeshũ ea piskumariwe!
PSA.69.14	Iã seuku anu ẽ hikikaĩyamanũ ea heneyamawe!
PSA.69.14	Habũ ea danaĩbu anua inũ hene nuahaira meranua ea mekekĩ ea nesheriwe!
PSA.69.15	Hene kushibirãkĩ hau ea tashpibaĩyamanũ ea nemashũwẽ!
PSA.69.15	Hene shubi buspu tsaubirãkĩ hau uke merã
PSA.69.15	ea hasakĩ ea bepubaĩyamanũ ea nemashũwẽ!
PSA.69.16	Senhor Deusuũ, miarã, mĩ pepa inũ mĩ dasibi nuikipaki.
PSA.69.16	Mĩ duapahairawẽ ewẽ nuikĩ ea shinãkĩ menã ea kemariwe!
PSA.69.17	Na ẽ mĩ tsuma kayabirã, ea danãyamawe!
PSA.69.17	Natiã ẽ ana pemahairaki. Menã hawaira ea kemariwe!
PSA.69.18	Eki sinataibu ea putamai ea dapi hushũ ea pashawariwe!
PSA.69.19	Haska ibubis ẽ mikiri txakabuima ẽ hawẽ dakeai inũ
PSA.69.19	yurabũ ana ea betxipaiama ẽ bika teneairã, mĩ unãhairaii.
PSA.69.19	Ha dikabi hatira eki sinataibu mĩ unãriaii.
PSA.69.20	Ẽ txakabukiri tsuãra ea yuikĩ ea huĩti meteshmiski.
PSA.69.20	Ea haska wabu benima hayama ẽ punu nukahairaki.
PSA.69.20	Ewẽ nuikĩ tsuã ea daewakĩ benimawatirubu hamẽ ẽ benakubainaii.
PSA.69.21	Ea danãkĩ ẽ pitiki ea daunũ ishũ dau kapaĩmabuki.
PSA.69.21	Ẽ ũpash manui ẽ tetsusinaya vinho txakabu bũkash ea amaimabuki.
PSA.69.22	Beyuskĩ hatũ piti pepa hatũ tapuki itxawakinã,
PSA.69.22	haibunãbiakĩ hanubi birũ keska watã hawẽ taea hau bika tenenũbũwẽ.
PSA.69.23	Hatu beshush wakĩ uĩmamatã
PSA.69.23	hatũ kishi babu wakĩ hatu saki saki imakubaĩwẽ!
PSA.69.24	Mĩ sinata pae hatukiri tashnimakĩ hatu uĩmawe.
PSA.69.24	Mĩ hatuki sinatahairai kũyã ikai kaĩkaĩkĩ hau hatu atxi keyunũwẽ!
PSA.69.25	Hanu hiwebianibu anu hau ana tsua hiweyamanũbũwẽ.
PSA.69.25	Hanu bua hatũ tari hiwe merã hau ana tsua hiwetaskayamanũbũwẽ.
PSA.69.26	Miã tsuara mĩ hatu bika tenema kai ha huni txakabũ ana hatu txibãbaĩkĩ bika hatu tenemamisbuki.
PSA.69.26	Miã tsuara mĩ isĩ tenema kai ha isĩ betsa teneaiki habu haki kashemisbuki.
PSA.69.27	Txakabuaibu habias hatũ txakabuwẽ habiaskari wakĩ hatu manakukubaĩwẽ,
PSA.69.27	mĩ nuiwẽ hatũ txakabu hatu buashunamarã.
PSA.69.28	Habu hiweabu hatũ kena mĩ hatu kenemis ha una meranua tere awe!
PSA.69.28	Huni pepabu mĩ hatu tanakĩ kenemis anu ha huni txakabũ kena kenekĩ netãyamawe!
PSA.69.29	Hakia earã, isĩ tenei ẽ bika teneaii.
PSA.69.29	Ẽ Deusuũ, menã ea benitã ea piskumariwe.
PSA.69.30	Kãtakĩ Deusũ kena kushipa ẽ kẽwaiĩ.
PSA.69.30	Hawara pepa uĩkĩ Deus ẽ kẽwãkubainaii.
PSA.69.31	Ẽ Deus haska waya ewẽ benimawashanikiki,
PSA.69.31	ẽ ina awa bene ewapa kasmai
PSA.69.31	ina awa bene hatiuma hawẽ mashũ inũ hawẽ taeyabi
PSA.69.31	ẽ menu keyushũtiru binumakinã.
PSA.69.32	Haska wakĩ Deus ẽ uĩmaiwẽ taeshũ ha bika teneaibu benimashãkanikiki.
PSA.69.32	Tsuãra Deus benakubainaibu hatũ huĩti merã ana shinã txãkãshãkanikiki.
PSA.69.33	Tsuara nuitapaibu Deusũ hatu nĩkamiski.
PSA.69.33	Ha inũ, hawenabu itxakawakĩ bitxiti hiwe merã hatu bitxĩbiabu hawa hatu danaĩsmaki.
PSA.69.34	Dasibi nai inũ, mai inũ, ianẽwã inũ,
PSA.69.34	dasibi habu tibi anu dami wakĩ Deusũ hiwemani hiwebaunabũ
PSA.69.34	habũ hau kẽwãkubainũbũwẽ.
PSA.69.35+PSA.69.36	Deusũ ha maewã Sião ana meketã
PSA.69.35+PSA.69.36	Judá mai pakea anu hatũ maewã tibi ana hatu benawamakĩ benimashanikiki.
PSA.69.35+PSA.69.36	Deusũ tsumapã bakebũ ha maewã ibu watã ha merã hiwekĩ hatuna wanũbarikanikiki.
PSA.69.35+PSA.69.36	Habũ Deusũ kena betxipaimisbu ha merã hiwepakeshãkanikiki.
PSA.73.1	Israelbũ Deus pepahairaki,
PSA.73.1	habu huĩti hawa txakabuuma hatu merabewamisrã.
PSA.73.2	Hamẽ earã, unuri ana hatũ txakabuki ẽ kematanarã,
PSA.73.2	ẽ benukeãshinaki,
PSA.73.2	ẽ shinã atimapã ea atxia dashkibaini tĩ ikeanirã.
PSA.73.3	Habũ txakabuwaibu inũ habu keaĩbu hatũ hamapai ewawabainaibu
PSA.73.3	hatu uĩ ea ẽ haskatiruma shinaĩ ẽ hatuwẽ kemuimaki.
PSA.73.4	Haburã, hatũ yura hawa isĩ teneama
PSA.73.4	hatũ mawawẽ hawa nuiabumaki.
PSA.73.5	Yurabũ hamapai bika tenemisbu keska habũ meabumaki.
PSA.73.5	Betsabu hatũ hiwea bika tenei hĩ hĩ ikaibũ
PSA.73.5	habũ txakabuwaibũ haska shinaĩsbumaki.
PSA.73.6	Haskawẽ taea habu keinã, mane teuabu keskabuki.
PSA.73.6	Hatu detei itimaskaiburã, hatũ tari sawea keskabuki.
PSA.73.7	Hatũ yura shuarãwaĩ hatũ beru dikabi txurumisbuki.
PSA.73.7	Hatũ shinã txakabu ewa wakĩ mata wakubaĩkanikiki.
PSA.73.8	Kashetã usananaĩ inũ keinã,
PSA.73.8	yura betsaki kashekenainã, hawẽ taea hau txakabu betsa betsapanũbũ
PSA.73.8	txatxinamekĩ hatu berumisbuki.
PSA.73.9	Deuskiri hãtxa txakabuhairakĩ
PSA.73.9	mai hirabi anu hatũ hãtxa haska pawabaũmisbuki.
PSA.73.10	Haskawẽ taeshũ yurabũ hatu kẽwãmisbuki,
PSA.73.10	haska hiwemisbu pe keska tsuã hatũ txakabu betxiamarã.
PSA.73.11	Habu yuka ikĩ: “Haskarã, Deusũnã, unã keyuimẽkaĩ?
PSA.73.11	Ha Deus binu keyuatũ haskarã, tana keyukĩ unãshanimẽkaĩ?”
PSA.73.12	Ha huni txakabubu hatu uĩkãwẽ!
PSA.73.12	Habu unanuma hiwekaĩkĩ hatũ mabu tibi ewawabaĩkanikiki.
PSA.73.13	Ẽ huĩti hawa txakabumabia ea hawa merabewamaki.
PSA.73.13	Txakabu betsa betsapa mekĩ ẽ huĩti inũ ẽ mekẽ detsismabiakẽ
PSA.73.14	haskakĩ bari tibi hawẽtsaĩs ea kusha kusha akabu ẽ yumẽkũkainaii.
PSA.73.14	Penama tibi ea itxakawakĩ ea bika tenemakanikiki.
PSA.73.15	Eã haska shinaĩbu keska ẽ shinãshinarã,
PSA.73.15	mĩ bakebu bai betsa hatu yusĩkĩ parãkĩ
PSA.73.15	ẽ hatu benukeãshinaki.
PSA.73.16	Ha txakabubu haskabainaibu eã nĩkakĩ tapinũ ishũ ẽ shinanã,
PSA.73.16	enarã, bikahaira ikimaki.
PSA.73.17	Atimas Deuski nukuti tari hiwe anu hikitã
PSA.73.17	haskaibu shinaĩ harishũ ẽ tapĩshinaki,
PSA.73.17	hatishũ besti niti ishanaiburã.
PSA.73.18	Deusuũ, habu hanu butiruburã,
PSA.73.18	hatũ bai mayũ keska anushũ mĩ hatu shutua nishmabaĩshãkanikiki.
PSA.73.19	Hawa manama hawaira mĩ hatu yamawashanaii.
PSA.73.19	Habu date betsa betsapaya dasibi keyushãkanikiki.
PSA.73.20	Senhor Deusuũ, tsuara ushabia namayabi bestẽkirãmis keska
PSA.73.20	mia benikirã ha parananãmisbu hatũ besu uĩkatsi ikama
PSA.73.20	hatuki sinatahairakĩ mĩ hatu danãshanaii.
PSA.73.21	Uatiã sinatahairai
PSA.73.21	haskai ẽ huĩti ẽ isĩhairaimaki.
PSA.73.22	Eã ẽ hawa unãmahairawẽ taea ẽ harakiri shinã pewatiruma ikimaki.
PSA.73.22	Mĩ miã ea uianã, ẽ yuinaka keska ikimaki.
PSA.73.23	Habiaskabiakẽ eã ẽ mia heneama ikũkainaii.
PSA.73.23	Ẽ mekẽ yusiuri mĩ ea tsumamiski.
PSA.73.24	Mĩ yusiã pepawẽ mĩ ea tapĩmakubaĩmiski.
PSA.73.24	Txipu mĩ kushipawẽ nai anu ea benimawakĩ mĩ ea ishanaii.
PSA.73.25	Nai anurã, ẽ tsua hayamẽ?
PSA.73.25	Mia besti ẽ hayaki.
PSA.73.25	Na mai ana betxipaiama mibe besti ẽ hiwekatsis ikaii.
PSA.73.26	Ẽ hiwea dasibi yamashanikiki.
PSA.73.26	Hakia mĩ ẽ Deusũnã,
PSA.73.26	hawara mĩ ekiri yubakai tanani ikibi ika
PSA.73.26	haya hatũ ẽ huĩti ea mestẽwã ẽ shinã txãkãkũkainaii.
PSA.73.27	Tsuabũra mia henebaĩ mawai benushãkanikiki.
PSA.73.27	Tsuabũra mawaira mia txibã pewaisbuma yamashãkanikiki.
PSA.73.28	Hakia earã, Deus anu ẽ kemaii.
PSA.73.28	Ẽ hakiri haskakainairã, harã, peki.
PSA.73.28	Mĩ ẽ shanẽ ibu Senhor Deusuũ, mĩ ea mekekĩ arumiski.
PSA.73.28	Mĩ dasibi ea haska washũmis mikiri ẽ txanikaũkatsis ikaii.
PSA.84.1	Senhor Deus kushipahaira dasibi binuatuũ,
PSA.84.1	mĩ tari hiwerã, habi hawẽrua benibĩ!
PSA.84.2	Mĩ tari hiwe hemaĩtĩ kenekauana merã hanu hikia
PSA.84.2	haska mia betxipaihairai ẽ hari hanus ikatsis ikaii.
PSA.84.2	Benima txakayamai ẽ huĩti hirabiwẽ mĩ Deus hiwea kãtakĩ ẽ kẽwãmiski.
PSA.84.3	Senhor Deus kushipahaira dasibi binutuũ,
PSA.84.3	mĩ ẽ shanẽ ibuhaira inũ mĩ ẽ Deuski.
PSA.84.3	Ha txunu inũ basi isa mishtĩ habũ hanu hatũ batxi paketã tuxai bakeyakatsi
PSA.84.3	ha txi tapu dapi hatũ na wamisbuki.
PSA.84.4	Tsuabura mĩ tari hiwe merã hiweirã, benimamisbuki,
PSA.84.4	harishũ mia kẽwaĩ hawa heneamarã.
PSA.84.5	Tsuabũra mia anua merabe bi benimamisbuki.
PSA.84.5	Habũ mĩ mati betxipai hanu mapekenũ ika bitxi tae sawea bukubaĩmisbuki.
PSA.84.6	Ha napaku hanu kashanibu anu habu buirã,
PSA.84.6	habiaskari tenekĩ mebiakĩ txatxa pepa washãkanikiki.
PSA.84.6	Hanua ha ui ikĩ hatu duawakĩ merabewakĩ matawashanikiki.
PSA.84.7	Hatũ kushipa Deus anua bi ewakubaĩkĩ
PSA.84.7	ha maewã Sião Jerusalém anu uĩkĩ Deus kushipa binua uĩshãkanikiki.
PSA.84.8	Senhor Deus kushipahaira dasibi binuatuũ,
PSA.84.8	Jacó Deusuũ, ẽ mibe hãtxakĩ mia yukai ea nĩkariwe!
PSA.84.9	Deusuũ, nukũ shanẽ ibuhaira wakĩ mĩ katuni,
PSA.84.9	nukũ mekenikarã, mĩ pepawẽ duawakubaĩwẽ.
PSA.84.10	Mĩ hiwe hemaĩtĩ kenekauana merã shaba betsatiã ẽ hikia pehairaki.
PSA.84.10	1.000 shaba nũ hanira hamẽ nimis binuaki.
PSA.84.10	Ẽ Deusũ hiwe hawẽ beputi kesha nishũ ẽ hatu bepũshũkubainairã,
PSA.84.10	txakabu anu hiweabu ẽ hatube dasia binuaki.
PSA.84.11	Senhor Deusũ hawẽ bĩ nuku peshashũkĩ hawẽ nuku mekekubaĩmiski.
PSA.84.11	Tsuabura hawa txakabuuma hiweabu
PSA.84.11	Senhor Deusũ hatu betxipaikĩ hatu duawakubaĩmiski,
PSA.84.11	hawa hawẽ pepa yaushiamarã.
PSA.84.12	Senhor Deus kushipa dasibi binu keyuatuũ,
PSA.84.12	tsuara miki txiti ikĩ mia ikũwainã, benimakanikiki.
PSA.91.1	Tsuara Deus dasibi kushipa binuatũ
PSA.91.1	hatu meke pewashũ utawa pe hiwemisbũ
PSA.91.2	habũ Deus yuikĩ:
PSA.91.2	“Mianã, mĩ ea irumamiski.
PSA.91.2	Mĩ ẽ hiwe ewapa kushipaki.
PSA.91.2	Mĩ ẽ Deus pepaki txiti ikĩ ẽ mia ikũwaiĩ.”
PSA.91.3	Deusũ besti birũ hunea tibi inũ isĩ atimapa tibi
PSA.91.3	nuku mekekĩ nemashũmiski.
PSA.91.4	Takarã hawẽ bake mekekĩ nushamis keska wakĩ
PSA.91.4	mĩ nuku mekekĩ nusha nũ dateismaki.
PSA.91.4	Shinã betsa wama nuku putama
PSA.91.4	mĩ nuku mekekubaĩmiski,
PSA.91.4	hawẽ pia nemati keskawenã.
PSA.91.5	Meshu merã kai hawara meseki dateyamakãwẽ.
PSA.91.5	Bariri matukiri pia bishku bishku abiaibũ dateyamakãwẽ.
PSA.91.6	Meshu merã isĩ atimapa
PSA.91.6	matuki hikitiruki dateyamakãwẽ.
PSA.91.6	Bariri isĩ betsa tibi matuki hikitã
PSA.91.6	yamawatiruki dateyamakãwẽ.
PSA.91.7	Mia dapike mĩ yusmauria
PSA.91.7	1.000 mawai di itirubuki.
PSA.91.7	Ha inũ, mĩ yusiuria
PSA.91.7	10.000 habiaskariai di iriatibubuki.
PSA.91.7	Hakia miarã, mĩ hawa isĩ betsa teneama pe hiwekũkaĩshanaii.
PSA.91.8	Haska ha huni txakabubũ
PSA.91.8	haska betxipaimis hatũ kupiti mei ikaibu
PSA.91.8	txanima ibubis mĩ hatu uĩshanaii.
PSA.91.9	Senhor Deus kushipa dasibi binuatũ
PSA.91.9	hau mia keshebaunũ inũ
PSA.91.9	hau mia mekekubainũ
PSA.91.9	mĩ ma haibuwawẽ taea
PSA.91.10	hawa txakabu mia anu beama inũ
PSA.91.10	hawa isĩ betsa tibi mĩ hiwe anu hikiama ishanikiki.
PSA.91.11	Deusũ hawẽ nai tsumabu mia anu yunushanikiki,
PSA.91.11	habuã hanira mĩ kai hau mia mekekubainũbunã.
PSA.91.12	Mashash anu mĩ nia mĩ hawa huti iyamanũ
PSA.91.12	hawẽ nai tsumabũ mia mekekubaĩshãkanikiki.
PSA.91.13	Inu betsa leão anu inũ, yuinaka mese atimapa anu inũ,
PSA.91.13	dunu pianãbu anu mĩ nibiakauanai mia habũ meama ishãkanikiki.
PSA.91.14	“Hau huni txakabubũ meyamanũbũ
PSA.91.14	ha ẽ tsuma pepatũ ea betxipaikĩ ea unaĩwẽ taeshũ
PSA.91.14	eã ha mekekĩ ẽ pashawashanaii.
PSA.91.15	Hatũ ea kenaya ẽ kemashanaii.
PSA.91.15	Ea kayabis ẽ habes ishanaii.
PSA.91.15	Hawara bika teneai binumatã
PSA.91.15	betxipaihairakĩ duawakĩ yurabu ẽ kẽwãmashanaii.
PSA.91.16	Hau hawẽ taea benimawakũkainũ
PSA.91.16	hawẽ hiwea txaipa ẽ inãshanaii.
PSA.91.16	Ẽ mekenã pepawẽ taea hawẽ piskui
PSA.91.16	pashani habu benimashanikiki.”
PSA.100.1	Dasibi mai anu yurabu hiwebaunabuũ,
PSA.100.1	benimakĩ Senhor Deus kãtashũkãwẽ!
PSA.100.2	Shinã txãkãkĩ dãti itã Senhor Deus kẽwãkubaĩkãwẽ!
PSA.100.2	Ha bebũ bea benima txakayamai kãtakubaĩkãwẽ.
PSA.100.3	Senhor Deusrã, unãti wakãwẽ. Nukũ Deuski.
PSA.100.3	Hatũ nuku dami wani nũ hawenabuki.
PSA.100.3	Nukuburã, nũ hawẽ yurabuki,
PSA.100.3	hanu basi pepa benemis anu hawẽ txashuwã mapua keskaburã.
PSA.100.4	Deusũ hiwe beputi anu inũ hawẽ hemaĩtĩ kenekauana anu hiki bekãwẽ,
PSA.100.4	ha kẽwãkĩ inũ pepawakĩ kãtashũkinã.
PSA.100.4	Dasibi Deusũ matu ashũmiswẽ taeshũ pepawakĩ kẽwãkãwẽ,
PSA.100.4	hawẽ kena pepawẽ duawakinã,
PSA.100.5	Senhor Deus pepa bestiwẽ taeshunã.
PSA.100.5	Hawẽ nui paerã, keyutirumaki, ikibi ikarã.
PSA.100.5	Hawẽ shinã betsa waisma ipakeikiki, keyuismarã.
PSA.110.1	Deus kushipa dasibi binuatũ ẽ shanẽ ibu yuikĩ:
PSA.110.1	“Miki sinataibu ẽ hatu maemariama manai
PSA.110.1	ẽ yusiuri tsauyuwe, mĩ tae hanakĩ hatuki kẽyãtanã.”
PSA.110.2	Sião anushũ Senhor Deusũ hawẽ shanẽ ibu unãmati mane mestẽti
PSA.110.2	mĩ hawẽ kushipashanai mia inãshanikiki.
PSA.110.2	Bitã miki sinataibu maemakĩ hatu yunukubaĩwẽ!
PSA.110.3	Ha shabatiã hatube detenamekĩ mĩ hatu maemashanũ
PSA.110.3	minabũ mia merabewai mia anu beshãkanikiki.
PSA.110.3	Mĩ mati meribihaira hatu dami wanirã,
PSA.110.3	habũ nibi inũ penaya hawẽruahaira peshekirãmis keska bari tibi pei
PSA.110.3	mĩ benaskũkaĩshanaii, berunãsi kushipairã.
PSA.110.4	Senhor Deus mikiri hãtxai yubakaniwẽ taearã,
PSA.110.4	Senhor Deusunã, hawa shinã betsa wama ipakeshanikiki,
PSA.110.4	eska hãtxaniwẽ taearã:
PSA.110.4	“Miarã, minabu ebe hãtxashunika niti ikama mĩ ipakeshanaii,
PSA.110.4	Melquisedeque ipauni keskairã.”
PSA.110.5	Senhor Deusunã, mĩ yusiurishũ mia merabewaikiki.
PSA.110.5	Hanu sinatahairakauanaitianã,
PSA.110.5	shanẽ ibuhairabu kupikĩ hatu yamawashanikiki.
PSA.110.6	Nawa shukua tibibu hatu unãti watã hatũ kupiti yunubaũshanikiki.
PSA.110.6	Hatu haska watã mawa manibainabu hatu itxawashanikiki.
PSA.110.6	Mai hirabi anu teshtekea manibaĩshãkanikiki.
PSA.110.7	Ha bai namaki ũpash habai akairã,
PSA.110.7	ha ũpashanã, ana hawẽ kushipa bena inãshanikiki.
PSA.115.1	Senhor Deusuũ, nuku kẽwãma
PSA.115.1	ibubis mĩ pepakiri mimebi kẽwẽ.
PSA.115.1	Mĩ txanimawẽ inũ mĩ nuikipawẽ taea mimebi kẽkũkaĩwẽ.
PSA.115.2	Haskakĩ ikũwãbumã nuku yukakĩ:
PSA.115.2	“Hanimẽ, matũ Deusrã?” ikaibũ
PSA.115.3	“Nukũ Deusrã, nai anuki!”
PSA.115.3	Nukũ Deusũnã, haska betxipaiai keska dasibi dami waniki.
PSA.115.4	Habũ Deus ikũwãbumanã, hatũ yushĩ kẽwãti dami wakinã,
PSA.115.4	hatũ mekẽnẽ ouro inũ prata amisbuki.
PSA.115.5	Ha damirã, hashpa hayabia haska hãtxatirumaki.
PSA.115.5	Beruyabia hawa uĩtirumaki.
PSA.115.6	Pabĩkiyabia hawa nĩkatirumaki.
PSA.115.6	Dekĩ hayabia hawa shetetirumaki.
PSA.115.7	Mekẽ hayabia hawa metirumaki.
PSA.115.7	Taeyabia hawa nikaũtirumaki.
PSA.115.7	Teshu shuiyabia hawa hãtxa betsa taska kaĩtirumaki!
PSA.115.8	Tsuabũra ha yushĩ kẽwãti dami wamisburã,
PSA.115.8	habia hatũ dami keskabuki.
PSA.115.8	Ha habũ hatũ dami ikũwaĩbu habiaskaribuki.
PSA.115.9	Israelĩ enabuũ, matunã, Senhor Deuski txiti ikĩ ikũwãkãwẽ!
PSA.115.9	Hatunã, nuku merabewakĩ nuku mekekubainikiki.
PSA.115.10	Deusbe nukunabu hãtxashunikabuũ, Senhor Deuski txiti ikĩ ikũwãkãwẽ!
PSA.115.10	Hatunã, nuku merabewakĩ nuku mekekubainikiki.
PSA.115.11	Tsuabura Senhor Deuskiri mã pe hãtxakatsis ikairã, haki txiti ikĩ ikũwãkãwẽ!
PSA.115.11	Hatunã, nuku merabewakĩ nuku mekekubainikiki.
PSA.115.12	Senhor Deus nuku hakimama nuku shinãkubainikiki.
PSA.115.12	Nuku duawakĩ nuku pepawakubainikiki.
PSA.115.12	Nũ Israelĩ enabu duawakĩ nuku pepawakubainikiki.
PSA.115.12	Habu Deusbe nuku hãtxashunikabu duawakĩ hatu pepawakubainikiki.
PSA.115.13	Tsuabura shanẽ ibu inũ shanẽ ibuma
PSA.115.13	Deuskiri pe hãtxamisbu Deusũ habu duawakĩ pepawakubainikiki.
PSA.115.14	Senhor Deusũ hau matũ bababu pawakubainũwẽ,
PSA.115.14	matuna inũ matũ bakebunarã!
PSA.115.15	Senhor Deusũ nai dami wani inũ mai dami wanitunã,
PSA.115.15	hau matu duawakĩ pepawakubainũwẽ!
PSA.115.16	Nairã, Senhor Deusunaki.
PSA.115.16	Hamẽ mairã, yurabu yununiki.
PSA.115.17	Tsuabura ma mawa maiwaburã, hanu besti nishmamiski.
PSA.115.17	Tsuabura ma mawatã ana Senhor Deus habũ kẽwãtirubumaki.
PSA.115.18	Hakia nukubu hiweyushunã,
PSA.115.18	natiã Senhor Deus nũ kẽwaiĩ. Hanushũ heneama nũ kẽwãpakeshanaii.
PSA.139.1	Senhor Deusuũ, mĩ ma ea unãti waimashũ mĩ ma ea unãhairaii.
PSA.139.2	Dasibi ẽ ikũkainai mĩ ma ea unã keyuaii.
PSA.139.2	Txaihairabiashũ haska ẽ shinaĩ shũska mĩ tanaii.
PSA.139.3	Hanira ẽ nikaũmis inũ ẽ hanu huĩrukũmis mĩ unaiĩ.
PSA.139.3	Dasibi ẽ akai mĩ unã keyumiski!
PSA.139.4	Senhor Deusuũ, ẽ hawara hãtxai kai ha hãtxa ẽ tashnimariama
PSA.139.4	bebũkiri mĩ ma unaiĩ.
PSA.139.5	Ẽ hiwea dasibi ẽ aka tibi mĩ ea kebẽbaunaki.
PSA.139.5	Mĩ ea tsumashũ hawa heneismaki.
PSA.139.6	Ẽ haska hayatirumabiakẽ mĩ unanepa pehairawẽ
PSA.139.6	mĩ ea “Habaa!” imakubainaii,
PSA.139.6	nenumahaira ẽ hari shinãkĩ tapĩtirumawenã.
PSA.139.7	Mĩ Yushĩ henebaini ẽ hani katirumẽ?
PSA.139.7	Mĩ uĩ keyuaya ẽ hani kai pashai hunei katirumẽ?
PSA.139.8	Nai kuburu keyatapahaira anu ẽ inabiakaĩkenã,
PSA.139.8	mĩ habianuki.
PSA.139.8	Mai kini keyatapahaira merã ẽ hari butubiakenã,
PSA.139.8	mĩ habiaririki.
PSA.139.9	Bari huaikiri beni nuyakaini kasmai
PSA.139.9	bari hikiaikiri ianẽwã kesuauri ẽ hiwebiakẽ
PSA.139.10	habiaria mĩ ea mekekubaĩshanaii.
PSA.139.10	Mĩ mekẽ yusiuriwẽ ea tsumashũ mĩ ea heneama ishanaii.
PSA.139.11	Eã shinãkĩ meshutẽ ikai merã ẽ mia hũtãtiru dabanẽ
PSA.139.11	ha shaba txashapã ea keshebauna betsa wakĩ meshu wanũ ika ẽ ibiaya
PSA.139.12	ha meshũ ea merabewakĩ mia anua ea hunematirumaki.
PSA.139.12	Ha meshurã, shaba keskai txashahairamiski.
PSA.139.12	Ha meshu inũ shabarã, minarã, habiaska dabeski.
PSA.139.13	Tsuã ea animẽ, ẽ yura dami wakinã? Habia miã mĩ ea aniki.
PSA.139.13	Ẽ ewã bake nãti merã nanekinã, habia miã mĩ ea aniki.
PSA.139.14	Haskawẽ taea e itã ẽ mia kẽwaiĩ,
PSA.139.14	mĩ ea pehaira waniwẽ taeshunã.
PSA.139.14	Na yura ẽ hayarã, mĩ ea pehaira wani txanima ẽ ikũwaiĩ.
PSA.139.15	Ẽ yura yumeirã, hawa mia anua huneama iniki.
PSA.139.15	Ẽ hunehaira nanetã ewabiai inũ
PSA.139.15	mai kini keyatapahaira keska meranua ẽ ewakũkainai
PSA.139.15	mĩ ea uiniki.
PSA.139.16	Ẽ yura ewairã, mianã, mĩ beruwẽ mĩ uĩ keyuniki.
PSA.139.16	Mĩ ea haska wani dasibikiri mĩ una merã mĩ ekiri keneni hayaki.
PSA.139.16	Ẽ dama nanei pabuyariama inũ kaĩtã hati shaba ẽ hiwepakeshanai
PSA.139.16	ea tanatã bebũkiri mĩ unã keyuniki.
PSA.139.17	Senhor Deusuũ, mĩ shinã unanepa uke merã tapiã bikahairaki.
PSA.139.17	Haska mĩ shinaĩ itxapa tsuã mikiri tanatirumaki.
PSA.139.18	Ẽ mikiri shinãkĩ tana taewabia mashiti keskakẽ
PSA.139.18	haska washũ ẽ tana keyutirumaki.
PSA.139.18	Hakia mĩ shinã tana keyukatsirã,
PSA.139.18	mia putama mibe ikũkaĩkĩ ẽ mia henetirumaki.
PSA.139.19	Senhor Deusuũ, habũ hatu txakabuwaibu hatu tenãwẽ!
PSA.139.19	Tsuara eki sinatakauã ea tenãtirubu hatu txai nitxĩwẽ!
PSA.139.20	Tsuabura mikiri hãtxa txakabumisbu inũ
PSA.139.20	mĩ kena mia hamẽ yui yubakamisburã,
PSA.139.20	hatu txai nitxĩriawe.
PSA.139.21	Senhor Deusuũ, habu miki sinatakĩ mia danãmisbu inũ
PSA.139.21	habũ mĩ hãtxa nĩkama mia danãmisburã,
PSA.139.21	eanã, ẽ hatu danãmarimẽ?
PSA.139.22	Txanima ẽ huĩti hirabiwẽ habuki sinatakĩ ẽ hatu danãmiski.
PSA.139.22	Haburã, ẽ hatuki sinatatai henetirumaki.
PSA.139.23	Deusuũ, ẽ huĩti uke merã ea unãti wakĩ keyuwe.
PSA.139.23	Ẽ shinã dasibi haska ẽ pemẽkaĩ, ea unãti wakĩ keyuwe.
PSA.139.24	Haratu baiwẽ ẽ kai uĩkĩ ẽ bai txakabuwẽ kai unãtã
PSA.139.24	ea pekiri iyukĩ mĩ hiwea bai ikibi ikakiri ẽ hawẽ kanũ ea mekekubaĩwẽ.
PSA.150.1	Deus pepahairaki.
PSA.150.1	Haki nukuti tari hiwe meribi anu bushũ Deus kẽwãkãwẽ!
PSA.150.1	Nai hawẽruahaira anushũ kẽwãkãwẽ!
PSA.150.2	Haska kushipabu dami wani hawẽ kẽwãkãwẽ!
PSA.150.2	Hawẽ pepa hawa keyuisma ikibi ikawẽ kẽwãkãwẽ!
PSA.150.3	Trombeta txã akĩ mawakĩ kẽwãkãwẽ!
PSA.150.3	Harpa dispi itxapaya inũ saltério 10 dispiyawẽ kẽwãkãwẽ!
PSA.150.4	Xaxa abauni nawakauãkĩ kẽwãkãwẽ!
PSA.150.4	Teperewe inũ mimawati dispiya mawakĩ kẽwãkãwẽ!
PSA.150.5	Mane huiya tsakama tsakama akĩ kẽwãkãwẽ!
PSA.150.5	Mane huiyawẽ hawẽ hui kaĩmabaĩbaĩkĩ kẽwãkãwẽ!
PSA.150.6	Dasibi hiwebaunabu nũ hawẽ huĩsinaiwenã, Senhor Deus kẽwanãkãwẽ!
PSA.150.6	Deus pepahairaki.
PRO.1.1	Davĩ huni bake Israelĩ enabu shanẽ ibuhaira Salomãonẽ yusĩti hãtxa 
PRO.1.2	hawenabũ tapĩtirubuwẽ taeshũ yusĩkubainikiaki, eska hatu yuikinã.
PRO.1.2	Yusĩti inũ, unanepati inũ, merabewakĩ tapĩmati
PRO.1.2	hãtxa nĩkai hau pekubainũbũ inũ,
PRO.1.3	yusĩti inũ, pe shinãmati inũ, txanima
PRO.1.3	parãtima inũ, hawa txakabuwatima inũ,
PRO.1.3	unanuma hiweti inũ, bebũkiri hĩ hĩ ikama
PRO.1.3	yui pewati hau pehaira tapĩkubainũbũ inũ,
PRO.1.4	hawara bebũkiri unãriabuma tapĩ
PRO.1.4	hau unanepashanũbũ,
PRO.1.4	berunãbu shinãmati inũ nĩkaisbuma nemati
PRO.1.4	hatu tapĩmakĩ hawẽ yusĩti hãtxa
PRO.1.4	Salomãonẽ hawenabu haskawẽ hiwetirubu
PRO.1.4	hawẽ kenenika hatu kenemashunikiaki.
PRO.1.5	Yurabu unanepa inũ
PRO.1.5	tapĩhairanikatũ yusiã nĩkakĩ
PRO.1.5	ana unanepahairakĩ
PRO.1.5	dasibi haska tapĩkubaĩmis
PRO.1.5	shinãkĩ ana shabakabi tapĩtirubuki,
PRO.1.6	unanepabũ yusĩti hãtxa inũ,
PRO.1.6	habũ haska miyuiwẽ yusĩmisbu inũ,
PRO.1.6	habũ hunea hãtxa nĩkakĩ pewakatsis ikinã.
PRO.1.7	Senhor Deus duawakĩ haki datekĩ hawẽ hãtxa nĩka pewakĩ
PRO.1.7	unanepakĩ tapĩ taewabaĩtirubuki.
PRO.1.7	Hakia tsuara unaĩsmapabũ
PRO.1.7	unanepati inũ yusĩti hãtxa pepa danãmisbuki.
PRO.1.8	Epaã, mĩ ẽ huni bakewẽ taeshũ
PRO.1.8	ẽ yusiã mia yusinũ nĩkakĩ pewawe.
PRO.1.8	Mĩ ewã yusiãri danãkĩ nĩkasyamashãwẽ.
PRO.1.9	Mĩ epã yusĩti inũ mĩ ewã yusĩti mĩ heneama
PRO.1.9	hawẽ mĩ hawẽruai mia uĩtirubuki,
PRO.1.9	teuti inũ maiti hawẽruahaira mĩ sawea keskarã.
PRO.1.10	Huni txakabubũ mia parãkatsis ikaibu
PRO.1.10	hawa hatu nĩkakĩ txibãyamashãwẽ.
PRO.1.11	Tsuãra mia yuikĩ: “Nukube kawe.
PRO.1.11	Hawa shinãma hatu parãtã tsuara tenanũ bukãwẽ.
PRO.1.11	Hawa nuku txakabuwamabia huai
PRO.1.11	daĩbaĩkĩ detenũ bukãwẽ.
PRO.1.12	Huni mawa maiwabu maĩ sheamis keska hatu wakĩ
PRO.1.12	hunibu hiweabu hatu tenãkĩ nũ hatu yamawashanaii.
PRO.1.13	Hatu haska watã hatũ mabu yumetsushũ
PRO.1.13	mabu betsa betsapa pepa bitã
PRO.1.13	nukũ hiwe tibi nũ mata watiruki.
PRO.1.14	Haska wai mĩ nukube ka
PRO.1.14	hawara bitã mibetã habiaskas nũ pashka pewakubaĩshanaii”,
PRO.1.14	akĩ mia yuiaibu hatũ hãtxa nĩkama danãshãwẽ.
PRO.1.15+PRO.1.16	Mĩ ẽ bakewẽ taeshũ epaã, txakabu txibãyamashãwẽ.
PRO.1.15+PRO.1.16	Tsuara hawaira tenãkatsis ikaibube hatũ bai txibaĩ hatube kayamashãwẽ.
PRO.1.17	Isa peiyabũ uiaĩ berubi birũ wãkinã,
PRO.1.17	hamẽ amisbuki.
PRO.1.18	Hakia ha huni txakabubũ hatu tenãkatsi ikĩ
PRO.1.18	birũwã keska wakinã,
PRO.1.18	ibubis hatũ hiwea mese wakĩ amisbuki.
PRO.1.19	Habunã, kemukĩ mabu besti hatu parãtã bikubainaibu
PRO.1.19	ibubis haska kemui parananãmisbuwẽ taea
PRO.1.19	hawẽ henei mawa bestishãkanikiki.
PRO.1.20	Mae namakis bai tibi hashpa inũ hashpama anushũ
PRO.1.20	unanepabũ hatũ hui hatu nĩkamakĩ
PRO.1.21	mae hanu hikikaĩti shui inũ hanu itxamisbu anushũri
PRO.1.21	hatũ yusiã hatu yuikubaĩkĩ:
PRO.1.22	“Berunã hawa tapĩriabumaã,
PRO.1.22	hawa unãma besti hiwenũ ika haska betxipai
PRO.1.22	mã hatuki kasheai inũ unanepati hãtxa mã danãmisrã,
PRO.1.22	hatiã mã heneshanai?
PRO.1.23	Ẽ matu yusiaĩ ea nĩka pewai bekãwẽ.
PRO.1.23	Ẽ matu nemaya mã ea nĩka pewaya ẽ shinã ẽ matu atximashanaii.
PRO.1.24	Mã ea nĩkai benũbũ ẽ matu kenabia
PRO.1.24	hushũ mã ea hawa nĩkakatsis ikamaki.
PRO.1.25	Hakia hukatsi ikama
PRO.1.25	ẽ yusiã hãtxa danãkĩ
PRO.1.25	ẽ matu pewakatsi ikai ea anua
PRO.1.25	mã hawa tapĩkatsi ikamaki.
PRO.1.26	Hakia ma matu anu txakabuhaira huaya
PRO.1.26	eãri ẽ matu usãshanaii.
PRO.1.26	Datei mã mawakatsis ikaya
PRO.1.26	ẽ matuki kasheshanaii.
PRO.1.27	Mai anua niwe bei shubi shubi ibirãkĩ
PRO.1.27	dasibi matu datebirãkĩ txakabuwabirãkĩ yamawabiranaya
PRO.1.27	datei mã nuitapaya ẽ matuwẽ ana hawa nuiama ishanaii.
PRO.1.28	Ha shaba haskaitiã tsuãra ea kenabiaya
PRO.1.28	ẽ hawa hatu kemama ishanaii.
PRO.1.28	Habũ ea benabiai hawa eki nukuama ishãkanikiki”, iwanã,
PRO.1.28	hatu ana yuikĩ:
PRO.1.29	“Unanepati hãtxa danãkĩ
PRO.1.29	habũ Senhor Deus hawa duawakatsi ikabumaki.
PRO.1.30	Hatũ shinã ẽ hatu pewamakatsi ibia ẽ hãtxa danãkĩ
PRO.1.30	ẽ hatu yusiã nĩkakatsi isbumaki.
PRO.1.31	Hatũ hiweawẽ shinã txakakĩ txakabu tibi amisbuwẽ taea
PRO.1.31	nuitapai bika tenekubaĩshãkanikiki,
PRO.1.31	hatũ txakabu itxapa yaniwa keskairã.
PRO.1.32	Hawara pepa betsa betsapa tapĩkatsi isbumawẽ taea
PRO.1.32	habũ hawa unãma mawashãkanikiki.
PRO.1.32	Hawa yusiã pepawẽ nuisbumawẽ taea
PRO.1.32	unaĩsmapa mawai yamashãkanikiki.
PRO.1.33	Hakia habũ ẽ yusiã nĩka pewakubainaibu
PRO.1.33	unanuma hiwekubaĩshãkanikiki,
PRO.1.33	hawara txakabu mese huaya dateamarã”, anikiaki.
PRO.2.1	Epaã, mĩ ẽ huni bakewẽ taeshũ
PRO.2.1	ẽ hãtxa nĩkatã hakimama
PRO.2.1	ẽ yunuti inũ ẽ nemati hãtxa txibãkubaĩshãwẽ.
PRO.2.2	Unanepabũ mia yusiaĩ nĩka pewakĩ
PRO.2.2	txanima hãtxa tapĩtã hakimama
PRO.2.2	haskai hiwekũkaĩshãwẽ.
PRO.2.3	Haskai mĩ unanepatiru inũ
PRO.2.3	mĩ hawara pehaira unãti watiru tapĩkatsirã,
PRO.2.3	mĩ kushipa hirabiwẽ Deus yukakubaĩshãwẽ.
PRO.2.4	Pei inũ mabu pepa hunea binũ, iwanã,
PRO.2.4	benamisbu keska wakĩ
PRO.2.4	unanepati hãtxa tapinũ, iwanã, benahairakubaĩshãwẽ.
PRO.2.5	Mĩ haska benaiwẽ taea
PRO.2.5	haska Senhor Deus duawai mĩ dayashũtiru inũ
PRO.2.5	mĩ hakiri tapĩkĩ unãhairashanaii.
PRO.2.6	Senhor Deusũ yusiã tsuãra pe tapĩkubaĩkinã,
PRO.2.6	haska unanepatiru inũ haska betsa betsapakiri tapĩhairatiru Senhor Deusũ yusĩkĩ hatu inãshanikiki.
PRO.2.7	Tsuãra hawa kaneama inũ hawa txanitxakama
PRO.2.7	pepa besti hiwekũkainairã,
PRO.2.7	Senhor Deusũ merabewakĩ hatu mekekubaĩmiski.
PRO.2.8	Tsuãra hatu paraĩsma inũ
PRO.2.8	Senhor Deusũ hãtxa ikũwaĩ txĩtuĩsma
PRO.2.8	Deusũ habu yaushikĩ mekekubaĩmiski.
PRO.2.9	Pepai hiweabu Senhor Deusũ hatu mekekubaĩmiswẽ taeshũ
PRO.2.9	miari hawa txanitxakama inũ hawa parananãma
PRO.2.9	dasibi mĩ pe besti hiwekũkainai mĩ tapĩshanaii.
PRO.2.10	Unanepa hãtxa unãkĩ tapĩtã
PRO.2.10	mĩ huĩti merã mĩ benima txakayamashanaii.
PRO.2.11	Hawara bika hawaira tapĩtã hakimama
PRO.2.11	mĩ bebũkiri pe shinãkubainaya
PRO.2.11	tsuã mia parãtiruma ishanikiki.
PRO.2.12	Deusũ shinã mĩ tapĩhairaiwẽ taea
PRO.2.12	hunibu txakabu anua inũ
PRO.2.12	hiwei peabuma anua unanepai mĩ piskukaĩtiruki.
PRO.2.13+PRO.2.14+PRO.2.15	Deusũ mia mekeaya
PRO.2.13+PRO.2.14+PRO.2.15	tsuara hawẽ hiwea bai pepa henebaini kaima
PRO.2.13+PRO.2.14+PRO.2.15	bai atimapa yushtu keska txibãkĩ
PRO.2.13+PRO.2.14+PRO.2.15	daketapai txakabu mei beyuskĩ
PRO.2.13+PRO.2.14+PRO.2.15	yura betsa isĩ tenemai
PRO.2.13+PRO.2.14+PRO.2.15	hunibu txakabu nawai besi atimapaibu keska
PRO.2.13+PRO.2.14+PRO.2.15	mĩ hawa hatu txibãma ikũkaĩshanaii.
PRO.2.16+PRO.2.17	Deusũ mia unanepa waya
PRO.2.16+PRO.2.17	txipash Deusbe yubakatã beneyabiani
PRO.2.16+PRO.2.17	Deuskiri hakimatã hawẽ bene ma henebainima
PRO.2.16+PRO.2.17	mĩ hakiri hawa unãma
PRO.2.16+PRO.2.17	ha aĩbu hininipatũ hãtxa hawẽruawẽ
PRO.2.16+PRO.2.17	mia hawẽ kemumakĩ mia yubakatsi ikaya
PRO.2.16+PRO.2.17	pe shinãkubaini txakabukatsi ikama
PRO.2.16+PRO.2.17	mĩ hawaira putabaĩtiruki.
PRO.2.18	Ha aĩbu hininipatũ hiwe anu tsuara kairã,
PRO.2.18	ha baiwẽ yura mawai bumis keskabuki.
PRO.2.19	Hawẽ hiwe anu hikitã ana txĩtũkirãtirubumaki,
PRO.2.19	hawẽ hiwea bai pepa ana betxitã txibãmarã.
PRO.2.20+PRO.2.21	Hakia tsuabũra hawa kaneama
PRO.2.20+PRO.2.21	inũ hatuki txanitxakama
PRO.2.20+PRO.2.21	pe besti hiwekubaini
PRO.2.20+PRO.2.21	na mai anu hiweyukubaĩmisbuwẽ taea
PRO.2.20+PRO.2.21	miari pe hiwekĩ bai pepa txibãkubaĩshãwẽ,
PRO.2.20+PRO.2.21	pepabũ amisbu keska akubainirã.
PRO.2.22	Hamẽ habu parananãmisbu inũ
PRO.2.22	hunibu txakabukubaĩmisbu
PRO.2.22	mibã betsea keska wakĩ Senhor Deusũ hatu urẽshanikiki,
PRO.2.22	na mai anu ana hatu hiwemamarã.
PRO.3.1	Epaã, mĩ ẽ huni bakewẽ taeshũ
PRO.3.1	ẽ yusĩti hãtxa tapĩtã hawa hakimayamashãwẽ.
PRO.3.1	Ẽ yunuti hãtxa inũ ẽ nemati hãtxa shinãkubaini
PRO.3.2	benima besti mĩ hiwei txaipakũkaĩshanaii.
PRO.3.3	Dasibibuwẽ nuikũkaini
PRO.3.3	txanima hãtxa hawa heneyamakubaĩshãwẽ.
PRO.3.3	Teuti sawea keska wa hatuwẽ nuikĩ txanima hãtxa sawewe,
PRO.3.3	mĩ shinã uke merã netãkinã.
PRO.3.4	Mĩ haska hiwekũkainaya
PRO.3.4	Deus inũ yurabu miwẽ benimakĩ mia betxipaikubaĩshãkanikiki.
PRO.3.5	Haska ibubis mĩ unanepaiwẽ akama
PRO.3.5	hakia mĩ huĩti hirabiwẽ Senhor Deus ikũwãkĩ
PRO.3.5	haska mia yusiaĩ besti txibãkubaĩwẽ.
PRO.3.6	Hawara dasibi Senhor Deusũ betxipaiai shinãkĩ
PRO.3.6	mĩ akubainaya Senhor Deusũ mia tapĩmakĩ
PRO.3.6	hawẽ bai pepa mia yusĩkubaĩshanikiki.
PRO.3.7	Ibubis keĩ: “Ẽ unanepahairaki”,
PRO.3.7	iwanã, shinãyamakubaĩshãwẽ.
PRO.3.7	Hakia Senhor Deuski besti datekĩ ha besti duawai
PRO.3.7	txakabu tibi hene keyutã ana meyamakubaĩshãwẽ.
PRO.3.8	Senhor Deus besti mĩ duawakubainairã,
PRO.3.8	dau pepa mĩ shea keska waya
PRO.3.8	mĩ yura kushipakũkaĩshanikiki.
PRO.3.9	Hawara dasibi mabu mĩ haya
PRO.3.9	inũ mĩ mibã ha dukũ bimi taeai tsekashũ
PRO.3.9	Senhor Deus duawakĩ ha dukũ inãkĩ hawẽ kẽwãkubaĩshãwẽ.
PRO.3.10	Mĩ haska wakubainaya
PRO.3.10	mĩ piti aruti hiwe anu mĩ piti mata wakĩ
PRO.3.10	mĩ uva vinho aruti mai kẽti shumu ewapabuki
PRO.3.10	mata wakĩ mia bupakemashũshanikiki.
PRO.3.11+PRO.3.12	Hawẽ huni bakẽ kaneaya
PRO.3.11+PRO.3.12	hawẽ epã tapĩmakĩ yusĩkubaĩmis keska wakĩ
PRO.3.11+PRO.3.12	tsuabura Senhor Deusũ hatu betxipaiai kaneaibu
PRO.3.11+PRO.3.12	hatu nemakĩ pewakubaĩmiswẽ taeshũ
PRO.3.11+PRO.3.12	epaã, mĩ kaneai Senhor Deusũ mia pewakĩ bika tenemaya hawa danãyamakubaĩshãwẽ.
PRO.3.11+PRO.3.12	Hawẽ kushipawẽ mia yunukubaina
PRO.3.11+PRO.3.12	hawẽ hãtxa bikabiakẽ nĩkashũkubaĩshãwẽ.
PRO.3.13+PRO.3.14	Prata mane hushupa inũ
PRO.3.13+PRO.3.14	ouro mane itxawai hawẽ pepabiaibũ
PRO.3.13+PRO.3.14	hakia tsuara unanepai nĩkanikakĩ
PRO.3.13+PRO.3.14	ouro inũ prata binumakĩ
PRO.3.13+PRO.3.14	dasibi nĩkakĩ tapĩ keyutã
PRO.3.13+PRO.3.14	hawẽ benimakĩ hatu binukubaĩshãkanikiki.
PRO.3.15	Hawẽ dauti inũ
PRO.3.15	meitxikiti inũ pau inũ
PRO.3.15	teuti pepahaira karuhaira hayabiabũ
PRO.3.15	tsuara unanepakĩ
PRO.3.15	ha mabu hawẽrua betxipaihairakĩ bimisburã,
PRO.3.15	pepabia unanepatũ hawẽ hatu binuhairatiruki.
PRO.3.16	Unanepawenã, aĩbu duapa keskakĩ
PRO.3.16	nekerishũ mĩ hiwea txaipa mia inãyã
PRO.3.16	ukerishũ mabu pepa inũ yurabũ mia duawakubainai
PRO.3.16	mĩ haska hiwekũkaĩtiruki.
PRO.3.17	Unanepa hãtxa txibainã, benimakũkaini inũ
PRO.3.17	unanepa bai tanabaini unanuma mĩ hiwekũkaĩshanaii.
PRO.3.18	Tsuãra unanepa hãtxa tapĩtã txibaĩ hawẽ hiwetirubuki,
PRO.3.18	pe mekei benimakũkainirã.
PRO.3.19	Hawẽ shinã unanepawẽ
PRO.3.19	Senhor Deusũ mai inũ nai dami watã mestẽwaniki.
PRO.3.20	Hawẽ unanepahairawẽ shinãtã ianẽwã pashkatã
PRO.3.20	nai kuĩ anua basnũ tashnimakĩ taewaniki.
PRO.3.21	Epaã, mĩ shinã pepa arutã haratura pepa inũ
PRO.3.21	haratura txakabu unãti tapĩtã hawa hakimayamakũkaĩshãwẽ.
PRO.3.22	Haskakũkaĩkĩ Deusũ betxipaiai teuti hawẽrua teua keska
PRO.3.22	mĩ hawẽ pe hiwekũkaĩtiruki,
PRO.3.23	haki txiti itã hawa dateama kai ana kane taskamarã.
PRO.3.24	Shinã pepai inũ unanepai hiwekũkaini
PRO.3.24	hanu mĩ huĩrukuaĩtiã hawa dateama inũ
PRO.3.24	hanu mĩ ushaitiã unanuma mĩ dakatiruki.
PRO.3.25+PRO.3.26	Senhor Deuski mĩ txiti ika
PRO.3.25+PRO.3.26	hatũ hawẽ pepawẽ mia inãkubaĩshanikiki,
PRO.3.25+PRO.3.26	babui mĩ hawẽ dateyamanunã.
PRO.3.25+PRO.3.26	Hanua hawara mesehaira huaitiã mia mekekĩ nemashuna
PRO.3.25+PRO.3.26	ha mesẽ mia atxiama ishanikiki.
PRO.3.25+PRO.3.26	Ha inũ, hunibu txakabu mibe hiweabu
PRO.3.25+PRO.3.26	hatu kupikĩ yamawaya
PRO.3.25+PRO.3.26	mĩ hawa dateama ikũkaĩshanaii.
PRO.3.27	Tsuara hawa hayamatũ merabe mia yukai
PRO.3.27	mĩ ashũtiru hatuki txikishama ashũkubaĩwẽ.
PRO.3.28	Tsuãra merabe mia yukai
PRO.3.28	ikis mĩ ashũtiru hawa meshukiri manama hawaira ashũwẽ.
PRO.3.29	Mia betxipaikĩ mikiri pe shinãmisbu mia dapi hiweabuki
PRO.3.29	hatu txakabuwanũ ishũ yubakakĩ shinãyamashãwẽ.
PRO.3.30	Tsuara miki sinatakĩ mia txakabuwamabia
PRO.3.30	eiskaũ hatube detenameti shinaĩ sinatayamakũkaĩshãwẽ.
PRO.3.31+PRO.3.32	Hunibu txakabu Senhor Deusũ danãkĩ
PRO.3.31+PRO.3.32	huni pepabu betxipaikĩ
PRO.3.31+PRO.3.32	habu besti haibuwamiswẽ taeshũ
PRO.3.31+PRO.3.32	ha hunibu txakabu hawara haya uĩ hawẽ kemui ha keska
PRO.3.31+PRO.3.32	miari hayakatsis ikĩ shinãma
PRO.3.31+PRO.3.32	hawẽ shinã keska txibãyamashãwẽ.
PRO.3.33	Senhor Deusũnã, hunĩ txakabuwamisbũ
PRO.3.33	enabu yupukĩ
PRO.3.33	hakia pepabũ enabu
PRO.3.33	hatu duawakubaĩmiski.
PRO.3.34	Habu kashekenãmisbu
PRO.3.34	Senhor Deusri hatuki kasheriamiski.
PRO.3.34	Hakia hawa keĩsbuma
PRO.3.34	Senhor Deusũ hatu duawakubaĩmiski.
PRO.3.35	Unanepabu duawakĩ
PRO.3.35	itxapabũ hatu kẽwãshãkanikiki.
PRO.3.35	Hakia unaĩsmapabu danãkĩ
PRO.3.35	tsuã hatu kẽwãma ishãkanikiki,
PRO.3.35	hatukiri txakabu besti yui hãtxairã.
PRO.4.1	Epaã, mã ẽ huni bakebuwẽ taeshũ
PRO.4.1	ẽ yusiã pepa tapĩkĩ
PRO.4.1	ẽ hãtxa ea nĩkakĩ matũ hiwea pewakubaĩkãwẽ,
PRO.4.1	hawara pepa inũ hawara txakabu unãti wakinã.
PRO.4.2	Ẽ yusiã pepa ẽ matu yusĩkĩ pewairã,
PRO.4.2	hawa hakimakĩ hamakiri shinãyamashãkãwẽ.
PRO.4.3	Earã, ẽ hatũ bakeri iniki.
PRO.4.3	Ẽ ibu aĩbũ ea betxipaikĩ duawakubainaya
PRO.4.4	ẽ ibu hunĩ ea yusĩkĩ yuikĩ:
PRO.4.4	“Ẽ mia yusiaĩ shinaĩ
PRO.4.4	ẽ hãtxa hakimayamashãwẽ,
PRO.4.4	haska ẽ mia yunuai keska aki
PRO.4.4	mĩ pe hiwekũkaĩshanairã.
PRO.4.5	Unanepai inũ shinã pepa bestinũ, iwanã,
PRO.4.5	ẽ yusiã hãtxa hakima taskayamashãwẽ.
PRO.4.6	Unanepa kayabi tapĩkĩ betxipaikĩ heneyamawe.
PRO.4.6	Mĩ haska waya hatũ mia mekeshũ unãmakubaĩshanikiki.
PRO.4.7	Hamapai betsa mĩ ariama
PRO.4.7	ha dukũ unanepa inũ hawara pehaira
PRO.4.7	mĩ unãti watiru tapĩtã
PRO.4.7	ha shinãkĩ txibãkubaĩshãwẽ.
PRO.4.8	Unanepati miã mĩ betxipaiaya
PRO.4.8	unanepã mia kẽhaira wariashanikiki.
PRO.4.9	Maiti hawẽrua keska mia sawematã
PRO.4.9	unanepã mia duawakubaĩshanikiki”, ea wa ẽ nĩkarianiki.
PRO.4.10	Epaã, ẽ yusiã hãtxa nĩkakĩ tapĩtã
PRO.4.10	ana bari itxapa mĩ hiwekũkaĩshanaii.
PRO.4.11	Unanepa hãtxa ẽ mia yusiaĩwenã,
PRO.4.11	hawẽ ẽ mia iyu pewashanaii,
PRO.4.11	bai pepa mia txibãmakinã.
PRO.4.12	Hiwea bai pepa mĩ txibaĩ
PRO.4.12	tsuã mia nematirumaki.
PRO.4.12	Ha hiwea pepa txibaĩ hĩ hĩ ikama inũ
PRO.4.12	hawairabiakaini kanei mĩ hawa huti ikama ishanaii.
PRO.4.13	Ẽ yusĩti hãtxa danãma mestẽwãtã
PRO.4.13	hakimakĩ heneama txibaĩ mĩ pe hiwekũkaĩshanaii.
PRO.4.14	Huni txakabu ikaibu hatuki dasitã
PRO.4.14	hatũ txakabu txibãkĩ hatubetã meyamashãwẽ.
PRO.4.15+PRO.4.16+PRO.4.17	Habu huni txakabubũ hawara txakabuwariama
PRO.4.15+PRO.4.16+PRO.4.17	pe shinaĩ dakatirubumaki.
PRO.4.15+PRO.4.16+PRO.4.17	Yura betsa hawa kanemariama shinaĩ ushatirubumariki.
PRO.4.15+PRO.4.16+PRO.4.17	Hatu detekĩ itimaska wakĩ
PRO.4.15+PRO.4.16+PRO.4.17	habũ hatu txakabuwaibu
PRO.4.15+PRO.4.16+PRO.4.17	hatũ piti inũ hatũ nushutirã,
PRO.4.15+PRO.4.16+PRO.4.17	txakabu besti kaĩmamisbuki.
PRO.4.15+PRO.4.16+PRO.4.17	Hatu dũkekĩ henebaini hatukiri ana hawa shinãma
PRO.4.15+PRO.4.16+PRO.4.17	pe besti ikũkaĩshãwẽ.
PRO.4.18	Huni pepabu hawẽ hiwea hawẽruai
PRO.4.18	penai shabai taeitiã
PRO.4.18	bari kaĩkirani bari mananãbi daka
PRO.4.18	txasha txasha itxakayamai keskai
PRO.4.18	ana pehairakubaĩmisbuki.
PRO.4.19	Hakia hunibu txakabu hiwekubaini
PRO.4.19	meshu merã kai hawa unãma
PRO.4.19	hawaraki huti imisbu keska
PRO.4.19	haska wakĩ txakabuwakĩ kaneaibu tsuã unãbumahairaki.
PRO.4.20	Epaã, mĩ ẽ bakewẽ taeshũ
PRO.4.20	pes shũ ẽ yusiã ana nĩkakĩ pehaira wawe.
PRO.4.21+PRO.4.22	Mĩ ekiri tapiaĩ mĩ yura hawa isĩ teneama
PRO.4.21+PRO.4.22	ẽ yusiã shinaĩ mĩ hawẽ hiwekũkaĩtiruki.
PRO.4.21+PRO.4.22	Hawa benuama hakimama shinãkĩ
PRO.4.21+PRO.4.22	mĩ huĩti uke merã ẽ yusiã netã pewakubaĩwẽ.
PRO.4.23	Haskakĩ hiwea kayabi mĩ bitiruwẽ taeshũ
PRO.4.23	hawara betsa mai anua mĩ betxipaiai
PRO.4.23	binumakĩ mĩ shinã pe mekekubaĩshãwẽ.
PRO.4.24	Txanitxakakĩ mĩ yuiarã, txakabuharaki.
PRO.4.24	Ha henekĩ haska ana shinãyamakubaĩshãwẽ.
PRO.4.25	Huni txakabubũ betsa betsapa haikaimas shinãmisbu inũ
PRO.4.25	tsuãra mia uĩtiruwẽ taea
PRO.4.25	hatuki hawa dateama hariri mĩ kai
PRO.4.25	txĩtuãma pe besti shinãkubaini hiwekũkaĩwẽ.
PRO.4.26	Haska hiwekaĩkĩ hanira mĩ kai
PRO.4.26	bebũkiri shinã pewawe.
PRO.4.26	Haskai bai tanai nishũ
PRO.4.26	txakabuwakĩ mĩ kanetirumaki.
PRO.4.27	Kanekĩ bai txakabu txibanũ, iwanã, shinãma
PRO.4.27	pepas txibãkĩ heneyamakubaĩshãwẽ.
PRO.5.1	Epaã, ẽ unanepa hãtxa nĩkairawe.
PRO.5.1	Haska eã ẽ tapini miari yusinũ pes shũ ea nĩkawe.
PRO.5.2	Na habiatiã haska tapĩtã shinã pewai
PRO.5.2	unanepã hãtxa unãtã mĩ hawẽ hãtxashanaii.
PRO.5.3	Eska mia yuinũ ea nĩkawe.
PRO.5.3	Aĩbu hawẽrua beneyabia kemui hawẽ hãtxa kemutapatunã,
PRO.5.3	piti sheni pepa mĩ betxipaimis keskatũ binutiruki.
PRO.5.4	Hakia hawẽ hiwea txakabu eskaki.
PRO.5.4	Tsuara ha aĩbu haska parananãmis
PRO.5.4	hawẽ hãtxa ana hawẽruama
PRO.5.4	ni pei mukahaira keska inũ
PRO.5.4	nupe kenu dabeya keskawẽ hatu meshteabu
PRO.5.4	isĩhairamisbu keskaki.
PRO.5.5	Ha aĩbũ hatu iyukinã,
PRO.5.5	hau habe mawai kanũ hatu iyumiski,
PRO.5.5	hawa hatu niti akama hanu mawa maiwamisbu anu hatu iyukinã.
PRO.5.6	Ha hiwea kayabi baiwẽ kai hawa pe shinãma
PRO.5.6	hawẽ hiwea mestẽmawẽ taea
PRO.5.6	hawẽ nuitiruma inũ hawa unãmaki.
PRO.5.7	Haskawẽ taeshũ epaã, ẽ hãtxa ea nĩkatã
PRO.5.7	ẽ yusĩti hãtxa hawa heneyamakubaĩshãwẽ.
PRO.5.8	Ha aĩbũ hiwea anu hari mĩ kemashĩkẽ
PRO.5.9	haska mĩ hiweawẽ bari itxapa daya txakayamakũkaĩkĩ
PRO.5.9	mĩ mabu itxawakubainaya
PRO.5.9	nawa betsa hawa miwẽ nuiama
PRO.5.9	miki sinatakĩ mia mebĩtiruki.
PRO.5.10	Haskakẽ dasibi mĩ daya pei inũ hawara mĩ dayaima
PRO.5.10	hau nawa betsã biyamashanũ
PRO.5.10	ha aĩbu txakabu anu hawa hari kemayamashãwẽ.
PRO.5.11	Hakia ẽ hãtxa danaĩ aĩbu txakabu anu mĩ kakũkaĩmis
PRO.5.11	atimas mĩ hiwea keyui
PRO.5.11	mĩ yura unãshubira babukũkaĩkĩ
PRO.5.12	hanushũ ibubis shinaĩ: “Ea yusĩkĩ nemabiabu
PRO.5.12	haskakĩ hatũ yusiã ẽ danãkubainimamẽ?
PRO.5.12	Ewẽ nuikĩ ea nemabiabu haskakĩ ẽ hatu nĩkama ikũkainimamẽ?
PRO.5.13	Huni yusinãbũ ea yusiãbu ẽ hatu nĩkama ikimaki.
PRO.5.13	Hanua ea unãmabiakubainabu ẽ hatu danaĩmaki.
PRO.5.14	Enabu dasibibũ ea uiaĩbũ
PRO.5.14	txakabu mei ẽ hawẽ benui pemahairashina shinaĩ ẽ dakehairaii”, iwanã,
PRO.5.14	“Aitĩ itxakayamakĩ mĩ yuikubaĩshanaii.”
PRO.5.15	Hakia ẽ hãtxa nĩkakubaĩwẽ.
PRO.5.15	Haskawẽ taea mĩ ainã, txatxa ũpash pepa habai keskaki.
PRO.5.15	Txutanamekatsi ikĩ mĩ ũpash manuai keskakinã, mĩ aĩ besti txutakubaĩshãwẽ.
PRO.5.16	Ũpash pepa bai namaki hukakĩ txakabuwa keskakĩ
PRO.5.16	aĩbu betsawẽ kemukĩ mekĩ
PRO.5.16	mĩ hura txaka wama mĩ aĩ besti txutakubaĩshãwẽ.
PRO.5.17	Mĩ ainã, mina bestiki, betsanamarã.
PRO.5.17	Hau huni betsã mĩ aĩ txutanũ
PRO.5.17	mĩ aĩ yunuama mina besti wakĩ txutakubaĩshãwẽ.
PRO.5.18	Txatxa ũpash pepawẽ kemukĩ nũ betxipaimiski.
PRO.5.18	Mĩ aĩ berunãtũ mĩ biai
PRO.5.18	Deusũ mia inãni habe mia duaya
PRO.5.18	habe besti benimakũkaĩshãwẽ,
PRO.5.18	ha txatxa ũpash mĩ betxipaimis keskairã.
PRO.5.19	Txashuwã bake hawẽrua pishta keska
PRO.5.19	mĩ ainĩ yura hawẽrua mĩ betxipaiai
PRO.5.19	mia damãbauna hinĩ bitã benimakĩ
PRO.5.19	ha besti txutakubaĩshãwẽ.
PRO.5.20	Epaã, haskai hawa shinãma
PRO.5.20	aĩbu huni betsanawẽ mĩ kemukũkainai?
PRO.5.20	Haskakĩ aĩbu mĩ aĩma
PRO.5.20	ikutã hawẽ txutxu damãkĩ mĩ mekubainai?
PRO.5.21	Huni tibi mapushũ akubainaibu
PRO.5.21	haska akaibu Senhor Deusũ uĩkĩ
PRO.5.21	hawa hakimama shinãkubaĩmiski.
PRO.5.22	Huni txakabũ ibubis hawara txakabuwamisrã,
PRO.5.22	hawẽ yura txakabũ atxitã
PRO.5.22	dispiwẽ neakĩ akawamamisbuki.
PRO.5.23	Hanua nemati hãtxa tapiãma
PRO.5.23	danãmisbuwẽ taea mawa kayabimisbuki,
PRO.5.23	patapa nĩkaismahaira benuirã.
PRO.6.1	Epaã, nawa anua mĩ haibũ hawẽ pei biãyukatsis ikaya
PRO.6.1	merabewakĩ nawa mĩ yuishuna pei inaĩmashũ
PRO.6.1	txipu nawã hawẽ pei mia yukatiruki,
PRO.6.1	mĩ haibũ pakamawẽ taeshunã.
PRO.6.2	Miã yunukĩ mĩ hãtxawẽ yubakĩ
PRO.6.2	ibubis mĩ kaneimawẽ taeshũ mia ma atxiaki.
PRO.6.3	Epaã, haskatũ ma mia atxia kaĩkatsirã,
PRO.6.3	ibubis nawa pakakatsi ikama mĩ haibu eska wawe.
PRO.6.3	Harakirira mĩ haibũ mia hãtxa txakabuwatiru dateama
PRO.6.3	hawaira mĩ haibũ hau pakanũ
PRO.6.3	ha bebũ ka dãti ishũ yukakĩ ea a txakayamawe.
PRO.6.4	Ushariama inũ hawa huĩrukuãmahaira
PRO.6.5	txashu piayabuki datei pashamis inũ
PRO.6.5	peiyabu birũki datei pashai nuyakaĩmis keska kaĩ
PRO.6.5	mĩ hawaira pewatiruki.
PRO.6.6	Txikishbuũ, ea nĩkakãwẽ.
PRO.6.6	Unanẽ hawẽ piti arumis bushũ uĩtãkãwẽ.
PRO.6.6	Haska wamisbu uĩkĩ shinãkĩ
PRO.6.6	habũ dayakiri tapĩkãwẽ.
PRO.6.7	Ha unã shanẽ ibuuma inũ hatũ yununika hayamabia
PRO.6.7	ibubis shinaĩ dayatxayamisbuki.
PRO.6.8	Bariã hatũ piti bitã bitãkĩ
PRO.6.8	hatũ kini anu arukĩ mata wamisbuki,
PRO.6.8	yurabũ hatũ yunu tsekashũ arumisbutianã.
PRO.6.9	Txikishbuũ, haskaira ana ushayamakãwẽ.
PRO.6.9	Mã usharã, hatiã bestẽtã mã beniai?
PRO.6.10	Usha paẽ matu atxia tinĩtãtani
PRO.6.10	shuikukui petã besti mã ushakatsis ikai?
PRO.6.11	Txikishi mã hawa dayamawẽ taea
PRO.6.11	hawa hayama mã nuitapakũkaĩshanaii,
PRO.6.11	huni daya hayabumã matũ mabu matu biãbaina keskairã.
PRO.6.12	Huni txakabubũ hatu txakabuwamis pe shinãma
PRO.6.12	txanitxakakĩ txani besti hatu yuibaũmisbuki.
PRO.6.13	Hatũ shinã txakabu hatu unãmakĩ
PRO.6.13	hau txakabuwanũbũ
PRO.6.13	beruwẽ hatu yuikĩ hatu shetxiku akĩ inũ
PRO.6.13	hatũ taewẽ hatu timakĩ inũ
PRO.6.13	hatũ metutiwẽ hatu metukĩ hatu unãmamisbuki.
PRO.6.14	Hatũ shinã txakabuwẽ taea
PRO.6.14	shinã txakabuwakĩ haska shinãkubaĩmisbuki,
PRO.6.14	hau detenamenũbũ hawara huni betsã hakiri txakabu yuishu
PRO.6.14	hatuki txanikĩ hatu sinatamairã.
PRO.6.15	Haskamisbuwẽ taeshũ habu kupikinã,
PRO.6.15	txakabuhairawẽ hatu bika tenemakĩ
PRO.6.15	hawaira betsupe ika keska wakĩ
PRO.6.15	hatu txakabuwakĩ yamawakĩ keyushanikiki,
PRO.6.15	hawawẽ ana kayatima hatu wakinã.
PRO.6.16	Txakabu betsa betsapa akĩ 6 kasmai 7ki amisburã,
PRO.6.16	Senhor Deusũ hatu uĩ betxipaiama danãtxakayamai
PRO.6.16	hatuki sinatahairamiski.
PRO.6.16	Haskakiri matu yuinũ ea nĩkakãwẽ.
PRO.6.17	Ibubis kẽmisbu inũ,
PRO.6.17	txanitxaka bestimisbu inũ,
PRO.6.17	hawa txakabuwamabiakẽ
PRO.6.17	hatũ mekẽwẽ hatu tenãmisbu inũ,
PRO.6.18	hawẽ hatu txakabuwanũ ika
PRO.6.18	huni betsaki yubakamisbu inũ,
PRO.6.18	hamapai txakabuwaibu hatu merabewanũ ika
PRO.6.18	kushibaĩmisbu inũ,
PRO.6.19	huni betsã txakabuwashu hatũ hawa uiãmabia
PRO.6.19	txanitxakai shanẽ ibuki txanimisbu inũ,
PRO.6.19	betsabu hau sinatanamenũbũ
PRO.6.19	hatu txaniwẽ parãmisbu
PRO.6.19	habu dasibirã, hatuki sinatakĩ
PRO.6.19	Senhor Deusũ hatu kupishanikiki.
PRO.6.20	Epaã, mĩ ẽ bakewẽ taeshũ
PRO.6.20	mĩ ibu huni inũ mĩ ibu aĩbũ yunuti inũ nemati hãtxa txibãkĩ
PRO.6.20	nukũ yusiã danãyamakubaĩshãwẽ,
PRO.6.20	shinãkubaini hawa hakimamarã.
PRO.6.21	Teuti teua keska wakĩ
PRO.6.21	mĩ huĩti anu netãtã hakimayamakũkaĩshãwẽ.
PRO.6.22	Hatunã, hanira mĩ kai mia mekeshũ iyukĩ
PRO.6.22	hanu mĩ ushai anu mia mekea inũ,
PRO.6.22	usha mĩ besteãyã ana mibe hãtxai keskakĩ
PRO.6.22	mia shinãmakubaĩtiruki.
PRO.6.23	Txanima ha yunuti hãtxa inũ ha yusĩti hãtxarã,
PRO.6.23	mĩ kai anu bĩ ewapa dekua txasha keskaki.
PRO.6.23	Mĩ kaneai nemakĩ mia pewaibu inũ hawẽ shinãmati hãtxa mia yusiaĩbu
PRO.6.23	txibaĩ hiwea kayabi mĩ hayashanaii.
PRO.6.24	Haska inũ, aĩbu betsa txakabu
PRO.6.24	huni tibibe txutanamemisbũ hãtxa hawẽruawẽ mia parãtirububia
PRO.6.24	nukũ yusiã hãtxa shinãtã mĩ hawẽ nematiruki.
PRO.6.25	Ha aĩbu hawẽruatũ mia uĩkĩ mia kemumabiaya
PRO.6.25	hawẽ yurawẽ kemukĩ shinãyamakubaĩshãwẽ.
PRO.6.26	Ha inũ, aĩbu hininipa beneumatunã,
PRO.6.26	txutanamekĩ hawẽ piti besti benai yukamisbuki.
PRO.6.26	Hakia aĩbu beneyatũ hawẽ bene parãtã
PRO.6.26	huni betsa txutamatanã,
PRO.6.26	mĩ hawara mia keyu biãtiruki.
PRO.6.27	Huni betsã txi dekẽ ikuarã,
PRO.6.27	hawaira hawẽ tari menumiski.
PRO.6.28	Ha inũ, huni betsa txi dekẽki paia
PRO.6.28	hawaira hawẽ tae menuriamiski.
PRO.6.29	Habiaskariai huni betsã aĩ beneyabiakẽ
PRO.6.29	habe txutanamemisrã,
PRO.6.29	txanima hawẽ kupiti bishanikiki,
PRO.6.29	txi dekẽ ikua keskairã.
PRO.6.30	Huni betsa bunihairakĩ pinũ, iwanã,
PRO.6.30	piti yumetsutã pikẽ hawa haki sinatatimaki.
PRO.6.31	Hakia hune yumetsuaya betxitã atxiabu
PRO.6.31	ha hunĩ hawara hatuna yumetsushurã,
PRO.6.31	hau 7ki hawẽ mabu hau ana ibu inã keyunũwẽ,
PRO.6.31	dasibi hawẽ hiwe anu mabu hawara haya inã keyukinã.
PRO.6.32	Hamẽ unaĩsmapatunã,
PRO.6.32	aĩbu beneya tsuãra txutairã,
PRO.6.32	ibubis hawẽ hiwea txakabuhairawaikiki!
PRO.6.33+PRO.6.34+PRO.6.35	Hawẽ benẽ yaushikĩ unãtã
PRO.6.33+PRO.6.34+PRO.6.35	haki sinatairã, txi keskaki.
PRO.6.33+PRO.6.34+PRO.6.35	Ma txakabuwakenã,
PRO.6.33+PRO.6.34+PRO.6.35	hãtxawẽ inũ inãkuĩti itxapawẽ
PRO.6.33+PRO.6.34+PRO.6.35	tsuã nemakĩ daewatirumaki.
PRO.6.33+PRO.6.34+PRO.6.35	Hawẽ txakabu bene hakimakatsi ikama
PRO.6.33+PRO.6.34+PRO.6.35	dete dete akĩ dake watã nitxĩshanikiki.
PRO.7.1	Epaã, ẽ hãtxa nĩkakĩ
PRO.7.1	ẽ yunuti hãtxa shinaĩrakubaĩshãwẽ.
PRO.7.2+PRO.7.3	Haska mĩ beru yaushikĩ mĩ pe mekemis keska wakĩ
PRO.7.2+PRO.7.3	ẽ yunuti hãtxa inũ ẽ yusĩti hãtxa
PRO.7.2+PRO.7.3	mĩ mekẽ anu dispiwẽ nea keska wakĩ
PRO.7.2+PRO.7.3	mĩ shinã uke merã netã pewatã
PRO.7.2+PRO.7.3	shinãkubaini mĩ pe hiwetiruki.
PRO.7.4	Unanepa hãtxakiri shinãkĩ:
PRO.7.4	“Unanepa hãtxawẽ mĩ hawẽ hãtxatirurã, mĩ pui keska wawe.
PRO.7.4	Hawaira tapĩtikiri shinanã,
PRO.7.4	mĩ haibu aĩbu keska wawe.
PRO.7.5	Mĩ hatu haska warã, aĩbu beneyabũ hãtxa hawẽruawẽ
PRO.7.5	mia txutamakatsi ibiaibũ
PRO.7.5	unanepati hãtxa inũ hawaira tapĩti shinã
PRO.7.5	mĩ hayawẽ mĩ pashatiruki.
PRO.7.6	Shaba betsatiã ẽ hiwe hanu uĩti shui bepẽshũ hune ẽ uiãyã
PRO.7.7	berunãbu hawa shinã pepa biriabuma ea daĩbainaibu
PRO.7.7	hatube berunã betsa unaĩsmapahairari kai ẽ betxia
PRO.7.8+PRO.7.9	ma bari kai meshuaya ha berunã bai tanabaini
PRO.7.8+PRO.7.9	bai betsa ketãbaini kapukebaini
PRO.7.8+PRO.7.9	aĩbu paranananikatũ hiwekiri kayãbis kaya
PRO.7.10	ha aĩbu hawẽ hiwe anua ha berunãki nukunũ ika
PRO.7.10	tashnikirani hawẽ batxi inũ hawẽ besu hawẽrua
PRO.7.10	hininipa beneuma keska
PRO.7.11	bebũkiri hawa shinãma hawaira hãtxai
PRO.7.11	inũ hawẽ hiwe anu dayaisma
PRO.7.12	mae ewapa anu bai inũ praça bai kesha tibi anu nikũkaĩkĩ
PRO.7.12	ha dukũ huni huai atxikatsi manakubaĩmis ha berunãki nukutã
PRO.7.13	ikushũ hãtsu hãtsu atã hawa dakeama yuikĩ:
PRO.7.14	“Haska ẽ yubakashina
PRO.7.14	ikis ẽ yushĩ deus daewati ina sheni ẽ hatu kuamakĩ keyushuki.
PRO.7.14	Ẽ ma piti hayaki.
PRO.7.15	Haskawẽ taea miki nukunũ ika ẽ tashnikiranaii.
PRO.7.15	Haska betxitanũ ika hukirã ẽ ma miki nukushuki.
PRO.7.16	Egito anua tari hawẽruawẽ
PRO.7.16	ẽ dakati bebekãkĩ pewatã
PRO.7.17	mirra inũ aloés inũ canela sheni inihairawẽ ẽ txa abirãshuki.
PRO.7.18+PRO.7.19+PRO.7.20	Ẽ bene hanumaki. Nãta txai kashiãki.
PRO.7.18+PRO.7.19+PRO.7.20	Pei itxapa bushiãwẽ taea ushe babekeriamakẽ
PRO.7.18+PRO.7.19+PRO.7.20	txĩtũriamawẽ taea
PRO.7.18+PRO.7.19+PRO.7.20	ẽ hiwe anu kanãwẽ, haria penariama
PRO.7.18+PRO.7.19+PRO.7.20	meshu hirabi txutanamei betxipainamei
PRO.7.18+PRO.7.19+PRO.7.20	nũ benimanunã”, akĩ
PRO.7.21	hãtxa hawẽruawẽ yuikubaĩkĩ heneama
PRO.7.21	ha berunã hawẽ shinã betsa wa
PRO.7.22	ana hawa shinãma habe ha itxũ kaimaki.
PRO.7.22	Ina awa tesenũ ishũ hawa unãma
PRO.7.22	dispiwẽ neshashũ ninibaĩkĩ iyumisbu keska inũ
PRO.7.22	txashu birũ merã hikia
PRO.7.23	pia kuĩwẽ tsakakĩ pishtxakash amisbu keska inũ
PRO.7.23	peiyabu hui hisĩ txaipa biruãbuki hikimisbu keskairã,
PRO.7.23	ha berunãtũ aĩbu hininipa txibaĩ
PRO.7.23	mawai kaikiki, hawa unãmarã.
PRO.7.24	Haskakẽ epaã, ea nĩka pewakĩ
PRO.7.24	ẽ hãtxa shinãkubaĩshãwẽ.
PRO.7.25+PRO.7.26+PRO.7.27	Ha aĩbu hininipã hiwe anu kai
PRO.7.25+PRO.7.26+PRO.7.27	hawẽ bai tanabaini itxapa mawamisbuki.
PRO.7.25+PRO.7.26+PRO.7.27	Aĩbu hininipã hatu iyushũ txakabuwaya
PRO.7.25+PRO.7.26+PRO.7.27	huni itxapa ma debuabuwẽ taeshũ
PRO.7.25+PRO.7.26+PRO.7.27	haska aĩbu hininipã hatu amisbu shinãkĩ
PRO.7.25+PRO.7.26+PRO.7.27	miãri kanei hatxũ kayamashãwẽ,
PRO.7.25+PRO.7.26+PRO.7.27	ha baiwẽ kai mawai benukatsi ikamarã.
PRO.8.1	Ha unanepa hãtxa huni keskatũ
PRO.8.1	hawẽ hãtxa tashnimakĩ hatu tapĩmakatsi ikĩ hatu kenamiski.
PRO.8.1	Ha tapĩmanika hãtxa huni keskatũ
PRO.8.1	hawẽ hui kaĩmakĩ hatu nĩkamamiski.
PRO.8.2	Unanepa hãtxa inũ tapĩmanika hãtxã hatu nĩkamamisbuki,
PRO.8.2	mananãshũ inũ bai kapukea anu niti ishũ yuikinã.
PRO.8.3	Mae ewapa mishki kenebaunibu
PRO.8.3	hikiti shui hawẽ beputi anushũ
PRO.8.3	hatũ hui nĩkamakĩ hatu yuikĩ:
PRO.8.4	“Hunibuũ, matu inũ matũ bakebu anu ẽ matu hãtxa waii.
PRO.8.5	Mã berunã hawa tapĩriabuma inũ unaĩsmapabuũ,
PRO.8.5	haskai mã unanepatiru inũ mã nĩkanikatiru ea tapĩkãwẽ.
PRO.8.6	Hãtxa pepa putatima hatũ ẽ matu merabewatirã,
PRO.8.6	ẽ eaki. Nĩkakãwẽ.
PRO.8.7	Haska ẽ matu yuiai txanimaki.
PRO.8.7	Txani hãtxa yuiaibu ẽ betxipaismaki.
PRO.8.8	Dasibi ẽ hãtxarã, yui kayabiki,
PRO.8.8	haska ẽ matu yuiai ẽ kanetirumarã.
PRO.8.9	Habũ itxapa shabakabi tapĩtirubu inũ
PRO.8.9	shabakabi nĩkatirubunã,
PRO.8.9	ẽ hãtxari shabakabi pepa nĩkakĩ
PRO.8.9	hawa ẽ kaneama nĩkamisbuki.
PRO.8.10	Ha dukũ benakinã,
PRO.8.10	yusĩti kayabi inũ tapĩti kayabi
PRO.8.10	benakĩ tapĩkubaĩkãwẽ.
PRO.8.10	Haska mĩ tapiainã, mane prata inũ
PRO.8.10	mane ouro betxipaibiamisbu binuhairaki.
PRO.8.11	Unanepati hãtxarã,
PRO.8.11	hawẽ hiwei pehairakũkaĩkĩ
PRO.8.11	hamapai mabu nẽkati hawẽrua kushipahairabiakẽ binuaki.
PRO.8.11	Hamapai mabu sharabu haya mã hawẽ kemubiamis
PRO.8.11	ha unanepati hãtxã dasibi binuaki.”
PRO.8.12	Ea huni keskai unanepa hãtxakĩ yuikĩ:
PRO.8.12	“Ea unaneparã,
PRO.8.12	ẽ haibu tapĩhairanikabe ẽ habe ketashameaki.
PRO.8.12	Habe merabenaĩ ẽ hawa ariama
PRO.8.12	nuku dabe yubakakĩ pe shinãtã
PRO.8.12	pehaira nũ yusĩmiski.
PRO.8.13	Senhor Deuski datekĩ duawakubaĩkinã,
PRO.8.13	txakabu danaĩ mĩ haki sinatatiruki.
PRO.8.13	Eanã, nati txakabu ẽ danãmiski:
PRO.8.13	ibubis keaĩbu inũ, ha:
PRO.8.13	‘Ẽ eã besti hamapai unã keyuaii’, imisbu inũ,
PRO.8.13	hiwe txakakubaĩmisbu inũ,
PRO.8.13	txanitxakakubaĩmisbu eã ẽ hatu danãhairamiski.
PRO.8.14	Txakabu unãti wanika inũ
PRO.8.14	pepa unãti wanika kushiparã, ẽ ea bestiki.
PRO.8.14	Ẽ unã keyuaiwẽ taeshũ
PRO.8.14	bebũkiri hawara ẽ akatsis ikai yubakatã
PRO.8.14	ẽ akubaĩmiski.
PRO.8.15	Ewẽ taea shanẽ ibui kushipakĩ
PRO.8.15	hatunabu shanẽ ibushũkĩ pe hatu yunukubaĩtirubuki.
PRO.8.16	Ewẽ taea mai pakea anua
PRO.8.16	shanẽ ibubu inũ, hatũ bakebu inũ, shanẽ ibu beshmasbũ
PRO.8.16	hawara pe inũ hawara txakabu
PRO.8.16	hatunabũ akaibu pewẽ besti hatu yunukĩ unãti watirubuki.
PRO.8.17	Tsuabũra ea betxipaiaiburã,
PRO.8.17	eãri ẽ hatu betxipaimiski.
PRO.8.17	Tsuabũra ea benai eki nukumisbuki.
PRO.8.18	Ea benakĩ ea shinaĩbu
PRO.8.18	pewẽ hatu manakukĩ hatũ hiweti mabu pepa
PRO.8.18	inũ benimai hiweti ẽ hatu inãkĩ duawamiski.
PRO.8.19	Ea nĩkakĩ tapiaĩburã,
PRO.8.19	pehairawẽ ẽ hatu manakukĩ inãkatsis ikairã,
PRO.8.19	ha ouro mane has inũ prata mane has binuhairaki.
PRO.8.20	Ẽ ea unanepa kairã,
PRO.8.20	bai pepa yushtumawẽ kakĩ
PRO.8.20	hawa hatu kanemama yunuti kushipa
PRO.8.20	ẽ hatu unãti wamakubaĩmiski.
PRO.8.21	Tsuabũra ea betxipaiaiburã,
PRO.8.21	hawena ẽ inaiĩ, hamapai pepa bitã
PRO.8.21	hawẽ hiwe anu arukĩ hau itxawashanũbunã.
PRO.8.22	Senhor Deusũ mai inũ nai dasibi
PRO.8.22	dami wakĩ taewariama
PRO.8.22	ea dukũ ea tashnimaniki, ẽ unaneparã.
PRO.8.23	Mai dami wariama ea dukũhaira ea dami wakĩ taewaniki,
PRO.8.23	hawa mai anu betsa tashniriamahairatianã.
PRO.8.24	Ianẽwã tibi hayariama inũ,
PRO.8.24	hene tibi inũ hanua txatxa beai ũpash tibi habariama
PRO.8.24	ea dukũ tashnimatã Senhor Deus ea hayaniki.
PRO.8.25	Mati keyatapa inũ mawa tibi dami wariama
PRO.8.25	ea dukũ tashnimatã Senhor Deus ea hayaniki.
PRO.8.26	Ha mai hirabi anu bai wati tibi inũ,
PRO.8.26	ha mai mishpu bitã mai hirabi ha dami wani ariamabia
PRO.8.26	ea dukũ ea tashnimaniki.
PRO.8.27	Natukã nai namã ianẽwã dami wariamakẽ
PRO.8.27	ha bebũ ea dukũ ẽ hayai taeniki.
PRO.8.28	Nai anu nai kuĩ dami wariama inũ,
PRO.8.28	ianẽwã hanua hene tashniai dami wariama inũ,
PRO.8.29	ianẽwã kebẽkĩ hawẽ kesua kesha tibi pewariama inũ,
PRO.8.29	mai haki dakati pewariama
PRO.8.30	earã, habe ketashamekũkaini
PRO.8.30	hawa pashkama Senhor Deusbe ea unanepa hanu ẽ habe iniki.
PRO.8.30	Ewẽ benimakũkainaya
PRO.8.30	Senhor Deus bebunua bari tibi hawa pashkama
PRO.8.30	habe benimai ẽ beyuskũkainiki.
PRO.8.31	Deusũ hunibu bawaiwẽ taea
PRO.8.31	habu shinaĩ hatuwẽ ẽ benima txakayamakũkainiki,
PRO.8.31	mai hirabi hiwemashinawẽ taea haki beyuskũkainirã.
PRO.8.32	Ea unanepa ẽ matũ epa keskaki.
PRO.8.32	Natiã ea nĩkairakãwẽ.
PRO.8.32	Ẽ akubaĩmis ea txibaĩ
PRO.8.32	mã benimakũkaĩshanaii.
PRO.8.33	Ea unanepakiri ẽ matu yusiaĩ nĩkakĩ tapĩkĩ
PRO.8.33	ea danãyamashãkãwẽ.
PRO.8.34	Earã, ẽ bepẽmanaki.
PRO.8.34	Tsuabura ea anu hushũ
PRO.8.34	dasibi ẽ yusiã bari tibi ea nĩkakubaini txĩtuãma
PRO.8.34	ẽ hatu mekea haya habũ ea nĩkai benimakubaĩshãkanikiki.
PRO.8.35	Tsuãra ea benai eki nukutanã,
PRO.8.35	hatũ hiwea kayabi bishãkanikiki,
PRO.8.35	haska Senhor Deusũ betxipaimis txibãmiswẽ taeshunã.
PRO.8.36	Hakia tsuãra txakabuwakĩ
PRO.8.36	kanetã ea henebainirã,
PRO.8.36	hawẽ hiwearã, ibubis txakabuwashãkanikiki.
PRO.8.36	Hatũ ea danainã,
PRO.8.36	hawẽ mawa betxipaikiki”, anikiaki.
PRO.9.1	Unanepã hawẽ hiwe wakĩ
PRO.9.1	7 txibu hawẽrua nitxĩkĩ kushipa watã
PRO.9.2	hanushũ berunãbu hatu yusinũ, iwanã,
PRO.9.2	piti hawẽrua tibi hatu pimakatsi hawẽ ina deteshũ
PRO.9.2	hanushũ ha nushuti vinho pepa pewatã hakishũ piti
PRO.9.2	tapu hatu pewashũtã
PRO.9.3	hawẽ tsumabu mati mapetã
PRO.9.3	mae ewapa anu hiweabu hatu
PRO.9.3	sai akĩ eska hau hatu yuitanũ yuikĩ:
PRO.9.4	“Berunã tapĩsbuma inũ unaĩsmapabuũ,
PRO.9.4	neri bekãwẽ.
PRO.9.5	Piti ẽ matu pewashũshu inũ
PRO.9.5	vinho pepa ẽ matu pewashũshu
PRO.9.5	pikĩ neshui bekãwẽ.
PRO.9.6	Tapĩhairanika hãtxa ana danãma
PRO.9.6	tapĩhairatã hiwekubaĩkãwẽ,
PRO.9.6	haska tapĩhairai hiwemisbu keskai hiweirã, hatu atãkãwẽ”, aka bushũ
PRO.9.7	tsuara merabewakatsis ikĩ hatu pewabiabu
PRO.9.7	huni txakabubu hawaira sinatamis
PRO.9.7	hawa haska tapĩkatsi ikama
PRO.9.7	haki hãtxa txakabuhairai
PRO.9.7	haki kashe bestitirubuki.
PRO.9.8	Habu kashei hawaira sinatamisbu nemakĩ
PRO.9.8	mĩ hatu tapĩmapaia
PRO.9.8	miki sinatakĩ mia danã bestishãkanikiki.
PRO.9.8	Hakia huni unanepa nemakĩ mĩ tapĩma
PRO.9.8	shinã pewatã miwẽ benimatiruki.
PRO.9.9	Hamẽ huni unanepa mĩ yusiã nĩkakĩ tapĩhairai
PRO.9.9	ana unanepa txakayamashanikiki.
PRO.9.9	Huni pepa mĩ yusiã mia nĩkatã ana itxapa tapĩshanikiki.
PRO.9.10	Unanepai taekinã, Senhor Deus ha dukũ nĩkatã duawakubaĩtiki.
PRO.9.10	Deus meribi pepahaira mĩ unainã,
PRO.9.10	hawaira tapinika mĩ ikũkaĩtiruki.
PRO.9.11	Tsuara ewẽ taea unanepairã,
PRO.9.11	hawẽ hiwea bari itxapa hiweshanikiki,
PRO.9.11	Deusũ ana hiwemakubainarã.
PRO.9.12	Mia mĩ unaneparã,
PRO.9.12	hiwei pekĩ pepa besti mĩ bikubainaii.
PRO.9.12	Hakia patapai mĩ nĩkaismamisrã,
PRO.9.12	harã minaki, txakaburã,
PRO.9.12	mĩ hawa biama ishanairã.
PRO.9.13	Tsuara nĩkaisma pataparã,
PRO.9.13	aĩbu txakabu unaĩsmapa
PRO.9.13	hawa unãma txani besti yuimis keskaki.
PRO.9.14	Mae ewapa mananã anu
PRO.9.14	hawẽ hiwe beputi anu shabakã tsauti anu tsaushũ
PRO.9.15	hunibũ hawa shinãma
PRO.9.15	hatũ shinã pepawẽ bai tanabaini buaibu
PRO.9.15	ha nĩkaisma patapa aĩbu keskatũ hatu kenakĩ:
PRO.9.16	“Berunã tapĩriabumaã,
PRO.9.16	neri bekãwẽ”, akĩ
PRO.9.16	habũ pe shinãbuma hatu yuikĩ:
PRO.9.17	“Ũpash yumetsutã akarã, pehairaki.
PRO.9.17	Misi huneshũ piarã, nuehaira mĩ unaiĩ”,
PRO.9.17	akĩ hatu yuia
PRO.9.18	ha aĩbu keskatũ hatu kena bumisburã,
PRO.9.18	habu unaĩsmapabu hari pe dabanẽ mawa kayabi anu buaibu hawa unãbumaki.
PRO.10.1	Salomãonẽ unanepa hãtxa nĩkakãwẽ.
PRO.10.1	Hawẽ bake unanepatũ hawẽ epa benimawamisbuki.
PRO.10.1	Hakia hawẽ bake nĩkaismatũ
PRO.10.1	hawẽ ewa kashamakĩ punu nuka wamisbuki.
PRO.10.2	Mabu besti itxawakĩ hatu parãtã itxawairã,
PRO.10.2	hawẽ pe hiwetirubumaki.
PRO.10.2	Hakia haska Deusũ betxipaiai pepa besti txibãkubaĩmisburã,
PRO.10.2	mawa kayabi anu kama piskutirubuki.
PRO.10.3	Huni pepabu buniaibu
PRO.10.3	Senhor Deusũ merabewakĩ
PRO.10.3	hatu piti inãkĩ bunimamamiski.
PRO.10.3	Hakia huni txakabubu hawara piti pepawẽ kemuaibu
PRO.10.3	Senhor Deusũ hatu yaniwamaismaki, kupikinã.
PRO.10.4	Tsuara eskarabes dayamis
PRO.10.4	hawa hayama nuitapakubaĩmisbuki.
PRO.10.4	Hamẽ tsuara daya txakayamamisburã,
PRO.10.4	dasibi hayakubaĩmisbuki.
PRO.10.5	Unanepabũ mibãshũ
PRO.10.5	bari tibi hushiaĩ tsekashũ
PRO.10.5	hatũ hiwe anu arumisbuki.
PRO.10.5	Hakia mibã biaimashũ
PRO.10.5	tsuara haki petxitã biama benushinarã,
PRO.10.5	txipu nuitapai ea iki dakemisbuki.
PRO.10.6	Huni pepabu hatũ pepawẽ Deusũ hatu duawamiski,
PRO.10.6	hawẽ pepawẽ manakukinã.
PRO.10.6	Hakia huni txakabũ bemakis hatu pewabiakĩ
PRO.10.6	uke merã txakabu shinaĩ hatube detenamemisbuki.
PRO.10.7	Huni pepa uĩkĩ Deusũ duawamis
PRO.10.7	betsabũ hawẽ pepa shinãkĩ hakimaisbumaki.
PRO.10.7	Hakia huni txakabukiri hawaira hakimamisbuki.
PRO.10.8	Unanepabunã, yunuti hãtxa pepa
PRO.10.8	hawaira nĩkamisbuki.
PRO.10.8	Hakia habu patapakĩ hãtxa txakabu yuimisburã,
PRO.10.8	hawaira txakabui benushãkanikiki.
PRO.10.9	Tsuabura pe hiwekĩ
PRO.10.9	hawa txakabu meisbuma
PRO.10.9	hawaki dateama unanuma hiwekubaĩmisbuki.
PRO.10.9	Hakia tsuabũra txakabu mekĩ hunebiamisbu
PRO.10.9	hatũ txakabu shabakabi betxitã hatu dake washãkanikiki.
PRO.10.10	Tsuãra huni betsa parãmakĩ
PRO.10.10	beruwẽ hatu unãmakĩ
PRO.10.10	hatukiri shetxiku amisrã,
PRO.10.10	unãtã hatu itxakawakĩ hatu nuitapawamisbuki.
PRO.10.10	Unaĩsmapatũ pe shinãma
PRO.10.10	hawaira hatu hãtxa yuibauni txanikaũmisrã,
PRO.10.10	hawẽ txakabuwẽ taeshũ
PRO.10.10	hakiri pe shinãma hatu itxakawashãkanikiki.
PRO.10.11	Huni pepabũ yusĩti hãtxa pepawẽ merabewakĩ
PRO.10.11	Deusũ hiwea kayabikiri hatu tapĩmakubaĩmisbuki.
PRO.10.11	Hakia huni txakabũ bemakis hatu pewabiakĩ
PRO.10.11	uke merã hune shinã txakakĩ
PRO.10.11	hatu txakabuwamamisbuki.
PRO.10.12	Dananãkũkaini sinatanamei detenamemisbuki.
PRO.10.12	Hakia huni nuikipanã, hawara txakabuwashinabu
PRO.10.12	hatu daewatã hatũ txakabu hakimawatirubuki.
PRO.10.13	Unanepa hãtxakinã,
PRO.10.13	hãtxa unanepa yuimisbuki.
PRO.10.13	Hakia tapĩ pewaisbuma
PRO.10.13	unaĩsmapatũ hawẽ hãtxa pe mekeama
PRO.10.13	txakabu yuiaibuwẽ taeshũ
PRO.10.13	danaĩ haki sinatakĩ hatu kakush kakush amisbuki.
PRO.10.14	Unanepabũ hawẽ unanepati hãtxa mekekĩ
PRO.10.14	hawaira yuisbumaki.
PRO.10.14	Hakia unaĩsmapabũ hatũ hãtxa hawaira yuikĩ
PRO.10.14	mese wakĩ hatu sinatamamisbuki.
PRO.10.15	Huni mabuyabunã, tsuãra hatu txakabuwaibu
PRO.10.15	hawẽ peiwẽ pakakĩ hatu nematirubuki.
PRO.10.15	Hakia nuitapaibu tsuãra hatu txakabuwabu
PRO.10.15	hawaumawẽ taea hawa hatu nematiruma hawawẽ pashatirumaki.
PRO.10.16	Huni pepabu dayakubainaibu
PRO.10.16	manakuti pepa bitã hiwea kayabi hayashãkanikiki.
PRO.10.16	Hakia huni txakabubu daya peama kanemisburã,
PRO.10.16	hatũ manakuti birã, txakabui pikumisbuki.
PRO.10.17	Tsuãra kaneaibu pe hatu yusiãbu nĩkamisburã,
PRO.10.17	pe hiweshãkanikiki, hawa benuamarã.
PRO.10.17	Hakia pepa hatu yusiãbu danãkĩ nĩkaisbuma
PRO.10.17	hatũ hiwea benushãkanikiki.
PRO.10.18	Txanitxakamisbu hune mia danaĩ sinatabiai
PRO.10.18	mia hawa yuiamaki.
PRO.10.18	Hakia unaĩsmapabu tari hãtxabiaibũ hawenamabia
PRO.10.18	dasibi ikaibukiri hatu yuibaũmisbuki.
PRO.10.19	Tsuãra hawara tibikiri yui hãtxa txakayamakinã,
PRO.10.19	kanekubaĩmisbuki.
PRO.10.19	Hakia unanepaburã, mawaira hãtxaisbumaki.
PRO.10.20	Huni pepabũ hãtxarã,
PRO.10.20	mane prata karu pepa keskaki.
PRO.10.20	Hakia huni txakabubũ shinanã,
PRO.10.20	hawa pemahairaki.
PRO.10.21	Huni pepabũ hawẽ hãtxawẽ hatu yusĩkĩ
PRO.10.21	itxapa hatu tapĩmamisbuki.
PRO.10.21	Hakia huni unaĩsmapabũ
PRO.10.21	pepa shinãkĩ katutiruma mawamisbuki.
PRO.10.22	Senhor Deusũ tsuara hatu duawakinã,
PRO.10.22	mabu pepa itxapa keska hatu inãkĩ benimawamiski,
PRO.10.22	hawa hatu bika tenemakĩ isĩ tenemamarã.
PRO.10.23	Huni unaĩsmapatũ txakabu tibi wakubaini
PRO.10.23	hawẽ besti benimakũkaĩmiski.
PRO.10.23	Hakia huni unanepa hawẽ unanepawẽ benimamiski.
PRO.10.24	Huni txakabubu hawara huriamabiakẽ
PRO.10.24	haki datehairamisbu hatuki nukuai meshãkanikiki.
PRO.10.24	Hakia hawara huni pepabũ haska betxipaimis uĩshãkanikiki.
PRO.10.25	Niwe kushipahaira shubi shubi ibirãkĩ
PRO.10.25	huni txakabubu yamawakĩ keyushanikiki.
PRO.10.25	Hakia huni pepabunã, hawa meama
PRO.10.25	hawama hiwekubaĩshãkanikiki.
PRO.10.26	Huni txikishbu hawẽ tsumapã hatu yunubia ashuaĩsmarã,
PRO.10.26	bimi bũkash piabu hatũ sheta mashesh wakĩ
PRO.10.26	txakabuwamis keska inũ,
PRO.10.26	txi kuĩmã hawẽ beru hatu betxeshkĩ
PRO.10.26	txeshãwãmis keskabuki,
PRO.10.26	tsuã hatu betxipaiamarã.
PRO.10.27	Senhor Deuski datekĩ duawakubainaibu hatũ hiwea txaipa hayayushãkanikiki.
PRO.10.27	Hakia huni txakabubu hatishuĩra hiweama ishãkanikiki.
PRO.10.28	Huni pepabũ hatũ manakuti pepa huaya bi benimashãkanikiki.
PRO.10.28	Hakia huni txakabubũ hatũ manakuti pema huaya
PRO.10.28	benu bestishãkanikiki.
PRO.10.29	Senhor Deusũ hatu mekekinã,
PRO.10.29	habũ pepa wakubainaibu hatu mekemiski.
PRO.10.29	Hakia habũ txakabuwakubainaiburã,
PRO.10.29	Senhor Deusũ hatu kupikĩ yamawamiski.
PRO.10.30	Huni pepabu hatũ hiwea
PRO.10.30	betsa taska kane hayama ishãkanikiki.
PRO.10.30	Hakia huni txakabubu na mai anu hiwei ikibi ikama ishãkanikiki.
PRO.10.31	Huni pepã kesha anua hãtxa unanepa tashnimiski.
PRO.10.31	Hakia habũ txakabu yuikubaĩmisbu
PRO.10.31	kupikĩ hatũ hana meshtea keska wakĩ
PRO.10.31	hatu nesewashanikanikiki.
PRO.10.32	Huni pepabũ hawara pepa yuikĩ habũ nĩkaibu hatu benimawakubaĩmisbuki.
PRO.10.32	Hakia huni txakabubũ yuikĩ
PRO.10.32	atimapa hãtxa besti yuikubaĩmisbuki.
PRO.11.1	Hawẽ balançawẽ tana pewamarã,
PRO.11.1	Senhor Deusũ danãkĩ betxipaismaki.
PRO.11.1	Hamẽ hawẽ balançawẽ tana pewamisrã,
PRO.11.1	Senhor Deusũ betxipaimiski.
PRO.11.2	Tsuara ibubis kẽbiamis
PRO.11.2	hawara txakabu ashiã tashniaya dakeshanikiki.
PRO.11.2	Hakia habu ibubis hawa keĩsbumarã,
PRO.11.2	unanepaki.
PRO.11.3	Huni pepabũ hatũ beya pepa tapĩtã txibãmisbuki.
PRO.11.3	Hakia huni txanitxakamisbũ
PRO.11.3	ibubis txakabuwakubaini
PRO.11.3	hawẽ txani hãtxawẽ taea yamamisbuki.
PRO.11.4	Senhor Deusũ hanu unãti wakĩ hatu kupiaitianã,
PRO.11.4	tsuara mabu itxapayabia
PRO.11.4	hawa hatu merabewatirumaki.
PRO.11.4	Hakia tsuara hawẽ yunutiwẽ parananãma ikũkainairã,
PRO.11.4	mawa kayabi anua Senhor Deusũ hatu pashawashanikiki.
PRO.11.5	Huni pepabũ kaneaibũ
PRO.11.5	ha yunuti pepatũ hatũ shinã
PRO.11.5	hatu kayatapĩmakubaĩmiski.
PRO.11.5	Hakia huni txakabubũ kanekĩ
PRO.11.5	hatũ txakabuwẽ ibubis ana pikumisbuki.
PRO.11.6	Huni pepabũ yunuti pepa shinaĩ txakabu anua pashamisbuki.
PRO.11.6	Hakia parananaĩ huni betsã hawara bianũ ika hawẽ kemumisburã,
PRO.11.6	hatũ txakaburã, hawẽ yabukua keskaki.
PRO.11.7	Hamẽ huni txakabu hiweshũ
PRO.11.7	hamapai tibi itxawanũ ishũ shinãbiamisbu
PRO.11.7	mawai hakimai dasibi keyushanikiki.
PRO.11.8	Huni pepabu tsuãra hatu bika tenemaibu
PRO.11.8	Deusũ hatu pashawakĩ merabewatã
PRO.11.8	hanushũ huni pepatũ shãtukũ huni txakabu
PRO.11.8	Deusũ hatu bika tenemamiski.
PRO.11.9	Huni txakabũ habe hiweabu
PRO.11.9	hawẽ hãtxa bestiwẽ hatu nuitapawamisbuki.
PRO.11.9	Hakia tsuabura hatu itxakawabiabu
PRO.11.9	unanepa hãtxawẽ pepabu
PRO.11.9	ibubis mekei pashatirubuki.
PRO.11.10	Huni pepabũ hatũ daya pepawẽ hamapai itxawaibũ
PRO.11.10	mae anu hiwea dasibibu benimakubaĩmisbuki.
PRO.11.10	Hamẽ txakabubu mawaibũ
PRO.11.10	mae anu dasibi hiweabu benimai besimisbuki.
PRO.11.11	Huni pepabũ hatũ hãtxawẽ hatu merabewakĩ
PRO.11.11	hatũ mae pewakĩ ewawakubaĩmisbuki.
PRO.11.11	Hakia huni txakabubũ hãtxa txakabuwaiwẽ taea
PRO.11.11	hatũ mae txakabuwaya
PRO.11.11	yurabũ henebaĩmisbuki.
PRO.11.12	Pe shinaĩsbumã hatũ haibuaibuki hãtxa txakabumisbuki.
PRO.11.12	Hakia unanepaburã, haska shinaĩ hãtxaisbumaki.
PRO.11.12	Pes bestikubaĩmisbuki.
PRO.11.13	Huni txanikepatũ hawa huneama
PRO.11.13	dasibi hatu yuibaũmisbuki.
PRO.11.13	Hakia huni pepatũ hawara hune nĩkatã
PRO.11.13	hawa hatu yuiama mekekubaĩmisbuki.
PRO.11.14	Shanẽ ibu yununika pepamakẽ
PRO.11.14	ha txibaĩ hawenabu babui petirubumaki.
PRO.11.14	Hamẽ shanẽ ibũ hatu meke pewakinã,
PRO.11.14	hawẽ merabewanika unanepa itxapabũ merabewakĩ
PRO.11.14	yusĩ pewabu hatu nĩkatã
PRO.11.14	hawenabu hatu piskumatiruki.
PRO.11.15	Huni betsã hatu pei biãyukatsis ikai inãbumakẽ
PRO.11.15	tsuãra yubatã inãmaimarã, harã, nuitapashanikiki.
PRO.11.15	Hakia tsua haska shinãmakĩ amaismarã,
PRO.11.15	unanuma hiwetirubuki.
PRO.11.16	Aĩbuaibu duapa pepabu
PRO.11.16	betxipaikĩ hatu kẽwãkubaĩmisbuki.
PRO.11.16	Hakia tsuara yurabuki hawa dateama
PRO.11.16	hawẽ hãtxa kushipawẽ hatu mesewatã
PRO.11.16	pei itxapa bi bestimisbuki,
PRO.11.16	tsua hatu kẽwãmamarã.
PRO.11.17	Tsuara nuikipakĩ hatu merabewamiswẽ taea
PRO.11.17	ibubis pe hiwekũkaĩriamiski.
PRO.11.17	Hakia tsuara hatuki sinatai hatuwẽ nuisbumawẽ taea
PRO.11.17	ibubis hiwe txakariakubaĩmisbuki.
PRO.11.18	Hunibu dayatxakamisbu manakukinã,
PRO.11.18	parã bestishãkanikiki, hawa pe inãmarã.
PRO.11.18	Hakia tsuara parananãma pepa wakubaĩmisburã,
PRO.11.18	hawẽ manakuti pepa inãshãkanikiki.
PRO.11.19	Yunuti hãtxa pepa kushipa txibãkubaini
PRO.11.19	hiwea kayabi anu kashanikiki.
PRO.11.19	Hakia txakabu akaibu txibainã,
PRO.11.19	hawẽ taea mawa kayabi anu kashanikiki.
PRO.11.20	Tsuãra txakabu besti wanũ, iwanã, shinãmisbu
PRO.11.20	Senhor Deusũ hatu betxipaiama danãmiski.
PRO.11.20	Hakia tsuãra hawa txakabu meisma
PRO.11.20	pe besti hiwekubaĩmisbu
PRO.11.20	Senhor Deusũ hatu uĩ benimahairamiski.
PRO.11.21	Txanima kayabi huni txakabubu
PRO.11.21	hanu hatu kupiaitiã hani pashatirubumahairaki.
PRO.11.21	Hakia pepabu hawa hatu kupiama
PRO.11.21	hawama kaĩbaini pashashãkanikiki.
PRO.11.22	Aĩbu hawẽruabia hawa tapĩkĩ
PRO.11.22	pe shinaĩsmarã, hamẽki.
PRO.11.22	Ina yawa hawẽrua wakatsi
PRO.11.22	ha mane ouro meitxikiti karuhairawẽ hamẽ
PRO.11.22	deuwatirubu keskarã.
PRO.11.23	Huni pepabũ haska betxipaimis akinã,
PRO.11.23	pepa tashnimakubaĩmisbuki.
PRO.11.23	Hakia huni txakabubũ hawa shinãma haska betxipaiai
PRO.11.23	akĩ hatu sinatamamisbuki.
PRO.11.24	Tsuabura hawa yaushiama hawẽ hawara pashkatã inananãmisbu
PRO.11.24	hatu inãmisbu binumakĩ itxapa bikubaĩmisbuki.
PRO.11.24	Hakia inananãma yaushimisbu
PRO.11.24	hawa hayamai nuitapamisbuki.
PRO.11.25	Hawara haya yaushiama pashkatã
PRO.11.25	hatu inaĩwẽ taea
PRO.11.25	hatũ hawara Deusũ hatu inãkubaĩmiski.
PRO.11.25	Tsuabũra hawẽ mabu hatu inãmis
PRO.11.25	betsabũ hari inãriamisbuki.
PRO.11.26	Tsuabũra hawẽ shekiwã trigo
PRO.11.26	hawẽ karu ana shekeshanũ, iwanã,
PRO.11.26	yaushiai keskakĩ mekekĩ aruyukẽ
PRO.11.26	hakiri hãtxa txakabu yuimisbuki.
PRO.11.26	Hakia tsuabũra hawẽ shekiwã trigo
PRO.11.26	hawẽ karu shekema peiwẽ hatu inananãmisbu
PRO.11.26	hatu duawamisbuki.
PRO.11.27	Tsuãra pewẽ hatu merabewakĩ duawaya
PRO.11.27	haska aki pe hiwea uĩtã betxipaishãkanikiki.
PRO.11.27	Hakia tsuabũra txakabuwakubainaibu
PRO.11.27	habia hawẽ txakabũ hatu atxishanikiki.
PRO.11.28	Mabu itxapa haya ha bestiwẽ hiwenũ ikubaĩmisbu
PRO.11.28	ni pei shanatã niri imis keskabuki, benuirã.
PRO.11.28	Hakia hi hawẽ pei niri iki keyubiatã
PRO.11.28	ana hukũkirãmis keskai
PRO.11.28	huni pepabu bika tenebiatã
PRO.11.28	ana hawa teneama pe besti hiwekubaĩtirubuki.
PRO.11.29	Hawenabube hiwea merabewakĩ hatu pe mekeama
PRO.11.29	pashkakainima hawa hayama ishanikiki.
PRO.11.29	Hanua unaĩsmapaburã,
PRO.11.29	unanepabũ hatu tsuma wakubaĩmisbuki.
PRO.11.30	Tsuabũra yunuti pepa kushipa txibaĩ
PRO.11.30	hiwei petirubuki.
PRO.11.30	Yura betsa txakabubiakẽ
PRO.11.30	tsuãra ha huni hawẽ shinã betsa wamakĩ
PRO.11.30	Deus txibãmairã, ha huni unanepaki.
PRO.11.31	Na mai anu hiweabu pepabũ
PRO.11.31	hatũ manakuti pepa biaibũ
PRO.11.31	habũ Deusũ hãtxa nĩkaisbuma inũ
PRO.11.31	txakabuwamisbu hatu manakukĩ
PRO.11.31	haska betxipaimisbu txakabuhairawẽ hatu kupishanikiki.
PRO.12.1	Tsuãra nemati betxipaikĩ txibainã,
PRO.12.1	habiawẽri unanepati hãtxa betxipairiaikiki.
PRO.12.1	Hakia tsuara nemakĩ yusĩbiabu danãmisburã,
PRO.12.1	unaĩsmapa bestiki.
PRO.12.2	Huni duapa pepabuwẽ taeshũ
PRO.12.2	Senhor Deusũ hatu duawakubaĩmiski.
PRO.12.2	Hakia yusĩti pe shinãma
PRO.12.2	parananãkĩ txakabu besti yui dakeisbumarã,
PRO.12.2	Senhor Deusũ danãkĩ hatu kupishanikiki.
PRO.12.3	Hunibũ txakabuwamisburã,
PRO.12.3	ha txakabunã, hawẽ hatu mestẽwãtirumaki,
PRO.12.3	hiwe txibu hayama keskarã.
PRO.12.3	Hakia huni pepabu hatũ hiwea mestẽwãti
PRO.12.3	hi tapũ uke merãhaira beshea keskabuki,
PRO.12.3	tsuã hatu betsetirumarã.
PRO.12.4	Aĩbu unanepa pepatũ hawẽ bene duawakĩ
PRO.12.4	shanẽ ibuhaira keska wa hawẽ taea kẽtiruki.
PRO.12.4	Hakia hawẽ aĩ txakabutũ hawẽ bene duawakĩ merabewama
PRO.12.4	hawẽ hiwea txakabuwamakĩ
PRO.12.4	nuitapawamiski, ana hatu shinãtima wamakinã.
PRO.12.5	Huni pepabũ hawara pepa besti akatsi ikĩ
PRO.12.5	ha besti shinãkubaĩmisbuki.
PRO.12.5	Hakia txakabubu parananã bestikatsi shinãkubaĩmisbuki.
PRO.12.6	Huni txakabubũ hãtxarã,
PRO.12.6	hanushũ hatu tenãti birũ keskabuki.
PRO.12.6	Hakia huni pepaburã,
PRO.12.6	hawẽ hãtxa pepawẽ taea
PRO.12.6	hamapai txakabu anua piskutirubuki.
PRO.12.7	Huni txakabubũ kanekubaini
PRO.12.7	hawẽ hiwea beshtekei mawamisbuki.
PRO.12.7	Hakia pepabu hatũ hiwearã,
PRO.12.7	unanuma hiweyukubaĩmisbuki.
PRO.12.8	Tsuãra pe shinãkĩ hawaira tapĩhairanikarã,
PRO.12.8	haburã, hatu kẽwãkubaĩmisbuki.
PRO.12.8	Hakia tsuara tatima unaĩsmaparã,
PRO.12.8	hawa hatu kẽwãma danãkubaĩmisbuki.
PRO.12.9	Tsuara kẽwãma danãbiaibũ
PRO.12.9	hawẽ tsumapã merabewakĩ dayashuna haskai
PRO.12.9	pe hiwetirubuki.
PRO.12.9	Hakia tsuara kẽwãbiakubaĩmisbu
PRO.12.9	hawẽ piti itxapa hayamakẽ pematiruki.
PRO.12.10	Huni pepabũ hatũ inabuwẽ nuikĩ
PRO.12.10	hatukiri shinãkĩ pe mekekubaĩmisbuki.
PRO.12.10	Hakia huni txakabuburã,
PRO.12.10	hamapai tibiwẽ hawa nuiama
PRO.12.10	hakiri shinaĩsbumaki.
PRO.12.11	Huni dayakaparã, hatũ bai anu mibã
PRO.12.11	piti hamẽ imiski.
PRO.12.11	Hakia unaĩsmapatũ hawa daya pepa akamarã,
PRO.12.11	hawa piti itxapa hayatirubumaki.
PRO.12.12	Huni txakabubũ hawara txakabu betxipaikĩ shinãmisburã,
PRO.12.12	hisĩ keskawẽ neshea hani pashatirubumaki.
PRO.12.12	Hamẽ huni pepaburã,
PRO.12.12	hi tapũ txaipa haya keska
PRO.12.12	hatũ shinã pepawẽ kushipakĩ
PRO.12.12	pepawakubaini mestenepa hiweabuki.
PRO.12.13	Huni txakabubũ txanitxakamisbuwẽ taea
PRO.12.13	ibubis hatũ txakabuwẽ beshekea
PRO.12.13	hani pashatibubumaki.
PRO.12.13	Hakia huni pepabu txakabu anua kaĩbaini pashamisbuki.
PRO.12.14	Haska huni tibi hãtxamisbu bishãkanikiki,
PRO.12.14	pe inũ txakabu yuimisbu tibiwenã.
PRO.12.14	Hanua haska akubaini dayakubaĩmisbu
PRO.12.14	haskawẽ hatu pakarã,
PRO.12.14	txakabu kasmai pepa bishãkanikiki.
PRO.12.15	Yusiã nĩkaisma unaĩsmapaburã,
PRO.12.15	dasibi hawara akubainai:
PRO.12.15	“Ẽ pe hiweaki”, ishũ shinãkubaĩmisbuki.
PRO.12.15	Hakia huni unanepabunã,
PRO.12.15	huni betsã hatu merabewakĩ pe yusiaĩbu nĩka pewakubaĩmisbuki.
PRO.12.16	Huni unaĩsmapabu hawaira sinatakĩ
PRO.12.16	hawa huneama shabakabi hatu uĩmamisbuki.
PRO.12.16	Hakia unanepabu hatu yuaĩ hatuki kashebiabu
PRO.12.16	nĩkabiakĩ hatu dabaĩsbumaki.
PRO.12.17	Huni pepabũ hawara ikaibu uĩ pewatã
PRO.12.17	txanima hãtxa besti yuimisbuki.
PRO.12.17	Hakia huni txakabũ hawara uĩ pewamabia
PRO.12.17	txanitxaka bestikĩ yuikubaĩmisbuki.
PRO.12.18	Huni betsa hawa shinãma
PRO.12.18	hatu hãtxa txakabu yuikinã,
PRO.12.18	nupewẽ hatu txatxikĩ akawamisbuki,
PRO.12.18	hawa merabewamarã.
PRO.12.18	Hakia unanepabũ hatu yusĩkinã,
PRO.12.18	hatu merabewamisbuki,
PRO.12.18	dau pepa sheama keska wakinã.
PRO.12.19	Tsuabũra txanima hãtxa besti yuimisburã,
PRO.12.19	hiwei ikibi ishãkanikiki.
PRO.12.19	Hakia tsuabura txanitxakamisburã,
PRO.12.19	hawẽ hiwea hawaira keyushanikiki.
PRO.12.20	Huni txakabũ shinaĩ yubakairã,
PRO.12.20	txanitxakai parananãmisbuki.
PRO.12.20	Hakia tsuabura unanuma hiweshũ merabewakĩ
PRO.12.20	hatu yusiaĩbu nĩkai benimamisbuki.
PRO.12.21	Huni pepatũ hawa txakabuwaismakẽ
PRO.12.21	txakabũ nuitapa watirumahairaki.
PRO.12.21	Hakia huni txakabũ dasibi txakabu betsa betsapa amis
PRO.12.21	betsa wama dasibi haki dasi wabaĩ Deusũ hatu kupia nuitapamisbuki.
PRO.12.22	Habu txanitxakamisbu betxipaiama
PRO.12.22	Senhor Deusũ hatu danãmiski.
PRO.12.22	Hakia tsuabura hawa txanitxama yui pewakubainaibu
PRO.12.22	hatu uĩ hatuwẽ Senhor Deus benimahairamiski.
PRO.12.23	Tapĩhairanika ibubis kẽkĩ
PRO.12.23	hawara shinãkĩ unaĩ shabakabi hawaira hatu tashnimashuĩsmaki.
PRO.12.23	Hamẽ unaĩsmapabũ hawa shinãma
PRO.12.23	hawara hãtxa pema yuibaũmisbuki.
PRO.12.24	Dayakapã daya pe tapĩtã hatu yunushanikiki.
PRO.12.24	Hakia habu txikishburã,
PRO.12.24	huni betsã tsuma washũ hatu dayamamisbuki.
PRO.12.25	Tsuãra hawara bika tenehairai huĩti nishmai punu nukamisbuki.
PRO.12.25	Hakia tsuãra hãtxa pepawẽ bika teneaibu
PRO.12.25	merabewakĩ hatu benimawatirubuki.
PRO.12.26	Huni pepabũ habu ha dapi hiweabu
PRO.12.26	hatu haibuwakĩ hatu yusĩkĩ pewakubaĩmisbuki.
PRO.12.26	Hakia huni txakabubu hiwe txakai
PRO.12.26	bai txakabu txibaĩ benumisbuki.
PRO.12.27	Huni txikish piaya kashunã,
PRO.12.27	hawa tsakaisbumaki.
PRO.12.27	Hakia huni dayakapa hiwearã,
PRO.12.27	hamapai itxapa bitã hayamisbuki.
PRO.12.28	Yunuti pepa kushipa ha baiwẽ kairã,
PRO.12.28	hawẽ hiweti hayaki.
PRO.12.28	Hakia unaĩsmapabu hiwei peisbuma
PRO.12.28	hatũ hiwea benui mawa bestimisbuki.
PRO.13.1	Hawẽ bake unanepatũ hawẽ epã nemati hãtxa nĩkashũ txibãkubaĩmiski.
PRO.13.1	Hakia bake habiaska beyai nĩkaismatunã,
PRO.13.1	hawẽ epã nemati hãtxa danãkĩ hawa txibaĩsbumaki.
PRO.13.2	Haska hãtxamisbu tibi hatũ manakuti bishãkanikiki,
PRO.13.2	pe inũ txakabu yuimisbu tibiwenã.
PRO.13.2	Hakia huni pubẽ detenamemisbunã,
PRO.13.2	ana hatu detekĩ txakabuwanũ ishũ
PRO.13.2	txakabu besti benakubaĩmisbuki.
PRO.13.3	Tsuãra hawẽ hãtxa mekemis ibubis meketirubuki.
PRO.13.3	Hakia tsuãra hamapai yui hãtxawãmisrã,
PRO.13.3	hamẽ hawena besti benushanikiki.
PRO.13.4	Txikishbũ hawara betxipaikĩ bikatsis ibiai hawa bitirubumaki.
PRO.13.4	Hakia dayakapaburã, hamapai hayakubaĩmisbuki.
PRO.13.5	Huni pepabũ txani hãtxa danãmisbuki.
PRO.13.5	Hakia huni txakabubũ hawara atimapa akai
PRO.13.5	uĩ hawẽ dakemisbuki.
PRO.13.6	Huni duapabu hatũ pepawẽ mekemisbuki.
PRO.13.6	Hakia hunĩ txakabuwakubaĩmisbu
PRO.13.6	hatũ txakabuwẽ keyui yamamisbuki.
PRO.13.7	Huni betsabu hawa hayamabia:
PRO.13.7	“Ẽ mabuyaki”, iki kẽmisbuki.
PRO.13.7	Hakia tsuara mabu itxapa hayabia shabakabi yuiama
PRO.13.7	nuitapai keska hiwemisbuki.
PRO.13.8	Yumetsubũ hau hatu tenãyamanũbũ
PRO.13.8	mabu itxapayabũ hatũ peiwẽ hatu daewatã
PRO.13.8	hawẽ hiwea piskutirubuki.
PRO.13.8	Hakia nuitapaiburã,
PRO.13.8	tsua hatuki sinatamawẽ taea hawa nĩkama hiweabuki.
PRO.13.9	Huni pepabu bĩ txashahaira keska benimamisbuki.
PRO.13.9	Hakia huni txakabubu bĩ nuka keskabuki,
PRO.13.9	hawa benima hayamarã.
PRO.13.10	Hunibu ibubis kẽkĩ hatu txakabuwamakubaĩmiski,
PRO.13.10	hatu detenamemakinã.
PRO.13.10	Hakia huni unaneparã,
PRO.13.10	keãma yusiã pepa nĩkamisbuki.
PRO.13.11	Dayai parananãtã mabu hawaira itxawamisburã,
PRO.13.11	hawaira hawẽ mabu keyushãkanikiki.
PRO.13.11	Hakia tsuãra unãshubira dayakĩ
PRO.13.11	mabu itxawakubainairã, ewawashanikiki.
PRO.13.12	Hawara akatsi shinãbiaya hamapai betsawẽ taea tea
PRO.13.12	atiruma unaĩ huĩti nishmamisbuki.
PRO.13.12	Hakia haska uĩkatsis ikĩ shinãkĩ manakamis
PRO.13.12	tashniaya benimamisbuki.
PRO.13.13	Yunuti hãtxa danãkĩ pe shinãma
PRO.13.13	hawara kanetã aitĩ itxakayamatiruki.
PRO.13.13	Hakia yunuti hãtxa nĩka pewatã txibãkĩ
PRO.13.13	manakuti pepa bishanikiki.
PRO.13.14	Unanepã yusĩti hãtxa nĩkairã,
PRO.13.14	hawẽ hiwea hayashanikiki,
PRO.13.14	ha mawawẽ datemis piskuirã.
PRO.13.15	Tsuãra pe shinãkĩ akĩ pewabainaya
PRO.13.15	hunibũ kẽwãmisbuki.
PRO.13.15	Hakia parananaĩ txanitxakakubaĩmisbu
PRO.13.15	ana haskatã petirubumaki.
PRO.13.16	Unanepatũ bebũkiri pe shinãtã hamapai amisbuki.
PRO.13.16	Hakia unaĩsmapatũ hamapai txakabuwakĩ
PRO.13.16	shabakabi hatu uĩmakubaĩmisbuki.
PRO.13.17	Hãtxa bunika txakabunã,
PRO.13.17	hatũ hãtxa txani peama hatu txakabu tueshũmiski.
PRO.13.17	Hakia hãtxa bunika pepã hatũ hãtxa pepa txanikĩ
PRO.13.17	hatu daewakĩ benimawamisbuki.
PRO.13.18	Hawẽ merabewati yusĩti hãtxa tsuãra danãmisrã,
PRO.13.18	yumaĩ dakekubaĩshãkanikiki.
PRO.13.18	Hakia merabewati yusĩti hãtxa tsuãra nĩkamisbu
PRO.13.18	yurabũ hatu kẽwãshãkanikiki.
PRO.13.19	Hawara haska betxipaiai akĩ menetanã,
PRO.13.19	hawẽ benimamisbuki.
PRO.13.19	Hakia unaĩsmapabunã,
PRO.13.19	shinã betsa watã hatũ txakabu henekatsi isbumaki.
PRO.13.20	Unanepabube haibunãtanã,
PRO.13.20	hawẽ unanepa hãtxa mĩ tapĩkubaĩshanaii.
PRO.13.20	Hakia unaĩsmapabube haibunãkinã,
PRO.13.20	hatũ txakabu tapĩkĩ matũ beya pepa mã putashanaii.
PRO.13.21	Habũ txakabu mekubainaiburã,
PRO.13.21	hatũ txakabuwẽ betsa betsapa tenemisbuki.
PRO.13.21	Hakia pepabunã, manakuti pepa bi hawẽ benimamisbuki.
PRO.13.22	Huni pepabu mawakĩ
PRO.13.22	hatũ yusiã pepa inũ mabu pepa
PRO.13.22	hawẽ bababu heneshũbaĩmisbuki.
PRO.13.22	Hakia hunĩ txakabuwamisbũ
PRO.13.22	mabu itxapa itxawashinarã, mawaya
PRO.13.22	huni pepabũ bikĩ ibuwashãkanikiki.
PRO.13.23	Nuitapaibũ bai anu piti hamẽ ibiaya
PRO.13.23	tsuã hatu pe mekeama hatu itxakawakĩ
PRO.13.23	hatũ piti hamẽ hatu benũtirubuki.
PRO.13.24	Tsuãra hawẽ bakebu betxipaiamarã,
PRO.13.24	txakabuwai hatu nemakĩ pewakatsi isbumaki.
PRO.13.24	Hamẽ tsuãra hawẽ bakebu betxipaikinã,
PRO.13.24	hatu yusĩkĩ bebũkiri nema pewakubaĩmisbuki.
PRO.13.25	Huni pepatũ pikĩ yaniwatã
PRO.13.25	benimai shinã txãkãkũkaĩmiski.
PRO.13.25	Hakia huni txakabũ pibiai bunikũkaĩmiski.
PRO.14.1	Aĩbu unanepatũ hawenabu tibi
PRO.14.1	hatu pe mekekubaĩmisbuki.
PRO.14.1	Hakia aĩbu pe shinaĩsmatũ
PRO.14.1	hawenabu hawa hatu pe mekeama
PRO.14.1	hiwe txakamakubaĩmisbuki,
PRO.14.1	hiwe teke teke aka keska wakinã.
PRO.14.2	Tsuara txanima hiwei peshũ
PRO.14.2	Senhor Deus duawakĩ benimawamisbuki.
PRO.14.2	Hakia tsuara hiwei peama kanekubaĩkinã,
PRO.14.2	Senhor Deus danãkubaĩmisbuki.
PRO.14.3	Unaĩsmapatũ ibubis kẽkĩ
PRO.14.3	hawẽ hãtxa kushipawẽ hatu kũyã amisbuki.
PRO.14.3	Hakia unanepatũ hawẽ hãtxa pepawẽ hatu pe mekekubaĩmisbuki,
PRO.14.3	tsua sinatamamarã.
PRO.14.4	Ina awa hayamawẽ taea hatũ bai anu
PRO.14.4	shekiwã trigo hayabumaki.
PRO.14.4	Hakia ina awa hawẽ kushipawẽ hatũ bai anu mai sheshaimashũ
PRO.14.4	shekiwã trigo itxapa tsekakubaĩmisbuki.
PRO.14.5	Tsuãra hawara ikaibu ibubis uĩtanã, txanitxakama yui kayabitirubuki.
PRO.14.5	Hakia tsuãra uiãmabia kaka besti nĩkatã txanitxaka bestimisbuki.
PRO.14.6	Tsuara yunua nĩkaismatũ
PRO.14.6	unanepanũ ishũ unanepã hãtxa benabiai haki nukutirumaki.
PRO.14.6	Hakia nĩkanikabũ hãtxa bena tapĩkinã,
PRO.14.6	hawa bikama hawaira tapĩkubaĩmisbuki.
PRO.14.7	Unaĩsmapabũ hãtxa nĩkakĩ
PRO.14.7	mĩ hawa tapĩtirumawẽ taea
PRO.14.7	hatube haibunameama tari mapukubaĩkãwẽ.
PRO.14.8	Huni pepa unanepatunã, haska pe hiwetiru
PRO.14.8	bebũkiri unanepakĩ unãkubaĩmiski.
PRO.14.8	Hakia unaĩsmapa pe hiwetiruma ibubis parananãmisbuki.
PRO.14.9	Unaĩsmapaburã, kanei kashekenãmisbuki.
PRO.14.9	Hakia huni duapaburã,
PRO.14.9	hatube haibunamekĩ hatu merabewakĩ
PRO.14.9	hatu benimawakubaĩmisbuki.
PRO.14.10	Huni tibitũ hatũ huĩtinĩ hawara bika teneai inũ
PRO.14.10	haskai benimai hamesti shabakabi unãtiruki,
PRO.14.10	tsua hawa unãmamarã.
PRO.14.11	Huni txakabubũ enabu txakabuwakĩ yamawashãkanikiki.
PRO.14.11	Hamẽ huni duapa nuikipabũ enabu pe hiwei pakubaĩshãkanikiki.
PRO.14.12	Hiwei pea dabanẽ merabenã bestikũkaini hãtxai hiwemisburã,
PRO.14.12	bari hawẽ heneaitiã Deusũ hawẽ huĩti pema unãtã hatu kupishanikiki,
PRO.14.12	mawa kayabimakinã.
PRO.14.13	Bemakis usãbiai huĩti uke merã
PRO.14.13	bika tenei hawawẽ haskatima mĩ isĩ tenetiruki.
PRO.14.13	Haskai bemakis benimabiashina
PRO.14.13	hawẽ henei kashatirubuki.
PRO.14.14	Haska unaĩsmapabu hawẽ hiwea pemabiakẽ
PRO.14.14	hiwekũkaini benimakubaimisbuki.
PRO.14.14	Hakia huni pepabũ haska pe wakubaĩmisbuwẽ
PRO.14.14	benimai shinã txãkãkubaĩmisbuki.
PRO.14.15	Huni betsã bebũkiri tapĩtã pe shinaĩsmatunã,
PRO.14.15	hawara yuiaibu nĩkatã hawa shinãma
PRO.14.15	hawaira ikũwãmisbuki.
PRO.14.15	Hakia huni betsã bebũkiri pe shinãmisbunã,
PRO.14.15	dasibi pewatã mapumisbuki.
PRO.14.16	Unanepabu txakabuwẽ datekĩ henekubaĩmisbuki.
PRO.14.16	Hakia unaĩsmapabu txakabuwẽ dateama
PRO.14.16	nashui ika mapumisbuki.
PRO.14.17	Tsuabura shinãma hawaira sinatakĩ
PRO.14.17	txakabuwakubaĩmisbuki.
PRO.14.17	Hakia tsuabũra bebũkiri pe shinãtã
PRO.14.17	hawaira sinataisbumaki.
PRO.14.18	Huni betsã bebũkiri pe shinaĩsmarã,
PRO.14.18	hawẽ unaĩsmapawẽ taea hiwei peismaki.
PRO.14.18	Hakia huni betsã bebũkiri pe shinãmisrã,
PRO.14.18	unanepai hiwea dasibibũ uĩtirubuki.
PRO.14.19	Huni txakabubũ huni pepabu bebũ
PRO.14.19	dãti iki beti itã hatu kẽwãshãkanikiki.
PRO.14.19	Huni pepabũ hiwe hikiti shui anushũ
PRO.14.19	huni txakabubũ hatu ea ashãkanikiki.
PRO.14.20	Nuitapaiburã, hatũ haibuaibũ dikabi hatu danãkubaĩmisbuki.
PRO.14.20	Hakia mabu itxapayaburã, haibu mirima hayamisbuki.
PRO.14.21	Hatu dapi hiweabu tsuãra merabewama danãkinã,
PRO.14.21	Deusũ yusiã txibãma txakabuwaikiki.
PRO.14.21	Hakia tsuara nuitapaibuwẽ nuikĩ merabewai benimakũkaĩmiski.
PRO.14.22	Tsuãra txakabuwanũ ishũ benabaũkinã,
PRO.14.22	bai pepa benumisbuki.
PRO.14.22	Hakia tsuãra pepa besti anũ ishũ benamisburã,
PRO.14.22	yurabũ hatu betxipaikĩ txibãkĩ
PRO.14.22	hatu hawa heneisbumaki.
PRO.14.23	Tsuara daya txakayamakũkainirã,
PRO.14.23	piti inũ mabu hayakubaĩmisbuki.
PRO.14.23	Hakia hawa wamabia hãtxa bestikubaĩmisburã,
PRO.14.23	hawa hayama nuitapakubaĩmisbuki.
PRO.14.24	Unanepabũ hatũ shinã pepahairarã,
PRO.14.24	maiti hawẽrua sawea keskabuki.
PRO.14.24	Hakia habu unaĩsmapabũ hawẽ hatu uĩmairã,
PRO.14.24	maiti atimapa sawea keskabuki.
PRO.14.25	Tsuãra hawara ikaibu ibubis uĩtanã,
PRO.14.25	shanẽ ibu yui pewashuna hawẽ hãtxa ikũwãkĩ
PRO.14.25	huni betsã hiwea piskumatirubuki.
PRO.14.25	Hakia tsuãra uiãmabia kaka besti
PRO.14.25	nĩkatã txanitxakakĩ shanẽ ibu tenãmatirubuki.
PRO.14.26	Tsuãra Senhor Deus ikũwãkĩ duawai
PRO.14.26	hawa dateama hiwekubaĩmisbuki.
PRO.14.26	Haska hawẽ ibu hiwea uĩkubaini
PRO.14.26	hawẽ bakebu hawa datetirubumariki.
PRO.14.27	Senhor Deus duawakĩ mĩ benimawairã,
PRO.14.27	habia mĩ hiwea kayabiki,
PRO.14.27	mawa kayabi mĩ ma binushinawẽ ana dateamarã.
PRO.14.28	Shanẽ ibu kushipakĩ yura itxapa yunukubainaya kẽwãkubaĩmisbuki.
PRO.14.28	Hakia yura eskarabes yunukubaini
PRO.14.28	hatũ shanẽ ibu babui ana kushipamakẽ
PRO.14.28	ana hawa nĩkatirubumaki.
PRO.14.29	Tsuara hawa hĩ hĩ ikama unãshubira hãtxakĩ
PRO.14.29	hawẽ unanepa hatu uĩmakubaĩmisbuki.
PRO.14.29	Hakia tsuara hĩ hĩ iki hawaira hãtxakĩ
PRO.14.29	hawẽ patapa hatu uĩmakubaĩmisbuki.
PRO.14.30	Tsuãra hawara bika teneai henetã
PRO.14.30	ana hawẽ nuiamakẽ hawẽ yuraki isĩ hikitirumaki.
PRO.14.30	Hakia huni betsã mabu uĩ habias hayarianũ ika kemumisburã,
PRO.14.30	hatũ yuraki isĩ shauki tekitã txapuai keskabuki.
PRO.14.31	Tsuãra nuitapaibu bika tenemakĩ itxakawakinã,
PRO.14.31	hatũ damiwani Deus danaĩ haki sinatamamisbuki.
PRO.14.31	Hakia tsuara nuitapaibuwẽ nuikĩ
PRO.14.31	hatũ damiwani Deus duawakĩ benimawakubaĩmisbuki.
PRO.14.32	Huni txakabu hatũ txakabuwẽ txakabuwai di imisbuki.
PRO.14.32	Hakia huni pepabu duapakubaini
PRO.14.32	hawẽ pepawẽ hawa dateama unanuma mawatirubuki.
PRO.14.33	Tsuabũra bebũkiri pe shinãkubaĩmisburã,
PRO.14.33	hatũ shinã merã unanepa hãtxa hayabuki.
PRO.14.33	Hakia unaĩsmapabũ unanepati hãtxa hawa tapĩtirubumaki.
PRO.14.34	Hatũ yunuti kushipa pepawẽ
PRO.14.34	nawa shukua betsa shanẽ ibui ibubis kẽkubaĩmisbuki.
PRO.14.34	Hakia shanẽ ibũ txakabuwakĩ
PRO.14.34	kanekubainaiwẽ hawenabu dakekubaĩmisbuki.
PRO.14.35	Dayarubu pepa anikabu shanẽ ibubũ hatu betxipaikubaĩmisbuki.
PRO.14.35	Hakia dayarubu mawaira anikabumarã,
PRO.14.35	shanẽ ibubu hatuki sinatakubaĩmisbuki.
PRO.15.1	Hãtxa pewẽ hatu kemakĩ pewakinã,
PRO.15.1	sinataibu hatu daewamisbuki.
PRO.15.1	Hakia hãtxa kushipawẽ kũyã akĩ yuikinã,
PRO.15.1	ana hatu sinatahairamamisbuki.
PRO.15.2	Huni unanepa hãtxakinã,
PRO.15.2	hawẽ unanepa hãtxa kaĩmamisbuki.
PRO.15.2	Hakia unaĩsmapabũ hãtxa yuibiairã,
PRO.15.2	hawa hãtxa pe yuisbumaki.
PRO.15.3	Senhor Deusũnã, dasibi mae tibi anuabu hatu uĩ keyubaunikiki,
PRO.15.3	habu pepabu inũ habu txakabuburã.
PRO.15.4	Hãtxa duapawẽ hatu unanuma hiwemakubaĩmisbuki.
PRO.15.4	Hakia beparameti hãtxawẽ hatũ huĩti nishma wakubaĩmisbuki,
PRO.15.4	hatu punu nuka wakinã.
PRO.15.5	Hatũ epã hatu nemakĩ pewamis hãtxa
PRO.15.5	ha unaĩsmapabũ nĩkaisbumaki, danãkinã.
PRO.15.5	Hakia unanepatũ hatũ epã hatu nemakĩ
PRO.15.5	pewamis hawẽ hãtxa nĩkakĩ
PRO.15.5	shabakabi hatu uĩmakubaĩmisbuki.
PRO.15.6	Huni pepa itxakanikamatũ hiwe anurã,
PRO.15.6	mabu inũ piti itxapa hayakũkaĩmiski.
PRO.15.6	Hakia huni txakabubũ mabu inũ piti itxawabiai
PRO.15.6	hawẽ hawara bibiakinã,
PRO.15.6	hawa ibubis pe merabe bitirubumaki.
PRO.15.7	Unanepabũ hawẽ unanepa hãtxa yuikinã,
PRO.15.7	hatũ hãtxa pepa sa aka keska wakĩ
PRO.15.7	pawabaũmisbuki.
PRO.15.7	Hakia unaĩsmapabũ shinaĩ hãtxamisburã,
PRO.15.7	hawẽ hãtxawẽ tsua hatu merabewatirubumaki.
PRO.15.8	Huni txakabubũ inabu Deus kuashũkĩ inãkuiaĩbu
PRO.15.8	Senhor Deusũ hatu danãkĩ uĩkatsi ismaki.
PRO.15.8	Hakia huni pepabũ Deusbe hãtxakĩ dayuikĩ yukaibu benimakĩ
PRO.15.8	Senhor Deusũ hatu nĩkamiski.
PRO.15.9	Haska huni txakabubũ shinã pewama hiwekubainaibu
PRO.15.9	Senhor Deusũ hatu danãkĩ betxipaismaki.
PRO.15.9	Hakia huni pepabũ pepa txibaĩ hiwei pekubainaibu
PRO.15.9	Senhor Deusũ hatu betxipaimiski.
PRO.15.10	Pe hiwei taebiakaĩkĩ hatũ hiwea bai henekĩ txakabuwaibu
PRO.15.10	ana hatu pewakĩ txĩtũmairã, bikahairaki.
PRO.15.10	Tsuara hatu yusĩkĩ pewabiabu
PRO.15.10	hatũ hãtxa nĩkama danainã, tenãshãkanikiki.
PRO.15.11	Senhor Deusũ dasibi hatu uĩmiswẽ taea
PRO.15.11	hanu mawaibu inũ hanu mawa bumisbu unã keyuikiki.
PRO.15.11	Hakia haska hatu binuawẽ taeshũ
PRO.15.11	Senhor Deusũ hunibũ shinãmis binuhairaki.
PRO.15.12	Patapa nĩkaisbumã hatũ nemati hãtxa betxipaisbumaki,
PRO.15.12	hatũ shinã besti betxipaikinã.
PRO.15.12	Ha dikabi unanepabu danaĩ hatube dasikatsi isbumaki.
PRO.15.13	Hatũ huĩti benimairã,
PRO.15.13	hatũ besu benimariai mapumisbuki.
PRO.15.13	Hamẽ hatũ huĩti punu nukarã,
PRO.15.13	kasha tenea mapumisbuki.
PRO.15.14	Huni shinã unanepatunã,
PRO.15.14	ana tapĩhairanũ ishũ shinã bena nĩkakubaĩmisbuki.
PRO.15.14	Hakia unaĩsmapabũ hawa pepa unãma
PRO.15.14	atimapa besti shinãkĩ yui hiwemisbuki.
PRO.15.15	Tsuara bika betsa betsapa tenei
PRO.15.15	shaba tibi nuitapakũkaini hiwemisbuki.
PRO.15.15	Hakia tsuara huĩti benima hayarã,
PRO.15.15	shaba tibi besi hawẽruai keskai hiwemisbuki.
PRO.15.16	Mabu mirima hayabia hawẽ datei hiwekubaĩtirubuki.
PRO.15.16	Hakia tsuara mabu eskarabesyabiatũ
PRO.15.16	Senhor Deus duawakĩ hatu binuhairatirubuki.
PRO.15.17	Sinatai dakekenãkĩ awa nami pepa hatumesti pikubaĩmisbuki.
PRO.15.17	Hakia betxipainamekĩ yunu besti haya pikinã,
PRO.15.17	ha piti pepa pimisbu hatu binuhairabuki.
PRO.15.18	Hawaira sinatai hãtxakĩ hatu pubẽmamisbuki.
PRO.15.18	Hakia tsuabũra pe shinaĩ hawaira sinatama
PRO.15.18	hawẽ hãtxa pewẽ hatu nemamisbuki.
PRO.15.19	Txikishĩ hiwearã, hawẽ hiwea bairã,
PRO.15.19	mushã kaiã besheaki.
PRO.15.19	Huni pepabũ hiwearã, bai hashpa
PRO.15.19	hawa tã akama shũpĩ anu mapua keskabuki.
PRO.15.20	Bake unanepabũ hatũ ibubu benimawamisbuki.
PRO.15.20	Hakia bake unaĩsmapabũ hatũ ibubu danãkĩ
PRO.15.20	hatu dake wamisbuki.
PRO.15.21	Bebũkiri pe shinaĩsma patapaburã,
PRO.15.21	patapa bestinũ ika benimakubaĩmisbuki.
PRO.15.21	Hakia habũ hawaira tapinikabunã,
PRO.15.21	ibubis hatũ hiwea pewakubaĩmisbuki.
PRO.15.22	Tsuãra hamapai anũ ishũ
PRO.15.22	hamebi yubakai hawa yuka ikamarã,
PRO.15.22	hawẽ yubaka pe kaĩtirumaki.
PRO.15.22	Hakia tsuãra hamapai anũ ishũ
PRO.15.22	unanepabu itxapabu hatu merabe yuka
PRO.15.22	habũ shinã pewẽ merabewamisburã,
PRO.15.22	hawẽ yubaka pe kaĩmamisbuki.
PRO.15.23	Hawara bikatsi yuka itã pepawẽ mĩ manai
PRO.15.23	hawa bikama mia yuikĩ pewashanai haska peki.
PRO.15.23	Hakia haska yuka ikĩ bikatsi shinaĩ
PRO.15.23	binumakĩ hawaira haki nukumairã, ha pehairaki.
PRO.15.24	Deusũ bai nai anurã, hanu unanepabu butirubuki,
PRO.15.24	txakabu mawa hanu hatu kupishanai anu buama piskuirã.
PRO.15.25	Ibubis kẽmisbũ hiwe Senhor Deusũ di akĩ txakabuwabiakĩ
PRO.15.25	aĩbu beneyabiani ana bene hayamatũ hiwe inũ hawẽ mibã sharabu
PRO.15.25	Senhor Deusũ mekeshũkubaĩmiski.
PRO.15.26	Huni txakabubu yubakaibu
PRO.15.26	Senhor Deusũ hawa betxipaiama hatu danãmiski.
PRO.15.26	Hakia habũ hãtxa txakabu yuisbuma
PRO.15.26	hatũ hãtxa pe bestiwẽ Senhor Deus benimakũkaĩmiski.
PRO.15.27	Tsuãra hawenas besti wanũ, iwanã, mabuwẽ kemukĩ
PRO.15.27	hawenabu duawama ibubis txakabumisbuki.
PRO.15.27	Hamẽ tsuãra hawẽ txakabuwẽ taeshũ
PRO.15.27	shanẽ ibu hune pei inãpaia danãkubaĩmisrã,
PRO.15.27	hiwei pekũkaĩkĩ
PRO.15.27	Senhor Deus benimawamiski.
PRO.15.28	Pepabũ ha dukũ shinã pewatã
PRO.15.28	ha katxu hãtxa pepawẽ hatu kema pewamisbuki.
PRO.15.28	Hakia huni txakabubũ hawa shinã pewama
PRO.15.28	hawaira hãtxa txakabu kaĩmamisbuki.
PRO.15.29	Huni txakabubu Senhor Deusbe hãtxakĩ yukabiabu
PRO.15.29	hawa hatu kemakĩ nĩkaismaki.
PRO.15.29	Hakia huni pepabu Senhor Deusbe hãtxakĩ yukaibu
PRO.15.29	hatũ hãtxa hatu nĩkakubaĩmiski.
PRO.15.30	Tsuãra besu hawẽrua sinatama uĩ benimamisbuki.
PRO.15.30	Ha inũ, tsuãra kakape bana nĩkatã
PRO.15.30	shinã txãkaĩ hawẽ benimai hawẽ kushipakubaĩmisbuki.
PRO.15.31	Tsuãra txakabuwai unanepabũ hatu nema
PRO.15.31	hatũ hãtxa nĩkai
PRO.15.31	unanepabu ibuwatã hatube tsaushãkanikiki.
PRO.15.32	Tsuãra txakabuwai nemabiabu
PRO.15.32	hatũ nemati hãtxa nĩkama hatumebi danananãmisbuki.
PRO.15.32	Hakia tsuãra hatũ nemati hãtxa nĩkakĩ tapĩkubainirã,
PRO.15.32	beshtekei unanepamisbuki.
PRO.15.33	Senhor Deusũ nemati hãtxa tsuara hawẽ datekinã,
PRO.15.33	hawẽ unanepakĩ tapĩkubaĩmisbuki.
PRO.15.33	Txipu matu kẽwãshanaiburã,
PRO.15.33	ha dukũ ibubis keãma pe hiwekũkaĩtiki.
PRO.16.1	Hunibu yubakabiakubainaibũ
PRO.16.1	hanushũ Senhor Deusũ haska betxipaiai
PRO.16.1	amakĩ hatu tashnimashũmiski,
PRO.16.1	haska betxipaiama beshtekinã.
PRO.16.2	Hunibũ shinãkĩ ibubis bemakis aki:
PRO.16.2	“Ẽ pewaii”, iwanã, shinãkubaĩmisbuki.
PRO.16.2	Hakia Senhor Deusũ hatũ shinã uke merã
PRO.16.2	parananaĩbu hatu unã keyumiski.
PRO.16.3	Hamẽ haska akatsi ikĩ bebũkiri haki txiti ikĩ
PRO.16.3	Senhor Deus mĩ yuishina
PRO.16.3	mĩ yubaka pekẽ hawara pepa
PRO.16.3	Senhor Deusũ mia amakubaĩshanikiki.
PRO.16.4	Haska betxipaiai txibãkĩ
PRO.16.4	Senhor Deusũ dasibi dami betsa betsapa wakĩ keyuniki,
PRO.16.4	huni txakabubũ nĩkaisbumari hanu hatu kupiaitiã
PRO.16.4	hatu kupikubaĩti wakinã.
PRO.16.5	Ibubis kẽkubaĩmisbu
PRO.16.5	Senhor Deusũ betxipaiama hatu kupikinã,
PRO.16.5	betsabu hawaira kupikĩ inũ
PRO.16.5	betsabu manakubaĩkĩ hatu kupimiski,
PRO.16.5	hatũ txakabu binumamarã.
PRO.16.6	Hamapai txakabu tibi yura betsabuna hakimairã,
PRO.16.6	Senhor Deusũ nuikipaiwẽ txanima atiki.
PRO.16.6	Senhor Deus duawakinã,
PRO.16.6	txakabu tibi mĩ heneakeakekubainaii.
PRO.16.7	Tsuara hiwei pekũkaĩkĩ Senhor Deus benimawaibũ
PRO.16.7	hanushũ hatuki sinataibu Senhor Deusũ hatu daewashũtiruki,
PRO.16.7	hau ana habe sinatama ha dabe hau hiwei pekubainũbunã.
PRO.16.8	Huni pepama parananãkubaĩkĩ
PRO.16.8	pei itxapa bikubaĩtirubuki.
PRO.16.8	Hakia huni betsa hawa parananãma
PRO.16.8	pe dayakũkaĩkĩ eskarabes bibiakĩ
PRO.16.8	ha huni padananãmisbu hatu binuhairaki.
PRO.16.9	Hawara wakatsi hunibu yubakakĩ shinaĩbu
PRO.16.9	Senhor Deusũ hatu merabewakĩ
PRO.16.9	haska wai buaibu hatu yunukubaĩmiski.
PRO.16.10	Shanẽ ibuhairatũ yunukinã,
PRO.16.10	ibubis shanẽ ibuama Deus hãtxashũkĩ
PRO.16.10	hatu unãti wakĩ hatu kupikĩ
PRO.16.10	hau kaneyamanũbũwẽ.
PRO.16.11	Hau hatu parãyamashanũbũ
PRO.16.11	hawẽ shãkama unãti inũ hawẽ txaipa tanati tibi
PRO.16.11	Senhor Deusũ hawẽ hatu unãti wakatsi hatu dami wamaniki.
PRO.16.11	Hamapai tanati pepa hatu yunubiani
PRO.16.11	hawẽ yumetsukĩ hatu benukubaĩmisbu hatu kupishanikiki.
PRO.16.12	Shanẽ ibuhaira txakabutũ yunutxakaibu
PRO.16.12	Deusũ hatu danãhairamiski.
PRO.16.12	Hakia shanẽ ibuhaira pepatũ hawẽ yunuti kushipawẽ
PRO.16.12	hatu pe yunumisrã, haburã, pepaki.
PRO.16.13	Hãtxa txanima yuiaibu
PRO.16.13	shanẽ ibuhairatũ hatu betxipai
PRO.16.13	hatuwẽ benimakũkaĩmiski.
PRO.16.14	Habũ shanẽ ibuhaira sinatamakĩ yunukĩ beruaburã,
PRO.16.14	ma habianu shanẽ ibũ hatu tenãmatiruki.
PRO.16.14	Hakia unanepabũ shanẽ ibuhaira sinatai daewatirubuki.
PRO.16.15	Shanẽ ibuhaira benimaya pe hiwekubaĩtirubuki.
PRO.16.15	Shanẽ ibũ hawẽ shinã pepawẽ hatu pe mekearã,
PRO.16.15	ui bekĩ mai metu txa amis keskaki.
PRO.16.16	Mane ouro karuhairabiakẽ
PRO.16.16	shinã unanepatũ binuaki.
PRO.16.16	Mane prata karuhairabiakẽ
PRO.16.16	tapinikatũ binuriaki.
PRO.16.17	Huni pepabu hiwei pekaĩkinã,
PRO.16.17	txakabu tibi ana akama henekubaĩmiski.
PRO.16.17	Haskakĩ hatũ hiwea mekekĩ
PRO.16.17	hatũ yura ibubis pe mekeriakubaĩmisbuki.
PRO.16.18	Ha dukũ kanei ibubis kẽkũkainaiwẽ taearã,
PRO.16.18	txipu txakabu dasibi hukĩ beshte keyushanikiki.
PRO.16.19	Keĩsbuma nuitapaibube haibunamekĩ
PRO.16.19	mabuyabu mã hatu binuhairatirubuki.
PRO.16.19	Hakia huni mabuyaburã,
PRO.16.19	kenikabube haibunamemisbuki.
PRO.16.20	Yununika pepatũ hamapai akĩ pewairã,
PRO.16.20	hawẽ daya pewakubaĩkĩ ewa wamiski.
PRO.16.20	Tsuãra Senhor Deus ikũwãyã
PRO.16.20	benimawakĩ hatu duawamiski.
PRO.16.21	Tsuara unanepakũkainai hakiri shinãkinã:
PRO.16.21	“Harã, hawaira tapinikaki”,
PRO.16.21	akĩ yuikubaĩmisbuki.
PRO.16.21	Tsuara hãtxa duapatũ
PRO.16.21	huni betsa yusĩkĩ hatu shinã betsa wamatirubuki.
PRO.16.22	Tsuabura unanepa shinã pepa hayarã,
PRO.16.22	hatũ hiwea perã, txatxa habai keskaki.
PRO.16.22	Hamẽ unaĩsmapabu tsuãra mã hatu yusĩkubainairã,
PRO.16.22	mã hatube habiaskariki, unaĩsmaparã.
PRO.16.23	Tsuara unanepa hãtxa hayatũ shinãkubaĩkĩ
PRO.16.23	hawara shabakabi hãtxa hatu yui pewakĩ binumaya:
PRO.16.23	“Txanimaki!” ikĩ yuikubaĩtirubuki.
PRO.16.24	Hãtxa pepa nĩkai ana punu nukama kushipai benimakubaĩmisbuki,
PRO.16.24	buna bata aka keskairã.
PRO.16.25	Haska hatũ hiwea bai pe dabanẽ txibãkubainaiburã,
PRO.16.25	habũ hiwea hawẽ heneaitianã,
PRO.16.25	hatu kupia mawa bestishãkanikiki.
PRO.16.26	Buniama pikubainũ ika dayakubaĩmisbuki,
PRO.16.26	buniwẽ taea datei hawa txikishamarã.
PRO.16.27	Huni txakabubũ hãtxarã,
PRO.16.27	txi here hi ikai keskakĩ hawẽ hãtxawẽ
PRO.16.27	txakabu tibi tashnimamisbuki.
PRO.16.28	Huni atimapa hawẽ hãtxa txakabuwẽ ha imisbuki.
PRO.16.28	Txani yui yuananãkĩ hatu sinatamamisbuki,
PRO.16.28	hawẽ haibube hatu sinatanamemakinã.
PRO.16.29	Hawaira detenamekatsi imistũ
PRO.16.29	hawẽ haibu ha dapi hiweabu parãkĩ
PRO.16.29	haska hawẽ haibũ shinãmabiakẽ hatu yunu txakakubaĩmiski.
PRO.16.30	Tsuãra hawẽ haibu beruwẽ kasmai keshawẽ yunukĩ
PRO.16.30	txakabuwamakatsis ikĩ yunumiski.
PRO.16.30	Tsuãra ma txakabuwa unãkinã,
PRO.16.30	hawẽ kesha mukua dakashũ hatu unãmamisbuki.
PRO.16.31	Tsuara hiwei pekaini txakabuismarã,
PRO.16.31	anibui hawẽ bu siũ siũpaya
PRO.16.31	maiti hawẽrua sawea keskakẽ
PRO.16.31	kẽwãshãkanikiki.
PRO.16.32	Hĩ hĩ ikama hamapai tenetã manamistunã,
PRO.16.32	mẽtsisipabu hatu binuhairaki.
PRO.16.32	Hawara txakabu binukĩ
PRO.16.32	tsuãra matũ yura mã mekemisrã,
PRO.16.32	habũ maewã atxikĩ hatu maemamisbu
PRO.16.32	mã hatu binuaki.
PRO.16.33	Hunibũ hamapai bikatsi
PRO.16.33	hawẽ hamapai unãti shau meshte númeroya ureãbu
PRO.16.33	haratukira número kaiaĩ
PRO.16.33	Senhor Deusũ katukĩ hatu unãmamiski.
PRO.17.1	Besikĩ piti itxawashũ pibiai
PRO.17.1	sinatai detenameyabi betsabu hiwemisbuki.
PRO.17.1	Hamẽ misi natiãma bawaima
PRO.17.1	kushi besti pibiai unanuma hiwekĩ
PRO.17.1	hatu binumisbuki.
PRO.17.2	Tsuãra huni bake tatimawẽ taeshũ
PRO.17.2	hawẽ tsuma unanepa ikũkaĩkĩ shanẽ ibukĩ
PRO.17.2	ha bake tatima yunukubaĩshanikiki.
PRO.17.2	Hanua hawẽ ibu ma mawakẽ hawẽ huni bake betsabubetã
PRO.17.2	ha hawẽ tsumapã hawẽ mabu pashkashanikiki.
PRO.17.3	Ouro mane inũ prata mane has unanũ, iwanã,
PRO.17.3	txiwẽ kuakĩ unãmisbuki.
PRO.17.3	Haska keska wakĩ hunibũ shinã pepa inũ txakabu
PRO.17.3	Senhor Deusũ unãti wakubaĩmiski.
PRO.17.4	Huni txakabu txanitxakamistũ txakabu tibi yuiaibu
PRO.17.4	txakabu yuimisbũri hatũ hãtxa nĩkakĩ betxipaikĩ pawamisbuki.
PRO.17.5	Hawa hayama nuitapaibuki kashekĩ
PRO.17.5	Deusũ hatũ hatu dami wani sinatamamisbuki.
PRO.17.5	Tsuara nuitapabiai txakabuwai benimakubaĩmisburã,
PRO.17.5	hawẽ hatu kupishanai haska washũ binutirubumaki.
PRO.17.6	Anibubũ maiti hawẽrua keskarã,
PRO.17.6	hawẽ bababu hayakubaĩmisbuki.
PRO.17.6	Hatũ epabu pepabuwẽ taea
PRO.17.6	hatũ bakebu kẽkubaĩmisbuki.
PRO.17.7	Unaĩsmapatũ hawa hãtxa pepa
PRO.17.7	yuitirumahairaki.
PRO.17.7	Hakia huni tsuara haki kashemisbuki
PRO.17.7	huni pepa betsa hakiri hãtxakĩ
PRO.17.7	hatu parãtirubumahairaki.
PRO.17.8	Hawarawẽ hatu duawakĩ taewabaĩkĩ
PRO.17.8	pei kasmai mabu hune hatu inãkubaĩkĩ:
PRO.17.8	“Ẽ hatu haska wa
PRO.17.8	ea merabewatirubuki”, iwanã,
PRO.17.8	shinãkubainaiwẽ taeshũ
PRO.17.8	hawara hawẽ txakabu ashũtirubuki,
PRO.17.8	yushĩ txakabũ kushipa haya ikũwaĩ keskawenã.
PRO.17.9	Hawẽ haibũ kanebiashĩkẽ
PRO.17.9	hakiri yuibaunama huneshũkĩ
PRO.17.9	hawẽ haibu betxipaimamiski.
PRO.17.9	Hakia hawẽ haibũ kaneshina
PRO.17.9	huneshunama txanikaũkĩ
PRO.17.9	hawẽ haibu danãmakĩ putamamiski.
PRO.17.10	Hunĩ hawaira tapĩmis pewakĩ:
PRO.17.10	“Mĩ ma kaneaki”, akĩ shanẽ ibũ yuia
PRO.17.10	ibubis hawaira shinãkĩ pewamiski.
PRO.17.10	Hakia unaĩsmapa pewanũ, iwanã,
PRO.17.10	100ki kusha kusha abiabu
PRO.17.10	hawa tapĩtirumaki.
PRO.17.11	Shanẽ ibu kaya kushanũ ishũ
PRO.17.11	huni txakabubũ hawara txakabuwai benamisbuki.
PRO.17.11	Hakia habũ txakabuwaibu hau hatu kupitanũ
PRO.17.11	tsuara mẽtsisipahaira Deusũ yunushanikiki.
PRO.17.12	Hawẽ bake biãbainabuwẽ taea
PRO.17.12	yuinaka urso yushã pubeĩ sinataiki nukua meseki.
PRO.17.12	Hakia unaĩsmapa sinatakĩ atimapawai
PRO.17.12	patapakũkainaiki nukuarã,
PRO.17.12	ha urso yushã binuaki.
PRO.17.13	Tsuãra huni betsa merabewabiamis
PRO.17.13	hãtsiri manakukĩ merabewaismarã,
PRO.17.13	haskawẽ taea hawenabu nuitapai hiwekubaĩshãkanikiki,
PRO.17.13	hawẽ shinã txakabuwẽ taearã.
PRO.17.14	Hene bai mata txakayamakĩ
PRO.17.14	huni betsã bai atxi keyumisrã, txakabuki.
PRO.17.14	Haska keskanũ ika tsuara ha iki taeaiburã, txakabuki.
PRO.17.14	Hau pikuyamanũ ha iki taeaibu anua
PRO.17.14	hawa yuiama hatu henebainarã, haska pehairaki.
PRO.17.15	Tsuabũra txakabuwa shanẽ ibubũ hawa hatu kupiama meketã
PRO.17.15	hakia tsuabũra hawa txakabuwamabiakẽ
PRO.17.15	shanẽ ibubũ hatu kupiaibu
PRO.17.15	Senhor Deus sinatakĩ hatu betxipaismahairaki.
PRO.17.16	Peiwẽ unanepa hãtxa binũ ika ha unanepa tapĩtirumabia
PRO.17.16	haskai unaĩsmapa peiya huimẽkaĩ?
PRO.17.17	Hawẽ haibu kayabitũ hawa heneama betxipaimisbuki.
PRO.17.17	Hawẽ betsa kayabi keska wakĩ
PRO.17.17	hanu bika teneaitiã merabewakubaĩmisbuki.
PRO.17.18	Hawẽ haibũ huni betsa anua pei biyukatsi ikaya
PRO.17.18	bebũkiri pe shinãma
PRO.17.18	huni betsabe yubakashũ mĩ inãmakĩ
PRO.17.18	mĩ haska wamaimarã, haska pemaki.
PRO.17.18	Hau haskayamakubainũbũwẽ.
PRO.17.19	Tsuara itxakanikakatsis ikĩ betxipaimisrã,
PRO.17.19	detenameari betxipaimiski.
PRO.17.19	“Eã besti ibubis ẽ unãhairaii”,
PRO.17.19	ikĩ shinãkubaĩmisrã,
PRO.17.19	ibubis hawẽ kushipa benushanikiki.
PRO.17.20	Hawẽ shinã pemabia
PRO.17.20	parananaĩ hãtxa txakakũkaĩmisrã,
PRO.17.20	hawa pepa haki nuku taskama ikũkaĩshanikiki.
PRO.17.20	Txanitxaka besti parananaĩ hãtxakubaĩmisbu
PRO.17.20	dakei bika tenekubaĩshãkanikiki.
PRO.17.21	Huni betsã bake waima
PRO.17.21	hawẽ bake betsa unaĩsmapatunã,
PRO.17.21	hawẽ epa nuimakĩ bika tenemashanikiki.
PRO.17.21	Ha bake tatimatũ hawẽ epa hawa benimawamatirumaki.
PRO.17.22	Tsuara huĩti benimai pepeirã,
PRO.17.22	dau pepa shea keskaki.
PRO.17.22	Hakia tsuara huĩti nishmakĩ hawẽ benima heneirã,
PRO.17.22	hawẽ yura babui keyumiski.
PRO.17.23	Hawara pepa betsa wakĩ txakabuwanũ, ishũ,
PRO.17.23	huni txakabubũ shanẽ ibu kushipabu
PRO.17.23	hune hatu pei inãkubaĩmisbuki.
PRO.17.24	Hawaira tapinikatunã,
PRO.17.24	hawẽ unanepawẽ haska shinãkĩ akatsis imiski.
PRO.17.24	Hakia unaĩsmapatũ hawa pe shinãma
PRO.17.24	haska akatsis ikai mawaira hakiri shinã pewaisbumaki.
PRO.17.25	Bake unaĩsmapatũ hawẽ epa sinatamakĩ
PRO.17.25	hawẽ ewa huĩti nishma wakĩ danãmamiski.
PRO.17.26	Tsuãra hawa txakabuwamabiakẽ
PRO.17.26	hatu kupimakĩ pakamarã, txakabuki.
PRO.17.26	Ha inũ, huni pepabiakẽ
PRO.17.26	hatu kusha kusha amaiburã,
PRO.17.26	haska pemahairaki.
PRO.17.27	Unanepaburã, haskaira hãtxa yui
PRO.17.27	hãtxa txakayamaisbumaki.
PRO.17.27	Ha inũ, hawaira tapĩmisbunã,
PRO.17.27	hawara uĩkĩ nĩkabiatã
PRO.17.27	pes shũ uĩ bestimisbuki.
PRO.17.28	Unaĩsmapabia hãtxa unãhairai keska inũ tapĩhairanika keskakĩ
PRO.17.28	hawara tibi uĩbiatã hawa yuiama
PRO.17.28	pes shũ tenemisrã,
PRO.17.28	unanepa keskakĩ hatu uĩmamisbuki.
PRO.18.1	Tsuãra ibubis haska betxipaikĩ
PRO.18.1	akatsis ikai hawenas besti shinaĩ
PRO.18.1	huni betsã yusĩti hãtxa betxipaiama
PRO.18.1	beshtekĩ danãkubaĩmisbuki.
PRO.18.2	Huni unaĩsmapatũ shinanã,
PRO.18.2	ana hawara betsa tapĩkatsi ismaki.
PRO.18.2	Haska hawẽ shinã ma haya unãkĩ
PRO.18.2	haska besti hatu yuikatsis imisbuki.
PRO.18.3	Hamapai txakabuwairã,
PRO.18.3	ha besti kaka tashniama
PRO.18.3	dake paeyabi kaĩmiski.
PRO.18.3	Kẽmisbu beaibũ hatuki dakei
PRO.18.3	hatuki hãtxa txakabumisbuki.
PRO.18.4	Huni unanepatũ hãtxarã,
PRO.18.4	hene nuahaira keskaki.
PRO.18.4	Hanua hene bei tueai keskai
PRO.18.4	hawẽ unanepa hãtxa itxapa mata hayaki.
PRO.18.5	Huni txakabubiakẽ pepabu keska wakĩ
PRO.18.5	shanẽ ibu unanikabũ hatu mekekĩ
PRO.18.5	ha habũ hawa txakabuwaisbuma hatu itxakawakĩ
PRO.18.5	hatu parãmisbu haska pemahairaki.
PRO.18.6	Ha unaĩsmapa hiwe betsa anu kashũ
PRO.18.6	txakabu hatu tueshũmisbuki,
PRO.18.6	hau hawẽ taea ha iki detenamenũbunã.
PRO.18.6	Hatu haskamamiswẽ taeshũ
PRO.18.6	ha huni kusha kusha atirubu peki.
PRO.18.7	Unaĩsmapa hawẽ keshawẽ hãtxairã,
PRO.18.7	ibubis txakabui dispiwẽ teneshekea keskamisbuki,
PRO.18.7	hawẽ hiwea txakabuwairã.
PRO.18.8	Matxupã txani yuibaũkinã,
PRO.18.8	misi batapabu pimisbu keska wakĩ
PRO.18.8	hatu nĩkamabaũmisbuki,
PRO.18.8	hatũ shinã uke merã hatu mistukĩ txakabuwakinã.
PRO.18.9	Txikish inũ hamapai sharabu txakabuwanikarã,
PRO.18.9	ha dabe hawẽ betsa kayabi keskaki.
PRO.18.10	Senhor Deusũ kushipa kayabi shinãtirã,
PRO.18.10	mishki kushipa hiwe keyatapa wanibu hanu iruti keskaki.
PRO.18.10	Tsuara pepabu hatũ mekenika Senhor Deus anu itxai buaibu
PRO.18.10	hatu mekekubaĩmiski.
PRO.18.11	Huni mabuyatũ hawẽ mabu itxapakiri shinãkĩ ikũwainã,
PRO.18.11	mishki kushipawẽ mae kenebaũkĩ keyatapa wanibu
PRO.18.11	hatũ mekea keska
PRO.18.11	tsua hikikaĩ metiruma keska shinãmisbuki.
PRO.18.12	Ha dukũ kanei ibubis kẽkũkainaiwẽ taearã,
PRO.18.12	txipu ana hawa hayama keyushanikiki.
PRO.18.12	Hakia ibubis keĩsmarã,
PRO.18.12	txipu hawẽ hamapai hawẽruawai shabakabishanikiki.
PRO.18.13	Hatu hãtxa wakĩ hawẽ hãtxa hatu yui keyuriamabiakẽ
PRO.18.13	bebũkiri unaĩsmapatũ hawaira hatu kemakĩ
PRO.18.13	hatu dakewamisbuki.
PRO.18.14	Isĩ tenebiai hawẽ huĩti shinã txãkãtiruki.
PRO.18.14	Hakia punu nukai keyua dakakẽ
PRO.18.14	tsuã shinã txakawãkĩ benimawatirumaki.
PRO.18.15	Unanepa tapinikabunã,
PRO.18.15	unanepa hãtxa sharabu benakĩ
PRO.18.15	ana tapĩkubaĩmisbuki.
PRO.18.16	Shanẽ ibuhaira betsabe hãtxanũ ishũ
PRO.18.16	tsuãra hawẽ daewati pepa beshũ
PRO.18.16	hawẽ tsuma mĩ inã mia bitxitiruki.
PRO.18.17	Ha dukũ tsuara parananaĩ hãtxai taeai nĩkakĩ:
PRO.18.17	“Hawẽ hãtxa txanimaki”, ibiatã
PRO.18.17	hakia ha katxu betsari txanikĩ yui pewai nĩkatã
PRO.18.17	hatũ shinã betsa watirubuki.
PRO.18.18	Shuku dabetũ shinã dabe wai ha ikaibu
PRO.18.18	haratura pe hatu unanũ, iwanã,
PRO.18.18	hawẽ henekĩ tapĩkatsi
PRO.18.18	huni betsã unãti númeroya urẽkĩ
PRO.18.18	Senhor Deusũ haska betxipaiai hatu yunuai tapĩtirubuki.
PRO.18.19	Mishki kushipawẽ mae kenebaunibu
PRO.18.19	hawa bika teneama tsuãra di atiru bikahairaki.
PRO.18.19	Hamẽ hawẽ betsa sinatamahairashina
PRO.18.19	hawa bika teneama keska daewakĩ
PRO.18.19	shinã betsa wamarã,
PRO.18.19	ha binua bikahairaki.
PRO.18.19	Shanẽ ibũ hiwe anu hawẽ nemakĩ
PRO.18.19	mane kushipawẽ kebenibu anu
PRO.18.19	tsua hikitirubuma keskai
PRO.18.19	tsuara ha irabetã pashkakainarã,
PRO.18.19	ibubis txakabuima ana daeama habe sinatapaketiruki.
PRO.18.20	Pikĩ yaniwai keskai
PRO.18.20	tsuara hatũ hãtxa tibiwẽ ibubis hãtxakĩ nĩkai benimamisbuki.
PRO.18.21	Mĩ hãtxawenã,
PRO.18.21	mĩ hiweshanai inũ mĩ mawashanai
PRO.18.21	haratura yui mĩ hãtxaii.
PRO.18.21	Haska txakabu yui mĩ hãtxa txakayamamisrã,
PRO.18.21	habiaskari mei mĩ bika tenepakeshanaii.
PRO.18.22	Tsuãra aĩbu pepa biarã,
PRO.18.22	hawẽ taea pepa besti hayakũkaĩshanikiki.
PRO.18.22	Senhor Deusũ hawẽ mia duawakatsi
PRO.18.22	hawẽ pepa mia uĩmakubainikiki.
PRO.18.23	Nuitapaibu hãtxa pewẽ ea ibiaibũ
PRO.18.23	hakia huni mabuyabũ hatũ hãtxa kushipawẽ
PRO.18.23	hatu kũyã akĩ kemamisbuki.
PRO.18.24	Huni haibu itxapa hayabia
PRO.18.24	habũ hawaira itxakawatã henebaĩtirubuki.
PRO.18.24	Hakia hawẽ haibu hatiribũ
PRO.18.24	hawẽ betsa kayabi binumakĩ duahairawatirubuki.
PRO.19.1	Unaĩsmapa inũ txani besti yuibauni mapumisburã,
PRO.19.1	ha nuitapaibu inũ ha huni pepabu
PRO.19.1	hatukiri pe yuimisbũ habũ hatu binuaki.
PRO.19.2	Hawa bebũkiri shinã pewama hamẽ benimakaĩ
PRO.19.2	daya txakayamabiashina haskarã,
PRO.19.2	hawẽ daya pe kaĩtirumaki.
PRO.19.2	Hawara tibi hawaira hĩ hĩ ikĩ akinã,
PRO.19.2	benukĩ kanehairatirubuki.
PRO.19.3	Huni betsa patapakĩ hawẽ hiwea ibubis txakabuwa
PRO.19.3	hanushũ: “Senhor Deusũ ea kanemashinaki”, iki
PRO.19.3	unaĩsmapabu haki paranamisbuki.
PRO.19.4	Huni mabu itxapayarã,
PRO.19.4	mirimabũ haibuwai bemisbuki.
PRO.19.4	Hakia huni nuitapaitunã,
PRO.19.4	hatũ haibuaibu benu keyumisbuki.
PRO.19.5	Hawara uiãma inũ uĩbiatã txanitxakamisburã,
PRO.19.5	habunã, hatũ kupiti txakabu binuama bishãkanikiki.
PRO.19.5	Txani txakamisbu hatũ txakabuwẽ taeshũ
PRO.19.5	hawa unanuma wakĩ
PRO.19.5	hatu mepãmakĩ pewama ishanikiki.
PRO.19.6	Tsuara shinãyã inũ mabu hatu inãmisburã,
PRO.19.6	dasibibũ betxipaikĩ haibuwamisbuki.
PRO.19.7	Tsuara hawa hayamawẽ taeshũ hawẽ betsabũ danaĩbũ
PRO.19.7	txanima haskawẽ taeshũ hawẽ haibuaibũri henebaĩmisbuki.
PRO.19.8	Tsuãra hawara tapĩtã ha tapĩmawẽ aki
PRO.19.8	hiwekaĩkĩ ibubis pe shinãbaĩkĩ
PRO.19.8	unanuma hiwekĩ
PRO.19.8	hawẽ hamapai ewawabaĩshanikiki.
PRO.19.9	Hawara uiãma inũ uĩbiatã txanitxakamisburã,
PRO.19.9	habunã, hatũ kupiti txakabu binuama bishãkanikiki.
PRO.19.9	Txanitxakamisbunã, hatũ mawa besti manamisbuki.
PRO.19.10	Unaĩsmapa hawara pepa hayabia
PRO.19.10	hawaira putakĩ keyubauni hawa hawẽruatã hiwetirubumaki.
PRO.19.10	Haska dayaru escravobu beshmas hairabiatũ
PRO.19.10	shanẽ ibukĩ shanẽ ibuhairatũ enabu hatu yunui hikitirubumahairaki.
PRO.19.11	Bebũkiri shinã pewakubaĩmistũ sinatai taebiatã
PRO.19.11	hawaira ibubis daemisbuki.
PRO.19.11	Hakiri hãtxai pemisbuwẽ taea
PRO.19.11	haki ha ibiabu ana shinãma ibubis hatu hakimawai pe bestikũkaĩmiski.
PRO.19.12	Inu betsa leão pubeĩ tekerẽ imis keskai
PRO.19.12	shanẽ ibu sinatakĩ hawẽ hãtxa kushipa hatu nĩkamamiski.
PRO.19.12	Hakia shanẽ ibũ hawenabu hatu merabewakinã,
PRO.19.12	hatu benimawamiski,
PRO.19.12	basi anu ui eskarabes ikĩ txa amis keska hatu wakinã.
PRO.19.13	Tsuãra huni bake hawa unãma unaĩsmapatũ
PRO.19.13	hawẽ epa bika tenemakubaĩmisbuki.
PRO.19.13	Aĩbũ hawẽ bene ha a txakayamakĩ hiwe txakamamisrã,
PRO.19.13	hiwe shui anu ui tuis tuis ikũkaĩmis keskaki.
PRO.19.14	Hiwe pepa inũ mabu sharabu
PRO.19.14	hatũ ibubu anua bimisbuki.
PRO.19.14	Hakia aĩbu unanepa Senhor Deusũ besti
PRO.19.14	hatuki nukumakubaĩmiski.
PRO.19.15	Tsuara txikish usha besti shinaĩ usha bestikũkaĩmisrã,
PRO.19.15	dayamawẽ taea buni tenekubaĩshanikiki.
PRO.19.16	Tsuãra Senhor Deusũ yunuti hãtxa inũ
PRO.19.16	nemati hãtxa nĩkatã txibãkĩ
PRO.19.16	hatũ hiwea mekemisbuki.
PRO.19.16	Hakia tsuãra Senhor Deusũ yusĩti hãtxa danaĩ
PRO.19.16	hawẽ kupiti bika tenekubaini mawashanikiki.
PRO.19.17	Nuitapaibu merabewakĩ hau hawẽ dayanũ
PRO.19.17	mã hatu pei inãyumisrã,
PRO.19.17	Senhor Deus mã inãyua keskaki.
PRO.19.17	Nuitapai pewaima keska wakĩ
PRO.19.17	Senhor Deusũ manakukĩ ana inãshanikiki.
PRO.19.18	Ewariama hawarakiri mĩ bakẽ mia nĩkatiru
PRO.19.18	yusĩkĩ pewakubaĩwẽ.
PRO.19.18	Ha dukũ yusĩkĩ pewawe.
PRO.19.18	Hakia ana mĩ pewatirumabia
PRO.19.18	kupikĩ ha txakabuwaiwẽ
PRO.19.18	tenãtikiri shinãtimaki.
PRO.19.19	Tsuara sinatahairakũkaĩkĩ hawẽ kupiti bishanikiki.
PRO.19.19	Hamẽ haskama hau kupiyamanũbũ
PRO.19.19	tsuara hawẽ nuikĩ mĩ hatu nemashũbia
PRO.19.19	ana sinata pikuhairashanikiki.
PRO.19.20	Mia yusiãbu nĩkakĩ nemati hãtxa tapĩkubaini
PRO.19.20	huni ewai mĩ unanepashanaii.
PRO.19.21	Huni yubakai ibubis hawẽ shinanẽ hãtxakĩ
PRO.19.21	akatsis ibiai atirumaki.
PRO.19.21	Hakia hawẽ shinã nemakĩ
PRO.19.21	Senhor Deusũ haska shinaĩ hawena tashnimashũtiruki.
PRO.19.22	Huni betsa yubakatã txanima amisrã,
PRO.19.22	ha dasibibũ betxipaimisbuki.
PRO.19.22	Ha inũ, nuitapaibu hãtxamisbunã,
PRO.19.22	ha txanitxakai hãtxamisbu hatu binumisbuki.
PRO.19.23	Senhor Deuswẽ datekĩ hawẽ hãtxa nĩkakubaĩkĩ
PRO.19.23	tsuãra hawẽ hiwea bai txibã pewai unanuma hiwekubaĩshãkanikiki,
PRO.19.23	hawara txakabu ibiaya hawa dateamarã.
PRO.19.24	Txikish bestirã, kẽtxakia besti piti meshũkaĩ metã
PRO.19.24	hakia hawẽ hashpa anu hawa sanãbirã mukutirumaki.
PRO.19.25	Ẽhẽ iki yura betsabuki kashemisbu hatu kupiaibũ
PRO.19.25	ha bebũkiri pe shinaĩsmatũ uĩkĩ
PRO.19.25	hatuwẽ hawenakiri tapĩkubaĩtirubuki.
PRO.19.25	Hakia nemakanã bestiaibu nĩkakĩ
PRO.19.25	unanepabũ tapĩmisbuki.
PRO.19.26	Hawẽ epa itxakawakĩ
PRO.19.26	hawẽ hawara yumetsũtã
PRO.19.26	hanushũ hawẽ ewa hawẽ hiwe anua nitxĩtã
PRO.19.26	ha huni bake itxakanika hawẽ atimapawẽ dakeama hiwea uĩmisbuki.
PRO.19.27	Mĩ ẽ bakewẽ taea epaã,
PRO.19.27	mia nemaibu mĩ hatu ana tapĩkatsi ikama
PRO.19.27	hatũ yusiã pepa henetã
PRO.19.27	mĩ txakabukũkaĩshanaii.
PRO.19.28	Huni txakabubũ hawara uiãma
PRO.19.28	inũ uĩbiai txani besti unãkĩ
PRO.19.28	habũ pewẽ hatu unãti wabiaibũ
PRO.19.28	ha yunuti kushipaki kashemisbuki.
PRO.19.28	Ha inũ, huni txakabubũ hatũ keshawẽ
PRO.19.28	hãtxa txakabu yuikĩ hatu mesewamisbuki,
PRO.19.28	hashi kenuhaira hatuki puta keska wakinã.
PRO.19.29	Huni txakabu hatũ yusiã nĩkama
PRO.19.29	hatuki kashemiswẽ taea
PRO.19.29	hawẽ kushati hi ma haki tana hayamisbuki.
PRO.19.29	Huni tatimarã, kushakĩ
PRO.19.29	pekushtxakayamati peki.
PRO.20.1	Vinho itxapa atã hawẽ taea
PRO.20.1	patapai huni betsabuki kashemisbuki.
PRO.20.1	Shia paepa atãri detenamei
PRO.20.1	itimaskai txakabumisbuki.
PRO.20.1	Ha dabe aki tsuãra hatũ shinã benutã
PRO.20.1	ana unanepatirubumaki.
PRO.20.2	Hanu shanẽ ibuhaira sinatai pubẽhairaitianã,
PRO.20.2	inu betsa leão pubeĩ tekerẽ tekerẽ imis keskamisbuki.
PRO.20.2	Tsuãra sinatamaiburã,
PRO.20.2	habu tenãtiru hatũ hiwearã, mesehairaki.
PRO.20.3	Ha ikeakeaibu nĩkabiai
PRO.20.3	hatube kemanameisbumarã,
PRO.20.3	huni pepabuki.
PRO.20.3	Hakia huni unaĩsmapatunã,
PRO.20.3	txakabu teneabu hatũ hatu tuekĩ taewashũmiski.
PRO.20.4	Hanu mibaĩbutiã txikishĩ hawa bai wama ibiaima
PRO.20.4	hanu hatũ shekiwã tsekaibutiã
PRO.20.4	hawena binũ ika kashũ
PRO.20.4	hawa betxiama ishanikiki.
PRO.20.5	Hunibũ shinã hunearã, hene nuahaira keskaki.
PRO.20.5	Hakia hawaira tapinikabũ unãti wakĩ
PRO.20.5	habũ shinã hunea shabakabi unãtirubuki.
PRO.20.6	“Hatube yubakatã
PRO.20.6	betsa wama ẽ menemiski”, iki
PRO.20.6	itxapabu hãtxabiamisbukẽ
PRO.20.6	txanima tsuã haskatã menetirubumaki.
PRO.20.6	Haskawẽ taeshũ hunĩ hawara akĩ menemis benakĩ
PRO.20.6	tsuã hania betxitirubumaki.
PRO.20.7	Huni txanitxakai parananaĩsma
PRO.20.7	pe txibaĩ hiwekũkaĩmis
PRO.20.7	hawẽ bakebũ hawẽ hiwea mawabaini benimakubaĩshãkanikiki.
PRO.20.8	Hatu unãti wanũ ika
PRO.20.8	hawẽ tsauti anu shanẽ ibuhaira tsaushũ
PRO.20.8	txakabu unãtã beshtenũ, iwanã,
PRO.20.8	hatu beis keyubaũmiski.
PRO.20.9	Tsuãra eska yuitirumahairaki:
PRO.20.9	“Ẽ shinã pepaswẽ taea
PRO.20.9	ẽ huĩti merã ẽ hawa txakabu hayamaki”, ikĩ yuikinã.
PRO.20.10	Shãkama unãti txakabu inũ tanati pema
PRO.20.10	ha dabe Senhor Deusũ betxipaima
PRO.20.10	tsuara hawẽ dayaibu hatu danãmiski.
PRO.20.11	Berunã hawẽ akawẽ
PRO.20.11	haska hiwekũkainai uĩkĩ
PRO.20.11	pepa kasmai txakabu unãtirubuki.
PRO.20.12	Hawẽ nĩkati pabĩki inũ hawẽ uĩti beru
PRO.20.12	Senhor Deusũ dami wakĩ hatu hayawaniki.
PRO.20.13	Tsuara mã nuitapakatsi ikamarã,
PRO.20.13	usha bestiyamakãwẽ.
PRO.20.13	Haskairã, ushama mã daya heneama
PRO.20.13	piti itxapa teshe mã hayakũkaĩshanaii.
PRO.20.14	Huni betsã mabu bikĩ
PRO.20.14	hawẽ karu maikiri shekamanũ, iwanã,
PRO.20.14	yuikĩ: “Mĩ mabu pema duakabiki”, tsuara ikaiwẽ taeshũ
PRO.20.14	hawẽ karu maikiri shekashuna
PRO.20.14	biãtã benimabaĩmisbuki.
PRO.20.15	Ouro mane dauti sharabu mirima
PRO.20.15	mai hirabi anu hayabiabũ
PRO.20.15	ha huni unanepatunã,
PRO.20.15	hawẽ hãtxa pepawẽ hãtxakĩ
PRO.20.15	ha ouro mabu karuhaira binuabuki.
PRO.20.16	Huni betsa mĩ unãmatũ
PRO.20.16	mĩ pei biyukatsis ikaya mĩ inãmakẽ
PRO.20.16	mĩ haibũ mia inãmaya
PRO.20.16	hanushũ miã hawẽ tari biãyutã
PRO.20.16	mĩ mekeshũyutiruki,
PRO.20.16	txipu mia pakaya mĩ inãtirurã.
PRO.20.17	Hawẽ hatu beparãtã hatũ piti pinũ, iwanã,
PRO.20.17	yurabũ txani bushũ hatu yuimisbuki.
PRO.20.17	Haskairã, hatũ txani hãtxawẽ taearã,
PRO.20.17	mashi mukua keskamisbuki.
PRO.20.18	Hatube detenamekĩ hau hatu binushanũ, iwanã,
PRO.20.18	hatũ unanepabũ hatu merabewakĩ hatu yusiãbu nĩkatã
PRO.20.18	habu detenamenika shanẽ ibubu
PRO.20.18	ana pe yubakatirubuki.
PRO.20.19	Matxupa yuanãtũ ikaibu hawaira kaka pawabaũmisbuki,
PRO.20.19	hawa hatu huneshunamarã.
PRO.20.19	Haskabuberã, hatube ibunanãyamakubaĩkãwẽ.
PRO.20.20	Hawẽ ibu huni kasmai hawẽ ibu aĩbu
PRO.20.20	hawẽ bakẽ hatu yupukubaini mawairã,
PRO.20.20	meshu tẽ ikai mesehaira anu bushãkanikiki,
PRO.20.20	hatũ hiwea benuirã.
PRO.20.21	Hawa wamabia hawaira mabu betxipaikĩ bitã
PRO.20.21	txipu hatsãtã ana hawẽ benimatirumaki.
PRO.20.22	Tsuabũra mia ma txakabuwakẽ
PRO.20.22	“Eã ẽ hatu kupiaii”, iwanã,
PRO.20.22	shinaĩ tsua hãtxatimahairaki.
PRO.20.22	Senhor Deus ikũwãkĩ mĩ manakubainaya
PRO.20.22	Senhor Deusũ mia hatu kupishũkĩ
PRO.20.22	binumashanikiki, mia mekekinã.
PRO.20.23	Hawẽ shãkama unãti pemawẽ tanakĩ
PRO.20.23	hatu paraĩbu ha shãkama unãti txakabu hawẽ dayaibu
PRO.20.23	Senhor Deusũ hatu betxipaiama danãhairamiski.
PRO.20.24	Haska yurabu mapukubaĩshanaibu
PRO.20.24	Senhor Deusũ hatũ bai hatu katushũmiswẽ taeshũ
PRO.20.24	haska hiwekubaĩshanaibu
PRO.20.24	ibubis tsuã bebũkiri unãmahairaki.
PRO.20.25	Hawara inãkatsi Senhor Deus yubai haki tanabiatã
PRO.20.25	has mestẽwãma txipu shinã betsawarã, mesehairaki.
PRO.20.26	Shanẽ ibu unanepatũ
PRO.20.26	huni txakabubu ana hatu uĩkatsi ikama
PRO.20.26	hatu katutã hawaira hamapai tarãti shãkamawẽ hatu txushamamiski.
PRO.20.27	Senhor Deusũ hawẽ Yushĩ kushipa hunibu inãnitũ
PRO.20.27	ha Yushinẽ hunibũ hiwea uke merãhaira
PRO.20.27	hatu unãti wakĩ bĩ txasha keskawẽ unã keyumiski.
PRO.20.28	Shanẽ ibuhairatũ hawẽ shanẽ ibu mestẽwaĩ
PRO.20.28	hiwei pekĩ hawenabuwẽ nuikĩ
PRO.20.28	hatu pe mekekubaĩmiswẽ taeshũ
PRO.20.28	tsuã hawẽ kushipa mebĩtirumaki.
PRO.20.29	Hatũ yura kushipawẽ taea
PRO.20.29	berunãbu kẽkubaĩmisbuki.
PRO.20.29	Hakia ana kushipamabia anibukũkaini
PRO.20.29	hatũ bu siũ siũpawẽ taeshũ
PRO.20.29	hatu kẽwãkubaĩmisbuki.
PRO.20.30	Kusha kusha akĩ hatu isĩ tenemakĩ
PRO.20.30	huni txakabubu hatu pewatirubuki,
PRO.20.30	shinã txakamisbu hatu pewakinã.
PRO.21.1	Haska shanẽ ibuhairatũ shinãkĩ atirurã,
PRO.21.1	Senhor Deusũ kushipawẽ haska betxipaiai amamiski,
PRO.21.1	hawẽ shinã hene bai tapia keska washũkinã.
PRO.21.2	Hunibũ hawara watã shinãkĩ;
PRO.21.2	“Dasibi ẽ pe washuki”, iwanã, yuibiakubainaibũ
PRO.21.2	hakia hatũ shinã uke merã
PRO.21.2	Senhor Deusũ uĩkĩ hatu unãti wamiski.
PRO.21.3	Hiwei pekaĩkĩ Deusũ yunuti kushipa inũ
PRO.21.3	dasibi haska betxipaiai tibi
PRO.21.3	tsuãra hawẽ yunua ashuainã,
PRO.21.3	daewakĩ inabu kuashũmisbu binuhairamiski.
PRO.21.4	Hati txakabuhaira Senhor Deusũ danãmiski:
PRO.21.4	ibubis kẽmisbu inũ,
PRO.21.4	haska dasibi hawẽ shinanẽ unã keyuaikiri txanibaunaibu inũ,
PRO.21.4	kanekĩ txakabu tibi akubaini hiwemisburã.
PRO.21.5	Hawara akatsi bebũkiri shinã pewakubaĩkĩ
PRO.21.5	yubakatã akaiburã, pekaĩkũkaĩmiski.
PRO.21.5	Hakia hawara akatsi bebũkiri shinã pewariama
PRO.21.5	yubakatã anikapai nuitapakubaĩmisbuki.
PRO.21.6	Parananaĩ txanitxakabetanã
PRO.21.6	mabu inũ pei itxapa itxawakubaini hawẽ hiwemisburã,
PRO.21.6	kuĩ puabaini hawaira yamabaĩmis keskai
PRO.21.6	hatũ mawa benamisbuki.
PRO.21.7	Hawara yunuti kushipa pepa
PRO.21.7	txibaĩ hiwei pekatsi ikamawẽ taeshũ
PRO.21.7	huni txakabu mẽtsisipakĩ hatũ kushipawẽ
PRO.21.7	hamapai txakabu betsa betsapa atimapa wai
PRO.21.7	ibubis yamai keyushãkanikiki.
PRO.21.8	Haska huni txakabubũ shinaĩ hiwemisburã,
PRO.21.8	hawa mestẽma hawẽ bai kayatapiamaki.
PRO.21.8	Hamẽ haska huni pepabu hiwekĩ
PRO.21.8	hatu uĩmamisburã,
PRO.21.8	hawa txakabu hakiri hãtxaisbuma
PRO.21.8	pepabu bestiki.
PRO.21.9	Hiwe ewapa hawẽrua anu hiweshũ
PRO.21.9	aĩbũ hawẽ bene ha a txakayamakĩ
PRO.21.9	hiwe txakamamisrã,
PRO.21.9	haska hiwea pemaki.
PRO.21.9	Hamẽ ha binumai huni betsã hiwe manaũri
PRO.21.9	tsuara deshũ betsa ewapama anu
PRO.21.9	ha mesti haskanu hiwea peki.
PRO.21.10	Tsuãra hatu txakabuwanũ, iwanã,
PRO.21.10	huni txakabubũ shinãkubaĩmisbuki,
PRO.21.10	ha dikabi ha dapi hiweabu hatu uĩbiakĩ
PRO.21.10	ana hatu duawatikiri shinã pewamarã.
PRO.21.11	Ẽhẽ iki yura betsabuki kashemisbu hatu kupiaibũ
PRO.21.11	habũ bebũkiri pe shinaĩsmatũ uĩkĩ
PRO.21.11	hatuwẽ hawenakiri tapĩkubaĩtirubuki.
PRO.21.11	Hakia tsuara yusinanaĩ
PRO.21.11	unanepabũ nĩka bestitã tapĩmisbuki.
PRO.21.12	Deus pepatũ huni txakabubu inũ hawenabu hatu uĩkubaĩmiski.
PRO.21.12	Hanushũ ha huni txakabubu hatu kupikinã,
PRO.21.12	hatu nuitapawamiski,
PRO.21.12	ana hawa pepa hayama hatu wakinã.
PRO.21.13	Tsuara nuitapakĩ hatu ea abiabu
PRO.21.13	hawa merabewakĩ hatu uĩmaismarã,
PRO.21.13	txipu habiaskariai merabe yuka iki ea iriaya
PRO.21.13	ha manakukĩ tsuã hari hawa inãma ishanikiki.
PRO.21.14	Tsuara sinata txakayamabiaya
PRO.21.14	ha haki sinataitũ hune hawara inãkuĩkĩ
PRO.21.14	ha sinatahairai daewatiruki.
PRO.21.15	Shanẽ ibubũ yunuti kushipa pepawẽ yunukubainaibũ
PRO.21.15	huni pepabu benimamisbuki.
PRO.21.15	Hakia shanẽ ibubũ hãtxa nĩkama hunibu atimapakubaĩkĩ
PRO.21.15	hatũ mabu benukĩ keyumisbuki.
PRO.21.16	Bebũkiri shinã pewai hiwebiakũkainima
PRO.21.16	haska henetã ana txibãmarã,
PRO.21.16	hanu mawabu bumisbu anu hari kashanikiki.
PRO.21.17	Benimaiwẽ kemu bestinũ ishũ
PRO.21.17	vinho hawẽ paẽti inũ, sheni ininipa inũ,
PRO.21.17	besiti tibi betxipaikĩ kemukĩ beya wairã,
PRO.21.17	hawauma nuitapai keyushãkanikiki.
PRO.21.18	Huni pepa parananaĩsbumã hatũ shãtukũ
PRO.21.18	huni txakabu txanitxakamisbu yumãkubaĩshãkanikiki.
PRO.21.19	Hawẽ aĩ hawaira sinatai
PRO.21.19	ha itxakayamakũkaĩmisbe habe hiwearã, bikaki.
PRO.21.19	Haska binuirã, hari tsua hiweabuma anu
PRO.21.19	ana bikama hiwekũkaini haska peki.
PRO.21.20	Huni unanepatũ hawẽ hiwetã
PRO.21.20	piti inũ sheni inĩti inũ mabu pepa sharabu itxawatã
PRO.21.20	unãshubira me pewakubaina
PRO.21.20	hawẽ mabu hawaira keyutirumaki.
PRO.21.20	Hakia huni unaĩsmapatũ hawẽ hiwetã
PRO.21.20	piti inũ mabu pepa itxawabiatã
PRO.21.20	meke pewama hawaira puta puta amisbuki.
PRO.21.21	Tsuara hiwei pekaini
PRO.21.21	ana txakabukatsi ikama
PRO.21.21	pepa bestikĩ hatu uĩmaiwẽ taea
PRO.21.21	hakiri hãtxa peaibu nĩkai
PRO.21.21	haska hiwea betxipaimis hayashanikiki.
PRO.21.22	Maewã anu shanẽ ibu detenamenika kushipabu itxapa hayabiakẽ
PRO.21.22	unanepabũ hatu maematirubuki,
PRO.21.22	hatũ mae mishki kushipawẽ kenebaunibu haki txiti ibiabũ
PRO.21.22	hatu berãkĩ keyũkinã.
PRO.21.23	Tsuara hari shinaĩ hãtxakatsi
PRO.21.23	bebũkiri shinã pewatã
PRO.21.23	hawẽ hãtxa pe kaĩmamisrã,
PRO.21.23	hamapai txakabuwaismawẽ taea
PRO.21.23	hakiri shinã txakatirubumaki.
PRO.21.24	Hawẽ unanepa inũ hawẽ tapinika hãtxawẽ keĩ
PRO.21.24	betsabuki kashekĩ hatu kenamamisburã,
PRO.21.24	“Ha huni hamẽ uĩbaĩ yui txitenamei hãtxa bestimiski”, akĩ yuimisbuki.
PRO.21.25+PRO.21.26	Txikishbu shaba betsatiã
PRO.21.25+PRO.21.26	dasibi hawarawẽ kemui betxipai hayakatsis ibiai
PRO.21.25+PRO.21.26	daya shinãkĩ betxipaisbumaki.
PRO.21.25+PRO.21.26	Hakia tsuara pepa txikishmatũ
PRO.21.25+PRO.21.26	huni betsa nuitapaibuwẽ nuikĩ
PRO.21.25+PRO.21.26	hawẽ hawara hatu inãkubaĩmiski, yaushiamarã.
PRO.21.27	Huni txakabubũ shinã txakabiakĩ
PRO.21.27	Senhor Deus daewanũ, iwanã,
PRO.21.27	inabu sheni hatu kuamakĩ
PRO.21.27	ha huni txakabubũ inãbiabu
PRO.21.27	Senhor Deusũ hatu danãkĩ betxipaismaki.
PRO.21.28	Huni txakabubũ hawara uiãma
PRO.21.28	inũ uĩbiai txani besti unaĩbu
PRO.21.28	hatũ dakewẽ taea mawashãkanikiki.
PRO.21.28	Hakia hawara nĩka pewatã unaĩbu
PRO.21.28	unãti wanikabũ hatu yukabu
PRO.21.28	shabakabi hatu kematirubuki.
PRO.21.29	Huni txakabubu datebiai
PRO.21.29	bemakis mestẽ pe itsai mapumisbuki.
PRO.21.29	Hakia huni pepabu hawa shinã
PRO.21.29	txakabuwaismawẽ taea
PRO.21.29	dateama hiwekubaĩmisbuki.
PRO.21.30	Unanepa inũ, tapinika hãtxa inũ,
PRO.21.30	yubakai penikã
PRO.21.30	habũ Senhor Deus yuibiakĩ binukĩ maematirubumaki.
PRO.21.31	Hawẽ detenameti pewakĩ
PRO.21.31	hunibũ hatũ cavalo bebũkiri tapĩmakĩ unãmamisbuki.
PRO.21.31	Hakia detenameaibu kushipa wakĩ
PRO.21.31	Senhor Deusũ hatu merabewakĩ binumamiski.
PRO.22.1	Ouro mane inũ prata mane mirima hayabiabũ
PRO.22.1	pepai mĩ hiwekũkainai inũ
PRO.22.1	dasibibũ kaka pepa mikiri yuibaunaiburã,
PRO.22.1	ha mane karu sharabu mĩ hatu binuhairaki.
PRO.22.2	Mabuyabu inũ mabuumabu
PRO.22.2	ha dabe Senhor Deusũ matu dami wanirã,
PRO.22.2	betsama mã habiaska dabes hawenabuki.
PRO.22.3	Tsuara bebũkiri shinã pewanikabũ
PRO.22.3	hawara mese uĩkĩ dũkekubaĩmisbuki.
PRO.22.3	Hakia tsuara bebũkiri hawa shinaĩsbumã
PRO.22.3	mese uĩbiai nĩkamas nakubaini
PRO.22.3	hamapai sharabu bika tenekubaĩmisbuki.
PRO.22.4	Senhor Deuski mesekĩ hawẽ hãtxa nĩkai
PRO.22.4	hawa keĩsbuma pe hiweaibuwẽ taeshunã,
PRO.22.4	Senhor Deusũ hatu manakukĩ mabuya wakĩ
PRO.22.4	hawenabu hatu kẽwãmakĩ
PRO.22.4	hatu pe hiwemakubaĩmiski.
PRO.22.5	Huni txakabubu hiwekubaini mapukinã,
PRO.22.5	hawẽ hatu itxakawakĩ beparanaibu itxapa uĩkubaĩmisbuki.
PRO.22.5	Hakia tsuãra ibubis hawẽ hiwea pe mekekubaĩkinã,
PRO.22.5	hawara txakabu tibi dũkebaĩmisbuki.
PRO.22.6	Na habiatiã matũ bakebu tapĩmakinã,
PRO.22.6	yusiã pepawẽ hatu akãwẽ.
PRO.22.6	Txipu ewatã haska mĩ hatu yusini
PRO.22.6	hawa hene taskama mestebuyabis hawẽ hiwekubaĩshãkanikiki.
PRO.22.7	Mabuyabu shanẽ ibukĩ
PRO.22.7	habu nuitapaibu hatu yunukubaĩmisbuki.
PRO.22.7	Tsuãra hatu pei biãyumisbũ
PRO.22.7	habũ diriabu hatu dayamamisbuki,
PRO.22.7	hawẽ tsuma keska watanã.
PRO.22.8	Tsuãra txakabuwakubaĩkĩ
PRO.22.8	txakaburi tenekĩ mekubainaibũ
PRO.22.8	hanushũ Senhor Deus hatuki sinatakĩ hatu yamawashanikiki,
PRO.22.8	hawẽ mestẽti kushipawẽ hatu kushakinã.
PRO.22.9	Tsuãra nuitapaibu uĩkĩ hatuwẽ nuikĩ
PRO.22.9	hawẽ piti hatu pashkashũkĩ
PRO.22.9	hatu inãkubaĩmiswẽ taeshũ
PRO.22.9	Deusũ haburi uĩkĩ hatu duawashanikiki.
PRO.22.10	Ẽhẽ iki yura betsabuki kashemisbu
PRO.22.10	mae anua tsuãra mã hatu nitxĩshuna
PRO.22.10	ha habe ha iki yupukunãmisbu maĩshãkanikiki,
PRO.22.10	ana hãtxawẽ tsua detenameabumarã.
PRO.22.11	Tsuãra hawẽ shinã txanima uĩmakĩ
PRO.22.11	duapa hãtxawẽ shanẽ ibu hãtxakĩ benimawaibu
PRO.22.11	shanẽ ibu pepatũ hatu betxipaihairakĩ
PRO.22.11	hatu haibuwamisbuki.
PRO.22.12	Senhor Deusũ unanepabu hatu mekekĩ hatu uĩkubainaya
PRO.22.12	txanitxakamisbũ hatu yuikĩ:
PRO.22.12	“Txanima nũ matu yuiaii”,
PRO.22.12	ibiai txanitxakaibu
PRO.22.12	Senhor Deusũ hatu shabakabi kayati wamakĩ
PRO.22.12	hatu unãti wamamiski.
PRO.22.13	Txikishi hawaki beparametima
PRO.22.13	dayakatsi ikamawẽ taeshũ
PRO.22.13	hawenabu parãkĩ yuikĩ:
PRO.22.13	“Bai namaki inu betsa leão manakanãmiski.
PRO.22.13	Eki nukutã ea pitiruki.
PRO.22.13	Ẽ hawa kamaki”, ikĩ yuimisbuki.
PRO.22.14	Aĩbu hininipatũ hawẽ hãtxawẽ mia kemumairã,
PRO.22.14	mai kini keyatapahaira keskaki.
PRO.22.14	Haskawẽ taea hanu Senhor Deusũ tsuara ma yupua
PRO.22.14	tĩ imisbu anu hatũri hanu mia iyutiruki.
PRO.22.15	Berunãbũ shinã pepa unãmarã,
PRO.22.15	unaĩsmapatũ shinã txibaĩ patapakubainaibu
PRO.22.15	hanushũ hatu pewakĩ hatu kusha kusha akĩ
PRO.22.15	nĩkamakĩ hatũ patapa henematirubuki.
PRO.22.16	Huni mabuyabiakaĩkĩ
PRO.22.16	mabu inũ pei ana binũ, iwanã,
PRO.22.16	nuitapaibu hatu itxakawakĩ
PRO.22.16	mabuhairayabu besti hawẽ mabu hatu inãkubaĩmisburã,
PRO.22.16	txipu hari nuitapashanikiki,
PRO.22.16	ana mabu inũ pei hayamairã.
PRO.31.1	Eska hawẽ ewã yusiã nĩkanishũ shanẽ ibuhaira Lemuelĩ hatu kenemakubainikiaki.
PRO.31.2	Kukaã, Deus ẽ yukakubaina
PRO.31.2	ea nĩkatã Deusũ mia ea bimaima
PRO.31.2	ẽ mia kainiwẽ taeshũ
PRO.31.2	hawa ana betsa mia yusĩpa?
PRO.31.3	Eska mia yusinũ ea nĩkairawe.
PRO.31.3	Aĩbuaibuwẽ kemukũkaini
PRO.31.3	shanẽ ibukĩ hatũ kushipa benumisbuwẽ taeshũ
PRO.31.3	aĩbuaibu txutakubaĩkĩ
PRO.31.3	mĩ kushipa benuyamakubaĩshãwẽ.
PRO.31.4	Kukaã, mia yuinũ ea nĩkawe.
PRO.31.4	Uva vinho inũ shia paepa itxapa
PRO.31.4	shanẽ ibubu inũ yununikabũ akubainaiburã,
PRO.31.4	haska pemaki.
PRO.31.5	Haskairã, paẽshũ nukũ yunuti inũ
PRO.31.5	hawẽ nemati hãtxa hakimatã
PRO.31.5	nuitapaibu mekeama hatu itxakawakubaĩtirubuki.
PRO.31.6	Ha shia paepa inũ vinho aki mawai inũ nuitapaiburã,
PRO.31.6	hau habũ besti anũbũ nemayamashãwẽ.
PRO.31.7	Shia inũ vinho aki
PRO.31.7	nuitapai inũ isĩ tenebiai
PRO.31.7	hawa ana shinãma hakimatirubuki.
PRO.31.8	Yununikabube tsuara hãtxapanãbũ
PRO.31.8	tsuãra hatu nemaibu miã hatu merabewakĩ ha hatu nuitapawaibu
PRO.31.8	hatu hãtxashũkũkaĩshãwẽ.
PRO.31.9	Mia shanẽ ibutanã,
PRO.31.9	nuitapaibu inũ habu huni pepa
PRO.31.9	hatu itxakawaibu hatu nemashũkĩ
PRO.31.9	yunuti pepa kushipawẽ unãti wakĩ
PRO.31.9	yunu pewakubaĩshãwẽ.
PRO.31.10	Aĩbu duapa pepa bikatsi
PRO.31.10	benabaunarã, bikahairaki.
PRO.31.10	Hawaira hania mĩ betxitirumaki.
PRO.31.10	Ha aĩbu pepa haska mĩ betxitirurã,
PRO.31.10	hamapai dauti kushipa hawẽrua karuhaira binuhairaki.
PRO.31.11	Hawẽ benẽ hawẽ ainĩ hãtxa
PRO.31.11	haki txiti ikĩ ikũwãkubainaiwẽ taea
PRO.31.11	hawẽ hamapai dasibi hawẽ hiweti hayakubaĩmisbuki.
PRO.31.12	Shaba tibi hawẽ benimakatsi
PRO.31.12	hawẽ bene pe shinãshũkĩ
PRO.31.12	merabewaiwẽ taea hawẽ hiwea hirabiwẽ
PRO.31.12	hawẽ bene benimakũkaĩmiski.
PRO.31.13	Txashuwã dani lana inũ
PRO.31.13	shapu pepa benakĩ bitãshũ
PRO.31.13	hawẽ hiwe anu beshũ
PRO.31.13	hawẽ mekẽnẽ dayakĩ
PRO.31.13	lana inũ shapu turu akĩ
PRO.31.13	yumẽ wãtã timamiski, benimakinã.
PRO.31.14	Txaihairakea hukĩ shashu ewapawẽ mabu bemisbu keska wakĩ
PRO.31.14	txaihaira aĩbu kashũ piti betsa betsapa
PRO.31.14	hawenabu bishũtãtãmiski.
PRO.31.15	Penariama butukaĩ
PRO.31.15	hawenabu inũ hawẽ tsumabu
PRO.31.15	bawashũtã hatu pimamiski.
PRO.31.16	Hanu yunuti bai binũ ishũ uĩtã pekẽ
PRO.31.16	benimakĩ pei bikubaĩkĩ itxawashinawẽ bai bitã
PRO.31.16	hawẽ uva bai wamiski.
PRO.31.17	Haska watã hawẽ kushipawẽ dayai
PRO.31.17	ibubis shinã txãkaĩ benimai dayakũkaĩmiski.
PRO.31.18	Hawẽ tsumabu bariri pe hatu dayamabai
PRO.31.18	hari meshu merã dayakĩ hawẽ bĩ
PRO.31.18	hawaira nukawaismaki.
PRO.31.19	Hanushũ hawẽ mekẽnẽ ibubis yumẽ wãtã
PRO.31.19	tari wakĩ timakubaĩmiski.
PRO.31.20	Ha inũ, hawa hayabuma nuitapaibu merabewakĩ
PRO.31.20	haska yukaibu yaushiama hatu inãkubaĩmiski.
PRO.31.21	Hawenabu hatu matsi tari washuĩmawẽ taea
PRO.31.21	matsihairatiã dasibi yabukui peabũ
PRO.31.21	aĩbu pepa hatuwẽ dateismaki.
PRO.31.22	Hawẽ dayarã, ibubis dakukuti wakĩ inũ
PRO.31.22	batxi mayunepa hawẽrua watã sawekubaĩmiski.
PRO.31.23	Aĩbu dayakapawẽ taeshũ
PRO.31.23	hatũ mae anushũ hawẽ bene
PRO.31.23	dasibibũ unãkanikiki.
PRO.31.23	Ha dikabi hatũ mai pakea hirabi anushũ
PRO.31.23	shanẽ ibubũ hawẽ bene duawakĩ nĩkamisbuki.
PRO.31.24	Ha aĩbunã, tima tari txaipa inũ hawẽ nanesheketi timamis shũ
PRO.31.24	habu mabu inananaĩbu anu
PRO.31.24	hatu inãshũ pei bimiski.
PRO.31.25	Batxi pepa sawea keska wakĩ
PRO.31.25	kushipa inũ shinã pepawẽ shinaĩ
PRO.31.25	meshukiri hawara ishanai shinaĩ hawẽ nuikũkaĩsmaki.
PRO.31.26	Hãtxairã, unanepa hãtxawẽ hãtxakĩ
PRO.31.26	hatuwẽ nuikĩ hatu yusĩkubaĩmiski.
PRO.31.27	Habe hiwemisbũ hawara akubainaibu hatu shinãkĩ
PRO.31.27	hawẽ dayawẽ piti hatu bishũtã
PRO.31.27	hatubetã pikubaĩmiski.
PRO.31.28+PRO.31.29	Hawẽ bakebu inũ hawẽ benẽ kẽwãkĩ yuikĩ:
PRO.31.28+PRO.31.29	“Aĩbu pepa itxapabubiakẽ
PRO.31.28+PRO.31.29	mianã, dasibi mĩ hatu binuhairaki”,
PRO.31.28+PRO.31.29	akĩ yuikubaĩmisbuki.
PRO.31.30	Aĩbu natiã txipash hawẽ yura hawẽruabia
PRO.31.30	hawẽ shinã mĩ unãma hawẽ yurawẽ mia parãtiruki.
PRO.31.30	Ha inũ, hawẽ yura hawẽruabia hawaira atimapatiruki.
PRO.31.30	Hakia aĩbu betsa Senhor Deuswẽ datekĩ duawakĩ
PRO.31.30	pe shinãkubainai
PRO.31.30	ha aĩbukiri hawenabũ kẽwãkubaĩshãkanikiki.
PRO.31.31	Aĩbu pepa dayakapabu mae anu itxashũ
PRO.31.31	yura dasibibũ hau kẽwãkubainũbũwẽ,
PRO.31.31	haska hatu ashũkubaĩmis shinãkĩ yuikinã.
ISA.1.1	Haska ikũkaĩshanai Amozĩ bake Isaías nama keskawẽ Deusũ hawẽ hãtxa shabakabi bebũkiri unãmanikiaki, hawenabu Judákiri inũ hatũ maewã Jerusalémkiri hatũ shanẽ ibuhairabu Uzias inũ, Jotão inũ, Acaz inũ, Ezequias Judá anu habu shanẽ ibuhairakubainaibutianã.
ISA.1.2	Nai inũ maiĩ, matũ Senhor Deusũ matu yuiai nĩkakãwẽ.
ISA.1.2	“Matũ bakebu ẽ hatu yumewabia habu huni ewatã
ISA.1.2	hakia habũ ea danaĩ eki sinatakanikiki.
ISA.1.3	Awa bene ana pubẽmawakĩ hawẽ hubu meshteabu ana pubẽma hatũ ibu unãti wamamisbuki.
ISA.1.3	Ha inũ, jumentõ ha hiwe anu hanu ibuã ushãmis unãriamiski.
ISA.1.3	Hakia Israel enabu wakĩ ẽ hatu katubiani ea unãbuma inũ
ISA.1.3	ekiri daki shinã hayabumaki.”
ISA.1.4	Mã hunibu txakabuhairarã, mã peirakãwã!
ISA.1.4	Mã yurabu atimapa txakabu bestiwẽ kemui mã hiwearã,
ISA.1.4	matũ ibubũ txakabuwakubainibuwẽ taea
ISA.1.4	mã hawẽ bakebũ habias txakabu txibaĩbu inũ,
ISA.1.4	mã hawẽ bababũ haska ariaiburã,
ISA.1.4	haska wakĩ mã ma Senhor Deus heneaki.
ISA.1.4	Israelĩ Deus mekenã meribi mã hayabia putatã
ISA.1.4	mã ma shunũbainaki.
ISA.1.5	Maturã, haskai mã danananaĩ sinatai henekatsi ikamamẽ?
ISA.1.5	hawẽ ea kupi sharawe, ikarã.
ISA.1.5	Matũ yurarã, tsuã hani matu ana kushati hayamaki.
ISA.1.5	Matũ bushka ma matu makush makush akabu mã isĩ teneaii.
ISA.1.5	Haskawẽ taea matũ kushipa benui mã ma babui keyuaki.
ISA.1.6	Maturã, matũ bushka yura hirabiyabis mã hawa pe hayamaki.
ISA.1.6	Mã dasibi dete keshtuki,
ISA.1.6	matu kushakĩ matu pesha pesha akaburã.
ISA.1.6	Mã haskabiakẽ tsuã matu daũkĩ matu tsamiãbumaki.
ISA.1.6	Mã isĩ tenehairai hawẽ mã mainũ
ISA.1.6	sheniwẽ tsuã matu dapushabumariki.
ISA.1.7	Matũ mai pakea anu ana tsua hanu hiwetima wakĩ ma txakabuwakubainimabuki.
ISA.1.7	Matũ maewã tibi txiwẽ ma matu kuaĩmabuki.
ISA.1.7	Mã uĩbiaya matũ berubi matuki sinatamisbũ
ISA.1.7	matũ mibã mã banaima habũ pikanikiki.
ISA.1.7	Sodoma maewã Deusũ yamawani keska
ISA.1.7	matũ mai pakea dasibi matunari ma hayamaki.
ISA.1.8	Sião maewã anurã, hawa betsa bashikuamahairaki.
ISA.1.8	Habu henebainimaburã, uva bai anu peã shubu besti hayaki.
ISA.1.8	Barã betsa pepino beshea bai namakis anuri peã shubu besti hayaki.
ISA.1.8	Ha maewã keshebauna hiweaburã, matuki sinataibu besti hayaki.
ISA.1.9	Senhor Deus dasibi binuatũ hawa nukunabu eskarabes nuku hatube teshewama inirã,
ISA.1.9	na habiatianã, ha nawabu Sodoma inũ Gomorra anu hiweabu
ISA.1.9	Deusũ hatu yamawani keska nũ ikeanaii.
ISA.1.10	Maewã Sodoma shanẽ ibu inibu keskabuũ, Senhor Deusũ hãtxa nĩkakãwẽ.
ISA.1.10	Maewã Gomorra anua keskabuũ, nĩka pehaira wakãwẽ,
ISA.1.10	nukũ Deusũ matu yusiainã.
ISA.1.11	Senhor Deusũ matu yuikĩ:
ISA.1.11	“Haskakĩ hatira matũ inabu ea inãkĩ mã ea menushũmismẽ?
ISA.1.11	Matũ txashuwã bene inũ ina awa bene babupã sheni mã ea menu keyushũmisrã,
ISA.1.11	ma ẽ habu hatsãki.
ISA.1.11	Haskawẽ taeshũ ina awã himi inũ, txashuwã benẽ himi inũ, cabra bakẽ himi
ISA.1.11	txanima ana habu uĩkatsi ikama ẽ danãhairaii.
ISA.1.12	Matubu ea bebũ hushũ mã ea uĩmairã,
ISA.1.12	tsuã ẽ hiwe anu matu bitxia mã ikai?
ISA.1.12	ẽ hemaĩtĩki meseama hanu mapubaũkĩ
ISA.1.12	mã ea itxakawairã.
ISA.1.13	Matũ inãkuĩ ẽ ana betxipaiamaki.
ISA.1.13	Ana hamẽ ea beshũyamakãwẽ.
ISA.1.13	Habũ kuĩ inabainairã, ẽ ana shetekĩ tenetirumahairaki.
ISA.1.13	Matubu ushe bena tashniai tibitiã inũ,
ISA.1.13	huĩrukũti sábadotiã matunabu itxawatã keĩ benimai mã besimiski.
ISA.1.13	Hakia mã hiwe txakamiswẽ taea ha besi mã imis
ISA.1.13	betxipaiama ẽ danãhairaii.
ISA.1.14	Ushe bena tashniaitiã inũ haska itxatã mã pi beyuskũkainairã,
ISA.1.14	mã haskabiakubainaiwẽ taea ẽ matuki txikishtxakayamaii.
ISA.1.14	Mã haskakĩ ea bika tenemai ẽ ana haska tenetirumahairaki!
ISA.1.15	Matũ mekẽ meshãtã ebe hãtxakĩ mã ea yukabiaya
ISA.1.15	ẽ matukiri uĩkatsi ikamahairaki.
ISA.1.15	Mã ea yuka txakayamabiaya
ISA.1.15	mã mekẽ himi haswẽ taeshũ ẽ matu hawa nĩkamaki.
ISA.1.16	Matũ mekẽ mepanui perikãwẽ!
ISA.1.16	Ẽ uiaĩ anua hawara txakabu mã amis henerikãwẽ!
ISA.1.16	Mã txakabuwai hanũ beshtekerikãwẽ!
ISA.1.17	Pepa besti atikiri tapĩrikãwẽ!
ISA.1.17	Tsua ana parãtima menã pepati hawaira benakãwẽ!
ISA.1.17	Hatu itxakawaibu hatu merabewakãwẽ!
ISA.1.17	Yunuti hãtxawẽ taeshũ bake ibuuma hatu itxakawama hatu merabewa bestikubaĩkãwẽ!
ISA.1.17	Beneyabiani ana beneumabu
ISA.1.17	hawẽ hiweawẽ bika teneai merabewai hãtxashũkubaĩkãwẽ!” itã
ISA.1.18	Senhor Deusũ ana matu yuiai nĩkakãwẽ:
ISA.1.18	“Matube hãtxakĩ matũ hiwea ẽ matu pewakatsis ikai
ISA.1.18	nenu ea anu bekãwẽ.
ISA.1.18	Matũ txakabu huni dama tenã himi shana biri ikai keskabiakẽ
ISA.1.18	matu txuka pewakĩ matũ txakabu matu buashũkĩ
ISA.1.18	hushupa keska ẽ matu henekatsis ikaii.
ISA.1.18	Mã txakabumis atimapahairabiakẽ
ISA.1.18	matu txuka pewakĩ matũ txakabu matu buashũkĩ
ISA.1.18	hushupa keska ẽ matu henekatsis ikaii.
ISA.1.19	Shinã betsatã mã ea nĩkakubainaibunã,
ISA.1.19	ha mai anua mibã pepahaira beneai haya mã pikubaĩshanaii.
ISA.1.20	Hakia shinã betsakatsi ikama hẽ iyamai danananaĩ sinatai mã heneamarã,
ISA.1.20	tsuã ana matu merabewama detenameaibu anua mã mawashanaii”,
ISA.1.20	ikĩ ibubis Senhor Deusũ matu yuishuki.
ISA.1.21	Haskatã maewã nĩkanikabia
ISA.1.21	haskai shinã txakai mĩ ma aĩbu hininipa keskamẽ?
ISA.1.21	Uatiã dasibi minabu pe hiweshũ pe besti aki hiwekubainibuki.
ISA.1.21	Hakia eskatianã, mã huni sinatapabu bestiki.
ISA.1.22	Mĩ prata pei karu keska ibiani
ISA.1.22	eskatiã maei mĩ txaka putamisbu keska bestiki.
ISA.1.22	Mĩ uva vinho pepa keska ibiani
ISA.1.22	ana haskama txĩtũtã mĩ ũpash paisma keska bestiki.
ISA.1.23	Haska inũ, matũ shanẽ ibuburã, sinatapa yumetsubũ haibuaibuki.
ISA.1.23	Ana pei mais hatu pewashũkatsi ikama
ISA.1.23	hatu parãkĩ hatũ peiwẽ besti hatu itxakawakubaĩkanikiki.
ISA.1.23	daketapai ea inãkuĩwẽ ika ea ikĩ bena bestikubaĩkanikiki.
ISA.1.23	Bake ibuumabu hatu pe merabewati shinãbiai habũ hatu uĩs bestikanikiki.
ISA.1.23	Ha inũ, aĩbu beneyabiani beneumabukiri
ISA.1.23	habũ hatu merabewai pe hãtxashũkatsi ikama hatuki petxiabuki.
ISA.1.24	Haskawẽ taeshũ Senhor Deus kushipa dasibi binuatũ
ISA.1.24	hawẽ kushipawẽ Israel merabewamis
ISA.1.24	hawẽ hãtxa kushipawẽ hatu yuikĩ:
ISA.1.24	“Hatishũ besti matũ txakabu ẽ tenetiruki!
ISA.1.24	Mã habu eki sinataiburã, matũ txakabu tanatã
ISA.1.24	matube detenameai keskakĩ ẽ matu kupishanaii.
ISA.1.25	Hanushũ ana matu kupi benawakĩ
ISA.1.25	sinatakauã matũ txakabu atimapa tibi dasibi itxawatã
ISA.1.25	txaka putamisbu keska pewakĩ ẽ kua keyukatsis ikaii.
ISA.1.26	Matũ shanẽ ibu unãti wanikabu habu dukũ inibu keska
ISA.1.26	ẽ ana matu katushũ yunushanaii.
ISA.1.26	Matũ huni unanepabu habu dukũ inibu keska
ISA.1.26	matu merabewakĩ ana ẽ matu katushũ yunuriashanaii.
ISA.1.26	Haska tibi ẽ ana matu waya txipu tsuabũra matu uĩtã yuikĩ:
ISA.1.26	‘Ha maewã Jerusalém anurã, ana tsua itxakanika hayamaki.
ISA.1.26	Ha maewã anushũ Deus besti txibãkubaĩkanikiki’, ishãkanikiki.
ISA.1.27	Ẽ itxakanika hayama inũ ẽ mekenã pepatũ
ISA.1.27	mã Sião anu hiweabu matũ txakabu ẽ matu putama
ISA.1.27	ea anu mã ana txĩtũshanaii.
ISA.1.28	Hakia itxakanikai sinatamisbu inũ txakabubu
ISA.1.28	habu ea anu beabuma hatu kupikĩ ẽ yamawashanaii.
ISA.1.28	Habũ ea henebaini mawashãkanikiki.
ISA.1.29	Mã habũ ha hi itamama namã inũ hua bana betxipaikĩ
ISA.1.29	hanushũ yushibu betsa betsapa mã kẽwãkubaĩmisburã,
ISA.1.29	haburã, mã dakehairashanaii.
ISA.1.30	Maturã, ha hi ewapa pei shanakaini hushĩmis keska mã ishanaii.
ISA.1.30	Ha inũ, ha hua bana tsuã ũpash tatxa aisma keska mã ishanaii.
ISA.1.31	Ha shanẽ ibu kushipai kẽmisburã,
ISA.1.31	ana haskama betsai basi txushiai keska ishanikiki.
ISA.1.31	Hatũ dayarã, txi peshe peshe iki hawaira nukamis keska ishanikiki.
ISA.1.31	Ha huni inũ hawẽ daya habia dabe hanu dabes ketia hi ikai
ISA.1.31	tsuã hatu nukawatiruma ishãkanikiki.”
ISA.2.1	Na haska ikũkaĩshanai Amozĩ bake Isaías nama keskawẽ Deusũ hawẽ hãtxa shabakabi bebũkiri Judákiri inũ hatũ maewã Jerusalémkiri shabakabi unãmanikiaki.
ISA.2.2	Hanu bari hawẽ henei ma kemaya
ISA.2.2	ha mati anu Senhor Deus kẽwãti hiwe hayakẽ
ISA.2.2	Deus hakiri hãtxakĩ mestẽwãshanikiki.
ISA.2.2	Ha mati binua anushũ hakiri pe shinãkĩ mati tibi binua anu
ISA.2.2	nawa shukua betsa betsapa beshãkanikiki.
ISA.2.3	Sião anu Senhor Deusũ yusiã tashni Jerusalém anu hawẽ hãtxa kaĩshanaiwẽ taea yurabu mirimahaira hanu hikitushitã yuikĩ:
ISA.2.3	“Senhor Deusũ Mati Sião anu nũ mapekenũ bekãwẽ,
ISA.2.3	Jacó mekenika Senhor Deusũ kẽwãti hiwe anurã.
ISA.2.3	Harishũ hawẽ pe hiweti shinãkiri nuku yusiãbu
ISA.2.3	ha bai keska hawẽ yusiã txibãkĩ
ISA.2.3	tapĩ nũ pepashãkanaii”, ika
ISA.2.3	bebirã bebirãshãkanikiki.
ISA.2.4	Hanushũ nawa shukua tibi Senhor Deusũ unãti wakubaĩshanikiki,
ISA.2.4	ha yurabu itxapahairabu hawawẽra ha imisbu
ISA.2.4	haratura pepa inũ haratubũra kaneaibu unãtã hatu pewakinã.
ISA.2.4	Hatu haska wa hanua habu maei betsairã,
ISA.2.4	hatũ nupe kenu txaipabu betsa wakĩ
ISA.2.4	hawẽ mai tsispubirãti washãkanikiki.
ISA.2.4	Ha inũ, hatũ txatxiti betsa wakĩ teshki matxatu washãkanikiki.
ISA.2.4	Ha haskaibutianã, ha yurabu ana hatũ detenameti mabu betsawẽ
ISA.2.4	ana tsuabe detenameama ishãkanikiki.
ISA.2.4	Ha inũ, detenametikiri ana tsuã hatu yusiãma ishanikiki.
ISA.2.5	Jacó enabuũ, Senhor Deusũ yusiã pepa shaba keska txibãbaini
ISA.2.5	hawẽ hiwei taeribainãkãwẽ!
ISA.5.1	Ẽ haibu pepahaira ẽ hakiri kãtai ea nĩkakãwẽ,
ISA.5.1	hawẽ uva bai betxipaimiskiri ẽ kãtashunairã.
ISA.5.1	Ẽ haiburã, uva bai hayaki.
ISA.5.1	Hawẽ bai anurã, mai pepahaira hayaki.
ISA.5.2	Pukĩbaĩkĩ mai pewakĩ mishki putakĩ pewatã
ISA.5.2	hawẽ uva tatxa pepa bitã banaimaki.
ISA.5.2	Hanushũ hawẽ bai nemaki hanushũ uĩbaũti hiwe pishta keyatapa waimaki.
ISA.5.2	Ha inũ, hanushũ tsinikĩ vinho wãti pewaimaki.
ISA.5.2	Ẽ haibũ haska watã hawẽ uva banaima
ISA.5.2	uva batapa manabiaya
ISA.5.2	hakia hawẽ uva besheai anu uva bimi pe ikama
ISA.5.2	bimi bũkash besti hayashinaki.
ISA.5.3	Ha maewã Jerusalém anu mã Judá enabu hiweabuũ,
ISA.5.3	natiã ẽ matu yukai ea yuikãwẽ:
ISA.5.3	Ha uva bimi bũkashrã,
ISA.5.3	haratu tsua txakabumẽkainã, ẽ uva baimẽkaĩ, ẽ eamẽkainã.
ISA.5.4	Ha ẽ uva bai anurã, ana hawa husitibiakẽ
ISA.5.4	ẽ haska wama ikimamẽ?
ISA.5.4	Ẽ hawa hakimatã akama ikimamẽ?
ISA.5.4	Uva batapa ikai ẽ manabiaya
ISA.5.4	haskai uva haska ikama bũkash ishiãmẽ?
ISA.5.5	Eskaki. Matu yuinũ ea nĩkakãwẽ,
ISA.5.5	ẽ uva bai haska wakatsi hakiri ẽ shinainã.
ISA.5.5	Ẽ hawẽ hatu nemakĩ keneima daka pekati, hau txakabuwanũbunã.
ISA.5.5	Ẽ mishki kenebaunima daka ẽ berãti, hau haki pai pai inũbunã.
ISA.5.6	Haska watã haki petxikaĩkĩ ẽ henebaĩkĩ
ISA.5.6	ana pewakĩ ẽ ana hawa dameshteama inũ ẽ ana basi meshatirumaki.
ISA.5.6	Ẽ haska wabaina hanu ni shushu benei inũ
ISA.5.6	hau mae musha benetxakayamashanũwẽ.
ISA.5.6	Ha inũ, hau ana hamamaki ui iyamanũ
ISA.5.6	nai kuĩ ẽ nemashanaii.
ISA.5.7	Na uva baikiri miyuirã,
ISA.5.7	Senhor Deus dasibi kushipahairatũ habu betxipaikĩ
ISA.5.7	uva bai banayama keskarã,
ISA.5.7	Israel hiweabu hatũ mai pakea inũ
ISA.5.7	Judá enabũ mai pakeaki.
ISA.5.7	Hanushũ hawẽ yunuti inũ hawẽ nematiki mesekĩ hau txibãkubaĩshanũbũ
ISA.5.7	Senhor Deusũ hatu manabiaya
ISA.5.7	habu anurã, sinatai inũ detenameaibu besti hayaki.
ISA.5.7	Ha inũ, hawẽ yunuti kushipa pepa katuaibu hatu manabia
ISA.5.7	haska hiweama hatu nuitapawaibu
ISA.5.7	isĩ tenei biski ikaibu ẽ nĩka bestikubainaii.
ISA.6.1	Ha baritiã Uzias shanẽ ibuhaira mawaya Senhor Deus ẽ uĩmakiri matu yuinũ nĩkakãwẽ. Hawẽ tsauti keyatapahaira anu tsaua hawẽ Templo kesha tari di akĩ keyubima tsaua ẽ uĩmaki. 
ISA.6.2	Hawẽ nai tsuma betsabu serafin txi keska ha mamaki hayaki. Habu tibirã, 6 hawẽ pũyã peiyabuki. Hatũ pũyã peiya dabewẽ hatũ besu bepuabuki. Hanushũ pei dabewẽri hatũ yura bemakis bepuabuki. Hanua pei dabewẽri nuyabaũmisbuki. 
ISA.6.3	Habu yuinamei hãtxabaũkĩ yuikĩ:
ISA.6.3	“Meribi pepa, pepahaira
ISA.6.3	Senhor Deus kushipahaira nukũ Shanẽ Ibuhairaki.
ISA.6.3	Hatunã, mai hirabi dasibi hawẽ kushipawẽ atxi keyuaki.”
ISA.6.4	Hanua hui kushipa kaĩkaĩkĩ Senhor Deusũ kẽwãti hiwe beputi taka taka aki inũ habia hiwe uke merãri txi kuĩ keska mataya 
ISA.6.5	eã shinãkĩ: “Earã, ẽ peirawa! Ẽ ma mawaii! Ibubis ẽ beruwẽ ẽ Shanẽ Ibuhaira Senhor Deus kushipahaira dasibi binua ẽ uĩshuki, ẽ huni hawa pepama ẽ keshawẽ txakabu ẽ yuimis inũ ha huni txakabubube ẽ hatube hiwearã.”
ISA.6.6	Haska uĩkĩ ẽ shinãbiaya habiatiãri ha serafin txi hi ikai betsa ẽ nia anu nuyakirã hawẽ mane tsumatiwẽ txi tsistu txi tapu anua tsumabirã 
ISA.6.7	hawẽ ẽ kesha ea metsamatã yuikĩ:
ISA.6.7	“Uĩwẽ. Na txi tsistuwẽ mĩ kesha ẽ mia metsamashurã,
ISA.6.7	hawẽ mĩ txakabu ẽ mia hayama washũshuki.
ISA.6.7	Mĩ txakabumis ẽ mia buashũshuki.”
ISA.6.8	Hanushũ ẽ nĩkaya Senhor Deusũ hawẽ hui kaĩmakĩ ea yuikĩ:
ISA.6.8	“Tsuã nukũ hãtxa nuku yuishũtiru tsua nitxĩpa?” ikaya
ISA.6.8	eã kemakĩ:
ISA.6.8	“Earã, ẽ nenuki.
ISA.6.8	Habia menã ea nitxĩriwe!” ẽ aka
ISA.6.9	hatũ ea yuikĩ:
ISA.6.9	“Kashũ yurabu eska ea hatu yuishũtãwẽ:
ISA.6.9	‘Ẽ hãtxa nĩkabiai habũ hawa nĩka pewama ishãkanikiki.
ISA.6.9	Uĩ bestishãkanikiki, habũ hawa tapiãbumarã.’
ISA.6.10	Hatu nĩkamamakĩ habũ shinã hatu beputãwẽ.
ISA.6.10	Hatũ pabĩki inũ hatũ beru bepukĩ hatu hunebaũtãwẽ.
ISA.6.10	Mĩ hatu haska wa
ISA.6.10	uĩbiai inũ nĩkabiakĩ hawa ekiri tapiãma ishãkanikiki,
ISA.6.10	hau ea anu beaibu ẽ hawa hatu shusha wayamashanunã”, ikaya
ISA.6.11	eã yukakĩ:
ISA.6.11	“Senhor Deusuũ, haskarã, hatiã kauã ishanimẽkaĩ?” akĩ ẽ yuka
ISA.6.11	Senhor Deusũ ea kemakĩ:
ISA.6.11	“Haskairã, na mae ewapabu ma yamawa
ISA.6.11	ana hanu yura hayama inũ,
ISA.6.11	hatũ hiwe merã tsua hiweama inũ,
ISA.6.11	hatũ bai tibi ana hawa mibã hayamakẽ ishanikiki.
ISA.6.12	Ha inũ, ea Senhor Deusũ ha yurabu ẽ hatu txai putakẽ
ISA.6.12	hatũ mae anu hawa hayama shakakẽ
ISA.6.12	hatiã ipakeshanikiki.
ISA.6.13	Ha yurabu décima parte ẽ hatu heneima
ISA.6.13	haburi ẽ yamawaya haskaitiã ipakeshanikiki.
ISA.6.13	Eska keskairã, hi keyatapa derabu
ISA.6.13	hawẽ buru besti henemiski.
ISA.6.13	Hakia hawẽ buru anua hawẽ tushpi betsa datakukirãmis keskai
ISA.6.13	enabu anua hawẽ baba betsa
ISA.6.13	meribi txakabuma tashnikaũshanikiki”, akĩ Deusũ ea waimaki.
ISA.7.1	Jotãonẽ bake Acaz, Uziasĩ babarã, Judá anu hatũ shanẽ ibuaya habiatiãri Síria nawa shanẽ ibuhaira hawẽ kena Rezim hawẽ mae anu shanẽ ibuaya hanua Israel shanẽ ibuhaira Remaliasĩ bake Peca hatu shanẽ ibushunaya ha dabe dasitã Jerusalém hatu detetã mebinũ ika ibiaibũ hakia haska washũ atirubuma inibukiaki. 
ISA.7.2	Haskaibutiã tsuãra shanẽ ibuhaira Acaz inũ hawenabu anu hatu banabimakĩ: “Síria nawabu Efraim enabube dasitã matuki yubakakanikiaki”, hatu wa hanua Acaz inũ hawenabũ haska nĩkatã datebauni huĩti bene bene iki hi shukua niwẽ hatu bubi bubi amis keskaibũ
ISA.7.3	hanushũ Senhor Deusũ Isaías yuikĩ: “Ha tari hanushũ patsamisbũ basi bai anu ha baiwẽ katãwẽ. Kai pashku debu anu shãtu wanibu anu ha deshũ anu mĩ huni bake Sear-Jasubebe hikikaĩ shanẽ ibu Acaz hari uĩ ka haki nukutã 
ISA.7.4	eska yuitãwẽ:
ISA.7.4	‘Síria shanẽ ibu Rezim hawenabube inũ Remaliasĩ bake
ISA.7.4	matuki sinatahairai txi tsistu dekẽbia
ISA.7.4	ma nukai keskabuki.
ISA.7.4	Haskawẽ taea mesei hatuwẽ dateama
ISA.7.4	mimebi pe mekewe.
ISA.7.5	Síria nawa inũ Efraimnẽ enabu inũ Remaliasĩ bake shanẽ ibuhaira
ISA.7.5	habũ matu txakabuwanũ ika yubakakanikiki.
ISA.7.5	Habu hãtxai:
ISA.7.6	‘Judá mai pakea anu hikibainã,
ISA.7.6	hatu datetã nũ hatu maemarã, nukũ shanẽ ibu wakinã,
ISA.7.6	Tabealĩ huni bake anãshãkãwẽ’, ibiaibũ
ISA.7.7	hakia Senhor Deusũ habukiri yuikĩ:
ISA.7.7	‘Tsuã taska haska watirumahairaki!
ISA.7.8+ISA.7.9	Síria mai pakea maewã hanushũ shanẽ ibuhaira hiweshũ yunumisrã, Damascoki.
ISA.7.8+ISA.7.9	Rezimnã, Damasco shanẽ ibuhairaki.
ISA.7.8+ISA.7.9	Hamẽ Efraim mae pakea maewã hanushũ shanẽ ibuhaira hiweshũ yunumisrã, Samariaki.
ISA.7.8+ISA.7.9	Remaliasĩ huni bake shanẽ ibuhairai Samaria anu hiweaki.
ISA.7.8+ISA.7.9	Haskabiakubainaibũ 75 ano keyuriamatiã
ISA.7.8+ISA.7.9	Efraim maewã yamashanikiki.
ISA.7.8+ISA.7.9	Hamẽ maturi mã Deuskiri shinãkĩ pe mestẽwãmarã,
ISA.7.8+ISA.7.9	maturi habiaskariai mesteãma mã keyushanaii’, matu waikiki. Atãwẽ.”
ISA.7.10	Acaziĩ, Senhor Deusũ mia ana yuikiki. Nĩkawe: 
ISA.7.11	“Mĩ Senhor Deusũ hau haska tsuã atiruma mia ashunũ hawẽ unãmati hawara yukawe, na mai bemakia kasmai, mai uke merãhaira mai meranua kasmai, manaũrihaira nai anuarã”, aka
ISA.7.12	Acazĩ Isaías nĩkatã kemakĩ: “Eã ẽ haska watirumahairaki, ẽ shanẽ ibu Senhor Deus unãti wakĩ hawẽ unãmati yukakinã”, ikaya
ISA.7.13	hanushũ Isaíasĩ ana yuikĩ:
ISA.7.13	“Davi shanẽ ibuhairani anua hawẽ bababuũ, ea nĩkakãwẽ, matu yuinunã:
ISA.7.13	Ẽ hunĩ mia yunubia danãkĩ mĩ ea bika tenemaii.
ISA.7.13	Hakia ẽ Deus ana danãhairakĩ ẽ Deus mã bika tenemariaii.
ISA.7.14	Mĩ haska shinãbiaya Senhor Deus kayabitũ
ISA.7.14	hawẽ unãmati hatũ matu uĩmashanikiki.
ISA.7.14	Txipash tsuã txutariama anua huni bake nanetã kaĩshanikiki.
ISA.7.14	Ibuã hawẽ kena kenakinã, Emanuel washanikiki.
ISA.7.15	Ha huni bake kaĩmashunã,
ISA.7.15	bakeishtatũ awa txutxu tãki inũ buna bata pikubaĩshanikiki.
ISA.7.16	Hawa txakabu inũ hawa pepa unãriama haskaitiã ha mai pakea anushũ
ISA.7.16	shanẽ ibuhaira dabetũ mia dateaiburã,
ISA.7.16	hatũ mai pakea henebainabu ana tsua hayama ishanikiki.
ISA.7.17	Senhor Deusũ mia anu txakabuhaira hatiãra yunushanikiki,
ISA.7.17	mĩ mae anu hiweabu inũ minabu mĩ hiwe hawẽrua anu hiweabu anu kaĩmakinã.
ISA.7.17	Efraim inũ Judá mã pashkanitiã haska mã hiweisma txakabuhaira matu anu tashniai mã uĩshanaii.
ISA.7.17	Na haska txanirã, Assíria shanẽ ibuhairatũ hatu ashanaikiri yuinikiaki.
ISA.7.18	Egito henewã kesha ukeri txai hiwebaunabu
ISA.7.18	Senhor Deusũ hatu yunua haria ha yurabu ha baritiã txupe beas shãkanikiki.
ISA.7.18	Assíria anu hiweaburi shara beasriashãkanikiki.
ISA.7.19	Habu itxatã hawairabirã hanu hunei mawa shãkĩ tibi hunei inũ, tãpe tibi anu huneriai inũ, ni mushaya tibi anuri hunei inũ,
ISA.7.19	txatxa tsaua ina awã amis anu hanu huneshãkanikiki.
ISA.7.20	Ha haskaibutiã Assíria shanẽ ibuhaira Hene Eufrates ukeri txaihairakea
ISA.7.20	Senhor Deusũ hatu yunuyutã merabewakĩ
ISA.7.20	Senhor Deusũ nupe kenu keshni ati keskakirã
ISA.7.20	Assíria shanẽ ibuhairatũ Israelĩ enabũ bu inũ, hatũ keshni inũ,
ISA.7.20	hatũ bikerã dani hatu berẽ akĩ hatu itxakawashanikiki.”
ISA.7.21	Ha hatu haska waibutiã tsuara hatũ mai pakea yamawaibutiã habu pashaimashũ hatũ mae anushũ hatũ ina awa bake yushã inũ txashuwã bake yushã dabe yumewatã 
ISA.7.22	hatũ txutxu paipaima tsinikĩ hamẽ atã txutxu tãki pikĩ buna bata akubaĩshãkanikiki.
ISA.7.23	Ha hatu haska waibutiãri ha dukũ uva bai 1.000 tashku banabu hawẽ karu 1.000 prata pei heshe ibiamis maei musha besti beneshanikiki. 
ISA.7.24	Mai pakea hirabi anu hari kairã, ha musha beneyamawẽ taea piaya kashũ yuinaka tsakati besti ishanikiki. 
ISA.7.25	Mati anu dayakĩ mai beresh atiwẽ urubiapaunibu maei musha mirima beneyamakẽ ana hari ka tsua dayatirumakẽ inabu awa inũ txashuwanẽ piti besti basi beneshanikiki.
ISA.8.1	Senhor Deusũ ea yuikĩ: “Hi besha ture sapa bitã haki mĩ hãtxa kuĩwẽ eska kenewe: ‘Maer-Salal-Hás-Baz’, wakinã. 
ISA.8.2	Haska mĩ wai habũ uĩtã txanitirubu huni dabe txanitxakaisma Deusbe hawenabu hãtxashunika Urias inũ betsa Jeberequiasĩ huni bake Zacarias hau unanũ hatu bebũshũ kenewe”, ea wa
ISA.8.3	txipu ẽ aĩ Deusũ hãtxa yuishunikabe ẽ habe txutanameima ha tuyatã huni bake kainiki. Hanushũ Senhor Deusũ ea yuikĩ: “Mĩ bake kenakinã, ‘Maer-Salal-Hás-Baz’, washãwẽ, nukũ hãtxawẽ yuiarã, ‘Hawairakirã atxishũ yamawaki’, akinã. 
ISA.8.4	Mĩ bake kaĩma hawa hãtxa pesei kenãnamei: ‘Papaii’, iki ‘Mamaiĩ’, iriamakẽ Damasco inũ Samaria anu hiweabu Assíria nawabũ hatu atxishũ yamawatã hatũ mabu hawẽrua hatũ shanẽ ibũ hiwe ewapa anu bushãkanikiki”, ea watã 
ISA.8.5	Deusũ ana ea yuikĩ:
ISA.8.6	“Assíria shanẽ ibu Rezim inũ Remaliasĩ bakẽ hatu datekĩ
ISA.8.6	atxikatsis ikaibuwẽ taea Judá enabu hatuki dateaibũ
ISA.8.6	Siloé hene pes daka unãshubira habamis
ISA.8.6	Judá enabũ itxakawakanikiki.
ISA.8.7	Haskawẽ taeshũ Hene Eufrates Senhor Deusũ mata wakĩ
ISA.8.7	hatu atximashanikiki.
ISA.8.7	Haska yuiarã, Assíria shanẽ ibũ hawẽ kushipawẽ hatu atxi keyushanikiki.
ISA.8.7	Hawẽ pashku teshesha tibiwẽ hene hikibaĩkĩ
ISA.8.7	dasibi kẽku mataismabia atxikĩ keyukĩ
ISA.8.8	Judá mai pakea hari binubaĩ
ISA.8.8	hari kesuismabia kẽku tsakashanikiki.
ISA.8.8	Isa hawẽ pei pexa dakamis keskakĩ,
ISA.8.8	Emanuelĩ, mai hirabi mĩ atxi keyushanaii.
ISA.8.9	Nawa shukua tibibuũ, matunabube itxatã hatu deteshãkãwẽ.
ISA.8.9	Mai pakea txai tibi anu hiweabuũ, mã eskashanai nĩkakãwẽ.
ISA.8.9	Detenamenũ ishũ matũ pia mã bibiabauna
ISA.8.9	txanima mã datehairashanaii.
ISA.8.10	Mã nukukiri yubakabia mã akama ishanaii.
ISA.8.10	Haska betxipaikĩ mã katushũ yuibia mã nuku akama iriashanaii,
ISA.8.10	Deus nukube nashui itã nuku mekeawẽ taearã.”
ISA.8.11	Senhor Deusũ ea tsuma mestẽwãtã ha huni txakabubũ shinã ẽ hatu txibãyamanũ bebũkiri ea unãmakĩ nemakĩ ea yuikĩ: 
ISA.8.12	“Habu matukiri yubakaibũ hatubebis yubakayamakãwẽ. Habũ matu datekĩ mesewabiaibũ hatuwẽ dateyamakãwẽ. 
ISA.8.13	Senhor Deusũ dasibi binua meribi pepa hatũ nema keyutiru bestiki datekãwẽ. Ha bebunua besti mã haki datetiruki. 
ISA.8.14	Earã, matuwẽ taea ẽ eskaki. Ẽ matũ itxati hiwe meribi keskaki. Hakia Israelĩ bakebũ shanẽ ibu dabe ẽ mishki daka haki huti itirubu keskaki. Eki huti ika keskatã ea danaĩ ha shanẽ ibu dabe hatunabube di ishãkanikiki. Jerusalém merã hiweaburã, ẽ birũ keska anu hikitã haburi harakiri kaĩtima nuitapashãkanikiki. 
ISA.8.15	Itxapahaira eki huti ishãkanikiki. Eki huti itã di iki mawashãkanikiki. Haburã, birũ merã hikiaibu hatu bepuabu harakiri kaĩtirubuma ishãkanikiki”, itã,
ISA.8.16	ana Senhor Deusũ ea yuikĩ:
ISA.8.16	“Na ẽ hãtxarã, arukĩ pewawe.
ISA.8.16	Haska ẽ mia yusĩkĩ unãmashurã,
ISA.8.16	mestẽwãtã miki txiti ikabu hatu yusĩkubaĩwẽ”, ea waya
ISA.8.17	Senhor Deusũ hawẽ hãtxa Jacó enabukiri hunebiaya
ISA.8.17	eanã, ikũwaĩ ẽ haki txiti ikaii.
ISA.8.18	Senhor Deusũ hawẽ bake betsabu ea anu inãkĩ yunua habubetã
ISA.8.18	Israelĩ enabu Senhor Deusũ haska betxipaiai
ISA.8.18	hawẽ kushipa unãmakĩ shabakabi wati nũ ikũkainaii.
ISA.8.18	Mati keyatapa Sião anu hiweshũ
ISA.8.18	Senhor Deus dasibi kushipa binuatũ nuku yunua
ISA.8.18	nũ akai nũ hawena nuku uĩshãkanikiki.
ISA.8.19	Hakia huni betsabũ matu yuikĩ:
ISA.8.19	“Mawabũ yushĩbe hãtxamisbu yukakãwẽ.
ISA.8.19	Ha huni mukayabu hatũ yushĩbe hãtxai shei ikawẽ
ISA.8.19	tsuã nĩkatirumawẽ hãtxamisbuki.
ISA.8.19	Yurabu hatũ yushibube hãtxakinã,
ISA.8.19	mawabũ unanepa hãtxa yukatimamẽ, hiweabunã,
ISA.8.20	haskashanaibu tapĩkinã?
ISA.8.20	Haska hakiri hãtxakĩ yukabiamisburã,
ISA.8.20	habũ yuiairã, patapa unaĩsmapabuki!
ISA.8.21	Ha huni shinã pewama buni paepai
ISA.8.21	buni bestiwẽ nui sinatai mapubaũshãkanikiki.
ISA.8.21	Haskakĩ hatũ shanẽ ibuhaira inũ hatũ yushibu yupui
ISA.8.21	hatuki hãtxa txakabushãkanikiki.
ISA.8.21	Manaũri nai teskãshũ uĩtã
ISA.8.22	hanushũ txipu maĩ tinĩtã
ISA.8.22	hawa pepaki nukuama nuitapahairai inũ
ISA.8.22	meshu merã bika besti tenei
ISA.8.22	dasibi meshũ besti atxia uĩshãkanikiki.
ISA.8.22	Habũ hatu atxia harakiri shinãbaini pashatirubuma ishãkanikiki.
ISA.9.1	Galiléia mai pakea anu Zebulom maewã inũ Naftalĩ maewã anu ha dapi nawabũ Deus ikũwãbuma hiweabu, Hene Jordão kesha ukeri inũ Ianẽwã Mediterráneo kesha betsauri nawabu hiweabu Deusũ ha dukũ hatu itxakawabiapaunishũ ana betsatiã Deus habuwẽ nuikĩ hatu duahairawashanikiki.
ISA.9.2	Ha yurabu meshu merã punu nuka mapua keskabu
ISA.9.2	ẽ hatu merabewaya bĩ ewapa txasha tashnia
ISA.9.2	ea hawa unãbuma ha nawabu meshu merã hiwea keskabũ ha bĩ uĩshãkanikiki.
ISA.9.3	Senhor Deusuũ, hawẽ benimati ewapa mĩ ma yunuaki,
ISA.9.3	nũ hawẽ benimahairairã.
ISA.9.3	Nukũ yunu tseka keyutã nũ benimamisbu keskai,
ISA.9.3	dasibi mia bebunua benimashãkanikiki.
ISA.9.3	Tsuabũra hawara mabu hawẽrua pepa hatu pashkashunabu bi benimai keskai
ISA.9.3	mia bebunua benimatxakayamashãkanikiki.
ISA.9.4	Tsuãra hatu tsuma washũ hatu bika tenemaibu inũ,
ISA.9.4	bika betsa betsapa habũ meaibu inũ,
ISA.9.4	shanẽ ibubũ hatu itxakawamisburã,
ISA.9.4	haburã, mĩ hatu nemakĩ putamashanaii,
ISA.9.4	ha Midiã nawabu mĩ hatu yamawani keska wakinã.
ISA.9.5	Soldadobu detenamei hatũ bitxi tae keyatapa sawea
ISA.9.5	barush barush ibaĩmisbu inũ,
ISA.9.5	hatũ tari himi has mapumisbu haburã,
ISA.9.5	txiwẽ mĩ hatu yamawakĩ kuashanaii.
ISA.9.6	Hamẽ betsarã,
ISA.9.6	Deusũ hawẽ kushipawẽ dasibi betsa wakĩ
ISA.9.6	bakeishta nuku inãshanikiki.
ISA.9.6	Ha bake nuku anu yunua kaĩshanikiki.
ISA.9.6	Hatũ kushipa bitã shanẽ ibuhairashanikiki.
ISA.9.6	Hawẽ kena tibi inãkinã, eska washanikiki:
ISA.9.6	Hawẽ yubakani nũ haskashanai unãmanika pehairaki.
ISA.9.6	Deus kushipahaira tsuã binutirumaki.
ISA.9.6	Epa hiweibi hiweaki.
ISA.9.6	Hawẽ taea Deusbe unanuma hiwetiki.
ISA.9.7	Ha yumetã tsauirã,
ISA.9.7	Davi shanẽ ibuni anu tsaushanikiki.
ISA.9.7	Shanẽ ibuhairakĩ hawẽ kushipawẽ
ISA.9.7	mai hirabi anu shanẽ ibukĩ tsuma keyubaũshanikiki.
ISA.9.7	Hawẽ unanuma hiweaibu keyuama inũ
ISA.9.7	hawẽ yunuti kushipa keyuama ipakeshanikiki.
ISA.9.7	Ha shanẽ ibuhairairã, mestẽ tsuã maewakĩ
ISA.9.7	tsekatiruma habias ipakeshanikiki.
ISA.9.7	Deus kushipahaira dasibi binua hawẽ nui pae
ISA.9.7	tsuã nuka watirumatũ nuku haska washũshanikiki.
ISA.11.1	Jessé enabu Assíria nawabũ hatu itxakawakinã,
ISA.11.1	hi derakĩ hatu hawẽ buru keska besti wanibuki.
ISA.11.1	Hakia ha hi buru anua ana takushanikiki.
ISA.11.1	Hawẽ tatxa anua hawẽ tapũ betsa hukũmis keskai
ISA.11.1	huni betsa ana kaĩshanikiki.
ISA.11.2	Deusũ Yushĩ kushipa habe ketashametã putama eska wamakubaĩshanikiki.
ISA.11.2	Ha huni Deusũ Yushinĩ merabewa haratu bai pepa inũ
ISA.11.2	haratu bai txakabu unãmatiru wakĩ inũ,
ISA.11.2	hawẽ unanepati inãkĩ inũ,
ISA.11.2	hawẽ shinã bebũkiri pewanika inãkĩ inũ,
ISA.11.2	kushipa inãkĩ inũ,
ISA.11.2	Senhor Deuski mesetirubu unãmanika ishanikiki.
ISA.11.3	Hatũ hatu unãti wakinã,
ISA.11.3	bemakis hawẽ beruwẽ besti uĩtã hatu unãti wama inũ,
ISA.11.3	haska betsabũ yui kakaibu nĩka bestitã
ISA.11.3	hatu unãti watiruma ishanikiki.
ISA.11.4	Hakia nuitapai babubu hatu merabewakinã,
ISA.11.4	yunuti pepa kushipawẽ hatu unãti wakĩ
ISA.11.4	haska betsabũ hatu itxakawaibu hatu nemashũkĩ
ISA.11.4	ha nuitapaibu hatũ mai pakea anua hatu pewashũshanikiki.
ISA.11.4	Hawẽ hãtxa mestẽti kushipa keskawẽ
ISA.11.4	mai anushũ habũ hatu detenamemaibu hatu kupishanikiki.
ISA.11.4	Hawẽ hãtxa kushipawẽ huni txakabubu hatu tenãshanikiki.
ISA.11.5	Tari saweaki hawẽ nanesheketi sawekĩ mestẽwã keska wakĩ
ISA.11.5	yunuti kushipa pepa inũ hãtxa txanima sawekĩ akawashanikiki.
ISA.11.6	Hanua Jessé baba ma pe shanẽ ibuaya
ISA.11.6	kamã inu txashuwã bakebe dasitã menamei unanuma hiweshãkanikiki.
ISA.11.6	Ha inũ, inu keneya daka anu cabra bake habe beua huĩrukũshanikiki.
ISA.11.6	Ha inũ, ina awa bake leão inu dapikea yumeshanikiki.
ISA.11.6	Ha inũ, dasibi yuinaka mese pubẽ inũ pubẽma
ISA.11.6	bakeishtã hatu mekekĩ nimakubaĩshanikiki.
ISA.11.7	Ina awa inũ urso ana sinatai pubeãma ibunameshãkanikiki.
ISA.11.7	Hatũ bake hatu dapi mapua huĩrukũshãkanikiki.
ISA.11.7	Leão inawanã, basi besti pishanikiki,
ISA.11.7	ina awã pimis keska wakinã.
ISA.11.8	Bakeishtã txutxu heneriama dunu paepahaira cobra kini dapikea beyus shanikiki,
ISA.11.8	ana menameamawẽ taearã.
ISA.11.8	Hawa dateama bakeishtã dama txutxu heneatũ cobra daka kini merã hawẽ mekẽ mistushanikiki.
ISA.11.9	Ianẽwã matahairamis keskai
ISA.11.9	mai pakea hirabi anu dasibibu ẽ unanepa hayatã
ISA.11.9	ea ẽ Senhor Deus unãshanaibuwẽ taea
ISA.11.9	ẽ mati meribi anua
ISA.11.9	ana hawa sinatai itxakanikama ishãkanikiki.
ISA.11.10	Ha haskaibutiã ha Jessé tatxa ha hawẽ tapũ betsa
ISA.11.10	benetã yurabu shukua tibibu hatũ Deus hatu unãmati ishanikiki.
ISA.11.10	Habũ hatũ shanẽ ibu benakinã,
ISA.11.10	hawẽ mae pehaira txashakapaki nukunũ ishũ benabaũshãkanikiki.
ISA.28.1	Samaria anu hiweabuũ, mã peirawa!
ISA.28.1	Efraimnẽ maewã Samaria hawẽ maiti hawẽrua keska wakĩ
ISA.28.1	hawẽ kẽmisburã, harã, habu paẽmisbũ maeki.
ISA.28.1	Hua hawẽrua keska ibiaima ana hawẽruama utsitã txapuai keska bestiki.
ISA.28.1	Mati mapãpa anushũ hatũ yunu bai tenãmã mai pepa uĩmisbu
ISA.28.1	hanu hiweabu vinhowẽ kemui haki neshenibũ akĩ heneisbumaki.
ISA.28.2	Senhor Deusũ huni kushipa ma hatuki tanashũ pewani txipu Samaria anu yunushanikiki.
ISA.28.2	Hawẽ kushiparã, barush ui mesehaira niri ikai keskaki.
ISA.28.2	Niwe kushipahaira bekĩ dasibi txakabuwamis keskaki.
ISA.28.2	Ui tueketã heneisma keskaki.
ISA.28.2	Hene bai mata txakayamakĩ dasibi atxibaĩmis keskaki.
ISA.28.2	Hawẽ mekẽnẽ mai txakabuwakĩ berãkĩ
ISA.28.3	Efraimnẽ mae hawẽ maiti hawẽrua keska anua paeĩ hawẽ kẽmisburã,
ISA.28.3	hawẽ taewẽ pema pema akĩ yamawashanikiki.
ISA.28.4	Ha hua hawẽruabiaima ma utsiaya mananãshũ tenãmã uĩkĩ
ISA.28.4	mai pepa anua yunu banaimabu keskabia hawaira keyushãkanikiki,
ISA.28.4	ha figo bimi hanu ikaitiã ha dukũ hushiã uĩkĩ tsekashũ pimisbu keskairã.
ISA.28.5	Ha haskaitianã, Deus dasibi binua shanẽ ibui
ISA.28.5	maiti pepa txashakapa hawẽrua sawea keska ishanikiki.
ISA.28.5	Ha hawẽ mae tesheniburã, haburã,
ISA.28.5	Deusũ kushipawẽ hawẽruai pepahairashãkanikiki.
ISA.28.6	Habũ unãti wanikabu tsaushũ
ISA.28.6	hatu unãti waibu Deusũ hatu merabewakinã,
ISA.28.6	hawẽ yunuti kushipa pepa hatu inãshanikiki.
ISA.28.6	Hatuki sinatai beaibu hau nemanũbũ
ISA.28.6	detenamenikabũ habũ mae mekeabu
ISA.28.6	hatu kushipa washanikiki.
ISA.28.7	Betsabu ikirã, vinhowẽ paeã
ISA.28.7	ni peama keshka keshka iki
ISA.28.7	hanua shia paepa aki
ISA.28.7	hawẽri paẽhairai berame berame iki di imisbuki.
ISA.28.7	Habu hawenabu Deusbe hãtxashunikabu inũ
ISA.28.7	Deusũ hãtxa yuishunikabũ ha shia paepa akawẽ taea
ISA.28.7	ni peama keshka keshka iki inũ
ISA.28.7	vinho aki paeãwẽ taea shinã pe watirubumaki.
ISA.28.7	Nama keskakĩ habũ Deusũ yusiã uĩkĩ nĩkabiatã
ISA.28.7	pe shinãtirubumaki.
ISA.28.7	Paẽtã hatu unãti wakĩ haratu pe inũ
ISA.28.7	haratu txakabumẽ, ishũ hatu unãtirubumaki.
ISA.28.8	Tapu tibikia paẽtã haki hanãbu hanã matai keyuawẽ taea
ISA.28.8	hani shũpĩ betsa pisi mayama hayamaki.
ISA.28.9	Patapakirã habu eanu bea hãtxakĩ yuikĩ:
ISA.28.9	“Neri tashnikirã nuku yusĩwẽ.
ISA.28.9	Haska Deusũ mia uĩmai nuku yusĩwẽ.
ISA.28.9	Nukuburã, nũ bakeishta keskamẽkainã,
ISA.28.10	dama hãtxa pesakĩ yuiai keskaburã:
ISA.28.10	‘ba, be, bi, bo, bu’ ”, nũ ikaii,
ISA.28.10	hãtxa unanumas yuirã.
ISA.28.11	Hakia haskabiai ha Samaria anuabũ
ISA.28.11	ẽ yusiã pe nĩkabumakẽ
ISA.28.11	nawabũ hãtxa nĩkatirubumawẽ habu Deusũ atxishanikiki,
ISA.28.11	haska hãtxa nĩkabumawẽ hatu bika tenemakĩ
ISA.28.11	Deusũ hatu hãtxa watiruma keska wakinã.
ISA.28.12	Bebũkiri Senhor Deusũ hatu yuikĩ:
ISA.28.12	“Nenu nishma daka anua mã huĩrukũtiruki.
ISA.28.12	Nenu mã punu nukabu hanu bashikutã
ISA.28.12	mã huĩrukuĩ dakatiru hayaki.”
ISA.28.12	Ẽ hatu wabia habũ ea nĩkabumaki.
ISA.28.13	Haskawẽ taeshũ Senhor Deusũ hatu hãtxa wakĩ
ISA.28.13	bakeishta tanaĩbu hatu ana yusĩshanikiki,
ISA.28.13	habũ dama tapĩkĩ uiaĩbu keskarã.
ISA.28.13	Haskawẽ taea haburã, ni peama petxiuri manãska tĩ ika keskabu ishãkanikiki.
ISA.28.13	Betsabu deteaibũ, betsabu birũ merã hikitã
ISA.28.13	hani pashatiruma keskabu ishãkanikiki.
ISA.28.14	Shanẽ ibukĩ hãtxa atimapawẽ yuikĩ
ISA.28.14	mã Jerusalém mae yunumisbuũ,
ISA.28.14	Senhor Deusũ hãtxa nĩkakãwẽ.
ISA.28.15	Matũ yuikĩ:
ISA.28.15	“Hau isĩ txakabu hua nukuki nukuyamashanũ ika
ISA.28.15	ha mawa mekenikabe nũ ma yubakaimaki.
ISA.28.15	Mawa bumisbu anu nũ ma habe yubakaimaki.
ISA.28.15	Nũ hawẽ irui meketiru mã benairã,
ISA.28.15	txani besti nũ benaii.
ISA.28.15	Hunenũ ika txaniwẽ besti nũ parananãkũkainaii”, ikaibũ
ISA.28.16	haskaibuwẽ taeshũ Senhor Deusũ hatu yuikĩ:
ISA.28.16	“Mishki karuhaira ẽ katuni
ISA.28.16	ha mishki uĩbaĩ hakimatima haki tsamabaũkĩ mestẽwãti
ISA.28.16	Sião anu ẽ tashnimashanaii.
ISA.28.16	Tsuãra ha mishki betxipaikĩ katutã hawẽ datetirubumaki,
ISA.28.16	ma haki txiti ikarã.
ISA.28.17	Ha hiwe benikinã, hawẽ tanati mane shãkama dispi derũtãshũ
ISA.28.17	tana pewamisbu keska hawẽ yunuti kushipa kanetiruma ishanikiki.
ISA.28.17	Hawẽ tapa yushtuma keska wakĩ
ISA.28.17	hawẽ hãtxa kanetirumawẽ ẽ ashanaii”, hatu wanikiaki.
ISA.28.17	Txanitxakakĩ ha hune iruti mã benamisrã,
ISA.28.17	barush ui ikĩ yamawashanikiki.
ISA.28.17	Hene bai matabirãkĩ hanu mã hunemisbu matu betsekãbaĩshanikiki.
ISA.30.1	Deusũ hawẽ hãtxa mestẽwãkĩ yuikĩ:
ISA.30.1	“Ẽ yusiã nĩkaisbumã bakebuũ, mã peirashãkãwã!
ISA.30.1	Ebe hãtxai yubakamabia mã ibubis yubakaii.
ISA.30.1	Haska eã daya shinãkĩ ẽ matu yunuamabia
ISA.30.1	ibubis matumebi daya tibi akatsis ikĩ mã katumisbuki.
ISA.30.1	Haska shinãkĩ mã itxawamisrã,
ISA.30.1	txakabu itxapa mãtxiã keska wakĩ mã ewawaii.
ISA.30.2	Bebũkiri ebe hãtxakĩ ea yukama hawa shinãma
ISA.30.2	hawaira Egito anuabu merabe benai hari iruti keska
ISA.30.2	shanẽ ibuhaira Faraó anu mã benamiski,
ISA.30.2	Egito anu hari irui utati keska anu hanu irunũ ikarã.
ISA.30.3	Faraónẽ kushipa iruti mã benabiai ka
ISA.30.3	iruti hayamakẽ hawẽ taea mã dake bestishãkanaii.
ISA.30.3	Hawẽ hanu irui utati mã benabiai ka
ISA.30.3	matu ashuãmawẽ taea mã babukirãshanaii.
ISA.30.4	Egito maewã dabe Zoã inũ Hanes anu
ISA.30.4	hari matũ shanẽ ibu hãtxashunikabu mã yunubia
ISA.30.5	ha nawabũ hawa matu merabewama
ISA.30.5	hamẽ matũ shanẽ ibubu bushiãbu dakebirãshãkanikiki.
ISA.30.5	Hawa merabe inũ benima matu beshuãma
ISA.30.5	txakabu inũ dake pae matu beshũshãkanikiki.”
ISA.30.6	Egito nawabũ hau hatu merabewai benũbũ,
ISA.30.6	tsuabũra hatu benai buirã, eskashãkanikiki.
ISA.30.6	Hatũ jumento inũ hatũ camelo kamaki
ISA.30.6	hatũ mabu inũ hatũ inãkuĩ pepa peumatã
ISA.30.6	ha mai pakea Egito mae anu hamẽ bushũshãkanikiki,
ISA.30.6	eska anu kapukebaĩkinã,
ISA.30.6	hanu tsua hiweama sul anu
ISA.30.6	yuinaka mese pubẽ itxapa hiweabu anu
ISA.30.6	inu betsa leão hi hi ikai inũ, dunu paepa pianãbu inũ,
ISA.30.6	yuinaka sheanã nuyabaunaibu anu nashui ikaĩkinã.
ISA.30.7	Egito ana kushipa hayama inũ
ISA.30.7	hawa hatu merabewatirumawẽ taeshũ
ISA.30.7	hawẽ kena betsa dabikĩ:
ISA.30.7	“Yuinaka mese atimapa hawauma hi hi ikai keskaki”, akinã.
ISA.30.8	Isaíasĩ, uĩwẽ. Na habiatiã hi besha sapa bishũ haki keneriwe.
ISA.30.8	Eska netãkĩ kenebaĩkinã,
ISA.30.8	ha kene txanipaketi hawa tushkutima inũbariai wawe.
ISA.30.9	Ha yura hiweabu yusĩ nĩkaisma sinatapabu inũ
ISA.30.9	Deusũ yusiã txibã pewaisma unaĩsmapabuki,
ISA.30.9	habũ Deusũ yusiã hawa nĩkakatsi isbumarã.
ISA.30.10	Ha habũ haskashanai bebũkiri unãmisbu habiabũri hatu yuikĩ:
ISA.30.10	“Nama keskakĩ ana uĩyamakãwẽ”, ikĩ
ISA.30.10	hanushũ Deusũ hãtxa yuishunikaburi yuikĩ:
ISA.30.10	“Haska txanima mã uiaĩ ishanai nukuki txaniyamakãwẽ.
ISA.30.10	Hawara nũ ikai hawẽ nuku dake wama nuku hãtxa pe besti wakãwẽ.
ISA.30.10	Nũ kanebiaya haskaira nuku nemayamakãwẽ.
ISA.30.11	Nenu ana mapuama nuku dapashkarikãwẽ,
ISA.30.11	Deusũ bai kayabi meshtebainirã.
ISA.30.11	Israelĩ enabũ Deus meribi bebũ ana nuku nitxĩyamakãwẽ”, ikaibũ
ISA.30.12	haskaibuwẽ taeshũ Israelĩ enabũ Deus meribitũ hatu yuikĩ:
ISA.30.12	“Bebũkiri haska ẽ matu yuibia mã ha danaiĩ.
ISA.30.12	Detenamei itimaskai inũ txakabuwabauni
ISA.30.12	haki besti txiti ikĩ hatũ matu merabewatiru keska mã ha benaii.
ISA.30.13	Haskawẽ taea ha txakabu tibi mã akairã,
ISA.30.13	hawẽ kupiti mã biairã, matunaki.
ISA.30.13	Mae mishkiwẽ kenebaunibu keyatapabia
ISA.30.13	txakabui taei tuash ikũkaini hakiri mã shinãmakẽ
ISA.30.13	pikutã hawaira di iki berãmetiru keska mã haska keskaki.
ISA.30.14	Mai shumuwã txakabui pusi tureke tureke itxakayama
ISA.30.14	hawa hawẽ ture betsa bitã txi dekẽ hawẽ beatirubuma inũ
ISA.30.14	ture betsawẽ ũpash kini anua mã ũpash bitirubuma keska
ISA.30.14	mã haska keskai yamashanaii.”
ISA.30.15	Ha Israelĩ enabũ Deus meribitũ hatu yuikĩ:
ISA.30.15	“Eanu txĩtũtã unanuma mã bashikuairã,
ISA.30.15	mã piskushanaii.
ISA.30.15	Ha unanuma mã hawẽ hiwei hawa dateama mã haki txiti ikairã,
ISA.30.15	hanu mã hawẽ kushipaii”, ẽ matu wabia
ISA.30.15	hakia matubu mã haskakatsi ikamaki.
ISA.30.16	Haska shinãma hãtxakĩ yuikĩ:
ISA.30.16	“Nenua ẽ haskakatsi ikamaki.
ISA.30.16	Cavaloki katsaumetã ẽ pashai kaii”, mã ikaya
ISA.30.16	Peki. Txanima haskai mã pashatirubuki.
ISA.30.16	Ana matũ yuikĩ:
ISA.30.16	“Cavalõ tarãbaĩtiki tsautã nũ kushimabaĩshanaii”, mã ikaya
ISA.30.16	Peki. Txanima mã kushikaini pashayarã, haburi kushibaĩkĩ matu txibãshãkanikiki.
ISA.30.17	Huni bestitxai matuki tanakirã matu mese wabirana
ISA.30.17	1.000 yurabu hawẽ datei mã pashashanaii.
ISA.30.17	5 hunibu matuki tanariakirã matu mese wabiranabu
ISA.30.17	hatuwẽ datei dasibibu mã pashariashanaii.
ISA.30.17	Matu haska wabu eskarabeshaira mã tesheshãkanaii,
ISA.30.17	mati keyatapa binu keyua mamaki hi bestitxai nia keskai inũ
ISA.30.17	hawẽ unãmati mati pishta anu tari bandeira pũtea niwẽ pea pea amis keskairã.
ISA.30.18	Mã haskabiashanaya Senhor Deusũ matu manaikiki,
ISA.30.18	hawẽ nui pae matu uĩmakatsirã.
ISA.30.18	Haska matuwẽ nuitxakayamai matu uĩmakatsi ikikiki,
ISA.30.18	ha Deus yunuti kushipa kanetiruma hayawẽ taearã.
ISA.30.18	Senhor Deus dasibi tsuabũra mã manakaibuwẽ taea
ISA.30.18	hawẽ benimakanikiki.
ISA.31.1	Tsuabũra mã Egito anu merabe yukai mã buaiburã,
ISA.31.1	mã peirashãkãwã!
ISA.31.1	Cavalo itxapa mã hayatiru inũ,
ISA.31.1	haki tarãbaĩti itxapa mã hayatiru inũ,
ISA.31.1	cavaloki katsaumebaĩmisbu mirima mã hayawẽ taea
ISA.31.1	ana tsuki dateama haki txiti itã
ISA.31.1	shinãkĩ mã ikũwãtirubia harã, hamẽki,
ISA.31.1	Israelĩ Deus meribi anu txĩtũkĩ
ISA.31.1	mã shinã betsa wai uĩmakĩ benakatsi ikamarã.
ISA.31.2	Hakia ha Deusrã, unanepahairaki.
ISA.31.2	Hamapai tibi atiruki.
ISA.31.2	Txakabu watiru unaĩkiki.
ISA.31.2	Hawara yuitã maewakĩ ana shinã betsa waismaki.
ISA.31.2	Huni txakabubu hatuki sinatakĩ hatu kupishanikiki.
ISA.31.2	Habũ txakabuwaibu tsuãra hatu merabewamisbu hatuki sinatariamiski.
ISA.31.3	Egito nawaburã, hunibu bestiki, deusmarã.
ISA.31.3	Hatũ cavalorã, nami inũ shau besti hayaki, yushĩmarã.
ISA.31.3	Deusũ hawẽ kushipa yunukĩ hatu kupiaitiã ikirã, eskashãkanikiki.
ISA.31.3	Egito nawabũ hawẽ kushipawẽ mekenikabu inũ
ISA.31.3	Israelĩ enabu hatuki iruaibu
ISA.31.3	ha dabe mawai dasibi hanus di ishãkanikiki, benui keyuirã.
ISA.31.4	Senhor Deusũ ea yuikĩ:
ISA.31.4	“Ea Senhor Deus kushipahaira dasibi binu keyua
ISA.31.4	Mati Sião anua enabu Israelbu
ISA.31.4	hatu merabewai hui ẽ eskakirãshanaii.
ISA.31.4	Inu betsa leão inawã txashuwã bitã piaya
ISA.31.4	txashuwã mekenikabũ leão datekĩ kushimanũ itã
ISA.31.4	hanus itxatã sai sai abiabu leão hawa dateama imis keskai
ISA.31.4	eari haska keskariai ẽ hushanaii.
ISA.31.5	Isapã hawẽ bake mekea ha mamaki nuyakaũmiski.
ISA.31.5	Haska keskariai Senhor Deus dasibi binua Jerusalém mekei ẽ haskashanaii.
ISA.31.5	Earã, ẽ hawẽ mekenãki.
ISA.31.5	Ẽ hawẽ piskumanikaki.
ISA.31.5	Ẽ hawẽ mepamanikaki.
ISA.31.5	Nuitapaibu ẽ hatũ pashawanikaki”, ea wakubainikiki.
ISA.31.6	Israelĩ enabuũ, mã habũ Deus berabĩwãkĩ mã danã paepawabiairã,
ISA.31.6	shinã betsatã Deus anu berikãwẽ.
ISA.31.7	Ouro mane inũ prata mane matũ mekẽnẽ dami watã kẽwaĩ mã txakabumisrã,
ISA.31.7	hawatiãra matu dasibibũ matũ dami danãkĩ mã putaya
ISA.31.8	mã haska waitiã Assíria nawabu matxatu txaipawẽ debushãkanikiki.
ISA.31.8	Habu haskairã, hunibũ kushipawẽ ikama ishanikiki.
ISA.31.8	Detenameaibutiã ha nawabu hatunabu pashashãkanikiki.
ISA.31.8	Detenamenika betsabũ ha berunã betsabu detenamenikabu
ISA.31.8	hatu tsuma wakĩ escravo washãkanikiki.
ISA.31.9	Hatu haska waibũ hatũ shanẽ ibuhaira date paepai kaĩkaini kushikaĩshanikiki.
ISA.31.9	Hawẽ detenamenika shanẽ ibu beshmasbũ hatũ unãti tari bandeira pusteya
ISA.31.9	pekama haki petxitã kushiriabaĩshãkanikiki.
ISA.31.9	Jerusalém anushũ txiwẽ hatu kupikĩ kuati Deus hayaki,
ISA.31.9	hanu haki sinataibu hanushũ hatu kupitirã.
ISA.31.9	Haska hãtxakĩ Senhor Deusũ mestẽwaĩmaki.
ISA.32.1	Uatiã shanẽ ibuhaira bena shanẽ ibuirã,
ISA.32.1	yunua pepawẽ yunushanikiki.
ISA.32.1	Hawẽ shanẽ ibu beshmasbu shanẽ ibushũkinã,
ISA.32.1	yunuti kushipa pepawẽri ishãkanikiki.
ISA.32.2	Habu tibirã, eskabu ishãkanikiki.
ISA.32.2	Niwe beaya hanu irutirubu keska inũ,
ISA.32.2	ui niweya beaya hanu pashatirubu keska inũ,
ISA.32.2	mai tsusĩ anu mibãkĩ bai tibi waimabu anu
ISA.32.2	hanu hene habai keska inũ,
ISA.32.2	hanu hawa hayama anu barĩ kuahairai anu
ISA.32.2	mishkipãwã dakashũ mai utawamis keskabu ishãkanikiki.
ISA.32.3	Habũ berurã, pehaira hatu uinũ ika beru hã ikabu inũ
ISA.32.3	nĩka pewanũ ika paweshpai keyutã hatu nĩkakatsis ishãkanikiki.
ISA.32.4	Hatũ akarã, shinãtãs akĩ kaneama
ISA.32.4	hakia bebũkiri shinã pewatã akubaĩshãkanikiki.
ISA.32.4	Habũ hamapai hatu yuikinã,
ISA.32.4	shabakabihaira hatu unãmashãkanikiki.
ISA.32.5	Ha shanẽ ibubu shanẽ ibuaibũ yurabu atimapai daya peisma
ISA.32.5	hatu kẽwãbiamisbu ana hatukiri pe hãtxama ishãkanikiki.
ISA.32.5	Hamẽ uĩbaĩ kemutapa tsaubiamiskẽ ana yurabũ duawakĩ:
ISA.32.5	“Mĩ nukũ shanẽ ibu kushipaki”, akĩ ana yuiama ishãkanikiki.
ISA.32.6	Yurabu atimapai daya peisma hawẽ beyawẽ taea
ISA.32.6	haska hãtxamis heneama inũ,
ISA.32.6	haska txakabu shinaĩ keska yubakatã heneama akubaĩmisbuki.
ISA.32.6	Txakabu besti kaĩmatã hiwenũ ika hamapai atimapati benakubaini
ISA.32.6	Senhor Deuskiri hãtxa txakabu yui txanitxakamisbuki.
ISA.32.6	Habunã, bunibiranaibu hawa hatu inãma inũ
ISA.32.6	ũpash manubiranaibu hatu amakĩ pewatã hatu nitxĩsbumaki,
ISA.32.6	hatu nuitapawakinã.
ISA.32.7	Ha yurabu atimapai daya peisbuma matxupakĩ
ISA.32.7	hatu parã bestikĩ hawarawẽ kemuti watã hatu hawẽ atximisbuki.
ISA.32.7	Nuitapaibu hatu parã paepa watã ana hatu txakabuwamisbuki.
ISA.32.7	Hawa hayabuma: “Yunuti kushipawẽ ea merabewakĩ ashũwẽ”, ibiaibũ
ISA.32.7	hatu parã bestimisbuki.
ISA.32.8	Hamẽ ha huni shinã pepa duapaburã,
ISA.32.8	habu hãtxai yubakatã pe besti washãkanikiki.
ISA.32.8	Haska yubakashina hawa betsa wama mestẽwãtã apakeshãkanikiki.
ISA.32.9	Matu mã aĩbuaibu nuibumaã,
ISA.32.9	matu yuinũ ea nĩkakãwẽ.
ISA.32.9	Ibubis mã kẽmis aĩbuaibuũ,
ISA.32.9	ẽ hãtxa nĩkakãwẽ.
ISA.32.10	Natiã mã aĩbu dayakapa matuki txiti ikubaĩmisburã,
ISA.32.10	ano bestitxai kai binuaya
ISA.32.10	ana mibã tibi hawaira hushiãma inũ uva bimi mã tsekatiruma
ISA.32.10	hawẽ taea dakei mã dateshãkanaii.
ISA.32.11	Mã aĩbuaibu nuima hiweabuũ, datei saki saki ikãwẽ.
ISA.32.11	Matuki txiti ishũ mã aĩbuaibu matu kẽwãmisbuũ,
ISA.32.11	ana haska shinãma date paepakĩ
ISA.32.11	matũ batxi hawẽrua pekatã
ISA.32.11	hawẽ nui bika tenei unãmati batxi besha sawerikãwẽ.
ISA.32.12	Ha mibã bai pepa anua inũ uva bai kemutapa anua
ISA.32.12	matũ piti keyushanaiwẽ taeshũ
ISA.32.12	haska mã hatuwẽ nuiaiwẽ taea
ISA.32.12	shutirĩ shutirĩ ikĩ hatu uĩmakãwẽ.
ISA.32.13	Ẽ mai pakea anua hi mushaya inũ nishi mushaya beneshanikiki,
ISA.32.13	ha mae anua matũ hiwe tibi anua haibunãtã nawai
ISA.32.13	mã beyusmisbu anurã.
ISA.32.14	Ha inũ, shanẽ ibuhairatũ hiwe hawẽrua heneshãkanikiki.
ISA.32.14	Ha maewã merã yurã kaiã hiwebiamisbu hanu ana tsua hiweama ishanikiki.
ISA.32.14	Hatũ iruti mishkiwẽ kenebaũkĩ kushipa wanibu henekibi heneshãkanikiki.
ISA.32.14	Haska wabainibu anu jumento unãhaira hari benimai hiwea anu
ISA.32.14	habianuri ina awã basi pishãkanikiki.
ISA.32.15	Senhor Deus dasibi damiwanikatũ hawẽ kushipa ana nuku anu yunua huaya
ISA.32.15	hanu hawa mibã hayamabiakẽ betsa maewakĩ
ISA.32.15	mai anu dayati pepa wakĩ
ISA.32.15	hanu mibã pepa benemis anu
ISA.32.15	ana bimihairati hayashanikiki.
ISA.32.16	Hawẽ hãtxa txanima inũ hawẽ yunuti kushipa pepa
ISA.32.16	dasibi mai pakea hiwebaunabu anu hayashãkanikiki.
ISA.32.17	Hawẽ yunuti kushipa pepa beneirã,
ISA.32.17	hawa hawẽ datetima unanuma hiweti ipakeshanikiki.
ISA.32.18	Enabu hiweirã, mae pes daka anu hiweshãkanikiki,
ISA.32.18	hawa dateamarã, hanu hiweabu tsuã hatu metirubuma anurã.
ISA.32.19	Haska inũ, barush ui niri ikĩ ni shukua yamawaya
ISA.32.19	ha maewã babubiaya
ISA.32.20	ui mirima ikĩ matũ yunu txa aka beneaya
ISA.32.20	hanua matũ jumento inũ matũ ina awã piti basi benemakĩ pewaya
ISA.32.20	matuburã, benimai mã hiwekũkaĩshanaii.
ISA.33.1	Mã hatu txakabuwamis
ISA.33.1	tsuã matu kupikĩ txakabuwariama, mã peirawa!
ISA.33.1	Hawa banabimama huni betsa parãtã mã hatu atximis
ISA.33.1	maturi tsuãra matu parãshanairã, mã peirawa!
ISA.33.1	Matũ dukũ hatu txakabuwakĩ mã keyushĩkẽ
ISA.33.1	maturi txakabuwakĩ yamawashãkanikiki.
ISA.33.1	Hawa hatu banabimama mã hatu atximakĩ keyushĩkẽ
ISA.33.1	maturi atxitã iyuriashãkanikiki.
ISA.33.2	Senhor Deusuũ, miki txiti ikĩ nũ mia manaii.
ISA.33.2	Nukuwẽ nuiriwe!
ISA.33.2	Penama tibi mĩ kushipawẽ merabewakĩ nuku uĩmakubaĩwẽ.
ISA.33.2	Nũ bika teneaitiã nuku merabewakĩ piskumakubaĩwẽ.
ISA.33.3	Ha mae anu hiweabu mĩ hatuki sinatai nĩkabaini pashamisbuki.
ISA.33.3	Mĩ nuku merabewai huaya
ISA.33.3	nawa shukubaunabu detenamenikabu pashai sa ibaĩshãkanikiki.
ISA.33.4	Hanua nawa betsaburi shini mirima keskabu bekĩ ha nawabuki hatuki sinatai
ISA.33.4	niri ibirã hatu maematã
ISA.33.4	hatũ mabu pepa hatu mebĩshãkanikiki.
ISA.33.5	Naiurirã, Senhor Deus shanẽ ibu dasibi binu keyua hiweaki.
ISA.33.5	Ha nukũ Deusũnã, Sião anu hawa kanetiruma inũ
ISA.33.5	hawẽ yunuti kushipa pepawẽ atxishanikiki.
ISA.33.6	Bari tibi hawenabu hawa putama hatu mestẽwãkubaĩmiski.
ISA.33.6	Hawẽ unanepati inũ hawẽ txakabu inũ pepa unãtirã,
ISA.33.6	harã, keyuisma pepahaira hiweatũ nuku piskumatiruki.
ISA.33.6	Deusũ matu hawẽ datemairã, hawẽrua pepa meseki.
ISA.33.7	Nĩkakãwẽ. Huni detenamenikabu kushipabu
ISA.33.7	bai tanabirani sai sai ikaibu
ISA.33.7	habu haki sinataibube unanuma hiwenũ ika
ISA.33.7	hatube yubakabiatãshina ha shanẽ ibu hãtxashunikabu ma kashakanikiki.
ISA.33.8	Hatũ bai anu ana hari mapuabuma inũ
ISA.33.8	tsua hanu buabumaki.
ISA.33.8	Hatube yubakai hãtxanamekĩ daya yuishinabu ma meshteabuki.
ISA.33.8	Tsua hatuki mesekĩ hatu nĩkabumaki.
ISA.33.9	Ha mai pakea anu hiweaburã,
ISA.33.9	punu nukai huĩti nishmatã kashakanikiki.
ISA.33.9	Líbano hi shukua hamẽ hawẽ pei hawẽrua ibiaima ma shanai dakekanikiki.
ISA.33.9	Napãpa Sarom hawẽrua ibiamis betsai ana hawa hayamaikiki.
ISA.33.9	Basã mae inũ Mati Carmelo mai pepahairabia betsai
ISA.33.9	hanu ana hawa hayama mai berẽ aka keskabuki.
ISA.33.10	Haskabiaibũ Senhor Deusũ yuikĩ:
ISA.33.10	“Natianã, eska ẽ aka ẽ matukiri shinaiĩ.
ISA.33.10	Eã ẽ hatu binu keyua shanẽ ibu kushipahaira
ISA.33.10	dasibibu ẽ kushipa ẽ hatu unãmakatsis ikaii.
ISA.33.11	Mã haska yubakamis inũ mã haska dayamisrã,
ISA.33.11	matuburã, mã sheki shaka keska inũ
ISA.33.11	mã txaka itxawashũ putamisbu keskabuki.
ISA.33.11	Ẽ shũ akaya txi ketikaĩkĩ dasibi atxi keyutiruki.
ISA.33.12	Enabuki sinataibu ha nawabu ẽ txiwẽ
ISA.33.12	hatũ yura menua mapu bestitirubuki,
ISA.33.12	musha meshteimabu txiwẽ kua keska hatu wakinã.
ISA.33.13	Mã txai hiweabunã, haska ẽ ashiã mã nĩkashanaii.
ISA.33.13	Ha inũ, mã urama hiweabunã,
ISA.33.13	ẽ kushipa unãkĩ mã uĩshanaii”, ikaya
ISA.33.14	Sião anu huni txakabu hiweshũ txakabuwamisbu
ISA.33.14	datei habu saki saki ikaibũ
ISA.33.14	habu patapai txakabumisbu date paepakĩ
ISA.33.14	habũ yuikĩ:
ISA.33.14	“Deusũ txiwẽ nuku kupikĩ yamawai inũ
ISA.33.14	hawẽ txi nukaisma ikibi ikanurã,
ISA.33.14	nukuburã, tsuabu nũ hari hiwetirubumẽ?” ikaibũ
ISA.33.15	eskabu besti hiweshũ yuimisbu, habu pashatiruki.
ISA.33.15	Habu pe hiwekũkaĩkĩ hãtxa txanima yuimisbu inũ,
ISA.33.15	habu mabuwẽ kemui hiwekĩ betsabu itxakawaisbuma inũ,
ISA.33.15	mabu inãkuĩ bitã hatu hawẽ parãkĩ hatũ shinã betsa wamaisbuma inũ,
ISA.33.15	pubẽbũ shinã habũ nĩkatã hatu txibaĩsma inũ,
ISA.33.15	txakabuaibu hatu uĩkĩ txibãkatsi ikama bekua keskashũ shinãmisburã,
ISA.33.16	haburã, txanima hatũ hiwea mestẽki.
ISA.33.16	Hanu pashai hiwei meketiruburã,
ISA.33.16	hatũ hiwe kushiparã, mishki hiweki.
ISA.33.16	Habu hiweabu anurã, piti hamẽ ikai inũ ũpash hawa yupama ishãkanikiki.
ISA.33.17	Isaíasĩ ana hatu yuikĩ:
ISA.33.17	Dasibibũ ha shanẽ ibuhaira hawẽ kushipa
ISA.33.17	txasha txasha ikai matũ beruwẽ mã ana uĩshanaii.
ISA.33.17	Txaihaira hiwebiabaũshũ hawẽ mai pakea ana sheka ibubis mã uĩshanaii.
ISA.33.18	Haska betsa betsapawẽ matu bika tenemabu
ISA.33.18	ha shinaĩ mã hawẽ datei hiwemis shũ yuikĩ,
ISA.33.18	“Habũ nukũ pei imposto bitã tanamisburã, hania?
ISA.33.18	Habũ nukũ pei imposto bitã hawẽ shãkama unãtiwẽ unãmisburã, hania?
ISA.33.18	Nukũ uĩbaũti hiwe keyatapa anushũ habu nukuki sinataibu beaibu betxinũ ishũ uĩmisburã, hania?”
ISA.33.19	Hãtxa atimapaibube ana hatube husia hiweama inũ
ISA.33.19	nawabũ hãtxa bikahaira mã haskatã nĩkatirubuma anu
ISA.33.19	mã ana habube hiweama ishanaii.
ISA.33.20	Sião maewã uĩkãwẽ,
ISA.33.20	hanushũ Deus kẽwaĩ nũ besi peaiburã.
ISA.33.20	Ha Jerusalém maewã kushipa
ISA.33.20	hanushũ tsuã matu ana bikawatiruma anu shinãkãwẽ.
ISA.33.20	Ha maewanã, tari hiwe pũtekĩ mestẽwã keska
ISA.33.20	tsuã hawẽ nitxĩ tibi betsetirubuma inũ
ISA.33.20	hawẽ dispi tesatirubuma keskaki.
ISA.33.21	Hanu Senhor Deus hawẽrua kushipa pepa
ISA.33.21	nukube hiweshũ nuku uĩmashanikiki.
ISA.33.21	Ha maewã anu hene hashpa habai kushipai hayashanikiki.
ISA.33.21	Hanu matuki sinataibu habũ matu detenũ ika hatũ shashuwã tueĩ mapuabu kushipabu
ISA.33.21	ha henewẽ ana hikitã mapuama ishãkanikiki.
ISA.33.22+ISA.33.23	Ha shashuwã natxãkãki hawẽ dispi tibiki ha tari haki pũtea
ISA.33.22+ISA.33.23	niwe bekĩ ana pũtes wamawẽ taea ha tari pea pea itiruma ishanikiki.
ISA.33.22+ISA.33.23	Hatũ shashuwã ana harakiri katirumakẽ
ISA.33.22+ISA.33.23	haki inatã habu nukuki sinatamisbũ mabu pepa dasibi mapematã
ISA.33.22+ISA.33.23	mabu nũ pashkaibũ
ISA.33.22+ISA.33.23	bekũbu inũ tekeyabũri habuna bishãkanikiki.
ISA.33.22+ISA.33.23	Ha haskaibutianã, Senhor Deusrã, nukũ Shanẽ Ibu inũ,
ISA.33.22+ISA.33.23	nukũ unãtinanika inũ,
ISA.33.22+ISA.33.23	nukũ hãtxa pewatã txibãmanika ishanaiwẽ taea
ISA.33.22+ISA.33.23	hatũ nuku piskumashanikiki.
ISA.33.24	Haskaibutiã ha maewã anu hiweabu betsa taska:
ISA.33.24	“Ẽ isĩ tene hayaki”, iwanã, yuiama ishãkanikiki.
ISA.33.24	Jerusalém anu hiweabu txakabumisbu Senhor Deusũ hatũ txakabu ana shinãma hatu buashũshanikiki.
ISA.35.1	Hanu tsua hiweabuma anu mai tsusĩ benimashanikiki.
ISA.35.1	Hua hawẽrua tueaya benimashanikiki.
ISA.35.2	Hua itxapa hawẽrua tueaiwẽ mai tsusĩ benimai shinã txãkãshanikiki.
ISA.35.2	Hi hawẽrua Líbano keska hanu tsua hiweama anu
ISA.35.2	Deusũ hawẽruahaira washanikiki,
ISA.35.2	Mati Carmelo inũ napãpa Sarom hawẽ mai pepa keska wakinã.
ISA.35.2	Deusũ haska wakeakeaya dasibibũ hawẽ kushipa hawẽrua uĩshãkanikiki,
ISA.35.2	nukũ Senhor Deus haska shanẽ ibu pepahaira ikũkainayarã.
ISA.35.3	Hanushũ babubu hatu shinã txãkãwãkĩ
ISA.35.3	punu nukabu hatu kushipa wakãwẽ.
ISA.35.4	Datebu hatu yuikinã:
ISA.35.4	“Ana dateama benimarikãwẽ!
ISA.35.4	Na habia matu dapiki, matũ Deusũ matu piskumakatsirã.
ISA.35.4	Matu meketã matuki sinataibũ haska betxipaimisbu keska
ISA.35.4	habũ txakabumiswẽ hatu kupikĩ tenemashanikiki.”
ISA.35.5	Hanushũ bekũbu bepeshetã uĩshãkanikiki.
ISA.35.5	Patabu pape ikĩ nĩka pewashãkanikiki.
ISA.35.6	Mestẽtiya tiri iki mapuabu txashu ishtxumisbu keskai
ISA.35.6	bĩtu bĩtu itã titi ishãkanikiki.
ISA.35.6	Huyubu hãtxa pesei sai sai ishãkanikiki.
ISA.35.6	Hanu tsua hiweabuma anu mai tsusĩ anua hene tuebaini pashkukaini kushibaĩshanikiki.
ISA.35.7	Hanu tsua hiweabuma anua betsai iã tsaushanikiki.
ISA.35.7	Mai tsusĩhairabia hanu pashku debu itxapa hayashanikiki.
ISA.35.7	Natiã hanu kamã inu besti hiwemis anurã,
ISA.35.7	tsu ati tawa inũ ha una wati basi pepa beneshanikiki.
ISA.35.8	Habianuri kapuketi bai betsa hawẽ kena kenakinã,
ISA.35.8	“Bai Meribi Deusunaki”, ashãkanikiki.
ISA.35.8	Tsuabũra hatũ txakabu pewai txukisbuma ha baiwẽ butirubumaki.
ISA.35.8	Nĩkaisbumari hanu mapui hawẽ kapuketirubumariki.
ISA.35.9	Ha bai anu inu betsa leão hayama inũ
ISA.35.9	yuinaka mese pianãbu hari buama ishãkanikiki.
ISA.35.9	Ha bai meribi anurã, txakabũ hatu tsumani
ISA.35.9	Deusũ hatu peka ana txakabuuma
ISA.35.9	hanu mapui txĩtũbirãshãkanikiki,
ISA.35.10	tsuabura Deusũ hawenawakĩ hatu binirã.
ISA.35.10	Hawẽ maewã Sião anu hikibaini kãtai benibaĩshãkanikiki.
ISA.35.10	Hari hikitã hiwea benimai heneama ipakeshãkanikiki.
ISA.35.10	Haburã, benimai shinã txãkã bestishãkanikiki,
ISA.35.10	haria ana kashai bika tenei eẽ ikama yamakaini pes dakashanikiki.
ISA.40.1	Eska matũ Deusũ matu yuikiki:
ISA.40.1	“Enabu merabewai hatuwẽ nuikĩ ea hatu daewashũkãwẽ.
ISA.40.2	Hãtxa duapawẽ Jerusalém anuabu merabewakĩ ea hatu hãtxa washũkãwẽ.
ISA.40.2	Hatu yuikinã, matu tsuma wanishũ matu dayamamisburã, ma keyuaki.
ISA.40.2	Mã kanetxakayamakubaĩmiswẽ taeshũ
ISA.40.2	ẽ kupiti kushipahaira bestikima ẽ ma matu tenemakubainimaki.
ISA.40.2	Haska memakĩ matũ txakabu ẽ ma matu pakamaimaki”, ikaya
ISA.40.3	haniara hui tashni sai ikĩ yuikĩ:
ISA.40.3	“Hanu tsua hiweabumanu bai pewakĩ
ISA.40.3	Shanẽ Ibũ bai pesashũshãkãwẽ.
ISA.40.3	Hanu hawa hayamahaira anu bai yushtuma wakĩ kayatapĩbaĩkĩ
ISA.40.3	nukũ Deus bai pewashũshãkãwẽ.
ISA.40.4	Napaku tibi pewakĩ mai mata wakĩ
ISA.40.4	mati matipa pãpa wakĩ
ISA.40.4	mai shãtu shãtupa inũ mati matipa betsa wakĩ
ISA.40.4	dasibi sapa wabaĩkĩ pewashũshãkãwẽ.
ISA.40.5	Mã ma haska washũkẽ
ISA.40.5	hanushũ Shanẽ Ibũ hawẽ kushipa pepa hatu uĩmai huaya
ISA.40.5	dasibi yurabu haki itxashũ uĩshãkanikiki.
ISA.40.5	Hamebi Shanẽ Ibũ haska yuikiki”, ikaya
ISA.40.6	haniara hui ana tashni sai ikĩ ea yuikĩ:
ISA.40.6	“Sai iwe!” ea waya
ISA.40.6	Eã yukakĩ: “Harakiri sai ipa?” ẽ aka
ISA.40.6	ea yuikĩ: “Yurabu dasibirã, basi keskabu bestiki.
ISA.40.6	Hatũ kushiparã, ni hua keska bestiki.
ISA.40.7	Shanẽ Ibu Senhor Deusũ hatu mamakishũ shũ akaya
ISA.40.7	basi txushi inũ hua utsi shanamiski.
ISA.40.7	Yuraburã, txanimahaira basi keskabu bestiki.
ISA.40.8	Basi txushiaya hua utsi shanamiski.
ISA.40.8	Hakia nukũ Deusũ hãtxarã,
ISA.40.8	ha besti hawa betsama mestẽ ipakenũbarikiki”, ikĩ
ISA.40.9	Sião yuikĩ: Siãonã, mati keyatapa hawẽ henea mamaki mapeketã
ISA.40.9	hui kushipawẽ sai ikĩ kaka pepa txaniti hatu banabimariwe.
ISA.40.9	Jerusalémnẽ, hawa dateama mĩ hui tashnimakĩ
ISA.40.9	kaka pepa Judá maewã tibi anu hiweabuki hatuki eska txaniriwe:
ISA.40.9	“Na habia matu dapiki, matũ Deusrã!” hatu wakinã.
ISA.40.10	Uiã. Shanẽ Ibu hawẽ kushipaya
ISA.40.10	hawẽ pe yunutiwẽ hatu pe mekei ma huikiki.
ISA.40.10	Hawenabu merabewakĩ hatu piskumatã
ISA.40.10	hatũ manakuti pepa hatu inãshanikiki.
ISA.40.11	Txashuwã mekenikatũ hawẽ txashuwã shukua hatu mekemis keska wakĩ
ISA.40.11	txashuwã bake bitã
ISA.40.11	hawẽ shutxi anu ikubaĩkĩ inũ
ISA.40.11	dama kaĩ benabu meke pewamisbu keska wanũ ika ma huikiki, nukũ Shanẽ Iburã.
ISA.40.12	Ianẽwã itamamai panirã,
ISA.40.12	tsuã hawẽ mekẽ hanakubaĩkĩ ma tananimẽ?
ISA.40.12	Nai natukanã, tsuã hawẽ mekẽnẽ meshãtã ma tanakubainimẽ?
ISA.40.12	Mai mishpu kuru mai hirabi anuarã,
ISA.40.12	tsuã itxawashũ kukiki ma tananimẽ?
ISA.40.12	Mati tibi betsa betsaparã,
ISA.40.12	tsuã ma itxawashũ ma hawẽ shãkama keyunimẽ?
ISA.40.13	Senhor Deusrã, tsuã hawẽ shinã unãti wakĩ merabewanimẽ?
ISA.40.13	Tsuã merabewakĩ yusinimẽ?
ISA.40.14	Hau Deusũ nĩkatã yunu pewanunã,
ISA.40.14	tsuã hawẽ shinã betsa inãnimẽ?
ISA.40.14	Kaneama pepa inũ txakabu hau unãti wanunã,
ISA.40.14	tsuã yusinimẽ?
ISA.40.14	Damini inũ yumeai hau unanũ, tsuã tapĩmanimẽ?
ISA.40.14	Hau unanepanũ, tsuã hawẽ shinã tapĩmakubainimẽ?
ISA.40.15	Deusũ shinanã, eskaki.
ISA.40.15	Nawa shukua tibi uiainã, ũpash tusua keska bestiki.
ISA.40.15	Balança anu mai mishpu bestitxai hana keskabuki.
ISA.40.15	Ianẽwã anu natukã mai tibirã,
ISA.40.15	hawẽ karurã, mashi beru bestitxai keskaki.
ISA.40.16	Mai pakea Líbano dasibi ni shukua anua
ISA.40.16	haska Deusũ yuinaka betxipai keska menushũtirubu damaki.
ISA.40.16	Ha inũ, habianuri karu washũ ha yuinaka menutirubu damariki.
ISA.40.17	Nawa shukua tibi dasibi hiwebaunaburã,
ISA.40.17	ha bebunuarã, hawamahairabuki.
ISA.40.17	Hatũ habukiri shinanã, hawenarã,
ISA.40.17	hamẽ hawa karumahairaki.
ISA.40.18	Matubũ Deus mã unãti wakĩ shinanã,
ISA.40.18	haratu keskamẽ?
ISA.40.18	Haratu dami besu keskamẽ?
ISA.40.19	Huni yura dami wanikatũ
ISA.40.19	huni keska wakĩ dami wamisrã,
ISA.40.19	haska keskamẽ, Deusrã?
ISA.40.19	Tsuãra mane dami wakĩ huni wa
ISA.40.19	hanushũ ouro pewanikatũ hawẽ yura ourowẽ pushatã
ISA.40.19	prata mane dispi txiwetameya sawemakĩ
ISA.40.19	hawẽ yura kaĩmamiski.
ISA.40.20	Hamẽ habu pei heshe hayamatũ hi kushipa katutã
ISA.40.20	hi dami wanika unãhairai betxitã yunukĩ
ISA.40.20	dami hamebi tĩ itiruma hatu amamiski.
ISA.40.20	Haska keskamahairaki, nukũ Deusrã.
ISA.40.21	Matubunã, haskarã, mã unãmahairamẽ?
ISA.40.21	Haska yuiniburã, mã nĩkaismamẽ?
ISA.40.21	Bebũkirirã, matu yuiama inibumẽ?
ISA.40.21	U unu mai dami waitianã, nĩkakĩ mã unãma inimẽ?
ISA.40.22	Nukũ Deusrã, naĩ mai atxia mamaki
ISA.40.22	hawẽ shanẽ ibu hanu tsauti hayaki.
ISA.40.22	Hari tsaushũ hunibu uĩkinã, shini keska hatu uĩkiki.
ISA.40.22	Naiwẽ hatu atxi keyukĩ hawẽ hatu bepu keyuaki.
ISA.40.22	Tari hiwe txumia hatu pũtea keska wamiski.
ISA.40.23	Huni shanẽ ibubiakẽ betsa wakĩ hawama hatu wamiski.
ISA.40.23	Mai anu yununika kushipabubiakẽ hatu mitanuma wamiski.
ISA.40.24	Haburã, mibã betsa dama banabu
ISA.40.24	hatũ tatxa mai anu hawẽ tapũ hayariama mestẽriama keskabuki.
ISA.40.24	Deusũ hatu mamaki shũ aka txushimis keskabuki.
ISA.40.24	Uiyabi niwewã bekĩ hawẽ pei shana nuyamabaĩmis keskabuki.
ISA.40.25	Deus meribitũ hunibu yukakĩ:
ISA.40.25	Matubunã, ẽ tsua keska mã ea shinaĩ?
ISA.40.25	Tsua ea keska itirumẽ?
ISA.40.26	Bewenikitã naiuri matũ beruwẽ uĩkãwẽ.
ISA.40.26	Ha dasibirã, tsuã dami wanimẽ?
ISA.40.26	Haska bishi tibi txasha kaiãkeakeai
ISA.40.26	hatũ kenawẽ ẽ hatu kenamiski.
ISA.40.26	Haskawẽ taea Deusũ hawẽ kushipa tibiwẽ hatu mekea hatũ txasha hawa benutirubumaki.
ISA.40.27	Jacó enabu Israelbuũ,
ISA.40.27	haskai mã ha ikai?
ISA.40.27	Haskakĩ mã eska yuiai?:
ISA.40.27	“Ẽ hiwe txakabiakẽ Senhor Deus ewẽ nuikĩ ea merabewamaki.
ISA.40.27	Deusũ ea shinãmaki”, ikĩ
ISA.40.28	matubunã, mã unãmamẽ? Mã nĩkaismamẽ?
ISA.40.28	Nukũ Senhor Deus ikibi ini mai hirabi bawakĩ dami wanirã,
ISA.40.28	harã, punu nukatiruma inũ hĩ itirumaki.
ISA.40.28	Haska dasibi shinãkĩ unã keyuai tsuã nĩkakĩ tana keyutirumaki.
ISA.40.29	Punu nukabu ana hatu kushipa inãkĩ
ISA.40.29	babubu merabewakĩ ana hatũ yura kushipa wamiski.
ISA.40.30	Berunãbubia punu nukai huĩti nishmatirubuki.
ISA.40.30	Kushipabubia hĩ iki di itirubuki.
ISA.40.31	Hakia tsuabura Senhor Deuski txiti ikaburã,
ISA.40.31	ana kushipa bena hayakubaĩkanikiki.
ISA.40.31	Kushikaini hawa punu nukatiruma inũ
ISA.40.31	bai tanabaini hawa babutirubumaki,
ISA.40.31	ixmĩ hawa peshukuama nuyakaunai keskairã.
ISA.41.1	“Mai pakea Mediterráneo Ianẽwã kesha anu hiweabuũ,
ISA.41.1	hãtxama pestã ea nĩkakãwẽ.
ISA.41.1	Ana dateama huĩti kushipakãwẽ.
ISA.41.1	Haska mã sinatanamemisburã, neri itxai bekãwẽ,
ISA.41.1	haska ẽ matu amamiskiri nũ hãtxanũbunã.
ISA.41.2	Bari huaikiria ha shanẽ ibuhaira Cirõ nawa shukuabu tibi maemakubaĩmisrã,
ISA.41.2	tsuã yunumakĩ amakubaĩmismẽ?
ISA.41.2	Ha nawa shukuabu tibi hatũ shanẽ ibu babu watã
ISA.41.2	hatu tsuma wamakubaĩmisrã, tsuã amakubaĩyamamẽ?
ISA.41.2	Hatũ matxatu txaipa inũ hatũ kanũ piayabis tekekĩ mesi watã
ISA.41.2	petxux sa akawakinã, tsuã hatu amakubaĩyamamẽ?
ISA.41.3	Hatuki sinataibũ hatu txibãbiabainabu
ISA.41.3	hawa tsuã hatu meama unanuma hatu dete dete abaĩkĩ
ISA.41.3	hatũ taewẽ kati bai metsamaisma keska wakĩ,
ISA.41.3	tsuã hatu amakubaĩyamamẽ?
ISA.41.4	Dasibi haska watirubu daya amakinã,
ISA.41.4	tsuã hawẽ shinanẽ hatu taewamanimẽ?
ISA.41.4	Hanu yurabu dami wakĩ taewatã haska hau hiwekubaĩshanũbũ
ISA.41.4	hatu yunukubaĩkinã, tsuã hatu akubaĩmismẽ?
ISA.41.4	Earã, ẽ habia Senhor Deus ea besti Deus kayabitũ
ISA.41.4	ẽ hatu yunukubaĩmiski.
ISA.41.4	Ea dukũ ẽ ini inũ
ISA.41.4	hawẽ henei ẽ iriakũkaĩshanaii.
ISA.41.5	Ianẽwã Mediterráneo kesha anu mai pakea tibi anu hiwebaunabu
ISA.41.5	haskaibu uĩ date paepaibũ
ISA.41.5	mai hirabi kesuakea patxa sakui taka taka ikaya
ISA.41.5	dasibibũ txaimashũ uinũ ika beshãkanikiki.”
ISA.41.6	Habũ mabu wanikabũ hawẽ haibu mabu wanikari merabewakĩ
ISA.41.6	hatu shinã txãkãwamisbuki.
ISA.41.7	Dami wakĩ hi mabu wanikatũ hawẽ haibu ouro mane inũ prata mane wanikari benimawamiski.
ISA.41.7	Hawẽ mastatiwẽ mane dami wakĩ sapa wanikatũ
ISA.41.7	hatũ mane mabu txusha txusha anika benimawariamisbuki.
ISA.41.7	Hanushũ dami menekĩ ma keyutã
ISA.41.7	ha mane tsis anika yuikĩ: “Mĩ pehaira wamiski”, atã
ISA.41.7	hanushũ ha dami hau dabeke dabeke iyamanũ
ISA.41.7	pregowẽ mestẽwãkĩ mastamisbuki.
ISA.41.8	“Jacó enabu Israelbuũ, ea nĩkakãwẽ.
ISA.41.8	Ha betxipaikĩ ẽ katuni ẽ tsuma ẽ haibu Abraão mã hawẽ bababuki.
ISA.41.9	Mai uke betsauria eã ẽ matu kenaniki,
ISA.41.9	txaihaira ianẽwã deshũ betsauria matu katukinã.
ISA.41.9	Hanushũ matu yuikĩ: ‘Maturã, mã ẽ tsumabuki’, akĩ
ISA.41.9	eã matu katunishũ ẽ matu danaĩsmaki.
ISA.41.10	Dateyamakãwẽ, ẽ matubekirã.
ISA.41.10	Dateyamakãwẽ. Earã, ẽ matũ Deuski.
ISA.41.10	Matu merabewakĩ ẽ kushipa ẽ matu inãmiski.
ISA.41.10	Ea kushipa binumamistũ matu tsumashũ
ISA.41.10	hawa matu heneama ẽ matu mekekubainaii.
ISA.41.11	Dasibi habũ matu danaĩbu ẽ hatu dakewa babushãkanikiki.
ISA.41.11	Habu matuki sinatakĩ matu detemisbu manakukĩ
ISA.41.11	ẽ matu hatu yamawashũshanaii.
ISA.41.12	Matuki sinatakĩ matu detemisbu ana hayamẽkaĩ ikĩ benai
ISA.41.12	mã hawa hatuki nukutiruma ishanaii.
ISA.41.12	Habũ matu atxitã hatiri matu detekĩ
ISA.41.12	hatiri matu ibu wabaĩmisburã,
ISA.41.12	hawa habũ matu haska wabuma ini keska mã hatukiri shinãshanaii.
ISA.41.13	Hakia earã, Senhor Deus ẽ matũ mekenikatũ
ISA.41.13	matu metsũtã yuikĩ:
ISA.41.13	‘Ana hawa dateyamakãwẽ, ẽ matu merabewakubainaiwẽ taearã’ ”, akĩ
ISA.41.14	Senhor Deusũ hawẽ hãtxa mestẽwãkĩ yuikĩ:
ISA.41.14	“Jacó enabu Israelbuũ,
ISA.41.14	ha mã tesheishtani mã babubiarã,
ISA.41.14	hawa dateyamakãwẽ, ẽ matu merabewairã.
ISA.41.14	Earã, Israelĩ Deus meribirã, ẽ matũ piskumanikaki.
ISA.41.15	Matuburã, hawẽ mai sheshabaĩti sheta benaya keska ẽ matu washanaii.
ISA.41.15	Mai sheshabaĩkĩ mati tibi pãpa wakĩ mã mishpu washanaii.
ISA.41.15	Mati mishtĩ shekiwã shaka keska mã washanaii.
ISA.41.16	Mã hatu beka beka aka niwẽ hatu bushanikiki.
ISA.41.16	Niwe shubi shubi ibirãkĩ sa abaĩshanikiki.
ISA.41.16	Ẽ matu haska waya matubu mã benimashãkanaii.
ISA.41.16	Israelĩ mekenika ẽ Senhor Deus meribiwẽ mã kẽshãkanaii.
ISA.41.17	Enabu nuitapai hawa pei hayabumã ũpash benabiai
ISA.41.17	ibubis betxiabumaki.
ISA.41.17	Ũpash manui hatũ hana tashkai tetsusĩbiaibũ
ISA.41.17	hakia ea Senhor Deusũ ẽ hatu amashanaii.
ISA.41.17	Israelĩ mekenika Deus eanã, henekĩ ẽ hawa hatu putabainama ishanaii.
ISA.41.18	Hanu tsua hiweabumanu mati keyatapa anua ẽ hene habamashanaii.
ISA.41.18	Napaku anu txatxa tibi ẽ tsaũshanaii.
ISA.41.18	Hanu tsua hiweabumanu iã pishta wakĩ ẽ newesh shanaii.
ISA.41.18	Mai metu anu ẽ pashku habamabirãshanaii.
ISA.41.19	Hanu tsua hiweabumanu mai metu anu hi tibi ẽ benemashanaii,
ISA.41.19	kusharã inũ olivarã, hi pepa betsa betsapa benemakinã.
ISA.41.20	Ẽ Israelĩ Senhor Deus Meribitũ dasibi dami wakĩ
ISA.41.20	ẽ kushipawẽ ẽ akeakeni
ISA.41.20	hau mai hirabi anu manibaũshũ uĩkĩ nĩkakĩ tapĩkĩ
ISA.41.20	hau unãshanũbũ ẽ haska wakeakekubaĩshanaii”, iniki.
ISA.41.21	Senhor Deus Jacó Shanẽ Ibuhairatũ yuikĩ:
ISA.41.21	“Damibuũ, beshũ matũ kushipakiri ea uĩmai bekãwẽ.
ISA.41.21	Hawara mã amis beshũ akĩ ea uĩmakãwẽ.
ISA.41.22	Matu nĩkanũ uatiã ishanai nukuki txanikãwẽ.
ISA.41.22	Uatiã ma iyamakiri nuku yusĩkĩ unãmakãwẽ.
ISA.41.22	Hamapai tibi ishanai nukuki txanikãwẽ,
ISA.41.22	haska kaĩtã keyushanai nũ uĩshanunã.
ISA.41.23	Haska txipu kaĩbirãshanai nuku banabimakĩ yuikãwẽ.
ISA.41.23	Haska txanima mã deusmẽkaĩ, nuku shabakabi uĩmakãwẽ.
ISA.41.23	Haska mã atiru pepa kasmai txakabu nuku ashũkãwẽ,
ISA.41.23	matuki date paepai nũ mesenũbunã.
ISA.41.24	Eã ẽ matu uianã, matuburã, mã kushipa hayamahairabuki,
ISA.41.24	mã hawa dami betsa watirumahairarã!
ISA.41.24	Habu unaĩsmapakĩ mã dami katumisburã,
ISA.41.24	mã peirakãwã!
ISA.41.25	Shanẽ ibuhaira Pérsia bari huaikiri hiwea ẽ kena nortekiria tashnikirãshanikiki.
ISA.41.25	Shanẽ ibu betsabu hatu atxikĩ
ISA.41.25	hawẽ taewẽ pupus pema pema abirãkĩ akawashanikiki,
ISA.41.25	mai mabu wanikatũ hawẽ taewẽ mapu pewakĩ katarãkĩ biyu biyu amis keska wakinã.
ISA.41.26	Haskai nũ uinũ barinũ bebũkirihaira ha shanẽ ibukiri,
ISA.41.26	tsua hatuki txaninimẽ?
ISA.41.26	Ha hunĩ ashanai txanima bebũkiri yuini haskawẽ taeshũ
ISA.41.26	nũ e itã unãtiruburã, tsuã animẽ?
ISA.41.26	Damipaã, hawa betsa taska mã txaniama iniki.
ISA.41.26	Mã ha shanẽ ibukiri hãtxai hawa hãtxa mã yuiai
ISA.41.26	tsuã hawa nĩkamahaira iniki.
ISA.41.27	Hakia ea Senhor Deusũnã, bebũkiri Sião anuabu
ISA.41.27	hatuki txanikĩ ẽ hatu unãmaniki.
ISA.41.27	Jerusalém anu ẽ hãtxa yuishunika ẽ yununiki,
ISA.41.27	ha Israelĩ enabu hawaira txĩtũshanaibu hau hatu yuinunã.
ISA.41.28	Eã ẽ uianã, hawa dami yushĩ betsa tashniamaki.
ISA.41.28	Haratura yushĩ damipã merabewakĩ hunibu yusĩtirumaki.
ISA.41.28	Matũ yushĩ dami ẽ hatu yukabia ea hawa kematirubumaki.
ISA.41.29	Ha yushĩ dami tibirã, hawama hamẽki.
ISA.41.29	Hawa dami watirubumahairaki.
ISA.41.29	Hawa kushipa hayama dami bestibuki.”
ISA.42.1	Deus hatuki txani: “Uĩkãwẽ. Ẽ tsuma ẽ katunirã,
ISA.42.1	ẽ betxipaiai ea benimawamiski.
ISA.42.1	Ẽ Yushĩ kushipa ẽ yunua merabewaya
ISA.42.1	ha ẽ tsumapã hawẽ yunuti kushipa pepakiri
ISA.42.1	yurabu shukuabu tibi yuibaũshanikiki.
ISA.42.2	Hawẽ hui kushipawẽ hawa hãtxama
ISA.42.2	unãshubira hãtxai hawẽ hãtxa kaiaĩ
ISA.42.2	bis bis ikamakẽ bai namaki mapushũ nĩkama ishãkanikiki.
ISA.42.3	Txanimahaira hawẽ yunuti kushipawẽ txakabu maemakĩ binuriama
ISA.42.3	yurabuwẽ nuikĩ tawa yushtu puaka keskabu
ISA.42.3	huĩti babubiabũ hatu danãma ishanikiki,
ISA.42.3	bĩ pahi ibubis nukabiaya nukawama keska wakinã.
ISA.42.4	Hanushũ hawẽ yunuti kushipawẽ txakabu binuriama
ISA.42.4	hawa huĩrukuãma inũ hawa punu nukai unãyamasama ishanikiki.
ISA.42.4	Nawa shukua betsa betsapabu Ianẽwã Mediterráneo kesha anu hiweshũ
ISA.42.4	ẽ tsumapã hãtxa nĩka pewashãkanikiki”, aka
ISA.42.5	Ha Senhor Deusũ nai hirabi dami wakĩ kaĩmani inũ,
ISA.42.5	mai dami wakĩ tashnimani anu haki hamapai benemisbu inũ,
ISA.42.5	yurabu haki hiweabu hiwea hatu inãkĩ hatu huĩsinamamistũ
ISA.42.5	hawẽ tsuma yuikĩ:
ISA.42.6	“Ea Senhor Deusũ ẽ mekẽnẽ mia metsũshũ ẽ mia kenaniki,
ISA.42.6	hau mia ikũwaĩ mĩwẽ taea ea anu piskushanũbunã.
ISA.42.6	Mia haska wamakatsi mĩwẽ ẽ yubakaniki,
ISA.42.6	nawa shukuabu tibi unãti wati bĩ peshea keskakĩ
ISA.42.6	mĩ hatu txasha washanunã.
ISA.42.7	Haska wakĩ beshushbu mĩ hatu uĩmashanaii.
ISA.42.7	Bitxiti hiwe merã hatu bitxiyamabu mĩ hatu tashnimashanaii,
ISA.42.7	tsuabura meshu anu hiwea keska hatu tashnima keska wakinã.
ISA.42.8	Earã, ẽ Senhor Deuski, ẽ kena kayabirã.
ISA.42.8	Hau tsuara betsã ẽ kushipa hawena keska wakĩ
ISA.42.8	hau marias duawayamanũbũ ẽ hatu yunuismaki,
ISA.42.8	hãtxa pepawẽ ea besti duawakatsi ikama
ISA.42.8	dami yushĩ duawaibuwẽ taeshunã.
ISA.42.9	Uatiã ẽ matuki txaninirã,
ISA.42.9	dasibi bebũkiri ẽ yuini ẽ ma akĩ keyuaki, menekinã.
ISA.42.9	Na habiatianã, ana haskashanai bebũkiri kaka bena ẽ matu tapĩmaii,
ISA.42.9	matu bebũ tashniriama bebũkiri mã unãkubaĩshanũbunã.
ISA.42.10	Kãtati bena betsawẽ Senhor Deus kãtashũkãwẽ.
ISA.42.10	Nenumahaira mai kesua anushũ kẽwãbaũkãwẽ.
ISA.42.10	Tsuabura mã ianẽwã shashuwãwẽ mapuabu inũ,
ISA.42.10	mã ianẽwã merã yuinaka hiweabu inũ,
ISA.42.10	mai pakea tibi ianẽwã kesua anu mã yurabu hiweabunã,
ISA.42.10	Deus kẽwãkãwẽ.
ISA.42.11	Mai tsusĩ hawama anu inũ ha maewã wanibu,
ISA.42.11	hau benimanũbũwẽ.
ISA.42.11	Quedar nawabu hatũ tari hiwewẽ hiweabu
ISA.42.11	hau benimarianũbũwẽ.
ISA.42.11	Mae tibi anu hiweaburã, shinã txãkaĩ hau kãtanũbũwẽ.
ISA.42.11	Ha dikabi mati keyatapa betsa binu keyua mamaki mapeketã nia mĩ huiwẽ
ISA.42.11	benimakĩ mimawakãwẽ.
ISA.42.12	Ianẽwã kesha mai pakea tibi anushũ
ISA.42.12	Senhor Deus pepawakĩ shabakabi duawakĩ hau kẽwanũbũwẽ.
ISA.42.13	Senhor Deus hawa dateama mẽtsisipa keskai kaĩkirãshanikiki,
ISA.42.13	hatu maematanũ ika detenamenika keskai bebukainirã.
ISA.42.13	Hatu maemanũ ika bui hari sai sai ibaĩmisbu keskakĩ
ISA.42.13	hawẽ hui tashnimashanikiki,
ISA.42.13	haska kaĩkĩ haki sinataibu yamawanũ ikarã.
ISA.42.14	Senhor Deusũ ana yuikĩ:
ISA.42.14	“Hatishuĩra ẽ nishma dakani inũ ẽ pes dakanirã,
ISA.42.14	ẽ hui ẽ ana meketirumaki.
ISA.42.14	Hakia natiã aĩbu bake kainũ ika bis imis keskai inũ,
ISA.42.14	ana teneama tsekerẽ imis keskai ẽ haskashanaii.
ISA.42.15	Mati keyatapabu inũ mati hatiubuma yamawakĩ
ISA.42.15	dasibi ni hukũmisbu ẽ tsusĩwãkĩ keyushanaii.
ISA.42.15	Dasibi hene netsukĩ mai tsusĩwãkĩ ẽ hawa hayama washanaii.
ISA.42.15	Iã tibiri ẽ netsu keyuriashanaii.
ISA.42.16	Beshushbu hatu iyukinã, bai tanamabaĩkĩ
ISA.42.16	hanu uĩ buisbuma anu ẽ hatu iyushanaii.
ISA.42.16	Meshu anu buaibu hatu bebũshũ bĩ hatu txashawashũkĩ
ISA.42.16	mai txakabu pãpa wakĩ bebũkiri hawamawakĩ ẽ hatu pewashũshanaii.
ISA.42.16	Na habu haska tibirã, hawa yupatirubuma ẽ hatu ashũshanaii.
ISA.42.17	Ẽ hatu haska wabainaya dami yushĩ inũ hawẽ kẽwãti tibi tsuabũra hatu yuikĩ:
ISA.42.17	‘Maturã, mã nukũ deusbuki’, hatu amisburã,
ISA.42.17	haburã, hatũ damiki dakekĩ henebaĩshãkanikiki”, itã
ISA.42.18	Deusũ ana hatu yuikĩ:
ISA.42.18	“Patabuũ, nĩkakãwẽ.
ISA.42.18	Beshushbuũ, shinãkĩ unãkãwẽ.
ISA.42.19	Israel ẽ hãtxa bunika wakĩ ẽ katubiani
ISA.42.19	yura betsabu tsua haskamabiakẽ
ISA.42.19	Israelbu ẽ hãtxa bunikabubia
ISA.42.19	mã beshush keskabu inũ mã pata keskabu mã ẽ tsumabuki.
ISA.42.20	Ẽ betsa betsapa matũ berubi ẽ ashuaĩ uĩbiakubirani
ISA.42.20	ha shinãkĩ mã uĩkatsi ikabumaki.
ISA.42.20	Nĩkabiakĩ mã hawa nĩka pewabumaki.
ISA.42.21	Ẽ matũ Senhor Deus piskumanikatũ
ISA.42.21	ẽ yusiã hawẽruawẽ ẽ matu e imati ewapa ashũbiakubaina
ISA.42.22	hakia mã Israelburã, matuki sinataibũ matu anua yumetsukĩ inũ
ISA.42.22	matũ hamapai mebĩ keyubaĩkĩ
ISA.42.22	matu atxitã dasibi matu bitxikĩ iyumisbuki.
ISA.42.22	Hari matu bitximabu tsua matũ merabenã kashũ
ISA.42.22	matu kaĩmakĩ bepẽshuĩsmaki”, ikaya
ISA.42.23	hanushũ Isaíasĩ hatu yuikĩ:
ISA.42.23	“Matu haska wabia,
ISA.42.23	haskakĩ uĩtã mã shinã betsa waisbumamẽ?
ISA.42.23	Hamẽ haskashanaiburã,
ISA.42.23	tsuã haska nĩkakatsis ikimẽkaĩ?
ISA.42.24	Jacó enabu, Israelburã, hau hatu atxitã bitxishanũbũ
ISA.42.24	tsuã hatu yununimẽ?
ISA.42.24	Txanimẽ, Senhor Deusũ hatu anirã? Txanimaki.
ISA.42.24	Habu Deuskiri txakabuhairakĩ
ISA.42.24	hawa txibã pewama bai kayatapia hatu unãti wamabiakubaina
ISA.42.24	hawa hawẽ yusiã nĩkakĩ txibãshunabumaki.
ISA.42.25	Haskawẽ taeshũ Deus habuki sinatakĩ kupikĩ
ISA.42.25	detenamenikabu Deusũ yunua hawairabirã txiwẽ hatu kuaniki.
ISA.42.25	Hatu haska wabia hawa betsã taska uĩtã tapĩkatsi ikama inibuki.
ISA.43.1	Hakia natianã, Jacó enabu Israelbuũ, nĩkakãwẽ.
ISA.43.1	Senhor Deusũ matu dami wanitũ matu yuikĩ:
ISA.43.1	“Dateyamakãwẽ, matu iyunibu haria hatu putamabirãkĩ ẽ matu tashnimabiranimaki.
ISA.43.1	Eã matu katunishũ matũ kenawẽ kenakĩ ena ẽ matu waniki.
ISA.43.2	Mã hene pukebainaya ẽ matubetã pukekubaĩshanaii.
ISA.43.2	Hene besusi pukebaini mã hasama ishanaii.
ISA.43.2	Matumebi mã txi anu napukubia mã menuama ishanaii,
ISA.43.2	ha herepã matu dawakara akamarã.
ISA.43.3	Earã, ẽ Israelĩ enabũ Senhor Deus meribi matũ piskumanikaki.
ISA.43.3	Matu tashnimakinã, matu ana ena wakĩ bikatsis ikĩ
ISA.43.3	ha nawabu Egito inũ, Etiópia inũ, Sebá habũ matu itxakawaibu
ISA.43.3	hatu matu kupishũkĩ Pérsia nawabuwẽ ẽ matu tashnimabirãshanaii.
ISA.43.4	Matu yaushihairakĩ matu benukatsi ikama ẽ matu betxipaiaii.
ISA.43.4	Matũ hiwea piskumatã matu benukatsi ikama
ISA.43.4	hunibu inũ mai pakea tibi hari ẽ matu inãniki.
ISA.43.5	Dateyamakãwẽ, ẽ matube niakirã.
ISA.43.5	Matunabu ana itxawakĩ nenuma bari huaikiria inũ bari kaikiria
ISA.43.5	hatu iwekĩ ẽ txĩtũwãshanaii.
ISA.43.6	Nortekiri hiweabu eã hatu yuikĩ:
ISA.43.6	‘Enabu ea ana hatu nitxĩshũrikãwẽ’, akĩ
ISA.43.6	sulkiri hiweabu hatu yuikĩ:
ISA.43.6	‘Enabu ana hari yaushiama
ISA.43.6	ẽ huni bakebu inũ ẽ aĩbu bakebu
ISA.43.6	nenuma mai kesukauna anua ea hatu iweshũrikãwẽ.
ISA.43.7	Dasibi enabu ẽ kenaya
ISA.43.7	habũ ea duawakĩ yurabu ẽ kushipa hau uĩmashanũbũ
ISA.43.7	hatu dami wakĩ ẽ bawanirã, ea anu ana hatu iwerikãwẽ’ ”, iwanã,
ISA.43.8	“Enaburã, ea anu nitxĩkãwẽ.
ISA.43.8	Haburã, beruyabia beshushbuki.
ISA.43.8	Pabĩkiyabia nĩkaisma patabuki.
ISA.43.9	Mae tibi anuabu inũ nawabu mã shukuakeakeaburã,
ISA.43.9	hanus hatube mã itxatiruki.
ISA.43.9	Haska Deusũ hawenabu merabewai kai
ISA.43.9	tsuã bebũkiri unãtã yuitirubu ikimamẽ?
ISA.43.9	Haska txanimamẽkaĩ, tsuãra uĩmashũ nuku bebunua txanikãwẽ,
ISA.43.9	nũ nĩkanunã, haska yui kayabimẽkainã”, ikĩ
ISA.43.10	Senhor Deusũ hawẽ hãtxa kaneama mestẽwãkĩ:
ISA.43.10	“Habia mã matubuki, ẽ txaninikaburã,
ISA.43.10	mã ẽ tsumabu inũ eã ẽ matu katunirã.
ISA.43.10	Ea unãtã ea ikũwaĩ eki txiti ikĩ
ISA.43.10	ẽ Senhor Deus dasibi binua
ISA.43.10	mã ea unanũbũ ẽ matu katuniki.
ISA.43.10	Ẽ iriamakẽ tsua deus betsa hayama iniki.
ISA.43.10	Ha inũ, uatiã ea katxu betsa hayatirumahairaki.
ISA.43.11	Ea besti ẽ Senhor Deuski.
ISA.43.11	Eamaki hawa tsua betsa piskutirubumaki”, itã
ISA.43.12	Senhor Deusũ hawẽ hãtxa kaneama mestẽwãkĩ:
ISA.43.12	“Ea bebũkiri matuki txani hãtxanishũ piskumakĩ ẽ matu pashawaniki.
ISA.43.12	Yushibu betsã matu mekekĩ matu ashuãma ini matũ ibubu inũ matubunã, uinishũ mã unãhairaii.
ISA.43.13	Ea ẽ tashninirã, hawa betsama habias ẽ ipakeaii.
ISA.43.13	Ẽ kushipa mebĩkĩ tsuã ea henematirumaki.
ISA.43.13	Hawara ẽ akai tsuã ea binumakĩ txakabuwatirumaki.”
ISA.43.14	Israelĩ Senhor Deus meribi
ISA.43.14	hatu mebikinãkũkaĩmis hatuki txani:
ISA.43.14	“Matu hari pashawakinã, Babilônia hunibu ẽ hatu yunushanaii.
ISA.43.14	Haria matu tashnimabirãkatsirã, bai tibi ẽ matu bepẽshũshanaii,
ISA.43.14	Caldéia nawabũ matu iyui matuwẽ benimabiabainibu habũri bika teneshãkanikiki.
ISA.43.15	Earã, ẽ habia Israelĩ damiwanika meribi Senhor Deus ẽ matũ shanẽ ibuki.”
ISA.43.16	Hanushũ Senhor Deusũ ianẽwã merã bai tapĩtã
ISA.43.16	hene mesebiakẽ hanu bai watã
ISA.43.17	detenamenika mẽtsisipabu hatũ detenameti cavalo inũ hawẽ tarãbaĩti ha baiwẽ buaibu
ISA.43.17	hanu hatu yamawakĩ ana haska benitima wakĩ
ISA.43.17	hanu besti hatu desũshanikiki,
ISA.43.17	bĩ pahi hi ikai nukawa keska wakinã.
ISA.43.18	Haska washanaiwẽ taeshũ Senhor Deusũ hawenabu hatu yuikĩ:
ISA.43.18	“Haska uatiã mã hiwekũkirãshina ana shinãyamakãwẽ,
ISA.43.18	mã bika tenekubirãshina ana has shinãma hakimairã.
ISA.43.19	Eanã, mã haska hiweisma betsa bena ẽ matu ashuaĩ
ISA.43.19	natiã tashniai ibubis mã uĩshanaii.
ISA.43.19	Hanu tsua hiweabuma anu ẽ matu bai pesashũshanaii.
ISA.43.19	Ha mai anu hawa hukuĩsma anu hene tuekĩ ẽ habawashanaii.
ISA.43.20+ISA.43.21	Habu enabu wakĩ hau ea kẽwãshanũbũ ẽ hatu katuni
ISA.43.20+ISA.43.21	habu ekiri txanibaũshãkanikiki.
ISA.43.20+ISA.43.21	Hanu tsua hiweabuma inũ hanu hawa hukuĩsmanu
ISA.43.20+ISA.43.21	ũpash tuekĩ ẽ hatu habawashũshanaii.
ISA.43.20+ISA.43.21	Ẽ hatu haska washuna ha ũpash akaibũ
ISA.43.20+ISA.43.21	hanushũ yuinaka pianã betsa betsapabu inũ, kamã inu inũ, pupũ habũri ea duawashãkanikiki.
ISA.43.22	Jacó enabu mã Israelbu matunã,
ISA.43.22	ea kenakatsi ikama eki txikishi mã ma ea hakimaki.
ISA.43.23	Ea benimawakĩ txashuwã mã ea menushunama inũ
ISA.43.23	ea duawakĩ mã ana ea hawa inãkuĩsmaki.
ISA.43.23	Mã ekiri hakimaya ana matũ inãkuĩ inũ sheni ininipa:
ISA.43.23	‘Ea inãkãwẽ’, iwanã, matu bika wai:
ISA.43.23	‘Menã, menã’, ikĩ ẽ matu yukama ikũkainimaki.
ISA.43.24	‘Hawara ininipa peiwẽ bitã mã ea benimawanũ’, ikai
ISA.43.24	ẽ matu yunuama inũ,
ISA.43.24	ha binumakĩ: ‘Yuinaka sheni ea kuashũkãwẽ’, iwanã,
ISA.43.24	ẽ matu hawa yunuamaki.
ISA.43.24	Hamẽ haskama maturã, atimapa tibikĩ ea danãmakĩ txakabukĩ
ISA.43.24	mã ea bika tenemakubainaii.
ISA.43.25	Mã pubẽ sinatapabubiakẽ ea ẽ matũ Deus matuwẽ nuikĩ
ISA.43.25	matũ txakabu ana tanakatsi ikama matu tere ashũtã ẽ ana shinãma ishanaii.
ISA.43.26	Ẽ matu haska wamismẽkaĩ, mã ea txitekatsis ikairã,
ISA.43.26	unanepa pewanika anushũ pewanãkãwẽ.
ISA.43.26	Mã ea txitekĩ pepa kaĩmaimẽkaĩ, txanikĩ ea uĩmai bekãwẽ, nũ uinananunã.
ISA.43.27	Ha dukũ matũ shenipabu txakabui taeniki.
ISA.43.27	Matũ yusinãbũ ẽ hãtxa txibãma ea dananibuki.
ISA.43.28	Ẽ Templo shanẽ ibu mekenikabũ atimapa wakĩ ea txibã pewabumakẽ
ISA.43.28	ẽ hatu beshtekubainiki.
ISA.43.28	Na haska tibiwẽ taeshũ Jacó enabu mã Israelbu
ISA.43.28	hau matuki kashekĩ nuitapa wayunũbũ hatu yunukĩ ẽ matu heneniki”, itã,
ISA.44.1	Senhor Deusũ hatu yuikubaĩkĩ:
ISA.44.1	“Jacó enabu mã Israelbu inũ, mã ẽ tsuma ẽ katuabuũ, natiã ẽ hãtxa nĩkakãwẽ.
ISA.44.2	Ea ẽ matũ damiwakĩ bawanika Senhor Deusũnã,
ISA.44.2	mã kaĩriama matu pe ewawakĩ ẽ matu merabewakubainiki.
ISA.44.2	Jacó enabu Jesurum nĩkaisma mishtĩbuũ, ẽ matu katuni,
ISA.44.2	mã ẽ tsumaburã, dateyamakãwẽ.
ISA.44.3	Mã haskawẽ taeshũ hanu tsua hiweabumanu
ISA.44.3	mai hawa beneisma anu pashku wakĩ ẽ ũpash tuea habashanikiki.
ISA.44.3	Matũ bababu pepawẽ duawakĩ hiwea bena inãkĩ ẽ hatu yunushanaii.
ISA.44.4	Habu yumei pairã, basi heshe sa itã yumemis keskai inũ
ISA.44.4	hi hene keshakea hawẽ tatxa heneya ewai keska habu kushipashãkanikiki.
ISA.44.5	Hanushũ betsã yuikinã: ‘Earã, ẽ Senhor Deusunaki’, ikaya
ISA.44.5	betsã hamebi yuikĩ: ‘Ẽ Jacó baba betsaki’, ikaya
ISA.44.5	betsã hawẽ mekẽ anu kenekĩ netãkĩ: ‘Earã, ẽ Senhor Deusuna kayabi ẽ hawẽ yuraki’, akĩ
ISA.44.5	hawẽ kena ana txitxikĩ Israelĩ kenayabi netãriashanikiki.
ISA.44.6	Senhor Deus Israelĩ shanẽ ibu inũ
ISA.44.6	hatũ merabenanika dasibi binuatũ yuikĩ:
ISA.44.6	“Earã, ea dukũ ẽ hiweni inũ
ISA.44.6	ẽ hawẽ henea debesekeaki.
ISA.44.6	Tsuã ea binua Deus kayabi betsa hayamaki.
ISA.44.7	Tsuã ẽ akai keska atiru hayamẽ?
ISA.44.7	Ha haska haya hãtxakĩ hau ea tapĩmanũwẽ.
ISA.44.7	Dami wakĩ taewani inũ u unu iki kai inũ
ISA.44.7	ma hawara tashni kema bebũkiri yuikinã,
ISA.44.7	tsua txanikĩ yuitirumẽ?
ISA.44.7	Haskarã, tsua hayamaki. Eã besti ẽ atiruki.
ISA.44.8	Ẽ haskakẽ benimai dateyamakãwẽ!
ISA.44.8	Nenumahairatiã yui ea ẽ txaninirã,
ISA.44.8	matubunã, mã unaiĩ. Mã haska ekiri txanitirubuki.
ISA.44.8	Deus kayabi betsa hayamẽ, mã unanã?
ISA.44.8	Hayamahairaki. Hanu pashati betsa ẽ uĩsma ẽ hawa unãmaki.”
ISA.44.9	Tsuabũra habũ yushĩ dami wamisburã, haburã, hamẽki. Ha inũ, habũ yushĩ dami watã betxipaibiamisbu, hamẽriki. Tsuabũra ha dami hamẽbiakẽ kẽwaĩburã, haburã, bekũ inũ shinaũmabuki. Haskaburã, hatu usaĩ hatuki kasheti sharaki. 
ISA.44.10	Tsuãra mane dami wakĩ yushĩ ha kẽwãti wakĩ hanushũ haki payumis anushũ hawẽ kẽwãti deus wairã, ha huninã, hanu hamapai dayatitiãbiakẽ benumiski. 
ISA.44.11	Ha dasibi habuã ha dami kẽwãmisburã, habu hatuki kasheti besti ishãkanikiki. Ha habũ yushĩ dami wamisburã, hunibu bestiki. Hanu Deusũ hatu unãti waitiã dasibi ha bebũ mapushãkanikiki. Hatu haska wa babui date paepashãkanikiki.
ISA.44.12	Habũ mane dami wamisbu hatũ dayati mabu shinãkãwẽ. Mane payukĩ txiwẽ kuamisbuki. Hanushũ hawẽ pewakatsi mane kushipa betsa pewati tsumashũ mastatiwẽ mastakĩ pure pure akĩ hatũ pũyã kushipawẽ dayamisbuki. Hakia ha mane dami wanika piama dayakĩ hawẽ kushipa keyui inũ ũpash akama hĩ imiski.
ISA.44.13	Ha dikabi habũ hi dami wamisbu shinanãkãwẽ. Haska wakatsi ikĩ hi tanatiwẽ tanamisbuki, hawẽ kenetiwẽ ha tanamabaũkĩ dami wakatsi bishakinã, hawẽ keneti betsa compassowẽ ariakinã. Haska watã hi dami wanikã tanamabauni dayakĩ hi huni keska hawẽ yura hawẽrua watã hatũ yushĩ kẽwãti hiwe anu nitxĩmisbuki.
ISA.44.14	Haska inũ, betsarã, tsuãra kusha banaima uĩ yumewaima txipu ha kusha ewaima hayatã deratirubuki. Hamẽ haska wama ni shukua anua cedro kasmai hi betsa ewapa hamebi yumeima mekekubaĩkĩ ewapahaira deratirubuki. 
ISA.44.15	Hanushũ yurabũ hawena watã mekinã, karu wamisbuki. Tuash betsa kuatã hawẽ yumisbuki. Tuash betsa kuatã hawẽ misi bawamisbuki. Tuash betsa dami wakĩ hawẽ deus watã ha namã beti itã kẽwãmisbuki.
ISA.44.16	Ha yurabu hatiribũ hi sẽke betsa namakis tuash atã karu watã hatũ nami hawẽ shuishũ pi yani wai pepemisbuki. Ha inũ, hawẽ yuii hãtxai: “Haska karu dekenepamẽ? Ea hawaira shana waikiki”, imisbuki. 
ISA.44.17	Hanua ha hi tuash betsa teshea dami wakĩ hawẽ kẽwãti deus watã ha namã beti itã kẽwãkĩ yuikĩ: “Hawara bika ẽ teneai ea nemashũkĩ ea piskumawe. Mĩ ẽ deuski”, akĩ yuimisbuki.
ISA.44.18	Ha huniburã, hawa unãma inũ hawa tapiãbumaki. Beruyabia uĩkĩ pewama beshush hairabuki. Hatũ shinã hatu bepuhaira hawa nĩka pewatirubumariki. 
ISA.44.19	Haska wabiakĩ hawa hawẽ shinãwẽ tapĩ pewama yuikĩ: “Ha hi sẽke namakis betsa tuash atã ẽ ketiã hi iki dekẽshũwẽ misi ẽ bawashuki. Ẽ nami shuishũ piriashuki. Hamẽ ha tuash betsa ẽ ha kuama bitã dami atimapa wakĩ kẽwãti yushĩ watã hi hamẽ ẽ kẽwaiĩ”, itirubuki. 
ISA.44.20	Txanimahaira txi mapu pia keska wamisbuki, hatũ shinã txakabũ hatu parãhaira pepa haska henetã txibainã. Ha huniburã hatũ txakabuwẽ taea haskatã pashatirumahairaki. Hawara hunĩ dami watã hawẽ mekẽnẽ tsumatã hawẽ shinã pemawẽ taea hawa shinã pewama ha dami hatu uĩmairã, ha huni txanitxaka bestikanikiki.
ISA.44.21	“Mã Israel Jacó enabuũ, mã ẽ tsumabunã, ea shinãkãwẽ.
ISA.44.21	Ẽ matu dami wani mã ẽ tsumabuki.
ISA.44.21	Israelbuũ, ea hakimakĩ ea putayamakãwẽ.
ISA.44.22	Eanã, haska txakabukĩ mã ea nĩkaisbuma
ISA.44.22	matũ txakabu ẽ ma matu pua ashunaki,
ISA.44.22	nai kuĩ dunua pua ibaini yamabaĩmis keska wakinã.
ISA.44.22	Ẽ ana ma matu mebikinaĩ ea shinaĩ txĩtũribirãkãwẽ, ea anu beirã”, ikaya
ISA.44.23	Isaías benimakĩ yuikĩ:
ISA.44.23	Senhor Deusũ hawẽ kushipa matu uĩmakĩ
ISA.44.23	Jacó enabu Israelbu ma ana hatu mebikinãki.
ISA.44.23	Naiĩ, Senhor Deusũ hatu haska waiwẽ taea benimakĩ kẽwãkãwẽ.
ISA.44.23	Mai kini keyatapahairatuũ, benimai sai ikãwẽ.
ISA.44.23	Mati tibi inũ ni shukua inũ dasibi hi mapubaunabuũ,
ISA.44.23	hawẽ kushipa uĩ benima txakayamai kãtakãwẽ.
ISA.44.24	Matũ mebikinanika Senhor Deusuũ,
ISA.44.24	mã kaĩriama matũ yura yumewanitũ matu yuikĩ:
ISA.44.24	“Earã, ẽ Senhor Deusũ dasibi dami wakĩ
ISA.44.24	nai hirabi kesukauana wakĩ inũ mai dikabi tashnimatã ẽ mestẽwaniki,
ISA.44.24	tsuã ea hawa merabewamarã.
ISA.44.25	Ha inũ, huniburã, ẽ hatube hãtxamabia haskashanai txanimisbũ hãtxaibu nĩkakĩ unãtã
ISA.44.25	hatũ shinã ẽ nemamiski.
ISA.44.25	Habu unanepai txanimisbu hatũ shinã ẽ hawama wamiski.
ISA.44.25	Huni unanepakĩ yusiaĩbu ẽ hatu hamakiri yuimamiski,
ISA.44.25	unanepakĩ atirububiakẽ hatũ hãtxa inũ hatũ shinã hamẽ wãkinã.
ISA.44.26	Hamẽ habũ ea txanima txibaĩburã,
ISA.44.26	hatu haska wama hatu hãtxa kayabi yuimakĩ ẽ hatu menemakubaĩmiski.
ISA.44.26	Ẽ hatu yunua habu ẽ hãtxawẽ yubakaiburã,
ISA.44.26	hawara akaibu pe kaĩkũkaĩmiski.
ISA.44.26	Hamẽ eanã, Jerusalém yunukĩ ẽ pewairã,
ISA.44.26	ana txĩtũbirã hanu ana hiweshãkanikiki.
ISA.44.26	Judá maewã tibirã, ana benibaũshãkanikiki.
ISA.44.26	Mae txakabuwanibu eã ẽ hatu benimakĩ keyushanaii.
ISA.44.27	Ianẽwã netsukĩ ẽ tashka watiru inũ
ISA.44.27	hau hene tibi ũpash hayayamanũ ẽ yunutiruki.
ISA.44.28	Hanushũ Pérsia shanẽ ibuhaira Ciro yuikĩ: ‘Miarã, mĩ ẽ hatu mekeshunikaki.
ISA.44.28	Dasibi haska ẽ betxipaiai miã mĩ ea ashũshanaii’, akĩ ẽ yunushanaii.
ISA.44.28	Ha inũ, Jerusalém yuikĩ: ‘Miarã, mĩ ana mae benikishanaii’, akĩ ẽ yuishanaii.
ISA.44.28	Ha inũ, Templo yuikĩ: ‘Mĩ mestẽwãti mishki habũ buyabirãshãkanikiki’, akĩ ẽ yuiriashanaii.”
ISA.45.1	Senhor Deusũ Ciro katukĩ shanẽ ibuhaira watã
ISA.45.1	hawẽ mekẽ yusiuri tsumatã
ISA.45.1	hau mai pakea betsa betsapa maemakĩ hawena watã
ISA.45.1	shanẽ ibu betsa betsapabũ detenameti yamawakĩ
ISA.45.1	hau mebĩshanũ yununikiaki.
ISA.45.1	Hanushũ mae tibitũ beputi Ciro Senhor Deusũ bepẽshũtã
ISA.45.1	hau tsuã ana bepuyamanũbũ nemashũkubainikiaki.
ISA.45.1	Ha haska wanishũ natiã Senhor Deusũ Ciro yuikĩ:
ISA.45.2	“Mĩ kai bebũ mia bebũ kakĩ
ISA.45.2	mati tibi ẽ mia pureshũkubaĩshanaii.
ISA.45.2	Mane bronze beputi tibi ẽ mia taskeshũkubaĩshanaii.
ISA.45.2	Mane ferro shui mestẽwãti tibi
ISA.45.2	ẽ mia teke teke ashũshanaii.
ISA.45.3	Ea ẽ Israelbũ Senhor Deusũ
ISA.45.3	mĩ kenawẽ ẽ mia kenai mĩ ea unãshanũ
ISA.45.3	mabu karuhaira inũ pei hune aru pehaira wanibu
ISA.45.3	mia betximatã inãkĩ ẽ mia haya wakubaĩshanaii.
ISA.45.4	Ha ẽ tsuma Jacó betxipaikĩ ẽ katuni, Israelbu enaburã,
ISA.45.4	habuwẽ taeshũ mĩ kena kayabiwẽ ẽ mia kenaniki.
ISA.45.4	Mĩ shanẽ ibu keyutima mia shinãpaketi haya wakĩ ẽ mia kaĩmaniki,
ISA.45.4	hawa mĩ ea unãmabiakenã.
ISA.45.5	Earã, ẽ habia Senhor Deuski, betsa hayamarã.
ISA.45.5	Ea keska betsa Deus kayabi hayamahairaki.
ISA.45.5	Mai pakea tibibe mĩ hatube detenameshanũ
ISA.45.5	ẽ mia kushipa wakĩ pewaniki, mĩ ea unãmabiakenã,
ISA.45.6	bari huaikiria inũ bari hikiaikirishũ
ISA.45.6	hau dasibibũ tsua ea keska hayama
ISA.45.6	hau unãshanũbunã.
ISA.45.6	Earã, ẽ habia Senhor Deuski, betsa hayamarã.
ISA.45.7	Bari txashati inũ, meshu inũ, benimai hiweti inũ,
ISA.45.7	hamapaiwẽ bika teneti sharabu pawakĩ ẽ dami waniki.
ISA.45.7	Na haska tibi dami wakinã,
ISA.45.7	ea Senhor Deusũ anishũ ẽ akubaĩmiski”, iwanã,
ISA.45.8	Senhor Deusũ ana yuikĩ:
ISA.45.8	“Hamapai tibi ẽ maemati kushipawenã,
ISA.45.8	nai anushũ eã ẽ yunumiski,
ISA.45.8	eska keska tibirã,
ISA.45.8	nai anu basnũ kurumayai inũ nai kuĩ anua ui haya wakinã.
ISA.45.8	Habu tibirã, maĩ tsu amis keska wakĩ
ISA.45.8	meketi pepa inũ yunuti pepa
ISA.45.8	ẽ kaĩmamiski, yunu huatã bimimis keska wakinã.
ISA.45.9	Mai mabu tibi haskas hatiubus hatũ ashiãbe ha itirubumaki.
ISA.45.9	Ha inũ, mapupã ha dayai yuikĩ: “Mĩ ea haska wai?” ikasmai
ISA.45.9	hatũ ha mabu washuri yuikĩ:
ISA.45.9	‘Mianã, daya mĩ unãmaki’,
ISA.45.9	akĩ yuinametirubumaki.
ISA.45.10	Ha inũ, tsuãra huni bake wani
ISA.45.10	hawẽ ibubube ha itirumahairaki,
ISA.45.10	mai anu hiwemaniwẽ taearã.
ISA.45.11	Israelĩ Senhor Deus meribi hatũ Israel hawena hatu wanitũ tsuara yuikĩ:
ISA.45.11	“Haska ẽ bakebu ẽ hatu wamis
ISA.45.11	mã ea unãti watirumẽ?
ISA.45.11	Haska hamapai tibi ẽ amis ea merabewakĩ shinã betsa mã ea yusĩtirumẽ?
ISA.45.12	Eã ẽ aniki, mai inũ yurabu dami wakinã.
ISA.45.12	Ẽ mekẽwẽ nai hirabi hatishũ kesũtã
ISA.45.12	hanushũ ẽ yunua dasibi habu txashatirubu tashni keyunibuki.
ISA.45.13	Ha dikabi eãri Ciro ẽ tashnimaniki,
ISA.45.13	hau hatu maemanunã.
ISA.45.13	Hawẽ kati bai dasibi ẽ hawama washũshanaii.
ISA.45.13	Hanushũ hatũ ẽ maewã ea benishũshanikiki.
ISA.45.13	Haska watã enabu habũ hatu iyunibu hatu mebikinãkĩ
ISA.45.13	hatu henematã hatu ea akĩ pakamama manakuti yukama ishanikiki”, iki
ISA.45.13	Senhor Deus dasibi binua hãtxashuki.
ISA.45.14	Senhor Deusũ Israelbu yuikĩ:
ISA.45.14	“Egito anua dayakapabu inũ,
ISA.45.14	Etiópia anua mabu inananãmisbu inũ,
ISA.45.14	Sabá anua ha yura keyatapabu habũ matu kẽwaĩ
ISA.45.14	matũ tsumai escravo ishãkanikiki.
ISA.45.14	Mane dispi txiwetameyawẽ neshea matu txipi mapua
ISA.45.14	matu bebũ dãti itã kẽwãkĩ matu yuikĩ:
ISA.45.14	‘Txanima kayabi matuna besti Deus kayabi matu anuki.
ISA.45.14	Ha bestihairaki, Deus betsa hayamarã’, ikaibũ”,
ISA.45.15	Isaíasĩ ana hatu yuikĩ:
ISA.45.15	Haskabiaibũ miarã, tsuã mia uĩtiruma
ISA.45.15	mĩ Israel mekekĩ piskumanika Deuski.
ISA.45.16	Tsuabũra dami yushĩ wamisburã,
ISA.45.16	haburã, dakeshãkanikiki.
ISA.45.16	Betsabu hatuki kashetã usãshãkanikiki.
ISA.45.17	Hakia Israelburã, Senhor Deusũ hatu mekekĩ
ISA.45.17	hatu piskumakĩ heneama ishanikiki.
ISA.45.17	Haburã, hawa babui dake taskama ishãkanikiki.
ISA.45.18	Nai dami wanika Senhor Deusũnã,
ISA.45.18	mai dami wakĩ tashnimaniki.
ISA.45.18	Haska watã mestẽwaniki.
ISA.45.18	Hatũ mai dami watanã,
ISA.45.18	hau shaka bestiyamanũ yurabu dami wariatã hiwemakĩ yuikĩ:
ISA.45.18	“Ea besti ẽ Senhor Deuski, betsa hayamarã.
ISA.45.19	Ea hãtxairã, hune ẽ isma inũ
ISA.45.19	hanira mai anu hunea meshu anua ẽ ismariki.
ISA.45.19	Jacó enabu eã hatu yuikĩ:
ISA.45.19	‘Hanira tsua niama anu ea benakãwẽ’,
ISA.45.19	ẽ hatu aismaki.
ISA.45.19	Ea ẽ Senhor Deus txanima ẽ hãtxamisrã, kaneama ikũ kayabi ẽ yuiaii”, iwanã,
ISA.45.20	Senhor Deusũ ana yuikĩ:
ISA.45.20	“Matu habu teshewayamabu hanira mã hiwebaunabuũ,
ISA.45.20	dasibi ea anu itxai bekãwẽ.
ISA.45.20	Hatira hawa unãbumã hatũ hi dami yushĩ iatã shuku dakabaini
ISA.45.20	habe hãtxakĩ hawa hatu meketã piskumatirumabia
ISA.45.20	hamẽ yukai hãtxawãmisbuki.
ISA.45.21	Mã haratura dami yushĩbe hãtxakĩ yukakatsi ikairã,
ISA.45.21	haska matu ashũtirumẽkaĩ,
ISA.45.21	betsa tibi meakeakei
ISA.45.21	habe hãtxakĩ unãti wakĩ unãkãwẽ.
ISA.45.21	Na haska tibi inũbariairã, bebũkirihairarã, tsuã yui txaninimẽ?
ISA.45.21	Ea besti ẽ ikama inimẽ, Senhor Deusrã?
ISA.45.21	Deus kayabi betsa ea keska hayamaki.
ISA.45.21	Deus kushipahaira maemakĩ mekekĩ binumanika tsua ea keska hayamaki.
ISA.45.22	Mai kesua anu hiwebaunabuũ, ea anu bekãwẽ,
ISA.45.22	matu mekekĩ ẽ matu piskumashanairã.
ISA.45.22	Earã, ẽ Deuski, ea keska betsa hayamarã.
ISA.45.23	Emebi hãtxai yubakakĩ
ISA.45.23	hawẽ maemakĩ binumati ẽ yuimisrã,
ISA.45.23	ha ẽ yubakani hãtxarã, ẽ meneshanaii.
ISA.45.23	Eskashãkanikiki: Dasibibũ ea kẽwaĩ ea bebũ dãti itã,
ISA.45.23	‘Mia besti mĩ Deuski’, ikĩ ea datã akĩ
ISA.45.24	ea yuikĩ: ‘Senhor Deus besti kushipa maemanika paepaki’, ikaibũ
ISA.45.24	hakia hatiri habũ ea danãmisbu hatuki kashekĩ usãshãkanikiki.
ISA.45.25	Ewẽ taea dasibi Israelĩ enabu hamapai txakabu binu keyutã
ISA.45.25	ewẽ keĩ benimashãkanikiki”, ikaya,
ISA.46.1	hamẽ Babilônia anuabũ yushĩ dami Bel,
ISA.46.1	hawẽ kena betsa Baal
ISA.46.1	inũ Nebo datei saki saki iki maĩ tĩ imiski.
ISA.46.1	Babilônia anuabũ hatũ yushĩ dami iyukinã,
ISA.46.1	eska wabaĩmisbuki.
ISA.46.1	Hatũ inapã mabu bumisbuki haki hatũ yushĩ dami peumatã bumamisbuki.
ISA.46.1	Ina hi shãkama peumabainabu hĩ imisbuki.
ISA.46.2	Ha yushĩ dami hawa hatu mekekĩ pashawatiruma maĩ niri ika mania
ISA.46.2	mai pakea betsa anu bukĩ yushĩbiakẽ tupibaĩtirubuki.
ISA.46.3	Senhor Deusũ ana hatu yuikĩ:
ISA.46.3	“Jacó enabu dasibi mã Israelbu habu matu deteama teshe wanibuũ, ea nĩkakãwẽ.
ISA.46.3	Eanã, mã kaĩriama matũ ibube mekeshũ ẽ matu nimakubaĩmiski.
ISA.46.3	Ẽ matu ikushũ iyuwawamiski.
ISA.46.4	Matu haska wamis shũ heneama mestebui mã buyabis bushka hushubiaya
ISA.46.4	ẽ matu mekeriakubaĩshanaii.
ISA.46.4	Eã matu dami wanishũ hawa matu heneama ẽ matube merabemisrã,
ISA.46.4	eanã, matu tsumakubaĩkĩ ẽ matu piskumashanaii.
ISA.46.5	Ẽ hiwenirã, ẽ tsua keska mã ea shinãtirumẽ?
ISA.46.5	Haratu ea keska ẽ kushipaya kaĩtiru mã shinaĩ?
ISA.46.5	Hawa ea keska betsa tsua hayamahairaki.
ISA.46.6	Huni betsabũ hatũ ouro pei inũ hatũ prata pei itxapa itxawatã tanakĩ hawẽ shakama balançaki unãtã
ISA.46.6	hatũ yushĩ deus wakatsi tsuãra mane mabu wamistũ hau dami washunũ yunutã pakamisbuki,
ISA.46.6	ha yushĩ dami bitã ha bebũ beti ishũ duawakatsirã.
ISA.46.7	Ma hatu meneshunabu bikĩ iawãshũ hanu tsaũti washina anu tsaũmisbuki,
ISA.46.7	haska waimabu anua hawa shekei maetirumarã.
ISA.46.7	Hunibũ hui kushipawẽ hatũ yushĩ dami merabewati hawara yuka txakayamabiabu
ISA.46.7	hawa hatu kematiruma inũ bika teneaibu hawa hatu piskumatirumaki.
ISA.46.8	Yushĩ dami kẽwaĩ txakabumisbuũ, ha yushĩ damikiri shinãkãwẽ.
ISA.46.8	Namakĩ uiã keska wama shinã pehaira wakãwẽ.
ISA.46.9	Matũ shenipabu ikubiraniburã, haskakiriri shinãkãwẽ.
ISA.46.9	Ea besti ẽ Deus kayabiki, betsa hayamarã.
ISA.46.9	Ẽ habia Deuski, tsua betsa ẽ kushipa keska hayamarã.
ISA.46.10	Ẽ dami wakĩ taewani keyui kai yui ẽ txaniniki, earã.
ISA.46.10	Haska tashniriamahaira haskanũbariai yui ẽ txaniniki.
ISA.46.10	Haska wakatsi ikĩ yubakatã eã ẽ tashnimamiski.
ISA.46.10	Haska tibi hau inũwẽ, akĩ eã ẽ yunua imiski.
ISA.46.11	Bari huaikiria huni betsa ẽ ma kenaniki.
ISA.46.11	Txaihairakea nawa tete keska hushũ
ISA.46.11	haska ẽ yununi hatũ ea ashũshanikiki.
ISA.46.11	Haska ẽ yubakani ẽ hãtxa menekĩ
ISA.46.11	ẽ haska yuini dasibi hatũ ea ashũshanikiki.
ISA.46.12	Hunibu huĩti kushibuũ, ea nĩkakãwẽ.
ISA.46.12	Mã haska shinãmabiakẽ
ISA.46.12	nawabu anua ẽ matu tashnimashanai ana txaihairamaki.
ISA.46.13	Eã ẽ matu tashnimabirãshanairã, ma kemaikiki.
ISA.46.13	Mekekĩ hawairakirã ẽ matu piskumashanai ma txaimaikiki.
ISA.46.13	Sião mekea haya wakinã, eã ẽ ashanaii.
ISA.46.13	Haska watã Israelbu ẽ kushipa ẽ hatu anu buteshanaii”, itã,
ISA.49.1	Senhor Deusũ tsuma txani:
ISA.49.1	“Ianẽwã kesha anu mae tibi anu hiwebaunabu inũ
ISA.49.1	dasibi mã txaihaira anu hiweabuũ,
ISA.49.1	ẽ hãtxai ea nĩkakãwẽ.
ISA.49.1	Ẽ kaĩriama ẽ ewã bake nãti merã ẽ nanea
ISA.49.1	Senhor Deusũ ea katukĩ ẽ kena kayabiwẽ ea kenaniki.
ISA.49.2	Ẽ hana betsa wakĩ ẽ hãtxa nupe txaipa kenuhaira keska ea waniki.
ISA.49.2	Hawẽ mekẽwẽ mekekĩ hunekĩ ea aruniki.
ISA.49.2	Pia kenu dabeya keska ea watã
ISA.49.2	hawẽ pia aruti kapãkã merã ea aruniki.
ISA.49.3	Ea haska watã Senhor Deusũ ea yuikĩ: ‘Israelĩ, mĩ ẽ tsumaki.
ISA.49.3	Miwẽ ẽ kushipa hatu uĩmakĩ
ISA.49.3	ẽ hatu tashnimashũshanaii’ ”, ikaya
ISA.49.4	ea hawẽ tsumapã shinãkĩ:
ISA.49.4	“Hamẽ ẽ daya ẽ benui
ISA.49.4	hawa biamabia dayahairakĩ ẽ kushipa
ISA.49.4	ẽ hamẽ puta bestimaki”, ẽ ibiaya
ISA.49.4	txanima dasibi ẽ akairã,
ISA.49.4	Deusũ tsuma keyuaki.
ISA.49.4	Deusũ besti hawẽ kushipawẽ
ISA.49.4	ea manakua ẽ uĩshanaii.
ISA.49.5	Senhor ẽ Deuski.
ISA.49.5	Haskawẽ taeshũ ea duawaya
ISA.49.5	hawẽ kushipa hanua ẽ bimiski.
ISA.49.5	Ẽ hawẽ tsuma ikũkainaya
ISA.49.5	Jacó enabu Israelbũ shinã betsa watã
ISA.49.5	hau hanu bei haki dasishanũbũ Senhor Deusũ ea yunukatsi katutã
ISA.49.5	ẽ ewã bake nãtiki ea dami wakĩ naneniki, ikaya
ISA.49.6	Deusũ yuikĩ:
ISA.49.6	“Hau Jacó enabu shukua pakea tibi
ISA.49.6	habu Israel teshenibu habu besti anu merabewakĩ
ISA.49.6	ea anu mĩ hatu txĩtũmashanũ
ISA.49.6	mĩ ẽ tsuma katushũ
ISA.49.6	ẽ mia yunuama iniki.
ISA.49.6	Hakia txaihaira mai pakea anu hiweriabu
ISA.49.6	haska haburi mekekĩ piskumakĩ
ISA.49.6	mĩ hatu yusĩbaũshanũ bĩ ewapa txasha keska ẽ mia yunuriaii”, ikaya
ISA.49.7	Deusũ enabu shukua betsabũ habu hatu itxakahairawamisbu inũ,
ISA.49.7	shukua betsabũ danãkĩ hatu betxipaisbuma inũ,
ISA.49.7	huni pubẽ shanẽ ibubũ hatu atxitã hatũ tsuma escravo hatu wamisbu
ISA.49.7	Senhor Deus mekenã mebikinanika Israelbũ Deus meribitũ hawenabu hatu yuikĩ:
ISA.49.7	“Ea Israelbũ Senhor Deus meribitũ ẽ matu katuni
ISA.49.7	hãtxai ẽ yubakamis ẽ matuwẽ meneshanaii.
ISA.49.7	Ẽ matu haska washanaiwẽ taeshũ
ISA.49.7	shanẽ ibubu inũ hatũ huni bakebu shanẽ ibubũri
ISA.49.7	matu uĩ e itã matu bebũshũ kẽwaĩ dãti ishãkanikiki”, itã,
ISA.49.8	Senhor Deusũ ana hatu yuikĩ:
ISA.49.8	“Ẽ yubakaniwẽ taea ẽ duapa matu uĩmakatsi ikĩ ẽ matu kemaniki.
ISA.49.8	Ha shabatiã matu piskumakatsis ikĩ ẽ matu merabewaniki.
ISA.49.8	Matuwẽ yubakatã mestẽwãkatsis ikĩ
ISA.49.8	matu pe arukĩ ẽ matu merabewaniki.
ISA.49.8	Matũ mai pakea txakabuwanibu matu ana ibu wamatã
ISA.49.8	ẽ matu hatu pewamashũriakatsis ikaii.
ISA.49.9	Habũ matu bitxinibu keska hatu yuikĩ:
ISA.49.9	‘Mã ma hatishũ bika teneshinaki.
ISA.49.9	Ana hawama tashnirikãwẽ.’
ISA.49.9	Mã meshu merã mapua keskaburã,
ISA.49.9	ana hawaki dateama kaĩbaĩshãkãwẽ.
ISA.49.9	Bai tibiwẽ bukĩ piti tibiki mã nukushanaii.
ISA.49.9	Hanu tsua hiweabumanu mati tibi anuari matũ inabu piti hayashãkanikiki.
ISA.49.10	Mã hawa buniama inũ mã ũpash manuama inũ,
ISA.49.10	bari txashahairakĩ matu kuama ishanikiki.
ISA.49.10	Eã matu betxipaikĩ ẽ matu iyuaiwẽ taeshũ matu mekeshũ iyukĩ
ISA.49.10	hanu txatxa tibi ũpash haya anu ẽ matu iyukubaĩshanaii.
ISA.49.11	Mati matipa anu bai hayamabiakẽ
ISA.49.11	matu bai tapĩshũkĩ bai txakabu ẽ matu pãpa washũkubaĩshanaii.
ISA.49.12	Uĩkãwẽ! Txaihairakea matu merabewanũ ika bekanikiki,
ISA.49.12	nortekiria inũ bari hikiaikiria inũ mai metuhaira Sinim anua beirã.
ISA.49.13	Senhor Deusũ hawenabu bika teneaibu ana haska uĩkatsi ikama
ISA.49.13	hatuwẽ nuikĩ ma hatu daewaiwẽ taea
ISA.49.13	naiĩ, benimai sai sai ikãwẽ!
ISA.49.13	Mati matipaã, benimai sai sai ikãwẽ!
ISA.49.13	Maiĩ, benima paepai shinã txãkãkãwẽ!” ikaya
ISA.49.14	hakia Siãonẽri yuikĩ:
ISA.49.14	“Senhor Deusũnã, ea henebainaki.
ISA.49.14	Ẽ Deusrã, ea hakimaki”, ibiaya
ISA.49.15	Mĩ shinanã, aĩbu betsanã,
ISA.49.15	hawẽ bake kayabi betxipaibiakĩ hakimakĩ henetirumẽ?
ISA.49.15	Hawẽ bake kayabibia hakimatiruki.
ISA.49.15	Hakia earã, Siãonẽ, ẽ mia hawa hakima taskatirumaki.
ISA.49.16	Eã ẽ mekẽki netãkĩ akawashũ ẽ mia iyuaii.
ISA.49.16	Mia kenebauniburã, habias keska mikiri ẽ shinã hayaki.
ISA.49.17	Mia habũ benibaũkatsi shinaĩburã, hĩ hĩ ikanikiki,
ISA.49.17	habũ mia txakabuwakatsi shinanibu keskamarã.
ISA.49.17	Habũ mia txakabuwaniburã, ma hanira buabuki.
ISA.49.18	Bewenikitã mĩ mae uĩbaũwẽ,
ISA.49.18	dasibi itxatã mia anu ana bei haskabirãkanimẽkainã.
ISA.49.18	“Ea Senhor Deus ẽ hiweawẽ ibubis mia akatsi ẽ yubakaii.
ISA.49.18	Dasibi habu beshunã, mane inũ tari hawẽrua mia sawemakĩ akawai bekanikiki,
ISA.49.18	aĩbu beneyakatsi daumis keska mia wakinã.
ISA.49.19	Mĩ mae dasibi pure pure akĩ yamawakĩ txakabuwanibu mania anurã,
ISA.49.19	natianã, mĩ mae ana hatiuirama pesheishta anu
ISA.49.19	yura hiwebauni dama ishanikiki.
ISA.49.19	Haska inũ, habũ matu yamawaniburã, ma nenuma buyamabuki.
ISA.49.20	Matũ bakebu txai iyunibu ibuuma hãtxaibu mã nĩkashanaii, eskaiburã:
ISA.49.20	‘Na nukũ maerã, haskaira pesheishta daka.
ISA.49.20	Nũ hanu hiwenũ hanu hiweti mae ewapa nuku ashũwẽ’, ikaibũ
ISA.49.21	matũ huĩti merã hãtxai:
ISA.49.21	‘Tsuã hatira bake ea washunimẽ?
ISA.49.21	Haskatã bakeyakĩ ẽ bake bitirumaki.
ISA.49.21	Ewẽ hiweniburã, hatu txai iyukĩ ma ea hatu henemabainibuki.
ISA.49.21	Ha bakeburã, tsuã hatu yumewaimamẽ?
ISA.49.21	Ea besti wakĩ henebainibuki.
ISA.49.21	Na bakeburã, harakiria beshiãbumẽ?’ ” ikaya
ISA.49.22	Senhor Deusũ yuikĩ:
ISA.49.22	“Hau mĩ huni bakebu hau pũtsaumetã iwekĩ
ISA.49.22	mĩ aĩbu bakebu hau iatã mia anu iwenũbũ
ISA.49.22	nawabu shukuabu ẽ hatu yunushanaii,
ISA.49.22	mae tibi ẽ unãmati hatu uĩmakinã.
ISA.49.23	Habu shanẽ ibuhairanibu betsairã,
ISA.49.23	habu inũ hatũ aĩ matũri mã hatu tsuma washanaii.
ISA.49.23	Matu dayashũkĩ matũ bakebu matu mekeshũshãkanikiki.
ISA.49.23	Ha inũ, hatũ aĩbu bakebũ matũ bakebu matu txutxu amashũshãkanikiki.
ISA.49.23	Matu bebũ maĩ beti ika dakashũ habũ matu kẽwãkĩ
ISA.49.23	hatũ hanawẽ matũ tae tashushãkanikiki.
ISA.49.23	Matu haska waibu uĩkĩ txanima ẽ matũ Senhor Deus mã eki txiti imis
ISA.49.23	mã ana hawa eki dakeama ishanai mã unãshanaii.
ISA.49.24	Detenamenika unaĩtũ detenamekĩ hawẽ hawara bishianã,
ISA.49.24	tsuã mebĩtirumẽ?
ISA.49.24	Huni pubenẽ tsuara atxitã kene merã bitxishinarã,
ISA.49.24	haskatã kaĩkaĩtirumẽ?
ISA.49.25	Senhor Deusũ mestẽwãkĩ yuiarã:
ISA.49.25	“Ha detenamenika kushipatũ hawara huni betsana bishiã
ISA.49.25	txanima ana mebĩshũtiruki.
ISA.49.25	Ha inũ, huni pubenẽ hawẽ hawara biãbiashĩkẽ
ISA.49.25	txanima mebĩtiruki.
ISA.49.25	Habu matuki sinatai ha ikaibu ea ẽ matu hãtxashũshanaii.
ISA.49.25	Eã kayabis matũ bakebu ẽ matu piskumashũshanaii.
ISA.49.26	Habũ matu yunu yunu akĩ bika tenemamisburã,
ISA.49.26	ibubis hatunabubetãri bika teneshãkanikiki,
ISA.49.26	hatũ nami ibubis piai keska wakinã.
ISA.49.26	Ibubis hatũ himiwẽ paẽshãkanikiki, vinhowẽ paeã keskairã.
ISA.49.26	Haskaibũ ha dasibi yura hiwebaunabũ
ISA.49.26	ea ẽ Senhor Deus matũ mekenã piskumanika inũ
ISA.49.26	ea ẽ Jacó kushipahaira inũ ea ẽ matũ mebikinanika
ISA.49.26	habũ ea unãshãkanikiki”, itã,
ISA.50.1	Senhor Deusũ hatu yuikubaĩkĩ:
ISA.50.1	“Huni betsa hawẽ hawara biãkĩ
ISA.50.1	ẽ diriamawẽ taeshũ
ISA.50.1	pakakĩ hau matu hawẽ tsuma wakĩ
ISA.50.1	escravo wanũ ẽ matu yunuama iniki.
ISA.50.1	Ha inũ, huni betsã hawẽ aĩ ana betxipaiama
ISA.50.1	danãkĩ henemis keska wakĩ
ISA.50.1	Israel matũ ibubu ẽ hawa hatu danãkĩ nitxiãmabia
ISA.50.1	hakia ibubis txakabukĩ
ISA.50.1	ẽ hãtxa nĩkaisbumawẽ taeshũ
ISA.50.1	matũ ibubu Israelbu danãkĩ
ISA.50.1	ẽ hatu yununiki,
ISA.50.1	hau nawabũ hatu tsuma wayunũbunã.
ISA.50.2	Ana matu merabewanũ ika hushũ
ISA.50.2	ẽ hawa huni betsa betxiama iniki.
ISA.50.2	Ẽ matu kenabia tsuã taska mã ea kemama inibuki.
ISA.50.2	Ẽ matu haska wabia haskakĩ mã ea benakĩ shinaĩsmamẽ?
ISA.50.2	Eanã, matu merabewakĩ ẽ matu piskumatiruma
ISA.50.2	mã ekiri shinaĩ imismẽ?
ISA.50.2	Habũ matu tsuma wabu anua ẽ matu tashnimatiruma dabanẽ
ISA.50.2	mã shinaĩ imismẽ?
ISA.50.2	Earã, ẽ kushipaki. Ianẽwã yunukĩ:
ISA.50.2	‘Hawaira hene netsui metuwe’, ẽ wa itiru inũ
ISA.50.2	heneri betsa wakĩ metu wakĩ ẽ tsusĩ wãyã
ISA.50.2	baka ũpash manui mawai pisimayatiruki, hene hayamakenã.
ISA.50.2	Ha hene netsua anuri mairi hanu tsua hiweabuma ẽ watiruki.
ISA.50.3	Nai kashai keska wakĩ meshu wakĩ ẽ
ISA.50.3	bepua tsuara mawashĩkẽ hatu manui punu nukamisbu keska ẽ wamiski.”
ISA.50.4	Habu nuitapai punu nukabu ea Isaíasĩ ẽ hatu merabewakĩ benimawashanũ
ISA.50.4	Senhor Deusũ ea unanepa watã ea yununiki.
ISA.50.4	Ẽ shabakabi pe nĩkakubainũ merabewakĩ
ISA.50.4	shaba tibi Deusũ ea pe yusĩkubaĩmiski.
ISA.50.5	Senhor Deusũ tapĩmakĩ ea unanepa waya
ISA.50.5	hawa danaĩ haki petxi
ISA.50.5	ẽ hawẽ huĩti kushismaki.
ISA.50.6	Hau ea kakush kakush anũbũ
ISA.50.6	ẽ petxi ẽ hatu inãkĩ yunumiski.
ISA.50.6	Ẽ keshni ea tseka tseka akaibu
ISA.50.6	ẽ hawa hatu nemaismaki.
ISA.50.6	Habũ ea itxakawakĩ eki kemu mitxuaibũ
ISA.50.6	ẽ besu hunei ẽ hawa tinĩsmaki.
ISA.50.7	Senhor Jeová ea merabewamiswẽ taea
ISA.50.7	tsuabũra ea itxakawakĩ ea isĩ tenemaya
ISA.50.7	datei txĩtuãma tenea ẽ mishki kushipa keskaki.
ISA.50.7	Ẽ shanẽ ibu kushipatũ ea mekeaya
ISA.50.7	habiatiãri eki kashebiaibũ hawa datei
ISA.50.7	ẽ hawa dakeama ishanaii.
ISA.50.8	Hatũ ea mekemistũ ea keshekẽ
ISA.50.8	tsuara eki sinatai huayarã,
ISA.50.8	hatũ unãti wakĩ pewanikatũ
ISA.50.8	hau nuku pewanũ hanu bunãkãwẽ.
ISA.50.8	Tsuãra ẽ txakabukiri ea txitekatsis ikirã,
ISA.50.8	hushũ hau ea yui benũbũwẽ.
ISA.50.9	Senhor Jeová kushipatũ ea merabewamiswẽ taeshũ
ISA.50.9	tsuã ea txitetã ea hawa itxakawatirubumaki.
ISA.50.9	Dasibi habu eki sinatamisburã, yamashãkanikiki,
ISA.50.9	ha nakashã tari pikĩ keyumis keskairã.
ISA.52.1	Senhor Deusũ yuikĩ:
ISA.52.1	“Siãonẽ, bestẽriwe!
ISA.52.1	Bestẽtã pei kushipariwe!
ISA.52.1	Maewã Jerusalém meribituũ,
ISA.52.1	habũ Deus ikũwãbuma huni txakabu
ISA.52.1	ana mia anu txĩtũbirã hikiama ishanaibuwẽ taea
ISA.52.1	mĩ tari hawẽruahaira saweriwe.
ISA.52.2	Jerusalémnẽ, beni kushipariwe!
ISA.52.2	Mĩ tari anua mai kuru tatã
ISA.52.2	shanẽ ibũ tsauti anu tsauriwe.
ISA.52.2	Sião txipash mia tsuma wanibuũ,
ISA.52.2	mane dispi txiwetameyawẽ mia teneshnibu tepekeriwe!” atã
ISA.52.3	ana Senhor Deusũ hatu yuikĩ:
ISA.52.3	“Matu escravo tsuma wakubaĩkĩ hawa pei hesheishta matuwẽ taeshũ ẽ biama iniki.
ISA.52.3	Hanua natiã eã matu pekakinã,
ISA.52.3	haburi ẽ hawa pei hesheishta ẽ hatu inãmari inãshanaii.
ISA.52.4	Ha dukũ enabu bui taeirã,
ISA.52.4	Egito anu dukũ hari nawa keskai hiwenibuki.
ISA.52.4	Hanua betsarã, habũ hawa txakabu hatu wamabia eiskaũ
ISA.52.4	Assíria nawabũ hatu itxakawakĩ bika ea hatu tenẽmanibuki.
ISA.52.5	Natianã, hatu haska waibu hawa hatukiri ẽ uiaĩ?
ISA.52.5	Enabũ hawa hatu wamabia Babilônia anu hatu iyunishũ
ISA.52.5	hatu itxakawai hatuki kashei keĩ hanis Deusunabu daka
ISA.52.5	hatu wai eki sinatai hãtxai heneabumaki.
ISA.52.6	Hatiãra enabu merabewai ẽ ana huaya
ISA.52.6	habũ ea unãshãkanikiki,
ISA.52.6	haska ea Senhor Deus ẽ hãtxani hatu anua ẽ tashnimayarã”, ikaya
ISA.52.7	Tsuara mati matipa anu hukĩ txakabumakirãkĩ
ISA.52.7	kakape yuinũ ika hui benimakiranai uiaĩbũ
ISA.52.7	Deus anua pepa unanuma hiweti txani inũ
ISA.52.7	haska txakabu anua tashnitirubu txanitã Sião yuikĩ:
ISA.52.7	“Mĩ Deusrã, shanẽ ibuhairaki!” ashanikiki.
ISA.52.8	Senhor Deus ana Sião anu txĩtũkirani huai mae mekenikabũ ibubis uĩtã benimakĩ
ISA.52.8	hawenabu unãmai hui kushipawẽ hatu sai ishuaĩbu nĩkashãkãwẽ!
ISA.52.9	Senhor Deus hawenabuwẽ nuikĩ hatu maemashũ matu daewakĩ
ISA.52.9	mã Jerusalém matu purenibu maniarã,
ISA.52.9	ma matuki sinataibu hatu nitxĩtã matu tashnimaiwẽ taeshũ
ISA.52.9	kẽwaĩ hatube sai sai ikĩ hatu kemakãwẽ.
ISA.52.10	Senhor Deusũ hawẽ kushipa hatu uĩmashanikiki,
ISA.52.10	dasibi mai pakea nawa shukua tibi anu manibaũshũ uiaĩbunã.
ISA.52.10	Dasibi mai hirabi anushũ ma nukũ Deusũ nuku mekekĩ piskuma nĩkakĩ unãshãkanikiki.
ISA.52.11	Menã Babilônia anua tashnirikãwẽ!
ISA.52.11	ana hawa atimapa meama tashnitã kaĩkainirã.
ISA.52.11	Mã habũ Deus kẽwãti hiwe mabu bushanaiburã,
ISA.52.11	ana txakabuwama pe mekei shũpĩrikãwẽ.
ISA.52.12	Habu mã kaĩbaĩshanaiburã,
ISA.52.12	Israelbũ Senhor Deusũ matu keshea akekebainaiwẽ taea kairã,
ISA.52.12	hĩ hĩ iki hawaira kaĩbainama inũ hunebaini pashayamashãkãwẽ.
ISA.52.13	Senhor Deusũ ana hatu yuikĩ:
ISA.52.13	“Ẽ tsumapã dasibi binukĩ keyuaya
ISA.52.13	shanẽ ibuhaira wakĩ dasibi hatu binumatã ẽ tsaũshanaii.
ISA.52.14	Yurabũ haska tenetirumahaira wakĩ hawẽ yura atimapa wakĩ
ISA.52.14	ana huni kuĩ keskama washanaiwẽ taea e iki hawẽ dateshãkanikiki.
ISA.52.15	Haska uatiã nawa shukuabu tibi inũ hatũ shanẽ ibubũ hawa uĩsbuma
ISA.52.15	na habiatiã uĩkĩ nĩkai hakiri tapĩkĩ hawa hãtxa yuitiruma e iki hawẽ dateshãkanikiki”, ikaya,
ISA.53.1	haska nũ nĩkairã, tsuã ikũwãtirumẽ?
ISA.53.1	Senhor Deusũ hawẽ kushiparã,
ISA.53.1	tsua shabakabi ma uĩmaimamẽ?
ISA.53.2	Mai tsusĩhaira anu mibã tatxa uke merãhaira ka
ISA.53.2	hawẽ pei benei pekaũmis keskai
ISA.53.2	Senhor Deusũ hawẽ tsuma yumeai uĩkatsis ikikiki.
ISA.53.2	Hawẽ yurarã, hawa hawẽruakĩ hatu hawẽ kemumakĩ
ISA.53.2	betxipaimatiruma ishanikiki.
ISA.53.3	Yurabũ hakiri txakabu shinãkĩ danãshãkanikiki,
ISA.53.3	ha hunĩ isĩ betsa betsapa mekĩ beyawai nuitapairã.
ISA.53.3	Tsua dabanẽ hawa unãma uĩsma akawakĩ nukubũ nũ danãshanaii.
ISA.53.4	Nũ haska wabiaya hatũ nukũ txakabu bukĩ
ISA.53.4	nukũ txakabu nuku teneshũshanikiki.
ISA.53.4	Nukũ txakabu nũ hawẽ isĩ teneai bitã nuku meshũshanikiki.
ISA.53.4	Nukũ nũ uiainã, Deusũ detekĩ itxakawai dakeai nũ shinaiĩ.
ISA.53.5	Nũ atimapai txakabumiswẽ taeshũ
ISA.53.5	ha huni nukuwẽ taeshũ txatxikĩ pixpe ashãkanikiki.
ISA.53.5	Nukũ txakabuwẽ taea
ISA.53.5	ha txakabumis keskakĩ nuku teneshũshanikiki.
ISA.53.5	Ha itxakawabu nuitapabiakinã,
ISA.53.5	unanuma hiweti nuku kaĩmashũshanikiki.
ISA.53.5	Ha yumãwãkĩ deteabuwẽ taearã,
ISA.53.5	nukũ yurarã, isĩ hayamai kayashanikiki.
ISA.53.6	Dasibi nukuburã,
ISA.53.6	nũ hamakiri baiwẽ bushãkanaii,
ISA.53.6	txashuwã tibi hawẽ baiwẽ buama benumis keskairã.
ISA.53.6	Nũ haskabiaya Senhor Deusũ dasibi nukũ txakabu bitã
ISA.53.6	hawẽ tsuma nuku peumashũshanikiki.
ISA.53.7	Habũ atxitã itxakawabiabu hawa hatu nemama inũ
ISA.53.7	hawa hãtxa betsa yui taskama ishanikiki.
ISA.53.7	Habũ txashuwã detemisbũ txashuwã bake detekatsi buabu
ISA.53.7	“maã, maã” isma keskai hawa yuiama ishanikiki,
ISA.53.7	txashuwã hawẽ dani meshtekatsi bitximis keska wabiaburã.
ISA.53.8	Hawama nibiakẽ txaniwẽ taeshũ ha huni bitxiaibũ
ISA.53.8	ha huni tsuã nemakanãshunama inũ
ISA.53.8	hanu iyuaibu tsua hawẽ nuiama ishanikiki.
ISA.53.8	Na mai anua ha huni betsekĩ akawakinã, atimas tenãkĩ
ISA.53.8	enabũ txakabuwẽ taeshũ kupishãkanikiki.
ISA.53.9	Huni txakabu mawa hatu maiwamisbu anu
ISA.53.9	habu dapi maiwashãkanikiki.
ISA.53.9	Hawa kanei txakabuisma inũ hawa txanitxakai hãtxaismabiakẽ
ISA.53.9	ha huni txakabubube maiwashãkanikiki.
ISA.53.10	Senhor Deusũ hawẽ tsuma bika betsa betsapa hawena wamashanikiki.
ISA.53.10	Nukũ txakabuwẽ taeshũ hawẽ hiwea yaushiama inãshanaiwẽ taea
ISA.53.10	hiwea txaipa bitã bababu mirima uĩ hatuki nukushanikiki.
ISA.53.10	Senhor Deusũ haska betxipai yubakani
ISA.53.10	hawẽ tsumawẽ taeshũ haska tibi meneshanikiki.
ISA.53.11	Huĩti shurushũ bika tenekubaĩkĩ
ISA.53.11	atimas maematã bestẽtã shaba uĩ hawẽ benimai shinã txãkãshanikiki.
ISA.53.11	Yura itxapabũ txakabu mariastũ hatu teneshũkĩ
ISA.53.11	Senhor Deusũ tsuma kaneismatũ hatũ kupiti bishũkĩ hatu putamashanikiki.
ISA.53.12	Hawẽ tsuma pepa hawẽ hiwea hawa yaushiama mawashanaiwẽ taeshũ
ISA.53.12	Deusũ duawakĩ hawẽ tsuma kushipa betsabube manakukĩ
ISA.53.12	ha hawẽ tsuma duahairawashanikiki.
ISA.53.12	Huni txakabu keska wakĩ txitebiaibũ
ISA.53.12	yurabũ txakabu itxapa buashũkĩ
ISA.53.12	habũ txakabuwamisbu hatu ea ashũshanaiwẽ taeshũ
ISA.53.12	pepa bestiwẽ Deusũ manakushanikiki.
ISA.54.1	Senhor Deusũ matu yuikĩ:
ISA.54.1	“Aĩbu tsuãra henebiabainitũ
ISA.54.1	ha aĩbu betsa beneyabiakẽ
ISA.54.1	ha aĩbu hawẽ benẽ henebaĩyamatũ
ISA.54.1	bake itxapa bikĩ mĩ hatu binũshanaii.
ISA.54.1	Mĩ haskawẽ taea aĩbu bake bitiruma inũ
ISA.54.1	mĩ hawa bake kaĩ isĩ meismaã,
ISA.54.1	mĩ bakeumabiarã, benimai shinã txãkaĩ sai sai iki
ISA.54.1	kãta txakayamariwe”, mia waikiki.
ISA.54.2	Mĩ tari hiwe mĩ hanu hiwea ana hãshekakĩ hashpa ewapa wariwe,
ISA.54.2	hawa dateama ana pũtebaũkĩ
ISA.54.2	hawẽ dispi txaipa washũ mestẽwãkĩ
ISA.54.2	hawẽ nitxĩti tibiki masta akeakewe,
ISA.54.3	txipu yusiuri inũ yusmauri minabu pai manibaũkĩ
ISA.54.3	nawa shukua itxapa hatu atxitã
ISA.54.3	natiã ha mae hanu tsua hiweabuma anu
ISA.54.3	habũ maewatã hiweshanaibuwẽ taearã.
ISA.54.4	Miki hawa kashekĩ mia usãma ishanaibuwẽ taea
ISA.54.4	hawa dateyamashãwẽ.
ISA.54.4	Miki sinatama ishanaibuwẽ taea dakeyamashãwẽ.
ISA.54.4	Mĩ txipash yumetxakai txakabuni hawẽ dakemisrã, hakimawe.
ISA.54.4	Mia itxakawakĩ mĩ benẽ henebaĩkĩ mia dakewanirã,
ISA.54.4	ana has shinãyamawe.
ISA.54.5	Mia hatũ dami wanitũ natiã ana miki nukukĩ mia aĩwãkĩ akawatã
ISA.54.5	mia haska duawakĩ dasibi mĩ hiwea betsahaira washanikiki,
ISA.54.5	hawẽ kena Dasibi Kushipa Binuhaira Senhor Deusũnã.
ISA.54.5	Mĩ mebikinanika Israelĩ Deus meribi
ISA.54.5	ha dasibi mai hirabi dami wani Deusũnã, mia haska washanikiki.
ISA.54.6	Matu mã Israel aĩbu txipash henebainibu mã bika teneai keskaki.
ISA.54.6	Hakia matũ Deusũnã, ana matukiri shinã betsai petã matu kenakĩ yuikĩ:
ISA.54.7	“Ẽ matu heneyubaĩshanaii, hatishuĩra kamarã.
ISA.54.7	Hakia ẽ nui pae ewapawẽ ana txĩtũkirã
ISA.54.7	matuki nukui ẽ matube ketashameyushanaii.
ISA.54.8	Hawaira matuki sinatakauã matuki dakei
ISA.54.8	matu anua ẽ irubiaima
ISA.54.8	hakia ẽ nui ikibi ini ha ẽ nuimis ẽ ana matu uĩmashanaii”,
ISA.54.8	ikikiki, matũ mebikinanika Senhor Deus hãtxai txanirã.
ISA.54.9	“Haska inũ, Noé hiweatiã hene ewawatã
ISA.54.9	mai hirabi atxi keyushĩshũ txipu Noé yubakĩ:
ISA.54.9	‘Ẽ ana hene ewawakĩ mai atxi keyuama ishanaii’,
ISA.54.9	ika ẽ yubakani keska
ISA.54.9	natiã habiaskari ẽ yubakariaii:
ISA.54.9	‘Ẽ ana miki sinatama ishanaii.
ISA.54.9	Ha inũ, ẽ ana pubẽkĩ mia date date akama ishanaii.
ISA.54.10	Mati matipa ibubis maebiai inũ
ISA.54.10	mawa matekei niri ibiaya
ISA.54.10	hakia ẽ nui ikibi ika miwẽ taearã,
ISA.54.10	hawa betsai maetiruma inũ
ISA.54.10	ẽ yubakani hawẽ unanuma hiwemati
ISA.54.10	hawa betsa wakĩ ẽ maewatirumariki’ ”, iki
ISA.54.10	Senhor Deus miwẽ nui hãtxaikiki.
ISA.54.11	Ana mia yuikĩ: “Mae danãkĩ mia itxakawakĩ nuitapawanishũ
ISA.54.11	tsuã mia daewai miwẽ nuisbumabiakẽ,
ISA.54.11	eã mĩ mishki bemaki mia hawẽrua wakĩ
ISA.54.11	bui nãke dekẽ hi hi ikaiwẽ ẽ mia bepush shanaii.
ISA.54.11	Mishki hawẽ mestẽwãti safira nãke txashakapawẽ ẽ mia mabuyashanaii.
ISA.54.12	Mĩ hiwe keyatapa hanushũ uĩbaũti rubins tashi hushinipawẽ ẽ dapush shanaii.
ISA.54.12	Hawẽ beputi rubins tashiwẽ ẽ bepush shanaii.
ISA.54.12	Nẽkati karuhairawẽ dasibi mĩ mae hirabi ẽ mia kenebaũshanaii.
ISA.54.13	Hanushũ eanã, mĩ bakebu dasibi ẽ tapĩmashanaii.
ISA.54.13	Habu dasibirã, benimai hawẽruai unanuma hiweshãkanikiki.
ISA.54.14	Ẽ yunuti pepa kushipatũ mia mestẽwã
ISA.54.14	ana mia itxakawakĩ tsuma wama inũ
ISA.54.14	mĩ ana hawaki dateama ishanaii.
ISA.54.14	Mĩ date paepamis ana txĩtũkirã mia atxiama ishanikiki.
ISA.54.15	Tsuãra mia ana detenũ ikairã,
ISA.54.15	haskaiburã, eã ẽ ana mia hatu yunuamaki.
ISA.54.15	Hakia tsuãra mia detenũ ikaiburã,
ISA.54.15	miã ibubis mĩ hatu maemashanaii.
ISA.54.16	Habũ mane mabu wakĩ habũ shũ shũ akĩ
ISA.54.16	hawẽ detenameti mabu betsa betsapa wamisburã,
ISA.54.16	eã ẽ hatu dami watã kaĩmamiski.
ISA.54.16	Hunibu habũ hatu tenãkĩ hau hatu yamawakĩ nishma wanũbũ
ISA.54.16	eã ẽ hatu dami watã kaĩmariamiski.
ISA.54.17	Hakia miarã, piawẽ mia yamawatirubu hawa hayamaki.
ISA.54.17	Habũ mikiri hawara yuikĩ txiteaibu hamẽki.
ISA.54.17	Na ẽ hãtxa ẽ matu inainã, tsuabũra ea ikũwãkĩ txibaĩbu
ISA.54.17	eã ẽ matu binumakĩ maemama ewẽ taeshũ matũ pepa mã bishanaii”,
ISA.54.17	iki Senhor Deus hãtxakĩ mestẽwaĩkiki.
ISA.55.1	“Tsuabũra mã ũpash manuaiburã,
ISA.55.1	ea anu beshũ akãwẽ.
ISA.55.1	Tsuabura mã pei hayamabia bekãwẽ,
ISA.55.1	hawa pakama shekiwã trigo inũ,
ISA.55.1	uva vinho inũ, awa txutxu bi beirã.
ISA.55.2	Haskai mã hamẽ pei inananãmismẽ,
ISA.55.2	pitimabiakẽ hamẽ putakinã?
ISA.55.2	Haskakĩ matũ daya pei mã hatu inãmismẽ,
ISA.55.2	hawa matu merabewakĩ shinã txãkãwatirumabiakenã?
ISA.55.2	Ea nĩka pewakubaĩkĩ mã piti pepa pishanaii,
ISA.55.2	hawara piti kemutapa mã betxipaiai pikinã.
ISA.55.3	Eki kemai ea anu beshũ ea nĩkakãwẽ.
ISA.55.3	Ea nĩkahairakubaini mã hiweshanaii.
ISA.55.3	Davi betxipaikĩ yubanishũ amakĩ ẽ meneshuni keska wakĩ
ISA.55.3	matube yubakatã henepaketima ẽ matuberi yubakatsis ikaii.
ISA.55.4	Ẽ haibu Davi ekiri txanikaũti eã ẽ nawabu unãti wamaniki,
ISA.55.4	shanẽ ibukĩ hau habu ekiri tapĩmashanunã.
ISA.55.5	Nawabũ matu unãbuma mã hatu kenaya
ISA.55.5	habũ matu unãmabia nĩkanũ ika matu anu kushibirãshãkanikiki,
ISA.55.5	ea Israelĩ Senhor Deus meribitũ
ISA.55.5	ẽ kushipawẽ ẽ matu duawaiwẽ taearã”, ikai nĩkatã
ISA.55.6	Isaíasĩ hatu yuikĩ:
ISA.55.6	“Mã Senhor Deuski nukukatsis ikairã, menã kenarikãwẽ,
ISA.55.6	na habia txaima matu dapi nia mã haki nukutirukirã.
ISA.55.7	Huni txakabubũ hau hatũ hiwea txakabu inũ
ISA.55.7	hatũ shinã txakabu henetã hau Senhor Deus anu benũbũwẽ.
ISA.55.7	Mã haskaibuwẽ taea Senhor Deus matuwẽ nuishanikiki.
ISA.55.7	Matũ txakabu henetã Deus anu txĩtũribirãkãwẽ.
ISA.55.7	Harã, matuwẽ dabanã ikĩ matũ txakabu matu buashũshanikiki.”
ISA.55.8+ISA.55.9	Senhor Deusũ ana hatu yuikĩ:
ISA.55.8+ISA.55.9	“Ẽ shinanã, matũ mã shinãmis keskamaki.
ISA.55.8+ISA.55.9	Ẽ haska amisrã, matũ mã amis keskamariki.
ISA.55.8+ISA.55.9	Nai keyatapa nenumahairatũ mai binua keska
ISA.55.8+ISA.55.9	ẽ shinãmis inũ haska ẽ amistunã, matũ shinã ẽ binuaki”, ikĩ
ISA.55.8+ISA.55.9	Senhor Deusũ hawẽ hãtxa txanima mestẽwaniki.
ISA.55.10	Ana yuikĩ:
ISA.55.10	“Ui inũ matsi tãki nai anua mai anu bututã ana hawẽri txĩtuãma
ISA.55.10	mai metxa wakĩ pepa wa yunu banabu hukũmakĩ peshemamiski.
ISA.55.10	Hanua hawẽ heshe ewatã kaniai ha bimi tsekatã misi watã pimisbuki.
ISA.55.11	Habiaska keskariai ẽ hãtxawẽ ẽ hatu hãtxa wa
ISA.55.11	hawa wariama ea anu hamẽ ana txĩtũtirumaki.
ISA.55.11	Hakia haska ẽ uĩkĩ betxipaiai keska ẽ hatu yunua
ISA.55.11	habũ akĩ menemisbuki.
ISA.55.12	Nenu Babilônia anu mã Israelbu benibu
ISA.55.12	ana matũ mae anu txĩtũbaini benimabaini bui
ISA.55.12	matũ mai pakea anu unanuma mã hikishãkanaii.
ISA.55.12	Mã haskabainaibu matu uĩtã
ISA.55.12	mati matipa inũ mawa tibi matuwẽ benimai kãtaibũ
ISA.55.12	ni shukuabũ matu uĩtã matuwẽri benimakĩ
ISA.55.12	mekẽ paush paush akai keskai bubi bubi ishãkanikiki.
ISA.55.13	Hanu ana musha beneama hawẽ shãtukũ hi pepa beneshanikiki.
ISA.55.13	Ana nishi mushaya beneama nishi hua pepaya benei mai beweshekeshanikiki.
ISA.55.13	Haska tibi kaĩ beneai ea Senhor Deusũ unãmati uĩkĩ
ISA.55.13	ẽ kena kushipa hawa tsuã yamawatiruma ikibi ika uĩshãkanikiki”, iniki.
ISA.58.1	Senhor Deusũ ana ea yuikĩ:
ISA.58.1	“Dateama sai itxakayamatãwẽ,
ISA.58.1	mimawati trombeta txã akai keska wakĩ mĩ hui kaĩmakinã.
ISA.58.1	Enabũ kanekĩ txakabuwamisbu ha akĩ
ISA.58.1	Jacó enabu hatũ txakabu hatu txitekĩ ha atãwẽ.
ISA.58.2	Ẽ hiwea bai unaĩ benima bestinũ ishũ shaba tibi mã ea benakubainaii,
ISA.58.2	mae pepawẽ hiwea ikasi pepai inũ
ISA.58.2	ẽ yunuti hãtxa txakabuwama kaneama ikasriairã.
ISA.58.2	Ẽ yunuti kushipa pepa ea yukatã ea beparãkĩ
ISA.58.2	ea uĩmai benimabirani ea anu bemisbuki.
ISA.58.3	Haskabiai matu yuinamei:
ISA.58.3	‘Haskai hamẽ nũ samakemismẽ,
ISA.58.3	Deusũ nuku uiãmabiakenã?
ISA.58.3	Haskai hamẽ ibubis nũ bika teneai,
ISA.58.3	Deusũ nuku tanamabiakenã?’ iki mã haska hãtxamiski.
ISA.58.3	Ha shabatiã samaketi ẽ meribi wabianikẽ
ISA.58.3	hanu ea samakeshunama ha shabatiã mabu inananãkĩ
ISA.58.3	matũ dayakapabu itxakawakĩ mã hatu yunutxakayamamiski.
ISA.58.4	Ha shabatiã samakeirã, mã eskamiski,
ISA.58.4	ha iki kũyã ikirã, detenameirã,
ISA.58.4	pubẽkĩ matũ mekẽnẽ hatu kushakinã.
ISA.58.4	Ha shabatiã samakei mã haskamiswẽ taeshũ
ISA.58.4	ebe hãtxakĩ mã ea yukaibu ẽ matu hawa nĩkaismaki.
ISA.58.5	Matũ mã shinanã, mã samakeaiwẽ ea benimawairã,
ISA.58.5	eska dakati dabanẽ mã ikai, bika teneirã,
ISA.58.5	matũ bushka tiniã daka tawa puaka keska dakarã,
ISA.58.5	tari besha sheni sawetã mapu maputukutã dakarã,
ISA.58.5	‘Haska dakashũ Senhor Deus ẽ benimawaii’,
ISA.58.5	ikĩ mã yuimiski, samakekinã.
ISA.58.6	Haskatimahairaki!
ISA.58.6	Samakea kayabi eã ẽ betxipaiairã,
ISA.58.6	eska tibi shinaĩ itiki. Nĩkairakãwẽ.
ISA.58.6	Mane dispi txiwetameya nasa keska wakĩ
ISA.58.6	yunuti txakabu pekakãwẽ.
ISA.58.6	Hatu bika tenemakĩ mã huni betsa neshakĩ akawarã,
ISA.58.6	ana hatu bika tenemama henekãwẽ.
ISA.58.6	Hatu itxakawaibu merabewakĩ hatu mepãmakãwẽ.
ISA.58.6	Tsuãra hatu yunutxakai mã pubẽmisrã,
ISA.58.6	yamai beshtekerikãwẽ.
ISA.58.7	Tsuabura buniaibu matũ piti pashkashũ hatu pimakãwẽ.
ISA.58.7	Nuitapai hiweuma mapuabu matũ hiwetã hatu ishũ hatu ushãkãwẽ.
ISA.58.7	Tsuara tariuma matũ tari betsa hatu sawemakãwẽ.
ISA.58.7	Minabu kayabi hatu merabewakĩ heneyamakubaĩkãwẽ.
ISA.58.8	Mã haska wakĩ samakekĩ ea uĩmakubainaiburã,
ISA.58.8	matũ akarã, penai shaba txashamis keska ẽ matu washanaii.
ISA.58.8	Hamapai bika mã teneai hawaira mã shushashanaii, dete bui keskairã.
ISA.58.8	Kaneama mã pepa wamisrã, mia bebũ tashniaya
ISA.58.8	ẽ kushipa pepawẽ matu mekeshũ ẽ matu unãmakubaĩshanaii.
ISA.58.9	Hanushũ ebe hãtxakĩ mã ea kenaya nĩkatã ẽ matu kemashanaii.
ISA.58.9	Hawara mei datei bis ikĩ mã ea hawaira yukaya eã matu kemakĩ:
ISA.58.9	‘Ẽ nenuki’, ẽ matu ashanaii.
ISA.58.9	Hawara atimapã matu tsuma mã yamawakĩ keyuai inũ,
ISA.58.9	huni betsa mã ana hatu itxama inũ,
ISA.58.9	metukĩ mã ana hatu yuãma inũ,
ISA.58.10	buniaibu miã kayabis mã hatu merabewakĩ pimai inũ,
ISA.58.10	hawara bika teneaibu mã hatu merabewamisrã,
ISA.58.10	haskai mã pe hiwea meshu merã bĩ txasha keska matu uĩshãkanikiki.
ISA.58.10	Kanei mã txakabubiashĩkẽ tsuã ana haska shinãma
ISA.58.10	bari mananãbi bari peshea keska pe besti matu uĩshãkanikiki.
ISA.58.11	Mã haskakenã, earã, matube ketashamea matu mekekubaĩkĩ
ISA.58.11	hanu buniaibutiã mã pinũbũ hanu tsua hiweabuma anu piti hamẽ ikai ẽ matu washũshanaii.
ISA.58.11	Matũ yura babuaya ẽ matu ana kushipa washanaii.
ISA.58.11	Mã mibã bana matu nashima keska wakĩ ẽ matu duawashanaii,
ISA.58.11	txatxa ũpash hawa hene netsutima keska wakinã.
ISA.58.12	Matunabũ mae tekekĩ di anibu nawasãtã ana benishãkanikiki.
ISA.58.12	Ha mishki matũ shenipabũ anibu nenumahairarã,
ISA.58.12	ha mishki tsamabaunibu ana matu pewashũshãkanikiki.
ISA.58.12	Ha matũ mae ana pewakĩ ma haska waibũ
ISA.58.12	matunabu hatu kenakĩ: ‘Mae sheni pewakĩ kenebaunibu beninikabu inũ
ISA.58.12	hiwe tekekĩ di anibu ana benibaunikabuki’, hatu washãkanikiki”, itã,
ISA.58.13	Senhor Deusũ ana hatu yuikĩ:
ISA.58.13	“Ẽ huĩrukũti wani sábadotianã, haki mesekubaĩkãwẽ.
ISA.58.13	Ha shaba meribi ẽ wanirã, enaki.
ISA.58.13	Haskawẽ taea ha shaba meribitiã hanu matũ daya tibi
ISA.58.13	hanu mã ana hawa metirubumahairaki.
ISA.58.13	Hanu huĩrukũti shaba ẽ wanirã, benimati shabaki.
ISA.58.13	Ha shaba meribitianã, ea ẽ Senhor Deus mã ea habi duawai keskaki.
ISA.58.13	Ha sábadotiã matũ hawara daya shinãma inũ,
ISA.58.13	matũ mabu inananaĩ shinãma ea benakĩ ea duawa bestikubaĩkãwẽ.
ISA.58.14	Mã haskakubainaiburã,
ISA.58.14	ea anua matũ benima pae mã bikubaĩshanaii.
ISA.58.14	Matuki sinataibu ẽ kushipawẽ matu maemamatã matũ mae anu ana iyushũ
ISA.58.14	ẽ matu shanẽ ibu washanaii.
ISA.58.14	Matũ shenipabu Jacó ẽ yubani keska matubu ẽ matu inãshanaii,
ISA.58.14	mã hawẽ benimashanũbunã”, ikĩ
ISA.58.14	Senhor Deus kayabitũ hawẽ hãtxa haska mestẽwãkĩ yuikiki.
ISA.60.1	“Jerusalém anuabuũ, benimai benirikãwẽ.
ISA.60.1	Senhor Deusũ ana matu merabewai tashnitã
ISA.60.1	hawẽ kushipa bĩ keska matu anu atximakĩ
ISA.60.1	ma matu anu txasha waikiki.
ISA.60.2	Yamepanã, mai bepuaki.
ISA.60.2	Meshu tẽ ikaitunã, nawa shukuabu atxiaki.
ISA.60.2	Hakia Senhor Deusũnã, hawẽ txasha matu anu peshakĩ
ISA.60.2	hawẽ kushipa matu uĩmaiwẽ taea
ISA.60.3	ha uĩtã nawa shukuabu tibi matũ mekenã uĩ beshãkanikiki.
ISA.60.3	Shanẽ ibuhairabũ matũ kushipa penai keska uinũ ika
ISA.60.3	matu anu beshãkanikiki.
ISA.60.4	Bewenikitã matu dapi uĩbaũkãwẽ.
ISA.60.4	Uĩkãwẽ, dasibi haska tibi itxatã matu anu beshãkanikikirã.
ISA.60.4	Matũ huni bakebu txaihaira hiweabu beshãkanikiki.
ISA.60.4	Matũ aĩbu bake mishtĩbu hatu pũtsaumeshũ
ISA.60.4	hatu iweshãkanikiki.
ISA.60.5	Matũ bakebu beaibu mã uiãyã benima paẽ matu atxia
ISA.60.5	mã huĩti shinã txãkã paepashanaii.
ISA.60.5	Maewã ianẽwã kesha anu hiweshũ mabu pepa itxawaimashũ
ISA.60.5	beshũ matu inãshãkanikiki.
ISA.60.6	Midiã nawabu anua inũ Efa nawabu anua
ISA.60.6	camelo bei txitxikinãbirãkĩ mabu peutã beaibu mã uĩshanaii.
ISA.60.6	Ha inũ, Sabá mai pakea anushũri camelo mirimaki
ISA.60.6	ouro inũ inĩti pepa peumatã bemashãkanikiki.
ISA.60.6	Habu bekinã, Senhor Deusũ kushipa kẽwãkĩ yuibirãshãkanikiki.
ISA.60.7	Dasibi Quedarĩ enabũ txashuwã shukua matuna ishanikiki.
ISA.60.7	Nebaiotẽ enabũ txashuwã bene tibirã, matuna iriashanikiki.
ISA.60.7	Haratura bitã ea Senhor Deusũ txi tapukishũ mã ea menushũkĩ
ISA.60.7	ha inãkuĩwẽ mã ea benimawatirubuki.
ISA.60.7	Mã ea haska washunaya ẽ Templo ana hawẽruahaira wakĩ
ISA.60.7	ẽ matu uĩmashanaii.
ISA.60.8	Tsuabumẽ, ha nai kuĩ keska nuyabaunaibu inũ
ISA.60.8	deiwã hatũ shui anu hikiai keskaiburã?
ISA.60.9	Haburã, shashuwã tibi itxatã beaibu
ISA.60.9	maewã Társis anua shashuwã betsa betsapari bebukirãkĩ
ISA.60.9	matũ bakebu txaikea matu iweshũkĩ
ISA.60.9	hatũ ouro inũ hatũ prata hatu bemashãkanikiki,
ISA.60.9	ea Israelĩ Senhor Deus meribitũ ẽ matu kushipahaira wai
ISA.60.9	ea duawanũ, ika beirã.
ISA.60.10	Matunabuma nawa betsabũ matũ mae kene
ISA.60.10	ana benibaũshãkanikiki.
ISA.60.10	Ha habu shanẽ ibuhairamisbũ matu dayashũkĩ matu duawashãkanikiki.
ISA.60.10	Ea Senhor Deus matuki sinatakĩ ẽ matu kupibiani
ISA.60.10	natiã ẽ duapawẽ ana ẽ matuwẽ nuishanaii.
ISA.60.11	Matũ mae beputirã, bepemanasa ishanikiki,
ISA.60.11	ana bariri inũ meshu merã bepuamarã,
ISA.60.11	ha nawa shukua shanẽ ibuhaira tibibũ
ISA.60.11	hatũ mabu pepa matu hanu hikibirãkĩ
ISA.60.11	hau bebirã bebirãshanũbunã.
ISA.60.12	Mai pakea betsã habũ matu betxipaisma
ISA.60.12	habu yamai ana hayama ishanikiki”, iwanã,
ISA.60.13	Senhor Deusũ ana Jerusalém yuikĩ:
ISA.60.13	“Ha hi hawẽrua kushipa tibi
ISA.60.13	Líbano mati matipa anua matu anu beshãkanikiki,
ISA.60.13	ẽ Templo ana hawẽrua wakĩ
ISA.60.13	hanu ẽ tae ẽ hanashanai anu ea betxipaimati wakinã.
ISA.60.14	Habũ matu itxakawapaunibũ bakeburã,
ISA.60.14	matuki mesei matu bebũ beti iki beshãkanikiki.
ISA.60.14	Habũ matu danãhairabiapaunibu matũ tae namã dãti ishũ
ISA.60.14	yuikĩ: ‘Mã Senhor Deusũ maewãki.
ISA.60.14	Siãonã, Israelĩ Deus meribitũ maewãki’,
ISA.60.14	akĩ matu kenashãkanikiki.
ISA.60.15	Ana tsuã matu henebainama inũ danãkĩ
ISA.60.15	matu besti shunũbainama ishanikiki.
ISA.60.15	Hakia eã matu hawẽrua wakĩ ẽ matu ikibi imashanaii,
ISA.60.15	hanua benimai henepaketima matu wakinã.
ISA.60.16	Nawa shukua tibibũ hatũ piti pepahaira beshũ matu inãshãkanikiki.
ISA.60.16	Nawa shanẽ ibubũ hatũ mabu hawẽrua karuhaira
ISA.60.16	matu beshũshãkanikiki.
ISA.60.16	Matu haska waibu uĩkĩ ea Senhor Deus ẽ matũ piskumanika mã unãshanaii,
ISA.60.16	Jacó merabenanika kushipahaira earã, ẽ matũ mebikinanikarã.
ISA.60.17	Mã haskawẽ hiwenũ ẽ matu pewashũshanaii.
ISA.60.17	Ana mane bronze matu inãma hawẽ shãtukũ mane ouro karuhaira ẽ matu inãshanaii.
ISA.60.17	Ana mane kushipa ferro matu inãma
ISA.60.17	hawẽ shãtukũ mane karu prata ẽ matu inãshanaii.
ISA.60.17	Ana hi besha matu inãma hawẽ shãtukũ bronze ẽ matu inãshanaii.
ISA.60.17	Ana mishki matu inãma hawẽ shãtukũ ferro mane kushipa ẽ matu inãshanaii.
ISA.60.17	Eanã, ha unanuma hawama hiwetiwẽ ẽ matu shanẽ ibumashanaii,
ISA.60.17	yunuti parananaĩsmawẽ matu yunumakinã.
ISA.60.18	Matũ mai pakea Israel anua itimaskai detenamebaunaibu
ISA.60.18	mã ana nĩka taskama ishanaii.
ISA.60.18	Habianuri matũ mae ana yamawama inũ hiwe di akama ishãkanikiki.
ISA.60.18	Hakia matũ maewã kenekauana kenakinã:
ISA.60.18	‘Hanu Mekea Kayabi Pepaki’, akĩ
ISA.60.18	hawẽ beputirã, ‘Benimakĩ Kẽwãtiki’, ashãkanikiki.
ISA.60.19	Ha haskaitiã ea ẽ matũ Senhor Deus ẽ txasha ikibi ishanaiwẽ taea
ISA.60.19	ana hawa bari txashai inũ ushe meshu merã txasha hayamabiakẽ
ISA.60.19	mã manuama ishanaii.
ISA.60.20	Ea ẽ matũ Senhor Deus ẽ txasha ikibi ishanaiwẽ taea
ISA.60.20	matũ bari hawa nuka taskama inũ
ISA.60.20	matũ ushe hawẽ txasha keyui nukama ishanikiki.
ISA.60.20	Hawara bika betsa betsapa mã tenekubaĩmis
ISA.60.20	haskaitiã keyushãkanikiki.
ISA.60.21	Dasibi matunaburã, huni duapa pepabu besti ishãkanikiki.
ISA.60.21	Matũ mai pakea mã ana bishanairã, matuna inũbarikiki.
ISA.60.21	Mibã meshtetã eã ẽ matu banani keska
ISA.60.21	hawẽ kataku hukũmis keska mã ishanaii.
ISA.60.21	Ẽ kushipa uĩtã hau ea duawashanũbũ
ISA.60.21	ẽ mekẽnẽ ẽ dayamis keska
ISA.60.21	ẽ matu pepa wamis uĩshãkanikiki.
ISA.60.22	Mã yura itxapama shuku pishtabia pairã,
ISA.60.22	1.000ti tibi matu tanashãkanikiki.
ISA.60.22	Mã itxapama pishtabia mã maewã tsekashanaii.
ISA.60.22	Haska ẽ yubanirã, ea Senhor Deusũ akatsi ẽ txanini ishanikiki,
ISA.60.22	hanu hatiãra tashniaitiã hawaira ikirã, haskashanikiki”, inikiaki.
ISA.61.1	Haskaya Senhor Deusũ ea katukĩ sheniwẽ ea mauka keska wakĩ
ISA.61.1	hawẽ Yushĩ kushipa ea hikimatã ea yunukĩ:
ISA.61.1	“Nuitapaibu hatu shinã txãkãwaĩ
ISA.61.1	kaka pepa hatuki txanitãwẽ.
ISA.61.1	Bika teneaibu hatu merabewatãwẽ.
ISA.61.1	Hatu nãta iyukĩ tsuma wabainibu keska inũ hatu bitxinibu keska
ISA.61.1	haska wakĩ ẽ hatu unanuma hiwematiru hatuki txanitãwẽ,
ISA.61.1	haska wakĩ ẽ hatu pekatirurã.
ISA.61.2	Ea ẽ Senhor Deus ha baritiã ẽ hatuwẽ nuikĩ
ISA.61.2	ẽ hatu merabewashanai hatuki txanitãwẽ.
ISA.61.2	Ha shabatianã, nukũ Deus ha nukuki sinatamisbu
ISA.61.2	nuku hatu kupishũshanikiki, iki hatuki txanirã.
ISA.61.2	Dasibi punu nukabu hatu merabewakĩ
ISA.61.2	ea hatu daewashũtãwẽ.
ISA.61.3	Sião anu bika tenei hiweaburã,
ISA.61.3	ana txi mapu hatu mapu tukumama
ISA.61.3	maiti hawẽrua inãkĩ hatu sawematãwẽ.
ISA.61.3	Nui kashatxakayamisbu hatu nese watã
ISA.61.3	benimati sheni ininipa hatu inãtãwẽ.
ISA.61.3	Tsuabura hawawẽ haskatima merabewakĩ benimawakĩ
ISA.61.3	kãtati shinã txãkãti hatu yusĩtãwẽ.
ISA.61.3	Mĩ hatu haska wa yurabũ hatu kenakĩ:
ISA.61.3	‘Ha hi kushipa tekeisma Senhor Deusũ bananishũ hawẽ kushipa hatu unãmati hiki’, akĩ hatu kenashãkanikiki.
ISA.61.4	Hiwe tibi di ini sheni ana benishãkanikiki,
ISA.61.4	matũ shenipabũ hiwe txakabuwanibu pewakinã,
ISA.61.4	ha maewã tibi ana nawasãtã pewatã mã hiwebaũshãkanaii.
ISA.61.5	Nawa betsabu matunabumã matũ txashuwã shukua inũ,
ISA.61.5	matũ bai inũ, matũ uva bai
ISA.61.5	habũ matu dayashũkĩ mekeshũshãkanikiki.”
ISA.61.6	Habũ matu kenakinã: “Habu Senhor Deusũ tsumaburã,
ISA.61.6	hawenabu Deusbe hãtxashunikabuki”, matu washãkanikiki.
ISA.61.6	Nawabu txaikeshũ hatũ hamapai ibubis matu beshuãbu
ISA.61.6	mã hawẽ benimai shinã txãkãshanaii,
ISA.61.6	hatũ tari hawẽrua inũ hatũ dauti pepa sawea mapuarã.
ISA.61.7	Mã enabu habu matuki sinatakĩ itxakawakĩ matu dakewakubainibu
ISA.61.7	nuitapakĩ bika mirima mã mekubainima keska
ISA.61.7	natiã ha binumakĩ matũ mae anushũ
ISA.61.7	mabu karu mirima inũ benimai shinã txãkaĩ henetima bi
ISA.61.7	mã hawẽ hiwekũkaĩshanaii.
ISA.61.8	Deusũ hatu yuikĩ:
ISA.61.8	“Yunuti kushipa pepa ea Senhor Deusũ ẽ betxipaimiski.
ISA.61.8	Hakia habu yumetsumisbu inũ yura betsa tenãmisbu
ISA.61.8	danaĩ ẽ hatuki sinatamiski.
ISA.61.8	Ẽ shinã haskawẽ taea enabu habu duawakĩ heneama
ISA.61.8	pewẽ hatu manakukatsi iki ẽ hatube yubakakĩ
ISA.61.8	mestẽwãkĩ ẽ akibi ashanaii.
ISA.61.9	Matũ bababu pakubaini pe hiweabũ
ISA.61.9	nawa shukua tibibũ hatukiri pe shinãkĩ
ISA.61.9	kẽwãkĩ yuikubaĩshãkanikiki.
ISA.61.9	Senhor Deusũ hawenabu pewẽ hatu duawakubainai
ISA.61.9	dasibibũ hatu uĩkĩ unãshãkanikiki”, ikaya
ISA.61.10	Haskakiri Senhor Deus yubakakũkainaiwẽ taea
ISA.61.10	ea ẽ shinã txãkaiĩ.
ISA.61.10	Hawẽ meketi haya ea inãkĩ piskumatã
ISA.61.10	hawẽ yunuti kushipawẽ ea mekekĩ binumakĩ ea duawakubainikiki,
ISA.61.10	huni aĩyãkatsi iki hawẽruakĩ maiti pepa sawemis keskai inũ
ISA.61.10	aĩbu beneyanũ, iwanã, hawẽruakĩ
ISA.61.10	dauti betsa betsapawẽ daumis keskairã.
ISA.61.10	Haskawẽ taea ẽ Deuswẽ ẽ benima txakayamaii.
ISA.61.11	Haska mibã mai anua hukuĩ peshei taemis keska inũ
ISA.61.11	bai watã hawara heshe betsa banashinabu
ISA.61.11	peshetã hukuĩ ewamiski.
ISA.61.11	Haska keskari wakĩ Senhor Deusũ hawẽ kushipawẽ
ISA.61.11	hawenabu hatu binumakĩ
ISA.61.11	dasibi nawa shukuabu hatu kãtamakĩ kẽwãmashanikiki.
ISA.63.1	Isaíasĩ Deus yukakĩ:
ISA.63.1	—Ha hawẽ tari tashipaki pukuima keska
ISA.63.1	tari hawẽruahaira sawea
ISA.63.1	bai tanabirani kushitxakayamakirani
ISA.63.1	Edomnẽ mae ewapa Bozra anua huairã,
ISA.63.1	tsua hui ikimẽkaĩ?— ẽ aka
ISA.63.1	Deusũ ea kemakĩ:
ISA.63.1	—Habia ea Israelĩ Deus ẽ hui kaii,
ISA.63.1	matuki sinatamisbu matu maemashũtã
ISA.63.1	ẽ kushipawẽ ẽ matu piskumashina matuki txani huirã— aka
ISA.63.2	Isaíasĩ ana yukakĩ:
ISA.63.2	—Haskai mĩ tari tashipamẽ,
ISA.63.2	mĩ taewẽ uva bimi mĩ pema pema aka keskarã?— aka
ISA.63.3	Deusũ kemakĩ:
ISA.63.3	—Txanima eã besti uva ẽ pemashina ikaii,
ISA.63.3	tsuã ea dabewamarã.
ISA.63.3	Sinata pae paekaĩ eki sinataibu ẽ hatu pema pema aka
ISA.63.3	hatũ himi eki sa sa ikĩ ẽ tari txa akĩ himĩ ea irumawashinaki.
ISA.63.4	Eanã, ẽ yunuti kushipawẽ enabu Israel ẽ merabewashanai
ISA.63.4	ha shabatiã ẽ ati wani ma hanu ikaya
ISA.63.4	enabu ẽ hatu ana mebikinãshanaii.
ISA.63.5	Ẽ hatu uĩbauna hanu tsuã ea merabewatirumakẽ
ISA.63.5	ea e itã ana: “Tsuaĩra ea merabewawa”, ibiatã
ISA.63.5	ẽ mekẽnẽ ẽ hatu dete keyushinaki.
ISA.63.5	Ẽ sinatahairaiwẽ taea ẽ kushipawẽ
ISA.63.5	ẽ hatu maemashinaki.
ISA.63.6	Nawa shukuabuki sinatakaĩ hatuki di ikĩ
ISA.63.6	ẽ hatu yamawashinaki,
ISA.63.6	hatũ himi maiki hatu habamabaĩkinã— ikaya
ISA.63.7	hanushũ Isaíasĩ yuikĩ:
ISA.63.7	“Ea hãtxairã, Deus nuikipakiri ẽ hãtxakatsis ikaii.
ISA.63.7	Dasibi hatũ nuku ashũmis inũ,
ISA.63.7	Israelĩ enabu hawẽ duapa keyutimawẽ nuku duawamis inũ,
ISA.63.7	nukuwẽ nuikĩ nuku betxipaimiswẽ taea
ISA.63.7	ha kẽwaĩ ẽ kãtakatsis ikaii.
ISA.63.8	Deusũ yuikinã: ‘Ha enabu ẽ bakebunã,
ISA.63.8	hawa ea danãkĩ ea txakabuwama ishãkanikiki’, itã
ISA.63.8	hatũ habu piskumaikiki,
ISA.63.9	bika betsa betsapa mekĩ teneaiburã.
ISA.63.9	Habu hau hatu hãtxashunũbũ Deusũ yunuismarã,
ISA.63.9	haburã, hatu piskumamaki,
ISA.63.9	ibubis Senhor Deusũ hatu wakinã.
ISA.63.9	Senhor Deus nukuwẽ dabanã ikĩ nukuwẽ nuikinã,
ISA.63.9	nuku mebikinãmiski,
ISA.63.9	nuku mekeshũ nuku ikuai keska wakinã.
ISA.63.9	Haska nuku ashũkubaĩmis keska wakĩ nuku ashũkĩ heneama ikũkainiki.
ISA.63.10	Hatu haska wabia Israelbũ Senhor Deusũ Yushĩ sinatamakĩ dananibuki,
ISA.63.10	nukũ mekenika meribi itxakinã.
ISA.63.10	Haskawẽ taea ha danaĩbuki sinatakĩ
ISA.63.10	hau hatu detenũbũ nawabuwẽ hatube detenamekũkainiki.
ISA.63.11	Ẽ hatu haska wakubirana Israelbũ hatũ shenipabu Moisĩ hatu merabewakĩ
ISA.63.11	Egito anua tashnimani habũ shinaĩ hatumebi yuka ikĩ:
ISA.63.11	‘Ha Moisés hawẽ txashuwã mekenika wakatsi ianẽwã anua neshenirã, hanimẽ, ha Deusrã?
ISA.63.11	Hatũ hawẽ Yushĩ meribi kushipa Moisés inãnirã, hanimẽ?
ISA.63.12	Hatũ hawẽ kushipa pehairawẽ Moisés mekekubainirã, hanimẽ?
ISA.63.12	Hawẽ taea hawẽ kena pepa hakimatimawakĩ
ISA.63.12	Ianẽwã Tashipa nukunabu pashkashunirã, hanimẽ?’ ikaibũ
ISA.63.13	hatũ Ianẽwã nuahairabiakẽ hawa hatu dashkibaĩ tĩ imama pukemakĩ
ISA.63.13	cavalo mai metu anu kushikaĩmis keska hatu wanirã, hanimẽ?
ISA.63.14	Habu mekesushũ iyukubaĩkinã,
ISA.63.14	ina awa napãpa anu butumis keska wakĩ
ISA.63.14	Senhor Deusũ hawẽ Yushĩ kushipawẽ hatu nimakubainiki.
ISA.63.14	Haska wakĩ hawenabu mekesushũ hatu iyukubaĩkĩ
ISA.63.14	hawẽ kena pepa kushipa dasibibu unãmaniki.
ISA.63.15	“Senhor Deusuũ, hanu mĩ ika naiuri mĩ mae meribi pepa anu
ISA.63.15	hari hiweshunã, nukukiri shinãwẽ.
ISA.63.15	Hania? mĩ nuikipa pepahaira inũ mĩ kushiparã.
ISA.63.15	Hania? mĩ hawẽ nuku shinãmisrã.
ISA.63.15	Mĩ nukuwẽ dabanã imisrã, mĩ ma nuku hatsãmẽ?
ISA.63.16	Miarã, mĩ nukũ epaki!
ISA.63.16	Nukũ shenipabu Abraão ana nuku shinãma ma nuku hakimabiaya
ISA.63.16	nũ Israelbubia haskatã nukunabube nũ ana hatuki dasi unãtinãtimaki.
ISA.63.16	Nũ haskabiaya Senhor Deusuũ, miarã, habia mĩ nukũ epaki.
ISA.63.16	Nuku mebikinaĩ taenishũ nuku heneama mĩ nuku akubainaii.
ISA.63.17	Senhor Deusuũ, haskakĩ mĩ hãtxa nũ txibãbiaya
ISA.63.17	mĩ kati bai mĩ nuku benumamismẽ?
ISA.63.17	Haskakĩ miki meseti shinãmama
ISA.63.17	nukũ huĩti mĩ nuku kushi wamismẽ?
ISA.63.17	Mĩ nuikipawẽ taeshũ mĩ tsumabu
ISA.63.17	hawaira hatukiri shinã betsa watã hatu pewariwe,
ISA.63.17	minabu shukuabu tibi wakĩ mĩ hatu katunirã.
ISA.63.18	Minabu meribi mĩ hatu katuni ha mae anu hiwea
ISA.63.18	hatishuĩra hatunawai hiweama ikimabuki.
ISA.63.18	Nukuki sinataibũ mĩ Templo itxakawakĩ
ISA.63.18	mia pema pema akaĩmabuki,
ISA.63.19	mĩ nukũ shanẽ ibumakẽ nuku akawakĩ inũ
ISA.63.19	mĩ kena kushipa nũ hayama nuku wakinã.
ISA.64.1	Ẽ shinanã, nai bashnebirã mĩ bututiruki,
ISA.64.1	mĩ kushipawẽ mati matipa saki saki imabirãkĩ inũ
ISA.64.2	txi herewẽ ni mashu menuai keska inũ
ISA.64.2	ũpash pitxã kukatsa ikai keska wakinã.
ISA.64.2	Mĩ haska waya miki sinatamisbũ
ISA.64.2	mĩ kena kushipa tashniai uĩkĩ unaĩ
ISA.64.2	nawa shukua tibibu mia bebunua bene bene ishãkanikiki.
ISA.64.3	Hamapai atimapa mĩ kaĩmaya
ISA.64.3	bebũkiri nũ hawa unãkĩ manamakẽ
ISA.64.3	mĩ butuaya mati matipa mia bebunua saki saki ishanikiki.
ISA.64.4	Nũ miki txiti ikaibu mĩ nuku merabewamis keska
ISA.64.4	tsua mia keska yushĩ betsa binua hayama
ISA.64.4	nũ nĩkaisma inũ nũ uĩsmaki.
ISA.64.4	Mia besti mĩ Deus kayabi kushipatũ dasibibu binuaki.
ISA.64.5	Tsuara benimakĩ haska mĩ betxipaiai keska akaibu
ISA.64.5	mĩ hawa hatu danãma nĩkatã merabewamiski.
ISA.64.5	Mĩ haska betxipaiai keska hakimama mia ashunũbũ
ISA.64.5	mĩ haska hatukiri shinãkubaĩmiski.
ISA.64.5	Ha dukũ nũ mia txakabuwakĩ taewani bari itxapatiã
ISA.64.5	ha txakabuwẽ taea ha shinaĩ mĩ nukuki sinatakũkainaii.
ISA.64.6	Dasibi nukuburã, nũ txakabuki,
ISA.64.6	huni hamapai txakabu iruma keskabu
ISA.64.6	Deuski nũ kematirubumarã.
ISA.64.6	Dasibi nũ merabenãmis tibi nukũ aka peparã,
ISA.64.6	tari txakabu nũ detsis keskabuki.
ISA.64.6	Dasibi nukubunã, kanei nũ ma di iki keyuabuki,
ISA.64.6	ni pei shanai niri imis keskairã.
ISA.64.6	Sinatakĩ nũ yurabu txakabuwamisrã,
ISA.64.6	ha txakabunã, niwẽ nuku buawamiski, sharabaĩkinã.
ISA.64.7	Tsuã mia shinaĩ mibe hãtxai ana tsua hayabumaki.
ISA.64.7	Hau mĩ hatu merabewanũ hawẽ bika tenekĩ
ISA.64.7	mĩ kushipa benakĩ mia yukabumaki.
ISA.64.7	Nukũ txakabuwẽ taea nuku henei nukuki petxitã
ISA.64.7	ana nuku merabewai hãtxama mĩ huneaki.
ISA.64.8	Nũ haskabiakenã, Senhor Deusuũ, mĩ nukũ epaki.
ISA.64.8	Nukurã, nũ mapu keskaki.
ISA.64.8	Hamẽ miarã, mĩ mapu dami wanika keskaki.
ISA.64.8	Nuku dasibirã, habia miã mĩ nuku dami waniki.
ISA.64.9	Senhor Deusuũ, ana nukuki sinata txakayamama inũ
ISA.64.9	hawẽtsaĩs ana nukũ txakabu tibi shinãyamakubaĩwẽ.
ISA.64.9	Uĩwẽ. Nukuburã, nũ minabuki!
ISA.64.10	Mĩ maewã meribi tibi ana pema ma hanu tsua ana hiweabumaki.
ISA.64.10	Jerusalém maerã, ma txakabuwakĩ di anibu maniaki.
ISA.64.11	Mia hanushũ kẽwãti hiwe hawẽruahaira anushũ
ISA.64.11	nukũ shenipabũ mia kẽwãpauniburã,
ISA.64.11	ma txiwẽ menukĩ keyunibuki.
ISA.64.11	Dasibi nũ betxipaikubainirã, ma di anibu mishki besti maniaki.
ISA.64.12	Na hati txakabuwẽ taearã, Senhor Deusuũ,
ISA.64.12	mĩ ana hakiri hawa wati shinãmamẽ?
ISA.64.12	Ana hakiri hãtxama pes shũ
ISA.64.12	mĩ ana nuku dakewakĩ heneama ikũkaĩshanai?” aka
ISA.65.1	Senhor Deusũ kemakĩ yuikĩ:
ISA.65.1	“Habu ebe hãtxakĩ ea hawa yukaismabia
ISA.65.1	habu eki nukunibuki.
ISA.65.1	Habũ ea benaismabia
ISA.65.1	habũ ea betxinibuki.
ISA.65.1	Nawa shukua betsabũ ea hawa ea akabumabiakẽ
ISA.65.1	kaĩtã eã hatu yuikĩ:
ISA.65.1	‘Ẽ nenuki. Ẽ matu nĩkaii’,
ISA.65.1	ẽ hatu aniki.
ISA.65.2	Ha enabu sinatapabũ ea nĩkabumabiakẽ
ISA.65.2	hawẽtsaĩs ea anu hatu txĩtũwanũ ishũ
ISA.65.2	ẽ hatu meshãshũbia
ISA.65.2	hawa ea nĩkama haska hatũ bai txakabu besti tanakĩ
ISA.65.2	hatũ shinanẽ besti haska betxipaiai aki hawẽ kẽmisbuki.
ISA.65.3	Ha Israel enabunã, shabakabi eabi
ISA.65.3	eki sinatakĩ ea danaĩ heneisbumaki.
ISA.65.3	Hatũ bai nemakishũ yushĩ betsabu besti kẽwanũ ishũ
ISA.65.3	hatũ inabu menushũmisbuki.
ISA.65.3	Mai bawa txi tapu watã hakishũ hatũ inĩti kuashũmisbuki.
ISA.65.4	Ha enabunã, mashash tãpe merã
ISA.65.4	yurabu mai wamisbu anu meshu merã bua
ISA.65.4	hari tsaushũ mawabũ yushĩ kẽwãkĩ hatu shinãmisbuki.
ISA.65.4	Ha dikabi ina yawa nami hau piyamanũbũ
ISA.65.4	ẽ hatu nemabiani hawa eki dateama pimisbuki.
ISA.65.4	Yushibu hatu nami inãtã hanushũ hatũ kẽtiki hawẽ hene hushketã
ISA.65.4	ha nami hene atimapa akubaĩmisbuki.
ISA.65.5	Na enabu pepamabia mapubaũkĩ hatu yuikĩ:
ISA.65.5	‘Earã, ẽ meribihaira Deusunaki.
ISA.65.5	Neri eki kematã ea mekĩ metsayamakãwẽ’,
ISA.65.5	ibiairã, ha huniburã, txi ketiãbu bari txaitanai hi ikĩ
ISA.65.5	hawẽ kuĩwẽ ea detxeshãwãmis keskabuki”, itã
ISA.65.17	“Mã ea haska wabiaibũ ẽ matu ashũshanai nĩkakãwẽ.
ISA.65.17	Nai inũ mai ẽ ana bena washanaii.
ISA.65.17	Habu dukũ dasibi ẽ hatu dami wani hakimashãkanikiki,
ISA.65.17	tsuã ana habukiri shinãmarã.
ISA.65.18	Habu dami wakĩ ẽ ana bena washanaiwẽ taea
ISA.65.18	benimai shinã txãkãkubaĩkãwẽ.
ISA.65.18	Ha Jerusalém ana bena wakĩ benima paketi besti
ISA.65.18	ẽ matu washũshanaii.
ISA.65.18	Ha mae anu yurabu hawẽ hiweaiburã,
ISA.65.18	ana hawa bika teneama benima besti hiweshãkanikiki.
ISA.65.19	Jerusalém ibubis ẽ bena washinawẽ taea ẽ benimahairashanaii,
ISA.65.19	hanu enabu shinã txãkaĩ ea hiweshũshanaiburã.
ISA.65.19	Ha mae meranuarã, ana hawa kashai inũ bibiski iki bika teneaibu
ISA.65.19	ana tsuã hatu nĩkama ishanikiki.
ISA.65.20	Ha mae anurã, bakeishta kaĩ bena
ISA.65.20	shaba eskarabes ana mawama ishãkanikiki.
ISA.65.20	Ha inũ, huni ewabu hatũ hiwea txaipa keyuriama mawama iriashãkanikiki.
ISA.65.20	Ma 100 anobia habu mawairã,
ISA.65.20	berunã keskas mawashãkanikiki.
ISA.65.20	Hamẽ tsuabura 100 ano kariama mawaiburã,
ISA.65.20	yupuawẽ besti mawashãkanikiki.
ISA.65.21	Ha inũ, betsarã, yura betsã hiwe bena watã
ISA.65.21	ha merã hiwekũkaĩshanikiki.
ISA.65.21	Hanushũ uva bai washũ banatã
ISA.65.21	hanushũ hawẽ bimi pikubaĩshanikiki.
ISA.65.22	Ha inũ, betsarã, huni betsã hamẽ hiwe wama hawẽ hiwekẽ
ISA.65.22	yura betsã mebiãma ishanikiki.
ISA.65.22	Ha inũ, tsuara betsã bai wakĩ banakẽ
ISA.65.22	huni betsã mariastũ ana piãma ishanikiki.
ISA.65.22	Enaburã, hatũ hiwea txaipakubaĩshãkanikiki,
ISA.65.22	hi kushipa mawaisma keskairã.
ISA.65.22	Ẽ hatu katunirã, hatũ mekẽnẽ dayashũ pi benimashãkanikiki.
ISA.65.23	Ana hamẽmẽs besti dayama ishãkanikiki.
ISA.65.23	Hatũ bakebu mesteburiama inũ yushaburiama
ISA.65.23	ana mawama ishãkanikiki.
ISA.65.23	Hatũ ibubu inũ, hatũ bakebu inũ, hatũ bababu inũ,
ISA.65.23	dasibi hatunabu pakubainaibu habiaskasri hiwepakeshãkanikiki,
ISA.65.23	eã ẽ hatu duawakubainaiwẽ taearã.
ISA.65.24	Habũ ea kenakĩ ea ea ariabuma
ISA.65.24	eã dukũ hatu kemakĩ:
ISA.65.24	‘Hawamẽ?’ ẽ hatu wakubaĩshanaii.
ISA.65.24	Ebe hãtxakĩ hawarakiri ea yuka keyuriabuma
ISA.65.24	ẽ hawaira hatu nĩka keyukubaĩshanaii.
ISA.65.25	Kamã inu lobo pubẽbia txashuwã bakebe ketashameshũ
ISA.65.25	hawama pishanikiki.
ISA.65.25	Inu betsa leão ana pubeãma ina awa bene keskakĩ basi pishanikiki.
ISA.65.25	Dunu pianãtũ pitirã, mai kuru besti ishanikiki.
ISA.65.25	Dasibi ẽ mati meribi pepa anu mapuaburã,
ISA.65.25	ana hawa bika tenei txakabuama dasibi pe besti ishãkanikiki”,
ISA.65.25	ikĩ Senhor Deusũ hawẽ hãtxa yuikĩ mestẽwaniki.
ISA.66.1	Hanushũ Senhor Deusũ ana hatu yuikĩ:
ISA.66.1	“Nai anurã, hanu shanẽ ibui ẽ tsaumiski.
ISA.66.1	Hamẽ maikirã, ẽ tae ẽ hanu kẽyãmiski.
ISA.66.1	Ea hanu huĩrukũmanũ ishũ hani tsuã ea duawakĩ
ISA.66.1	shaba betsa anu ea hiwe washũtirumẽ? Tsuã atirumaki.
ISA.66.2	Dasibi betsa betsaparã, eã besti dami wakĩ ẽ keyuniki.
ISA.66.2	Haska wakĩ ẽ taewa hayai hiwenibuki.
ISA.66.2	Eã hunibu uĩkĩ merabewakinã,
ISA.66.2	habu keĩsbuma inũ hatũ txakabu henetã
ISA.66.2	ẽ hãtxaki mesekĩ nĩkamisbu
ISA.66.2	ẽ hatu amiski, ikĩ
ISA.66.2	ea Senhor Deusũ ẽ hãtxa ẽ mestẽwaiĩ”, iniki.
JER.1.1	Hilquiasĩ huni bake Jeremiasĩ yuini inũ akubaini matu yuinũ nĩkakãwẽ. Benjamimnẽ enabũ mai pakea anu mae betsa Anatote anu Jeremias hiweniki. Hawẽ epa inũ hawẽ shenipabu hunibu hawenabu Deusbe hãtxashunikabu ipaunibuki. 
JER.1.2	Judá enabũ mai pakea anu Jerusalém anu Amomnẽ huni bake Josias shanẽ ibukũkaini ma 13 ano kainaitiã Senhor Deus Jeremiasbe hãtxai taeniki. 
JER.1.3	Ha dikabi Jerusalém anu Josiasĩ huni bake Jeoaquim shanẽ ibukũkainaitiã inũ Josiasĩ huni bake betsa mashku Zedequiasri shanẽ ibuyama 11 ano kainaitiã Senhor Deus habe hãtxakũkainiki. Hanua habias 11 anotiã 5 ushe kaya Jerusalém Babilônia anuabũ atxitã hanu hiweabu Babilônia anu hatu iyuaibũ Senhor Deus Jeremiasbe hãtxakũkainiki.
JER.1.4	Senhor Deusũ ea hãtxa wakĩ yuikĩ:
JER.1.5	“Mĩ ibubũ mia bikĩ naneriama
JER.1.5	bebũkiri ẽ mia katuniki.
JER.1.5	Minabu shukuabu tibi hiwebaunabu anu
JER.1.5	ẽ hãtxa ea yuishunika mĩ ikũkaĩshanũ
JER.1.5	mĩ kaĩriama eã mia meribi wakĩ ẽ mia pashkaniki”, ea wa
JER.1.6	eã kemakĩ yuikĩ:
JER.1.6	“Mĩ ea peirawawa! Senhor Deusuũ, ẽ berunã
JER.1.6	ẽ hãtxa tapĩkĩ ẽ unãriamaki”, akĩ
JER.1.7	ẽ haska wabia Senhor Deusũ ea yuikĩ:
JER.1.7	“ ‘Ẽ berunãki’, ikĩ yuiyamawe.
JER.1.7	Hanu ẽ mia yunuai anu mĩ kakũkaĩshanaii.
JER.1.7	Haska ẽ mia hãtxamai hãtxakĩ mĩ hatu yuikubaĩshanaii.
JER.1.8	Haska ẽ mia yunuaiwẽ taearã, tsuki dateyamakũkaĩshãwẽ.
JER.1.8	Eanã, mia mekei mibe kakĩ
JER.1.8	ẽ mia merabewashanaii.
JER.1.8	Ea Senhor Deusũ txanima ẽ hãtxa ẽ mia inaiĩ”, iwanã,
JER.1.9	Senhor Deusũ meshũkirã ẽ kesha mekĩ ea yuikĩ:
JER.1.10	“Mĩ kesha anu ẽ hãtxa mistukĩ ẽ mia inaiĩ.
JER.1.10	Natiã mia tsuã binutirumawakĩ ẽ mia kushipawaii.
JER.1.10	Shanẽ ibu kushipabu inũ dasibi nawabu hiwebaunabu
JER.1.10	mĩ hatu betsea keska washanai inũ betsabu mĩ hatu berãshanaii.
JER.1.10	Betsabu hatu nuitapawakĩ mĩ hatu yamawashanaii.
JER.1.10	Betsabu mĩ hatu denekĩ akawashanaii.
JER.1.10	Ha dikabi betsabu merabewakĩ mĩ hatu ana benishanaii,
JER.1.10	mibã ana banakĩ hatu akawakinã”, iwanã,
JER.1.11	hanushũ ea uĩmakĩ Senhor Deusũ ea yukakĩ:
JER.1.11	“Jeremiasiĩ, hawa mĩ uiaĩ?” ea wa
JER.1.11	eã kemakĩ yuikĩ:
JER.1.11	“Amendoeira hi mebi ẽ uiaiĩ”, ẽ wa
JER.1.12	Senhor Deusũ ea ana yuikĩ:
JER.1.12	“Haska txanima mĩ pe yuiaii.
JER.1.12	Haska ẽ yunua hau txibãkĩ menekubainũbũ
JER.1.12	eari ushama ẽ uĩkubaĩshanaii”, ea watã,
JER.1.13	ana ha katxu Senhor Deusũ ea yukakĩ:
JER.1.13	“Mĩ hawa uiaĩ?” ea wa
JER.1.13	eã kemakĩ:
JER.1.13	“Kẽti pitxãmea kukatsa iki ma nortekiri keshkã
JER.1.13	hukukatsis ikai ẽ uiaiĩ”, ẽ wa
JER.1.14	Senhor Deusũ ana ea yuikĩ:
JER.1.14	“Ha mai pakea nortekiri hiweabu
JER.1.14	txakabu atimapa bekĩ hatu na mai pakea atxishãkanikiki.
JER.1.15	Ea Senhor Deusũ txanima ẽ haska washanai ẽ mia yuiaii.
JER.1.15	Nortekiria shanẽ ibu betsa betsapa dasibibu
JER.1.15	hawẽ detenamenikabuya
JER.1.15	ẽ hatu kenashanaii.
JER.1.15	Mae tibi anu shanẽ ibubu bea Jerusalém hikiti shui tibi bebũ inũ
JER.1.15	Judá mai pakea mae bekesh tibi mishkiwẽ kenebaunibu keshebaũshũ
JER.1.15	hatu yunukĩ hatũ shanẽ ibu tibi tsauti anu tsaubaũshãkanikiki.
JER.1.16	Nawabũ hatũ yushibu dami watã kẽwãmisbu
JER.1.16	enabũri ha dami kẽwãkĩ
JER.1.16	ha bebũshũ sheni ininipa kuakubaĩkĩ
JER.1.16	ea danãkĩ henenibuwẽ taeshũ
JER.1.16	ha txakabubu hau hatu kupinũbũ
JER.1.16	shanẽ ibu txakabubu hatu anu ẽ yunushanaii.
JER.1.17	Miarã, ibubis kushipawe, hawa dateamarã.
JER.1.17	Hatu anu kashũ
JER.1.17	ẽ hãtxa dasibi mia yuikĩ ẽ mia yunushu
JER.1.17	hatu yuikubaĩtãwẽ.
JER.1.17	Haska ẽ mia yunuai mĩ betsa waya
JER.1.17	hatu bebũshũ ẽ mia saki saki imatiruwẽ taea
JER.1.17	hatuwẽ dateyamashãwẽ.
JER.1.18	Judá enabũ mai pakea anu hiweabu
JER.1.18	hatũ shanẽ ibuhairabu inũ,
JER.1.18	hatũ shanẽ ibu yununika beshmasbu inũ,
JER.1.18	minabu ebe hãtxashunikabu inũ,
JER.1.18	yurabu mae anu hiwebaunabu bebũshũ
JER.1.18	mĩ hatu nemakubaĩshanũ
JER.1.18	mae mishkiwẽ kenebaũkĩ keyatapa wanibu keska mia wakĩ inũ,
JER.1.18	mane ferro txibu kushipa keska mia wakĩ
JER.1.18	bronzewẽ mae kenebaunibu keska mia watã
JER.1.18	ikis eã mia nitxĩkĩ ẽ mia yunuaii.
JER.1.19	Mia mekei ẽ mibe kakũkaĩshanaiwẽ taeshũ
JER.1.19	habũ mia nĩkama miki sinatabiakĩ
JER.1.19	mia hawa binumama ishãkanikiki.
JER.1.19	Ea Senhor Deusũ txanima ẽ hãtxa ẽ mia inaiĩ.”
JER.2.1	Betsatiã Senhor Deusũ ana ea hãtxa wakĩ yuikĩ:
JER.2.2	“Jerusalém anu kashũ hari hiweabu ea hatu hãtxa washũtãwẽ,
JER.2.2	hau nĩka pe wanũbũ
JER.2.2	hui kushipawẽ hatu yuitãwẽ:
JER.2.2	‘Eska Senhor Deusũ matu yuikiki.
JER.2.2	Matũ shenipabu aniburiama inũ yushaburiabumã
JER.2.2	ẽ hãtxa txibãkĩ ea danãma inibu ẽ hatu shinaiĩ.
JER.2.2	Ẽ hatu aĩwãkĩ akawa ea betxipainibuki.
JER.2.2	Hanu tsua hiweshũ mibãkĩ uruisbumanu
JER.2.2	ẽ hatu iwea kapukekubirãkĩ
JER.2.2	matũ shenipabũ ea txibãkubiranibuki.’
JER.2.3	Israelĩ enabu ena wakĩ hatu pashkatã ẽ hatu meribi waniki,
JER.2.3	bimi pepa ha dukũ tsekashũ arumisbu keska wakinã.
JER.2.3	Tsuãra enabu itxakawakĩ hatu bika tenemaibu
JER.2.3	eã hatu kupishũriakĩ atimapa txakabu ẽ hatu anu yunupauniki.
JER.2.3	Ea ẽ Senhor Deusũ ẽ txanima hãtxawẽ ẽ mia mestẽwaiĩ”, ea waniki.
JER.2.4+JER.2.5	Betsatiã ana hatu yuikĩ:
JER.2.4+JER.2.5	Jacó enabu Israelĩ bakebu shukuabu tibibuũ,
JER.2.4+JER.2.5	Senhor Deusũ eska matu hãtxa waikiki, nĩkakãwẽ.
JER.2.4+JER.2.5	“Matũ shenipabunã, ẽ hawa hatu txakabuwa
JER.2.4+JER.2.5	ea anua betxitã ea henebainimabumẽ?
JER.2.4+JER.2.5	Ha deus kayabima hamẽ dami txibaĩmaburã,
JER.2.4+JER.2.5	ibubis maetã hatumebi hawa ana kushipa hayabumaki.
JER.2.6	Matũ shenipabu Egito anua ẽ hatu tashnimabirãkĩ
JER.2.6	mai txakabu tashka ũpash hayama anu inũ,
JER.2.6	hamapai mese tibi haya hanu tsua hiweama inũ,
JER.2.6	hanu tsua kapukekaĩsma anu hatu iwekubirãkĩ
JER.2.6	nenu ẽ hatu hiwemabiani
JER.2.6	ẽ ana hatu merabewatiruma dabanẽ ikĩ ea ana benakĩ
JER.2.6	matũ shenipabũ ea shinãma inibuki.
JER.2.7	Hanua yunu inũ bimi pepa hau pikubaĩshanũbũ
JER.2.7	na mai pepa anu mĩ shenipabu iweshũ
JER.2.7	ẽ hatu ibu wamaniki.
JER.2.7	Ẽ hatu ibu wamani anu maturi kaĩtã hanua yumetã
JER.2.7	ẽ mai txakabuwakĩ atimapa wakĩ
JER.2.7	mã ea danãmakĩ ea hatsãmaii.
JER.2.8	Matunabu ebe matu hãtxashunikabũ ea benabumaki.
JER.2.8	Moisĩ hãtxa una hayabia hawẽ ea unãbiakĩ
JER.2.8	yusinãbũ ea shinãbumaki.
JER.2.8	Matũ shanẽ ibubũ ẽ hãtxa betxipaiama ea danãkubainibuki.
JER.2.8	Ẽ hãtxa yuishunikabũ yushibu Baal hãtxashũkubainibuki.
JER.2.8	Yushibu dami tibi hawa merabewatirubumahaira hamẽ kẽwãkubainibuki”, ikĩ
JER.2.9	“Eskawẽ taeshũ ea Senhor Deusũ eska ẽ matu mestẽwaiĩ:
JER.2.9	Matu inũ matũ bababu ẽ matuki ha iki taeaii.
JER.2.10+JER.2.11	Nawabũ ea ikũwãbumã yushibu kẽwãkĩ henetã
JER.2.10+JER.2.11	yushibu betsa kẽwaĩ maea akeakekanimẽkaĩ,
JER.2.10+JER.2.11	benabaũkĩ hau uĩ pewatanũbũ
JER.2.10+JER.2.11	mae ewapa Quedar anu tsuara yunukãwẽ.
JER.2.10+JER.2.11	Habiaskariakanimẽkainã, yushibu tibi kẽwaĩ maeirã.
JER.2.10+JER.2.11	Hatu uĩ bari kaikiri natukã betsa betsapa anu butãkãwẽ.
JER.2.10+JER.2.11	Ha yushibubu deus kayabima maewakĩ betsa katuisbumaki.
JER.2.10+JER.2.11	Hakia mã enabunã, ea betxipaiama mã ma ea heneabuki,
JER.2.10+JER.2.11	ẽ matũ mekenã kushipa ẽ duapa matũ shenipabũ ea uĩbianibunã.
JER.2.10+JER.2.11	Haska wakĩ damipã hawa hatu merabewatirumabiakẽ txibãkĩ
JER.2.10+JER.2.11	enabũ ea henenibuki.
JER.2.12	Nai anuabuũ, haska ẽ yuishu nĩkai mesehairakubaĩkãwẽ,
JER.2.12	datei saki saki ikirã.
JER.2.12	Ea ẽ Senhor Deusũ ẽ txanima hãtxawẽ ẽ mestẽwaiĩ.
JER.2.13	Israelĩ enabu ẽ hatu ibuwabiani
JER.2.13	itxapahairaki txakabui keshtunibuki.
JER.2.13	Ẽ hatũ hiwemati txatxa ũpash keskabiakẽ
JER.2.13	ea henebainibuki.
JER.2.13	Haskakĩ hatumebi mishki pukĩtã ũpash aruti keska wabia
JER.2.13	ibubis pesetã hani ana ũpash matati hayama keskai
JER.2.13	yushibubu kushipa hayama dami watã txibãkubainibuki.
JER.2.14	Israelĩ enabu tsuã dayaru escravomaki.
JER.2.14	Hatũ ibu escravoma ibianiwẽ taea
JER.2.14	Israelĩ enabu escravo kaĩyama inibuki.
JER.2.14	Haskakĩ nawabũ hatu atxitã hatuna wamisbumẽ?
JER.2.15	Haskakĩ inu betsa leão pubeĩ tekerẽ tekerẽ ikiranai keskakĩ
JER.2.15	minabu hatu mesewakubaĩmisbumẽ?
JER.2.15	Matũ mai pakea txakabuwakĩ keyubaũkĩ
JER.2.15	matũ maewã tibi kuakubaũmisburã,
JER.2.15	hanu tsua ana hayabumaki.
JER.2.16	Egito anu maewã dabe Nofa inũ Tafnes anua beshũ
JER.2.16	matũ bushka matu pusa pusa abaũkĩ keyuyamabuki.
JER.2.17	Na eska nawabũ matu wakinã,
JER.2.17	ea ẽ matũ mekenika Senhor Deusũ ẽ baiwẽ ẽ matu iyubia ea txibãma
JER.2.17	mã ea heneabuwẽ taeshũ matu itxakawamisbuki,
JER.2.17	ẽ ana hawa matu hatu nemashunamarã.
JER.2.18	Haskai Hene Nilo anu ũpash anũ ikai keskai
JER.2.18	Egito anu mã kamismẽ,
JER.2.18	hau matu merabei benũbũ hatu benairã?
JER.2.18	Haskai Hene Eufrates ũpash anũ ikai keskai
JER.2.18	Assíria anu mã hamẽ kamismẽ,
JER.2.18	hau matu merabewai benũbũ hatu benairã?
JER.2.19	Mã haskamiswẽ taea matũ txakabuwẽ ibubis mã kupiti bikubainaii.
JER.2.19	Duawakĩ mã ea nĩkaismawẽ taea ibubis mã benushanaii.
JER.2.19	Ẽ ea Senhor Jeová ẽ matũ mekenikabia
JER.2.19	mã ekiri hãtxai peama ea henekubaĩmisburã,
JER.2.19	mesehaira inũ txakabuhaira mã tenekubaĩshanaii.
JER.2.19	Haska uĩkĩ mekĩ shinãkubaĩshãkãwẽ.
JER.2.19	Ẽ Senhor Deus kushipa dasibi binuawẽ taea
JER.2.19	ẽ hãtxa ẽ mestẽwaiĩ”, iwanã,
JER.2.20	“Bari itxapa hiwekubirãkĩ
JER.2.20	ẽ hãtxa nĩkakatsi ikama mã ea danãkubiraniki.
JER.2.20	Hanushũ matũ ea yuikĩ:
JER.2.20	‘Senhor Deus ẽ duawakatsi ikamaki’, ibiatã
JER.2.20	mati keyatapa tibi inũ,
JER.2.20	hi ewapa tupãyã namã tibi anu
JER.2.20	yushibu dami bebũ dãti iki
JER.2.20	beti ishũ mã txutamakĩ akawakubaĩmiski.
JER.2.21	Uva nishi pepa katutã ẽ matu banakĩ akawaniki, hiwemakinã.
JER.2.21	Hakia pepa ibiani txakabui mã pikukũkainaiwẽ taea
JER.2.21	ẽ matu unãbiani ikis mã tsuabura ẽ ana matu unãmaki.
JER.2.22	Salitre inũ sabão itxapahairawẽ mã txakabumis dashkihairabiakĩ
JER.2.22	matũ txakabu meshu detsis keska
JER.2.22	ea bebunua mã tushkutirumaki.
JER.2.22	Ea ẽ Senhor Jeová ẽ txanima hãtxawẽ ẽ matu mestẽwaiĩ”, iki ẽ haskaya
JER.2.23	matu iki: “ ‘Nukurã, nũ hawa meshu detsismaki.
JER.2.23	Yushibubu txani nũ kẽwaĩsmaki’, ikĩ mã yuibiairã,
JER.2.23	pashku napaku anushũ hune txakabu hawara mã akubainima shinãkãwẽ.
JER.2.23	Txakabu dasibi mã akubaĩmis uĩkĩ shinãkubaĩkãwẽ.
JER.2.23	Camela yushã depesekeuma hamebi nia ishtxuakeakemis keskakĩ
JER.2.23	txakabu mã txibãmiski.
JER.2.24	Jumenta yushã inama mati matipa anu nia
JER.2.24	himi iki hawẽ bene benai kashamis keskakĩ
JER.2.24	txakabu betxipaikĩ mã benakubaĩmisbuki.
JER.2.24	Yushã himi ikĩ hawẽ benewẽ kemuai tsuã meketiruma keskakĩ
JER.2.24	txakabuwẽ mã kemukũkaĩmiski.
JER.2.24	Yushã himi ikai benẽ shetekĩ benabaũkĩ
JER.2.24	hĩ ikama hawaira haki nukumis keskakĩ
JER.2.24	txakabũ matu atximiski.
JER.2.25	Israelĩ enabuũ, nawã yushibubu hawaira txibaĩ
JER.2.25	matũ bitxi tae saweriama ibubis kai itxakanikayamakãwẽ.
JER.2.25	Yushibubu kẽwaĩ sai sai iki
JER.2.25	matũ hui menuyamakãwẽ, hamenã.
JER.2.25	Hakia matũ ea yuikĩ:
JER.2.25	‘Nũ haska henetirumaki.
JER.2.25	Nawã yushibu betsa betxipaikĩ ẽ beyawaniwẽ taea
JER.2.25	hatube nia ẽ ikaii’, mã imiski.
JER.2.26	“Yumetsu betxishũ txiteabu dakemis keskai Israelĩ enaburã,
JER.2.26	haska keskai mã dakekũkaĩshanaii.
JER.2.26	Ha maewã anu mã hiweabu inũ, matũ shanẽ ibuhairabu inũ,
JER.2.26	matũ shanẽ ibu beshmasbu inũ,
JER.2.26	matunabu ebe hãtxashunikabu inũ,
JER.2.26	ẽ hãtxa yuishunikabu mã dakekũkaĩshanaii.
JER.2.27	Hi sẽke dami wakĩ huni wanibu yuikĩ:
JER.2.27	‘Miarã, mĩ ẽ epaki’, akĩ
JER.2.27	mishki dami wakĩ aĩbu wanibu yuikĩ:
JER.2.27	‘Miarã, mĩ ẽ ewaki’, akĩ habu haska wabiakĩ
JER.2.27	hamẽ eki ikirã, eki petxitã
JER.2.27	ea betxãkameshũ uĩmaismabia
JER.2.27	hanu txakabu matu anu huaitiã datekĩ ea yuikĩ:
JER.2.27	‘Hatu nemakĩ nuku mekei menã huriwe’,
JER.2.27	ikĩ mã ea kenamisbuki.
JER.2.28	Judá enabuũ, hania matũ mekenika dami mã akubainimarã?
JER.2.28	Matũ mae tibi anu yushibu mirima mã hayaki.
JER.2.28	Matu itxakawai beaibũ
JER.2.28	matũ yushibu damipã matu merabewakĩ matu pashawai betirubumẽ?
JER.2.29	Dasibibu mã eki ha imisbuki,
JER.2.29	eki sinatai ea danã paepawairã.
JER.2.29	Ea ẽ Senhor Deusũ ẽ txanima hãtxawẽ ẽ matu mestẽwaiĩ.
JER.2.30	Matũ bakebu ẽ hatu yusĩbia hawa tapiãbumabiakẽ
JER.2.30	hamẽ ẽ hatu kupimiski.
JER.2.30	Maturã, pubenepa mã inu betsa leão keskabuki.
JER.2.30	Ẽ hãtxa yuishunikabu ẽ matu yunua
JER.2.30	hatuki sinatakĩ mã hatu tenãkubaĩmisbuki.
JER.2.31	Ha dikabi mã ikis hiweaburã,
JER.2.31	pestã Senhor Deusũ hãtxa nĩkakãwẽ.
JER.2.31	Israelĩ enabuũ, earã, mã ea uianã,
JER.2.31	ẽ hanu tsua hiweabumanu keskamẽ, hawa hayamarã?
JER.2.31	Mai anu bari pesheama
JER.2.31	ẽ matu anua hunea keskamẽ?
JER.2.31	Ẽ haska matu ishuĩsmaki.
JER.2.31	Enabuũ, haskai hãtxa txakabukĩ yuikĩ:
JER.2.31	‘Nukũ yununika nũ hayamawẽ taea
JER.2.31	mia anu nũ ana txĩtũkatsi ikamaki’,
JER.2.31	mã ikũkainai?
JER.2.32	Txipash beneyai kakinã,
JER.2.32	hawẽ dauti hawẽrua saweirã, hakimatirumẽ?
JER.2.32	Hakimatirumahairaki.
JER.2.32	Hamẽ mã enaburã, bari itxapa kakũkaĩkĩ mã ea hakimakũkainaii.
JER.2.33	Hawara txakabuwẽ kemui betxipaikĩ benabaũkĩ
JER.2.33	beya txakabu tibi mã unãhairakubainaii.
JER.2.33	Hanushũ txakabu tapiaĩbu anua mã hatũ yusinãki.
JER.2.34	Hawara yurabũ txakabuwaibuki nukutã hatu txiteamabia
JER.2.34	nuitapaibu inũ pepabu detekĩ tenãkubaini
JER.2.34	matũ tari himiwẽ mã iruma keskaki.
JER.2.35	Mã haskabiakũkaĩmis ibubis yuikĩ:
JER.2.35	‘Ẽ hawa hatu txakabuwaismaki.
JER.2.35	Eki hawa Deus sinatama ishanikiki’, ikĩ mã hunebiakubaĩmis uĩshãkãwẽ.
JER.2.35	Eanã, shabakabi ẽ matu unãti washanaii,
JER.2.35	mã pemẽkaĩ, mã txakabumẽkainã,
JER.2.35	hawẽ taeshũ matu kupikatsirã.
JER.2.36	Haskai hawaira mã merabenãti betsa benamisbumẽ?
JER.2.36	Ha Assíria nawabũ matu ana merabewatiruma babushinabũ
JER.2.36	haska hau Egito nawabũ matu merabewanũbũ
JER.2.36	mã benaiburã, baburiashãkanikiki.
JER.2.37	Egito nawabũ matu merabewamawẽ taea
JER.2.37	dakeyabi habũ mai pakea anua mã txĩtũshanaii.
JER.2.37	Hatuki txiti iki hatu haibuwanũ ika mã ibiaya
JER.2.37	ẽ hatu matu danãma mã hatube haibunameama ishanaii”,
JER.2.37	akĩ Senhor Deusũ hatu yuinikiaki.
JER.6.16	Israelĩ enabu Senhor Deusũ ana hatu yuikĩ:
JER.6.16	“Bai shesha dabe anu kai niti ishũ uĩkãwẽ.
JER.6.16	Haratu bai hashu pepa matũ shenipabũ unanibu hatu yukakãwẽ.
JER.6.16	Ha bai pepa betxitã hawẽ kai hanu matũ yushĩ huĩrukũshanai anu
JER.6.16	mã haki nukushanaii”, ẽ matu wabia
JER.6.16	matũ ea kemakĩ yuikĩ:
JER.6.16	“Haskamaki. Ha baiwẽ nũ ana kakatsi ikamaki”, mã ikaya
JER.6.17	Senhor Deusũ hawẽ uinika matu washũtã hatu nitxĩtã Israelĩ enabu yuikĩ:
JER.6.17	“Matuki sinataibu beaibu matu unãmakĩ
JER.6.17	ha uinikatũ hawẽ trombeta txã txã akaya
JER.6.17	nĩka besti mapuyamakubaĩshãkãwẽ”, hatu wa
JER.6.17	hakia ha hunibũ kemakĩ ea yuikĩ:
JER.6.17	“Hawẽ unãmati nuku haskawẽ txaniai nũ ana nĩkakatsi ikamaki”, ikaibũ
JER.6.18	haskaibuwẽ taeshũ Senhor Deusũ nawabu yuikĩ:
JER.6.18	“Enabu Israelburã, haska ẽ hatu ashanai mã unãshanũbũ
JER.6.18	matu yuinũ ea nĩkakãwẽ.
JER.6.19	Mai hirabi anu hiweabuũ, ea nĩkairakãwẽ.
JER.6.19	Ẽ yunuti hãtxa inũ ẽ nemati hãtxa danãkĩ
JER.6.19	ẽ hãtxa ẽ hatu yuikubirani
JER.6.19	hawa tapĩsbumawẽ taeshũ
JER.6.19	hawara habũ betxipaisbuma
JER.6.19	txakabu atimapa hatu anu ẽ yunushanaii.
JER.6.19	Habu yubakai peama huni txakabu yubakamisbu keskai
JER.6.19	atimapanibuwẽ taeshũ hatũ txakabu hakimakatsis ikama
JER.6.19	ẽ hatu itxakawashanaii.
JER.6.20	Sabá mai pakea anua sheni ininipa inũ
JER.6.20	mai pakea betsa txaikea mibã hua inĩhaira
JER.6.20	haskakĩ mã ea beshũmisbumẽ, ea benimawanũ, iwananã?
JER.6.20	Ea duawanũ, iwanã, ẽ txi tapu anushũ inabu
JER.6.20	mã ea menushũmisbu inũ hawẽ sheni mã ea kuashũmisburã,
JER.6.20	eã ẽ ha ana betxipai hawẽ benimamaki”, iwanã,
JER.6.21	haskawẽ taeshũ Senhor Deusũ ana yuikĩ:
JER.6.21	“Huti ikaĩ hau di ikubaĩshanũbũ
JER.6.21	mishki keska hawara txakabu hatu bebũ ẽ datã
JER.6.21	hatũ ibubu inũ, hatũ huni bakebu inũ,
JER.6.21	hatu dapi hiweabu inũ, hatũ haibuaibu di iki
JER.6.21	habiaswẽ mawashãkanikiki”, iwanã,
JER.6.22	Senhor Deusũ ana yuikĩ:
JER.6.22	“Txaihaira mai pakea betsa nortekiria
JER.6.22	nawa shukua betsa kushipa betsahairabu benũ,
JER.6.22	iwanã, hatũ detenameti pewakanikiki.
JER.6.23	Pia mirimaya inũ hatũ matxatu txaipa kenuhairaya bei,
JER.6.23	tsuawẽ nuisbuma pubẽhairabu, ianẽwã buspu tsaubiranai keskai
JER.6.23	sai sai ikubirani cavaloki katsaumebirãshãkanikiki,
JER.6.23	Davĩ mae Sião detetã atxinũ ika beirã”, hatu wa
JER.6.24	Jerusalém anushũ yurã kaianẽ yuikĩ:
JER.6.24	“Mesehaira beai uatiã nũ nĩkashinaki.
JER.6.24	Datei punu nukai nũ ana hawa kushipa hayamaki.
JER.6.24	Aĩbu bake kaĩ isĩmis keskai
JER.6.24	itimaskai nũ isĩ tenehairaii.
JER.6.25	Nukuki sinataibu hatũ detenametiya mae tibi anua
JER.6.25	mese meseaibuwẽ taea
JER.6.25	matũ bai anu ana tashnibaĩyamakãwẽ!
JER.6.25	Hamapai bai tibiwẽ ana mapuyamakãwẽ!” ikaibũ
JER.6.26	eã hatu yuikĩ:
JER.6.26	“Mã ẽ mae ẽ matu betxipaiairã, mã ea peirashũshãkãwã.
JER.6.26	Detekĩ yamawanũ ika
JER.6.26	nuku anu bei hawairabirãshanaibuwẽ taeshũ
JER.6.26	hawẽ bika teneai uĩmati
JER.6.26	tari besha sawetã txi mapu dapusheketã
JER.6.26	matũ huni bake bestitxai mawakẽ
JER.6.26	mã kashai bis bis itiru keskai kashahairakubaĩkãwẽ”,
JER.6.26	ẽ hatu waya
JER.6.27	hanushũ Senhor Deusũ ea yuikĩ: “Enabu mĩ hatu unãti wakubaĩshanũ ẽ mia yunuaii. Haska ẽ hatu yunua ikaibu haskara hatũ shinãmẽkaĩ, uĩkĩ ea hatu unãtihaira washũshãwẽ”, ea wa
JER.6.28	eã kemakĩ yuikĩ:
JER.6.28	“Senhor Deusuũ, ha dasibi yurabunã, tsuã nĩkaisbumaki,
JER.6.28	Yuananaĩ atimapai hiweabuki.
JER.6.28	Hatũ shinã kushihairabuki,
JER.6.28	mane bronze inũ due keskaburã.
JER.6.29	Chumbo hawẽ detsis bikatsi txi hi akĩ kukatsa akĩ kuahairatã
JER.6.29	hawẽ tane bemakis nunua bewetã urẽkĩ
JER.6.29	chumbo has wamisbu keska wakĩ
JER.6.29	hatu bika tenehairamakĩ mĩ hatu pewapanã
JER.6.29	hatũ txakabu putaisbumaki.
JER.6.30	Senhor Deusuũ, mĩ ma hatu putawẽ taeshũ
JER.6.30	minabu hatu metukĩ yuikĩ:
JER.6.30	‘Prata detsisya danãmisbu keskabuki’,
JER.6.30	akĩ hatu kenakubaĩshãkanikiki.”
JER.7.1	Senhor Deusũ Jeremias yunukĩ yuikĩ: 
JER.7.2	“Ẽ kẽwãti hiwe hemaĩtĩ shui dapi nishũ na hãtxa hatu yusĩkĩ hatu nĩkamatãwẽ. Mã dasibi Judá enabuũ, mã Senhor Deus habũ kẽwanũ ika hikiaiburã, 
JER.7.3	eska Israelĩ enabũ mekenika Senhor Deus kushipahaira dasibi binuatũ hãtxa nĩkakãwẽ: ‘Haska mã hiwekũkainai inũ haska mã akubainai pewakubaĩshãkãwẽ. Mã haska waya na mai pakea anu ẽ matu hiwemakubaĩshanaii, hawa mai pakea betsa anu matu yunuamarã. 
JER.7.4	Tsuãra matu parãkĩ yuikĩ: Senhor Deus kẽwãti hiwerã, nenuki! Senhor Deus kẽwãti hiwerã, nenuki! Senhor Deus kẽwãti hiwe nenuwẽ taea dateyamakãwẽ!’ ikaibu ha parananaĩbu ikũwãkĩ hawa hatu nĩkayamashãkãwẽ.
JER.7.5+JER.7.6	Betsabube ana hatube parananãbukuãma, inũ matunabuma beaibu ana hawa hatu itxakawama inũ, bake ibuuma inũ aĩbu beneuma ana hatu itxakawama inũ, na nenu hiweabu yurabũ hawa txakabuwabuma detekĩ ana tenãma inũ, ibubis txakabui atimapakĩ yushibu dami betsa ana kẽwãma inũ, matũ hiwea mã pewakubainai inũ, haska mã ikũkainai shinã betsatã mã pepaiburã, 
JER.7.7	na mai anu hawa heneama matũ shenipabu ẽ hatu ibuwamani anu mã hiwearã, ẽ matu hiwemakubaĩshanaii.
JER.7.8	Hamẽ parã hãtxa hawamabiakẽ hatu ikũwãkĩ mã nĩkakubaĩmisbuki, 
JER.7.9	eska tibi meirã, yumetsukubainirã, huni betsa tenãkinã, aĩbu betsa beneya txutakinã, yura betsaki hamẽ txanitxakairã, yushibu Baal kẽwãkĩ sheni ininipa kuashũkinã, haska ẽ matu nemahairabianikẽ yushibu betsa betsapabu betxipaikĩ kẽwãkinã. 
JER.7.10	Mã haskabiai na ẽ kẽwãti hiwe ẽ meribi wani anu ea bebũ nishũ ea yukanũ ika mã bebirã bebirãmisbuki, ‘Ẽ mekei pea hiweaki’, ikarã. Hakia haska ẽ betxipaiama txakabu betsa betsapa mã akubainai eã ẽ ana tenetirumaki. 
JER.7.11	Na kẽwãti hiwe ẽ meribi wabianikẽ ikis yumetsubũ hiwe keska wakĩ itxakawakĩ mã ea shinãmismẽ? Dasibi mã haska wakubainairã, ẽ matu uĩkubainaii. Ea ẽ Senhor Deusũ ẽ txanima hãtxawẽ ẽ matu mestẽwaiĩ. 
JER.7.12	Ha dikabi ha mae Siló ena wakĩ katutã hanu dukũ eki nukuti tari hiwe ẽ hatu pũtemani anu hanu bushũ uĩtãkãwẽ, ẽ haska wanimẽkainã, Israelĩ enabu ha Siló mae anushũ txakabuwaibuwẽ taeshunã. 
JER.7.13	Mã txakabu betsa betsapa wai matu shinã betsawamakĩ ẽ matu yuibiakubaina mã ea nĩkakatsi ikama iniki, ea hawa kemamarã. Ea ẽ Senhor Deusũ ẽ txanima hãtxawẽ ẽ matu mestẽwaiĩ. 
JER.7.14	Haskawẽ taeshũ ha ẽ kẽwãti hiwe meribi Siló anua ẽ txakabuwani keska wakĩ matũ shenipabu inũ matubu na ẽ kẽwãti hiwe matu meribi wamatã ẽ kena ẽ netani ha mã haki txiti ikabu habiaskari wakĩ ẽ txakabuwashanaii. 
JER.7.15	Matu haska besti wama ea bebunua matu putakĩ txaihaira ẽ matu nitxĩshanaii, Efraimnẽ enabũ ea ana txibãbuma ẽ hatu nitxini keska wariakinã”, iwanã,
JER.7.16	“Jeremiasĩ, mianã, na yurabukiri ea yukakĩ ana ea hãtxa wayamashãwẽ. Hatuwẽ dabanã ikĩ ea ea ayamawe. Hatuwẽ nui ekiri hatu hãtxashũyamawe. Hatukiri ẽ mia nĩkamawẽ taeshũ hawẽtsaĩs yukakĩ ea bika wayamashãwẽ. 
JER.7.17	Judá enabũ mae tibi anushũ inũ Jerusalém anushũ haska habũ akaibu mĩ hatu uiãmamẽ? 
JER.7.18	Bake mishtĩbũ karu metash itxawakĩ mãtxiaĩbũ hatũ ibu hunibũ txi keti waibũ aĩbuaibũ shekiwã trigo duru misi wakatsi pewakĩ kamuskĩ teshwashũ misi watã dami yushibu aĩbu hawẽ kena Nai Shanẽ Ibu hawẽ dami bebũshũ kẽwãkĩ ha misi inãkubaĩmisbuki. Haska wakĩ ea danãkĩ nawabũ yushibubu kẽwãkĩ uva vinho inaĩ mã eki sinatamisbuki. 
JER.7.19	Hakia eki sinatabiai eki sinatama haskairã, ibubis hatumebi daketapai itxakanikakubaĩmisbuki. Ea ẽ Senhor Deusũ ẽ hãtxa ẽ mestẽwaiĩ. 
JER.7.20	Haskamisbuwẽ taea eari berukukaũ hatuki ẽ sinata paepai ea uĩshãkanikiki, na ẽ kẽwãti hiwe inũ, na mae anu hiweabu inũ, hatũ inabu inũ, hatũ mibã hi sharabu inũ, hatũ yunu tsekariabuma ẽ kupishanaii, bai ewapa ketiã hi ikainai tsuã nukawatiruma keska wakinã. Haska Senhor Deusũ txanima ẽ matu yuiaii”, ikĩ
JER.7.21	Israelĩ enabu mekenika Senhor Deus kushipahaira dasibi binu keyuatũ hawenabu yuikĩ: “Ea hawẽ kẽwãkĩ ina hirabi menukĩ keyukubaĩkĩ txashuwã tesẽshũ hawẽ bitxi dashpeshũ hawẽ nami shateshũ hati mã akatsi ikai ea benimawakĩ hawẽ sheni menu keyukĩ hawẽ nami pitxãshũ pikubaĩshãkãwẽ, ẽ hatu aniki. 
JER.7.22	Hakia Egito anua matũ shenipabu ẽ hatu tashnimabiranaitiã Mati Sinai anushũ inabu hirabi menukĩ keyutirubu inũ txashuwã sheni kuatã hawẽ nami huatã pitirubukiri yunukĩ ẽ hatu yuiriama 
JER.7.23	hau ea dukũ nĩkakubaĩshanũbũ ẽ hatu yunukĩ taewaniki. Haska ẽ hatu yunua akubainaibu enabu hatu watã hatũ mekenika Deus ẽ ikũkaĩshanaii”, iwanã, “ẽ hatu yuiniki, hau habu ea hiwei peshũkubaĩshanũbunã. 
JER.7.24	Ẽ hatu haska wabiani ẽ haska betxipaiai akĩ ea benimawama ẽ hãtxa danãkĩ hatũ huĩti kushi watã ea nĩkama hatũ txakabu putama haska besti shinãkĩ akatsi iki hiwekubainibuki. Ea anu ana txĩtuĩ bekatsi ikama txakabu henekatsi ikama eki petxinibuki. 
JER.7.25	Egito anua matũ shenipabu tashnibiranibutiã inũ na habiatiãri ẽ hãtxa yuishunikabu betsa betsapa ẽ matu anu yunuakeakekubirãmiski. 
JER.7.26	Hakia matubũ ea nĩkakatsi ikama ẽ haska matu yunuai txibãkĩ ea ashuãma huĩti kushihairatã txakabuwakĩ matũ shenipabu mã binuhairaii”, iwanã,
JER.7.27	“Jeremiasĩ, mia hawa nĩkabumabiakẽ na ẽ hãtxa hatu yuikubaĩshãwẽ. Mia hawa kemabumabiakẽ hui kushipawẽ hatu yuishãwẽ, 
JER.7.28	eska hatu wakinã: ‘Matũ mekenika Senhor Deusũ matu yunubia ha yurabu mã hiweabu matu pewapanã mã ea hawa nĩkakĩ txibaĩsbumaki. Matũ hãtxa txanima matũ kesha anu ana hayamahairakiaki’, akĩ ea hatu yuishũshãwẽ”, akĩ Senhor Deusũ ea yuimaki.
JER.18.1	Ẽ Jeremias Senhor Deusũ ana ea yunukĩ yuikĩ: 
JER.18.2	“Mapu mabu wanikã hiwe anu butukaĩtãwẽ, harishũ ẽ hãtxa ẽ mia yuiairã”, ea wa 
JER.18.3	butukaini kai hawẽ sibĩbaũti anu mapu wanika dayakũkainaiki ẽ nukua 
JER.18.4	hawẽ taewẽ pema pema akĩ heneama mapu pepa katushũ ũpashwẽ katxa atã hawẽ sibĩbaũti tapu pishta anu mapu pã ashũ kẽti wapaia ibubis txakabui payukuaya habias mapu ana bena wakĩ ana kẽti wakĩ haska betxipaiai keska akai ẽ uiãyã
JER.18.5	hanushũ Senhor Deusũ ea yuikĩ: 
JER.18.6	“Eanã, mã Israelburã, haska keska ẽ matu ariatirumamẽ, ha mapu mabu wanikã ha mapu kẽti washu keska wakinã? Mã Israelburã, mã ẽ mekẽ anuki, ha mapu mabu wanikã hawẽ mapu hawẽ mekẽnẽ tsuma keskarã. Eã matu haska wakĩ ẽ betsa watiru ea Senhor Deusũ ẽ hãtxa ẽ mestẽwaiĩ. 
JER.18.7	Hamẽ tsuara shukua betsabu inũ hatũ shanẽ ibubu hawaira haska shinãbumabiakẽ ẽ kushipawẽ hatu berãkĩ ẽ hatu di ariatiruki. Ha inũ, hatũ mae anua nitxĩkinã, hatu txakabuwakĩ ẽ hatu yamawatiruki. 
JER.18.8	Hakia tsuara shukua betsabu inũ hatũ shanẽ ibubũ shinã betsakĩ hatũ txakabu henetã pe shinaĩ hiwekubainaibu haska hatũ kupiti ẽ hatuki tanabiashina ha txakabu ẽ hatu anu yunuama ishanaii. 
JER.18.9	Ha inũ, shukua betsabu inũ hatũ shanẽ ibubu betsabukiri shinãkĩ duawakĩ ewawakĩ ẽ hatu kushipa watiruki. 
JER.18.10	Hamẽ nawa shukuabũ txakabuwaibu ẽ hatu nemabia ẽ hãtxa danãkĩ nĩkabumakẽ haska ẽ hatu duawakatsi pewabiashina shinã betsa watã ẽ ana hawa hatu inãma ishanaii.
JER.18.11	Jeremiasĩ, Judá mai pakea anu hiwebaunabu inũ Jerusalém anu hiweabu na hãtxa ea hatu yuishũtãwẽ, Senhor Deusũ eska matu yuikiki, akinã. ‘Mã hiwe txakamiswẽ taeshũ matu kupikatsi iki ẽ matukiri yubakaii. Mã hiwe txakakũkainai henetã haska mã amis inũ haska mã hiwemis henei beshtekerikãwẽ, shinã betsa wairã’, akĩ mĩ ea hatu yuishũbia 
JER.18.12	habũ mia kemakĩ yuikĩ: ‘Hamẽ mĩ hãtxa txakawayamawe. Haska nũ betxipaiai keska ma nũ beyawani nũ hiwekatsis ikaii, txakabubiai hawa heneamarã’, mia washãkanikiki”, akĩ Senhor Deusũ ea yuiniki.
JER.23.1	Txanima Senhor Deusũ yuikĩ: “Txashuwã mekenikabũ haskakĩ ẽ txashuwã ea hatu pe mekeshunabuma ẽ txashuwã hanira bui besti dasibaĩmisbu keskai enabu Israelbu hanira bui benumisbuki. Ha txashuwã mekenikabu peirashãkãwã!” iwanã,
JER.23.2	Israelĩ enabu mekenika Senhor Deusũ hawẽ txashuwã uĩshũkĩ mekenikabu hatu yuikĩ: “Enabu meke pewama ubisita wakĩ pasha wakĩ mã hatu nitxĩmaki. Mã haska wakĩ hatu txakabuwakubiranimawẽ taeshũ ẽ matu kupikĩ unãmashanaii. Ea ẽ Senhor Deusũ ẽ hãtxa ẽ mestẽwaiĩ. 
JER.23.3	Hanira mae betsa anu ẽ hatu hari nitxini bunibu anua habu enabu teshe hiweabu ana hatu itxawatã eã kayabis hatũ mai pepa anu ẽ ana hatu txĩtũwãshanaii, hanushũ hau ana hatũ bake pakubaĩshanũbunã. 
JER.23.4	Hau ana datei hiweyamakubainũbũ hatũ mekenika tibi watã ẽ hatu mekemashanaii, hau hawa nuitapayamanũbunã. Ea ẽ Senhor Deusũ ẽ hãtxa ẽ mestẽwaiĩ”, itã
JER.23.5	txanima Senhor Deusũ mestẽwãkĩ ana yuikĩ:
JER.23.5	“Ha shaba betsatiã shanẽ ibu hunũbarikiki,
JER.23.5	Davĩ baba betsa shanẽ ibuhaira ẽ washanaii,
JER.23.5	hawẽ mai pakea anua hawẽ yunuti kushipawẽ unanepakĩ
JER.23.5	hatu yunukĩ parananãma pepas wakubaĩshanikiki.
JER.23.6	Ha shanẽ ibu kaĩkĩ hatu yunukubainaya
JER.23.6	Judá enabu unanuma pe mekeaibũ
JER.23.6	ha dikabi Israelĩ enabu unanuma hiwekubaĩshãkanikiki.
JER.23.6	Ha shanẽ ibu kenakinã, ‘Nukũ Shanẽ Ibu Kushipa Maemanikaki’, akubaĩshãkanikiki”, itã
JER.23.7	txanima Senhor Deusũ ana yuikĩ: “Bari betsatiã ana ekiri datã aki yubakama ishãkanikiki, ‘Senhor Deus hiweatũ hawẽ kenawẽ Israelĩ enabu Egito anua kaĩmabiraniki’, akĩ yuiamarã. 
JER.23.8	Ana hariria shinãma hakia Senhor Deus datã akĩ yuikĩ: ‘Nawã mai pakea nortekiria inũ nawã mai pakea betsa betsapa anu sa akĩ ẽ hatu nitxini anua Israelĩ enabu ana iwekĩ ẽ hatu itxawaniwẽ taeshũ Senhor Deus hiweatũ kena ẽ datã akaii’, ikĩ na hatũ mai anu hiweshũ besti haska yui yubakakubaĩshãkanikiki”, iniki.
JER.26.1	Judá enabu mai pakea anu Josiasĩ huni bake Jeoaquim shanẽ ibui taekainaya Jeremias Senhor Deusũ yunukĩ 
JER.26.2	yuikĩ: “Templo anushũ ea kẽwaĩ Judá enabũ mai pakea hatũ mae tibi anua bemisbu hatu yuinũ ika ẽ Templo hemaĩtĩ anu ka nishũ ha hãtxa mia yuikĩ ẽ mia yunushina dasibi hatu yuitãwẽ, hawa hãtxa betsa heneamarã. 
JER.26.3	Hẽtsã, haska mia nĩkatã hatũ txakabu heneshãkanimẽkainã. Haskaibũ eã haska ẽ shinãshina hatũ txakabuwẽ taeshũ hatu kupiama ẽ shinã betsa watiruki. 
JER.26.4	Eska Senhor Deusũ matukiri yuikiki. Ea nĩkakãwẽ: ‘Mã ea nĩkabuma inũ haska ẽ matu yusini mã akama 
JER.26.5	inũ ẽ dayarubu ẽ hãtxa yuishunikabu ẽ matu anu yunukubaina matu yusĩbiabu mã hawa nĩkama ẽ hãtxa mã danãmisbuwẽ taeshũ 
JER.26.6	haska Siló anushũ ẽ tari hiwe meribibiakẽ txakabuwakĩ ẽ yamawani keska wakĩ na Templo hiweri ẽ habiaskari washanaii. Mai hirabi anu nawa betsa betsapa shukuabu tibitũ hau ha uĩkĩ shinãpakeshanũbũ na maewã Jerusalémri txakabuwakĩ ẽ atimapa washanaii. Haska ẽ hãtxa ea hatu yuishũtãwẽ’, ea wa”,
JER.26.7	Templo hemaĩtĩ anu kashũ habias hãtxa Jeremiasĩ hatu yuiai hawenabu Deusbe hãtxashunikabu inũ, Deusũ hãtxa yuishunika txakabubu inũ, yurã kaianẽ nĩkaibũ 
JER.26.8	haska Senhor Deusũ yunushu Jeremiasĩ hatu yuikĩ keyuaya Deusbe hawenabu hãtxashunikabu inũ, Deusũ hãtxa yuishunika txakabubu inũ, yurã kaianẽ hawẽ hãtxa nĩkatã haki sinatakĩ atxishũ yuikĩ: “Ibubis mĩ hãtxawẽ taea mĩ mawaii. 
JER.26.9	Siló anua yupukĩ atimapa wani keska wakĩ na Templo ashanikiki. Ha inũ, nukũ maewã Jerusalém yamawakĩ keyuabu nenu yurabu ana hiweama ishãkanikiki”, iwanã, dateama, “ẽ Senhor Deus hãtxashunaii”, ikĩ “Haskakĩ ibubis mĩ haska hãtxa yuishumẽ?” akeakeabu Templo hemaĩtĩ anushũ dasibibũ Jeremias kebaũshũ
JER.26.10	Judá enabu shanẽ ibu inũ shanẽ ibu beshmasbũ ha haska waibu nĩkatã shanẽ ibuhairatũ hiwe anua tashnibirani Templo hemaĩtĩ anu hikia haskaibu unãti wanũ ika hanu hikiti shui hawẽ kenarã, “Bena” ha bebũ tsauabũ 
JER.26.11	Jeremias hatu bebũ iweshũ ha shanẽ ibubu inũ yurã kaiã dasibi itxabu hatu nĩkamakĩ hawenabu Deusbe hãtxashunikabu inũ Deusũ hãtxa yuishunika txakabubũ hatu yuikĩ: “Na huninã, nukũ maewã atimapa washanaibukiri txanitxakashuwẽ taeshũ hatu yunukãwẽ, hau tenanũbunã, haskai dasibibũ ma nũ nĩkakãshuwẽ taeshunã”, akaibũ
JER.26.12	shanẽ ibubu inũ yurã kaiã Jeremiasĩ ana hatu yuikĩ: “Haska na Templo inũ nukũ maewãkiri ẽ hãtxai mã nĩkashurã, emebi ẽ ikamaki. Senhor Deusũ hawẽ kena kushipawẽ ea yunua hua ẽ txanishuki. 
JER.26.13	Haska mã hiwe txakakũkainai inũ haska mã atimapamis matũ shinã betsa watã shinãrikãwẽ. Matũ mekenika Senhor Deusũ hãtxa nĩkakĩ mã akubainaya haska ẽ matu yuishu keska matu anu txakabu yunuama ishanikiaki. 
JER.26.14	Hamẽ ea akinã, haska mã ea wakatsis ikai ea arikãwẽ, ẽ yura ẽ ma matu beshuãkirã. 
JER.26.15	Hawẽ hãtxa shabakabi dasibi ẽ matu yuinũ txanima Senhor Deusũ ea yunushinaki. Na ẽ matu yuishu haska shinãkatsi ikama ẽ hawamabiakẽ mã ea tenanã, matubu inũ nenu hiweabu matumebi mã txakabu ikũkaĩshanaii. Shinaĩrakãwẽ”, hatu wa
JER.26.16	hanua shanẽ ibubu inũ yura kaianẽ hawenabu Deusbe hãtxashunikabu inũ Deusũ hãtxa yuishunika txakabubu hatu yuikĩ: “Nukũ mekenã Senhor Deusũ kena kushipawẽ nuku hãtxa waikiki. Ha huni hau tenanũbũ hawawẽ taeshũ nũ hatu yunutirumaki”, ikaibũ
JER.26.17	anibu unanepabu itxabu anua betsa benikaũ ha yurã kaiã hatu yuikĩ: 
JER.26.18	“Judá enabu anua Ezequias shanẽ ibuhairakĩ hatu yunukubainaitiã mae betsa Moresete anua yumeni Deusũ hãtxa yuishunika Miquéiasĩ Judá enabu Senhor Deus hãtxashũkĩ: Eska Senhor Deus kushipahaira dasibi binuatũ matu yuikiki. Nĩkakãwẽ:
JER.26.18	‘Mati Sião betsairã, hanu dayati bai besti ishanikiki.
JER.26.18	Jerusalém tekei keyui di ika hanus hawẽ mishki mania ikũkaĩshanikiki.
JER.26.18	Templo mati anurã,
JER.26.18	txaka besti benei besheshanikiki’, hatu waya,
JER.26.19	shanẽ ibuhaira Ezequias inũ Judá enabũ Miquéias tenanibumẽ? Haska wamahaira inibuki. Hakia Senhor Deuski datekĩ hau hatuwẽ nuinũ shanẽ ibuhaira Ezequiasĩ Senhor Deus ea akimawẽ taeshũ haska hatu yuima keska hatu anu txakabu Senhor Deusũ yunuama inikiaki. Nukuburi haskakatsi ikama ibubis txakabuhairakĩ Jeremias tenãyamanãkãwẽ, ibubis txakabukĩ Deus sinatamamarã.
JER.26.20	Hamẽ betsarã maewã betsa Quiriate-Jearim anua yumeni Semaíasĩ huni bake Deusũ hãtxa yuishunika Urias Senhor Deusũ kena kushipawẽ na maewã inũ nukũ mai pakeakiri txakabu hatu yuiniki, haska Jeremiasĩ nuku yuiai keskarã. 
JER.26.21	Haska Uriasĩ yuiai shanẽ ibuhaira Jeoaquim inũ, hawẽ merabewanikabu inũ, hawẽ shanẽ ibu beshmasbũ nĩkaibũ Jeoaquimnẽ Urias hatu tenãmakatsi ikaya nĩkakĩ tapĩtã datei Egito anu Urias pashabiakẽ 
JER.26.22	Acborĩ huni bake Elnatã inũ huni betsabũ hau atxishũtanũbũ shanẽ ibu Jeoaquimnẽ hatu yunua 
JER.26.23	hari bushũ Urias atxishũtãkĩ iweshũ shanẽ ibu Jeoaquim bebũ nitxiãbu Jeoaquimnẽ hatu yunua Urias tenãtã hanu nuitapaibu mawa hatu putamisbu anu kini anu hawẽ yura urenibukiaki”, akĩ
JER.26.24	Safãnẽ huni bake Aicão Jeremias hãtxashunaiwẽ taea hau yurã kaianẽ tenanũbũ shanẽ ibubũ Jeremias hatu yunuama inibukiaki.
JER.29.10	Senhor Deusũ hawenabukiri shinãkĩ Jeremias eska yuimakĩ:
JER.29.10	“Babilônia anu mã hiwei kani 70 ano mã ma hiwekẽ
JER.29.10	haska yubakai ẽ matuki tanani
JER.29.10	ha mae anu ana hari matu imama Jerusalém anu
JER.29.10	ẽ ana matu txĩtũmai kaii.
JER.29.11	Eanã, ẽ matu unãhairaii.
JER.29.11	Haska matu wakatsi ẽ yubakanirã,
JER.29.11	haskawẽ taea ana txakabuwẽ matu yubama
JER.29.11	dasibi hiwea pe matu inãtã hawẽ matu benimahairawakĩ
JER.29.11	ẽ matu hiwemakubaĩshanaii.
JER.29.11	Ea ẽ Senhor Deusũ ẽ hãtxa ẽ mestẽwaiĩ.
JER.29.12	Ha ẽ matu haska waitianã,
JER.29.12	tsuara mã ebe hãtxakĩ ea yukaya
JER.29.12	matu nĩkakĩ ẽ matu kemashanaii.
JER.29.13	Tsuãra ea benai mã eki nukushanaii,
JER.29.13	matũ huĩti hirabiwẽ ea benai eki nuirã.
JER.29.14	Txanima ẽ matu merabewaya
JER.29.14	mã ana eki nukushanaii.
JER.29.14	Tsuã matu ana bika tenemama binumatã
JER.29.14	betsahaira uĩmakĩ ẽ matu hiwemashanaii.
JER.29.14	Hanira nawa shukuabu tibi anu sa iki
JER.29.14	hatũ mae tibi anu mã bunibu
JER.29.14	haria matu itxawakĩ keyutã na mae anu
JER.29.14	ana ẽ matu txĩtũmashanaii.
JER.29.14	Ea Senhor Deusũ ẽ hãtxa ẽ mestẽwaiĩ”, inikiaki.
JER.31.10+JER.31.11	“Nawa betsa betsa shukuabu tibibuũ,
JER.31.10+JER.31.11	Senhor Deusũ hãtxa nĩkakãwẽ.
JER.31.10+JER.31.11	Ha inũ, ianẽwã kesha txaihairabiakẽ
JER.31.10+JER.31.11	hanu hiweabu hatu banabimakubaĩshãkãwẽ.
JER.31.10+JER.31.11	Nawa kushipahairabu anua
JER.31.10+JER.31.11	Jacó enabu tashnimakĩ
JER.31.10+JER.31.11	Senhor Deusũ hatu iwekubirãshanaiwẽ taeshũ
JER.31.10+JER.31.11	Israelĩ enabu txaihaira hatu nitxĩkĩ sa abianishũ
JER.31.10+JER.31.11	hatu ana itxawashũ Senhor Deusũ hatu mekekubaĩshanikiki,
JER.31.10+JER.31.11	txashuwã mekenikatũ hawẽ txashuwã mekemis keska wakinã.
JER.31.12	Mati Sião anu bei benimai
JER.31.12	Israelĩ enabu kãtakubirãshãkanikiki.
JER.31.12	Senhor Deusũ hatu merabewa shekiwã trigo itxapa inũ,
JER.31.12	uva vinho inũ, piti sheni itxapa inũ,
JER.31.12	txashuwã nami itxapa inũ,
JER.31.12	ina awa nami itxapa hayawẽ taea benimahairakubirãshãkanikiki.
JER.31.12	Bai mibã bana uiã txa amis keska
JER.31.12	Israelĩ enabu hatũ kushipa
JER.31.12	hawa ana benuama ikubaĩshãkanikiki.
JER.31.13	Txipashbu inũ, berunãbu inũ,
JER.31.13	anibubu benimai besi nawakubirãshãkanikiki.
JER.31.13	Nui kashabiaibũ hatu benimawakĩ
JER.31.13	isĩ tenẽbiaibũ benima pae inãkĩ
JER.31.13	nuitapabiaibũ ẽ hatu daewakubaĩshanaii.
JER.31.14	Hawenabu Deusbe hãtxashunikabũ
JER.31.14	piti pepa pikubaĩshãkanikiki.
JER.31.14	Ẽ hatu duawaya piti hamẽ ikai
JER.31.14	enabũ yaniwakubaĩshãkanikiki.
JER.31.14	Ea ẽ Senhor Deusũ ẽ hãtxawẽ ẽ matu mestẽwaiĩ”, iwanã,
JER.31.15	ana Senhor Deusũ yuikĩ:
JER.31.15	“Nuihairai kashai bis bis ikaibu
JER.31.15	ha mae Ramá anushũ nĩkashãkanikiki.
JER.31.15	Jacó aĩ Raquelĩ enabu aĩbuaibu
JER.31.15	hatũ bakebuwẽ taea kasha neseama
JER.31.15	hatũ bakebu dasibi hayabumawẽ taea
JER.31.15	hawenabũ hatu daewabiabu
JER.31.15	nĩkama ishãkanikiki”, iwanã,
JER.31.16	hanushũ Senhor Deusũ ana yuikĩ:
JER.31.16	“Raquelĩ enabu aĩbuaibuũ,
JER.31.16	ana hamẽ kashayamakãwẽ,
JER.31.16	matũ beũ hene hamẽ txakawairã.
JER.31.16	Matuki sinataibũ hatũ mai pakea anua
JER.31.16	matũ bakebu ana txĩtũshanaiwẽ taeshũ
JER.31.16	hatuwẽ nuihairai inũ mã hatuwẽ isĩ tenehairabiakũkainairã,
JER.31.16	txipu matũ manakuti mã hayakũkaĩshanaii.
JER.31.16	Haska ea ẽ Senhor Deusũ ẽ hãtxawẽ ẽ matu mestẽwaiĩ.
JER.31.17	Haskashanai manakubaĩshãkãwẽ,
JER.31.17	matũ bakebu hatũ mae anu ana txĩtũbirãshãkanikikirã.
JER.31.17	Ea ẽ Senhor Deusũ ẽ hãtxawẽ ẽ matu mestẽwaiĩ”, itã,
JER.31.27	Senhor Deusũ ana hatu mestẽwãkĩ: “Uatiã Israel mai pakea anu inũ Judá mai pakea anu yurabu inũ hatũ inabu itxapa pakubaĩshãkanikiki. 
JER.31.28	Eã hatu uĩhairakubaĩkĩ hatunabu ẽ betseni inũ, ẽ hatu berani inũ, hatu putakĩ itxakawakĩ ẽ hatu yamawaniki. Eã hatu haska wabianishũ ẽ hatu uĩkubaĩmiski. Natiã hatu uĩriakĩ ẽ hatu merabewashanaii, benikĩ ana hatu kushipawakĩ hatũ mae ana inãkĩ hatu bana bena wakĩ ẽ akawashanaii. Ea ẽ Senhor Deusũ ẽ mestẽwaiĩ.
JER.31.29	‘Uva bimi bũkash pia keska wakĩ hatũ ibubũ txakabuwanibu hatũ sheta isĩ masheshkũkaini keskai hatũ bakebu nuitapai bika tenekubaĩmisbuki’, akĩ ana haska yuiama ishãkanikiki. 
JER.31.30	Hakia tsuãra uva bimi bũkash pia hatũ sheta masheshmis keskai ibubis hatũ txakabuwẽ taea mawashãkanikiki”, iwanã,
JER.31.31	Senhor Deusũ ana hatu mestẽwãkĩ: “Hawatiãra Israelbu inũ Judá bababube ẽ hatube ana yubakai benashanaii. 
JER.31.32	Egito anua hatũ shenipabu iwekĩ ẽ hatu metsũshũ akawabirani ẽ hatube yubakani keska ẽ ana akama ishanaii. Ẽ yubakati hãtxa habũ ea txakabuwanibuki, ẽ hatũ ibu kayabibiakenã. Haskawẽ taea ẽ hatube ana yubakai ẽ benashanaii. Ea ẽ Senhor Deusũ ẽ hãtxa ẽ mestẽwaiĩ. 
JER.31.33	Hawatiãra Israelĩ enabube eska ana yubakai ẽ benashanaii. Ẽ yusĩti hãtxa hatũ huĩti anu mistua keska wakĩ hatũ shinã merã ẽ kenea keska washanaii. Hatũ mekenika Deus ẽ ikũkaĩshanaii. Haburã, enabu ikubaĩshãkanikiki. Ea ẽ Senhor Deusũ ẽ hãtxa ẽ mestẽwaiĩ. 
JER.31.34	Ẽ hatu haska waiwẽ taeshũ hatũ haibuaibu inũ hatunabu inũ yura betsabũ ma ea unaĩbuwẽ taeshũ: ‘Ikũwãkĩ Senhor Deus unãwẽ’, iwanã, hatu ana yusiãma ishãkanikiki. Ma yununika shanẽ ibubu inũ, yununika beshmasbu inũ, dasibibũ ea unaĩbuwẽ taeshũ eã hatũ txakabu ana shinãma hatu buashũtã ẽ ana hatukiri yuiama ikũkaĩshanaii. Ea ẽ Senhor Deusũ ẽ hãtxa ẽ mestẽwaiĩ”, akĩ hatu yuinikiaki.
JER.36.1	Judá enabu yunui Josiasĩ huni bake Jeoaquim shanẽ ibuhairai ma 4 ano kaitiã Senhor Deusũ Jeremias yunukĩ yuikĩ: 
JER.36.2	“Haki keneti una sebi biwe. Ha bitãshũ Israelĩ enabukiri inũ, Judá enabukiri inũ, nawa betsa betsapa shukuabu tibikiri ẽ hãtxa dasibi ẽ mia yuikubainima keneriwe, Josias shanẽ ibuhairaitiã mibe hãtxai taekĩ ẽ mia yui taewabiranima kenetiyashũ akubaĩkĩ natiã ẽ mia yuiriashina kene keyukinã. 
JER.36.3	Judá enabu anu hatu anu txakabu betsa betsapa ea Senhor Deusũ ẽ hatu yunuti waima ẽ shinãkubainai habũ nĩkaimashũ shinãriakubaĩkĩ hatũ shinã betsa wakĩ hatũ txakabu henekĩ shinã betsa watirubumẽkaĩ. Habũ haska wakĩ hatũ shinã txakabu tibi henekubainaibu hatũ txakabu ẽ hatu buashũshanaii, ana shinãmarã”, aka
JER.36.4	Jeremiasĩ hawẽ keneshunika Neriasĩ huni bake Baruque kenatã yuikĩ: “Haki keneti sebi bibirã hawara Senhor Deusũ ea yuikubiranima ẽ mia yuiai ea keneshũriwe”, aka habiatiãri Baruquẽ Jeremiasĩ yuikubaina keneshũkubaĩkĩ atimas keyushuna 
JER.36.5	hanushũ Jeremiasĩ Baruque yunukĩ yuikĩ: “Uĩwẽ. Senhor Deus kẽwãti hiwe hemaĩtĩ anu ka ẽ hikipanã ea nemamisbuki. 
JER.36.6	Haskawẽ taea ha shaba betsatiã Jerusalém anu hiweabu inũ Judá enabũ mai pakea anu mae betsa betsapa anu hiweabu habu samakei itxaibutiã Templo hemaĩtĩ anu kashũ hanu itxai beshiãbu dasibibũ Senhor Deusũ hãtxa hau nĩkanũbũ ha ẽ mia yuia una sebiki mĩ kenekubaĩshina hui kushipawẽ hatu ea yuishũshãwẽ. 
JER.36.7	Senhor Deusũ hatu kupikatsi hatuki sinatahairakĩ hatu datekĩ mesehairawaiwẽ taeshũ ha yurabu txakabuhairabiakĩ hatũ shinã betsa watã hatũ txakabu henei: ‘Hau ewẽ nuinũ’, ishũ Senhor Deuskiri shinãkĩ yukashãkanimẽkaĩ. Mĩ haska hatu yuishũtiruki”, aka 
JER.36.8	haska Deusũ hãtxa yuishunika Jeremiasĩ yunushina Senhor Deusũ hãtxa una sebiki kene keyushĩshũ Neriasĩ bake Baruquẽ hatu yuishunũ ika kashũ
JER.36.9	Judá enabu mai pakea anushũ hatu yunui Josiasĩ huni bake Jeoaquim shanẽ ibuhairai ma 5 ano inũ 9 ushe kaitiã Jerusalém anua inũ mae betsa betsapa anua Templo hemaĩtĩ anu itxa Senhor Deus bebunua samekeaibũ 
JER.36.10	Templo hemaĩtĩ hikiti shui hawẽ kena “Beputi Bena” ukeria anu kenenika Safãnẽ huni bake Gemariasĩ dĩtu manaũri Baruque mapeketã hanu uĩti shui anu nishũ Jeremiasĩ hãtxa una sebiki kenamashina dasibi yurabu hanu itxai keyushũ nĩkaibu anu hui kushipawẽ Baruquẽ hatu yuishũkubaĩkĩ heneaya
JER.36.11	Senhor Deusũ hãtxa Baruquẽ hatu yuiai Safãnẽ baba Gemariasĩ huni bake Miquéiasĩ nĩka keyubaĩ 
JER.36.12	shanẽ ibuhairatũ hiwe anu kai keneshunika shanẽ ibũ dĩtu hanu shanẽ ibũ yununikabu inũ, keneshunika Elisama inũ, Semaíasĩ huni bake Delaías inũ, Acborĩ huni bake Elnatã inũ, Safãnẽ huni bake Gemarias inũ, Hananiasĩ huni bake Zedequias inũ, yununika betsabu hanu itxabu anu hikishũ 
JER.36.13	dasibi yurã kaiã Baruquẽ hatu yuishunai nĩka keyutãshu Miquéiasĩ hatu yuikĩ keyua 
JER.36.14	ha una sebi yurabu bebũshũ hatu yuishu hau hatu anuri beshũ hau haburi yuishũriayunũ Baruque iwemakĩ shanẽ ibu betsã Cusi huni bake Selemiasĩ baba Netaniasĩ huni bake Jeudi yunuabu kashũ Neriasĩ bake Baruque yuia una sebi bishũ tsumabaini hatu bebũ Baruque ni tushiaya 
JER.36.15	habũ yuikĩ:
JER.36.15	—Tsautã ha una sebi anua ha hãtxa nukuri yuishũwẽ— akabu
JER.36.15	hanushũ Baruquẽ hatu yuishunai 
JER.36.16	nĩkai hawẽ datehairai beisinã akeaketã Baruque ana yuikĩ:
JER.36.16	—Na haska hãtxa dasibi nũ nĩkairã, nukũ shanẽ ibuhaira Jeoaquim yuinũ kawe— iwanã,
JER.36.17	habũ Baruque yukakĩ:
JER.36.17	—Na haska hãtxa kenekinã, haska watã mĩ kene keyushina nuku yuiwe— akabu
JER.36.18	Baruquẽ hatu kemakĩ:
JER.36.18	—Na hãtxa dasibi ibubis Jeremiasĩ ea yuikubaina na una sebiki tintawẽ keneshũkubaĩkĩ atimas ẽ keyushinaki— hatu wa
JER.36.19	hanushũ habũ Baruque yuikĩ:
JER.36.19	—Na haskawẽ taearã, irui mia inũ Jeremias hanira butãkãwẽ, hau tsuã matu unãyamanũbũ huneirã— akabu, hunetanũ ika Baruque kakẽ
JER.36.20	shanẽ ibu keneshunika Elisamã dĩtu anu Jeremiasĩ hãtxa una sebi shanẽ ibu beshmasbũ hanabaĩ shanẽ ibuhairaki txanitanũ ika Jeoaquim anu bui hikishũ haska nĩkakãshu dasibi yuiabu 
JER.36.21	nĩkatã keneshunika Elisamã dĩtu anua hau ha una sebi bitanũ shanẽ ibuhaira Jeoaquimnẽ Jeudi yunua kashũ bitãshũ shanẽ ibuhaira inũ shanẽ ibu yununika beshmasbu mapubaunabu anushũ Jeremiasĩ hãtxa Jeudĩ hatu yuishũkubainaya 
JER.36.22	ma matsitiã ha ushe 9 kaya dĩtu uke merã mai shãtu anu hanu txi dekẽ kuashũkubaĩmisbu dapi hari shanẽ ibuhaira Jeoaquim tsaukẽ 
JER.36.23	Jeudĩ hatu yuishũkubaĩkĩ 3 pakea kasmai 4 pakea yui keyuaya Jeoaquimnẽ hawẽ nupewẽ meshteshũ txi anu napua menuaya Jeudĩ ana yuishũkubaina habiaskas wakĩ nupewẽ ana meshteshũ txi anu napukĩ menukubaĩkĩ Jeremiasĩ hãtxa una sebi atimas Jeoaquimnẽ menukĩ yamawakĩ keyuaya 
JER.36.24	shanẽ ibuhaira inũ shanẽ ibu yununika beshmasbũ Jeremiasĩ hãtxa dasibi nĩka keyubiatã haska hawẽ hãtxawẽ dateabuma inũ hawa bika teneamawẽ taeshũ hatũ tari hawa ushniama inibukiaki. 
JER.36.25	Una sebi hau meshtetã kuakĩ haska wayamanũ Elnatã inũ, Delaías inũ, Gemariasĩ nemabiabu Jeoaquimnẽ hawa hatu nĩkamahaira kuakubaĩkĩ keyunikiaki. 
JER.36.26	Hakia Deusũ hãtxa yuishunika Jeremias inũ hawẽ keneshunika Baruque hau atxitanũbũ hawẽ bake Jerameel inũ, Azrielĩ huni bake Seraías inũ, Abdeelĩ huni bake Selemias shanẽ ibuhaira Jeoaquimnẽ hatu yunua bushũ benahairabiabaunabu Jeremias inũ Baruque merabewakĩ Senhor Deusũ hatu hunenikiaki.
JER.36.27	Shanẽ ibu Jeoaquimnẽ Jeremiasĩ hãtxa Baruquẽ una sebiki keneshũshina kua keyushĩkẽ Senhor Deusũ Jeremias ana yunukĩ yuikĩ: 
JER.36.28	“Una sebi betsa bitã ana haki kene bena wawe, haska ha dukũ bebũkiri mia keneshũshina Judá enabu shanẽ ibuhaira Jeoaquimnẽ kua keyushina keskari wakinã. 
JER.36.29	Eska hakiri yuikinã: ‘Eska Senhor Deusũ mia ana yuikiki: Na mai pakea anu yurabu inũ inabu yamawakĩ txakabuwanũ ika Babilônia shanẽ ibuhaira hawa teama hushanikiki, mia merabewakĩ Jeremiasĩ mia keneshũbia hawẽ hãtxa nĩkakatsi ikama mĩ haki ha ikĩ nemakĩ hawẽ hãtxa una sebi mĩ kuãshinaki. 
JER.36.30	Mĩ haska washinawẽ taeshũ mia Judá enabu shanẽ ibuhaira Jeoaquim ea Senhor Deusũ mia yuikĩ: Haska mĩ shenipabu Davi shanẽ ibuhairai tsauni anu minabu ana tsauama ikubaĩshãkanikiki. Ha dikabi mĩ mawa mia maiwama mĩ yura mia urẽkĩ putabu barĩ mia kua inũ meshu merã mĩ yura matsiwẽ mĩ txapui keyushanaii. 
JER.36.31	Mĩ txakabuwẽ taeshũ mia inũ minabu inũ mĩ dayarubu ẽ mia hatube kupishanaii. Haska bebũkiri ẽ matu banabimabia mã hawa nĩkama ikubiranaibu keska matu inũ Jerusalém anu hiweabu inũ Judá enabu mai pakea anu hiweabuki hamapai txakabu atimapa betsa betsapa ẽ yunukubaĩshanaii’ ”, atã Senhor Deusũ Jeremias ma haska yunuawẽ taeshũ
JER.36.32	una sebi betsa Jeremiasĩ bishũ hawẽ keneshunika Baruque inãtã Jeremiasĩ ana yuikubaina hawẽ hãtxa Baruquẽ ana keneshũkubaĩkĩ una sebiki ha dukũ keneshina shanẽ ibuhaira Jeoaquimnẽ kuashina keska habias hãtxa kenekĩ keyua ha dikabi hãtxa betsa habias keskari Jeremiasĩ ana yuikĩ txitximakubaina Baruquẽ kenekĩ keyushunikiaki.
JER.37.1	Jeoaquimnẽ huni bake Conias Judá enabu mai pakea anu hiweabu shanẽ ibubiakẽ atxitã Josiasĩ huni bake betsa Zedequias hau ha hatũ shanẽ ibunũ, iwanã, Babilônia shanẽ ibuhaira Nabucodonosorĩ Zedequias shanẽ ibu wabainimakẽ 
JER.37.2	hakia haska hawẽ hãtxa Senhor Deusũ Jeremias yuikĩ yunumakubainai keska Zedequias inũ hawẽ yununika beshmasbu inũ yurabũ hawẽ hãtxa nĩkakĩ hawa txibãkĩ ashuãbumakẽ
JER.37.3	haskabiakĩ: “Jeremias uĩ butãkãwẽ, hau nukukiri nukũ mekenika Senhor Deus nukukiri hãtxashununã”, iwanã, hau yuishũtanũbũ Selemiasĩ huni bake Jucal inũ Maaséiasĩ huni bake hawenabu Deusbe hãtxashunika Sofonias shanẽ ibuhaira Zedequiasĩ hatu yunua buabu 
JER.37.4	habiatiãri Jeremias atxitã bitxiriabuma hawa wabuma yurabu mapuabu anu nashui ika niaki haki nukutã 
JER.37.5	hanua habiatiãri Egito anua Faraónẽ detenamenikabu itxapa tashnibirãkĩ Jerusalém merabewanũ ika beaibu Caldéia nawabu detenamenika itxapabũ Jerusalém kebauni nati ishũ hatu tsaka tsaka akaibũ Egito nawabu beaibu bana nĩkatã hatube detenamakatsi ikama hatu henebainaibũ
JER.37.6	hanua Deusũ hãtxa yuishunika Jeremias Senhor Deusũ yunukĩ ana yuikĩ: 
JER.37.7	“Ea Israelĩ enabu mekenika Senhor Deusũ eska ẽ mia yuiaii. ‘Hau ea yukanũbũ Judá enabu shanẽ ibuhairatũ hatu yunua beabu Zedequias eska ea yuishũwẽ: Matu merabewanũ ika Faraónẽ detenamenikabu itxapa tashnibiabirani beshiãbu hatũ mai pakea Egito anu ma ana txĩtuãbuki. 
JER.37.8	Hakia Jerusalém atxishũ hatu detenũ ika Caldéia nawabu bebiashina ana bushiãburã, ha Caldéia nawabu ana Jerusalém anu beshãkanikiki. Haskabirã ha maewã atxi keyutã txiwẽ kuashãkanikiki. 
JER.37.9	Ea ẽ Senhor Deusũ bebũkiri ẽ matu yuiai ea nĩkakãwẽ. Caldéia nawa detenamenikabu ma bushiãbu ana beabuamaki, iwanã, ikũwãkĩ haska shinãyamakãwẽ. Txanima ana beshãkanikiki. 
JER.37.10	Matu detenũ ika Caldéia nawa detenamenikabu dasibi ana beabu mã hatu detekĩ keyutiruki. Hakia mã hatiri hatu detetxaka habu mawama isĩ tenei maniabu shushai shinã mestẽwãtã benibaũ ana bei hikishũ matũ maewã kuakĩ keyushãkanikiki’, akĩ na haska hãtxa ea hatu yuishũwẽ”, aka
JER.37.11	Faraónẽ detenamenika itxapabu beaibu Caldéia nawabũ nĩkatã Jerusalém dapikea Caldéia nawabũ hatu henebaini ma bushiãbũ 
JER.37.12	Benjamimnẽ enabũ mai pakea anushũ hawẽ betsabũ mai pashkaimabu hawenari ibu watã hanu paketã hiwenũ ika Jerusalém anua Jeremias tashninũ ika kaya 
JER.37.13	hanu hikiti shui hawẽ kena “Benjamim” anu kematanaya Hananiasĩ baba, Selemiasĩ bake hawẽ kena “Jerias” hikiti shui mekenikabu hatũ shanẽ ibũ Jeremias niti atã ha akĩ yuikĩ:
JER.37.13	—Caldéia nawabuki mĩ hatuki dasi kaii!— aka
JER.37.14	Jeremiasĩ kemakĩ yuikĩ:
JER.37.14	—Ẽ hari haska kainamaki, Caldéia nawabu anu kairã!— aka
JER.37.14	haska wabia nĩkamas Jeremias atxitã shanẽ ibu beshmasbu anu iyushũ hatu yuikĩ: 
JER.37.15	“Tashnikainũ ikaya ẽ iweshuki”, hatu wa habu Jeremiaski sinatahairakĩ hau bitxinũbũ shanẽ ibu beshmasbũ hatu yunua kusha kusha atã keneshunika Jônatasã hiwebiakẽ ma bitxiti hiwe washiãbu anu iyushũ bitxiabu 
JER.37.16	hiwe namã mai merã dĩtu pishta meshu tẽ ikai anu nitxĩshũ mekeabu shaba itxapa hari Jeremias ikũkainaya
JER.37.17	hanushũ hau bitxiti hiwe anua Jeremias kaĩmabaĩkĩ hawẽ hiwe ewapa hawẽrua anu hau iwenũbũ shanẽ ibuhaira Zedequiasĩ hatu yunua bitxiti hiwe anua iweabu Zedequiasĩ Jeremias hune yukakĩ:
JER.37.17	—Senhor Deusũ hãtxa kaka bena mĩ ana hayamẽ?— aka
JER.37.17	Jeremiasĩ kemakĩ yuikĩ:
JER.37.17	—Haa. Mĩ eskakiaki, ẽ mia yuiai nĩkawe. Mĩ pemaki. Babilônia shanẽ ibuhairatũ mia atxishanikiki— atã
JER.37.18	Jeremiasĩ hatũri yukakĩ:
JER.37.18	—Ha bitxiti hiwe anu hawawẽ dabanã ea bitximabumẽ? Mikiri hawa txakabuhaira ẽ akimamẽ? Mĩ yununika beshmasbukiri hawa txakabuhaira ẽ ariaimamẽ? Tsua nukunabu ẽ txakabuwaimamẽ? Hawa matukiri txakabu ẽ hayamaki. 
JER.37.19	Ha dikabi Deusũ hãtxa yuishunikabu txanitxakakĩ matu yuikĩ: “Babilônia shanẽ ibuhairatũ hawẽ detenikabu iweshũ matu inũ matũ mai pakea matu detei nenu beama ishãkanikiki”, akĩ matu yuikubainaiburã, hania haburã? 
JER.37.20	Shanẽ ibuũ, ẽ mia merabe yukaii. Mĩ ea ashũtirumẽ? Haria ẽ mawayamanũ Jônatasã hiwe anu ea ana hatu yunuyamawe— abia
JER.37.21	nĩkatã shanẽ ibũ hiwe hawẽrua mekenikabũ hemaĩtĩ kenekauna anu mekeshũ shaba tibi misi ewapa bestitxai hau inãkubainũbũ shanẽ ibuhaira Zedequiasĩ hatu yunua harishũ mekekubaĩkĩ misi hayayukẽ misi wanikabũ bai anua shaba tibi misi ewapa bestitxai beshũbirãbiranabu shanẽ ibũ hiwe hawẽrua mekenikabũ hemaĩtĩ kenekauna anu Jeremias hiweyukẽ,
JER.38.1+JER.38.2+JER.38.3	Jeremiasĩ yurã kaiã yuikĩ: “Eska Senhor Deusũ matukiri yuikiki: ‘Na maewã anu bashikuaibu matxatu txaipa kenuhairawẽ kasmai, buni paepawẽ kasmai, isĩ paepawẽ haska tibiwẽ mã mawatirubuki. Hamẽ matũ yura mekei Caldéia nawabube mã hatube kairã, mã habũ matũ hiwea meketirubuki. Ha inũ, na maewã Jerusalém Babilônia shanẽ ibuhairatũ detenamenikabũ matu binui beshãkanikiki, tsuã hawa matu nemashũtirumarã’ ”, hatu akai Matãnẽ huni bake Sefatias inũ, Pasurĩ huni bake Gedalias inũ, Selemiasĩ huni bake Jucal inũ, Malquiasĩ huni bake Pasur betsã Jeremiasĩ hãtxa habũ nĩkabaĩ
JER.38.4	hanua habu shanẽ ibu beshmasbu hatũ shanẽ ibuhaira anu bushũ yuikĩ:
JER.38.4	—Nukũ detenamenikabu inũ nukunabu nenu hiweyuabũ Jeremiasĩ hãtxa nĩkai datemisbuwẽ taeshũ ha huni hau tenanũbũwẽ. Nukunabu hãtxa pewama hatu hãtxa txakabu besti yuikĩ mesewakubaĩmiski— akabu
JER.38.5	kemakĩ Zedequiasĩ hatu yuikĩ:
JER.38.5	—Peki. Haska mã akatsis ikai ha huni akãwẽ, matunakirã— hatu wa
JER.38.6	haska hatu shinãmaiwẽ taeshũ Jeremias atxishũ shanẽ ibuhairatũ hiwe mekenikabũ hemaĩtĩ kenekauna anu shanẽ ibũ huni bake Malquiasĩ ũpash wakĩ mai kini keyatapa wanibu ũpash hayama anu mistukĩ dispiwẽ buteabu uke merã pupushaira anu Jeremias pukuabu seukua nikẽ
JER.38.7	Etiópia nawa betsa hawẽ kena Ebede-Melequerã, shanẽ ibuhaira Zedequiasĩ hiwe hawẽrua anushũ dasibibũ betxipaimisbu ũpash aruti kini keyatapa anu Jeremias ma mistukĩ bitxiabu nĩkatã habiatiãri Benjamimnẽ enabũ mai pakeakiri hikiti shui beputikiri shanẽ ibuhaira Zedequias hunibube itxa tsaukẽ 
JER.38.8	shanẽ ibuhairatũ hiwe hawẽrua anua Ebede-Meleque kaĩkaini Zedequias anu kashũ hune basheshẽ yuikĩ:
JER.38.9	—Ẽ shanẽ ibuũ, mibe hãtxapa?— aka
JER.38.9	—Peki. Haskaramẽkaĩ, ea yuiwe— aka
JER.38.9	Ebede-Melequẽ unãshubira yuikĩ:
JER.38.9	—Haska Jeremias ha hunibũ ashiãburã, txakabuhairaki. Ũpash aruti kini keyatapa pupus besti anu nitxĩshinabu haria buni mawaya nukũ mae ewapa anu ana misi hayamaki— aka
JER.38.10	haska wa shinãtã Zedequiasĩ Etiópia nawa Ebede-Meleque yunukĩ:
JER.38.10	—Txanima txakabuki. Hawaira 30 huni iyushũ ha ũpash kini keyatapa anua Jeremias hanũ mawanũ hatu mapemamatãwẽ— aka 
JER.38.11	Ebede-Melequẽ 30 hunibu katushũ shanẽ ibuhairatũ hiwe anu tari aruti dĩtu anu hikishũ hanua tari sheni katubaĩ ha ũpash kini keyatapa anu kashũ dispiwẽ tari buneshkĩ mestẽwãtã Jeremias anu panĩwãshũtã 
JER.38.12	Etiópia nawa Ebede-Meleque yuikĩ:
JER.38.12	—Dispiwẽ besti mĩ neshea mĩ isĩtiruki. Tariwẽ besti pishkãwemetã dispi tsumawe, nũ mia mapemairã— akabu
JER.38.12	haska yunuabu Jeremias haskaya 
JER.38.13	hanushũ huni kushipabũ ninibirãkĩ Jeremias mapemabu hanua shanẽ ibuhairatũ hiwe hawẽrua mekenikabũ hemaĩtĩ kenekauna anu Jeremias nitxiãbu hanu hiweyukẽ
JER.38.14	Deusũ hãtxa yuishunika Jeremias hau ea anu iwenũbũ, iwanã, hatu yunua Senhor Deus kẽwãti Templo hemaĩtĩ mishkiwẽ kenebaunibu inũ hikiti shui tibi betsa 3 anu dĩtu pishta manaũri iyushũ Zedequias bebũ nitxĩtã buaibũ tsuã nĩkama shanẽ ibuhairatũ Jeremias yuikĩ:
JER.38.14	—Hawarakiri ẽ mia yuka huneama shabakabi txanimahaira hãtxa besti ea yuiwe, hawa ea parãmarã— aka
JER.38.15	Jeremiasĩ kemakĩ yuikĩ:
JER.38.15	—Mĩ haskakiri ea yukai shabakabi ẽ mia yuiayarã, eki sinatakĩ hau ea tenanũbũ mĩ ea hatu yunushanaii. Ha inũ, Deusũ hãtxa shabakabi ẽ mia yusĩbia hawa ea nĩkakĩ mĩ shinã betsa wama ishanaii— aka
JER.38.16	hakia hune yubakĩ Zedequiasĩ Jeremias hãtxa wakĩ yuikĩ:
JER.38.16	—Senhor Deusũ nuku hiwea inãmiswẽ taeshũ ẽ mia yubaii. Mĩ ea shabakabi yuibiaya hau mia tenanũbũ ẽ mia hatu yunu taskama ishanaii. Ha dikabi habũ mia tenãkatsis ikaibu anu ẽ mia yunuama ishanaii— aka
JER.38.17	haska yubai nĩkatã Jeremiasĩ yuikĩ:
JER.38.17	—Israelĩ enabu mekenika Senhor Deus kushipahaira dasibi binuatũ hãtxa ẽ mia yuai nĩkawe. Babilônia shanẽ ibuhairatũ detenamenikabu shanẽ ibubu anu mia inũ minabũ yura hawaira dateama mĩ hatu inanainã, mã mawama ishãkanaii. Ha inũ, na maewã hawa kuabuma ishãkanikiki. 
JER.38.18	Hamẽ mĩ yura mĩ hatu inãmakẽ ha maewã Caldéia nawabũ hatũ kushipawẽ atxitã txiwẽ kuakĩ keyushãkanikiki. Miarã, mĩ haskatã pashatirumahairaki— aka
JER.38.19	Zedequiasĩ kemakĩ yuikĩ:
JER.38.19	—Enabu Judá hatiri Caldéia nawabube husiyamabuwẽ taea hatuwẽ ẽ datehairaii. Habũ ea atxitã ẽ yura ea itxakawatxakayamatirubuki— aka
JER.38.20	Jeremiasĩ kemakĩ yuikĩ:
JER.38.20	—Haskamaki. Caldéia nawabũ mia hatu yunuabumaki. Senhor Deusũ hãtxa ẽ dama mia banabimashu ha besti nĩkakĩ txibãwẽ. Haskatã pe hiwekaini mĩ hawa mawama ishanaii. 
JER.38.21	Hamẽ mĩ yura mĩ hatu inãkatsi ikamakẽ mĩ haskashanaikiri Senhor Deusũ ma ea uĩmakĩ unãmashinaki. 
JER.38.22	Caldéia nawabu na maewã anu hikishũ Judá enabu shanẽ ibuhairatũ hiwe hawẽrua anua aĩbuaibu detenamenikabũ hatu dasibibu atxishũ kaĩmatã Babilônia shanẽ ibuhairatũ detenamenikabu shanẽ ibubu hatu inãkĩ yunuabu ha aĩbuaibũ yuikĩ:
JER.38.22	“Hawẽ haibuhairatũ parãkubaĩkĩ
JER.38.22	nukũ shanẽ ibuhaira maemamakãshuki.
JER.38.22	Hawẽ tae pupus anu seukua keska
JER.38.22	haska katimakẽ haki petxibaĩkĩ ma henebainabuki”,
JER.38.22	akĩ mikiri yuishãkanikiki— atã
JER.38.23	Jeremiasĩ shanẽ ibu hãtxa heneriama yuikubaĩkĩ:
JER.38.23	—Mĩ aĩbuaibu dasibi inũ mĩ bakebu dasibi Caldéia nawabu habu hatu inãkĩ yunushãkanikiki. Hakia mĩ shanẽ ibuhairabia mĩ hawa pashama ishanaii. Mia atxitã Babilônia shanẽ ibuhaira anu mia nitxĩtã mĩ maewã txiwẽ kuakĩ keyushãkanikiki— aka
JER.38.24	hanushũ Zedequiasĩ kemakĩ Jeremias yuikĩ:
JER.38.24	—Mĩ hiwea mĩ mekekatsis ikairã, na haska sharabu hãtxa mĩ ea yuishu tsua yuiyamashãwẽ. 
JER.38.25	Ẽ mibe hãtxashu ẽ shanẽ ibu beshmasbũ nĩkabirã mia yukai beshãkanikiki. Habũ mia akĩ: “Haskara shanẽ ibuhaira Zedequias mĩ yuishinamẽ? Hamẽ hatunã, hawa mia yuishinamẽ?” iwanã, “Mã haskara yubakashina dasibi nuku yuiwe. Nũ mia yubaiwẽ taeshũ nũ mia tenãmaki”, akĩ mia yukashãkanikiki. 
JER.38.26	Mia haska wabiabu hatu kemakĩ eska hatu yuishãwẽ: “Haria ẽ mawayamanũ Jônatasã hiwe anu ea ana yunuyamawe”, akĩ, “Haska besti shanẽ ibuhaira ẽ ea ashiãki”, akĩ hatu yuishãwẽ— abaini kashĩke
JER.38.27	Zedequias Jeremiasbe hãtxashina nĩkatã shanẽ ibubu beshmasbu dasibibũ uĩtanũ ika Jeremias anu bushũ yukati betsa betsapa yukabiakubainabu, haska Zedequias ma yunushina besti Jeremiasĩ hatu yuia hatũ hãtxa tsuã nĩkama ishiãwẽ taeshũ Jeremias hawa wama unanuma henebainabu 
JER.38.28	shanẽ ibuhairatũ hiwe hawẽrua mekenikabũ hemaĩtĩ kenebauni anu habianus Jeremias hiweyukẽ habiatiãri Caldéia nawabu detenamenikabu beshũ Jerusalém atxinibukiaki.
JER.39.1	Judá enabu mai pakea anu Zedequias shanẽ ibuhaira ikũkaini ushe 10 inũ ano 9 kaitiã Jerusalém ana atxikĩ hatu dete keyunũ ika Nabucodonosorĩ hawẽ detenamenikabu dasibi iwei kematã Jerusalém hirabi keshebaũtã mae benãta hatũ tari hiwe pũtebaũshĩshũ unãshubira hatu atxikubainũ, iwanã, mishki kenebaunibu anu mapushũ hatu detekĩ hatiritũ pia itxapa bishku bishku akubainaibũ ushe itxapa kaya 
JER.39.2	Zedequias shanẽ ibuhairatũ hatu yunukubainaya shaba 9 inũ, ushe 4 inũ, ano 11 kaitiã hanu Caldéia nawa detenamenikabu atimas Jerusalém maewã anu hiki taebirã 
JER.39.3	Senhor Deus kẽwãti hiwe dapi hanu hikiti kene shui namakis anu Babilônia shanẽ ibuhairatũ hawẽ shanẽ ibu beshmasbu dasibi hanu manitã shanẽ ibui tsaushũ hatu yunukĩ taewabaini hati inibukiaki, hatũ shanẽ ibu tibirã, Nergal-Sarezer inũ, Sangar-Nebo inũ, Sarsequim inũ, Rabe-Saris inũ, Rabe-Mague shanẽ ibuhairabe tsaumis inũ, shanẽ ibu yununika betsa Nergal-Sarezer betsarã.
JER.39.4	Ha Caldéia nawabu haskai hiki taeaibu uĩtã Zedequias inũ hawẽ detenamenikabu dasibi pashai meshu merã kene dabe namakis beputi shui betsa beputiya bepẽtã shanẽ ibũ bai anu hanu hua pepa hawẽrua banamisbu baiwẽ Caldéia nawabu hatu hune dũkebaini Hene Jordão napãpakiri bai kãwẽ kushibaini pashaibũ 
JER.39.5+JER.39.6	hakia Zedequias hune kainai Caldéia nawabũ betxitã txibaĩ kushiriabaini Jericó napãpa anu haki nukutã Zedequias atxitã mai pakea Hamate anu mae betsa Ribla anu Babilônia shanẽ ibuhaira anu iyuabu hanushũ hawẽ kupiti Nabucodonosorĩ Zedequias yuitã habianushũri Zedequiasĩ berubi hawẽ huni bakebu inũ Judá enabu shanẽ ibubũ enabu dasibi hau tesẽ keyunũbũ Nabucodonosorĩ hatu yunua hatu tesẽ keyutã 
JER.39.7	Zedequiasri hawẽ beru tsekashũ mane dispi txiwetameyawẽ meneshtã Babilônia anu hau iyunũbũ hatu yunua hawẽ beru tsekashũ mane dispi txiwetameyawẽ menesh dabetã Babilônia anu Zedequias iyuaibũ
JER.39.8	hanushũ Caldéia nawabũ Zedequias shanẽ ibuhairatũ hiwe hawẽrua inũ hatũ hiwe dasibi Caldéia nawabũ txiwẽ kuakĩ keyutã, Jerusalém mishki kenebaunibu berã keyui dayahairakubaĩkĩ atimas berãkĩ keyuabũ 
JER.39.9	hanushũ Babilônia shanẽ ibuhaira mekenikabu yununika hawẽ kena Nebuzaradãnẽ hawẽ detenamenikabu yunua ma itxapa hatu iyubiaimabũ hatiri hatu teshewabainimabu hawẽ henekĩ hatũri hatu iyukĩ habũ Jerusalém anushũ Caldéia nawabu hatũ yura hatu inaĩmaburi Jerusalém anu hiweaburi hirabi Babilônia anu hau hatu iyunũbũ hatu yunua hawẽ detenamenikabũ hatu iyuaibũ 
JER.39.10	Judá enabũ mai pakea anu hatiri hawa hayamahaira nuitapaibu bashitã uva nishi bai inũ yunu bai hau dayakĩ mekekubaĩshanũbũ ibuwamakĩ Nebuzaradãnẽ hatu yunubainikiaki.
JER.39.11	Hawẽ mae anu kai txĩtũriama Jeremiaskiri pe shinãkĩ Babilônia shanẽ ibuhaira Nabucodonosorĩ hawẽ mekenikabu yununika Nebuzaradã yunukĩ yuikĩ:
JER.39.12	“Ha Jeremiasrã, hawa itxakawama mekekĩ duawakĩ haskara ikatsis ikĩ mia yukai keska ashũshãwẽ”, abaini kaya 
JER.39.13	hanushũ Nebuzaradã inũ, Babilônia shanẽ ibuhairabe tsaushũ yununika Nebusazbã inũ, Rabe-Saris inũ, Nergal-Sarezer inũ, Rabe-Mague shanẽ ibu beshmas betsa betsapabũ 
JER.39.14	shanẽ ibũ hiwe mekenikabũ hemaĩtĩ kenebaunibu anua Jeremias hau tashnimanũbũ hatu yunuabu bushũ Jeremias kaĩmatã iweabu hawẽ hiwe anu iyushũ hau mekekubaĩshanũ Safãnẽ baba Aicãonẽ huni bake Gedalias yunuabu hawẽ hiwe anu Gedaliasĩ Jeremias iyuimashũ mekekubainaya yurã kaiã hawauma nuitapaibube Jeremias hiweyunikaki.
JER.52.12	Nabucodonosor Babilônia shanẽ ibuhairakũkaini ha shaba 10 inũ, ushe 5 inũ, ano 19 kaitiã Babilônia shanẽ ibu beshmas hatũ shanẽ ibuhaira mekenikabu yununika Nebuzaradã hawẽ detenamenikabu itxapabube Jerusalém anu ana bei hikitushitã 
JER.52.13	Senhor Deus kẽwãti hiwe inũ, shanẽ ibuhairatũ hiwe hawẽrua inũ, dasibi yununikabũ hiwe ewapa hawẽrua tibi inũ, dasibi mae anu hawẽ hiwemisbu tibi txiwẽ kuakĩ keyukĩ 
JER.52.14	hanushũ habiabũri Jerusalém mishki kenebaunibu berãkĩ di aki dayahairakũkaĩkĩ atimas di akĩ keyuaibũ 
JER.52.15	Jerusalém anu habu nuitapaibu bashikuimabu inũ, habũ Babilônia shanẽ ibuhairatũ yunua txibaĩmabu inũ, mabu wanikabu tesheimabu Nebuzaradãnẽ hatu itxawashũ Babilônia anu hau hatu ana iyunũbũ hawẽ detenamenikabu itxapabu yunua Babilônia anu maĩ hatu iyuaibũ 
JER.52.16	hanushũ hau habũ uva bai inũ yunu bai dayakĩ hau mekekubaĩshanũbũ nuitapahairaibu besti hatũ mae anu Nebuzaradãnẽ hatu ana bashinikiaki.
JER.52.17	Hatu haska wariamarã, Caldéia nawabu detenamenikabũ Senhor Deus kẽwãti Templo anua hawẽ mabu Babilônia anu bukatsi itxawashũ hawẽ bronze mane txibu keyatapa dabe inũ, haki txibu tsaũrabenibu inũ, hawẽ bronze mane ũpash aruti ewapahaira teke teke atã 
JER.52.18	hanushũ habu bukatsi haki txi mapu beamisbu inũ, hatũ pá inũ, hatũ bĩ pahi meshteti tsisura inũ, kẽtxa ewapa inũ, beati ewapa, dasibi bronze mane mabu betsa betsapa hawẽ Deus kẽwãti hiwe Templo anua haya itxawakĩ keyuabũ 
JER.52.19	hanushũ hatu yunubiakĩ hawẽ shanẽ ibuhaira mekenikabu yununika Nebuzaradãnẽ hatubetã ouro mane mabu inũ, prata mane mabu dasibi, haki mepanuti inũ, kẽti inũ, kẽtxa ewapa inũ, haki txi mapu beati inũ, bĩ haki tsaũti inũ, beati betsa inũ, kẽtxa pishta hawẽ Deus kẽwãkĩ vinho haki hushketã amisbu itxawashũ bunikiaki.
JER.52.20	Ha Senhor Deus kẽwãti hiwe anu hawẽ bronze mane txibu dabe inũ, ha bronze txibu haki mistuti dabe watã haki tsaũnibu inũ, haki ũpash manekĩ mata wati bronze turuakea ewapahaira inũ 12 ina awa bene bronze dami kekũbaunibuki ũpash matawati hau anũbũ shanẽ ibuhaira Salomãonẽ hatu yunua anibu hawẽ shãkama haska washũ tsuã tanatiruma 
JER.52.21	ha bronze mane txibu tibi hawẽ keyatapa 8 metro binua inũ, hawẽ ewapa iakea 5 metro ana namakis inũ, uke merã hawẽ nashui inũ hawẽ keshtu 7 centímetro haska hatu amani txakabuwanibukiaki. 
JER.52.22+JER.52.23	Ha txibu masua tibiki mane bronze maiti hawẽrua hawẽ keyatapa 2 metro binua matxuramea hawẽ kesukauna anu 100 mane bronze hi bimi dami wakĩ hawẽrua washũ kerũtãbaunibu hakia 96 hi bimi dami shabakabi uĩtirubu wanibukiaki, ha dabe haska dabes wakinã.
JER.52.24	Shanẽ ibuhaira mekenikabu hatũ yununika Nebuzaradãnẽ hatũri hawẽ detenamenikabu yunukĩ Jerusalém anu yurabu bashikunibu hatu iyukatsi hatu itxawamakĩ hawenabu Deusbe hãtxashunika shanẽ ibu Seraías inũ, betsa hawenabu Deusbe hãtxashunika shanẽ ibu ha katxu Sofonias inũ, Senhor Deus kẽwãti hiwe hikiti shui beputi mekenikabu dabe inũ besti inũ, 
JER.52.25	detenamenikabu yununika shanẽ ibu beshmas inũ, Judá enabu shanẽ ibuhaira dayashũmisbu 7bu bashikunibu inũ, ha hunĩ detenamenikabu wakĩ hatu katumis shanẽ ibu beshmas inũ, 70 hunibu merabenãmisbu dasibibũ ha mae anushũ unaĩbu Jerusalém anu habu bashikuni hiweabu betxitã 
JER.52.26+JER.52.27	atxikĩ hatu itxawashũ mai pakea Hamate anu mae betsa Ribla anushũ Babilônia shanẽ ibuhairatũ hatu manai anu hanu Nebuzaradãnẽ hatu iyushũ hawẽ shanẽ ibuhaira bebũ hatu nitxĩtushia mapuabu hau hatu detekĩ tenanũbũ Babilônia shanẽ ibuhairatũ hatu yunua hawẽ detenamenikabũ ha hunibu dasibi tenã keyunibukiaki.
JER.52.26+JER.52.27	Haska wakĩ Judá enabu atxishũ hatũ mai pakea anua txaihaira hatu iyunibukiaki. 
JER.52.28	Babilônia anu Nabucodonosor shanẽ ibuhairakũkaini ma 7 ano kaĩkĩ ha yurabu Judá enabu hatũ mai pakea anua hatu iyukĩ tananiburã, 3.023 yurabu inibukiaki. 
JER.52.29	Hanua hawẽ shanẽ ibu ana ewakaini Nabucodonosor 18 ano kaitiã Jerusalém anua ana hatu iyukĩ 832 yurabu hatu iyumarianikiaki. 
JER.52.30	Hanua Nabucodonosor shanẽ ibuhairakũkaini ma 23 ano kaĩkĩ hatu yunua Judá enabũ mai pakea anua ana hatu atxitãkĩ 745 yurabu Babilônia anu Nebuzaradãnẽ hatu iyunikiaki. Hati haki dasi wakĩ hatu tananiburã, dasibirã, 4.600 yurabu hatu iyunibukiaki.
JER.52.31	Judá enabũ mai pakea anua shanẽ ibu Joaquim iyunibu ma shaba 25 inũ, ushe 12 inũ, ano 37 kainaitiã Babilônia anua shanẽ ibuhaira bena hawẽ kena Evil-Merodaquẽ hatu yunukĩ taewai Joaquimwẽ nuikĩ duawakĩ bitxiti hiwe anua tashnimashũ 
JER.52.32	betxipaiai uĩmakĩ Babilônia anu shanẽ ibubu Nabucodonosorĩ hatu iwemabirãbirãkĩ hatu itxawani Evil-Merodaquebe ha dapi tsaubiabaunabũ hanu shanẽ ibũ tsauti dapi habe ketashamekatsi betsa shekatã hatu binumakĩ ha dapihaira Joaquim tsaũtã 
JER.52.33	bitxiti hiwe anushũ tari sawemis pekamatã hawẽ shanẽ ibũ tari Joaquim ana sawemakĩ duawakĩ hatishũ hiweaitiã hiwemashũ shaba tibi shanẽ ibuhaira Evil-Merodaquebetã pikubainikiaki. 
JER.52.34	Ha dikabi hatishũ mawariama hiweaitiã pe hiwemakĩ shaba tibi Babilônia shanẽ ibuhairatũ duawai hawẽ hamapai tibi Joaquimnẽ bikubainikiaki.
EZK.1.1	Ha shaba 5 inũ, ushe 4 inũ, ano 30tiã Babilônia anu Nabucodonosorĩ enabũ hatu iwenibube ea Ezequiel ẽ hiwea shaba betsatiã hene hawẽ kena Quebar kesha anu ẽ nikẽ nai bepemanakainai anua nama keskakĩ Deus ẽ uiniki. 
EZK.1.2	Ha haskairã, Babilônia anu Judá enabũ shanẽ ibuhaira Joaquim iyuyamabu ma 5 ano kaitianã, 
EZK.1.3	ea ẽ Buzĩ huni bake Deusbe enabu ẽ hatu hãtxashunika Ezequiel anu Deusũ hawẽ hãtxa ea yuiniki, Caldéia nawabũ enabube hatũ mai pakea anu ea iwenibu Quebar hene kesha ẽ nikẽ hanushũ Senhor Deusũ hawẽ kushipawẽ ea meniki. 
EZK.1.4	Ea meaya nortekiria niwewã kushipahaira meshu mayakabirani beai ẽ uiãyã nai kuĩ anua kana bakai keskai txi tashnibirani puabaunaya txashahaira baka baka ikai merã mane txasha txasha ikai keska 
EZK.1.5	ha namakis uke meranua huni kuĩ itsa dabe inũ dabe hiweabu ẽ uĩyamaki. 
EZK.1.6	Habu tibirã, hatũ bushka anu dabe inũ dabe besuya inũ dabe inũ dabe pei hayabuki. 
EZK.1.7	Habũ kishi yushtuma ina awa bakẽ hũtsis keskabuki. Ha habũ hũtsisrã, mane bronze tashipa dekẽ hi hi ikai keskabuki. 
EZK.1.8+EZK.1.9	Ha dikabi habu dabe inũ dabe besuya inũ dabe inũ dabe peiyaburã, ha hatũ pei tsamia namã hatũ pishkĩ nata merã hatũ mekẽ dabe inũ dabe tsamia hayabuki. Habũ pei tibirã, meshti ibukunaki. Habu mapuirã, hawa txĩtuãma hariris bumisbuki. 
EZK.1.10	Habũ besu betsa betsapakiri matu yuinũ nĩkakãwẽ. Ha hiweabu dabe inũ dabe tibi 4 besuya betsa ha dukunã, huni kuĩ besuki. Yusiurirã, inu betsa leão ewapatũ besuki. Ukeri yusmauri ina awa benẽ besuki. Ukeri petxiuri nawa tete besu hayaki. 
EZK.1.11	Habũ pũyã peiyarã, daberã, manaũri peshaki. Dabe betsarã, pei meshti ibaunaki. Ha pei dabewẽri ha tibitũ hatũ yura bepuabuki.
EZK.1.22	Ha hiweabu mapubaunabu nai hatu mamaki dunua anu hawara hene keska txashahaira hayaki. 
EZK.1.23	Ha nai namanã, ha hiweabũ pei peshai pũtei meshti ikabuki. Ha tibitũ hawẽ pei betsa dabewẽ hatũ yura bepuabuki. 
EZK.1.24	Haska uĩkĩ ẽ nĩkaya hatũ peiwẽ mapua buirã, hene bai mata txakayama kushipamis keska hawẽ huiki. Ha haskarã, Deus kushipa dasibi binuatũ hui keskai inũ, detenamenikabu mirimahaira kushibainaibu keska habũ pei shũ shũ ibaini ha hiweabu haskabaini niti ika mapua niti itã hatũ pei utsi waibũ 
EZK.1.25	habũ bushka masuatũ nai dunua mamakia hui kushipa tashniaya 
EZK.1.26	ha nai dunua mamakia uĩkinã, shanẽ ibũ tsauti bishtu nãketapa beshnahaira keska anu ha tsauti anu yura kayabi keska tsaua ẽ uiãyã 
EZK.1.27	ha huni keska hawẽ natu manãkiri ẽ uianã, txi anu matxatu shuia kuhairai dekẽ dekẽ imis keska ha huni keska hawẽ natu maikiri txi hayariki. Ha haskatũ yabu keyubauna txasha txasha ikikiki. 
EZK.1.28	Ha dũkebauna txasha txasha ikai anu ui itã nawã bai tapimis keskai nai kuĩ anua Deusũ kushipa hawẽruahaira hui tashnikainaya haska Senhor Deus txasha txasha ikai ea uĩmai uĩtã kẽwaĩ dãti iki maĩ beti ika ẽ dakakẽ,
EZK.2.1	hanushũ hawẽ hui tashniai ẽ nĩkaya ea yuikĩ: “Miarã, mĩ huniki. Beniwe, ẽ mibe hãtxairã”, ea waya 
EZK.2.2	ha hui kaĩkĩ ea hãtxa waya habiatiãri hawaira Deusũ Yushĩ kushipa ea merã hikitã ea benia ẽ nikẽ habias huiwẽ ea hãtxa washu ana ẽ nĩkaya 
EZK.2.3	ea yuikubaĩkĩ: “Mĩ miaki, hunirã. Ẽ mia yunuai Israelĩ enabu ea hatu yuishũtãwẽ, habũ ẽ hãtxa nĩkakĩ txibaĩsbuma patapabũ ea danaĩ eki sinatamisbu anurã. Hatũ shenipabũ ea danãkĩ taewanikẽ na habiatiãri habũ bababũri ea danãriakubaĩkanikiki. 
EZK.2.4	Hamẽ hatũ bakeburã, huĩti kushi inũ bushka kushi shinã betsa wakatsi isbuma anu ẽ mia yunuaii. Kashũ hatu yuikĩ: ‘Senhor Deusũ eska matu yuikiki’, 
EZK.2.5	mĩ hatu wa mia nĩkakanimẽkaĩ, mia nĩkabumamẽkaĩ, ha huniburã, nĩkaisma sinatapabuki. Habu haska hiwebiakẽ mia mĩ Deusũ hãtxa yuishunika mĩ hatube hiwea habũ unãshãkanikiki. 
EZK.2.6	Mia mĩ hunirã, habuki dateyamashãwẽ. Ẽ hãtxa mĩ hatu yuibia haburã, eskabũ mia atxia mĩ hiweshanaii. Mushã mia yabubauna keska inũ nibube mĩ hiwea keskashanaiwẽ taea hatuki mesei dateyamashãwẽ. Haburã, nĩkatirubuma sinatahairabuki. Haskawẽ taea habũ hawara yuikĩ mia datetirubuwẽ e iki dateyamashãwẽ. 
EZK.2.7	Ẽ hãtxa danãhairai eki sinatamisbũ mĩ hãtxa mia nĩkakanimẽkaĩ, mia nĩkabumabiakẽ habiaskabiakẽ ẽ hãtxa hatu yuikubaĩshãwẽ. 
EZK.2.8	Hawara ẽ mia yuiai nĩka pehaira wawe, hatu keska sinatapakĩ ẽ hãtxa danãma hawara ẽ mia inaĩ hashpatã mukukĩ piwe”, ea waya
EZK.2.9	hanushũ mekẽ tashnimabirãkĩ una kene sebi tsuma haya ekiri sanãbiranai ẽ uiãyã 
EZK.2.10	ea bebũshũ ha una sebi txureai uke bukũ keneya kashai bis ikai kene haya inũ, isĩ mei bika teneai kene haya inũ, pubẽ hãtxa kene haya ẽ uiãyã
EZK.3.1	hanushũ ea yuikĩ: “Mianã, na una keneya piwe. Haska watã Israelĩ enabu hatu hãtxa wakĩ uĩ kariwe”, ea wakĩ
EZK.3.2	ea hashpa watã ha una keneya hatũ ea pimakĩ 
EZK.3.3	ea yuikĩ: “Na una keneya ẽ mia inainã, pikĩ sheawe, ikisrã. Yaniwakĩ mĩ hatu mata wawe”, ea wa
EZK.3.3	eã pikinã, hawẽ nis buna bata keska ẽ meimaki. 
EZK.3.4	Hanushũ ea ana yuikĩ: “Kashũ haska Israelĩ enabu ẽ hatu haska yuikatsis ikai ea hatu yuishũkubaĩwẽ. 
EZK.3.5	Yura betsabu hatũ hãtxa hunea bika mĩ tapĩtiruma anu ẽ mia yunuamaki. Hakia Israelĩ enabu anu ẽ mia yunuaii, hatũ hãtxawẽ mĩ hãtxai anurã. 
EZK.3.6	Yurabu betsa betsapa mirimabu anu hatũ hãtxa itimaska inũ bika mĩ tapĩtiruma anu ẽ mia haskanu yunuamaki. Habiaskabiakẽ habu anu ẽ mia hatu yunua habũ mia nĩkatirubu ikeanaii. 
EZK.3.7	Hamẽ mia hanu yunuama ha dasibi Israelĩ enabu huĩti kushibu inũ besu kushibu habũ ea nĩkaisbumawẽ taeshũ miari nĩkama ishãkanikiki. 
EZK.3.8	Hakia habu keska ẽ mia wariaii, mĩ besu inũ mĩ huĩti mia kushi wakinã. 
EZK.3.9	Ha nẽkati diamante keska wakĩ ẽ mia kushipa washanaii, mishki betsa kushipa binua keska wakinã. Ea danã paepa wamisbuwẽ taeshũ hawara mia bebũshũ yuiaibu hatuwẽ taea teku iki dateyamakũkaĩshãwẽ”, iwanã,
EZK.3.10	ana ea yuikĩ: “Dasibi ẽ mia yuai pes nishũ nĩka pehaira wakĩ mĩ bushka merã netãwẽ, hakimatimairã. 
EZK.3.11	Minabu Babilônia anu iwenibu hatu uĩ kariwe. Mia nĩkatirubumẽkaĩ, mia nĩkabumabiakẽ: ‘Senhor Deusũ eska matu yuikiki. Nĩkakãwẽ’, iwanã, ea hatu yuishũshãwẽ”, ea wa
EZK.3.12	hanushũ Deusũ Yushĩ kushipatũ ea benitã ea dũtãbainaya ea katxũ Senhor Deusũ shãtu anua hawẽ kushipa txasha txasha iki benikainaya mai patxa sakui keskai unãshubima dãka ikaĩkaini keska ẽ nĩkaya 
EZK.3.13	ha hui dãka ikirã, ha 4 hunibũ pei nuyabaini shũ shũ ibainai anu hawẽ tarãbaĩti tae hatũ yuraki tsamiãwẽ buirã, unãshubima tĩ ikaĩkaini mai patxa sakuhairai keskaki. 
EZK.3.14	Deusũ Yushinẽ ha ẽ nia anua ea nuyãbaĩkĩ ea iyukĩ Senhor Deusũ hawẽ mekẽnẽ ea tsuma txakayamashũ ea iyua punu nuka sinatayabi dunukaini kai 
EZK.3.15	Hene Quebar kesha anu ea butea Israelĩ enabu Babilônia anu hatu iwenibu mae betsa Tel-Abibe anu hiweabu anu hikitã hanu 7 shaba ea hatube hiweyushũ ẽ hawa unãmawẽ taea ẽ hawa watiruma inũ ẽ hawa hatu yuitiruma ikaya
EZK.3.16	ha 7 shaba keyuaya Senhor Deusũ ana ea yunukĩ yuikĩ: 
EZK.3.17	“Miarã, Israelĩ enabũ hatũ txaninika ẽ mia waii. Hanushũ haska ẽ hãtxa bebũkiri ẽ mia yuia hatu unãmakĩ ea hatu banabimashũkubaĩshãwẽ. 
EZK.3.18	Eskakiri ẽ shinaĩ ea nĩkawe. Tsuara ha txakabuaikiri ẽ kupitiwẽ hau mawanũbũ ẽ hakiri mia yuia hawẽ txakabu henetã hau hiwekũkaĩshanũ nemakĩ mĩ hawa hatu hãtxa wama, hawẽ txakabuwẽ taea mawashanikiki, ẽ kupiarã. Hakia miã kanekĩ tsuara hawẽ txakabukiri nemakĩ mĩ merabewama ma mawakẽ hawẽ taeshũ ẽ mia kupishanaii. 
EZK.3.19	Hakia tsuara hawẽ txakabukiri yuikĩ mĩ nemaya hawẽ txakabukiri shinã betsa wama hawẽ txakabu heneamawẽ taea mawashanikiki, ẽ kupiarã. Hakia mianã, mĩ hatu nemakĩ shinã betsa wamashinawẽ taea mĩ hiwea mĩ mekeshanaii. 
EZK.3.20	Haska inũ, betsa ẽ shinainã, tsuãra ea nĩkai pepabiakũkaini hatũ pepa henetã ana txakabuwakubainaibũ mesekiri ẽ hatu yunua bui huti ikaĩ di ikabu keska nemakĩ mĩ hawa hatu hãtxa wama hatũ txakabu heneabumawẽ taea mawashãkanikiki, ẽ hatu kupiarã. Hatũ pepa akubainimabukiri ẽ ana shinãma hatũ txakabuwẽ taea mawaibũ hakia miã kanekĩ mĩ hatu nemama ishiãwẽ taeshũ ẽ mia kupishanaii. 
EZK.3.21	Hakia hau txakabuwayamanũ nemakĩ bebũkiri mĩ shabakabi yuia mia nĩkatã ana hawa txakabuwamawẽ taea hiweyushanikiki, ẽ ana kupiamarã. Bebũkiri mĩ hatu yuishinawẽ taea hamẽ miarã, ibubis mekei mĩ hiweyukũkaĩshanaii”, itã,
EZK.3.22	ea haska hãtxa wakĩ hawẽ kushipawẽ ea mekĩ Senhor Deusũ ana ea yuikĩ: “Nenua benikaini kairã, napãpakiri kawe, haria ẽ mibe hãtxairã”, ea wa 
EZK.3.23	benikaini napãpakiri kashũ Hene Quebar kesha nishũ haska ẽ uĩma keska harishũri Senhor Deusũ kushipa txasha txasha ikai ana uĩ dãti iki maĩ ẽ beti ikẽ 
EZK.3.24	hanushũ Deusũ Yushĩ kushipa ea merã hikitã ea benia ẽ nikẽ Senhor Deusũ eska ea yuikĩ: “Kai mĩ hiwetã hikitã mĩ hiwe beputi beshetãwẽ. 
EZK.3.25	Uiã. Mĩ hiwe anua mĩ kaĩkaĩyamanũ dispiwẽ habũ mia binesh shanikiki, kaĩkaina mĩ ana yurabube niyamanunã. 
EZK.3.26	Ha dikabi eanã, mĩ ana hãtxatiruma wakĩ mĩ hãshakaki mĩ hana ẽ mia tsãpa waii, mĩ huyununã. Habũ ẽ hãtxa danãbiamisbũ hatu ha akĩ mĩ hatu pewatiruma ishanaii. 
EZK.3.27	Hakia hawara ẽ mia yuimakatsi ikaitiã ẽ mia ana hãtxa pesamakubaĩshanaii. Hanushũ hatu yuikĩ: ‘Eska Senhor Deusũ matu yuikiki’, iwanã, mĩ hatu ea yuishũkubaĩshanaii. Minabu hawa nĩkaisbumawẽ taeshũ tsuabũra nĩkakatsi ikĩ nĩkakubaĩshãkanikiki. Hakia tsuabũra nĩkakatsi ikabuma hau nĩkayamakubaĩshanũbũwẽ”, akĩ ea haska waniki.
EZK.18.1	Ana Senhor Deusũ ea hãtxa wakĩ yuikĩ: 
EZK.18.2	“Israelĩ enabũ hatũ beya txakabu atiani habias txibãkĩ heneama yuikĩ: ‘Uva bimi bũkash pia keska wakĩ hatũ epabũ txakabuwakubainaibu hatũ sheta masheshai keskai hatũ bakebu nuitapai bika tenekubaĩmisbuki’, haska hãtxai haskakĩ Israelĩ enabũ haska yui beshtekeriabumamẽ? 
EZK.18.3	Ea ẽ Senhor Deus ẽ hiweawẽ taea ibubis ẽ yubakairã, matubu Israelĩ enaburã, na haskakubainaibu hãtxa henetã ana txĩtũkirã mã yuiama ikũkaĩshanaii. 
EZK.18.4	Huni inũ aĩbu dukũ ẽ dami waniwẽ taea dasibibu enaski, hatũ ibubu inũ hatũ bakeburã. Haskawẽ taea haratutũra txakabuwatã ibubis hawẽ txakabuwẽ taea mawakubaĩshãkanikiki, ẽ hatu kupiarã.
EZK.18.5	Hamẽ huni pepabu ikirã, eskamisbuki. Parananaĩsma inũ txanitxakaisma ikubaĩmisbuki. 
EZK.18.6	Hawenabũ beya mati meribi anushũ yushibu dami kẽwaĩbu anushũ hatubetã pi txakabukũkaĩsma inũ, kanekĩ Israelĩ enabũ mekenika yushibu txani duawai haki txiti isma inũ, hatu dapi hiweabu hatũ aĩ hawa hatu meĩsma inũ, hawẽ aĩ himi ikai txutaisbumarã, 
EZK.18.7	ha dikabi, hawa tsua itxakawaisma inũ, hunĩ diria ma pakakẽ hawẽ mabu biaĩma huni pepabũ hawẽ mabu hatu ana inãmisbuki. Hawa betsa taska hatu yumetsuamarã, hanushũ nuitapai buniaibu hawẽ piti hatu pimamisbuki. Ha inũ, huni betsa tariuma uĩkĩ hatũ tari betsa hatu inãmisbuki. 
EZK.18.8	Ha dikabi pei inãshĩshũ hawena wakĩ ana shekaisbumaki. Hawa tsua bika tenemaisbumaki. Hanushũ hawarawẽ taea yura dabe ha ikaibu kaneama pepawẽ besti hatu unãti wamisbuki. 
EZK.18.9	Ha huni peparã, ẽ yunuti hãtxa inũ ẽ nemati hãtxa shinãkĩ ẽ yusĩti hãtxa dasibi txanima txibãkĩ tsua hatu paraĩsma ha huni pepa kayabibuwẽ taea pe hiwekubaĩshãkanikiki, ẽ hawa hatu kupiamarã. Ea Senhor Deusũ txanima ẽ hãtxa ẽ mestẽwaiĩ.
EZK.18.10+EZK.18.11	Hamẽ ha huni pepabiakẽ hawẽ huni bake betsã hawẽ epã shinã txibãkĩ akama na haska tibi mei txakabukũkaini haska hawẽ bake ẽ uĩtiruki. Hawaira sinatai detenamei inũ, yura betsa tenainã, ha inũ, mati meribi anushũ hawenabũ yushibubu dami kẽwaĩbubetã pikubaĩmis inũ, ha dapi hiweabũ aĩ txutamis inũ, 
EZK.18.12	nuitapaibu inũ hawa hayabuma itxakawakĩ merabewaisma inũ, yura betsa betsapabũ hatũ hawara yumetsumis inũ, huni betsã diria ma pakabiakẽ hawẽ mabu biaĩma ha yaushikĩ ana inaĩsma inũ, mekenika yushibu txani duawakĩ kẽwãmis inũ, hawara betsa betsapa ẽ betxipaiama akubaĩmis inũ, 
EZK.18.13	pei inãyutã ana hawena wakĩ binumakĩ itxapa watã yukamisburã, haskaburã, hiwetirubumaki. Hawara dasibi ẽ betxipaiama akubainaiwẽ taeshũ shanẽ ibubũ hau kupikĩ tenãshanũbũwẽ, tsuã hawa hatu nemamarã. Ibubis ha huni hatũ shinã txakabuwẽ taea mawashãkanikiki, ẽ hatu kupimarã.
EZK.18.14	Hamẽ huni txakabũ bakebia hawẽ epã txakabu akubainai uĩbiakĩ hawẽ hiwea txibaĩsma eskatirubuki. 
EZK.18.15	Mati meribi tibi anushũ yushibu dami kẽwãtã pimisbube itxaisma inũ, kanekĩ Israelĩ enabũ mekenika yushibu txani duawai haki txiti isma inũ, ha dapi hiweabũ aĩ hawa meisma inũ, 
EZK.18.16	tsua itxakawaisma inũ, pei biãyuaya hau pakashũ bishanũ, iwanã, hawẽ mabu betsa biaĩsma inũ, hawara tibi hatu yumetsuismarã, hakia hawẽ piti pashkatã hawa hayama buniaibu hatu inãmis inũ, tariuma nuitapaibu hawẽ tari betsa hatu inãmis inũ, 
EZK.18.17	hawa tsua itxakawakĩ txakabuwaisma inũ, pei inãyutã ana hawena bikĩ shekakĩ yukaismarã, ha hunĩ haska wakinã, ẽ yunuti hãtxa inũ ẽ nemati hãtxa shinãkubaĩkĩ ẽ yusĩti hãtxa txibaĩ hatũ ibubũ txakabuwẽ taea hawa mawama ishãkanikiki, ẽ hatu hiwemakubainarã.
EZK.18.18	Ha inũ, betsarã, hatũ epã hawenabu itxakawakĩ hatu yumetsukĩ kanekĩ txakabu betsa betsapa wakubainaya hawẽ txakabuwẽ taeshũ kupikĩ hau tenãshanũbũwẽ. 
EZK.18.19	Hakia matubu yuka iki: ‘Haskakĩ hawẽ huni bake nũ kupiamamẽ, hawẽ epã txakabuwẽ taeshunã?’ mã ikaya eskaki. Matu yuinũ nĩkakãwẽ. Hawẽ huni bakẽ ẽ yunuti hãtxa inũ ẽ nemati hãtxa shinãkĩ ẽ yusĩti hãtxa txibãkubaini hatu paraĩsma inũ txanitxakaismawẽ taea txanima hiweshanikiki, ẽ merabewakubainarã. 
EZK.18.20	Hamẽ betsarã, tsuãra txakabu besti wakubainai habu besti mawashãkanikiki, ẽ hatu kupiarã. Hatũ epã txakabuwẽ taeshũ hawẽ huni bake hawẽ kupitiwẽ hatu tenãtimaki. Habiaskari wakĩ hawẽ huni bakẽ txakabuwẽ taeshũ hawẽ ibu kupitimariki. Tsuãra pepa akĩ haska Deusũ betxipaimis txibãmisbũ manakuti pepa bishãkanikiki. Hakia tsuãra txakabu betsa betsapa akubaĩmisbũ kupiti txakabu bishãkanikiki”, itã,
EZK.18.21	“Hunibũ txakabuwabiakubaini hatũ txakabu hene keyutã ẽ yunuti hãtxa inũ ẽ nemati hãtxa shinãkubaĩkĩ ana kaneama pepas akubaini hiwekubaĩshãkanikiki, ẽ kupitiwẽ hawa mawamarã. 
EZK.18.22	Ha hunĩ haska txakabu akubaini eã ẽ ana shinãma ha huni pepakĩ ea uĩmaiwẽ taea ana hawa dateama hiwekũkaĩshanikiki. 
EZK.18.23	Hunibu txakabu hatũ txakabuwẽ mawaibu ẽ betxipaiamaki. Hakia shinã betsa wakĩ hatũ txakabu henetã hiweaibu ẽ kupitiwẽ hawa dateama hau hiwekubaĩshanũbũ ẽ betxipaimiski. Ea Senhor Deusũ ẽ hãtxa txanimawẽ ẽ mestẽwaiĩ.
EZK.18.24	Hakia tsuara pepai hiwebiakũkaĩmistũ hawẽ pepa hene keyutã txakabu dasibi inũ hawara ẽ betxipaiama ẽ danãmis akubainaiburã, ẽ hatu kupiama hiweyukũkainai dabanẽ mã shinaĩ? Haskamaki. Haskai pepa hiwekũkainima ẽ ana shinãma ea ikũwaĩ henei txĩtũtã ibubis hawẽ txakabuwẽ taea hau mawanũ ẽ kupishanaii. 
EZK.18.25	Ea ẽ pepa bestiwẽ ẽ matu mekebia matũ shinã txakakĩ mã ea txitemisrã, matu yuinũ nĩkakãwẽ. Matũ yuikĩ: ‘Senhor Deusũ nuku pewakubainamaki’, mã ikaii. Hakia mã Israelĩ enaburã, ẽ eamaki, txakaburã. Hakia ea binumakĩ ea nĩkama mã txakabuwamisbuki. 
EZK.18.26	Huni pepatũ hawẽ pepa henetã txakabukũkainairã, ibubis hawẽ shinã txakabuwẽ taea mawashanikiki, ẽ kupiarã. 
EZK.18.27	Hakia huni txakabũ hawẽ txakabu henetã ana parananãma inũ txanitxakama ikũkaini hawẽ hiwea pashashanikiki, ẽ kupiamarã. 
EZK.18.28	Hamẽ betsarã, tsuãra hawẽ txakabu betsa betsapa unãtã henekĩ shinã betsa watã txanima hiweyushanikiki, ẽ kupiamarã.
EZK.18.29	Ẽ Senhor Deus mã Israelĩ enabũ ekiri yuikĩ: ‘Senhor Deusũ pepawẽ nuku mekeismaki’, mã ikaya haskakĩ ẽ yunutiwẽ ẽ matu pe hiwemaismamẽ? Hakia mã matumamẽ, pepa aki mã hiweismarã? 
EZK.18.30	Mã Israelburã, matu tibi haska mã hiwemiswẽ taea eã ẽ matu unãti watirumamẽ? Ea Senhor Deusũ ẽ hãtxa txanima ẽ mestẽwaiĩ. Ibubis mã ea sinatamabiamis hawẽ taeshũ ẽ matu kupiyamashanũ matũ txakabu dasibi hawaira hene keyurikãwẽ, hamẽ matũ hiwea mã benuyamashanunã. 
EZK.18.31+EZK.18.32	Ea sinatamakubaĩkĩ matũ txakabu haska mã akubainai henetã shinã pepa shinãkĩ yushĩ pepa bena bikubaĩkãwẽ. Tsua mã mawayamanũ, iwanã, ẽ betxipaiamawẽ taea Israelĩ enabuũ, kupia yumaĩ haskai mã mawashanai? Matũ txakabu hene keyutã hiwei perikubaĩkãwẽ, ẽ hawẽ taeshũ ẽ matu kupiyamashanunã. Ana txakabuwama hiwei pe bestikubaĩkãwẽ, akĩ ea Senhor Deusũ ẽ hãtxa txanima ẽ mestẽwaiĩ”, ikaya ẽ hatu yuishuniki, Israelĩ enaburã.
EZK.36.16	Ana bari betsatiã Senhor Deusũ ea hãtxa wakĩ yuikĩ: 
EZK.36.17	“Israelĩ enabu hatũ mai pakea ẽ meribi hatu inãni anu hiweshũ txakabuwakubaini atimapakĩ ea betxipaimama inibuki. Haskai hiwekubaĩkĩ hatũ mai pakea atimapa detsis keska waibũ haskaibu ẽ hatu danãhairaniki. 
EZK.36.18	Hanushũ hatunabu betsabũ hawa hatu wabumabia e iskaũ hatũ mae anushũ hawenabũ hatu detekubainaibu inũ, yushibu dami kẽwaĩ haki beamaibuwẽ taeshũ ea hatuki sinatakawã 
EZK.36.19	ha hiwe txakakubainaibuwẽ taeshũ mai pakea betsa betsapa anu nawabu habũ unãbuma anu eã hatu itxakawayukĩ ẽ hatu sa akĩ keyuniki, hatũ txakabuwẽ hatu kupikinã. 
EZK.36.20	Hakia hanira nawabũ enabu hatu iyukĩ hatũ mae anu hatu bitxitã ẽ kena meribi habukiri yuikĩ: ‘Narã, Senhor Deusũ enabubia hatũ mai pakea anua hatu tashnimabirãkĩ nenu hatu iwenibuki’, hatu akubainaibũ 
EZK.36.21	hatu atxitã iyukĩ mae betsa anu hatu bitxiabũ Israelĩ shenipabũ txakabuwẽ taeshũ nawabũ ẽ kena meribibiakẽ ea hatu yuãmaibu nĩkakĩ uĩ ẽ bika tenehairakubainaii.
EZK.36.22	Haskawẽ taeshũ Israelĩ enabu ea hatu yuishũtãwẽ: Eska Senhor Jeová matu yuikiki, akinã. Israelĩ enabuũ, haska akĩ ẽ kushipa ẽ tashnimashanairã, matu merabewanũ, iwanã, ẽ akamaki. Hakia hanira nawabu anu bushũ ekiri mã hatu txakabu hãtxamakubainai ẽ kena meribi unãkĩ hau habũri ea unãshanũbũ ẽ ashanaii. 
EZK.36.23	Hatu anushũ mã ea txitekĩ yuãbiaya ha nawabu bebũshũ ẽ kena meribi kushipa ẽ hatu uĩmashanaii. Ẽ hatu haska washuna ea uĩ ea besti ẽ Senhor Jeová habũ ea unãkubaĩshãkanikiki. Ea Senhor Deusũ ẽ hãtxa txanima ẽ mestẽwaiĩ. 
EZK.36.24	Mai pakea betsa betsapa anu nawabu tibi anu matu iyunibu anua matu ana ikĩ itxawashũ matũ mai pakea anu ẽ ana matu txĩtũmashanaii, hanu mã ana hiwei bushanũbunã. 
EZK.36.25	Ũpash kayabi beshnahairawẽ matũ beya betsa betsapa detsis keska ẽ matu txukashanaii, mã yushibu dami kẽwaĩ mã atimapamis tibi matu tere akĩ keyukinã. 
EZK.36.26	Matu haska watã huĩti anu shinã bena inũ ẽ yushĩ kushipa bena ẽ matuki mistushanaii, ha matũ huĩti kushi mishki keska tsekatã huĩti nuikipa mistukinã. 
EZK.36.27	Matu merã ẽ yushĩ mistushũ ẽ yunuti hãtxa inũ, ẽ nemati hãtxa inũ, ẽ yusĩti hãtxa mã hawẽ hiwekĩ mã ea uinũbũ ẽ matu txibãmakubaĩshanaii. 
EZK.36.28	Ha mai pakea betsa matũ shenipabu ẽ hatu ibuwamani anu ana mã hiwekũkaĩshanaii, mã hari ana hiwea mã enabuwẽ taea eari ẽ matũ mekenika Deus iriakũkaĩshanaii. 
EZK.36.29	Harishũ matũ beya txakabu betsa betsapa ẽ matu putamashanaii. Matũ shekiwã trigo matu hamẽ ashũkĩ ẽ ana matu buni yunuama ishanaii. 
EZK.36.30	Ha dikabi hau yurabu hiwebaũshũ matu uĩkubainũbũ buni paewẽ mã ana dakeyamashanũbũ matũ mibã hi inũ matũ bai anu mibã tibi bimihaira ẽ matu washũkubaĩshanaii. 
EZK.36.31	Hiwetxakakĩ mã txakabuwakubaini shinaĩ, ea danaĩ mã atimapakubainiwẽ mã ibubis dakekubaĩshanaii. 
EZK.36.32	Israelĩ enabuũ, ea Senhor Jeová ẽ hãtxa txanima ẽ mestẽwaĩ ea nĩkakãwẽ. Na matu eska wakinã, eã ẽ shinanẽ, ẽ matu akamaki. Haska mã betxipaiai keska ibubis mã txakabumiswẽ bika tenei itimaskai dakekubaĩkãwẽ, ibubis ma kẽmiswẽ taearã.
EZK.36.33	Ea Senhor Jeová ẽ ana matu yuiai ea nĩkakãwẽ. Matũ txakabu matu pewakĩ keyutã matũ mae tibi di iki txakabuni ana pewatã ha mae anu mã hiwekubaĩshanũbũ ẽ matu yunushanaii. 
EZK.36.34	Mai pakea hanu matũ ibubu hiwepaunibu anu bari itxapa tsua hanu hiweabumabiakẽ ha hanu hiweabuma anushũ mã ana bai bena wakubaĩshanaii. Tsuabura hanu kapukekĩ mã ha mae uruai matu uĩshãkanikiki. 
EZK.36.35	Habu yuinamekĩ matukiri yuikĩ: ‘Na mairã, bari itxapa hanu tsua hiweabuma ibiani ikis dasibi hawẽruahairaki, Éden anu Deusũ bai hawẽrua wani keskarã. Hatũ mae tibi berãkĩ txakabuwakĩ keyutã henebainibu ikis ana pewatã mishki kenebaũkĩ keyutã hanu ma hiwekanikiki’, akĩ matu yuishãkanikiki. 
EZK.36.36	Hanushũ ha nawabu matu dapi hiweabũ ea unãshãkanikiki. Ha mae berãkĩ txakabuwanibu ẽ ana matu bena wamai inũ matũ yunu bai betsekĩ txakabuwanibu ẽ ana matu banamai kai haska bebũkiri ẽ txanini ẽ Senhor Deusũ ẽ ma matu amai habũ uĩkĩ unãshãkanikiki.
EZK.36.37	Ea Senhor Jeová ẽ hatukiri yuiairã, Israelĩ enabũ habũ ea yukai binumakĩ ẽ hatu pehaira washũshanaii. Haburã, txashuwã shukua pamis keska wakĩ yura itxapa ẽ hatu pawakubaĩshanaii. 
EZK.36.38	Hanu besiaibutiã ea kẽwãkĩ hatũ txashuwã sheni ea kuashunũ ika hatũ txashuwã bekĩ Jerusalém anu itxawakĩ mata wamisbu keskai mae tibi berãbianibu anu ana yura itxapa itxashãkanikiki. Haskaibũ ea ẽ Senhor Deus kushipa hiwea ea unãti wakĩ shinãkubaĩshãkanikiki”, akĩ Senhor Deusũ ea yuia ẽ hatu yuishuniki.
DAN.1.1	Judá enabũ mai pakea anushũ hatu yunui Jeoaquim shanẽ ibuhairakũkaini ma 3 ano kaya Babilônia shanẽ ibuhaira Nabucodonosor hawẽ detenamenikabu itxapabube hikitã Jerusalém kebauni nati ikabu 
DAN.1.2	hawenabu hau hatu atxinũ Nabucodonosor Senhor Deusũ henea Nabucodonosor hawẽ detenamenikabubetã Jerusalém atxiabu ha katxu hikikaĩ Judá enabu shanẽ ibuhaira Jeoaquim atxitã hanushũ Judá enabu mai pakea anuabu hawẽ tsuma hatu watã hanushũ hawẽ kushipawẽ Templo anua hawẽ kẽwãti mabu meribi Senhor Deusuna itxapa hau bikĩ itxawanũbũ Nabucodonosorĩ hawẽ tsumabu hatu yunua bikĩ itxawaibũ hunibu pepabu katushũ habu inũ ha mabu meribi Babilônia anu Nabucodonosorĩ hatu bumakĩ Babilônia anu bitxiabu hawẽ yushibu kẽwãti hiwe hanu mabu meketi dĩtu Sinar anu Deus kẽwãti mabu meribi Nabucodonosorĩ hatu arumanikiaki. 
DAN.1.3+DAN.1.4	Ha dikabi Israelĩ enabu hatu iweshĩshũ shanẽ ibubũ enabu inũ mabuya pepabũ enabu anua berunãbu pepabu hawẽrua inũ, hawẽ yura hawa txakabu hayabuma inũ, hawaira tapĩkĩ nĩkatirubu inũ, shanẽ ibũ hiwe hawẽrua anushũ hawa bika teneama merabewakubaĩtirubu hatu katushũ Caldéia nawabũ hãtxa inũ hatũ una kene hau hatu yusĩkubaĩshanũbũ hawẽ hiwe hawẽrua anu hawẽ dayarubu yununika hawẽ kena Aspenaz Nabucodonosorĩ hatu yunua Israelĩ enabu berunãbu unãmakubaĩkĩ berunã huni pepabus hatu katubainima 
DAN.1.5	hanushũ 3 ano ha berunãbu hatu yusĩkubaĩkĩ habias shanẽ ibũ piti inũ nushuti vinho shanẽ ibuhaira inãmisbu shaba tibi hau hatu pimakubaĩshanũbũ Nabucodonosorĩ hatu yunurianikiaki.
DAN.1.6	Judá enabu Daniel inũ, Hananias inũ, Misael inũ, Azarias ha berunãbube 
DAN.1.7	dayaru yununika Aspenazĩ hatu katushũ hawẽ hãtxawẽ hatu kena betsa wakĩ Daniel kena bena wakĩ “Beltessazar” washũ Hananias kena bena wakĩ “Sadraque” washũ Misael kena bena wakĩ “Mesaque” washũ Azarias kena bena wakĩ “Abede-Nego” washũ hatu pima taewaya 
DAN.1.8	shanẽ ibũ piti inũ nushuti vinho pepawẽ txakabui hatũ huĩti detsiskatsi ikama dayaru yununika Aspenaz Danielĩ yukakĩ:
DAN.1.8	—Uiã. Shanẽ ibuhairatũ piti pehairabia hawẽ pitiwẽ yushibubu dami kẽwãmisbuwẽ taeshũ nukũ mekenika Deusũ beya txibãma nũ sinatamatirubuki, txakabuwakinã. Nũ txakabukatsi ikamarã, nuku dabe inũ dabebũ ha piti piyamakubaĩshãpa?— aka 
DAN.1.9	dayaru yununika Aspenaz Deusũ berunãbuwẽ nuimaya 
DAN.1.10	Aspenazĩ Daniel yuikĩ:
DAN.1.10	—Ẽ shanẽ ibuhaira Nabucodonosoriwẽ taea ẽ dateaii. Hawara mã pikubaĩshanũbũ inũ mã nushukubaĩshanũbũ ẽ shanẽ ibũ ea yunushinaki. Berunã betsabu keskama mã imanai babuai ẽ shanẽ ibũ uĩtã matuwẽ taeshũ ẽ shanẽ ibũ ea hatu tenãmatiruki— aka
DAN.1.11	hawẽ hãtxa nĩkatã Daniel inũ, Hananias inũ, Misael inũ, Azarias hau hatu mekekubainũ dayaru yununika Aspenaz yunushina Danielĩ yuikĩ:
DAN.1.12	—Nũ mĩ tsumabuwẽ taeshũ mĩ nuku unãti wanũ ẽ mia ea akaii. Yusu hua besti nuku pimakĩ ũpash besti nuku neshumakĩ 10 shaba besti ha piti hau nuku inãkubainũbũ hatu yunuwe. 
DAN.1.13	Ha 10 shaba binuaya shanẽ ibu pimakĩ habias piti berunã betsaburi pimakubainaibũ nukũ besu inũ hatũ besu uĩkĩ haratura besu pepa binua mĩ unãtiruwẽ taeshũ haska mĩ shinaĩ keska nuku ashãwẽ— aka
DAN.1.14	dayaru yununikatũ Daniel hãtxai hakiri pe shinãtã 10 shaba kaya pitiwẽ hatu unãti wa 
DAN.1.15	ha 10 shaba binukainaya shanẽ ibũ piti berunã betsabũ pikubaini Daniel inũ hawẽ haibuaibũ besu shuai kushipakĩ hatu binuaya 
DAN.1.16	haskaibũ shanẽ ibũ piti nami inũ vinho ha hatu inãma yusu inũ yunu betsa betsapa inũ ũpash besti hau hatu neshumakubainũbũ dayaru yununikatũ hatu yunua haska wakĩ hatu pimakubainaibũ
DAN.1.17	ha 4 berunãbũ Babilônia una kene inũ hatũ beya dasibi unãti hau tapĩ keyunũbũ shinã shabakabi wakĩ dasibi nĩkanika Deusũ hatu wakubaĩkĩ tsuara ushamabia nama keska uĩ inũ usha namakĩ uĩ haska yuinika wakĩ Deusũ Daniel besti unanepa wariakubainaya
DAN.1.18	hatishũ hatu yunuima hatu yusĩkĩ menetã hau ea uĩmai beshanũbũ, iwanã, shanẽ ibuhaira Nabucodonosorĩ hatu yunuima berunãbu dasibi hatu yusĩkubaini ma 3 ano keyuaibũ dayaru yununika Aspenazĩ berunãbu dasibi hatu iyushũ Nabucodonosor bebũ hatu nitxiã 
DAN.1.19+DAN.1.20	habu tibi unãti wakĩ bestibu tibi Nabucodonosorĩ hatu yukakubaĩkĩ hamapai sharabu Nabucodonosorĩ hatu unã keyukĩ Daniel inũ, Hananias inũ, Misael inũ, Azariasĩ berunã betsabu hatu binuhairaibu unãtã hamapai sharabukiri hatu ana yukahairaya hawaira tapinikakĩ unanepabũ shabakabi kemakĩ Babilônia anu mukayabu inũ yushibu yukanikabu dasibi 10 vezes hatu binu keyuabuwẽ taeshũ Daniel inũ, Hananias inũ, Misael inũ, Azarias hatu katua dayashũkĩ taewabainaibũ 
DAN.1.21	Babilônia anu bari itxapa hiwekũkaini Pérsia nawabu shanẽ ibuhaira Cirõ hatu yunu taewabainaya Daniel dayashũriakũkainikiaki.
DAN.2.1	Nabucodonosor shanẽ ibuhairai ma 2 ano kainaitiã usha namakĩ nama betsa betsapa uĩkubainaiwẽ taea datekĩ shinãhairai ana ushatiruma 
DAN.2.2	haskawẽ taea hawẽ nama betsa betsapa hau hawẽ mukayabu inũ, haskashanai bishiwẽ unanikabu inũ, yushĩ yukanikabu inũ, unanepabũ hau hawẽ nama yui benũbũ hawẽ tsumabu yunua bushũ hatu ishũtanabu ha bebũ dasibi mapuabu 
DAN.2.3	shanẽ ibu Nabucodonosorĩ hatu yuikĩ:
DAN.2.3	—Ẽ usha namakĩ uĩshina hawẽ shinã ẽ tapĩpanã hawẽ datei ẽ bika teneaii— hatu wa
DAN.2.4	hatũ Siríaco hãtxawẽ unanepabũ hatũ shanẽ ibu yuikĩ:
DAN.2.4	—Shanẽ ibuũ, habi mĩ hiweyukũkaĩshanaii, hawa beshtekeamarã! Nũ mĩ dayarurã, harakiri mĩ namashina nuku yuiwe, haskara hawẽ shinã nũ mia yuikĩ tapĩmairã— akabu
DAN.2.5	shanẽ ibũ hatu kemakĩ yuikĩ:
DAN.2.5	—Ẽ namashinarã, ma kaĩkaina ẽ hakimaki. Hakia haska namakĩ ẽ uĩshina hakiri mã ea yuikĩ unãmama matũ yura meshte meshte akĩ matu txuri washãkanikiki. Ha inũ, matũ hiwe tibi berãtã hanus maspu washãkanikiki. 
DAN.2.6	Hakia namakĩ hawara ẽ uĩshina inũ haska ẽ namakiri hawẽ pe shinãmati shabakabi mã ea yuiayarã, matu kẽhairawakĩ matu merabehairawakĩ hamapai sharabu mabu ẽ matu inãkuĩshanaii. Haskawẽ taeshũ namakĩ hawara ẽ uĩshina unãtã hakiri ea yuikãwẽ— hatu wa
DAN.2.7	ha katxu unanepabu betsã kemakĩ yuikĩ:
DAN.2.7	—Ẽ shanẽ ibuũ, haska mĩ namashina nuku yuiwe, mĩ nuku yuia haska mĩ namakĩ uĩshina haska ishanai shabakabi nũ mia yuiairã— akabu
DAN.2.8	shanẽ ibũ ana kemakĩ hatu yuikĩ:
DAN.2.8	—Ẽ manakuti mã nĩkashuwẽ taeshũ ea manamayukĩ mã ea nemayukatsis ikaii. Mã ea haska watirurã, ẽ unaiĩ. 
DAN.2.9	Habiaskabiakẽ ẽ namashina mã ea yuiamarã, habias ẽ kupitiwẽ mã nuitapashanaii. Ẽ shinã betsa ea wamakatsis ikĩ unanumas txani hãtxa ea yuinũ— iwanã —yuinamekĩ habias mã shinaiĩ. Haska ẽ namashina besti ea yuitã, hanushũ ha nama ẽ uĩshina haska ishanai mã ea tapĩma nĩkatã ẽ unãshanaii— hatu wa
DAN.2.10	unanepabũ ana kemakĩ yuikĩ:
DAN.2.10	—Hawara mĩ unãkatsis ikai mai hirabi anushũ tsuã haskatã haskakiri mia yuitirumahairaki. Ha dikabi shanẽ ibu betsabu kushipabiakĩ na mĩ yuka ikai keska huni mukayabu inũ, yushibu yukanikabu inũ, huni unanepabu haska hatu yukai hãtxaisbumaki. 
DAN.2.11	Shanẽ ibuũ, hawara mĩ yuka ikairã, bikahairaki. Tsuã mia yuitiru hayamahairaki, yushibubũ besti atiruburã. Hakia haburã, yurabube hiweabumaki— akabu
DAN.2.12	haska waibu hatũ hãtxa nĩkatã sinatahairakĩ Babilônia anu unanepabu dasibi hau hatu tenanũbũ shanẽ ibuhaira Nabucodonosorĩ hatu yunua 
DAN.2.13	haska hatu banabimakĩ keyutã Daniel inũ hawẽ haibuaiburi hatube tenanũ ishũ hatu benabaunaibũ
DAN.2.14	unanepabu tenanũ ika shanẽ ibuhaira mekenikabu yununika hawẽ kena Arioquẽ Daniel betxishũ atxia daewakĩ unãshubira hãtxa beshuniwẽ hãtxa wakĩ 
DAN.2.15	Danielĩ yukakĩ:
DAN.2.15	—Haskakĩ nukũ shanẽ ibuhairatũ hatu tenãkãwẽ, iwanã, hawaira matu yunushumẽ?— aka haskawẽ taeshũ hatu akai Arioquẽ Daniel shabakabi yuikĩ nĩkama 
DAN.2.16	habe hãtxakatsis ikaya Nabucodonosor anu Arioquẽ Daniel iyua hikikaĩ Danielĩ yuikĩ:
DAN.2.16	—Shanẽ ibuhairatuũ, ea nĩkayuwe. Haska mĩ namashina tapĩtã ẽ mia yuitiruki. Shaba bestitxai ea heneyuwe— aka haska wa shanẽ ibuhairatũ nĩkatã:
DAN.2.16	—Peki— aka 
DAN.2.17+DAN.2.18	hanua kaĩkaini hawẽ hiwe anu kai hikishũ Babilônia anua unanepa betsabube hau nuku tenãyamanũbũ, iwanã, hawẽ haibuaibu Hananias inũ, Misael inũ, Azarias Danielĩ hatu yuia: “Hau nuku Deusũ merabewanũ Deus nai anua yukanãkãwẽ”, hatu wa 
DAN.2.19	habias meshu merã uĩmakĩ shanẽ ibũ nama inũ haska ishanai yuiti Deusũ Daniel unãmakĩ keyukẽ haskawẽ taeshũ nai anua Deus kẽwãkĩ 
DAN.2.20	na eska hãtxawẽ Danielĩ yuikĩ:
DAN.2.20	“Deusrã, unanepa inũ kushipa hawena hayaki.
DAN.2.20	Haskawẽ taeshũ Deusũ kena ikibi ika yuikĩ
DAN.2.20	hau kẽwãkubaĩshanũbũwẽ, hawa heneamarã.
DAN.2.21	Hanu bari tibi uitiã inũ bariãtiã ha tashnimamistunã,
DAN.2.21	Deusũ besti atiruki.
DAN.2.21	Haska wamis shũ shanẽ ibu betsa putakĩ nitxĩtã
DAN.2.21	hawẽ shãtukũ shanẽ ibu betsabu tsaũtiruki.
DAN.2.21	Unanepabu unãmamiski.
DAN.2.21	Tsuara tapinika hawaira tapĩmamiski.
DAN.2.22	Hawara tapiã bika huĩti uke merã inũ hawara hunea unãmakĩ keyumiski.
DAN.2.22	Hamapai meshu meranua unã keyuikiki.
DAN.2.22	Shabarã, habia habe ketashameaki.
DAN.2.23	Mĩ ea unanepa wakĩ kushipa waniwẽ taeshũ
DAN.2.23	ẽ shenipabũ mekenika Deus mĩ miarã,
DAN.2.23	mia duawakĩ, benimawakĩ ẽ mia kẽwaiĩ.
DAN.2.23	Haska natiã nũ mia yukashu ikis mĩ ea tapĩmashuki,
DAN.2.23	hawara shanẽ ibũ shinãkĩ bika teneaikiri nuku unãmakinã”, atã
DAN.2.24	Deus kẽwãkĩ keyutã haska Babilônia anua unanepabu dasibi tenãkãwẽ, akĩ shanẽ ibuhairatũ Arioque yunushina anu ana uĩ kashũ Danielĩ Arioque yuikĩ:
DAN.2.24	—Unanepabu nuku hatu tenãmayamawe. Haska namashina inũ haska ishanai shabakabi ẽ yuitiruki. Shanẽ ibuhaira bebũ ea iyuwe— aka
DAN.2.25	haska wa shanẽ ibuhaira Nabucodonosor anu Daniel iyushũ ha bebũ nitxĩshũ yuikĩ:
DAN.2.25	—Shanẽ ibuũ, Judá enabu mĩ hatu iweni anua na huni betxishũ ẽ mia iweshunaii. Mĩ namashina inũ haska ishanai hatũ mia unãmaikiaki— aka
DAN.2.26	hanushũ shanẽ ibuhairatũ Daniel hawẽ kena betsa Beltessazar yukakĩ:
DAN.2.26	—Haska ẽ namashina inũ haska ishanai mĩ ea yuitirumẽ?— aka
DAN.2.27	Danielĩ kemakĩ yuikĩ:
DAN.2.27	—Shanẽ ibuũ, hawara mĩ unãkatsis ikai unanepabu inũ, yushĩ yukamisbu inũ, mukayabu inũ, bebũkiri haskashanai bishiwẽ unanikabu tsuã haska mia yuitirubumahairaki. 
DAN.2.28	Habiaskabiakẽ Deus bestitxai nai anu hiweatũ hawara hunea unãmamiski. Haskanũbariai mĩ shanẽ ibuhairakẽ mia unãmashinaki. Mĩ usha namakĩ hawara mĩ uĩshina ẽ mia unãmaii. 
DAN.2.29	Mĩ dakati anu dakashũ mĩ haska wakatsis ikaikiri mĩ shinãkĩ taewaya hawara hunea unãmamistũ mĩ namaiwẽ mia uĩmashinaki. 
DAN.2.30	Ha dikabi na habias mĩ nama hunea eari ea uĩmariashinaki. Haska ea unanepakĩ yura betsabu ẽ binukĩ taewama hakia mĩ namakĩ uĩshina haska ishanai ẽ mia unãmanũ Deusũ ea unãmashinaki. Mĩ haska shinaĩ mia anu hushũ mia uĩmashina ẽ mia haska tapĩmatiruki.
DAN.2.31	Shanẽ ibuũ, mĩ usha namayarã, mia bebũ ha dami huni itsa ewapa keyatapa txashahaira mese pakea tibi benia nia mĩ uĩshinaki. 
DAN.2.32	Ha damipã bushkarã, mane ouro has pepaki. Hawẽ shutxi inũ hawẽ pũyanã, mane prata has pepaki. Hawẽ puku nashtu inũ hawẽ kishirã, mane bronze kushipaki. 
DAN.2.33	Hawẽ bikeranã, mane ferro due keska kushipaki. Hawẽ taerã, mane ferro kushipa inũ mapu bawa kushipa husiaki. 
DAN.2.34	Mĩ shanẽ ibũ haska uiãyã mati keyatapa anua mishki ewapa bestitxai tsuã hawa mekĩ shutuamabia hamebi tsekei mati anua taramekirãkĩ hawẽ tae tu akĩ txakãtushia ha dami tĩ iki tureke tureke ikaya 
DAN.2.35	hawaira mane ferro inũ, mapu bawa inũ, mane bronze inũ, mane prata inũ, mane ouro ibubis tureke tureke iki mishpui keyushinaki, baritiã shekiwã trigo tsekatã manaũrishũ kata kata aka niwẽ hawẽ shaka sa abaĩkĩ txai bua hawa hawẽ shaka betsa dakama keskairã. Hakia mishkipã ha dami tu aka di iki mishpuaya hanubi ha mishki hawẽ shãtukũ ewakauani mati itamamatã dasibi mai hirabi atxi keyushinaki. Haska mĩ namashinaki, ha haskarã.
DAN.2.36	Usha namakĩ mĩ uĩshinaki. Haska kaĩshanai mĩ unãkĩ tapinũ ẽ mia yuiaii. 
DAN.2.37	Dami bushka mĩ uĩshinarã, habia mĩ miaki. Hau shanẽ ibu betsa betsapabũ mia kẽwãkubaĩshanũbũ mia kushipa wakĩ Deus nai anuatũ mia shanẽ ibuhaira waimawẽ taea shanẽ ibubu betsabu yunukĩ dasibi hatu binukubaini mĩ shanẽ ibu ewapakũkainaii, 
DAN.2.38	hanira yurabu inũ yuinaka inũ nai anua peiyabu hiwemisbu dasibi Deusũ mia ibu wamaimashũ mĩ bushkarã, ha dami ouro bushka keska mia uĩmashinaki. 
DAN.2.39	Mĩ shanẽ ibukũkaini keyui mawakẽ pe beshmas shanẽ ibu betsa mina keskama ishanikiki. Ha shanẽ ibu mawariakẽ hawẽ shãtukũ shanẽ ibu betsa mane bronze keskatũ mai hirabi yunukubaĩshanikiki. 
DAN.2.40	Ha shanẽ ibu mawariakẽ mane ferro kushipa keska shanẽ ibuhaira betsa hushanikiki. Mane ferro hawẽ mastati ewapa keskatũ ture ture akĩ dasibi shanẽ ibu betsabu txakabuwashanikiki, hatu binukinã. 
DAN.2.41	Shanẽ ibuũ, ha dami tae dabe inũ hawẽ mekẽ teshpa tibi mapu bawa ture inũ mane ferro ture husia keska yuiarã, shanẽ ibu bestitxaimatũ yunukubainaibu yununikabu wakĩ pashkatã mane ferro keska kushipa beshmastũ yunukubaĩshanikiki, haska mĩ uĩshinarã. 
DAN.2.42	Hawẽ tae inũ hawẽ mekẽ teshpa sharabu mane ferro inũ mapu bawa haya husia keskarã, ha haska yuiarã, habiatiãri shanẽ ibu kushipa inũ babu ikubaĩshãkanikiki. 
DAN.2.43	Mane ferro inũ mapu bawa husia mĩ uĩshina keska hatũ aĩbu bake bitã habe shanẽ ibube yubakabia ha shanẽ ibu kushipa ikatsi ibiakĩ yununika betsabu daewakubaĩtirubumawẽ taea haska hatuki dasiama ishãkanikiki, mane ferro inũ mapu husitiruma keskairã. 
DAN.2.44	Ha shanẽ ibubũ yunukubainaibutiã shanẽ ibubu betsabu keskama nai anu hiwea Deusũ shanẽ ibu betsa katukĩ yununika kayabi wakẽ tsuã hawẽ shanẽ ibu maema taskama ikũkaĩshanikiki. Shanẽ ibu betsabũ kushipa keyuaya na yununika kayabi niti ikama shanẽ ibupakeshanikiki. 
DAN.2.45	Ha haska mishkiri yuiarã, mĩ uiãyã mati keyatapa anua mishki ewapa bestitxai tsuã meshte meshte akama ibubis tsekekirani mati anua taramekirãkĩ mane ferro inũ, mane bronze inũ, mapu bawa inũ, mane prata inũ, mane ouro haki tĩ ikĩ dasibi mishpu wakĩ keyua keskashanai mĩ shanẽ ibuhaira Deus kushipahairatũ mia unãkĩ mia uĩmashinaki, haska tashninũbariairã. Mĩ namashina txanimahairaki. Ha inũ, ẽ mia nĩkamakĩ yuiairã, txanimariki— aka
DAN.2.46	haska wa nĩkatã Daniel bebũ shanẽ ibuhaira Nabucodonosor dãti iki maiki beti itã hanushũ inãkuĩ inãtã sheni inĩti hau kuashunũbũ hawẽ tsumabu yunua haska yunua akĩ keyuaibũ 
DAN.2.47	Nabucodonosorĩ Daniel yuikĩ:
DAN.2.47	—Na nama hunea tsuã atiruma ẽ mia hawa unãmakĩ yuiamabia mĩ ea tapĩmashũwẽ taea txanimahaira matũ mekenika Deus kushipakũkaĩkĩ yushibubu dasibi binuhairaikiki. Shanẽ ibubu dasibibũ shanẽ iburiki, hawara hunea hãtxa unãmamisrã— atã
DAN.2.48	hanushũ hatu binumakĩ keyukĩ hau Daniel kẽwãkubaĩshanũbũ mabu inãkuĩ hawẽrua itxapa inãtã maewã Babilônia mai pakekauana yununika washũ habetã unanikabu hatũ shanẽ ibu washũ hawẽ dayarubu dasibi shanẽ ibuhaira Nabucodonosorĩ Daniel hatu binumashĩkẽ 
DAN.2.49	hawẽ habuaibu shinãkĩ Danielĩ shanẽ ibuhaira hawẽ haibuaibu hatu yukashuna maewã Babilônia mai pakekauana anu haburi shanẽ ibu wamaima hanushũ hatu mekekĩ hau hatu yunukubaĩshanũbũ Sadraque inũ, Mesaque inũ, Abede-Nego shanẽ ibuhairatũ hatu yunua hanu hawẽ haibuaibu dayakubainaibũ shanẽ ibũ hiwe ewapa hawẽrua anu shanẽ ibuhaira merabewamisbube Daniel hari tsaua dayakũkainikiaki.
DAN.3.1	Hanushũ hatũ shanẽ ibuhaira inũ hawẽ mekenika yushibubukiri dasibibu hatu shinãmati dami wakĩ hawẽ keyatapa 27 metro inũ hawẽ hashpa 2 metro inũ 70 centímetro mane ouro dami watã hau Babilônia mai pakekauana mapãpa hawẽ kena Dura anu hau nitxĩshanũbũ shanẽ ibuhaira Nabucodonosorĩ hatu yunua mane dami pewanikabũ nĩkatã haska hatu yunua akubaĩkĩ ma keyushunabu 
DAN.3.2	mai pakea ewapa shanẽ ibubu tibi inũ, detenamenikabũ shanẽ ibubu tibi inũ, mai pakea hatiuma província shanẽ ibubu tibi inũ, hatu merabewakĩ hatu yusĩ pewamisbu tibi inũ, shanẽ ibũ pei mekenikabu tibi inũ, unanepabu mekenãbu tibi inũ, hamapai sharabu shanẽ ibu beshmas tibibũ ha dami hatu amaima kẽwãkĩ hau shabakabi wai benũbũ Nabucodonosorĩ hawẽ tsumabu yunua hatu yuitãshinabu 
DAN.3.3	dasibi hatu kenashina ha shanẽ ibubu beake beakeshina kẽwaĩ besinũ ika ha dami bebũ ma itxai keyuabũ 
DAN.3.4	besi taekĩ hatu banabimati huni betsã hui kushipawẽ hatu yuikĩ: “Yurabu shukuabu tibi anua inũ hãtxa betsa betsapawẽ hãtxamisbu tibi anua hunibu tibibuũ, pes shũ ea nĩkakãwẽ. 
DAN.3.5	Trombeta inũ, teperewe inũ, buzina inũ, lira inũ, saltério inũ, gaita inũ, mimawati tibi mawaibu nĩkatã dãti iki beutã mane ouro shanẽ ibuhaira Nabucodonosorĩ hatu dami wamashina kẽwãkãwẽ. 
DAN.3.6	Hamẽ tsuabura ha dami kẽwaĩ mã dãti iki beutã kẽwãbumakẽ haburã, hawaira txi here hi ikai anu matu urẽkanikiki. Uĩrakãwẽ”, hatu wa
DAN.3.7	hanu itxai keyuabũ ha mimawati mawaibũ nĩkai dãti iki beutã mane ouro dami kẽwãkĩ keyuaibũ
DAN.3.8	Caldéia nawabu Judeubuki sinatamis betsa ma hanu hatu pewashuna haska shinaĩ hatu txitekatsi shanẽ ibuhaira Nabucodonosor bebũ mapushũ 
DAN.3.9	yuikĩ:
DAN.3.9	—Shanẽ ibuũ, habi mĩ hiweyukũkaĩshanaii, hawa beshtekeamarã! Mĩ kena hau shinãkubaĩshanũbũwẽ! 
DAN.3.10	Mimawati mawaibu dasibibũ nĩkatã dãti iki beutã mane ouro dami hawaira hau kẽwanũbũ mĩ ma hatu yunushuki. 
DAN.3.11	Tsuabura ikabumakẽ txi here hi ikai anu hau hatu urenũbũ mĩ hãtxariashuki. 
DAN.3.12	Hakia Judeubu betsabu Babilônia mai pakekauana mekekĩ hau hatu mia yunushũkubaĩshanũbũ mĩ hatu yunuima Sadraque inũ, Mesaque inũ, Abede-Nego habũ mikiri pe shinãbuma mĩ mekenika yushibubu kẽwãbuma mane ouro dami mĩ hatu nitxĩmashina habũ hawa kẽwãbuma nũ uiaiĩ— akabu
DAN.3.13	haska yuiabu nĩkai sinatahairakĩ Sadraque inũ, Mesaque inũ, Abede-Nego hau iwenũbũ Nabucodonosorĩ hatu yunua hatu itãshũ shanẽ ibu bebũ hatu nitxiãbu 
DAN.3.14	shanẽ ibuhairatũ hatu yukakĩ:
DAN.3.14	—Ẽ mekenika yushibubu inũ mane ouro dami ẽ hatu yunua ashiãbu mã kẽwãma ishurã, txanimamẽ? 
DAN.3.15	Mimawati mawaibu nĩkakĩ hawaira mane ouro dami ẽ hatu amashina bebũ dãti iki beutã mã kẽwãtirumẽ, ikisrã? Hakia mã kẽwãmakẽ na habiatiã txi here hi ikai anu matu urẽkanikiki. Haska matu waibũ haratura yushinẽ matu mekekĩ piskumatirumẽ?— hatu wa
DAN.3.16	Sadraque inũ, Mesaque inũ, Abede-Negõ kemakĩ yuikĩ:
DAN.3.16	—Ha dami kẽwãtikiri nũ mibe haska hãtxa hayamaki. 
DAN.3.17	Txi here hi ikai inũ dasibi mĩ nukũ shanẽ ibũ nuku txakabuwakatsis ikai nukũ Mekenika Deus nũ kẽwãmistũ nemakĩ nuku binumatiruki. 
DAN.3.18	Hakia nuku merabewamabia shanẽ ibuũ, mianã, uĩrahairawe. Mĩ yushibubu nũ kẽwãma inũ mane ouro dami bebũ hawa dãti ishũ nũ kẽwãmariki— akaibuwẽ taea
DAN.3.19	haska hãtxa wakĩ yuiabu Nabucodonosorĩ nĩkatã hatuki sinata txakayamai hawẽ besu tashipe iki keyutã mai kini keru anu txi kuabu here hi hi ikai anu urẽmisbu anu hatũ beya binumakĩ ana 7ki karu itxapa napukĩ hau keti wakĩ hi a txakayamanũbũ hatu yunua keti wabu dekeĩ keyua mesea daka hi hi ikai anu 
DAN.3.20	Sadraque inũ, Mesaque inũ, Abede-Nego tapu manaũrishũ txi anu hau hatu putanũbũ hawẽ detenamenikabu kushipa datebuma hatu yunua 
DAN.3.21	hatũ daya tari hawẽrua saweabu ha dabe inũ besti huni hatũ mekẽ inũ hatũ tae neashũ manaũrishũ txi dekẽhaira anu hatu putabu 
DAN.3.22	haska shanẽ ibuhairatũ hatu yunuai bebis hawaira akĩ txi dekẽhaira anu detenamenikabũ hatu putaibu here bubikĩ hatu besti menukĩ tenãyã 
DAN.3.23	hakia mai kini anu Sadraque inũ, Mesaque inũ, Abede-Nego neashũ putabu kauani txi dekẽhaira anu tĩ ikaibũ
DAN.3.24	hatu haska waibu uinũ ika hawaira Nabucodonosor benikaĩ e ikĩ hawẽ unanepabũ merabewamisbu yukakĩ:
DAN.3.24	—Huni dabe inũ besti neashũ txi anu putakãshumẽ?— hatu wa
DAN.3.24	habũ kemakĩ yuikĩ:
DAN.3.24	—Haa. Haska wakãshuki— akabu
DAN.3.25	shanẽ ibũ ana hatu yuikĩ:
DAN.3.25	—Haska wabiakãshukẽ eã uĩkinã, huni dabe inũ dabe neakama txi anu mapubaunaibu hawa menui txakabuama ẽ uiaiĩ. Ha betsarã, tsuã ha txi anu ureãma yushibũ huni bake itsaki— ikĩ
DAN.3.26	hãtxakĩ yuikubaini kai, hanu karu kuamisbu kini kesha anu kemashũ hui kushipawẽ hatu kenakĩ:
DAN.3.26	—Sadraque inũ, Mesaque inũ, Abede-Nego Deus dasibi binuatũ tsumabuũ, tashnibirani nenu eanu bekãwẽ— hatu wa, txi here anua ha dabe inũ besti mapekei kaĩbiranaibũ 
DAN.3.27	shanẽ ibuhairatũ merabewanikabu inũ hawẽ shanẽ ibubu beshmasbũ hatu uinũ ika bei ha dabe inũ besti anu itxa mapushũ hatũ yura hawa txĩ hatu metsama inũ, hatũ bu hawa hatu siwakama inũ, hatũ tari hawa menuama ishu uĩkĩ hawa itsa maiai sheteabumakẽ
DAN.3.28	habiatiãri hawaira Nabucodonosorĩ hatu yuikĩ:
DAN.3.28	—Sadraque inũ, Mesaque inũ, Abede-Nego hatũ mekenika yushĩ Deus dasibibũ hau kẽwãkubaĩshanũbũwẽ! Habu mawaki dateama hatũ mekenika Deus ikũwaĩ hawara yushĩ betsa bebũ dãti ishũ kẽwaĩsbuma inũ ea ẽ shanẽ ibũ yunuti hãtxa hawa akabumawẽ taeshũ txiwẽ nũ hatu kupiaya hatũ mekenika Deusũ hawẽ nai tsuma yunukĩ hawẽ dayarubu txanima txi nemashũkĩ hatu merabewashuki. 
DAN.3.29	Natiã haska hatu merabewashu keska yushĩ betsã haska watirumawẽ taeshũ eã eskakiri ẽ yunuaii. Yurabu inũ shukuabu betsa betsapa inũ hãtxa betsa betsapa hawẽ hãtxamisbu anushũ Sadraque inũ, Mesaque inũ, Abede-Nego hatũ mekenika Deuskiri hãtxa txakabu tsuãra danaĩ shanẽ ibubũ hawẽ yura bais ashũ meshterabetã hau hatũ hiweri tekekĩ hanus mãtxĩkubaĩshanũbũwẽ— hatu watã
DAN.3.30	txipu Babilônia mai pakekauana anu shanẽ ibũ ha dabe inũ besti daya betsa kushipahaira ana hatu inãkĩ yununikiaki.
DAN.4.1	Bari betsatiã dasibibũ hau tapĩshanũbũ Nabucodonosorĩ hatu banabimakĩ yuikĩ: “Yurabu dasibi inũ shukuabu betsa betsapa tibi inũ, hãtxa betsa betsapawẽ hãtxamisbu mai hirabi anu hiwebaunabu hawa nuitapama unanuma mã hiwekubaĩshanũbũ ea ẽ shanẽ ibuhaira Nabucodonosorĩ matukiri ẽ shinaiĩ. 
DAN.4.2+DAN.4.3	Deus pepa dasibi binuatũ haska betsã atiruma dami itimaska akĩ hawẽ kushipawẽ ea amamis mã uĩtirubuki. Yurabu hiwei hawenabu pa txakayamai hatu yunui shanẽ ibukũkaĩshanikiki, hawa beshtekei heneamarã. Haska dami itimaska betsa betsapa ea ashũkubaini ẽ matu yuikatsis ikai ea nĩkakãwẽ.
DAN.4.4	Ea ẽ Nabucodonosor ẽ hiwe ewapa hawẽruahaira anu unanuma hiwekũkaini enabube piti inũ mabu pepa ẽ hayawẽ taea benimakũkaini 
DAN.4.5	hakia meshu betsatiã ẽ dakati anu daka ẽ usha namaya ha ẽ bika teneaitũ mesehaira ẽ namapã ea uĩma ẽ datehairaniki. 
DAN.4.6	Hanua ẽ nama unãshũ hau haska hawẽ shinã ea yuinũbũ Babilônia anua unanepabũ dasibi hau ea yui benũbũ ẽ hatu yunua bushũ hatu ea iyushunabu 
DAN.4.7	Babilônia anua mukayabu inũ, yushibubu yukamisbu inũ, unanepabu inũ, bishiwẽ unãmisbu dasibi bei ea bebũ mapuabu haska ẽ namakiri ẽ hatu yuia hakia haska hariri yuiti unãbumakẽ 
DAN.4.8	atimas eanu Daniel hua, hawẽ kena betsa Beltessazar ẽ mekenika yushĩ deus keskarã, ha merã habũ mekenika meribi yushĩ hiweshũ unãmakubaĩmis habũ mekenika meribi yushinẽ unãmakubaĩmis haya ea nĩkaya eska ẽ nama ẽ yuiniki: 
DAN.4.9	‘Yushibubu yukamisbu shanẽ ibu Beltessazarĩ, Deus meribi yushinẽ mia unãmakubaĩmiswẽ taeshũ dasibi tsuã unãtirubuma mĩ unã keyuaii, eã ẽ unanã. Haska ẽ nama ẽ uĩshina ẽ mia yuia nĩkatã haska hariri yuiti ea yuiwe. 
DAN.4.10	Dakashũ namakĩ eska ẽ uĩshina ea yuiniki:
DAN.4.10	Mai hirabi namakis hi keyatapahaira ẽ uĩshinaki.
DAN.4.11	Ha dukũ yumei hawẽ yura ewapakũkaini keyatapahairai
DAN.4.11	hawẽ masua nai kuĩ binua
DAN.4.11	mai hirabi txaihaira anushũ dasibibũ uĩbaũtirubuki.
DAN.4.12	Hawẽ pei hawẽrua inũ
DAN.4.12	hawẽ bimi mirimahaira dasibi yurabu inũ
DAN.4.12	yuinakabũ pibiabu teshetiruki.
DAN.4.12	Hawẽ pei namã yuinaka utatirubu inũ
DAN.4.12	hawẽ mebi tibi anu isapã na wakubaini
DAN.4.12	ha hiwẽ dasibibu hiwekubainaibũ
DAN.4.12	ha hi haskaraya haskaratirubuki.
DAN.4.13	Hakia namakĩ ẽ uĩkubainaya nai tsumã uĩkĩ mekenika nai anua butushũ 
DAN.4.14	hui kushipawẽ yuikĩ:
DAN.4.14	Ha hi derashũ hawẽ mebi meshte meshte atã
DAN.4.14	hawẽ pei sirikĩ keyutã hawẽ bimi tsekakĩ keyushũ sa akãwẽ,
DAN.4.14	hanu yuinaka utamisbu inũ isapã na wamisbu hau tashni pashanũbũwẽ.
DAN.4.15	Hakia ha mai anu hawẽ buru inũ hawẽ tapũ henekãwẽ.
DAN.4.15	Mane ferro inũ mane bronze dispi txiwetameyawẽ
DAN.4.15	hawẽ buruki neshashũ bai anu basi mapu anu henekãwẽ.
DAN.4.15	Penaya tibi basnũmã txa akubaina
DAN.4.15	yuinakabubetã basi pikubaĩshanikiki.
DAN.4.16	Hawẽ huni kuinẽ shinã bepukĩ betsa watã
DAN.4.16	yuinakapã shinã keska wa,
DAN.4.16	na haska hawẽ kupiti txakabuwẽ
DAN.4.16	7 ano hiweyukũkaĩshanikiki, iwanã,
DAN.4.17	Deus kushipahaira dasibi hatu binuatũ
DAN.4.17	yurabu tsumashũ tsuara shanẽ ibubu wakatsi ikĩ ibubis katutiruki,
DAN.4.17	yura shukua betsa anu huni hawauma
DAN.4.17	hatu shanẽ ibu wamiski,
DAN.4.17	hatu yunukubaĩti wakinã.
DAN.4.17	Na kupiti hiweabu dasibibũ
DAN.4.17	hau tapĩshanũbũ hawẽ nai tsuma meribibu yununiwẽ taeshũ
DAN.4.17	ha nai tsuma uinikatũ mekenikabũ
DAN.4.17	nũ mia ma banabimaii,
DAN.4.17	ea wa ẽ nĩkashinaki.
DAN.4.18	Na eska namakĩ ẽ ea shanẽ ibuhaira Nabucodonosorĩ ẽ uĩshinaki. Hanira ẽ hatu yunumis anu unanepabu hiweabũ haska hariri unãbumahairaki. Hakia Deus meribitũ yushĩ kushipa mĩ hayawẽ taeshũ na nama hawẽ unãmati miã mĩ unaiĩ’, haska ikis ea yuiriwe”, ẽ wa
DAN.4.19	hanua Daniel hawẽ kena betsa Beltessazar haska yuiai nĩkatã hawaira hawẽ shinã merã txakabu shinaĩ pes nia datehairai mesei hawa hãtxakatsis ikamakẽ hakia ea ẽ shanẽ ibuhairatũ yuikĩ: “Beltessazarĩ, haska ẽ namashina inũ haska hakiri mĩ ea yui keyutiruwẽ dateyamawe. Haska mĩ shinaĩ ea yuiwe”, ẽ wa Beltessazarĩ ea kemakĩ yuikĩ: “Ẽ shanẽ ibuũ, mĩ nama pemahaira mĩ uĩshina mĩ ea yuimakatsis ikairã, haska mĩ namashina ikirã, hau miki sinataibu ishanũbũwẽ”, itã 
DAN.4.20	“Ha hi mĩ uĩshina ewai ewapai keyatapai nai kuĩ binua mai hirabi txaihaira anushũ dasibibũ uĩbaũtirubu 
DAN.4.21	inũ hawẽ pei hawẽrua inũ hawẽ bimi mirimahaira dasibibũ pibaũtirubu hanu yuinaka utamisbu inũ hawẽ mebi tibi anu isapã na wamisburã, 
DAN.4.22	haskarã, shanẽ ibuũ, ha hi keskarã, habia mĩ miaki, ewai mĩ ma kushipahairairã. Hatu detekubaĩkĩ hatũ mae tibi atxikubaĩkĩ nai kuĩ mĩ binua keskaki. Hanira mai hirabi anu mĩ hatu yunumisrã, haki. 
DAN.4.23	Ha inũ, mĩ uiãyã nai tsumã uĩkĩ mekenika nai anua butushũ yuikĩ: ‘Ha hi derakĩ di ashũ txakabuwakĩ keyukãwẽ. Hakia ha mai anu hawẽ buru inũ hawẽ tapũ henekãwẽ. Mane ferro inũ mane bronze dispi txiwetameyawẽ hawẽ buruki neshatã basi bai anu henekãwẽ, penaya tibi basnũmã txa akubaina yuinakabubetã 7 ano basi pikubaĩshanai haska yuiarã. 
DAN.4.24	Na haska keska mĩ ikũkaĩshanai keska wakĩ mia pewakatsi ikĩ Deus kushipa dasibi hatu binuatũ na kupitiwẽ mia akatsi ma mia yunuaki. 
DAN.4.25	Mĩ shanẽ ibubiakẽ txai tari yurabu pashkatã mĩ hiwenũ mia nitxiãbu inabube hiweshũ ina awa keskakĩ basi mĩ pikubaĩshanaii, basnũmã mĩ yura txa akubainarã. Deus kushipahaira dasibi hatu binua yurabũ shanẽ ibu hatũ tsuara shanẽ ibu wakatsis ikĩ hatu betxipaikĩ katumis mĩ tapĩriama yuinaka keskai 7 ano hiwekũkaĩkĩ atimas tapĩtã mĩ unãshanaii. 
DAN.4.26	Hawẽ buru inũ hawẽ tapũ mai anu hau henenũbũ hatu yunuaya Deus besti kushipa kayabi haya unãtã txĩtũkirã mĩ ana shanẽ ibuhaira ikũkaĩshanaii’, haska Deus kushipakiri unainã. 
DAN.4.27	Haskawẽ taeshũ shanẽ ibuũ, ẽ hãtxa mĩ ea txibãtirumẽkaĩ, ea nĩkawe. Ana nĩkaismama pepas akubaĩwẽ. Mĩ txakabu henekubaini nuitapaibuwẽ nuikũkaĩshãwẽ. Haska wakubaini unanuma hiwei mĩ mabuyapakeshanimẽkaĩ, mia kupiamarã”, anikiaki.
DAN.4.28	Shanẽ ibuhaira Nabucodonosor Danielĩ banabimaima keska akĩ habias Deusũ kupikubainikiaki, hawa kaneamarã. 
DAN.4.29	Hanua ano bestitxai kaya Babilônia anu hawẽ hiwe hawẽrua keyatapahaira masapa anu nikaũkĩ uĩbauni ibubis kẽkĩ hawẽ merabewanikabu Nabucodonosorĩ 
DAN.4.30	hatu yuikĩ: “Babilônia mae ewapahaira hawẽrua uĩkãwẽ. Ẽ maewã uĩkĩ ẽ kushipa hau shinãkubaĩshanũbũ shanẽ ibukĩ nenushũ ẽ hatu yunukubainũ, iwanã, na maewã hawẽrua ẽ kushipawẽ ẽ hatu amakubainimaki”, hatu wai
DAN.4.31	hãtxai heneriamakẽ nai anua hãtxa tashnikĩ yuikĩ: “Shanẽ ibu Nabucodonosorĩ, eskaki, nĩkawe. Mĩ shanẽ ibumisrã, ana minamaki. 
DAN.4.32	Tari mĩ benãta hiwenũ minabũ mia nitxĩshãkanikiki. Inabube hiweshũ ina awa keskakĩ basi mĩ pikubaĩshanaii. Deus kushipahaira dasibi hatu binuatũ yurabu shukuabu tibi manibaunabu yunukĩ tsuabura shanẽ ibu wakatsi ikĩ ibubis katutiru mĩ tapĩriama yuinaka keska 7 ano hiwekũkaĩkĩ atimas tapĩtã mĩ unãshanaii”, akaya
DAN.4.33	hawaira haska yuima keska hawẽ kupiti banabimaima taekaĩkĩ hawẽ shinã yuinakapã shinã keska wawẽ taeshũ hawenabũ Nabucodonosor putakĩ nitxiãbu ina awa keskakĩ basi pikubaini basnũmã hawẽ yura txa akubaina, hawẽ bu inũ hawẽ mẽtsis ewai txaihairai tete pei inũ hawẽ hũtsis keskanikiaki.
DAN.4.34	Nabucodonosorĩ ana yuikĩ: “Deusũ ea kupini hanu ea menekĩ dasibi ea betsa waya ea Nabucodonosor naiuri teskãtã ẽ uiãyã ẽ shinã pepa ana eki hikimakĩ kaya waya Deus kushipa hatu binu keyua hiwei ikibi ika eã duawakĩ kẽwãkĩ yuikĩ:
DAN.4.34	‘Yurabu hiwea pakubainaibu
DAN.4.34	Deus shanẽ ibukũkaĩkĩ
DAN.4.34	hawẽ kushipawẽ hatu yunukubaĩshanikiki,
DAN.4.34	hawa beshtekei heneamarã.
DAN.4.35	Ha bebũ mai hirabi anu hiwebaunabu hawaubumaki,
DAN.4.35	hawa kushipa hayabumarã.
DAN.4.35	Nai anu inũ mai anu hawẽ shinanẽ haska shinaĩ besti aki hiwemiski.
DAN.4.35	Tsuãra hawẽ kushipa nemakĩ yuikĩ:
DAN.4.35	Mĩ haska wai ikai? akĩ tsuã yukatirumaki’, itã,
DAN.4.36	Habiatiãri ẽ shinã pepa ana eki hiki keyuaya enabu ewẽ benimai ana eki dasishũ dasibibũ hau ea pe shinãkubaĩshanũbũ ẽ hãtxa nĩkakĩ ikũwaĩbuwẽ taea shanẽ ibuhairai ẽ ana taekainimaki. Ẽ yusinã merabenanikabu inũ ẽ shanẽ ibu beshmasbũ ea benai beshũ enabu Caldéia nawabu dasibi ẽ ana hatu yunukubaĩshanũ ea ana nĩkakĩ taewabainimabuki, ha dukũ ẽ kushipani keskama ana kushipa binuawẽ yunukubainirã.
DAN.4.37	Ibubis kẽkubainaibu hatu nese wakĩ pepa wamis inũ txanima akubaĩmiswẽ taeshũ nai anu shanẽ ibu Deus duawakĩ hawẽ hãtxa nĩkakĩ ea ẽ Nabucodonosorĩ pepawakĩ shabakabi ẽ kẽwãkubainaii”, hatu wani unanuma hiwekũkaini mawanikiaki.
DAN.5.1	Bari itxapa ma kaya Babilônia shanẽ ibuhaira betsa Belsazarĩ hatu pimakĩ hatu besimanũ, iwanã, 1.000 hawenabu yununika shanẽ ibubu shukua tibi anua hau benũbũ hatu yunua bukubaũkĩ hatu yuikubaũtãshinabu dasibi ma bei keyushĩshũ shanẽ ibu hatubetã pikĩ uva vinho itxapa akubaĩkĩ 
DAN.5.2+DAN.5.3	shanẽ ibuhaira ma paeã benimakĩ Jerusalém Templo anua mane ouro inũ mane prata kẽtxa itxapa hawẽ hutxi Nabucodonosorĩ hatu bemani hau bitãshũ haki vinho hatu amabaunũbũ Belsazarĩ hawẽ dayarubu yunua bushũ kẽtxa dasibi itxawatãshũ shanẽ ibuhaira inũ, hawẽ aĩbuaibu inũ, hawẽ nãtakea aĩbuaibu inũ, dasibi habetã piaibũ Jerusalém Templo anua kẽtxa benibuwẽ vinho aki 
DAN.5.4	paẽshũ hatũ yushibu ouro inũ, prata inũ, bronze inũ, ferro inũ, hi inũ, nẽkati dami wanibu kẽwaĩbũ
DAN.5.5	habiatiãri hunĩ mekẽ besti tashnishũ kene petxiuri bĩ dekuabu tsaua shabakã dĩtu kene hushupa anu kenekĩ taewaya ha mekẽ besti shanẽ ibuhaira Belsazarĩ uĩ 
DAN.5.6	datei besu hushuhairatã hawẽ yura hirabi saki saki ikĩ 
DAN.5.7	bis bis ikĩ Babilônia anu yushĩ yukamisbu inũ, unanepabu inũ, bishiwẽ unãmisbu hatu kena beabu kene metukĩ hatu yuikĩ:
DAN.5.7	—Ha kene tsuãra yuikĩ unãtã hariri hãtxa yuia mã ea tapĩmarã, shanẽ ibũ tari tashi hushinipa sawemashũ ouro mane teumatã shanẽ ibui ea katxu tsaumis anu ha dabe inũ besti shãtukũ yunui tsaumisbu anu ẽ tsaũshanaii— hatu wa
DAN.5.8	unanepabu shanẽ ibu dayashũmisbũ dasibi hikibirã hakia ha dĩtu kene hushupa anu hawara kenea unãtã hariri yuibaĩti tsuã shanẽ ibu tapĩmatirubumawẽ 
DAN.5.9	taea shanẽ ibuhaira Belsazar ana datehairai hawẽ besu hushui keyukẽ hawẽ yununikabũ uĩ hawawẽ haska watima ikaibũ 
DAN.5.10	shanẽ ibuhaira inũ habetã piaibu bibiski ikaibũ shanẽ ibũ ewã nĩkatã hikikirã yuikĩ:
DAN.5.10	—Shanẽ ibuũ, habi mĩ hiweyukũkaĩshanaii, hawa beshtekeamarã! Haskaira hawẽ datei besu hushua dakayamawe. 
DAN.5.11	Hanu mĩ yunu keyumis anu huni betsa Deus meribitũ yushinẽ unãmakubaĩmis mĩ huni hayaki. Mĩ hutxi hiwea shanẽ ibuaitiã yushibubu keska hawẽ shinã hawa hunema shabakabi inũ tapinika inũ unanepakĩ ha hunĩ hatu unãshũkubainiki. Haskawẽ taeshũ nukunabu mukayabu inũ, yushĩ yukamisbu inũ, unanepabu inũ, bishiwẽ unãmisbu hatu mekei hau shanẽ ibukũkaĩshanũ mĩ hutxi shanẽ ibuhaira Nabucodonosorĩ ha huni katuniki, 
DAN.5.12	hawẽ kena Danielbiakẽ kena betsa wakĩ Beltessazar wanirã. Hawara namabu hakiri unãtiru inũ, hunea hãtxa hatu unãmakĩ yusĩtiru inũ, hawara itimaskabiakẽ pewatiru shinã shabakabi hawaira tapĩkĩ unãmamis yushĩ haya ikũkainiki. Daniel menã kenariwe. Ha hushũ ha dĩtu kene hushupa anu hawara kene nea haska yuitikiri mia unãmashanikiki— aka
DAN.5.13	hawẽ ewã hãtxa nĩkatã hau Daniel iweshunũbũ Belsazarĩ hatu yunua Daniel iweshunabu shanẽ ibuhaira bebũ nia Belsazarĩ yukakĩ:
DAN.5.13	—Judá enabu atxitã Jerusalém anua ẽ hutxi Nabucodonosorĩ hatube mia iwenirã, mĩ habiamẽ, Danielrã? 
DAN.5.14	Mikiri ea yuikinã, Deusũ Yushĩ kushipa mĩ haya mĩ shinã shabakabihaira inũ, hawaira tapinika inũ, mĩ unanepakiaki. 
DAN.5.15	Eskawẽ taeshũ ẽ shanẽ ibuai anua enabu huni unanepahairabu ẽ hatu kena beshũ na kene unãkĩ betsã ea hawa yuiamahaira ikãshuki, ha hãtxa unãkĩ tapiãmarã. 
DAN.5.16	Habiaskabiakẽ hunea hãtxa hatu unãmakĩ hawara itimaskabiakẽ mĩ pewatiru mikiri yuiaibu ẽ nĩkashuki. Ha dĩtu kene hushupaki kene nea yuikĩ unãtã hariri yuitikiri mĩ ea yuĩkĩ unãmaya shanẽ ibũ tari tashi hushinipa sawemakĩ ouro teuti sawematã dabe inũ besti shanẽ ibũ yunui tsaumis anu ebe ẽ mia tsaũkĩ shanẽ ibu washanaii— aka
DAN.5.17	hanushũ Danielĩ kemakĩ yuikĩ:
DAN.5.17	—Shanẽ ibuũ, mĩ ea haska inãkuĩ yuiairã, huni betsa inãtã ashãwẽ, mĩ hiwe pepa anu shanẽ ibumakinã. Hakia eanã, ha dĩtu kene hushupa anu kene nea unãtã hariri yuia ẽ mia unãmaii.
DAN.5.18	Ẽ mia yuishunai ea nĩkawe. Hawẽ hãtxa nĩkakĩ dasibibũ hau hawẽ kena unãkubaĩshanũbũ mĩ hutxi Nabucodonosor kushipa wakĩ Deus kushipa dasibi hatu binuatũ shanẽ ibuhaira wanishũ duawakubainiki. 
DAN.5.19	Hawẽ kushipa Deusũ ma inãniwẽ taea yurabu shukuabu tibi inũ hãtxa betsa betsapawẽ hãtxamisbu mĩ hutxi bebunua datei saki saki ipaunibuki. Tsuabura tenãkatsi ikĩ tenãkubainiki. Tsuabura hau hiweyunũbũ mĩ hutxĩ hatu henekubainiki. Betsa betsapa shanẽ ibu wakubaĩkĩ betsa betsapa hatu nuitapa wakĩ hatu babu wakubainiki. 
DAN.5.20	Hakia ibubis keĩ: “Ea besti pe shanẽ ibui ẽ kushipahairakũkainaii”, iki huĩti kushitã keaĩwẽ taeshũ hawẽ shanẽ ibũ kushipa inũ hawẽ pepa dasibi Deusũ mebiã 
DAN.5.21	hau tari hiweyukũkaĩshanũ nitxiãbu dami betsai yuinaka keskai jumento inamabe hiweshũ ina awa keskakĩ basi pikubaini basnũmã hawẽ yura txa akubaina Deus kushipahaira dasibi hatu binuatũ yurabũ shanẽ ibu hatũ tsuara shanẽ ibu wakatsis ikĩ hatu betxipaikĩ katumis tapĩriama yuinaka keskai hiwekũkaĩkĩ atimas mĩ hutxĩ tapĩkĩ unaniki. 
DAN.5.22	Shanẽ ibuhaira Belsazarĩ, mĩ hawẽ babã mĩ hutxi haskani unãbiai ibubis miari keĩ mĩ pe hiweamaki. 
DAN.5.23	Hakia nai anua Senhor Deuski kashekĩ hawẽ Templo anua hawẽ kẽwãti kẽtxa itxapa hau bitanũbũ mĩ hatu yunua bitãshũ ha besiaibubetã Senhor Deusũ kẽtxawẽ uva vinho akubaĩkĩ matũ dami yushĩ ouro inũ, prata inũ, bronze inũ, ferro inũ, hi inũ, nẽkati dami itxapa wanibu habũ hawa uiãbuma inũ, hawa nĩkabuma inũ, hawa unãbumahaira mĩ hatu kẽwãmashuki. Hakia betsarã, Deusũ besti mia hiwemakubaĩkĩ dasibi mĩ hiwea mia tsuma keyubia mĩ ha kẽwaĩsmaki. 
DAN.5.24+DAN.5.25	Haskawẽ taeshũ ha hunĩ hawẽ mekẽ bestiwẽ na hãtxa MENE, MENE, TEQUEL inũ PARSIM kene netanã, Deusũ yunuaki. 
DAN.5.26	Na haska hãtxa yuiarã, eska yuiaki. Mia yuishunũ nĩkawe. Ha MENE hãtxarã, mĩ shanẽ ibukũkainai shaba tibi mia tanashũ hanu mĩ mawashanai Deusũ ma mia unaĩkiki. 
DAN.5.27	Ha TEQUEL hãtxarã, Deusũ hawẽ tanatiwẽ mĩ shãkama mia tanairã, mĩ hawa pemaki. 
DAN.5.28	Ha PERES hãtxarã, hanu mĩ shanẽ ibukĩ hatu yunubaunairã, Deusũ pashkatã namakis Média nawabu inãkĩ namakis Pérsia nawabu hatu ibuwamashanikiki— aka
DAN.5.29	habiatiãri shanẽ ibuhaira hakiri txakabu yuibia shanẽ ibũ tari tashi hushinipa Daniel sawemashũ ouro teuti sawemakĩ teumatã Belsazarĩ dasibibu hatu yuikĩ:
DAN.5.29	—Dabe inũ besti shanẽ ibũ yunui tsaumis shãtukũ Daniel ma ebe tsauikiki, shanẽ ibu yununikairã— akĩ Babilônia hirabi anu hau hatu yuibaunũbũ hatu yunua
DAN.5.30	habias meshu merã Média nawabu detenamenikabu maewã Babilônia anu hikishũ Caldéia nawa shanẽ ibuhaira Belsazar tenãtã 
DAN.5.31	Babilônia anu Média nawa shanẽ ibu Dario shanẽ ibuhairai taekainikiaki, 62 ano hayarã.
DAN.6.1	Hanu hatu yunubaunai anu hau ha shanẽ ibu beshmaskĩ hatũ mai pakea hau mekekubaĩshanũbũ 120 yununikabu shanẽ ibu Dariõ hatu katutã 
DAN.6.2	hanushũ mai pakea yununikabu hau habũ hatu uĩkĩ pewashũkubainũbũ haskawẽ taeshũ hawẽ shanẽ ibu benui txakabukatsi ikama 3 shanẽ ibubu betsabu hatu binuabu hatu katuriatã hanua shanẽ ibu pewanika betsa Daniel ikũkaini 
DAN.6.3	unanepahairaiwẽ taeshũ dayakĩ ha shanẽ ibu dabe betsa inũ yununikabu beshmasbu dasibi hatu binuaiwẽ taeshũ shanẽ ibuhaira Dariõ shinãkĩ: “Ea katxu Daniel shanẽ ibuhaira ẽ watirumẽkaĩ”, ikaya 
DAN.6.4	haska shinaĩ hãtxai unãtã Daniel danãkĩ: “Danielkiri mĩ shinainã, dayai peismaki”, iwanã, shanẽ ibuhaira yuikatsi ikĩ ha shanẽ ibu beshmas dabe inũ yununikabũ Daniel daya txakai benaibũ hakia Daniel huni pepawẽ taeshũ hawa yunu txakai betxiabumawẽ taeshũ shanẽ ibuhaira Dario Danielkiri hawa txakabu yuiabumabiakẽ 
DAN.6.5	habiaskabiakẽ Danielki sinatakĩ danaĩ yuinamei: “Daniel dayai hawa txakabu hayamawẽ taeshũ nũ ha atirumaki. Hakia hawẽ mekenika Deus kẽwãkubainaiwẽ taeshũ nũ Daniel ha atiruki, txakabuwakinã” ika
DAN.6.6	shanẽ ibuhaira Dariobe hãtxai ha shanẽ ibu dabe uĩkĩ pewanika inũ yununikabu itxapa bui ha bebũ mapushũ yuikĩ:
DAN.6.6	“Shanẽ ibuũ, habi mĩ hiweyukũkaĩshanaii, hawa beshtekeamarã! 
DAN.6.7	Shanẽ ibu beshmasbu inũ, maewã yununikabu inũ, mia merabewanikabu inũ, mia dayashũmisbu nũ itxashũ shinãshinaki. Mĩ shanẽ ibuhairatũ yunuti bena mĩ yunutiru nuku dasibibũ eska nũ shinaiĩ. 30 shaba kaya hamapai yushĩ inũ deus inũ hunĩ hawẽ merabewati tsuã yukatirumaki. Kẽwãkĩ mia besti hau yukakubaĩshanũbũwẽ. Tsuabũra mĩ yunuti hãtxa nĩkakĩ mia akabumakẽ mai kini merã inu betsa leão pubẽ hiweabu anu hau hatu urẽshanũbũwẽ. 
DAN.6.8	Nukũ hãtxa mĩ betxipaiairã, haska hatu yunuwe. Média nawabu inũ Pérsia nawabũ beya tsuã tere akĩ keyutiruma txibãkĩ mĩ yunuti hãtxa mia keneshunabu mĩ kena kenekĩ mestẽwãwẽ, hau tsuã betsa wayamashanunã”, akabu
DAN.6.9	haska wabu nĩkatã hatu yunua ma keneshunabu hatu bebũshũ hawẽ kena shanẽ ibuhaira Dariõ kenekĩ mestẽwãkĩ hatu bisha bisha ashuã 
DAN.6.10	hawẽ yunuti hãtxa bena hawẽ kena kenekĩ Dariõ ma mestẽwãshina Daniel nĩkatã hawẽ hiwe anu kai hikishũ hanu ushamis dĩtu anu Jerusalémkiri uiã shui bepẽ keyutã shaba tibi dabe inũ bestiki Deusbe haskakũkaĩmis keskai hãtxanũ ika dãti ishũ hawẽ huiwẽ kẽwãkĩ Deusũ merabewati yukakĩ taewaya 
DAN.6.11	habiatiãri Danielĩ hiwe anu hatiri shanẽ ibubu hikibaĩ hawẽ huiwẽ kẽwãkĩ Deusũ hau merabewanũ Danielĩ yukai nĩkatã 
DAN.6.12	tashnibaini hawẽ yunuti hãtxakiri Dariobe hãtxanũ ika bushũ ha bebũ mapushũ yuikĩ:
DAN.6.12	—30 shaba kaya hamapai yushĩ inũ, deus inũ, hunĩ hawẽ merabewati tsuã yukatirumaki. Kẽwãkĩ mia besti hau yukakubaĩshanũbũwẽ. Tsuabũra mĩ yunuti hãtxa nĩkabuma mai kini merã leão pubẽ hiweabu anu hau hatu urẽshanũbũwẽ, akĩ mĩ haska hatu dasibi banabimashinaki, txanimamẽ?— akabu
DAN.6.12	hatu kemakĩ Dariõ yuikĩ:
DAN.6.12	—Habiaskaki. Média nawabu inũ Pérsia nawabũ beya tsuã tere akĩ keyutiruma txibãkĩ ẽ yunuti hãtxa hau akĩ keyukubaĩshanũbũwẽ— hatu wa
DAN.6.13	hanushũ ana yuikĩ:
DAN.6.13	—Judá enabu Jerusalém anua hatu iwenibu betsa Daniel miki mesekĩ mĩ hãtxa nĩkama inũ mĩ yunuti hãtxa mĩ hatu banabimashina hawa nĩkamariki. Hawẽ mekenika Deusũ hau merabewanũ shaba tibi yukamis uĩkĩ nũ nĩkashuki— akabu
DAN.6.14	haska nĩkatã huĩti nishmahairai: “Daniel hau mawayamanũ hawawẽ ẽ merabewatirumẽ? pashawakinã”, ikĩ Dariõ benabaũkĩ bari hikiriama hawẽ yunuti hãtxa keneshinabu maewakatsis ikĩ Dariõ bika teneaya 
DAN.6.15	hakia ha habias yununikabu ana beshũ ha bebũ mapubaũshũ Dario yuikĩ:
DAN.6.15	—Shanẽ ibuũ, Média nawabu inũ Pérsia nawabũ beya txibãkĩ hawẽ nemati inũ hawẽ yunuti hãtxa kenea nĩkama mĩ kenekĩ mestẽwãmis tsuã tere akĩ keyutirumaki, mĩ unãhairairã— akabu
DAN.6.16	hatũ hãtxa nĩkatã hau Daniel itãshũ hau mai kini merã inu betsa leão pubẽ hiweabu anu hau urenũbũ Dariõ hatu yunua Daniel putariabuma Dariõ Daniel yuikĩ:
DAN.6.16	—Mĩ mekenika Deus txĩtuãma nĩkakĩ mĩ kẽwãkubainaitũ hau mia mekenũwẽ, mĩ debuyamanunã— akaya
DAN.6.17	leão pubẽ anu Daniel ureãbu mishki sapa ewapa beshũ ha kini bepukĩ Daniel kupiti tsuã betsã bepẽtiruma wakĩ bĩ dekua txabai tuis tuis ikaiwẽ buyatã hawẽ meitxikiti keneyãwẽ Dariõ tsamiã shanẽ ibu beshmas dabetũ habiaskari wanibuki, mishki bepeãbu unãti shara wakinã. 
DAN.6.18	Hanua hawẽ hiwe ewapa hawẽrua anu shanẽ ibuhaira Dario ka hawa piama samakei mimawaibu nĩkakatsi ikama hawẽ dakatiki daka meshu txaitanai Danielkiri shinaĩ ushama ishĩ 
DAN.6.19	penamahaira shabakiranaya bututã mai kini merã leão hiweabu anu hawaira kaĩ 
DAN.6.20	haki kemashũ kasha teneshũ Daniel kenakĩ yuikĩ:
DAN.6.20	—Daniel, Deus hiweatũ dayaruũ, mĩ mekenika Deus txĩtuãma nĩkakĩ mĩ kẽwãkubainaitũ leão pubẽbu anu mia urẽbiabũ nemakĩ mia mekeshinamẽ?— aka
DAN.6.21	kini uke merãshũ Daniel benimakĩ hui kushipawẽ kemakĩ yuikĩ:
DAN.6.21	—Shanẽ ibuũ, habi mĩ hiweyukũkaĩshanaii, hawa beshtekeamarã! 
DAN.6.22	Hawẽ nai tsuma ẽ mekenika Deusũ yunua hau ea txakabuwayamanũbũ leão pubẽbu hatu nemakĩ hatũ kesha bepua ea hawa meama ishiãbuki. Kanekĩ mikiri ẽ hawa txakabuwama ishiã Deusũ unaĩkiki— aka
DAN.6.23	haskawẽ taea benimahairakĩ kini meranua dispiwẽ hau Daniel mapemanũbũ shanẽ ibuhaira Dariõ hatu yunua ma mapemabu hawẽ mekenika Deus ikũhairawaiwẽ taeshũ hawa piama tsua uĩsisma uiaĩbũ 
DAN.6.24	hanushũ ha katxu habũ Danielki txakabuwati shinãshinabu hau hatu itanũbũ Dariõ hatu yunua ha hunibu inũ, hatũ aĩ inũ, hatũ bakebu hatu itãshũ leão pubẽ anu hau hatu urenũbũ hatu yunua hatu urẽ urẽ akabu tĩ iriabuma leão ishtxukirã atxishũ hatũ sheta inũ hatũ mẽtsiswẽ hatu hashkakĩ tseka tseka ashũ pikĩ keyuaibũ
DAN.6.25	hanushũ yurabu dasibi inũ nawa shukuabu betsa betsapa tibi inũ hãtxa betsa betsapawẽ hãtxamisbu mai hirabi anu hawẽ yunuti hãtxa hatu bumakĩ shanẽ ibuhaira Dariõ hatu kenemakĩ yuikĩ: “Hawa nuitapama unanuma hiwei mã mabuyakũkaĩshanũ haska ẽ matukiri shinaiĩ. 
DAN.6.26	Hanira ẽ hatu yunubaũmis anushũ Danielĩ mekenika Deus hawa danãma hau haki mesekĩ unãkubaĩshanũbũ matu dasibi ẽ hãtxa ẽ matu yunuaii.
DAN.6.26	Danielĩ mekenika Deus hiweaki, ikibi ikarã.
DAN.6.26	Shanẽ ibukũkainai tsuã keyukĩ yamawatirumaki,
DAN.6.26	hawẽ kushipa hawa keyutirumarã.
DAN.6.27	Txakabu anua kaĩmakĩ tsuabura mekekĩ piskumatiruki.
DAN.6.27	Nai anua inũ mai anua dami atimaska akĩ hatu uĩmamiski.
DAN.6.27	Leão pubenẽ mẽtsis nemakĩ Daniel mekekĩ piskumashinaki”,
DAN.6.27	atã dasibibu anu hatu buma akeakenikiaki.
DAN.6.28	Dario shanẽ ibukũkaini inũ txipu Pérsia nawa Ciro shanẽ ibukũkaĩriaitiã shanẽ ibu ha katxu Daniel warianikiaki.
JOL.1.1	Petuelĩ huni bake ẽ Joel na kaka Senhor Deusũ ea hatu yusĩmaniki.
JOL.1.2	Anibu unanepabu inũ nukũ mai pakea anu mã dasibi hiwebaunabuũ,
JOL.1.2	na hãtxa ẽ matu yuiai nĩka peirawakãwẽ.
JOL.1.2	Na txakabu haska huai tenekĩ mã memis keskama ma hayaki.
JOL.1.2	Habias matũ epabu inũ matũ shenipabũ haska ikai uiãma ipaunibuki.
JOL.1.3	Haska ẽ matu yuiai natiã ikairã,
JOL.1.3	matũ bakebu dukũ hatu yuikubaĩkãwẽ.
JOL.1.3	Hanushũ habũri hatũ bakebu haska mã tenekubaini
JOL.1.3	hau matukiri yuiriakubaĩshanũbũwẽ.
JOL.1.3	Hanushũ txipu hatũ bakeri kaĩriaiburi
JOL.1.3	hau habias hatu yui heneyamanũbarinũbũwẽ.
JOL.1.4	Shini beshũ yunu inũ,
JOL.1.4	basi inũ, mibã sharabu pei pikĩ keyukĩ henebainaibũ
JOL.1.4	hatiri shini betsa ana bekĩ
JOL.1.4	ha teshe wabaĩshinabu keyuhairakĩ ma yamawashinabuki.
JOL.1.5	Mã paenawãbuũ, bestẽtã uĩkãwẽ.
JOL.1.5	Uva bimi hene ma pema pema akaibu
JOL.1.5	matu mebĩshanaibuwẽ taea
JOL.1.5	vinho anikabuũ, kasharikãwẽ.
JOL.1.6	Detenamenikabu kushipa mirima keska
JOL.1.6	shiniwanã, inu betsa leão bene sheta keska inũ
JOL.1.6	leão yushã makushpia keskayatũ
JOL.1.6	dasibi ẽ mai pakea hirabi ma atxi keyuabuki.
JOL.1.7	Nukũ uva bai nishi txakabuwakĩ keyukĩ
JOL.1.7	nukũ mibã hi figueira senu senu akĩ
JOL.1.7	hawẽ pei inũ hawẽ bitxi daxpikĩ
JOL.1.7	hawẽ mebi metash wakĩ
JOL.1.7	hushu datãbaĩshinabuki.
JOL.1.8	Hamẽ betsarã, beneyakatsi habe yubakaima ma mawakẽ
JOL.1.8	nui tari besha sawea bis bis iki
JOL.1.8	kashakũkaini keskai
JOL.1.9	ẽ kẽwãti hiwe Templo anushũ Senhor Deus kẽwãkĩ
JOL.1.9	inãkuĩti shekiwã trigo duru inũ
JOL.1.9	uva vinho ana hayamawẽ taea
JOL.1.9	nukunabu Deusbe nuku hãtxashunikabu ma kashakubaĩkanikiki.
JOL.1.10	Yunu bai dasibi hawa hayama shaba besti dakaki,
JOL.1.10	mai besti pes daka kashai keskarã.
JOL.1.10	Shekiwã trigo shiniwanẽ pikĩ ma keyukĩ benuabuki.
JOL.1.10	Uva nishi bana ma shanai keyuaki,
JOL.1.10	hawa betsa taska besheamarã.
JOL.1.10	Oliva hi pei dasibi ma pashĩ keyua dakariaki.
JOL.1.11	Mã dayakapa bai anu dayanikabuũ,
JOL.1.11	matũ uva bana inũ matũ shekiwã trigo inũ cevada bai anu
JOL.1.11	mã banamis matũ mibã dasibi
JOL.1.11	ma benui keyukẽ
JOL.1.11	mã hania ana tsekatimawẽ taea
JOL.1.11	punu nuka kashakubaĩkãwẽ.
JOL.1.12	Uva nishi dasibi shanai keyua
JOL.1.12	figueira mibã hi shanai hawẽ pei niri iki keyui
JOL.1.12	hawẽ bimi ma benuaki.
JOL.1.12	Bimi batapa maçã inũ, banĩ inũ,
JOL.1.12	bimi betsa bai anua hi bimiya dasibi
JOL.1.12	ma shanai keyuawẽ taea
JOL.1.12	haska keskariai yura dasibibũ hatũ benima pae
JOL.1.12	ma benukĩ keyuriabuki.
JOL.1.13	Matu mã nukunabu Deusbe hãtxashunikabuũ,
JOL.1.13	Senhor Deus kẽwãti hiwe Templo anu dayakĩ
JOL.1.13	shekiwã trigo duru inũ
JOL.1.13	uva vinhowẽ nukũ mekenika Deus
JOL.1.13	hawẽ txi tapu anushũ
JOL.1.13	mã ana inãkuĩtirubumaki.
JOL.1.13	Haskawẽ taea matũ tari pepa pekatã
JOL.1.13	nui tari besha sawetã
JOL.1.13	nuitxakayamai kasharikubaĩkãwẽ.
JOL.1.14	Anibu unanepabu inũ
JOL.1.14	nukũ mai pakea anu hiwebaunabu hatu yuikãwẽ.
JOL.1.14	Nukũ mekenika Senhor Deus kẽwãti hiwe Templo hemaĩtĩ anu itxatã
JOL.1.14	samakekĩ hanushũ merabe Senhor Deus yukashãkãwẽ.
JOL.1.15	Ma pemahaira huaya nũ peirakãwã!
JOL.1.15	Senhor Deusũ hanu kupishanai ma kemaikiki.
JOL.1.15	Shaba mesehairatiã nuku dasibibu unãti wakĩ
JOL.1.15	kushipa dasibi binu keyuatũ
JOL.1.15	hawẽ kupitiwẽ yamawabaũshanikiki.
JOL.1.16	Nukũ berubi nukũ piti dasibi nuku mebiaĩbũ
JOL.1.16	nukũ mekenika Deus kẽwãti Templo hemaĩtĩ anua
JOL.1.16	hawa benimati hayama ma keyukũkainikiki.
JOL.1.17	Mai sheshakĩ kerãwãbaĩshũ
JOL.1.17	ha shekiwã trigo heshe banakĩ sa abiabu
JOL.1.17	beneama mawai benui keyuaya
JOL.1.17	hanu aruti dĩtu tibi di akĩ ma keyuabuki.
JOL.1.18	Hamẽ ina awã hatũ basi benai maã maã ikaibũ
JOL.1.18	habiaskariai txashuwã shukuabu mawakubaĩkanikiki.
JOL.1.19	Senhor Deusuũ, pemakĩ hui kushipawẽ mĩ merabe ẽ mia yukaii.
JOL.1.19	Hanu tsua hiweabuma anua basi inũ
JOL.1.19	nukũ bai anua txiwẽ hi kuakĩ ma keyuabuki.
JOL.1.20	Ha dikabi pashku ma netsui tashkai keyukẽ
JOL.1.20	txiwẽ hatũ basi menui keyukẽ
JOL.1.20	yuinaka inabumã mia yukariakanikiki,
JOL.1.20	hau mĩ hatu merabewanunã.
JOL.2.1+JOL.2.2	Tsuãra Mati Sião anushũ trombeta mawakĩ txã txã akĩ
JOL.2.1+JOL.2.2	Senhor Deusũ mati meribi anushũ
JOL.2.1+JOL.2.2	mese huaikiri hawẽ unãmati hatu banabimakãwẽ.
JOL.2.1+JOL.2.2	Senhor Deusũ hatu kupiaitiã
JOL.2.1+JOL.2.2	nai kuĩ meshupa inũ nai kuĩ uta
JOL.2.1+JOL.2.2	shabatiã meshua yamea dakashanai
JOL.2.1+JOL.2.2	ma kemaiwẽ taea
JOL.2.1+JOL.2.2	Judá mai pakea anu hiwebaunabu dasibi datei saki saki ishãkanikiki.
JOL.2.1+JOL.2.2	Detenamenikabu kushipahaira mirima mati matipa anu
JOL.2.1+JOL.2.2	bebirã bebirani
JOL.2.1+JOL.2.2	ma penai shabakiranai keska
JOL.2.1+JOL.2.2	dasibi nati ikabu uĩshãkanikiki.
JOL.2.1+JOL.2.2	Haskaibu uatiã tsuã uiãma inibu inũ
JOL.2.1+JOL.2.2	ana haska kaiaĩ unuri ana uiãma ishãkanikiki,
JOL.2.1+JOL.2.2	ana ha keska betsa tashniama ishanairã.
JOL.2.3	Hanua shini txi keska nukuriabuma
JOL.2.3	mai pepa anu mibã hawẽrua dakakẽ
JOL.2.3	txi here hi hi ikai keska
JOL.2.3	bekĩ dasibi kuakĩ atxibaĩkĩ
JOL.2.3	binukaĩriama dasibi menui keyubainaya
JOL.2.3	hanua ha txi ma binukainaya
JOL.2.3	habias mai anu mibã hawẽrua ibiaima
JOL.2.3	hanu tsua ana hiweama yẽkẽ dakashanikiki,
JOL.2.3	hawa teshe betsa henebainamarã.
JOL.2.4	Ha shinĩ yurarã, cavalo keskaki,
JOL.2.4	detenamei haki katsaumebaini kushibiranaibu keskarã.
JOL.2.5	Mati matipa mamaki ha shini ishtxu ishtxu ibiranirã,
JOL.2.5	hawẽ hui kaĩmabiranairã,
JOL.2.5	detenamei cavalo hawẽ tarãbaĩti tarãmekainai hui keskabuki.
JOL.2.5	Tarush tarush ibiranaibu keska
JOL.2.5	nisa pei tsusĩ kua sakara sakara ibainai keskabuki.
JOL.2.5	Detenamenikabu mirima unãhairaibu
JOL.2.5	shukuabu tibi detenamekatsi
JOL.2.5	ma pehaira watã beaibu keskabuki.
JOL.2.6	Ha shini uĩ yurabu dasibi datei saki saki iki
JOL.2.6	besu hushua mapuabũ
JOL.2.7	huni detenamenika mẽtsisipabu keska kushibirani
JOL.2.7	mae kenekauna hanu inanũ ika
JOL.2.7	niti ikama bui kekubaini hawa binui yushtuama
JOL.2.8	hawa betsa tu ikama
JOL.2.8	bestibu tibi habias bai besti txibaĩbu
JOL.2.8	hatukiri pia mirimahaira bishku bishku abiabu
JOL.2.8	hawa dateama ha shukubainaibu hawa pua iki pashkama
JOL.2.9	mae kenebaunibu anu ishtxubaĩbaini inatã
JOL.2.9	butubaini hiwe tibi hikikaĩ
JOL.2.9	yumetsubu hawa txaniama keska
JOL.2.9	hanu uĩti shui anu hikibaĩkĩ
JOL.2.9	maewã hirabi atxi keyuaibũ
JOL.2.10	haskaibũ hatu bebunua mai saki saki iki
JOL.2.10	nai tari tari iki
JOL.2.10	bari inũ ushe ibubis meshui
JOL.2.10	bishi mawaira ana txashama
JOL.2.11	hatu bebũ kakĩ hawẽ hui tĩ ikaĩkainai keska
JOL.2.11	hawẽ tsumabu Senhor Deusũ hatu nĩkamakubirani
JOL.2.11	hawẽ yunuti hãtxa nĩkakĩ ashũkĩ menemisbu
JOL.2.11	mirimahaira tsuã tana keyutiruma ishãkanikiki.
JOL.2.11	Hanua Senhor Deusũ hanu kupishanai shaba mesehairatiã
JOL.2.11	hawẽ kushipa uĩkĩ
JOL.2.11	tsuã hawa nemakĩ beshtetiruma ishanikiki.
JOL.2.12	Hanushũ Senhor Deusũ hawẽ hãtxa txanima mestẽwãkĩ eska matu yuikĩ:
JOL.2.12	“Samakei bis bis iki kashakĩ
JOL.2.12	matũ huĩti hirabiwẽ shinã betsa watã
JOL.2.12	ea anu txĩtũrikãwẽ”, matu waikiki.
JOL.2.13	Matũ txakabu henetã shinã betsa wakĩ
JOL.2.13	matũ Mekenika Senhor Deus anu txĩtũtã
JOL.2.13	ha besti txibãkĩ
JOL.2.13	hawẽ hãtxa ikũwãkubaĩkãwẽ.
JOL.2.13	Senhor Deus nuikipa duapa hĩ hĩ isma
JOL.2.13	unãshubira sinatakũkaĩmis
JOL.2.13	betxipainamenikahaira matu kupikatsi ikamabia
JOL.2.13	matu kupitiruwẽ taeshũ
JOL.2.13	nui bika tenekĩ matũ tari mã ushnimis keska wakĩ
JOL.2.13	matũ huĩtinĩ mã txakabumis uĩmakĩ
JOL.2.13	matũ tari ushnia keska wakãwẽ.
JOL.2.14	Mã haskaibũ matu kupinũ ishũ shinãbiai
JOL.2.14	ana haska shinãma
JOL.2.14	shinã betsa washanimẽkaĩ.
JOL.2.14	Haskatã nukũ Mekenika Senhor Deus
JOL.2.14	mã ha tsekashũ inãkuinũ
JOL.2.14	shekiwã trigo inũ uva vinho matu inãtiruki,
JOL.2.14	matu ana pepawẽ duawakinã.
JOL.2.15	Mati Sião anushũ trombeta txã txã akĩ
JOL.2.15	nukunabu itxawashũ
JOL.2.15	hatu banabimakãwẽ,
JOL.2.15	hau samakenũbunã.
JOL.2.16	Deusũ enabu dasibi itxawatã
JOL.2.16	Deusũ hau hatu ana danãyamanũ
JOL.2.16	hatũ txakabu tibi hatu henemakĩ
JOL.2.16	hatũ huĩti hatu shũpĩ wãmakãwẽ,
JOL.2.16	anibubu inũ, yushabubu inũ,
JOL.2.16	huni ewabu inũ, berunãbu inũ,
JOL.2.16	txipashbu inũ, bake mishtĩbu inũ,
JOL.2.16	bakeishtã txutxu akaibu inũ,
JOL.2.16	dama aĩyãbiashu hatũ aĩbe tashnibiranaibu
JOL.2.16	dasibibu hatu itxawakinã.
JOL.2.17	Senhor Deusũ kẽwãti hiwe Templo hemaĩtĩ anu itxabu bebũ nikaĩ
JOL.2.17	Deusbe nukunabu hãtxashunikabu
JOL.2.17	Senhor Deus dayashũmisburã,
JOL.2.17	ha meribi dĩtu beputi anu
JOL.2.17	hawẽ kẽwãti txi tapu namakis nia kashakĩ
JOL.2.17	eska hãtxa Senhor Deus hau yuinũbũwẽ:
JOL.2.17	“Senhor Deusuũ, minabũ txakabu tere atã ana shinãyamawe,
JOL.2.17	hau ana tsuabura minabuki kashekubaĩyamanũbunã.
JOL.2.17	Minabu nawa betsabũ hatuna wakĩ ibuwatã
JOL.2.17	hau ana hatu yunuyamashanũbũwẽ.
JOL.2.17	Habũ ikũwãbumã mikiri hatu yukakĩ:
JOL.2.17	‘Hania, matũ Mekenika Deusrã? ikĩ
JOL.2.17	hau ana haska hatu yuiyamakubainũbũwẽ’ ”, ikaibũ
JOL.2.18	haska hãtxa yuiaibũ hawenabuwẽ nuikĩ hawẽ mai pakea betxipaikĩ hatu shinaĩ uĩmakĩ 
JOL.2.19	Senhor Deusũ hatu itxakawama hatu yuikĩ:
JOL.2.19	“Matũ piti hau keyuyamanũ
JOL.2.19	shekiwã trigo inũ, uva vinho inũ,
JOL.2.19	piti sheni ẽ matu yunukubaĩshanaii,
JOL.2.19	ha pi mã benimai pe pekubaĩshanũbunã.
JOL.2.19	Ha dikabi ikũwãbuma
JOL.2.19	hau matuki ana kasheyamanũbũ
JOL.2.19	ẽ hatu matu nemashũkubaĩshanaii.
JOL.2.20	Shini nortekiria matukiri beaibu
JOL.2.20	matu anua ẽ hatu urẽshanaii,
JOL.2.20	hari tsua hiweabumakiri hatu nitxĩkinã.
JOL.2.20	Habu dukũ bebuaibu Ianẽwã Mar Morto anu
JOL.2.20	ẽ hatu hasashanaii.
JOL.2.20	Habu txipu bekĩ hatu mekebiranaibu Ianẽwã Mar Mediterráneo bari kaikiri anu
JOL.2.20	ẽ hatu hasariashanaii.
JOL.2.20	Ẽ hatu haska wa hatũ yura txapui
JOL.2.20	pisi mayashãkanikiki,
JOL.2.20	ea Senhor Deusũ hatu betsahaira washũkĩ
JOL.2.20	tsuã haska shinãtiruma wakinã”, ikikiki.
JOL.2.21	Ẽ mai pakeaã,
JOL.2.21	hawa dateama benima txakayamariwe,
JOL.2.21	Senhor Deusũ hatu betsahaira washũkĩ
JOL.2.21	tsuã haska shinãtiruma washanaiwẽ taearã.
JOL.2.22	Yuinaka basi anu mapuabuũ,
JOL.2.22	hawa dateyamashãkãwẽ.
JOL.2.22	Matũ piti basi ana hukuĩ beneshanikiki.
JOL.2.22	Hi sharabu bimi hayashãkanikiki.
JOL.2.22	Hi mibã figo inũ uva nishi hawẽ bimi mirimahaira hayariashãkanikiki.
JOL.2.23	Mã Mati Sião anu hiweabuũ,
JOL.2.23	benimarikãwẽ.
JOL.2.23	Hanu ui pakei taekaini inũ
JOL.2.23	hanu bari pakei taekaini
JOL.2.23	hanu shaba pepatiã Senhor Deusũ ui yunumiswẽ taea
JOL.2.23	matũ Mekenika Senhor Deuswẽ benimakubaĩkãwẽ.
JOL.2.23	Txanima uatiã matu ashũmis keska
JOL.2.23	ana habias keskari matu ashũkubaĩshanikiki.
JOL.2.24	Matu haska waiwẽ taeshũ
JOL.2.24	matũ shekiwã trigo bimi txakama mã tsekashanaii.
JOL.2.24	Ha dikabi uva vinho inũ piti sheni itxapahaira mã hamẽ ashanaii.
JOL.2.25	Senhor Deusũ matu ana yuiai nĩkakãwẽ:
JOL.2.25	“Ha baritiã hau shini mesebũ matũ yunu txakabuwanũbũ
JOL.2.25	matu anu ẽ hatu yunua beshũ
JOL.2.25	matu yamawaĩmabunã,
JOL.2.25	eã ẽ ana matũ yunu inãkĩ hayawashanaii.
JOL.2.26	Matubũ pikĩ yaniwakubaĩkinã,
JOL.2.26	ea matũ Mekenika Senhor Deus
JOL.2.26	mã ea kẽwãkubaĩshanaii.
JOL.2.26	Ẽ kushipa ẽ matu unãmashinawẽ taea
JOL.2.26	mã enaburã, ana matũ dake pae teneama mã ishanaii.
JOL.2.27	Ea ẽ matũ Mekenika Senhor Deus ẽ matuberã,
JOL.2.27	mã Israelbũ hanu mã ana ea unã taewabaĩshanaii.
JOL.2.27	Ea besti ẽ matũ Deus kayabi betsa hayama
JOL.2.27	mã unãshanaii.
JOL.2.27	Haskawẽ taea mã enaburã,
JOL.2.27	ana taska matũ dake pae
JOL.2.27	mã teneama ikũkaĩshanaii”, itã,
JOL.2.28	Senhor Deusũ ana hatu yuikĩ:
JOL.2.28	“Na eska binukainayarã,
JOL.2.28	ma bari hawẽ henei kaya
JOL.2.28	ẽ Yushĩ Pepa yura dasibi hiwebaunabu anu
JOL.2.28	ẽ hatu yunua hatu atxishanikiki.
JOL.2.28	Matũ huni bakebu inũ
JOL.2.28	matũ aĩbu bakebu ekiri hãtxabaũshãkanikiki.
JOL.2.28	Mestebu inũ yushabubu namawẽ haska ishanai uĩshãkanikiki.
JOL.2.28	Berunãbu inũ txipashburi nama keskawẽ haska ishanai
JOL.2.28	ẽ Yushinẽ hatu uĩmashanikiki.
JOL.2.29	Ha dikabi ha shabatianã,
JOL.2.29	matũ dayarubu hunibu inũ aĩbuaibu anu
JOL.2.29	ẽ Yushĩ Kushipa ẽ hatuki buteriashanaii.
JOL.2.30	Haska inũ, nai anua hawẽ e imati kushipa wakĩ
JOL.2.30	mai anuari dami betsa betsapari ẽ washanaii,
JOL.2.30	himi habamakĩ inũ,
JOL.2.30	txi wakĩ inũ,
JOL.2.30	nai anua basnũ bai kua hawẽ kuĩ keska wakĩ
JOL.2.30	ẽ hatu uĩmashanaii.
JOL.2.31	Ha haskaitiã bari ana pesheama
JOL.2.31	meshui inũ
JOL.2.31	ushe ana txashamari himi keska ishanikiki.
JOL.2.31	Ẽ bake kushipahairai txashakapa shanẽ ibui hua kemariamakẽ
JOL.2.31	ha hanu kupiaitiã shaba mese atimapa ishanikiki”, matu waya
JOL.2.32	hanushũ tsuabũra:
JOL.2.32	“Ẽ Shanẽ Ibu Senhor Deus kushipaki”, ikĩ ea dayuiaibu
JOL.2.32	habu besti pashakĩ hatũ hiwea ikibi ika bishãkanikiki,
JOL.2.32	mawa kayabi anu kamarã.
JOL.2.32	Haska Senhor Deusũ hatu yubanirã,
JOL.2.32	Mati Sião inũ Jerusalém anu hanu piskuti hayaki.
JOL.2.32	Hanua tsuabura Senhor Deusũ ma hatu katuni hiweriakubaĩshãkanikiki,
JOL.2.32	hawẽ kupiti mawa bika teneabumarã.
JOL.3.1	Ana eska Senhor Deusũ matu yuiai nĩkakãwẽ:
JOL.3.1	“Ha haskaibutianã,
JOL.3.1	haska Judá enabũ mai pakea anu inũ
JOL.3.1	Jerusalém anu bika tenei hiwekubaĩmisbu
JOL.3.1	ana haskama hatũ hiwea betsahaira
JOL.3.1	ẽ matu washũshanaii,
JOL.3.1	haska uĩsbuma matu ashũkinã.
JOL.3.2+JOL.3.3	Ẽ mai pakea anua enabu hatu atxitã
JOL.3.2+JOL.3.3	pashka akeakekĩ peiwẽ hatu inãkĩ
JOL.3.2+JOL.3.3	haikaimas yura betsa betsapabu anu hatu yunuakeakenibuki,
JOL.3.2+JOL.3.3	mai hirabi anurã.
JOL.3.2+JOL.3.3	Hatu eska wakinã, hawẽ hamapai unãti shau meshte númeroya putakĩ unãtã
JOL.3.2+JOL.3.3	enabu pashkashũ huni bakebu inũ
JOL.3.2+JOL.3.3	aĩbu bakebu dayaru escravo hatu amakĩ
JOL.3.2+JOL.3.3	peiwẽ taeshũ hatu inãbaũtã,
JOL.3.2+JOL.3.3	txipu hatuwẽ taeshũ pei bishiãwẽ hawẽ uva vinho bikĩ inũ
JOL.3.2+JOL.3.3	aĩbu hininipabu txutakubainibuwẽ taeshũ
JOL.3.2+JOL.3.3	ha nawa tibibu ẽ hatu itxakawashanaii.
JOL.3.2+JOL.3.3	Hatu haska watã Josafá Pashku Napaku anu hatu iyushũ
JOL.3.2+JOL.3.3	Israelbu enaburã,
JOL.3.2+JOL.3.3	habũ ea hatu itxakãwanibuwẽ taeshũ
JOL.3.2+JOL.3.3	unãti watã hatu manakushũkĩ ẽ hatu kupiriashũshanaii.
JOL.3.4	Maewã Tiro inũ maewã Sidom inũ dasibi betsabu mã Fenícia mai pakea anu hiweabuũ, ekiri hawa shinãkĩ mã ea hawa wakatsis ikai? Eki sinatakĩ manakukĩ mã ea itxakawakatsis ikai? Hawa ẽ matu diria mã ea pakamakatsis ikai? Mã haska bikatsis ikairã, ha matu inãma haska mã hiwe txakawẽ samama hawaira ẽ matu kupikĩ memashanaii. 
JOL.3.5	Matũ shenipabunã, ẽ kẽwãti Templo anua ẽ prata mabu inũ ẽ ouro mabu yumetsubaĩkĩ bushũ matũ yushibubu kẽwãti hiwe anu habũ arunibuki. 
JOL.3.6	Judá enabũ mai pakea inũ Jerusalém anu hiweabu atxitã dayaru escravo hatu wamakĩ txaihaira hatu nitxĩkĩ peiwẽ taeshũ Grego nawabu matũ shenipabũ hatu inãnibuki. 
JOL.3.7	Hakia eanã, haria hatu peiwẽ inãbianibũ Israelĩ enabu ana itxawanũ, iwanã, ẽ hatu iweshanaii, habũ mae anu hau ana hiwekubainũbunã. Matũ shenipabu Feníciabũ Israelbu hatu bika tenemanibu keska habiaskari bika tenemakĩ ẽ matu kupishanaii. 
JOL.3.8	Hanushũ matu manakuriakinã, matũ huni bakebu inũ matũ aĩbu bakebu Judeubu ẽ hatu inãshanaii. Hanushũ habũri Sabeu nawabu txai nenumahaira hiweabu hau peiwẽ hatu inãshanũbũ ẽ yunushanaii. Ea ẽ Senhor Deusũ ẽ haska matu yuiaii”, itã
JOL.3.9	ana hatu yuikĩ:
JOL.3.9	“Nawa shukuabu tibi na ẽ hãtxa hatuki txanibaũkãwẽ.
JOL.3.9	Detenamenikabu hau dasibi hatu pewakĩ keyunũbũwẽ.
JOL.3.9	Hatũ mẽtsisipabu hatu kena bea
JOL.3.9	detenamebaĩkatsi hau itxai benũbũwẽ.
JOL.3.10	Ha babubunã, shinã betsa watã
JOL.3.10	hau eska yuinũbũwẽ:
JOL.3.10	‘Earã, ẽ kushipahairaki’, ikirã,
JOL.3.10	hanushũ hatũ mai yapubaĩti betsa wakĩ
JOL.3.10	hau nupe kenu txaipa mirima wanũbũwẽ.
JOL.3.10	Ha inũ, hatũ nupe shewetiya trigo meshteti betsa wakĩ
JOL.3.10	hau hashi mirima warianũbũwẽ.
JOL.3.11	Hamẽ mã nawabu betsa hatu dapi hiwebaunabuũ,
JOL.3.11	menã hawairabirã
JOL.3.11	hatuki dasi itxai berikãwẽ.
JOL.3.11	Hunĩ detename shinaĩsmabia betsabirã
JOL.3.11	hau detenameri benũbũwẽ.
JOL.3.12	Hanushũ nawa shukuabu tibi
JOL.3.12	Israelĩ enabu dapi hiwebaunabu
JOL.3.12	Senhor Deusũ hatu unãti washanaiwẽ taeshũ
JOL.3.12	yura shukuabu dasibi detenamenũ ika
JOL.3.12	pewakĩ keyutã Josafá Pashku Napaku anu
JOL.3.12	hau itxai benũbũwẽ.
JOL.3.13	Ha yurabu txakabuhairabu hatu detekinã,
JOL.3.13	ma shekiwã tsekatitiã kani hushiã daka
JOL.3.13	meshtekĩ tsekamisbu keska hatu washãkãwẽ.
JOL.3.13	Vinho wãti ma uva bimi hushĩ keyua tsekatã
JOL.3.13	haki pai pai imisbu keska wakĩ
JOL.3.13	hatu maemakĩ keyushãkãwẽ.
JOL.3.14	Senhor Deusũ hatu kupishanaitiã ma kemaiwẽ taea
JOL.3.14	hanushũ Unãti Wakĩ Katuti Pashku Napaku anu
JOL.3.14	yurawã itxapahaira hanu itxai keyushãkanikiki.
JOL.3.15+JOL.3.16	Jerusalém anu Mati Sião anushũ
JOL.3.15+JOL.3.16	tĩ ikaĩkainai keska hawẽ hui Senhor Deusũ hatu nĩkamaya
JOL.3.15+JOL.3.16	nai inũ mai txuruĩ taka taka ikũkainaya
JOL.3.15+JOL.3.16	bari inũ ushe ibubis meshua dakakẽ
JOL.3.15+JOL.3.16	bishi mawaira ana txashamakẽ
JOL.3.15+JOL.3.16	hakia Senhor Deusũ enabu Israelburã,
JOL.3.15+JOL.3.16	hatũ Senhor Deus anu irui piskushãkanikiki”, itã
JOL.3.17	Senhor Deusũ ana matu yuikĩ:
JOL.3.17	“Ha mã ea anu haskaitianã,
JOL.3.17	txanima ẽ matũ Mekenika Senhor Deus
JOL.3.17	Sião ẽ mati meribi anu ẽ hiwea
JOL.3.17	mã unãshanaii.
JOL.3.17	Ha inũ, Jerusalém maewã meribi unanuma hawama ishanikiki.
JOL.3.17	Itxakanikai mebinanaĩ detenamei nukunabuma
JOL.3.17	nawa betsabu ana betaskatirubuma ishãkanikiki.
JOL.3.18	Ha shaba haskaitianã,
JOL.3.18	ui ikaya mati anua hene hababirãmis keskai
JOL.3.18	uva vinho inũ ina awa txutxu itxapa
JOL.3.18	hamẽ ikai mã hayashanaii.
JOL.3.18	Judá enabũ mai pakea anua pashku tibi
JOL.3.18	ũpash mirimahaira hayariashanikiki.
JOL.3.18	Ha inũ, ẽ kẽwãti Templo anua txatxa ũpash tuetã
JOL.3.18	pashku Sitim napaku anu habapakeshanikiki,
JOL.3.18	mai dasibi pepa metxa wakinã.
JOL.3.19	Habiatiãri Judá enabũ mai pakea anu hiweabu atxikĩ
JOL.3.19	pepabu hawa txakabuama itxapa hatu detekĩ
JOL.3.19	hatũ himi txakawakĩ habamakubainibuwẽ taeshũ
JOL.3.19	Egito nawabũ mai pakea anu
JOL.3.19	dasibi di akĩ keyunibu ana maema
JOL.3.19	mashi besti pes dakashanikiki.
JOL.3.19	Ha inũ, Edom nawabũ mai pakea betsa wariakĩ
JOL.3.19	hau hanu tsua ana hiweyamanũbũ
JOL.3.19	hatu kupikĩ ẽ hawa hayama wariashanaii.
JOL.3.20+JOL.3.21	Earã, ẽ hatube manakunãshanaii.
JOL.3.20+JOL.3.21	Hatũ txakabuwẽ taeshũ
JOL.3.20+JOL.3.21	hatuwẽ nuiama ẽ hatu buashũkatsi ikamaki.
JOL.3.20+JOL.3.21	Hakia Judá enabũ mai pakea inũ
JOL.3.20+JOL.3.21	maewã Jerusalém anu ikaburã,
JOL.3.20+JOL.3.21	haburã, hiwepakeshãkanikiki.
JOL.3.20+JOL.3.21	Hamẽ ea Senhor Deus hiweirã,
JOL.3.20+JOL.3.21	ẽ Mati Sião anu
JOL.3.20+JOL.3.21	ẽ hiwepakeriashanaii”, iniki.
AMO.1.1	Judá enabũ mai pakea anu hiweabu Uzias shanẽ ibuhairakĩ hatu yunukubainaitiã inũ, Samaria anua shanẽ ibuhairakĩ Israelĩ enabu shukuabu anua 9 pashkanibu 2 ano mai patxa sakutxakayamariamakẽ Joásĩ huni bake Jeroboãonẽ hatu yunukubainaitiã mae pishta Tecoa anua txashuwã mekenika Amós dayakũkainai na hãtxa Israelĩ enabu 9 shukuabu anu Deusũ hawẽ hãtxa Amós yuimakubainikiaki.
AMO.1.2	Jerusalém anu Mati Sião anushũ
AMO.1.2	tĩ ikaĩkainai keskawẽ
AMO.1.2	hawẽ hui Senhor Deusũ hatu nĩkamaya
AMO.1.2	basi txashuwanẽ pimisbu nukashanai inũ
AMO.1.2	Mati Carmelo mamakia mai tsusĩ metuhairashanikiki.
AMO.1.3	Eska Senhor Deusũ hatukiri yuai nĩkakãwẽ:
AMO.1.3	“Maewã Damasco anu hiweabũ
AMO.1.3	Gileade anu Israel hiweabu
AMO.1.3	shekiwã trigo shemeti mane ferrowẽ
AMO.1.3	hatu kusha keyukĩ keyunibu inũ,
AMO.1.3	hawa hatũ txakabu henekatsi ikama ikubainaibuwẽ taeshũ
AMO.1.3	ẽ hatu kupikĩ heneama ishanaii.
AMO.1.4+AMO.1.5	Hatu haska wanibuwẽ taeshũ
AMO.1.4+AMO.1.5	Damasco mishki kenebaunibu
AMO.1.4+AMO.1.5	hikiti shui beputi kushipahairabiakẽ
AMO.1.4+AMO.1.5	ẽ hatu puremakĩ bashnemashanaii.
AMO.1.4+AMO.1.5	Txiwẽ hatũ hiwe menumakĩ
AMO.1.4+AMO.1.5	shanẽ ibuhaira Hazaelĩ enabu yamawamakĩ
AMO.1.4+AMO.1.5	hawẽ huni bake Ben-Hadadẽ hiwe hawẽrua betsa betsapa ẽ hatu kuamashanaii.
AMO.1.4+AMO.1.5	Bete-Éden anu yununika inũ Biqueate-Áven anu shanẽ ibuai ẽ hatu yamawamariashanaii.
AMO.1.4+AMO.1.5	Hatu haska wamatã
AMO.1.4+AMO.1.5	Síria nawabu hatu atximashũ hatu escravo wamatã
AMO.1.4+AMO.1.5	Quir txaihaira anu ẽ hatu iyumashanaii”,
AMO.1.4+AMO.1.5	iki Senhor Deus hatukiri hãtxakĩ yuiniki.
AMO.1.6	Hanushũ Senhor Deusũ ana betsakiri yuikĩ:
AMO.1.6	“Gaza anu hiweabũ txakabu betsa betsapa akubaĩkĩ
AMO.1.6	Israelbũ mae betsa hatu atxi keyukĩ shakawabaĩkĩ
AMO.1.6	hatũ dayaru escravo wabaĩkĩ
AMO.1.6	Edom nawabũ mai pakea anu hatu iyushũ
AMO.1.6	peiwẽ taeshũ hatu inãkĩ
AMO.1.6	hatu ibuwamanibuwẽ taeshũ Gaza anuabu hatu kupikĩ
AMO.1.6	ẽ hatu heneamari ishanaii.
AMO.1.7	Hatu haska wanibuwẽ taeshũ maewã Gaza mishkiwẽ kenebiabaunibũ
AMO.1.7	hatũ hiwe tibi kuabaũkĩ
AMO.1.7	shanẽ ibubũ hiwe hawẽrua tibi txiwẽ
AMO.1.7	ẽ hatu yamawamashanaii.
AMO.1.8	Maewã Asdode anu shanẽ ibuhaira inũ
AMO.1.8	maewã Asquelom anu yununika
AMO.1.8	ẽ yamawakĩ keyushanaii.
AMO.1.8	Dasibi ẽ kushipawẽ maewã Ecrom ẽ hatu atxima
AMO.1.8	Filisteu nawabu hawa betsa teshe heneama mawai keyushãkanikiki”,
AMO.1.8	akĩ Senhor Jeová yuiniki.
AMO.1.9+AMO.1.10	Hanushũ Senhor Deusũ ana betsakiri yuikĩ:
AMO.1.9+AMO.1.10	“Maewã Tiro anu hiweabũ
AMO.1.9+AMO.1.10	txakabu betsa betsapa akubainibuwẽ taeshũ
AMO.1.9+AMO.1.10	hatu kupikĩ ẽ heneama ishanaii.
AMO.1.9+AMO.1.10	‘Israelbu mã nukunabuki’, aki hatube yubakabianibu
AMO.1.9+AMO.1.10	habias maewã anu hiweabu hatu atxikĩ keyutã
AMO.1.9+AMO.1.10	dayaru escravo washũ
AMO.1.9+AMO.1.10	Edom nawabu hatu inãkĩ ibuwamanibuwẽ taeshũ
AMO.1.9+AMO.1.10	maewã Tiro mishkiwẽ kenebiabaunibukẽ
AMO.1.9+AMO.1.10	hatũ hiwe tibi hatu kua keyumakĩ
AMO.1.9+AMO.1.10	shanẽ ibubũ hiwe hawẽrua tibi
AMO.1.9+AMO.1.10	txiwẽ ẽ hatu yamawamashanaii”,
AMO.1.9+AMO.1.10	ikĩ Senhor Deusũ yuiniki.
AMO.1.11+AMO.1.12	Hanushũ Senhor Deusũ ana betsakiri yuikĩ:
AMO.1.11+AMO.1.12	“Edom nawabũ mai pakea anu hiwebaunabũ
AMO.1.11+AMO.1.12	txakabu betsa betsapa akubainibuki.
AMO.1.11+AMO.1.12	Haskawẽ taeshũ hatu kupikĩ ẽ heneama ishanaii.
AMO.1.11+AMO.1.12	Israelbu hawenabu kayabibia
AMO.1.11+AMO.1.12	hatuki sinatahairai tsuã hatu nematiruma
AMO.1.11+AMO.1.12	ibubis hatukiri shinaĩ hatuki daetiruma
AMO.1.11+AMO.1.12	hatuwẽ nuiama
AMO.1.11+AMO.1.12	nupe txaipa kenuhairawẽ detekĩ
AMO.1.11+AMO.1.12	txibãbaĩkĩ hatu itxakawanibuwẽ taeshũ
AMO.1.11+AMO.1.12	hatũ maewã Temã kuakĩ
AMO.1.11+AMO.1.12	hatũ shanẽ ibũ maewã Bozra anu
AMO.1.11+AMO.1.12	shanẽ ibubũ hiwe hawẽrua tibi
AMO.1.11+AMO.1.12	txiwẽ ẽ hatu yamawamashanaii”,
AMO.1.11+AMO.1.12	ikĩ Senhor Deusũ yuiniki.
AMO.1.13+AMO.1.14	Hanushũ Senhor Deusũ ana betsakiri yuikĩ:
AMO.1.13+AMO.1.14	“Amom nawabũ txakabu betsa betsapa akubainibuwẽ taeshũ
AMO.1.13+AMO.1.14	hatu kupikĩ ẽ heneama ishanaii.
AMO.1.13+AMO.1.14	Hatũ mai pakea ana ewapa wakatsis ikĩ
AMO.1.13+AMO.1.14	Gileade maewã anu Israelbu hanu hiwebaunabu
AMO.1.13+AMO.1.14	detekĩ aĩbu tuyari nupewẽ txatxikĩ
AMO.1.13+AMO.1.14	hatu puris akubainibuwẽ taeshũ
AMO.1.13+AMO.1.14	nawa betsabu hatu detenamemaya
AMO.1.13+AMO.1.14	ha shabatiã niwe birenepa beaya
AMO.1.13+AMO.1.14	bis bis imakĩ
AMO.1.13+AMO.1.14	ha maewã Rabá mishkiwẽ kenebiabaunibukẽ
AMO.1.13+AMO.1.14	hatũ hiwe tibi kuabaũkĩ
AMO.1.13+AMO.1.14	shanẽ ibubũ hiwe hawẽrua tibi
AMO.1.13+AMO.1.14	txiwẽ ẽ hatu yamawamashanaii.
AMO.1.15	Hatũ shanẽ ibu beshmasbube
AMO.1.15	hatũ shanẽ ibuhaira atxishũ
AMO.1.15	hatũ mai pakea anua txaihaira anu
AMO.1.15	hatu iyushãkanikiki,
AMO.1.15	ana haria txĩtũtirubuma wakinã”,
AMO.1.15	ikĩ Senhor Deusũ yuiniki.
AMO.2.1+AMO.2.2	Hanushũ Senhor Deusũ ana betsakiri yuikĩ:
AMO.2.1+AMO.2.2	“Moabe nawabũ txakabu betsa betsapa akubainibuwẽ taeshũ hakimama
AMO.2.1+AMO.2.2	hatu kupikĩ ẽ heneama ikũkaĩshanaii.
AMO.2.1+AMO.2.2	Edomnẽ enabu shanẽ ibuhaira mawa maiwabiaimabũ
AMO.2.1+AMO.2.2	itxakawakĩ Moabe nawabũ hawẽ shau betsetã
AMO.2.1+AMO.2.2	kuakĩ mapu besti wanibuwẽ taeshũ
AMO.2.1+AMO.2.2	Moabe nawabũ mai pakea anu
AMO.2.1+AMO.2.2	mae tibi hatu kua keyumakubaũkĩ
AMO.2.1+AMO.2.2	hatũ shanẽ ibũ maewã Queriote anu
AMO.2.1+AMO.2.2	shanẽ ibubũ hiwe hawẽrua tibi
AMO.2.1+AMO.2.2	txiwẽ ẽ hatu yamawamashanaii.
AMO.2.1+AMO.2.2	Nawa betsabube hatu detenamemakĩ
AMO.2.1+AMO.2.2	trombeta ẽ hatu txã txã amaya
AMO.2.1+AMO.2.2	detenamei bis bis ikubainaibũ
AMO.2.1+AMO.2.2	Moabe nawabu mawashãkanikiki.
AMO.2.3	Moabe nawa shanẽ ibuhaira
AMO.2.3	hawẽ shanẽ ibu beshmasbube hatu atximatã
AMO.2.3	eã ẽ hatu tenãmariashanaii”,
AMO.2.3	ikĩ Senhor Deusũ yuiniki.
AMO.2.4+AMO.2.5	Hanushũ Senhor Deusũ hawenabu Judákiri yuikĩ:
AMO.2.4+AMO.2.5	“Judá enabũ mai pakea anu hiweabũ
AMO.2.4+AMO.2.5	txakabu betsa betsapa akubainibuwẽ taeshũ
AMO.2.4+AMO.2.5	hakimama hatu kupikĩ ẽ heneama ishanaii.
AMO.2.4+AMO.2.5	Ẽ yunuti hãtxa inũ ẽ nemati hãtxa
AMO.2.4+AMO.2.5	nĩkakĩ txibãkatsi ikabuma
AMO.2.4+AMO.2.5	ea ẽ Senhor Deusũ ẽ yusĩti hãtxa danãkĩ
AMO.2.4+AMO.2.5	habias yushibubu dami hatũ ibubũ kẽwãpaunibu
AMO.2.4+AMO.2.5	na habias yushibubu kẽwãriakubainaibuwẽ taeshũ
AMO.2.4+AMO.2.5	Judá enabũ mai pakea anu
AMO.2.4+AMO.2.5	mae tibi kuabaũkĩ maewã Jerusalém anu
AMO.2.4+AMO.2.5	shanẽ ibubũ hiwe hawẽrua betsa betsapa tibi
AMO.2.4+AMO.2.5	txiwẽ ẽ hatu yamawamashanaii”, itã,
AMO.2.6	hanushũ Senhor Deusũ hawenabu Israelkiriri yuikĩ:
AMO.2.6	“Israelĩ enabu nortekiri hiweabũ
AMO.2.6	txakabu betsa betsapa akubainaibuwẽ taeshũ
AMO.2.6	hatu kupikĩ ẽ heneama iriashanaii,
AMO.2.6	habũ hatu eska wakubainaibuwẽ taeshunã.
AMO.2.6	Israelbũ hawenabu pe hiwebiabũ peiwẽ taeshũ
AMO.2.6	hatu inãkĩ nuitapawamisbuki.
AMO.2.6	Ha inũ, betsa nuitapai hiwebiakẽ
AMO.2.6	hatuwẽ taeshũ hatũ bitxi tae bimisbuki,
AMO.2.6	dayaru escravo hau hatu iyutanũbunã.
AMO.2.7	Haska inũ, ẽ yunuti pepa txibãma
AMO.2.7	habũ kanekĩ huni betsabu nuitapai keĩsbuma
AMO.2.7	babuwakĩ hatu itxakawamisbuki.
AMO.2.7	Ẽ kena pepa meribikiri ea hatu yuãmakĩ
AMO.2.7	hunĩ hawẽ bakebetã habias aĩbu txutamisbuki.
AMO.2.8	Tsuãra matu diria hawẽ tari biãyuimashũ
AMO.2.8	ha tari bekãtã haki dakashũ
AMO.2.8	yushibubu dami kẽwãti piti mãtxĩtã
AMO.2.8	hatubetã mã pimiski.
AMO.2.8	Ha dikabi tsuã hawa txakabuwakĩ
AMO.2.8	kaneamabiakẽ parãkĩ
AMO.2.8	hamẽ itxakawakĩ hawẽ pei pakamatã
AMO.2.8	ha peiwẽ uva vinho bishũ
AMO.2.8	hatũ mekenika yushĩ kẽwãti hiwe anushũ
AMO.2.8	hatubetã ha vinho mã akubaĩmisbuki.
AMO.2.9+AMO.2.10	Mã txakabubiakẽ
AMO.2.9+AMO.2.10	eanã, Egito anua matũ shenipabu hatu tashnimabirãkĩ
AMO.2.9+AMO.2.10	hatu bai bepẽshũbirãkinã,
AMO.2.9+AMO.2.10	Amorreu nawabũ mai pakea anu hatu ibuwamanũ, iwanã,
AMO.2.9+AMO.2.10	hanu tsua hiweabuma anu 40 ano
AMO.2.9+AMO.2.10	unãshubira ẽ hatu imatãbauniki.
AMO.2.9+AMO.2.10	Ha Amorreu nawabu huni keyatapabu
AMO.2.9+AMO.2.10	hi kushipa keskabiabũ
AMO.2.9+AMO.2.10	dasibi yamawakĩ ẽ hatu keyushuniki.
AMO.2.11	Israelĩ enabuũ, ẽ matu parãma inũ,
AMO.2.11	mã ea parãtirumaki.
AMO.2.11	Matunabu anua ẽ hãtxa yuishunika
AMO.2.11	ẽ hatu katukubaĩmis inũ
AMO.2.11	huni meribi Nazireu hawẽ bu mashtetima inũ
AMO.2.11	hamapai sharabu buspuai atirubumari katuriakĩ
AMO.2.11	ẽ hatu yunukubaĩmiski.
AMO.2.11	Haska ẽ hãtxa txanima kayabiwẽ
AMO.2.11	ẽ matu mestẽwaniki”, itã
AMO.2.12	“Ẽ hatu haska wabianikẽ matubũ hatu itxakawakĩ
AMO.2.12	huni meribi Nazireũ vinho akatsi ikabumabiakẽ
AMO.2.12	mã hatu amakubaĩmiski.
AMO.2.12	Ha inũ, ẽ hãtxa yuishunikabu
AMO.2.12	ẽ kena kushipawẽ hãtxaibu
AMO.2.12	hatu nĩkakatsi ikama
AMO.2.12	mã hatu nemakubaĩmiski,
AMO.2.12	hau ekiri hãtxayamanũbunã.
AMO.2.13	Eã matu kupikĩ ina awã tarãbaĩti shekiwã trigo
AMO.2.13	matahairawashũ bumakĩ tarãbaĩkĩ
AMO.2.13	mai purekĩ mishpu wamabaĩmis keska wakĩ
AMO.2.13	habũ matu txai iyuaibu hanu mã paikainai
AMO.2.13	ha mai ẽ matu pure pure amakubaĩshanaii.
AMO.2.14	Hakia kushitxakayamabiakaĩmis
AMO.2.14	haskatã binubaĩ pashatirubuma ishãkanikiki.
AMO.2.14	Matũ detenamenika kushipahairabiabu
AMO.2.14	hatũ kushipa benui babushãkanikiki.
AMO.2.14	Mẽtsisipabiamis haskatã ibubis meketiruma ishãkanikiki.
AMO.2.15	Hawẽ piaki txiti ika kushipabiamis
AMO.2.15	haskatã ibubis meketirubuma ishanikiki.
AMO.2.15	Kai hawaira nia nia ibiabaĩmisbu inũ,
AMO.2.15	cavaloki katsaumebaĩmisbu
AMO.2.15	haskatã ibubis pashai meketirubuma iriashãkanikiki.
AMO.2.16	Ha shaba haskaibutianã,
AMO.2.16	matũ detenamenika mẽtsisipahairaburi
AMO.2.16	pashanũ ika hatũ detenameti mabu dasibi
AMO.2.16	pekatã urẽkĩ sa abaĩshãkanikiki,
AMO.2.16	pashatanũ ikarã”,
AMO.2.16	haska hãtxa hatu yuikĩ
AMO.2.16	Senhor Deusũ hawẽ hãtxa txanima mestẽwanikiaki.
AMO.3.1	Matũ shenipabu Egito anua Senhor Deusũ hatu tashnimabiranishũ mã Israelbu matu yuiairã, nĩkakãwẽ:
AMO.3.2	“Mai hirabi anu nawa shukuabu tibi hiwebiabaunabũ
AMO.3.2	habukiri shinãma matu besti katukĩ
AMO.3.2	enabu ẽ matu waniwẽ taeshũ
AMO.3.2	txakabu betsa betsapa mã akubaĩmisbuwẽ taeshũ
AMO.3.2	ha shinãkĩ ẽ matu kupishanaii”,
AMO.3.2	akĩ matu yuikiki.
AMO.3.3	Habias shinã wãtã yura dabe
AMO.3.3	ketashamea maputirubuki, pepa besti akubainirã.
AMO.3.4	Inu betsa leãonẽ ni meranua
AMO.3.4	yuinaka betsa atxitã
AMO.3.4	benimai hi hi ikai
AMO.3.4	txaihairashũ nĩkatirubuki.
AMO.3.4	Inu betsa leãonẽ hawẽ bakẽ hawara yuinaka atxitã
AMO.3.4	hawẽ kini anu bushũ piaya
AMO.3.4	yuinaka betsã dũkebainaya
AMO.3.4	haki yaushi tekerẽ tekerẽ imisbuki.
AMO.3.5	Huni betsã manaũri hisĩ biruãkĩ pũteawẽ taea
AMO.3.5	uiãma isa hui haki irutã yabukui
AMO.3.5	mai anu tĩ imisbuki, atxiarã.
AMO.3.5	Hamẽ birũ betsa wakĩ
AMO.3.5	hanu parãti piti mãtxĩbaunawẽ taea
AMO.3.5	yuinaka hushũ ha piti pikĩ
AMO.3.5	ha hi dishkia bekumanakĩ
AMO.3.5	ha yuinaka dispiwẽ teneshmiski.
AMO.3.6	Hamẽ maewã anu mese huaya
AMO.3.6	hatu unãmakĩ
AMO.3.6	tsuãra trombeta txã txã akaiwẽ taea
AMO.3.6	yurabũ nĩkai datemisbuki.
AMO.3.6	Ha maewã anu haska kainã,
AMO.3.6	Senhor Deusũ ma hanu txakabu hatu yunua
AMO.3.6	haska besti kaĩkũkaĩmiski.
AMO.3.7	Senhor Deusũ tsumabu hawẽ hãtxa yuishunikabu
AMO.3.7	hawẽ shinã bebũkiri habu dukũ banabimariama
AMO.3.7	Senhor Deusũ hawa aismaki,
AMO.3.7	yura betsabu kupikinã.
AMO.3.8	Txaimakea inu leão hui kushipawẽ hi hi ikaya
AMO.3.8	tsuã nĩkai datetirubumamẽ?
AMO.3.8	Dasibi datetirubuki.
AMO.3.8	Hamẽ Deusũ hawẽ tsuma ma yunuawẽ taearã,
AMO.3.8	tsuã hãtxashũtirumamẽ?
AMO.3.8	Tsuãra nĩkatã shabakabi hatu banabimatiruki.
AMO.3.9	Ma Deusũ matu yunuawẽ taearã,
AMO.3.9	hawẽ hãtxa hatu yuikubaĩkãwẽ:
AMO.3.9	“Maewã Asdode anu shanẽ
AMO.3.9	ibubũ hiwe hawẽrua tibi inũ
AMO.3.9	Egito nawabũ mai pakea anu
AMO.3.9	shanẽ ibubũ hiwe hawẽrua tibi anu bua hatuki txanitãkãwẽ:
AMO.3.9	‘Hatũ txakabuwẽ taea
AMO.3.9	ibubis hatunabu nuitapa wakĩ
AMO.3.9	itxakawamisbu hatu uinũ ika
AMO.3.9	Samaria mati matipa anu bekãwẽ’,
AMO.3.9	aki hatuki txanitãkãwẽ,
AMO.3.9	habu hiwe txakaibu inũ
AMO.3.9	detenamei betsa betsapaibu
AMO.3.9	hau hatu uĩ benũbunã”, hatu watã
AMO.3.10	Senhor Deusũ hawẽ hãtxa ana yuikĩ mestẽwãkĩ:
AMO.3.10	“Enabu Samaria anu hiweaburã,
AMO.3.10	hawa pepa unãkĩ akabumahairaki.
AMO.3.10	Hatu detekĩ hatũ mabu bikĩ yumetsutãshũ
AMO.3.10	hatũ shanẽ ibubũ hiwe hawẽrua betsa betsapa tibi anu arukubaĩmisbuki.”
AMO.3.11	Haskamisbuwẽ taeshũ Senhor Deusũ hatu yuikĩ:
AMO.3.11	“Matuki sinataibũ matũ mai pakea kebaũshãkanikiki.
AMO.3.11	Matũ maewã Samaria mishki kenebaunibu kushipabiakẽ
AMO.3.11	berãkĩ keyutã matũ hiwe hawẽrua betsa betsapa anua
AMO.3.11	matũ mabu dasibi mã arukubaĩmis
AMO.3.11	biãtã matu keyu buãshãkanikiki”, itã,
AMO.3.12	eska ana Senhor Deusũ yuikĩ:
AMO.3.12	“Inu betsa leão hushũ txashuwã atxiwãshũ piaya
AMO.3.12	txashuwã mekenikã txibãbaĩ pikĩ keyuriama
AMO.3.12	hawẽ mestẽtiwẽ kusha kusha akĩ
AMO.3.12	leão mepãmakĩ hawẽ tae dabemẽkaĩ,
AMO.3.12	hawẽ pabĩki debumẽkaĩ,
AMO.3.12	hawẽ pabu hawara tesheista mebĩtiru keska
AMO.3.12	Damasco anua haki bashti iti hawẽrua beabu
AMO.3.12	mabuyabu haki bashti imisbu eskarabes
AMO.3.12	Israelĩ enabu Samaria anu hiweabube pashashãkanikiki”, itã,
AMO.3.13	Mekenika Deus kushipahaira dasibi binua
AMO.3.13	Senhor Deusũ hawẽ hãtxa txanima mestẽwãkĩ yuikĩ:
AMO.3.13	“Matubũ ẽ hãtxa nĩkatã
AMO.3.13	Jacó enabu txakabumisbukiri
AMO.3.13	shabakabi hatuki txanikubaĩshãkãwẽ.
AMO.3.14	Israelĩ enabũ txakabu betsa betsapa wakubaĩmisbu ha shabatiã ẽ hatu unãti waya
AMO.3.14	Betel anu ha txi tapu hakishũ yushibu betsa kẽwãmisbu
AMO.3.14	ha dabe inũ dabe hawẽ matxãkã meshteabu
AMO.3.14	mai anu tĩ ikaya
AMO.3.14	ẽ hatu yunua yamawashãkanikiki.
AMO.3.15	Shanẽ ibubũ hiwe hawẽrua betsa betsapa hatu txakabu wamakĩ
AMO.3.15	ha elefante hawẽ mashũ makushpi txaipa hushupa nãtakea itxapa beshũ
AMO.3.15	hatu inãbu ha makushpi hiwe wakĩ
AMO.3.15	hawẽrua wanibu txakabuwamakĩ
AMO.3.15	ha hiwe anu shanẽ ibubu matsitiã hanu hiwemisbu inũ
AMO.3.15	bariãtiã hanu hiwemisbu dasibi
AMO.3.15	ẽ hatu yamawamashanaii”, akĩ
AMO.3.15	Senhor Deusũ hawẽ hãtxa txanima mestẽwaniki.
AMO.4.1	Mã Samaria anua aĩbuaibu hawẽruabu
AMO.4.1	mã Basã anu ina awa yushã shuarãwã keskabuũ,
AMO.4.1	ea nĩkakãwẽ.
AMO.4.1	Nuitapabiaibu hatu bika tenemakĩ
AMO.4.1	hawa hayamabiabũ mã hatu itxakawakubaĩmisbuki.
AMO.4.1	Hanushũ paenũ ishũ
AMO.4.1	matũ benebũ hau uva vinho matu bishũtanũbũ
AMO.4.1	mã hatu yunukubaĩmisbuki.
AMO.4.2	Mekenika Senhor Jeová meribi hiweatũ
AMO.4.2	matukiri yubakĩ yuikĩ:
AMO.4.2	“Sheamati betãti watã matu hawẽ atxishũ
AMO.4.2	matũ bakeburi sheamati ewapawẽ betãtã
AMO.4.2	matu dasibi iyushanaibu ma txaima bea kemakanikiki.
AMO.4.3	Matũ maewã mishki kenebaunibu beshpa anu
AMO.4.3	matu kekũtã kaĩmabaĩkĩ
AMO.4.3	iyushũ Mati Hermom anu matu urẽshãkanikiki”,
AMO.4.3	ikĩ Senhor Deusũ hawẽ hãtxa txanima mestẽwanikiaki.
AMO.4.4	Senhor Deusũ ana hatu yuikĩ:
AMO.4.4	“Betel inũ Gilgal mae meribi anu hari ana buritãtãkãwẽ.
AMO.4.4	Matũ shenipabu ẽ yusini hãtxa danãkĩ ea sinatamakĩ
AMO.4.4	txakabui mã pikuhairakũkainaii.
AMO.4.4	Penama tibi matũ mekenika yushibubu
AMO.4.4	hawẽ daewati nami sheniya bushũ hatu kuashũkĩ
AMO.4.4	shaba dabe inũ besti tibi
AMO.4.4	matũ dízimos hatu inãrikubaĩkãwẽ.
AMO.4.5	Hawẽ benimawati misi shasha watiuma
AMO.4.5	txi tapu anushũ matũ yushibu dami hatu menushũriakubaĩkãwẽ.
AMO.4.5	Mae tibi anu tsuabũra hau hatũ inãkuĩti beshunũbũ
AMO.4.5	hatu banabimarikubaũtãkãwẽ.
AMO.4.5	Haska mã betxipaikĩ amis besti shinãkĩ arikubaĩkãwẽ,
AMO.4.5	ẽ hãtxa mã nĩkaismarã”, akĩ
AMO.4.5	Senhor Jeová hawẽ hãtxa txanima mestẽwanikiaki.
AMO.4.6	Senhor Deusũ ana hatu yuikĩ:
AMO.4.6	“Matũ maewã tibi anua ẽ matu buni tenemaimaki.
AMO.4.6	Matũ mae tibi anuari
AMO.4.6	matũ piti keyukĩ ẽ yamawaimaki.
AMO.4.6	Hakia ẽ matu haska wabia
AMO.4.6	hawa shinã betsa watã
AMO.4.6	ea shinaĩ ea anu mã txĩtuãma ikubainimabuki”, akĩ
AMO.4.6	Senhor Deusũ hawẽ hãtxa txanima mestẽwanikiaki.
AMO.4.7	Ana yuikĩ:
AMO.4.7	“Ha dikabi shekiwã trigo tsekariabuma
AMO.4.7	ushe dabe inũ bestitiã taewakĩ
AMO.4.7	ui ẽ yunuama ikũkainimaki.
AMO.4.7	Maewã betsa anu ui imakĩ
AMO.4.7	hakia maewã betsa anuri
AMO.4.7	ui imakĩ ẽ yunuama ikimaki.
AMO.4.7	Hatũ yunu bai betsa anu ui imakĩ
AMO.4.7	hakia yunu bai betsa anu
AMO.4.7	ui yunuama ẽ tsusĩwãkĩ keyuimaki.
AMO.4.8	Ha yurabu hatũ maewã anu ũpash hayamakẽ
AMO.4.8	maewã betsa anua ũpash betxinũ ika
AMO.4.8	benai bukubaũkĩ
AMO.4.8	ũpash eskarabes betxibiabu
AMO.4.8	ha ũpash manukĩ abiabu ũpash itxapamawẽ taea
AMO.4.8	hawa ũpash manuaibu hatu maĩwãma ikimaki.
AMO.4.8	Hakia ẽ matu haska wabia
AMO.4.8	hawa shinã betsa watã
AMO.4.8	ea shinaĩ ea anu mã txĩtuãma ikubainimabuki”, akĩ
AMO.4.8	Senhor Deusũ hawẽ hãtxa txanima mestẽwanikiaki.
AMO.4.9	Senhor Deusũ ana yuikĩ:
AMO.4.9	“Niwe kushipahaira inũ
AMO.4.9	isĩ betsa betsapawẽ ẽ matu datekubainimaki,
AMO.4.9	kusha kusha aka keska wakinã.
AMO.4.9	Matũ yunu bai inũ
AMO.4.9	matũ uva bai utsi wakĩ
AMO.4.9	matũ figueira hi inũ matũ oliva hi
AMO.4.9	shinĩ hau pikĩ keyunũbũ
AMO.4.9	ẽ hatu yunuimaki.
AMO.4.9	Hakia ẽ matu haska wabia
AMO.4.9	hawa shinã betsa watã
AMO.4.9	ea shinaĩ ea anu mã txĩtuãma ikubainimabuki”, akĩ
AMO.4.9	Senhor Deusũ hawẽ hãtxa txanima mestẽwanikiaki.
AMO.4.10	Senhor Deusũ ana yuikĩ:
AMO.4.10	“Haska Egito anu atimapa betsa betsapa ẽ hatu yununi keska wakĩ
AMO.4.10	isĩ betsa paepa matu anu ẽ yunuimaki.
AMO.4.10	Matuki sinataibube detenamei matũ bake berunãbu
AMO.4.10	hau mawanũbũ
AMO.4.10	ẽ hatu heneimaki,
AMO.4.10	hatu merabewamarã.
AMO.4.10	Matuki sinataibũ matũ cavalo itxapa matu biãtã
AMO.4.10	matu buaĩbu ẽ hawa matu nemashunama ikimaki.
AMO.4.10	Detenamei mawashinabu txapui
AMO.4.10	pisi maiai matũ hiwe tibi anushũ
AMO.4.10	ẽ matu shetemaimaki.
AMO.4.10	Hakia ẽ matu haska wabia
AMO.4.10	hawa shinã betsa watã
AMO.4.10	ea shinaĩ ea anu mã txĩtuãma ikubainimabuki”, akĩ
AMO.4.10	Senhor Deusũ hawẽ hãtxa txanima mestẽwanikiaki.
AMO.4.11	Ana yuikĩ:
AMO.4.11	“Haska Sodoma inũ Gomorra nawabu
AMO.4.11	ẽ hatu kupini keska wakĩ
AMO.4.11	matu txakabuhairawakĩ matu yamawabiakĩ
AMO.4.11	ẽ matu keyuama ikũkainimaki,
AMO.4.11	karu menui keyui tsistekainai anua
AMO.4.11	matu neshekĩ akawakinã.
AMO.4.11	Hakia ẽ matu haska wabia
AMO.4.11	hawa shinã betsa watã
AMO.4.11	ea shinaĩ ea anu mã txĩtuãma ikubainimabuki”, akĩ
AMO.4.11	Senhor Deusũ hawẽ hãtxa txanima mestẽwanikiaki.
AMO.4.12	Ana yuikĩ:
AMO.4.12	“Mã Israelĩ enaburã, eanã,
AMO.4.12	ẽ maturi kupikatsis ikaii.
AMO.4.12	Ẽ matu haska washanaiwẽ taea
AMO.4.12	ẽ matũ Mekenika Deus matuki sinatakĩ
AMO.4.12	ẽ matu kupishanaiwẽ taeshũ
AMO.4.12	haska mã teneshanai
AMO.4.12	bebũkiri shinaĩrakubaĩkãwẽ”, akĩ
AMO.4.12	Senhor Deusũ ea yuishina nĩkairakãwẽ.
AMO.4.13	Senhor Deusũ mati matipa wamis inũ,
AMO.4.13	niwe shũku imamis inũ,
AMO.4.13	haska yubakani yurabu unãmamis inũ,
AMO.4.13	shababiakẽ hatũ betsa wakĩ meshu maewamis inũ,
AMO.4.13	mai dasibi anu mati keyatapahaira tibi anu nikaũmisrã,
AMO.4.13	hawẽ kenarã, Mekenika Deus kushipahaira dasibi binu keyua Senhor Deuski.
AMO.5.1	Israelĩ enabuũ, ea Amós ẽ hãtxai ea nĩkakãwẽ.
AMO.5.1	Matuwẽ taea nui matukiri habuai
AMO.5.1	ẽ kashai ea nĩkakãwẽ:
AMO.5.2	Israelĩ enabu hawẽrua hawa txakabuma pepa besti mã ibianibu
AMO.5.2	mã ibubis atimapai txakabutiani mã txakabuki,
AMO.5.2	tĩ itã haska ana benitiruma keskairã.
AMO.5.2	Tsuã matũ txakabuwẽ taeshũ
AMO.5.2	matu benitiruma
AMO.5.2	matũ mai anu tĩ ikima mã maniabuki.
AMO.5.3	Mã Israelĩ enaburã,
AMO.5.3	eska Mekenika Senhor Jeová matu yuikiki:
AMO.5.3	“Maewã anua ha detenamenikabu 1.000 mã hatu yunuabu
AMO.5.3	bua detenametani txĩtũbiranirã,
AMO.5.3	habu hatu deteama ishiãbu
AMO.5.3	100 besti hiwea beshãkanikiki.
AMO.5.3	Mae hatiubuma anua 100 detenamenikabu mã hatu yunuabu
AMO.5.3	detenametani 10 besti hiweria txĩtũshãkanikiki”, itã,
AMO.5.4+AMO.5.5	Senhor Deusũ Israelĩ enabu ana yuikĩ:
AMO.5.4+AMO.5.5	“Betelrã, txakabuwakĩ yamawakĩ di ashiãbu manishanikiki.
AMO.5.4+AMO.5.5	Gilgal anu hiweabu tsuã hatu merabewama
AMO.5.4+AMO.5.5	txaihaira hatu iyushãkanikiki.
AMO.5.4+AMO.5.5	Haskawẽ taea Betel anu matũ yushibu kẽwaĩ buama inũ
AMO.5.4+AMO.5.5	Gilgal anu ana hari buamari inũ,
AMO.5.4+AMO.5.5	Berseba anu ana hari mapuyamashãkãwẽ.
AMO.5.4+AMO.5.5	Hakia ea benakĩ ẽ hãtxa nĩkai
AMO.5.4+AMO.5.5	eki dasitã haskai ebe hiwekubaĩshãkanikiki”,
AMO.5.4+AMO.5.5	akĩ ea yuishinaki.
AMO.5.6	Mã hiwekũkaĩkatsis ikairã,
AMO.5.6	Senhor Deus anu txĩtũtã
AMO.5.6	hawẽ hãtxa txibãkĩ
AMO.5.6	ea akubaĩkãwẽ.
AMO.5.6	Hakia mã haska wamakẽ
AMO.5.6	betsatiã txi kushipahaira keska
AMO.5.6	Senhor Deusũ matu anu yunushanikiki,
AMO.5.6	mã Israel hiwebaunabu anurã.
AMO.5.6	Ha inũ, Betel anua ha txi ketikainai
AMO.5.6	tsuã nuka watiruma ishanikiki.
AMO.5.7	Maturã, mã peirashãkãwã!
AMO.5.7	Deusũ yunuti kushipa pepa
AMO.5.7	betsa wai mã hawẽ Deus sinatamamisbuki.
AMO.5.7	Yusĩti txanima kayabi betsa wakĩ
AMO.5.7	mã txakabuwakubaĩmisbuki,
AMO.5.7	hawara hawẽ hiweti pepabiakẽ
AMO.5.7	mai anu txaka ureã keska wakinã.
AMO.5.8+AMO.5.9	Bishi shukuabu hawẽ kena Sete-estrelo inũ Órion dami wakĩ
AMO.5.8+AMO.5.9	Senhor Deusũ aniki.
AMO.5.8+AMO.5.9	Hatunã, meshu betsa wakĩ shaba tashnimamiski.
AMO.5.8+AMO.5.9	Hanushũ ha shaba anua maewakĩ meshuri tashnimariamiski.
AMO.5.8+AMO.5.9	Ianẽwã anua hau hene inabainũ kena
AMO.5.8+AMO.5.9	ana inabaĩ niri ikĩ
AMO.5.8+AMO.5.9	mai anu metxa wakubaĩmiski.
AMO.5.8+AMO.5.9	Mishki kenebaunibu kushipabiakẽ
AMO.5.8+AMO.5.9	hatũ hatu di amakĩ
AMO.5.8+AMO.5.9	ha maewã merã hatũ hiwe kushipa hatu yamawamamisrã,
AMO.5.8+AMO.5.9	hawẽ kena Senhor Deuski.
AMO.5.10	Maturã, mã peirakãwã!
AMO.5.10	Deusũ yunuti kushipa pepawẽ matu nemabiaibũ
AMO.5.10	mã hatu danãmiski.
AMO.5.10	Txanima hãtxa yuimisbu hatuki txikishkĩ
AMO.5.10	mã hatu ana nĩkakatsis isbumariki.
AMO.5.11	Nuitapaibũ shekiwã trigo tsekaibu
AMO.5.11	mã hamẽ hatu biãmiski,
AMO.5.11	mae shanẽ ibũ yunuti txibãkĩ
AMO.5.11	hatu yumetsũkĩ
AMO.5.11	hatu pema pema aka keska wakinã.
AMO.5.11	Haskawẽ taea mishki hiwe hawẽrua
AMO.5.11	mã hatu amabiaima anu
AMO.5.11	mã ha merã hiweama ikũkaĩshanaii.
AMO.5.11	Uva bai pepa mã hatu banamabiaima
AMO.5.11	hawẽ bimi tsekatã
AMO.5.11	uva vinho wabiaimabu
AMO.5.11	mã hanushũ hawa akama ikũkaĩshanaii.
AMO.5.12	Kanekubaĩkĩ matũ txakabu
AMO.5.12	heneama mã akubainai ẽ unãhairaii.
AMO.5.12	Pepabu bika tenemakĩ
AMO.5.12	mã hatu danãkubaĩmisbuki.
AMO.5.12	Hau hatũ txakabu kaka wayamanũbũ
AMO.5.12	hune hatũ pei mã hatu biãmiski.
AMO.5.12	Pepa inũ txakabu mã unãti wanikabu bebũshũ
AMO.5.12	habu nuitapaibũ matu merabe yukabiabu
AMO.5.12	mã hatu pewashũkatsi isbumaki,
AMO.5.12	hawa hatu merabewamarã.
AMO.5.13	Mã txakabu wabiakubaĩmisbuwẽ taeshũ
AMO.5.13	unanepabũ hawa matukiri yuikĩ
AMO.5.13	pewashũtiruma pes shũ besti matu uĩtirubuki,
AMO.5.13	matũ shinã txakabu haska washũ
AMO.5.13	matu betsa wamatirubumarã.
AMO.5.14	Txakabu ana benama pepai hiwekũkainũ ika
AMO.5.14	pepa besti benakubaĩkãwẽ.
AMO.5.14	Mã haskakĩ txanima yuikubainaiburã:
AMO.5.14	“Mekenika Deus kushipahaira
AMO.5.14	dasibi binu keyua Senhor Deusũ nuku merabewamiski”, iwanã,
AMO.5.14	mã shinãmisrã, txanima matu merabewashanikiki.
AMO.5.15	Danãkinã, txakabu besti akubaĩkãwẽ,
AMO.5.15	pepa besti betxipaikinã.
AMO.5.15	Ha inũ, habũ pepa inũ txakabu unãti wanikabũ
AMO.5.15	hau ana matu itxakawama
AMO.5.15	matu pe bestiwẽ manakushũkubainũbũ
AMO.5.15	hatu uĩrakubaĩkãwẽ.
AMO.5.15	Hamẽ mã haskaibu mã Israelĩ enabu nortekiria matu teshewabainimaburã,
AMO.5.15	Mekenika Deus kushipahaira dasibi binu keyua Senhor Deus
AMO.5.15	matuwẽ ana nuikĩ matu merabewatirumẽkaĩ.
AMO.5.16+AMO.5.17	Eska Mekenika Deus kushipahaira dasibi binu keyua Senhor Deusũ matu yuikiki:
AMO.5.16+AMO.5.17	“Hanu kupinũ ika ẽ huai anu
AMO.5.16+AMO.5.17	hemaĩtĩ hanu itxa huĩrukũmisbu shaba tibi anua
AMO.5.16+AMO.5.17	datei kashabaunaibũ
AMO.5.16+AMO.5.17	mae bai tibi anua mapua kashai bis bis ibaunaibũ
AMO.5.16+AMO.5.17	hatũ yunu bai anu dayaibu
AMO.5.16+AMO.5.17	haburi itxatã kashaibũ
AMO.5.16+AMO.5.17	peiwẽ taea hatu kashashuni bis bis imisbu
AMO.5.16+AMO.5.17	haburi datei kasha txakayamaibũ
AMO.5.16+AMO.5.17	uva bai anu dayaibu kashariashãkanikiki”, akĩ
AMO.5.16+AMO.5.17	haska Senhor Deusũ ea yuishinaki.
AMO.5.18	Matũ Shanẽ Ibu Senhor Deus ha shabatiã hanu hushanai uĩkatsis iki
AMO.5.18	mã mana txakayamabiairã,
AMO.5.18	mã peirashãkãwã!
AMO.5.18	Ha shabatiã hanu haskakirãshanairã, mã unaĩ?
AMO.5.18	Ha haskaitianã, meshu keska txakabu besti ishanikiki,
AMO.5.18	hawa shaba pepa hayamarã.
AMO.5.19	Huni betsã inu betsa leão betxibaini pashabiai
AMO.5.19	unuria yuinaka pubẽ urso huaiki bepusia keska ishanikiki.
AMO.5.19	Hanua betsa ikirã, hawẽ hiwe anu hikitã
AMO.5.19	dunu hawẽ dĩtuki tsamia haki tabiai
AMO.5.19	pia keska ishanikiki.
AMO.5.19	Haska dasibi mese betsa betsapa kaĩshanikiki.
AMO.5.20	Txanima hanu Senhor Deus hushanaitianã,
AMO.5.20	hawa shaba hayama,
AMO.5.20	meshu tẽ ikai keska besti ishanikiki,
AMO.5.20	hawa pemarã.
AMO.5.21	Mã eskamisbu Senhor Deusũ matu ana yuikĩ:
AMO.5.21	“Haska ea kẽwaĩ besikũkaĩkĩ
AMO.5.21	mã txakabuwakubainairã,
AMO.5.21	harã, ẽ danaiĩ.
AMO.5.21	Itxai petã mã ea kẽwãbiakĩ
AMO.5.21	hawẽ hiwekaĩkĩ mã ea benimawaismaki.
AMO.5.22	Yuinaka sheni inũ shekiwã trigo duru kuakĩ
AMO.5.22	mã hawẽ ea duawakĩ kẽwãkatsis ibiaya
AMO.5.22	ẽ ana ha betxipaiamaki.
AMO.5.22	Ea ana daewanũ ishũ ina awa bake shuarãwã tesẽshũ
AMO.5.22	hawẽ yura hirabi mã ea menu keyubiashuna
AMO.5.22	hawẽ nue danãkĩ ẽ ana hakiri pe shinãma ishanaii.
AMO.5.23	Ha mã ea kẽwaĩ kãtai matũ hui kaiainã,
AMO.5.23	ea nĩkamai ikama hamakiri besua ikãwẽ.
AMO.5.23	Ha matũ mimawati harpa hui kaiainã,
AMO.5.23	ẽ nĩkakatsi ikamariki.
AMO.5.24	Matu anua ẽ yunuti pepa kaiaĩ
AMO.5.24	ẽ matu uĩkatsis ikaii,
AMO.5.24	hene habai heneisma keskarã.
AMO.5.24	Huni pepakĩ mã ana hatu parãbuma
AMO.5.24	ẽ matu uĩkatsis iriaii,
AMO.5.24	matũ pepa txatxa ũpash hawa netsuisma keskarã.
AMO.5.25	Israelĩ enabuũ, ea nĩkakãwẽ. Hanu tsua hiweabuma anu 40 ano hiwekubaũkinã, matũ shenipabunã, hatũ inãkuĩ tibi inũ hatũ inabũ sheni ea kuashũkĩ habũ ea kẽwãpaunibumẽ? Ea haska washunaibu ẽ uiãma ikũkiraniki. 
AMO.5.26	Hakia na eskatiã matubunã, habũ dami wani matũ shanẽ ibuhaira Moloquẽ dami inũ bishi Quium dami, yushibubu damirã, hawa heneama hune bekubiranibuki. Matubunã, habias keskari mã shinãkubainaiwẽ taeshũ 
AMO.5.27	Damasco uke betsauri txaihaira anu ẽ matu hatu iyumakubaĩshanaii, ana haria txĩtũkirãtimawakinã”, akĩ Mekenika Deus kushipahaira dasibi binu keyuatũ ea yuishinaki, hawẽ kena Senhor Deusũnã.
AMO.6.1	Sião anu hawa bika teneama mã hiwei pebiamisburã,
AMO.6.1	mã peirashãkãwã!
AMO.6.1	Samaria anu hawa dateama hatuki txiti ika mã hiwebiamisrã,
AMO.6.1	mã peirashãkãwã!
AMO.6.1	Matũ mae shanẽ ibu kushipabu yununikabũ
AMO.6.1	Israelĩ enabũ mã hatu benamisburã,
AMO.6.1	haburã, mã peirariashãkãwã!
AMO.6.2	Assíria nawabu maewã Calné anu
AMO.6.2	bushũ uĩtãkãwẽ.
AMO.6.2	Hanua Síria nawabu maewã ewapa hatu binua
AMO.6.2	Hamate anu bushũ hatu uĩriatãkãwẽ.
AMO.6.2	Hanua butubaini bushũ Filisteu nawabũ maewã Gate anu bushũ uĩriatãkãwẽ.
AMO.6.2	Ha nawabu betsa betsapabũ mae matuna keskamabiakẽ mã hatu hawa binuamaki.
AMO.6.2	Hakia matũ mai pakearã,
AMO.6.2	hatũ mai pakeatunã, matunarã, binuamaki.
AMO.6.2	Ha mai pakea tibi hawa dasibi pemaki.
AMO.6.3	Senhor Deusũ hanu matu kupiai
AMO.6.3	shaba txakabu hubiashanaya haskakiri
AMO.6.3	mã shinãkatsi ikamaki.
AMO.6.3	Haskai hiwetimabiakẽ
AMO.6.3	txakabu matũ shanẽ ibu keska wakĩ
AMO.6.3	mã txakabu mese besti pa waii.
AMO.6.4	Hanushũ piti itxapa washũ pi
AMO.6.4	elefante makushpi mabu wati benibuwẽ
AMO.6.4	hawẽ dakati hawẽruahaira wanibu
AMO.6.4	hanu bashti itã dakai petã
AMO.6.4	txashuwã bake inũ ina awã bake shua nami
AMO.6.4	matu shuishunabu beyuskĩ mã pikubaĩmisbuki.
AMO.6.5	Mimawati betsa betsapa
AMO.6.5	Davĩ ani keska hatu amatã
AMO.6.5	Davĩ mawani keska wama
AMO.6.5	unãmabia unanumas teperewe mã mawa pewaismaki.
AMO.6.6	Kẽtxa ewapabuki uva vinho nushukubaĩkĩ
AMO.6.6	mã sheni ininipahaira pepawẽ mã txa iake iakemisbubia
AMO.6.6	matũ mai pakea inũ matunabu txakabuwatirubu
AMO.6.6	hatuwẽ nuiti mã hatukiri shinãkubaĩsmaki.
AMO.6.7	Besi watã pitĩ kayãwãshũ pi
AMO.6.7	mã hãtxahairabiamis
AMO.6.7	matu nesewabaĩkĩ matubu dukũ atxishũ
AMO.6.7	nawa detenamenikabũ txaihaira anu matu iyushãkanikiki,
AMO.6.7	haria mã ana txĩtũkirãtirumarã.
AMO.6.8	Nukũ Deus kushipahaira dasibi binua Senhor Jeová ibubis hãtxakĩ eska ea yuishinaki:
AMO.6.8	“Jacó enabu ibubis kẽkubainaibu danaĩ ẽ hatuki sinatahairakũkainaii.
AMO.6.8	Hatũ hiwe ewapa hawẽrua betsa betsapa tibi betxipaiama
AMO.6.8	hatũ maewã inũ hawara dasibi haya
AMO.6.8	hatuki sinataibu yunukĩ
AMO.6.8	dasibi hatu inãkĩ hatu atximatã
AMO.6.8	ẽ hatu ibu wamashanaii”,
AMO.6.8	ikĩ hawẽ hãtxa mestẽwãshinaki.
AMO.6.9+AMO.6.10+AMO.6.11	Hiwe ewapa hawẽrua dasibi inũ hiwe ewapabuma dasibi hawenabuyabi hau hatu kupinũbũ Senhor Deusũ hatu yunushanikiki. Dasibi txakabuwakĩ keyushanaibuwẽ taea hiwe bestitxai anu 10 huni hatu teshe washinabu dasibi mawariashãkanikiki. Date paepaibũ hawenabu hiwe betsa anua mawa hawẽ yura binũ ishũ hawenabu betsã hatũ hatu biai yuka ikĩ: “Huni betsa hiwea uke merã mibe hayamẽ?” aka kemakĩ yuikĩ: “Nenu tsua ebe hayamaki”, aka hatũ yuikĩ: “Senhor Deusũ nuku kupiaya hawẽ kena hawa datã akĩ hawa yuiyamawe”, akĩ yuishanikiki.
AMO.6.12+AMO.6.13	Matubunã, hawa shabakabi unãma benimakĩ yuikĩ:
AMO.6.12+AMO.6.13	“Nukũ kushipawẽ hatu binukĩ maematã
AMO.6.12+AMO.6.13	ikis nũ yunuti kushipa hayaki”,
AMO.6.12+AMO.6.13	mã ibiamis ha hãtxa pepa yuibiakĩ
AMO.6.12+AMO.6.13	betsa wakĩ tenãti dau keska mã wakubainaii.
AMO.6.12+AMO.6.13	Ana betsa wakĩ maewakinã, ha yunuti pepa mã hawẽ sinatati txakabu wakubainaii.
AMO.6.12+AMO.6.13	Kushikaini mishki mati matipa anu cavalo kai
AMO.6.12+AMO.6.13	hawama ishtxuakeakekaĩtirumẽ?
AMO.6.12+AMO.6.13	Itirubumahairaki.
AMO.6.12+AMO.6.13	Hanua ianẽwã ukebukũ tsispukĩ
AMO.6.12+AMO.6.13	pashkabaĩkĩ tsuã atirumẽ?
AMO.6.12+AMO.6.13	Atirumahairaki.
AMO.6.12+AMO.6.13	Haska keskariai Deusũ kupiti mã betsa watirumaki.
AMO.6.14	Israelĩ enabuũ, eskaki. Shinãkĩ peirawakãwẽ.
AMO.6.14	Mekenika Senhor Deus kushipahaira dasibi binu keyuatũ matu yuikĩ:
AMO.6.14	“Matu itxakawanũ, iwanã,
AMO.6.14	nawa kushipahairabu matu anu
AMO.6.14	eã ẽ hatu iweshanaii.
AMO.6.14	Hamate Norte txaihairakiria bekubirãkĩ
AMO.6.14	sul txaihairakiria anuari beriakĩ
AMO.6.14	matu atxitã dasibi itxakawakĩ
AMO.6.14	harakiri matu nitima washãkanikiki”,
AMO.6.14	akĩ txanima hãtxa Senhor Deusũ ea yuishinaki.
AMO.7.1	Eska Senhor Jeová ea uĩmashinaki. Matu yuinũ ea nĩkakãwẽ. Shanẽ ibuhairatũ inabũ basi pishanaibu hatu urushũbiashina ha basi ana beneaitiã Senhor Deusũ shini mirimahaira dami wai ẽ uiãyã 
AMO.7.2	shini beshũ basi pikubaĩkĩ hawẽ henekĩ piaibũ eã yuikĩ:
AMO.7.2	—Senhor Jeovaã, nukũ txakabu nuku buashũwẽ! Jacó enabu nũ itxapamawẽ taeshũ hatitũ nũ tenetirubumaki, debui keyukinã— ẽ wa
AMO.7.3	hanushũ ea kemakĩ yuikĩ:
AMO.7.3	—Haska shinãkĩ mĩ ea yuiairã, ẽ ana haska kaĩmama ishanaii— akĩ hawẽ kupiti Senhor Deusũ heneshinaki.
AMO.7.4	Eskari Senhor Jeová ea uĩmashinaki. Matu ana yuinũ ea nĩkakãwẽ. Kupikĩ txi here kuhairai Senhor Jeová yunua bekĩ mai uke meranua hene netsukĩ tsusĩwãkĩ tashka wakĩ keyushũ yunu bai anua dikabi tsusĩwãkĩ keyukubainaya uĩkĩ 
AMO.7.5	eã yuikĩ:
AMO.7.5	—Senhor Jeovaã, nukuwẽ nuikĩ menaã, neri iweama habiari niti awe! Jacó enabu nũ itxapamawẽ taeshũ ha txi nũ betsistirubumaki, debui keyukinã— ẽ wa
AMO.7.6	hanushũ ea ana kemakĩ yuikĩ:
AMO.7.6	—Haska shinãkĩ mĩ ea yuiairã, ha dikabi ẽ ana haska kaĩmama ishanaii— akĩ hawẽ kupiti Senhor Jeová heneshinaki.
AMO.7.7	Eskari Senhor Deusũ ea uĩmashinaki. Matu ana yuinũ ea nĩkakãwẽ. Maewã mishki kenebaunibu dapi Senhor Deus nia dispiki prumo dunuawẽ mishki kenebaunikatũ hawẽ daya yushtuma pemẽkaĩ, iwanã, unãti hawẽ mekẽwẽ tsumashũ dũtãshũ 
AMO.7.8	Senhor Deusũ ea yukakĩ:
AMO.7.8	—Amósĩ, ẽ mekẽ anua hawa mĩ uiaĩ?— ea wa
AMO.7.8	eã kemakĩ yuikĩ:
AMO.7.8	—Hawẽ nitxĩ yushtumawati unãti mĩ hayaki— ẽ wa
AMO.7.8	hanushũ ea yuikĩ:
AMO.7.8	—Na nitxĩ pemẽkaĩ, iwanã, unãtiwẽ enabu Israelburã, haska hatũ shinã pewẽ hiwekubaĩkanimẽkaĩ, iwanã, ẽ hatu unãti wakubaĩshanaii. Hatũ txakabu tere akĩ ẽ ana hatu buashunama ishanaii. 
AMO.7.9	Hanushũ Isaque enabũ ha tari hiwe merãshũ ea kẽwãpaunibu yamawakĩ hatu keyumatã hanushũ Israelĩ enabu nortekiri hiweabũ hatũ mekenika yushibubu kẽwãti hiwe betsa betsapa hatu txakabuwamakĩ keyumatã heneshãkanikiki. Haska wakĩ Jeroboãonẽ enabuki sinatakĩ nupe txaipawẽ hatu deteshãkanikiki— inikiaki.
AMO.7.10+AMO.7.11	Betel anushũ Amazias hawenabu Deusbe hãtxashunikatũ Samaria anu Israelĩ enabu shanẽ ibuhaira Jeroboão anu hãtxa bumakĩ yuikĩ: “Israelĩ enabu hiwebaunabu namakis anu Amós nikaũkĩ mikiri txanikĩ mia deteshanaibu yuikubaũkĩ hatu yuikĩ: ‘Nupe txaipa kenuhairawẽ matũ shanẽ ibuhaira Jeroboão detetã mã Israelĩ enabu dasibi txaihaira anu matu iyushãkanikiki, ana haska txĩtũbirãtirubumarã’, akĩ yuikubaunai has hãtxa yuiai nĩkakĩ ana tenetirubumakiaki”, ashũ hãtxa bunika yunua hawẽ hãtxa bushũ
AMO.7.12	hanushũ hawaira Amós kena hua ha bebũ nia Amaziasĩ Amós yuikĩ:
AMO.7.12	—Deusũ hãtxa yuishunikaã, nenua nuku henebaini Judá enabu anu menã kariwe. Deusũ hãtxa yuishũkubaini hari hiwea dayakĩ mĩ hamapai bikubaĩritãwẽ. 
AMO.7.13	Ha inũ, na kẽwãti hiwe anu nukunabu dasibi bebirã bebirãmisbuwẽ taea hanua ana haska ishanai hatu yui hãtxayamawe. Hakia nenu nukũ shanẽ ibuhairatũ mae Betel anushũ nuku yunuai anurã, tari hawẽ kẽwãti hiwe meribi nũ hayaki— aka
AMO.7.14	hakia Amósĩ kemakĩ yuikĩ:
AMO.7.14	—Earã, ẽ Deusũ hãtxa yuishunikamaki. Ha inũ, ibubis ẽ haska yuitirumariki. Hakia earã, ẽ Deusũ hãtxa yuishunikatũ bakemariki. Hamẽ ha dayakĩ ẽ hamapai ẽ bimisrã, txashuwã mekekubaĩkĩ inũ figo ni meranua hawẽ bimi tsekakubaini ẽ hawẽ hiwekũkainimaki. 
AMO.7.15	Hakia habiatiãri txashuwã ẽ mekebiakẽ Senhor Deusũ ea henematã ea yuikĩ: “Enabu Israelbu norte anu hiweabu anu kashũ ẽ kushipawẽ ẽ hãtxa ea hatu yuishũkubaĩtãwẽ”, iwanã, ea nitxĩmaki. 
AMO.7.16	Haskawẽ taeshũ Senhor Deusũ hãtxa mia yuinũ nĩkawe. Miã ea yuikĩ: “Israelĩ enabukiri txakabu yuikĩ Deus hãtxashũyamawe. Ha dikabi Isaque enabukiri hatu yuãyamawe”, mĩ ea wabia 
AMO.7.17	eska Senhor Deusũ mia yuikĩ: “Mĩ aĩ maewã anua shabakabi hininipai txutanamekũkaĩshanikiki. Mĩ huni bakebu inũ mĩ aĩbu bakebu nupe txaipa kenupawẽ detekĩ hatu tenãshãkanikiki. Mĩ bai inũ mĩ inabu inũ minabu betsa betsapa dasibi shau sẽke númeroya urẽkĩ hawẽ unãtã hatu pashkakĩ bishãkanikiki. Miarã, txaihaira anu mia iyuabu hanushũ Senhor Deus ikũwãbuma anua mĩ mawashanaii. Minabu Israelĩ enabu atxishũ txaihaira anu hatu iyushãkanikiki, ana haska txĩtũbirãtirubumarã”, akĩ haska shabakabi yuitã kaĩkainikiaki.
AMO.8.1	Hanushũ Mekenika Senhor Jeová ana betsa ea uĩmashina matu yuinũ ea nĩkakãwẽ. Kukiki bimi hushĩhaira mata tsaua ẽ uiãyã 
AMO.8.2	Senhor Deusũ ea yukakĩ:
AMO.8.2	—Amósĩ, mĩ hawa uiaĩ?— ea wa
AMO.8.2	eã kemakĩ yuikĩ:
AMO.8.2	—Kukiki bimi hushĩhaira mata tsaua ẽ uiaiĩ— ẽ wa
AMO.8.2	Senhor Deusũ ea yuikĩ:
AMO.8.2	—Israelĩ enabu hatũ txakabuwenã, ma bimi hushĩhaira keskabuki. Hatũ txakabu tere akĩ ẽ ana besti wakĩ hatu buashũkatsi ikamahairaki. 
AMO.8.3	Ha shabatiã Deus kẽwãti hiwe hemaĩtĩ anua kẽwaĩ kãtabiai betsatani bis bis ibaunaibu ha yurabu mirima hatu tenã keyuabu tsuãra hune hatũ yura sharabaĩbaĩkĩ hatu urẽshãkanikiki— ea akĩ Senhor Jeová hawẽ hãtxa mestẽwãshinaki.
AMO.8.4	Hawa hayabuma nuitapabiaibũ matũ mai anushũ ana hatu itxakawakĩ mã hatu txakabuwamisbuũ, ea nĩkakãwẽ. 
AMO.8.5	Matubunã, eska yui mã hãtxamiski: “Ushe bena hanu besiti binukainaya nukũ shekiwã trigo hatu inãkĩ pei itxapa bikatsi ikĩ nũ hatu inãkubaĩtiruki. Hanua huĩrukũti shaba binukainaya hawẽ tanati pishta inũ hawẽ shãkama unãti txakabuwẽ hawẽ karu shekatã nũ hatu inãkubaĩtiruki. 
AMO.8.6	Nuitapaibũ nuku diriabu hawẽ taeshũ pei bikatsi dayaru escravo hau hatu wanũbũ hatu inãkĩ nuku diriabu nũ hatu inã hawẽ nuku pakatirubuki, bitxi tae besti nuku diribiakenã. Ha dikabi shekiwã trigo deshka txakabubiakẽ hari nũ hatu inãriashanaii, pei bikinã”, ikĩ mã shinã txakakubaĩmisbuki. 
AMO.8.7	“Haska mã txakabuwakubaĩmisbu ẽ hawa hakima taskama ishanaii, ea ẽ Jacó Deus ibubis matukiri ẽ yubakaii”, iki matukiri Senhor Deus hãtxaimaki.
AMO.8.8	Bari tibi Egito anu ha henewã ewapa Nilo bai
AMO.8.8	matatã netsutãtãmis keskai
AMO.8.8	mai patxa sakui mai namanua inatã
AMO.8.8	hanua ana maĩ butuaya
AMO.8.8	dasibi hiwebaunabu kasha txakayamashãkanikiki,
AMO.8.8	datehairairã.
AMO.8.9	Senhor Deusũ hawẽ hãtxa mestẽwãkĩ yuikĩ:
AMO.8.9	“Ha shabatiã bari mananãbi txashabia
AMO.8.9	bari ibubis nukai
AMO.8.9	mai hirabi meshũ atxi keyushanikiki.
AMO.8.10	Mã besiaibutiã hanu ẽ matu tenãyã
AMO.8.10	mã bis bis ishanai inũ
AMO.8.10	mã kãtai matu betsa wakĩ
AMO.8.10	mawa beabu mã kasha txakayamashanaii.
AMO.8.10	Minabu mawabuwẽ nui
AMO.8.10	hawẽ punu nuka hawẽ unãmati besha tari sawea
AMO.8.10	nui tenehairai mashtekei mã mawerẽ ishãkanaii.
AMO.8.10	Matũ huni bake bestitxai mawakẽ
AMO.8.10	ana hania bitima nui kasha txakayamai keskai
AMO.8.10	dasibi huĩti nishmai keyushãkanikiki.
AMO.8.11	Mai hirabi anu buni pae
AMO.8.11	ẽ yunushanai ma kemaikiki”, iwanã,
AMO.8.11	hawẽ hãtxa ana mestẽwãkĩ yuikĩ:
AMO.8.11	“Ha shaba haskaitianã, piti kayabiwẽ buniama
AMO.8.11	ũpash kayabi manuama
AMO.8.11	hakia ẽ hãtxa nĩkakatsis ishãkanikiki.
AMO.8.12	Ẽ hãtxa benai yurabu harakiri kai
AMO.8.12	unãbuma berutubauni
AMO.8.12	ianẽwã itamamahairakiri bui inũ,
AMO.8.12	henewã kesha betsauri bui inũ,
AMO.8.12	nortekiri bui inũ, bari huaikiri bubia
AMO.8.12	hakia hania ẽ hãtxaki nukutirubumahaira ishãkanikiki.
AMO.8.13	Habiatiãri txipash hawẽruabu inũ berunã kushipabu
AMO.8.13	ũpash manuhairai unãyamasi shinaneshãkanikiki.
AMO.8.14	Samaria anua yushibubu dami
AMO.8.14	tsuabũra mã yubamisbuki.
AMO.8.14	Hanua tsuabura yubakai hãtxairã,
AMO.8.14	Dã anu hiweabu matũ yushibũ hiweawẽ mã yubakamisbuki.
AMO.8.14	Hanua Berseba anu yushibubu hiweabuwẽ
AMO.8.14	mã yubakakubaĩmisbu mawai mã di ishanaii,
AMO.8.14	ana haskatã mã benitirubumarã”,
AMO.8.14	akĩ txanima hãtxa Senhor Deusũ ea yuishinaki.
AMO.9.1	Jerusalém anu hawẽ kẽwãti Templo hemaĩtĩ anu txi tapu dapi Senhor Deus nia ẽ uiãyã ea yuikĩ:
AMO.9.1	“Ha txibu masua tibiki mane bronze maiti hawẽrua haya
AMO.9.1	hau teskekirã niri ikĩ yurabu hau hatu txusha txusha akubainũ
AMO.9.1	ha bronze dera dera akĩ pure pure akubaĩkĩ
AMO.9.1	heneyamashãwẽ.
AMO.9.1	Tsuara habu ha tekekirã hatu tenãmarã,
AMO.9.1	haburã, nupe txaipawẽ ẽ hatu tenãmashanaii.
AMO.9.1	Pashabiai haskatã bestitxai hamesti piskukaini iruama ishanikiki.
AMO.9.2	Mai kini uke merãhaira hunebiai kakẽ
AMO.9.2	habiaria ẽ hatu tashnimashanaii.
AMO.9.2	Nai keyatapahaira anu hari mapekebiabainabũ
AMO.9.2	habiaria ẽ hatu buteshanaii.
AMO.9.3	Mati Carmelo mamakihaira tsuara hari hunebiai kakẽ
AMO.9.3	habiaria hatu benai ẽ kashanaii.
AMO.9.3	Eki datei ianẽwã nuahaira anu hunebiai kakẽ
AMO.9.3	eã hatu yunukinã, kushu ikã
AMO.9.3	hau hatu detenũ ẽ yunushanaii.
AMO.9.4	Hau ana txĩtũyamanũbũ
AMO.9.4	hatuki sinatamisbũ txaihaira anu hatu iyushũ
AMO.9.4	nupe txaipa kenuhairawẽ
AMO.9.4	hau hatu detenũbũ
AMO.9.4	ẽ hatu yunushanaii,
AMO.9.4	hatuwẽ nuiama hatu itxakawakĩ
AMO.9.4	ea bebũshũ tenãkinã”, ea washinaki.
AMO.9.5	Mekenika Deus kushipahaira dasibi binua Senhor Deusũ
AMO.9.5	mai mea mai payukui babuaya
AMO.9.5	ano tibi Egito anu hawẽ henewã ewapa Nilo bai matai ewatã
AMO.9.5	netsutãtãmis keskai
AMO.9.5	mai manaũri inakaina ana shekei butuaya
AMO.9.5	hanua dasibi yurabu hiwebaunabu
AMO.9.5	datehairai kashakubaĩshãkanikiki.
AMO.9.6	Senhor Deusũ hawẽ hiwe wakinã,
AMO.9.6	nai anu ma aniki.
AMO.9.6	Ha nai nãketapa mai bepumaniki.
AMO.9.6	Hanushũ ianẽwã itamamahaira anua hene
AMO.9.6	hau benũbũ hatu yunua
AMO.9.6	beshũ mai anu ui imakĩ
AMO.9.6	mai metxawakubaĩmisrã,
AMO.9.6	hawẽ kena Senhor Deuski.
AMO.9.7	Eska txanima hãtxa Senhor Deusũ matu yuikĩ:
AMO.9.7	“Israelĩ enabuũ, ẽ matukiri shinanã,
AMO.9.7	matu inũ Etiópia nawabu
AMO.9.7	mã habiaskaski, matũ hiwea pemarã.
AMO.9.7	Egito anua matũ shenipabu ẽ iweni keska wakĩ
AMO.9.7	Caftor anua Filisteu nawabu hatu iwetã
AMO.9.7	Quir anua Síria nawabu ẽ hatu iwerianiki”, itã
AMO.9.8	txakabuwẽ shanẽ ibukĩ
AMO.9.8	yunukubainaibu anu hawenabu txakabubu hatu uĩkĩ
AMO.9.8	Senhor Jeová hatukiri yuikĩ:
AMO.9.8	“Na mai anu hiweabu ẽ hatu tere akĩ yamawashanaii.
AMO.9.8	Hatu haska wabiakĩ Jacó enabu dasibi
AMO.9.8	ẽ yamawakĩ keyuama ishanaii,
AMO.9.8	haskaira hatu keyuamarã.
AMO.9.8	Ea Senhor Deusũ ẽ hãtxa ẽ mestẽwaiĩ.
AMO.9.9	Txakabu inũ pepa tsistakĩ
AMO.9.9	shekiwã trigo tamisbu keska wakĩ
AMO.9.9	Israelĩ enabu hau tsistakĩ akawanũbũ
AMO.9.9	ẽ hatu yunushanaii,
AMO.9.9	hawa betsa pepa kauani hau benuyamashanũbunã.
AMO.9.10	Enabu txakabububia dasibi hãtxa txakabui:
AMO.9.10	‘Hawara txakabu mese hukĩ ea meama ishanikiki’, ikĩ yui hãtxakubaĩmisburã,
AMO.9.10	nupe txaipawẽ hatu tenãshãkanikiki”, itã
AMO.9.11+AMO.9.12	Senhor Deusũ ana yuikĩ: “Davĩ enabũ mae nawabũ hatu babu watã di akĩ txakabuwanibu ana habianuri mishki di anibu benikĩ hatũ mae ẽ hatu kushipa washanai ma kemaikiki. Uatiã hiwenibu keska ana hiweshãkanikiki. Edom enabu hatiri tesheabu inũ yura shukuabu tibiki ẽ kena ẽ netani Israelĩ enabube hau ana dasinũbũ ẽ hatu kushipa washanaii”, itã hawẽ hãtxa Senhor Deusũ habias yuiai keska akĩ meneshanai yuinikiaki.
AMO.9.13	Eska Senhor Deusũ ana yuikĩ: “Shekiwã trigo txushihaira mirimahairawẽ taea tsekakĩ keyuriabuma ana hanu banatitiã kemaya mai yapubainaibutiã huni betsabu beshãkanikiki. Hawẽ hene tsinikĩ uva bimi mirimahairaki pai pai ikĩ keyuriabuma shekiwã trigo ana banatitiã ikũkaĩshanikiki. Mati keyatapa inũ mati tenãmã anua ũpash itxapa habai keska uva vinho itxapa hayashãkanikiki. 
AMO.9.14	Enabu Israelbu txaihaira anu iyunibu hawenabu ẽ hatu txĩtũwãshanaii, haria ana hatu iwekinã. Beshũ hatũ maewã txakabuwanibu ana hawẽ shãtukũ ana benikĩ pewakĩ keyutã hanu hiwewabaũkĩ uva bai banaima bimiai vinho washũ akubaĩkĩ yunu bai banaimabu hatũ yunu bimi tibi pikubaĩshãkanikiki. 
AMO.9.15	Hatũ mai kayabi ẽ hatu inãni anu ẽ ana hanu hatu txĩtũwaĩma anua dayakĩ mibãkubainaibu hanushũ tsuã ana hatu iyu taskama ikubaĩshãkanikiki”, atã Mekenika Senhor Deusũ hawẽ hãtxa mestẽwanikiaki.
JON.1.1	Amitaĩ huni bake Jonas Senhor Deusũ yunukĩ yuikĩ: 
JON.1.2	“Benitã Assíria nawabũ maewã ewapahaira Nínive anu katãwẽ. Txakabuhairakubainaibu ẽ uiaĩwẽ taeshũ txakabuwakĩ ẽ hatu yamawashanai hatu banabimatãwẽ”, aka
JON.1.3	hawẽ yunua hãtxa nĩkakĩ txibãkatsi ikama Senhor Deus anua pashai Társis anu kanũ ika ianẽwã ewapa kesha anu bai butua mae hawẽ kena Jope anu Jonas ka shashu ewapa Társiskiri kai betxitushitã hawẽ pashai kanũ ishũ peiwẽ pakatã Senhor Deus nĩkama patapakaini txaihaira Társis anu kanũ ika shashu ewapa merã inatã ma kaya 
JON.1.4	hakia niwe kushipahaira Senhor Deusũ yunua bekĩ ianẽwã betxuruwãbirãkĩ hene buspu tsaubirãkĩ shashu ewapa hashka hashka akaitũ besuaya 
JON.1.5	habu shashu bunikabu datehairakĩ hatũ mekenika yushĩ tibibũ hau hatu merabewanũbũ yukakĩ hanushũ shashu shãkawakĩ mabu itxapa buaibu ianẽwã merã urẽkĩ puku keyuaibũ habiatiãri shashu uke merã hanu mabu aruti anu hikikaĩ Jonas usha txakayama dakakẽ 
JON.1.6	hanushũ shashu bunikabũ shanẽ ibu Jonas anu kashũ bestẽwãtã yuikĩ:
JON.1.6	—Miarã, haskai mĩ hanu hua dakamẽ, ushabuũ? Benitã hau nuku merabewakĩ mekenũ mĩ mekenika yushĩ nuku yukashũwẽ. Nukuwẽ nuitirumẽkaĩ, nũ hasayamanunã— aka
JON.1.7	habiatiãri shashu bunikabu yuinamei:
JON.1.7	—Tsua txakabukirani huawẽ taeshũ nuku akimẽkaĩ. Hawẽ hamapai unãti shau meshte númeroya putanãkãwẽ, tsuki tashnimẽkainã?— iwanã, unãti putabu Jonas txakabukirana haki tashniai hatu unãma 
JON.1.8	habũ Jonas yukakĩ:
JON.1.8	—Mĩ haskakirãshũ niwe txakabu nuku anu bemashumẽ? Nuku yuiwe! Mĩ hawa daya haya kai ikai? Hania mĩ huamẽ? Mĩ maerã, haratumẽ? Mĩ tsua nawamẽ?— akabu
JON.1.9	Jonasĩ hatu kemakĩ yuikĩ:
JON.1.9	—Ẽ Hebreu nawaki. Nai anu hiwea Senhor Deusũ ianẽwã ewapa inũ mai hirabi dami wanitũ ea tsumawani dayashũkĩ ẽ kẽwãmiski. 
JON.1.10+JON.1.11	Ea haska wabiani hawẽ yunua ashuãma Senhor Deus anua ẽ pashai ikaii— hatu wa hawẽ hãtxa nĩkaibũ hanua ianẽwã ana tũkash tũkash itxakayamaya uĩ datetxakayamakĩ Jonas yukakĩ:
JON.1.10+JON.1.11	—Haskai hawẽ yunua txibãma mĩ nuku haska wamai ikai? Ianẽwã hau mainũ nũ mia haska watirumẽ?— akabu
JON.1.12	Jonasĩ hatu kemakĩ yuikĩ:
JON.1.12	—Ianẽwã merã mã ea pukuaya ibubis maĩkiki. Ẽ txakabuwẽ taea matu anu niwe birenepa beshu ẽ unãhairaii— hatu wa
JON.1.13	hawẽ hãtxa nĩkama maĩ shashu keti anũ, iwanã, haimãwẽ tuẽ txakayamabiabu ianẽwã ana tũkash tũkash itxakayamaiwẽ taea hawa keti atirubuma 
JON.1.14	hanushũ habũ Senhor Deus yuka txakayamakĩ yuikĩ:
JON.1.14	—Senhor Deusuũ, ha hunĩ txakabuwẽ taeshũ nũ hasayamanũ nuku tenãyamawe. Ha huni hawa txakabu hayamakẽ Senhor Deusuũ, haska mĩ akatsis ikai mĩ akubaĩmiswẽ taeshũ ha huni hasai mawakẽ nuku kupiyamashãwẽ—
JON.1.15	atã ianẽwã anu Jonas putaibũ samama ianẽwã betxuruni maiãyã 
JON.1.16	uĩtã shashu bunikabu Senhor Deuski datehairakĩ hawẽ daewati inãkuĩ inãtã haskai pe hiweti Senhor Deus yubaibũ
JON.1.17	hakimamari Jonas bakawã itamamahaira Senhor Deusũ dami wani yunua hushũ Jonas sheashina shaba dabe inũ bestitiã inũ meshu dabe inũ bestitiã kaya Jonas dakashũ
JON.2.1	Jonas bakawã hatu uke merãshũ Senhor Deus kẽwãkĩ 
JON.2.2	yuikĩ:
JON.2.2	“Senhor Deusuũ, bika tenehairakĩ ẽ mia yuka
JON.2.2	mĩ ea kemashuki.
JON.2.2	Ianẽwã ewapa uke merã mawa keska dakashũ mia yukakĩ:
JON.2.2	‘Ea merabewawe!’ iki ẽ mibe hãtxai
JON.2.2	mĩ ea nĩkashuki.
JON.2.3	Ianẽwã nuahaira anu ea pukuabu
JON.2.3	hene kushibaĩkĩ ea dabe dabe abaĩkĩ
JON.2.3	hene buspu tsaubainai mĩ yunua
JON.2.3	ea nũtã nũtã abaĩshinaki.
JON.2.4	Mia bebũshũ ea putabu
JON.2.4	kakĩ ẽ kanebirãshina ibubis ẽ unãshinaki.
JON.2.4	Miki nukuti hiwe meribi ẽ ana uĩtiruma dabanẽ ẽ shinãshinaki.
JON.2.5	Ma ẽ hene merã ka ea atxi keyushũ
JON.2.5	ianẽwã nuahaira merã ea bepuaya
JON.2.5	ianẽwã merã basi hawẽ tapũ nishi keskawẽ
JON.2.5	ẽ bushka ea yabushinaki.
JON.2.6	Ianẽwã nuahaira merã tsumabaĩ ma hari ea bitxia
JON.2.6	ana haria ẽ kaĩtiruma dabanẽ ẽ ishiãki.
JON.2.6	Hakia Senhor Deusuũ, miarã, mĩ ẽ Mekenika Deuski.
JON.2.6	Ẽ mawabiapanã mĩ ea ana hiwemakĩ piskumashinaki,
JON.2.6	bakawã merã nanetã ea mekekinã.
JON.2.7	Ẽ yushĩ ea anua kaĩkainaya unãkĩ
JON.2.7	Senhor Deusuũ, mia shinãkĩ ẽ mia yuka mĩ Templo meribi anu
JON.2.7	mianu ẽ hãtxa tashnishinaki.
JON.2.8	Tsuabũra yushibu dami kẽwãkubaĩkĩ
JON.2.8	mia txibãkĩ henebaĩmisbuki.
JON.2.9	Hakia eanã, ẽ huiwẽ benimakĩ mia kẽwãkĩ
JON.2.9	Jerusalém anushũ inabu sheni kuakĩ ẽ mia menushũkubaĩshanaii.
JON.2.9	Hawara ẽ mia yubaima ana hakimama mia ashũkĩ ẽ mia meneshũshanaii.
JON.2.9	Senhor Deusuũ, hiwemakĩ miã besti hunibu mĩ piskumatiruki”, ikaya
JON.2.10	Senhor Deusũ hawẽ hãtxa betxipaikĩ hau mashi anua bakawã Jonas hanãtanũ Senhor Deusũ yunua mashi kesha ka bakawã hananikiaki.
JON.3.1	Senhor Deusũ Jonas ana nitxĩkĩ yuikĩ: 
JON.3.2	“Nenua benikaini Assíria nawabũ maewã ewapahaira Nínive anu kashũ haska ẽ mia yuiai harishũ hatu banabimatãwẽ”, aka
JON.3.3+JON.3.4	haska Senhor Deusũ yunua nĩkatã kaĩkaini Nínive maewã ewapahaira shaba dabe inũ besti maĩ kai kapukekaĩtibiakẽ Jonas ha maewã anu hikitã shaba bestitxai maewã kapukekĩ hui kushipawẽ hatu yuikubaĩkĩ: “40 shaba keyuriama matuki sinatakĩ Deus kushipahaira dasibi hatu binuatũ Nínive maewã yamawakĩ keyushanikiki”, hatu wakubainai
JON.3.5	ha maewã anu hiweabũ nĩkatã haska Deuskiri Jonasĩ hatu yuiai ikũwãkĩ: “Samakenãkãwẽ”, iki yubakatã shanẽ ibubu inũ, shanẽ ibu beshmasbu inũ, nuitapahairaibũ hawẽ nui bika teneai unãmati tari besha sawe keyuabũ 
JON.3.6	haska Jonasĩ hatu banabimai Nínive shanẽ ibuhairatũ nĩkariatã hawẽ shanẽ ibu tsauti anua butukirã hawẽ shanẽ ibũ tari hawẽrua pekatã hawẽ nui bika tenei unãmati tari besha saweriatã txi mapuki tsaua 
JON.3.7	hawẽ merabewanikabube hãtxatã hau eska yunuti bena washunũbũ hatu yuikĩ: “Piti inũ nushuti yurabu dasibibũ hau piyamanũbũwẽ. Ha dikabi hatũ ina awa inũ hatũ txashuwã piti inũ ũpash hau hatu amayamarianũbũwẽ. 
JON.3.8	Ana haska tibi ikama mã shinã txakakĩ haska txakabu tibi mã amis inũ mã detenamei heneama mã ikũkainai natiã henetã nui bika teneai unãmati tari besha sawe keyutã hau nukuwẽ nuinũ Deus kushipahaira dasibi hatu binua hui kushipawẽ yukakubaĩkãwẽ. 
JON.3.9	Nũ haska wakubainaya nukũ txakabuwẽ nukuki sinatabiashina Deusũ hawẽ shinã betsa washanimẽkaĩ. Haska waya nũ mawama ishanaii”, hatu wa bushũ mae hirabi anu hatu yuikubaunaibũ
JON.3.10	Nínive anu hiweabu haska wakubaini hatũ txakabu ma heneabũ Deusũ uĩtã hawẽ kupiti Jonasĩ hatu banabimashina Deusũ shinã betsa watã kupiti hatu anu ana yunuamakẽ
JON.4.1	Nínive anu hiweabu Deusũ hatu kupiamawẽ taea Jonasĩ haska betxipaiama Deuski sinatahairakĩ 
JON.4.2	habe hãtxakĩ yuikĩ:
JON.4.2	—Uiã. Senhor Deusuũ, ẽ mae anu eki nukushũ Nínive anu mĩ ea yunua hatuwẽ nuikĩ mĩ hatu kupiama ishanaiwẽ taea eska shinaĩ ẽ hawaira Társis anu pashai ẽ hunekaĩkatsis ikimaki. Mia mĩ mekenã Deus pepa tsuabura hatuwẽ dabanã ikĩ mĩ hawaira sinataisma kupikatsi hatu banabimabiatã tsuaburawẽ nuihairakĩ mĩ shinã mĩ betsa watiru mĩ ea uĩmaii. 
JON.4.3	Haskawẽ taeshũ Senhor Deusuũ, ea tenãwẽ, iwanã, ẽ mia yukaii. Haskarã, peki, ẽ mawarã, ẽ ana hiweyamanunã— aka
JON.4.4	hakia Senhor Deusũ kemakĩ yukakĩ:
JON.4.4	—Mĩ sinatai haska hãtxairã, haska pekẽ mĩ iki ikai?— aka
JON.4.5	hanua ha maewã anua Jonas kaĩkaini bari huaikiri ka hanushũ ha maewã haska waimẽkaĩ, ishũ hanushũ uĩkatsi hi pũyã meshteshũ utati watã ha namã tsaukẽ 
JON.4.6	barĩ hau kuayamanũ heshe betsa daka Senhor Deusũ hawaira yume washũkĩ nishi benematã Jonasĩ bushka mamaki hunekĩ utawa, haska washuna Jonas hawẽ benimaya 
JON.4.7	ana penaya shena betsa Deusũ yunua hushũ nishi ewakĩ utawashina hawẽ tashu tasẽbaũkĩ keyua shanatã niri ikatsi utsia dakakẽ 
JON.4.8	bari mapekeaya bari huaikiria niwe shanabiri ikai Deusũ shũku imabirana hawẽ bushka barĩ kuahaira Jonas unãyamasi mawakatsis ikĩ yuikĩ:
JON.4.8	—Haskarã, peki, ẽ mawarã, ẽ ana hiweyamanunã— ikaya
JON.4.9	hakia Deusũ kemakĩ yukakĩ:
JON.4.9	—Nishi ewashina ikis ma shanashuwẽ taea mĩ sinatakũkainairã, haska mĩ shinainã, pemẽ?— aka
JON.4.9	kemakĩ Jonasĩ yuikĩ:
JON.4.9	—Hawaikika, eã ẽ shinanã, peki! Hakia sinatayabi ẽ mawaii!— aka
JON.4.10	hanushũ Senhor Deusũ Jonas shabakabi yuikĩ:
JON.4.10	—Miã nishi mĩ banamaki. Mĩ ewawamariki. Meshu bestitxai hukuĩ shaba bestitxai ewatã ana meshu betsatiã mawai utsishuki. Haskabiaya ha nishiwẽ mĩ nuihairaii. 
JON.4.11	Hamẽ earã, eskawẽ ẽ nuiaii. 120.000 yura hiweabu hawẽ mekẽ yusiuri inũ hawẽ mekẽ yusmauri haratura hawa unãriabuma inũ inabu mirimahaira hayawẽ taeshũ mia binui ha maewã ewapahaira Nínive anu hiweabuwẽ eari ẽ nuihairakunikainaii— anikiaki, Deusunã.
MIC.1.1	Miquéias Moresete anua Senhor Deus haki nukushũ namai keskawẽ hawẽ hãtxa hau hatuki txanikaũtãshanũ Samaria anuabu inũ Jerusalém anuabu Senhor Deusũ hawẽ hãtxa hatu yunukubainikiaki, eska hatu washanaikiri yuikinã, Judá enabu mai pakea anua Jotão shanẽ ibui inũ, ha katxu Acaz shanẽ ibui, inũ ana ha katxu Ezequias shanẽ ibuhairai bari itxapa ha dabe inũ bestitũ hatu yunukubainaibutianã.
MIC.1.2	Mae tibi anu hiweabu inũ nukũ mai pakea hirabi anu hiwebaunabuũ,
MIC.1.2	na eska hãtxa matu yuinũ nĩka peirawakubaĩkãwẽ.
MIC.1.2	Senhor Jeová hanu haki nukuti Templo meribi anushũ
MIC.1.2	haska txakabuwakĩ mã kanekubaĩmis
MIC.1.2	matu txitekĩ matu yuikubaĩshanikiki.
MIC.1.3+MIC.1.4	Hawẽ hiwe anua kaĩkirani mati matipa mamaki
MIC.1.3+MIC.1.4	niakiranaya hawẽ tae paitã hutsekekainai anua
MIC.1.3+MIC.1.4	mati tibi payukui keyushanikiki,
MIC.1.3+MIC.1.4	yawa sheni bĩ txi dapi tsauã payukumis keskairã.
MIC.1.3+MIC.1.4	Napãpa pebia hene wakĩ mai tuash arabeshanikiki.
MIC.1.3+MIC.1.4	Ui itxakayamai bai matai kushibiranai keskakĩ
MIC.1.3+MIC.1.4	hawẽ kushipawẽ haska washanikiki.
MIC.1.5	Jacó enabũ Deusũ hãtxa txibãma danãkubainaibu inũ
MIC.1.5	Israelĩ enabu shanẽ ibubũ txakabuwakubainaibuwẽ taeshũ
MIC.1.5	hatu haska washanikiki.
MIC.1.5	Jacó enabũ Deusũ hãtxa danãkubainaiburã,
MIC.1.5	hania ikanimẽkaĩ?
MIC.1.5	Samaria maewã anushũ akanikiki.
MIC.1.5	Judá enabũ mai pakea anushunã,
MIC.1.5	hanishũ yushibu dami kẽwãmisbumẽ?
MIC.1.5	Habia Jerusalém maewã anushũ amisbuki.
MIC.1.6	Haskawẽ taeshũ Senhor Deusũ hatu yuikĩ:
MIC.1.6	“Samaria maewã mishki hiwe tibi inũ
MIC.1.6	hatũ kene tibi di akĩ keyutã
MIC.1.6	napaku anu hatũ mishki tibi ẽ hatu urẽmashanaii,
MIC.1.6	ha dukũ mishki buya ewapa wakĩ tsamabaunibu
MIC.1.6	bepẽmana shabakabi uĩtirubu wakinã.
MIC.1.6	Hanushũ maewã shaba washinabu anu
MIC.1.6	uva nishi banatirubu bai ẽ washanaii.
MIC.1.7	Hatũ yushibu mishki dami wanibu dasibi teke teke akĩ keyushũ
MIC.1.7	dasibi hatũ yushĩ hi dami meribi mapua kuakĩ keyushãkanikiki.
MIC.1.7	Hatũ kẽwãtirã, aĩbu hininipa keskawẽ taeshũ
MIC.1.7	hawẽ pei itxawamisbu
MIC.1.7	dami inũ hatũ yushĩ hi dami meribi wanibuwẽ taeshũ
MIC.1.7	betsa wakĩ ha aĩbu hininipabũ daya pei keska
MIC.1.7	ana pei betsa wakĩ dami washãkanikiki”, akimaki.
MIC.1.8+MIC.1.9	Samaria anu yushibu dami kẽwaĩbu beya pae
MIC.1.8+MIC.1.9	tsuã nemakĩ hatũ txakabu hatu shusha watirubuma
MIC.1.8+MIC.1.9	Judá enabu hari hatũ mai pakea anu Jerusalém anu
MIC.1.8+MIC.1.9	hanu enabu hiweabu anuri na habũ atimapa hatu amaibu ma hikiriawẽ taea
MIC.1.8+MIC.1.9	huĩti nishmahaira ẽ kasha txakayamakũkaĩshanaii.
MIC.1.8+MIC.1.9	Haskawẽ taea nikauni bitxi taeuma inũ,
MIC.1.8+MIC.1.9	tariuma nia kamã inu keskai kashakũkauni inũ,
MIC.1.8+MIC.1.9	yuinaka peiya avestruz keumis keskai ẽ nia ketãshanaii.
MIC.1.10	Judá enabu Senhor Deusũ kupishanai
MIC.1.10	nawã maewã Gate anu hatu banabimayamakãwẽ,
MIC.1.10	hau matu nĩkai benimayamanũbũ
MIC.1.10	hatu uĩmai hatu bebunua kashamarã.
MIC.1.10	Hakia matũ mae Bete-Leafra anu
MIC.1.10	nui paewẽ isĩ teneai keskai
MIC.1.10	mai mishpu anu dakatã
MIC.1.10	tarame tarame ishãkãwẽ,
MIC.1.10	ibubis dake paepairã.
MIC.1.11	Safir anu hiweabuũ,
MIC.1.11	txaihaira matuki sinataibũ matu iyushãkanikiki,
MIC.1.11	tariuma matu dakehaira wabaĩkinã.
MIC.1.11	Zaanã anu hiweabu hawa kaĩbaini
MIC.1.11	pashama ishãkanikiki.
MIC.1.11	Bete-Ezel anu hiweabuũ, maturã,
MIC.1.11	tsuã matu merabewama habianu besti kashahairai
MIC.1.11	mã hani kama ishanaii.
MIC.1.12	Ha Jerusalém mae anuabu hatũ hikiti shui beputiya anu
MIC.1.12	Senhor Deusũ hatu txakabu hikimaima keska shinaĩ
MIC.1.12	Marote anu hiweabũ merabewati pepa manahairai
MIC.1.12	isĩ paepa tenehairai keskai
MIC.1.12	shau babuhaira mania uminakeakeshãkanikiki.
MIC.1.13	Laquis anu hiweabuũ, maturã,
MIC.1.13	Israelĩ enabu Samaria anu hiwenibu keskakĩ
MIC.1.13	Senhor Deusũ hãtxa danãkĩ yushibu dami hau kẽwanũbũ
MIC.1.13	Sião anu hiweabu mã hatu txakabuwakĩ taewaniwẽ taeshũ
MIC.1.13	pashanũ, iwanã, cavalo hawaira kaĩti
MIC.1.13	hawẽ tarãbaĩti itxapaki neshakĩ keyushãkãwẽ.
MIC.1.14	Moresete-Gate anu hiweabu
MIC.1.14	mã hatu ana uiãma ishanaiwẽ taeshũ
MIC.1.14	hawara pepa hatu inãkuĩtã
MIC.1.14	hatu nitxĩshãkãwẽ, hatu iyushãkanikikirã.
MIC.1.14	Ha maewã Aczibe hanu Israelĩ enabu shanẽ ibuhairabu hunei irubiaiburã,
MIC.1.14	harishũ hatu atxishãkanikiki,
MIC.1.14	hanu birũ keskawenã.
MIC.1.15	Eska Senhor Deusũ matu yuikiki. Nĩkakãwẽ:
MIC.1.15	“Hau matu atxinũbũ
MIC.1.15	matũ mae Maressa anu hiweabu
MIC.1.15	ẽ matuki sinataiwẽ taea
MIC.1.15	matu anu shanẽ ibu kushipa betsa ana ẽ matu yunushanaii.
MIC.1.15	Ẽ hatu haska waya uĩbaini
MIC.1.15	Israelĩ enabu anua shanẽ ibumisbu tibibũ enabu pashai
MIC.1.15	Adulão anu mai kini tãpe anu hunei
MIC.1.15	hikinũ ika bushãkanikiki.
MIC.1.16	Jerusalém uke merã Sião mishki kenebaunibu kushipa anu hiweabuũ,
MIC.1.16	ea nĩkakãwẽ.
MIC.1.16	Matũ bakebu mã hatu betxipaihairaiwẽ taea
MIC.1.16	matũ huĩti mã nishmahairai hatu unãmakĩ
MIC.1.16	matũ bu mashtekei mãkukãwẽ.
MIC.1.16	Matũ bakebu atxitã txaihaira anu hatu iyushũ
MIC.1.16	ana hatu txĩtuãbuma ishanaibuwẽ taea
MIC.1.16	ana matũ bu mawerẽ iki keyukãwẽ,
MIC.1.16	shetẽ bushka keskairã”, hatu wanikiaki.
MIC.2.1	Namawẽ dikabi txakabu yubakakubainaiburã,
MIC.2.1	peirashãkãwã!
MIC.2.1	Matũ kushipawẽ mã atirubuwẽ taea
MIC.2.1	ha shaba mã akaitiã bestẽtã
MIC.2.1	mã hatu txakabuwakubaĩmisbuki.
MIC.2.2	Hatũ yunu bai pepa ibuyabiakẽ hawẽ kemukĩ
MIC.2.2	biãkĩ mã hatu mebĩmisbuki.
MIC.2.2	Hatũ hiwe pepa anu ibu hiwebiakẽ kemukĩ
MIC.2.2	biaĩ mã yumetsumisbuki.
MIC.2.2	Baiya hatũ bake heneshũbaĩshanaibu
MIC.2.2	ha yurabu hawenabuyabis hatu itxakawakĩ
MIC.2.2	mã hatu nuitapawamisbuki.
MIC.2.3	Mã haska hatu wamisbuwẽ taeshũ Senhor Deusũ matu yuikĩ:
MIC.2.3	“Matũ besti mã hatu itxakawamaki.
MIC.2.3	Eari matuki tana ẽ yubaka hayaki.
MIC.2.3	Matu anuri txakabu ẽ yunushanai hani pashama
MIC.2.3	hawẽ huĩsinai peti mã hawa binuama ishanaii.
MIC.2.3	Hakia ma dasibi txakabu bika tenemati hukẽ
MIC.2.3	ana keĩ hawẽruai mã bai tanai mapuama ishãkanaii.
MIC.2.4	Ha shaba haskaitiã mã hatũ shanẽ ibububia nui paewẽ kashakĩ
MIC.2.4	matunabu saĩ ikĩ kashakĩ matukiri habuwashãkanikiki:
MIC.2.4	‘Dasibi ma nuku txakabuwakĩ keyuabuki.
MIC.2.4	Nukũ mai pakea Senhor Deusunabiakẽ
MIC.2.4	huni betsabũ ma nuku ibuwaĩmabuki,
MIC.2.4	mã hawa hatu nemamarã.
MIC.2.4	Nukũ yunu bai dasibi mebĩtã
MIC.2.4	nukuri atxitã nuku ma pashkakĩ keyuabuki, ibuwãkinã’, iwanã,
MIC.2.4	kashabetanã matu ha akubaĩshãkanikiki”, hatu wanikiaki.
MIC.2.5	Haskawẽ taea Senhor Deusũ maewã matu inãbiani
MIC.2.5	ana hawenabui hawẽ mae anu mã habe hiweama ishãkanaii.
MIC.2.6	Paranananikabũ yuikĩ:
MIC.2.6	“Haska txakabu hushanai
MIC.2.6	hau nukuki ana txani beyamanũbũwẽ.
MIC.2.6	Ha txakabu hatũ nuku dake watiru huama ishanikiki”, ikaibũ
MIC.2.7	Nũ Jacó enaburã,
MIC.2.7	tsuã nuku yuputirumaki.
MIC.2.7	Deus hĩ hĩ ikama
MIC.2.7	teneshũ nuku manamisrã,
MIC.2.7	ma benuamẽ?
MIC.2.7	Haskamismẽ, Deusrã?” ikaibũ
MIC.2.7	hakia Senhor Deusũ yuikĩ:
MIC.2.7	“Tsuara hiwei pekubainaibu
MIC.2.7	ẽ hãtxã hatu merabewakubaĩmiski.
MIC.2.8	Uatiã enabu ibiashina shinã betsa watã
MIC.2.8	natiã mã eki sinataii.
MIC.2.8	Habu detenametani txĩtũbirãkĩ
MIC.2.8	hatũ tari pepa karuhaira beaibu mã hatu mebĩmiski,
MIC.2.8	tsuã matu ana metiruma dabanẽ shinãkinã.
MIC.2.9	Hatũ hiwe betxipaiaibu anua aĩbuaibu hatu nitxĩkĩ
MIC.2.9	hawẽ pepati mai ẽ hatu ibuwamani anu
MIC.2.9	hatũ bakebu ana hiwetirubuma wakĩ
MIC.2.9	mã hatu biãkĩ nemakubaĩmiski.
MIC.2.10	Na maerã, hanu huĩrukũti kayabimawẽ taea
MIC.2.10	benitã burikãwẽ.
MIC.2.10	Nenu atimapahairawẽ taeshũ
MIC.2.10	txakabuwakĩ yamawakĩ keyushãkanikiki.
MIC.2.11	Tsuara txanitxakakĩ yuikĩ:
MIC.2.11	‘Vinho inũ shia paepa mã ea inãkubainaya
MIC.2.11	Deuskiri ẽ matu yusĩkubaĩshanaii’, ikaya
MIC.2.11	na yurabũ haska txakabu betxipaikĩ
MIC.2.11	ẽ hãtxa yuishunika hatu wai
MIC.2.11	haska hatũ shinanã, pehairaki, ishãkanikiki”, itã,
MIC.2.12	Senhor Deusũ ana hatu yuikĩ:
MIC.2.12	“Itxakanikabu hatu kupi keyutã
MIC.2.12	Jacó enabu dasibi ana hatu itxawakĩ
MIC.2.12	ha Israelĩ enabu txai hatu iyunibu
MIC.2.12	hatira itxapama teshenibu ẽ hatu itxawashanaii.
MIC.2.12	Txashuwã kenekauana anu mapuabu inũ
MIC.2.12	basi mirima anu mapuabu keska
MIC.2.12	ẽ hatu itxawaya
MIC.2.12	yurabu mirima benimai hãtxa txakayamashãkanikiki.
MIC.2.13	Deus bebukaĩkĩ hawẽ bai bepẽbainaya habũ txibaĩ
MIC.2.13	maewã kenebaunibu hikiti shui hawẽ beputi anua tashni ishtxubaĩbaĩshãkanikiki.
MIC.2.13	Dasibi hatu bebũ ẽ hatũ shanẽ ibu Senhor Deus kaya
MIC.2.13	ea itxũ bushãkanikiki”, iwanã, ea yuimaki.
MIC.3.1	Israelĩ enabu shanẽ ibubu inũ yununikabuũ,
MIC.3.1	natiã ea nĩkakãwẽ.
MIC.3.1	Yunuti kushipa peparã, matunamakẽ
MIC.3.1	mã unãkatsi ikamamẽ?
MIC.3.2	Hakia haska shinãma pepa danãkĩ
MIC.3.2	txakabu mã betxipaikubaĩmiski.
MIC.3.2	Enabũ bitxi dashpeshũ
MIC.3.2	hawẽ nami besti bikĩ keyushũ
MIC.3.2	hawẽ shau henebaina keska
MIC.3.2	mã hatu txakabuwakubaĩmiski.
MIC.3.3	Enabu hatu itxakawakĩ
MIC.3.3	mã hatu pasha pia keska wamiski.
MIC.3.3	Betsabu hatu atxishũ hawẽ bitxi dashpetã
MIC.3.3	hatũ shau tseka tseka ashũ
MIC.3.3	kẽtiki bawanũ, iwanã,
MIC.3.3	hawẽ nami meshte meshte akĩ
MIC.3.3	enabu hiweabu hatu piai keska wakĩ
MIC.3.3	mã hatu itxakawakubaĩmisbuki.
MIC.3.4	Txipu shaba betsatiã merabe ea Senhor Deus mã yukabiaya
MIC.3.4	ẽ matu kemama ishanaii.
MIC.3.4	Mã txakabuwakubaĩmiswẽ taea
MIC.3.4	hanu mã ea yukaitiã ẽ matu nĩkakatsi ikama
MIC.3.4	matu anua ẽ huneshanaii.
MIC.3.5	Deusũ hãtxa yuishunika paranananikabũ hatu yusĩ txakaibuwẽ taea
MIC.3.5	enabu hiwei peama bai txakabu tanabaini hamakiri bukubaĩkanikiki.
MIC.3.5	Tsuabũra hatu pimakubainaibu bestikiri
MIC.3.5	unanuma hiwetikiri hatu banabimakubaĩmisbuki.
MIC.3.5	Hakia tsuãra hatu yaniwamabumawẽ taeshũ
MIC.3.5	tsakanamei beaibukiri hatu yuikubaĩmisbuki.
MIC.3.5	Senhor Deusũ habukiri eska hatu yuikiki, nĩkakãwẽ,
MIC.3.5	habu hawẽ hãtxa yuishunikabubiakenã.
MIC.3.6	“Matuburã, ana meshu merã hawẽ unãmati mã namai
MIC.3.6	mã ana shabakabi uiãma ishanai inũ
MIC.3.6	haskashanai meshu merã Deusũ matu unãmakĩ
MIC.3.6	haska inũbariai matu uĩmamawẽ taea
MIC.3.6	matũ kushipa mã benushanaii,
MIC.3.6	bari kai meshukainai keskairã,
MIC.3.6	hawara mã unãbiaima
MIC.3.6	ha shabatiã meshu meshuwai keskairã.
MIC.3.7	Deusũ hãtxa yuishunika inũ
MIC.3.7	haskashanai unãtirubu dasibi hamẽshãkanikiki.
MIC.3.7	Hatũ shinã benushinabũ hatuki kasheaibũ
MIC.3.7	Deusũ hatu kemamawẽ taea
MIC.3.7	dakei pes manishãkanikiki,
MIC.3.7	hawa yuiamarã.
MIC.3.8	Hamẽ ea Miquéiasrã, Senhor Deusũ hãtxa danãkĩ
MIC.3.8	Israelĩ enabũ txakabuwakubaĩmisbu
MIC.3.8	hatu berabĩwãkĩ hatu yuãkĩ
MIC.3.8	ẽ hatu ha akubaĩshanũ
MIC.3.8	ea kushipa inãkĩ datetima ea wakĩ
MIC.3.8	Senhor Deusũ Yushinĩ hawẽ yunuti kushipa pepawẽ ea amakubainikiki.
MIC.3.8	Ea haska wakĩ heneama ipakeikiki.
MIC.3.9	Israelĩ enabu shanẽ ibubu inũ yununikabuũ,
MIC.3.9	ikis ana eska nĩkakãwẽ.
MIC.3.9	Yunuti kushipa pepa danãkĩ betxipaiama
MIC.3.9	hawara pepa dasibi yushtumabiakẽ
MIC.3.9	mã yushtu wakĩ keyumis keskabuki,
MIC.3.9	eska tibi akinã.
MIC.3.10	Tsuabũra matu nemaibu detekĩ
MIC.3.10	hatũ himi txakawakĩ nukunabu itxakawakĩ
MIC.3.10	Mati Sião anu kebẽkĩ
MIC.3.10	nukũ mae Jerusalém anu hau benikubainũbũ
MIC.3.10	mã hatu yunua txakabuai dayakubaĩkanikiki.
MIC.3.11	Shanẽ ibu beshmas unãti wanikabũ
MIC.3.11	nukũ mae anushũ hune pei bikatsi
MIC.3.11	hatũ txakabu pewakĩ hatu parãmisbuki.
MIC.3.11	Deusbe nukunabu hãtxashunikabũ hatu yusĩkinã,
MIC.3.11	pei binũ ishũ besti hatu yusĩkubaĩmisbuki.
MIC.3.11	Hamẽ Deusũ hãtxa yuishunikabũ
MIC.3.11	Senhor Deusũ haska akaiwẽ benimawai dabanẽ
MIC.3.11	Deusũ unãmashina yuikatsi pei bitã hatu yuikĩ:
MIC.3.11	“Nukũ shanẽ ibu Senhor Deusrã, nukubeki,
MIC.3.11	nuku mekekubainairã.
MIC.3.11	Nuku merabewamiswẽ taea
MIC.3.11	hawa txakabu nuku anu hutirumaki”,
MIC.3.11	iwanã, “hatu yuimisbuki.
MIC.3.12	Matubũ mã kanekubainaiwẽ taeshũ
MIC.3.12	Mati Sião anu maewã Jerusalém berãkĩ keyuaibu betsai
MIC.3.12	mishki besti hanus mania bai wanishũ
MIC.3.12	ana akatsi heneyuimabu keska anu
MIC.3.12	mananã hanu Deuski nukuti hiwe wanibu anu
MIC.3.12	txaka besti benea hawama dakashanikiki.”
MIC.4.1	Hanu bari hawẽ henei ma kemaya
MIC.4.1	ha mati anu Senhor Deus kẽwãti Templo hayakẽ
MIC.4.1	Senhor hakiri hãtxakĩ mestẽwãshanikiki.
MIC.4.1	Ha mati binua anushũ hakiri pe shinãkĩ
MIC.4.1	mati tibi binua anu nawa shukua betsa betsapa beshãkanikiki.
MIC.4.2	Sião anua Senhor Deusũ yusiã tashni
MIC.4.2	Jerusalém anu hawẽ hãtxa kaĩshanaiwẽ taea
MIC.4.2	yurabu mirimahaira hanu hikitushitã yuikĩ:
MIC.4.2	“Senhor Deusũ Mati Sião anu mapekenũ bekãwẽ,
MIC.4.2	Jacó mekenika Senhor Deus kẽwãti Templo anurã.
MIC.4.2	Harishũ hawẽ pe hiwekĩ shinãti nuku yusiã
MIC.4.2	ha bai keska hawẽ yusiã hãtxa txibãkĩ
MIC.4.2	tapĩ nũ maputiruki”, iki
MIC.4.2	ma itxai keyua maniabũ
MIC.4.3	hanushũ nawa shukuabu tibi
MIC.4.3	Senhor Deusũ hatu unãti wakubaĩshanikiki,
MIC.4.3	txaihaira hiwebia ha yurabu itxapahairabu
MIC.4.3	hawawẽra taea ha imisbu
MIC.4.3	haratura pepaimabu inũ haratura kaneimabu
MIC.4.3	unãtã hatu pewakinã.
MIC.4.3	Hatu haska waya hatũ mabu maei betsairã,
MIC.4.3	hatũ nupe kenu txaipabu betsa wakĩ
MIC.4.3	hawẽ mai sheshabirãti wakĩ
MIC.4.3	hatũ hashi betsa wakĩ
MIC.4.3	nupe shewetia washãkanikiki.
MIC.4.3	Ha haskaibutianã, ha yurabu ana hatũ detenameti mabu betsa betsapawẽ
MIC.4.3	ana tsuabubera detenameama ishãkanikiki.
MIC.4.3	Ha inũ, detenamei bukatsi hatu yusĩmisbu
MIC.4.3	ana tsuã hatu yusiãma ishãkanikiki.
MIC.4.4	Haskawẽ taea dasibi ana hawawẽ dateama hiwekubaĩshãkanikiki.
MIC.4.4	Hatũ uva bana nishi manaũri beshea inũ
MIC.4.4	hatũ hi figueira bimi batapaya namã uta
MIC.4.4	unanuma huĩrukuĩ manishãkanikiki.
MIC.4.4	Senhor Deus kushipahaira dasibi binu keyuatũ
MIC.4.4	huni betsã hãtxawẽma hawẽ hãtxawẽ ibubis matu yuikiki.
MIC.4.5	Haskabiashanaya ikis yura shukuabu betsa betsapabũ
MIC.4.5	hatũ mekenika yushibu nĩkakĩ
MIC.4.5	ha txibãkanikiki.
MIC.4.5	Hamẽ nukubunã,
MIC.4.5	nukũ mekenika Senhor Deusũ yusĩti hãtxa nĩkakĩ
MIC.4.5	ha heneama nũ ha txibãkubainaii.
MIC.4.6+MIC.4.7	Txanima hawẽ hãtxa mestẽwãkĩ Senhor Deusũ yuikĩ:
MIC.4.6+MIC.4.7	“Shaba betsatiã enabu txashuwã keska pashkabainibu
MIC.4.6+MIC.4.7	ẽ ana hatu itxawashanaii.
MIC.4.6+MIC.4.7	Tiri keskabu inũ, hĩ ikai keskabu inũ,
MIC.4.6+MIC.4.7	haikaimas sa aka keska wakĩ
MIC.4.6+MIC.4.7	ẽ hatu kupibiani
MIC.4.6+MIC.4.7	ena wakĩ ẽ hatu ana itxawashanaii.
MIC.4.6+MIC.4.7	Betsabu hatu iyukĩ inũ betsabu habu iyuama bashibainibu itxawashũ
MIC.4.6+MIC.4.7	yura shukuabu kushipahaira ẽ hatu washanaii.
MIC.4.6+MIC.4.7	Haska watã Mati Sião anushũ mekekĩ yunui
MIC.4.6+MIC.4.7	ea kayabis Senhor Deus ẽ hatu shanẽ ibupakeshũshanaii.
MIC.4.8	Mia mĩ Jerusalém maewanã,
MIC.4.8	kushipa wakĩ mishki kenekĩ
MIC.4.8	benawanibu Sião anushũ yunukĩ
MIC.4.8	ana kushipatã ha maewã ana benitã
MIC.4.8	enabu dasibi mĩ shanẽ ibushũshanaii,
MIC.4.8	haska shanẽ ibuhaira kushipabũ
MIC.4.8	hatu yunupauni keskarã”, akĩ ea yuimaki.
MIC.4.9	Senhor Deus ma yubakaimawẽ taea
MIC.4.9	haskai mã bis bis ikai, aĩbu bake kaĩ isĩ imis keskairã?
MIC.4.9	Shanẽ ibuhaira kushipa mã hayamamẽ?
MIC.4.9	Pe yusinika hawẽ shanẽ ibuhaira merabewanikabu ma mawaimabumẽkaĩ?
MIC.4.10	Matunabu nitxiãbu kaĩbaini
MIC.4.10	maema anu hinamas hiwekubainaibu
MIC.4.10	ushakubaini Babilônia anu matu iyushanaibuwẽ taea
MIC.4.10	Sião anu hiweabuũ, yura isĩ uminai bis ikubaĩkãwẽ,
MIC.4.10	aĩbu bake kaĩ isĩ memis keskairã.
MIC.4.10	Hakia harishũ matuki sinatakĩ matu iwanibu anua habukiri sinatakĩ
MIC.4.10	Senhor Deusũ mã hawenabu matu ana mebikinãkĩ
MIC.4.10	matu piskumashanikiki.
MIC.4.11	Natiã matu txakabuwanũ ishũ
MIC.4.11	yura shukua betsa betsapabu
MIC.4.11	matuki sinataibu itxatã yuikĩ:
MIC.4.11	“Hatũ mekenika yushinẽ hau hatu dananũ
MIC.4.11	Jerusalém anu hiweabu meribima detsis keska
MIC.4.11	betxipaikĩ nũ uĩ bukatsis ikaii”, ikubainaibu
MIC.4.12	hakia haska Deusũ shinaĩ yubakakũkainai
MIC.4.12	ha yura shukuabũ unãbumaki.
MIC.4.12	Shekiwã tsekashũ hanus bushukuashũ
MIC.4.12	tsumabaina keska wakĩ
MIC.4.12	habũ hawenabu itxakawaibu
MIC.4.12	Deusũ hatu itxawashanai habũ unãma
MIC.4.12	Deuskiri hãtxa txakabukanikiki.
MIC.4.13	“Yura shukuabu itxapa teke teke akĩ
MIC.4.13	shemekĩ mã hatu akawashanũbũ
MIC.4.13	ina awa bene kushipa mane ferro mashũ inũ
MIC.4.13	mane bronze hũtsisya keska wakĩ
MIC.4.13	pubẽ wãkĩ eã ẽ matu mesewashanaii”, akĩ
MIC.4.13	“Senhor Deusũ matu yuiaiwẽ taeshũ
MIC.4.13	Sião anu hiweabuũ,
MIC.4.13	benitã hatuki pai pai ishãkãwẽ.
MIC.4.13	Hatu itxakawakĩ hatu detetã
MIC.4.13	mane ouro inũ mane prata inũ
MIC.4.13	mabu pepa itxawanibu
MIC.4.13	hatu anua mebĩkĩ keyutã,
MIC.4.13	ẽ ea mai hirabi shanẽ ibu
MIC.4.13	mã ea meribi wakubaĩshanaii”, itã
MIC.5.1	Hakia detenamenikabũ matu keshebaũshinabũ
MIC.5.1	Israelĩ enabu shanẽ ibuhaira nuitapawakĩ kupihairashanaibuwẽ taeshũ
MIC.5.1	mã Jerusalém anu hiweabuũ,
MIC.5.1	hawẽ hatu nemashanũ, iwanã,
MIC.5.1	dasibi matũ detenameti mabu pewakãwẽ.
MIC.5.2	Haskabiaibũ mã Belém Efrata anu hiweabuũ,
MIC.5.2	na hãtxa nĩkakãwẽ.
MIC.5.2	Judá enabũ mai pakea anu mĩ mae peshepishtabiakẽ
MIC.5.2	mia anua shanẽ ibu tashnitã
MIC.5.2	Israelĩ enabu dasibi yununika kushipa ishanikiki,
MIC.5.2	bawakĩ Deusũ taewariama hiwenirã.
MIC.5.3	Haskabiashanaya natiã nawabũ matu itxakawakĩ
MIC.5.3	hau matu kupinũbũ
MIC.5.3	Senhor Deusũ ana matu mekeama
MIC.5.3	Israelĩ enabu Senhor Deusũ matu ma heneaki.
MIC.5.3	Hakia aĩbu tuyakẽ hawẽ huni bake kaiaĩ manaibũ
MIC.5.3	Israelĩ enabu txaihaira anu hatu iyunibu
MIC.5.3	hatũ matu txĩtũwãbirã ana matunabube matu dasiwashanikiki.
MIC.5.4	Ha huni kaini ewatã shanẽ ibu kaĩkĩ
MIC.5.4	hawenabu mekekatsi
MIC.5.4	hawẽ mekenika Senhor Deusũ kushipawẽ
MIC.5.4	hawenabu mekekubaĩshanikiki,
MIC.5.4	nuku unanuma hiwemakinã.
MIC.5.4	Mai hirabi kesua anushũ
MIC.5.4	Senhor Deus kẽwãkubainaibuwẽ taeshũ
MIC.5.5	shanẽ ibuhaira pepatũ hatu
MIC.5.5	unanuma hiwemai hukẽ
MIC.5.5	Assíria nawabũ nukũ mai pakea atxinũ ika beshũ
MIC.5.5	nukũ shanẽ ibubũ hiwe hawẽrua tibi anu ma hikiaibũ
MIC.5.5	hau hatu nemakĩ nitxĩtanũbũ 7 shanẽ ibu unanepabu
MIC.5.5	inũ 8 huni mẽtsisipabu hatunabube
MIC.5.5	nũ hatu yunushanaii.
MIC.5.6	Habũ Assíria nawabu hatũ shenipabu Ninrode ini anua
MIC.5.6	nupe txaipa kenuhairawẽ hatu nitxĩkubaĩkĩ
MIC.5.6	detekĩ keyushãkanikiki,
MIC.5.6	nukũ mai pakea atxi keyunũ ika beimabu
MIC.5.6	Assíria nawabu nuku hatu nemashũkinã.
MIC.5.7	Yura shukuabu betsa betsapa mirima anu
MIC.5.7	Jacó enabu hatube hiwebaunaburã, eskashãkanikiki.
MIC.5.7	Ha haskaiburã, basnũ Senhor Deusũ yunumis inũ,
MIC.5.7	basi anu ui ikai
MIC.5.7	tsuã haskai hawẽ shinanẽ nematiruma keskai
MIC.5.7	Jacó enabu keyukubaini eskarabes tesheshãkanikiki.
MIC.5.8	Haskabiaibũ yuinaka shukua inu betsa leãonẽ hatu atxitiruki.
MIC.5.8	Ina txashuwã shukuaburi hatu atxiriakĩ hawa betsa heneama
MIC.5.8	tetsã akĩ tenãmisbu keskai
MIC.5.8	yurabu shukuabu betsa betsapa mirima anu
MIC.5.8	Jacó enabu hiwebaunabu habiaskariai kushipariashãkanikiki.
MIC.5.9	Senhor Deusuũ, haska keska wakĩ
MIC.5.9	miki sinataibu detekĩ hatu yamawakĩ keyushãwẽ.
MIC.5.10	Yura dasibibu Senhor Deusũ banabimakĩ
MIC.5.10	hawẽ hãtxa mestẽwãkĩ hatu yuikĩ:
MIC.5.10	“Shaba hatiãra matũ detenameti cavalo detekĩ tenãshũ
MIC.5.10	matũ detenameti tarãbaĩti txakabuwakĩ ẽ yamawashanaii.
MIC.5.11	Matũ maewã txakabuwakĩ betsa wakĩ
MIC.5.11	matũ mae mishki kenebaunibu kushipa tibi
MIC.5.11	berãkĩ ẽ keyushanaii.
MIC.5.12	Mukayabu yamawakĩ keyutã
MIC.5.12	hawara unanikabuma habu ẽ matu heneshanaii.
MIC.5.13	Hawara matũ mekẽwẽ
MIC.5.13	ha kẽwãti dami ibubis mã amis
MIC.5.13	mã ana kẽwãpakeyamashanũbũ
MIC.5.13	yushibubu dami dasibi inũ mishki meribi nitxinibu
MIC.5.13	dasibi txakabuwakĩ ẽ yamawashanaii.
MIC.5.14	Matũ kẽwãti hi meribi meshte txibu nia inũ
MIC.5.14	hi betsa peiya dasibi betse keyushũ
MIC.5.14	matũ maewã dasibi txakabuwakĩ ẽ keyushanaii.
MIC.5.15	Yura shukuabu tibitũ ẽ hãtxa nĩkakĩ
MIC.5.15	txibãkatsi isbuma hatuki sinata paepakĩ
MIC.5.15	ẽ hatu kupihairashanaii.
MIC.6.1	Eska Senhor Deusũ matu yuikiki. Nĩkakãwẽ.
MIC.6.1	“Benitã mati keyatapatũ matu nĩkatiru keska shinãkĩ
MIC.6.1	mã hawa txakabu hayamakiri hatu yuikĩ
MIC.6.1	mati yurabu keska shinãkĩ
MIC.6.1	matũ hui hatu nĩkamakãwẽ.
MIC.6.2	Mishkipawã anu hanu mati tsaua anu
MIC.6.2	mati tibibuũ, nĩkakãwẽ.
MIC.6.2	Senhor Deusũ hawenabu pewakĩ hatu ha akikiki.
MIC.6.2	Israelĩ enabu txakabubu hatu unãmai nĩkakubaĩkãwẽ”, itã
MIC.6.3	ana Senhor Deusũ matu yuikĩ:
MIC.6.3	“Enabuũ, hawa ẽ matu txakabuwaimamẽ?
MIC.6.3	Hawawẽ ẽ matu bika tenemaimamẽ?
MIC.6.3	Ea yuikãwẽ!
MIC.6.4	Egito nawabũ hatu itxakawaibu
MIC.6.4	hatu dayama txakayamai nemakĩ
MIC.6.4	Egito mai pakea anua
MIC.6.4	hau habũ hatu iyukubainũbũ
MIC.6.4	Moisés inũ hawẽ betsa Arão inũ hawẽ pui Miriã
MIC.6.4	eã ẽ hatu yunua
MIC.6.4	matũ shenipabu hatu iyumakĩ
MIC.6.4	eã ẽ hatu tashnimabiraniki.
MIC.6.5	Enabuũ, natiã ekiri haska shinãkubaĩkãwẽ.
MIC.6.5	Matũ shenipabu bukubainaibu yupunũ ika
MIC.6.5	haska Moabe nawabu shanẽ ibuhaira Balaque yubakabiaya
MIC.6.5	haska Beorĩ huni bake Deusũ hãtxa yuishunika Balaãonẽ Balaque nema
MIC.6.5	matũ shenipabu yupuama iniki.
MIC.6.5	Ha dikabi betsa eska shinãkãwẽ.
MIC.6.5	Sitim anua matũ shenipabu kaĩbirani
MIC.6.5	Hene Jordão pukebirani
MIC.6.5	Gilgal anu hiki bukĩ
MIC.6.5	ea ẽ Senhor Deus hau ea unanũbũ
MIC.6.5	ẽ hatu merabewakĩ binumani
MIC.6.5	haska ana shinãkĩ tapĩkãwẽ”, akĩ matu yuikiki.
MIC.6.6	Senhor Deus daewanũ ishũ
MIC.6.6	eska mã shinãmisbuki.
MIC.6.6	Daewakĩ Senhor Deus manaũri hiwea kẽwãkĩ
MIC.6.6	hawa pepa ẽ inãkuĩtirumẽ?
MIC.6.6	Ina awa bene ano bestitxaiya tesẽtã
MIC.6.6	hawẽ nami inũ hawẽ sheni Senhor Deus kẽwãkĩ
MIC.6.6	hau ea kuashunũbũ, iwanã,
MIC.6.6	nukunabu Deusbe hãtxashunikabu yunukĩ
MIC.6.6	ẽ daewatirumẽ? ishũ
MIC.6.6	mã haska shinãmismẽ?
MIC.6.7	Hanushũ benimawakĩ 1.000 txashuwã bene inũ
MIC.6.7	10.000 shumu piti sheni ẽ hatu kuamashunaya
MIC.6.7	Senhor Deus ewẽ benimashanimẽkaĩ?
MIC.6.7	Senhor Deus daewakĩ ẽ huni bake iyua ẽ hatu kuamashũkĩ
MIC.6.7	hawẽ hãtxa danãkĩ
MIC.6.7	ẽ txakabuwakubiranima
MIC.6.7	tere akĩ ẽ yamawatirumẽ?
MIC.6.7	Kanekĩ haska mã shinãmiski.
MIC.6.8	Hunibuũ, Senhor Deus daewakĩ mã haska watirumahairaki.
MIC.6.8	Hawara pepakiri Senhor Deusũ ma matu yuinishũ matu manaikiki.
MIC.6.8	Hawẽ yunuti kushipa kaneama inũ,
MIC.6.8	pepa aki betxipainamei
MIC.6.8	yura betsabuwẽ nuikũkaini inũ,
MIC.6.8	ibubis keãma matũ mekenika Deusũ hãtxa nĩkakĩ
MIC.6.8	ha besti txibãkubaĩkãwẽ, matu waniki.
MIC.6.9	Maewã anu hiweabu Senhor Deusũ hãtxa kaiãyã
MIC.6.9	tsuara datekĩ nĩkakubaĩmis harã, unanepaki.
MIC.6.9	Senhor Deusũ matu ana yuikĩ:
MIC.6.9	“Maewã anu hiweabu inũ
MIC.6.9	unanepa merabenanikabuũ, ea nĩkakãwẽ.
MIC.6.10	Habu itxakanikabũ hatu atimapa wakĩ
MIC.6.10	mabu inũ pei itxawakubainaibu
MIC.6.10	huni txakabubũ hiwe anu hayabuki.
MIC.6.10	Yaushi mabuwẽ kemui
MIC.6.10	hawa hatu tana pewashũ inãma yumetsuaibu
MIC.6.10	ẽ hatu betxipaismahairaki.
MIC.6.11	Hawẽ shãkama unãkĩ tanati txakabuwẽ hatu parãkubaĩmisbu
MIC.6.11	hatũ txakabu tere akirã,
MIC.6.11	haskatã ẽ hakimatirumẽ?
MIC.6.12	Na maewã anu dasibi peiyabũ
MIC.6.12	hatu itxakawakĩ mabu inũ peiwẽ kemukĩ hatu paraĩ txanitxakakĩ
MIC.6.12	harakiri hatu nitimawakanikiki, hatunas wakinã.
MIC.6.13	Mã hatu haska wamiswẽ taeshũ
MIC.6.13	matũ txakabuwẽ kupikĩ matu yamawakĩ ẽ taewabainaii.
MIC.6.14	Ẽ matu kupikubainaya
MIC.6.14	pibiai mã hawa yaniwatã
MIC.6.14	pepeama buni pae tenei mã nuitapakũkaĩshanaii.
MIC.6.14	Hawara matu mebinũ ika beaibu
MIC.6.14	matũ bai anua piti bishũ hune hatuki datekĩ
MIC.6.14	mã hani pashawatiruma ishanaii.
MIC.6.14	Hawara piti teshe ha pikatsi
MIC.6.14	mã mekekatsi hune arubiakẽ
MIC.6.14	hau yamawai benũbũ
MIC.6.14	nawa detenamenikabu ẽ hatu yunushanaii.
MIC.6.15	Bai anu banabiatã mã hawa tsekama ishanaii.
MIC.6.15	Hi bimi azeitona sheniya tsekashũ
MIC.6.15	mã tsinibia hawẽ sheni mã hawa biama ishanaii.
MIC.6.15	Uva bimi batapa tsekashũ haki pai pai ikĩ
MIC.6.15	hawẽ hene mã bibia uva vinho
MIC.6.15	mã hawa akama ishanaii.
MIC.6.16	Samaria anu shanẽ ibukĩ
MIC.6.16	Onrĩ hatu yunukubaini inũ
MIC.6.16	Acabẽ enabũ txakabuwakubainibu
MIC.6.16	hatũ beya tapinishũ
MIC.6.16	txibãkĩ mã habiaskari wakubainaii.
MIC.6.16	Haskawẽ taeshũ matũ maewã txakabuwakĩ yamawakĩ
MIC.6.16	hanu hiweabũ matuki kashekĩ
MIC.6.16	hau matu dakewakĩ datenũbũ
MIC.6.16	ẽ hatu yunushanaii.
MIC.6.16	Haska enabũ mã ea dakewakubiranibuwẽ taeshũ
MIC.6.16	eãri ẽ matu dakehairawashanaii.”
MIC.7.1	Bimi ma tseka keyuabu
MIC.7.1	uva bimi batapa inũ figo bimi batapa pinũ, iwanã,
MIC.7.1	benakĩ ẽ hawa betxiama
MIC.7.1	ẽ peirawa! ẽ ikai keskari.
MIC.7.2	Habiaska keskariai mai hirabi anu
MIC.7.2	huni pepabu inũ nuikipabũ Deus txibaĩbu
MIC.7.2	eãri ẽ betxiamariki,
MIC.7.2	tsua ana hayamakenã.
MIC.7.2	Hakia pubeĩ detename bestikĩ
MIC.7.2	txakabuwanũ ishũ
MIC.7.2	dasibibu manakanãkanikiki.
MIC.7.2	Betsabu tibibe txakabunũ ika
MIC.7.2	biruã keska maniabuki, manakanainã.
MIC.7.3	Hatũ shanẽ ibubunã, eska hatu wakanikiki.
MIC.7.3	Hatu dayashunũ, iwanã,
MIC.7.3	shanẽ ibu beshmasbũ pei hatu yukakĩ
MIC.7.3	hawena wakubainaibũ
MIC.7.3	shanẽ ibu betsa unãti wanikabũ
MIC.7.3	hune hatu pewakĩ pei bikĩ
MIC.7.3	hatũ txakabuwẽ hatu kupisbumaki.
MIC.7.3	Kushipabũ haska akatsis ikai akubaĩkĩ,
MIC.7.3	maewã hirabi atimapa wakĩ
MIC.7.3	hau txakabu bestinũbũ yusĩkubaĩmisbuki.
MIC.7.4	Tsuabura: “Habu pepabuki”, abiaiburã,
MIC.7.4	hi musha keska txakabubuki, meserã.
MIC.7.4	Tsuabura: “Habu nuikipabuki”, abiaiburã,
MIC.7.4	mae musha keska txakabuburiki, meseburã.
MIC.7.4	Hakia haska Deusũ tsuma txaninikabũ
MIC.7.4	ma hatu banabimayama ha shabatiã
MIC.7.4	hatu kupishanai ma huikiki,
MIC.7.4	hatubetã txakabu inũ pepa pewairã.
MIC.7.4	Hatiãra itimaska txakayamakubainaibũ
MIC.7.5+MIC.7.6	huni bakebũ hatũ ibu hunibũ hãtxa danãkĩ
MIC.7.5+MIC.7.6	ana hawa hatu duawabumakẽ
MIC.7.5+MIC.7.6	aĩbu bakebũri hatũ ewã hãtxa danaĩ
MIC.7.5+MIC.7.6	ana hawa peabumakẽ
MIC.7.5+MIC.7.6	hawẽ babawãbũri hatũ yayã hãtxa
MIC.7.5+MIC.7.6	ana nĩkakatsi ikabuma
MIC.7.5+MIC.7.6	hawenabu kayabibe dasibi sinatanameshãkanikiki.
MIC.7.5+MIC.7.6	Haskawẽ taea matu dapi hiweabũ hãtxa ikũwãyamashãkãwẽ.
MIC.7.5+MIC.7.6	Mĩ haibũ mia hawara shinãshunai
MIC.7.5+MIC.7.6	nĩkatã haki txiti iyamashãkãwẽ.
MIC.7.5+MIC.7.6	Ha dikabi mĩ aĩbe mĩ hãtxabiairã, uĩrawe.
MIC.7.7	Hakia merabe ẽ yuka ea nĩkashanaiwẽ taeshũ
MIC.7.7	ea hatũ piskumashanai Senhor Deus manakakĩ
MIC.7.7	Deus besti huai ẽ manakubaĩshanaii.
MIC.7.8	Eki sinataibu Israel anuabuũ, ẽ txakabuwẽ taea
MIC.7.8	ibubis ẽ bika teneai uĩ
MIC.7.8	ewẽ benimayamakãwẽ.
MIC.7.8	Ẽ di ibiaima ẽ ana benikauãshanaii,
MIC.7.8	txakabu meshu keskatũ ea atxibiabaũkẽ
MIC.7.8	Senhor Deus ẽ shaba keska ẽ mekenã txashakapaki.
MIC.7.9	Kanekĩ txakabu wakĩ Senhor Deus ẽ pashkaima
MIC.7.9	eki sinataya: “Enaki”, ishũ
MIC.7.9	hawẽ sinata ẽ teneshũkubaĩshanaii.
MIC.7.9	Ẽ haska wakubaĩmis unãti watã ea pepa wakĩ Senhor Deusũ ea hatu kupishũshanai ariamakẽ
MIC.7.9	hĩ hĩ ikama ẽ manayukubainaii.
MIC.7.9	Hatu maemakĩ ea uĩmakĩ hawẽ kushipa
MIC.7.9	shabakabi Senhor Deusũ ẽ txakabu unãti wakĩ
MIC.7.9	ea unãmashanikiki,
MIC.7.9	bĩ dekua keska anu ea iyukinã.
MIC.7.10	Eki sinataibũ ea bika wakĩ yukakĩ:
MIC.7.10	“Mĩ Mekenika Senhor Deusrã, hanimẽ?
MIC.7.10	Huama daka? mia merabewairã”,
MIC.7.10	ea akubainimabũ Senhor Deusũ hatu maemai uĩriashãkanikiki,
MIC.7.10	haska hãtxa txakabu kaĩkaĩkĩ hatu dakewarã.
MIC.7.10	Baiwẽ kakĩ
MIC.7.10	pupus pema pema aka keska wakĩ hatu kupiaya
MIC.7.10	hatu haska wai uĩ ẽ shinã txãkãshanaii.
MIC.7.11	Jerusalém anu hiweabuũ,
MIC.7.11	matũ mishki kenebaunibu di abianibu
MIC.7.11	matũ mae benawakĩ
MIC.7.11	ana matũ mai pakea shekakĩ
MIC.7.11	ewapa wai ma matu ana ashuĩ bekanikiki.
MIC.7.11	Shinaĩrakubaĩkãwẽ.
MIC.7.12+MIC.7.13	Hanushũ hatunabu hiweshũ
MIC.7.12+MIC.7.13	txakabuwakubainibuwẽ taea
MIC.7.12+MIC.7.13	ha mai betsai hanu tsua hiweabuma keskai txakabuaya
MIC.7.12+MIC.7.13	Assíria mai pakea anua inũ,
MIC.7.12+MIC.7.13	Egito mai pakea anua inũ,
MIC.7.12+MIC.7.13	Hene Nilo anua inũ,
MIC.7.12+MIC.7.13	Hene Eufrates anu hiwebauni nati ikabu inũ,
MIC.7.12+MIC.7.13	ianẽwã ukebukũ hiwebaunabu inũ,
MIC.7.12+MIC.7.13	mati matipa anu hiwebaunabu
MIC.7.12+MIC.7.13	habu dasibibũ matu betxipai
MIC.7.12+MIC.7.13	hanu matu anu beshãkanikiki.
MIC.7.14	Mai pepa kesua anu hi shukua anu
MIC.7.14	txashuwã huĩrukũmisbu keskai
MIC.7.14	minabu hau tari hiwekubaĩshanũbũ mĩ aniki.
MIC.7.14	Senhor Deusuũ, ha minaburã, hatu mekeshũ uĩrakubaĩshãwẽ.
MIC.7.14	Mae Basã inũ mae Gileade anu
MIC.7.14	basi pepa anu hatũ shenipabu mĩ hatu iyuni keska wakĩ
MIC.7.14	pepas anu hatu ana iyushãwẽ.
MIC.7.15	Egito anua nukũ shenipabu hatu tashnimabirãkĩ
MIC.7.15	dami atimaska mĩ hatu ashuni keska wakĩ
MIC.7.15	ana hatu uĩmakubaĩshãwẽ.
MIC.7.16	Nawa betsa betsapabu:
MIC.7.16	“Ẽ kushipaki”, ibiamisbu
MIC.7.16	hau mĩ kushipa uĩ dakekubainũbũ
MIC.7.16	haska mĩ hatu ashuni habias dami atimaska akĩ hatu uĩmariashãwẽ,
MIC.7.16	hau huyu inũ pata keska mapushũ uinũbunã.
MIC.7.17	Dunu inũ nisheke mai bemaki sharabaĩmisbu keska
MIC.7.17	datei saki saki iki
MIC.7.17	hatũ mae mishki kenebaunibu kushipa anua
MIC.7.17	hau tashnibirãshanũbũwẽ.
MIC.7.17	Datehairakĩ merabewati mia yukai mia bebũ bushãkanikiki.
MIC.7.18	Nukũ mekenika Senhor Deusuũ,
MIC.7.18	minabu eskarabes tesheniwẽ nuikĩ
MIC.7.18	mĩ hãtxa danãkĩ nũ txakabuwaima
MIC.7.18	tere akĩ mĩ ana shinaĩsmawẽ taea
MIC.7.18	Mekenika Yushĩ mia keska betsa tsua hayamaki.
MIC.7.18	Nukuki sinatapakeama maĩtã
MIC.7.18	haska mĩ nuku betxipaiai
MIC.7.18	mĩ nuku uĩmamiski, nuku duawakubaĩkinã.
MIC.7.19	Nukũ txakabu maiwakĩ inũ
MIC.7.19	ianẽwã merã pukua keska watã
MIC.7.19	nuku heneama nukuwẽ ana nuikũkaĩshãwẽ.
MIC.7.20	Haska nukũ shenipabu Abraão inũ Jacóbe mĩ yubakani keska wakĩ,
MIC.7.20	Senhor Deusuũ, merabewakĩ nukuwẽ nuikĩ
MIC.7.20	mĩ yubakani hãtxa nuku hakimawayamakubaĩshãwẽ.
HAB.1.1	Deusũ hãtxa yuishunika Habacuque Senhor Deusũ haskashanai unãmakĩ yuinikiaki.
HAB.1.2	Ea Habacuque punu nukashũ Senhor Deus yukakĩ:
HAB.1.2	“Senhor Deusuũ, merabe ẽ mia yukabia
HAB.1.2	mĩ ea nĩkama
HAB.1.2	hatiki mia yukakubaĩshãpa?
HAB.1.2	Pubẽkĩ nuku itxakawaibu
HAB.1.2	hatu nuku nemashũkĩ
HAB.1.2	beshteshuni mĩ huriamakẽ
HAB.1.2	hatiki kashayabi mia yukakubaĩshãpa?
HAB.1.3	Enabũ txakabu wai itxakanikakubaĩmisbu
HAB.1.3	haskakĩ txakabu tibi mĩ ea uĩmai?
HAB.1.3	Ea kebaunaburã, dasibi mae tibi anua
HAB.1.3	ha ibukuni detenamei pubeĩ
HAB.1.3	atimapai txakabukubaĩkanikiki.
HAB.1.4	Moisĩ nuku yusini keska txibãkĩ
HAB.1.4	hatũ yunuawẽ shanẽ ibubũ nuku yunuabumaki,
HAB.1.4	txanima hãtxa danãkinã.
HAB.1.4	Txakabubũ yura pepabu itxakawakubaĩkĩ
HAB.1.4	pepa hãtxa betsa wakĩ
HAB.1.4	hatu parãmisbuki,
HAB.1.4	hawa yunuti pepawẽ hatu hiwemamarã”, ẽ aka
HAB.1.5	Senhor Deusũ ea kemakĩ yuikĩ:
HAB.1.5	“Yura shukuabu matu dapi hiwebaunabu uĩkãwẽ.
HAB.1.5	Hatu uĩ mã datehairashanaii.
HAB.1.5	Haska ẽ samama ashanai
HAB.1.5	tsuãra matu bebũkiri yuibia mã ikũwãtirumaki.
HAB.1.6	Ha Caldéia nawabu pubẽ tsakanamenikaburã,
HAB.1.6	ẽ hatu beruwaii.
HAB.1.6	Haburã, mai hirabi hatunamabia
HAB.1.6	bukubaũkĩ hatu mebĩtã ibuwamisbuki.
HAB.1.7	Caldéia nawabu mesebu inũ txakabubunã,
HAB.1.7	hatu datemakubaini
HAB.1.7	hawa tsuã yunuti unãkatsi ikama
HAB.1.7	haska ibubis besti shinaĩbu bestiwẽ txakabukubaĩmisbuki.
HAB.1.8	Hatũ cavalo kushipahaira hawawẽ dateama kushikaĩkĩ
HAB.1.8	inu keneya betsa binubaĩtirubuki, beamakinã.
HAB.1.8	Ha dikabi, kamã inu betsa lobo kushipahaira
HAB.1.8	meshu merã mapumisbu binuabuki.
HAB.1.8	Cavalo katsaumeabu mirimahaira txaihaira anua bekĩ
HAB.1.8	tetepã hawẽ piti hawaira nuyakaĩ yuinaka atximis keska
HAB.1.8	atxinũ ika hawaira ishtxukaĩ
HAB.1.8	hatu tenã keyumisbuki,
HAB.1.8	hatuwẽ hawa nuiamarã.
HAB.1.9	Dasibi txakabu wakĩ keyukubiranaibuwẽ taea
HAB.1.9	bebũkiri dasibi datehairakubainaibu
HAB.1.9	hatu deteama yurabu mirimahaira henewã kesha mashiti keska
HAB.1.9	tsuã hatu tana keyutirubumabiakẽ hatu atximisbuki.
HAB.1.10	Shanẽ ibuhairabu inũ
HAB.1.10	shanẽ ibu beshmas yununikabuki kashekĩ
HAB.1.10	hatũ mae mishki kushipa kenebiabaunibukẽ
HAB.1.10	hatuki dateama usãmisbuki.
HAB.1.10	Hatũ mishki kenebaunibuki mai maspu wakĩ matawatã
HAB.1.10	haki mapekebaĩ
HAB.1.10	hatũ maewã atxi keyumisbuki.
HAB.1.11	Niwe kushipahaira shũku ibainai keska bei
HAB.1.11	Mekenika Yushĩ shinãma
HAB.1.11	ibubis hatũ kushipa besti txiti itã ikubaĩmisbuki”, ikaya
HAB.1.12	nĩkatã eã Senhor Deus yuikĩ:
HAB.1.12	“Senhor Deusuũ, ẽ Mekenika Deus meribi
HAB.1.12	mawatiruma mĩ hiwei ikibi ika ẽ unaiĩ.
HAB.1.12	Ẽ Mekenika Senhor Deusuũ,
HAB.1.12	Israelĩ enabu txakabumisbu hau mia hatu kupishũshanũbũ
HAB.1.12	Caldéia nawabu mĩ hatu kushipa waniki.
HAB.1.13	Mĩ miarã, mĩ pepahairawẽ taeshũ hawara txakabu mĩ nemamiski,
HAB.1.13	hawa heneamarã.
HAB.1.13	Mĩ pepahairawẽ taeshũ hawara txakabu uĩkĩ
HAB.1.13	ha betxipaiama mĩ danãmiski.
HAB.1.13	Nũ Israelbu txakabubiabũ
HAB.1.13	parananãkĩ Caldéia hunibu sinatapai txakabuhairakĩ nuku binuhairabuki.
HAB.1.13	Hakia hatũ mae haska txakabuhairabiakẽ
HAB.1.13	mĩ haskakĩ hatu kupikatsi ikama hatu hawa yuimamẽ?
HAB.1.14	Ianẽwã anua baka inũ
HAB.1.14	ni meranua yuinaka shanẽ ibu hayabuma hiweabu keska wakĩ
HAB.1.14	haskakĩ mĩ nuku mekekĩ duawamamẽ?
HAB.1.15	Caldéia nawabũ yura shukua betsabu hatu atxitã ibuwakubaĩmisbuki,
HAB.1.15	hunibũ sheamatiwẽ inũ hisĩwẽ
HAB.1.15	baka bishũ itxawashũ uĩ
HAB.1.15	benimamisbu keskairã.
HAB.1.16	Haskawẽ taea baka binikabũ
HAB.1.16	hatũ yushĩ dami kẽwãmisbu keska wakĩ
HAB.1.16	hatũ hisĩ inũ hatũ sheamatiwẽ baka nuepa mirima biaibuwẽ taea
HAB.1.16	benimakĩ inabu tesẽshũ
HAB.1.16	hawẽ piti sheni inũ sheni ininipa
HAB.1.16	habũ hatu kuashũkubaĩmisbuki.
HAB.1.17	Baka binikabu keskakĩ ha Caldéia nawabũ
HAB.1.17	hawa hatuwẽ nuiama
HAB.1.17	ana yurabu hatu detekĩ atxikubaĩshãkanimẽkaĩ,
HAB.1.17	hatu itxakawakinã?” itã,
HAB.2.1	Habacuque ana hãtxakĩ:
HAB.2.1	“Senhor Deusuũ, haska dasibiwẽ ẽ nuiai shinãkĩ
HAB.2.1	ha ikĩ ẽ mia yukashu haskara
HAB.2.1	mĩ ea kemaimẽkaĩ, tapinũ ika
HAB.2.1	beputi shui mekenika hawa pes ikama nishũ
HAB.2.1	uĩbaũmis keska nĩkakĩ
HAB.2.1	ẽ mia manaii”, ẽ wa
HAB.2.2	Senhor Deusũ ea kemakĩ yuikĩ:
HAB.2.2	“Mapu sapa washũ tsusĩriama
HAB.2.2	hi kenu debu mesiwẽ
HAB.2.2	haska ẽ mia unãmai kenewe.
HAB.2.2	Tsusiaĩ kuabu mĩ neshea
HAB.2.2	shabakabi mĩ keneshina
HAB.2.2	tsuãra uĩkĩ hawa keti ikama
HAB.2.2	hawaira yuibaĩkĩ tapĩtirubuki.
HAB.2.3	Haska nama keskawẽ ẽ mia unãmai
HAB.2.3	hawaira huamabiakẽ
HAB.2.3	hanu huai katutã ẽ yunua
HAB.2.3	txanima hushanikiki.
HAB.2.3	Hakia hawa niti ikama hushanaiwẽ taea manayukubaĩshãwẽ.
HAB.2.4	Eska hatukiri kenewe.
HAB.2.4	Huni txakabuburã, keĩ hiwemisbuki.
HAB.2.4	Hakia huni pepabu hiweirã,
HAB.2.4	Deusũ hãtxa ikũwaĩ txĩtuãma
HAB.2.4	unanuma hiwekubaĩmisbuki.
HAB.2.5	Huni kenikaburã,
HAB.2.5	hawẽ hatu yunuti kushipa
HAB.2.5	ana hayakatsis ikĩ benamisbuki.
HAB.2.5	Haska kushipawẽ parananãbiai
HAB.2.5	hawa huĩrukuãma benabauni
HAB.2.5	hawẽ yunuti kushipa ana itxapa hayakatsis imisbuki.
HAB.2.5	Mawabu hatu maiwamisbu keska wakĩ
HAB.2.5	ha kẽmisbu hashpashũ hatu shea keska wakĩ
HAB.2.5	yura betsa betsapabu tibi hatu atxitã ibuwanũ ishũ
HAB.2.5	shinãkĩ hawa hatu henetirubumaki.
HAB.2.6	Hakia tsuãra nawa shukua betsa betsapabu hatu atximabũ
HAB.2.6	habu atximabũ hatuki kasheshãkanikiki,
HAB.2.6	hatukiri kãtai eskairã:
HAB.2.6	‘Matunamabia hatu datebaĩ mebĩkubaĩkĩ
HAB.2.6	mabu inũ pei mirima mã ma hayawẽ taea
HAB.2.6	mã peirashãkãwã! matu anu kupiti mese hushanayarã.
HAB.2.6	Ha mabu inũ pei mã hatu mebĩkubaĩkĩ itxawakubainairã,
HAB.2.6	hatiã mã hatu heneshanai?’ hatu washãkanikiki.
HAB.2.7	Mã hatu diria hatiara mã hatu pakashanũ matu manamisbu
HAB.2.7	hatishuĩra ana matu manama
HAB.2.7	hawaira matu yukakĩ datekĩ
HAB.2.7	matũ hawara mebĩkĩ keyukĩ
HAB.2.7	matũ tariri matu pekariabaĩshãkanikiki.
HAB.2.8	Matuki sinatabirani
HAB.2.8	nawa betsaburi itxatã
HAB.2.8	mã hatũ mabu inũ hatũ pei
HAB.2.8	mã hatu mebini keska wariakĩ
HAB.2.8	matunari dasibi matu mebĩkĩ keyushãkanikiki.
HAB.2.8	Hatũ mai pakea anushũ
HAB.2.8	hanu hiweabu inũ hatũ maewã tibi
HAB.2.8	mã hatu txakabu wakubaini tibiwẽ taeshũ
HAB.2.8	maturi kupikĩ manakushãkanikiki.
HAB.2.9	Tsuabubera hatube detenamekĩ
HAB.2.9	mese binutã hatũ mabu yumetsubirã
HAB.2.9	matũ hiwe tibi mã mata wamiswẽ taearã,
HAB.2.9	matu anu kupiti mese huayarã,
HAB.2.9	mã peirashãkãwã!
HAB.2.10+HAB.2.11	Matũ mae mishki kenebaunibu inũ
HAB.2.10+HAB.2.11	matũ hiwe hawẽ nabu nakishkũ tibi
HAB.2.10+HAB.2.11	matuwẽ taea sai sai ibaũkĩ
HAB.2.10+HAB.2.11	yura shukuabu mirimahaira
HAB.2.10+HAB.2.11	mã hatu yamawakĩ beruniwẽ taeshũ
HAB.2.10+HAB.2.11	maturi yamawariai beshãkanikiki.
HAB.2.10+HAB.2.11	Mã hatu haska waniwẽ taea
HAB.2.10+HAB.2.11	matunabu dakehairashãkanikiki.
HAB.2.12	Caldéiabuũ, matũ maewã Babilônia anushũ
HAB.2.12	hatu itxakawakĩ yunuti pepa txibãma
HAB.2.12	hatu parãkĩ dayama txakayamakĩ
HAB.2.12	huni itxapa mã hatu tenãkubainibuwẽ taea
HAB.2.12	matu anu kupiti mese huaya
HAB.2.12	mã peirashãkãwã!
HAB.2.13	Hamẽ daya txakayamai hĩ hĩ ikĩ
HAB.2.13	matũ maewã mã beninirã,
HAB.2.13	Senhor Deus kushipahaira dasibi binu keyuatũ
HAB.2.13	txiwẽ menu keyukĩ matu yamawãshanikiki.
HAB.2.14	Ha haskaitianã,
HAB.2.14	mai hirabi anu hiwebaunabu
HAB.2.14	dasibibũ Senhor Deusũ kushipakiri unãshãkanikiki,
HAB.2.14	ianẽwã matai dasibibũ uĩmisbu keskairã.
HAB.2.15	Matu dapi hiwebaunabu
HAB.2.15	uva vinho dau betsa kapãtã hatu amakĩ
HAB.2.15	mã hatu paẽwã
HAB.2.15	tariuma habũ hatu uĩmakĩ
HAB.2.15	hatu dakewamisbuki.
HAB.2.15	Mã habũ hatu paẽwãmis
HAB.2.15	mã peirashãkãwã!
HAB.2.16	Keĩ mã kushipabiamiskẽ
HAB.2.16	matũ kushipa betsa wakĩ
HAB.2.16	matu dakewakĩ
HAB.2.16	mã txakabu besti wamis
HAB.2.16	matunabu shabakabi uĩmakĩ
HAB.2.16	ana hawa hatu matu kẽwãmama
HAB.2.16	Senhor Deus matuki sinatakĩ
HAB.2.16	dake pae matu atximashanikiki.
HAB.2.17	Líbano mati matipa anushũ
HAB.2.17	hatũ himi haba wakĩ
HAB.2.17	mã hatu detekubainiwẽ taeshũ
HAB.2.17	habiaskari wakĩ maturi detekĩ
HAB.2.17	matũ himiri haba wariakubaĩshãkanikiki,
HAB.2.17	matũ inabu tenã keyukĩ
HAB.2.17	matu datehairakinã.
HAB.2.18	Yushĩ hatu dami wamakĩ keyutã
HAB.2.18	hawẽ hawa watimẽ?
HAB.2.18	Hamẽ besti kẽwãtirubuki.
HAB.2.18	Ha yushĩ damirã,
HAB.2.18	hakiri hawẽ txani besti mia unãmakĩ yusĩtiruburã,
HAB.2.18	hawẽ hawa watimẽ?
HAB.2.18	Hamẽ besti nĩkatirubuki.
HAB.2.18	Yushĩ dami haska hãtxatiruma
HAB.2.18	tsuãra ha yushĩ dami wabiamisrã,
HAB.2.18	haskatã haki txiti itirumẽ?
HAB.2.18	Txanima hamẽ tsua haki txiti itirumaki.
HAB.2.19	Hi dami yushĩ hawa hãtxatiruma tsuãra yuikĩ:
HAB.2.19	‘Bestẽwẽ’, akĩ
HAB.2.19	mishki dami yushĩ yuikĩ: ‘Beniwe’, aka
HAB.2.19	hawa hãtxa matu yuitirumẽ?
HAB.2.19	Ha dami ouro mane inũ prata manewẽ dapushbiabu
HAB.2.19	ibubis hawẽ hiwea hayamawẽ taea
HAB.2.19	matu hawa yuikĩ kematirubumahairaki.
HAB.2.19	Haskawẽ taea mã habũ kẽwãmisbu
HAB.2.19	mã peirashãkãwã!
HAB.2.20	Hakia hawẽ hiwe kayabi templo meribi anu Senhor Deus hiweaki.
HAB.2.20	Haskawẽ taeshũ mai hirabi anu hiweabũ pes manishũ
HAB.2.20	hawẽ hãtxa nĩkakĩ
HAB.2.20	hau ea kẽwãkubainũbũwẽ”, ikĩ Senhor Deusũ ea yuishinaki.
HAB.3.1	Deusũ hãtxa yuishunika Habacuque Senhor Deusbe hãtxakĩ yuiniki:
HAB.3.2	“Senhor Deusuũ, dasibi mĩ akubaĩmiskiri
HAB.3.2	nĩkakĩ uĩ
HAB.3.2	mia betxipaibiai e iki miwẽ ẽ datekũkainaii.
HAB.3.2	Nũ hiweyua nuku unãmakĩ
HAB.3.2	mĩ kushipawẽ haska mĩ akubirani keska wakĩ
HAB.3.2	mĩ kushipa ana nuku uĩmawe.
HAB.3.2	Nũ Israelbuki mĩ nukuki sinatabiai
HAB.3.2	mĩ nukuwẽ nuiai nuku uĩmawe”, iwanã,
HAB.3.3	“Mikiri eska yui nũ kãtamiski:
HAB.3.3	‘Mae kesuakea Temã anua Deus ma huikiki.
HAB.3.3	Mati Parã anua nukũ Deus meribi ma huikiki.
HAB.3.3	Deus txashakapatũ nai hirabi txasha waya
HAB.3.3	mai hirabi anushũ Deus kẽwaĩ
HAB.3.3	hakiri kãtakubaĩmisbuki.
HAB.3.4	Hawẽ mekẽ anua bĩ txasha txasha wabirani
HAB.3.4	dasibi hawẽ yura txashai keyukirani nukũ Deus huikiki,
HAB.3.4	hawẽ kushipahaira ibubis hunemis shabakabi hatu uĩmabiranirã.
HAB.3.5	Deus huaikiria isĩ betsa betsapa txakabuhaira bebubiranaya hanua Deus itxũ
HAB.3.5	yuna paepa bekĩ hatu isĩ tenemabiranikiki.
HAB.3.6	Deus hui haskakirani niti ikaya
HAB.3.6	dasibi mai patxa sakui saki saki ikaya
HAB.3.6	ha mati matipa inũ mawa keyatapa
HAB.3.6	ikibi ini purekeai
HAB.3.6	nũ uĩsmabia purekei keyubiranaya
HAB.3.6	haskai nawa betsa betsapabũ uĩ datehairai
HAB.3.6	saki saki ikubaĩkanikiki.
HAB.3.6	Hakia Deus haskakũkirani hawẽ hiwea ikibi ika hawa beshtekeamaki’,
HAB.3.6	iki nũ mikiri kãtakũkainaii.
HAB.3.7	Cusã anu hiweabu
HAB.3.7	ana haskatima dakei bika tenehairaibu inũ
HAB.3.7	Midiã anu hiweaburi haburi datehairaibu
HAB.3.7	ẽ hatu uĩmaki.
HAB.3.8	Senhor Deusuũ, hene tibi inũ ianẽwã dasibiki mĩ hatuki sinatahairai?
HAB.3.8	Mĩ cavalo tarãbaĩtiki nia
HAB.3.8	mĩ ma hatu maemai huai?
HAB.3.9	Mĩ detenameti kanũ inũ pia itxapa mĩ ma pewaima mĩ hayaki.
HAB.3.9	Hanua henewẽ mai pashka akeakekĩ
HAB.3.9	hene bai tibi wakĩ mĩ ma pewaimaki.
HAB.3.10	Mati matipatũ mia uĩ saki saki ikaibũ
HAB.3.10	hanua nai anua ui kushipahaira ikaya
HAB.3.10	hanua hene matahairai tũkash tũkash ibiranaya
HAB.3.10	ianẽwãri nuahaira buspu tsaubirãbiranikiki.
HAB.3.11	Mĩ pia mĩ bishku bishku aka txasha txasha itxakayamaya
HAB.3.11	mĩ hashiri mĩ puta puta aka hawẽ debu anua
HAB.3.11	kana bakai keskai txasha txasha ikaya
HAB.3.11	bari inũ usheri ha tashnimis anua ana tashniamakẽ
HAB.3.12	hanua mai hirabi anu hiweabuki hatuki sinatahairai kakũkaini
HAB.3.12	nawa betsa betsapa hiweabu
HAB.3.12	hatu kupi mĩ hatuki pai pai ika keskashanaii.
HAB.3.13	Hatũ shanẽ ibuhaira miã ibubis mĩ katuni inũ,
HAB.3.13	minabu merabewanũ ika tashnikirãkĩ
HAB.3.13	huni txakabubũ hiwe berãkĩ yamawakĩ
HAB.3.13	hanua tsuãra hiwe wakatsi
HAB.3.13	ha dukũ mishki buyakĩ taewai
HAB.3.13	habu miki sinataibu mĩ hatu yamawãshanaii,
HAB.3.13	kini besti hatu henekinã.
HAB.3.14	Shanẽ ibũ detenamenikabu cavaloki katsaumebiranaibu
HAB.3.14	mirima kushipai keĩ niwe keskabirani:
HAB.3.14	‘Nuku besti nũ kushipaki’, ika
HAB.3.14	hawairabirã nuku tsuã merabewama dabanẽ
HAB.3.14	hunebirã nuku tsakakĩ kushimakĩ
HAB.3.14	yamawanũ ika bebiaibũ
HAB.3.14	ibubis hawẽ piawẽ hatũ shanẽ ibu mĩ tsakashanaii.
HAB.3.15	Ianẽwã nuahaira buspu tsaubiabiranaya
HAB.3.15	nakui mĩ cavalo itxapawẽ
HAB.3.15	mĩ kushikaũshanaii.
HAB.3.16	Mĩ haska washanai nĩkatã ẽ datehairaii.
HAB.3.16	Ẽ kesha tari tari iki
HAB.3.16	ẽ yura hirabi ẽ kushipa benui babui
HAB.3.16	ẽ kishi mestẽtiruma ikimaki.
HAB.3.16	Haskabiashanaya nukuki sinataibu tsakanamenikabu ha shabatiã
HAB.3.16	Deusũ hatu bika tenemabiashanaya
HAB.3.16	haskabiaya eã unanuma ẽ manakubaĩshanaii.
HAB.3.17+HAB.3.18	Nukũ Mekenika Senhor Deusũ
HAB.3.17+HAB.3.18	nuku pashawashanaiwẽ taea
HAB.3.17+HAB.3.18	ẽ benimahairashanaii.
HAB.3.17+HAB.3.18	Nukũ mai pakekawana nukuki sinataibũ
HAB.3.17+HAB.3.18	dasibi txakabuwakĩ keyuabũ
HAB.3.17+HAB.3.18	figueira hi hua hawa hayama inũ,
HAB.3.17+HAB.3.18	uva bai hawa bimi hayama inũ,
HAB.3.17+HAB.3.18	oliva hi hawa bimi hayamarikẽ
HAB.3.17+HAB.3.18	hanua bai anuri hawa mibã bimi tsekatirubu hayamarikẽ
HAB.3.17+HAB.3.18	txashuwã shukua dasibi yumetsui keyuabu ana hayama inũ,
HAB.3.17+HAB.3.18	inapã hiwe anu ina awa betsa taska niamabiakẽ
HAB.3.17+HAB.3.18	Senhor Deus ẽ kẽwãkubaĩshanaii.
HAB.3.19	Ẽ shanẽ ibu Senhor Jeovaã, ea kushipa inãkĩ
HAB.3.19	ni txashu hawaira kaĩmis keska
HAB.3.19	ẽ kishi ea wa
HAB.3.19	mati keyatapa hanu pashati anu
HAB.3.19	Senhor Deusũ ea iyukĩ mapemashanikiki”, inikiaki.
MAL.1.1	Deusũ hãtxa yuishunika Malaquias hãtxamakĩ hawẽ hãtxa Senhor Deusũ Israelĩ enabukiri yuimakubainikiaki.
MAL.1.2	Israelĩ enabu Senhor Deusũ yuikĩ: “Eanã, ẽ matu betxipaikĩ heneismaki”, ẽ matu wa, hakia matũ ea kemakĩ: “Mĩ nuku betxipaiai haskatã nũ unãkubainai?” mã ibiaya ẽ ea Senhor Deusũ matu kemakĩ: “Ẽ matu haska keska wai shinãkãwẽ. Esaú inũ Jacó hawẽ betsahairabiakẽ matũ shenipabu Jacó besti betxipaikĩ duawakĩ 
MAL.1.3	Esaú betxipaiama ẽ dananiki. Esaú mai pakea mati matipa pepabiakẽ betsa wakĩ ha mai ẽ atimapa waniki, yunu benetima wakĩ yuinaka besti hanu hiwetirubu hatu pewashũkinã. Hakia matuna txakabuwakĩ ẽ haska wama iniki”, ẽ ikaya
MAL.1.4	hakia Esaú enabu Edom nawabu yuinamekĩ: “Nukũ maiwã pakekauana Deusũ txakabuwabiani ana bena wakĩ nũ pewakubaĩshanaii”, ikaibu hatu nĩkatã ea Senhor Deus kushipahaira dasibi binuatũ hatu kemakĩ: “Matubunã, matũ mai pakea mã ana bena wabiaya ẽ ana matu txakabuwãkĩ keyushanaii”, ẽ iniwẽ taeshũ hatũ mai pakea kenakinã: “Mai pakea txakabuwẽ yupuni maiki”, ashãkanikiki. Hanua: “Ha Esaú nawabuki Senhor Deus sinatatiani hawa hatu heneama hatuki sinatapaketi warianiki”, hatu haska wanikẽ 
MAL.1.5	Esaú ẽ haska wani habias matũ beruwẽ mã uĩtirubuki. Hanushũ matu Israelbũ yuikĩ: “Nukũ Senhor Deusũ kushiparã, nukũ mai pakea binua hawẽ kushipa uĩtirubuki, nenu bestimarã, iwanã, mã yuikubaĩshanaii”, iniki, Senhor Deusrã.
MAL.1.6	Senhor Deus kushipahaira dasibi binu keyuatũ habe hawenabu hãtxashunikabu hatu yuikĩ: “Huni bakebũ hatũ epa nĩkakĩ hatu duawakubaĩmisbuki. Hawẽ tsumabũ hawẽ shanẽ ibu nĩkai haki datekubaĩmisbuki. Hakia earã, ẽ matũ Epa kayabiki. Haskakĩ ẽ hãtxa nĩkakĩ mã ea duawaismamẽ? Ha inũ, ẽ matũ shanẽ ibubiakẽ haskai ea nĩkai mã eki datekũkaĩsmamẽ? ẽ ibiaya ea danãbiakubaini hãtxa txakabukĩ yuikĩ: ‘Hawa haska wakĩ nũ mia danãmismẽ?’ mã ikaya 
MAL.1.7+MAL.1.8	matu yuikĩ: Ẽ kẽwãti txi tapu anu misi meribima ea mãtxĩshũ birãbirãbiai ana hamamaki ea yukakĩ: ‘Hawa haska wakĩ mia berabĩwãkĩ nũ mia sinatamamismẽ?’ mã ea wai matu kemakĩ yuinũ ea nĩkakãwẽ. Senhor Deusũ kẽwãti txi tapu pema duakabiki, iwanã, ina bekũbu inũ, ina tiribu inũ, ina isĩ teneaibu ẽ kẽwãti txi tapu anushũ mã ea menushũkubaĩkĩ: ‘Nũ hawa txakabuwamaki’, ikĩ shinãkubaĩkĩ mã ea sinatamamisbuki”, ẽ matu waiwẽ taeshunã, ha ina bekũbu inũ, ina tiribu inũ, ina isĩ teneaibu inãkuĩkĩ matũ yununika shanẽ ibubu anu bushũtãkãwẽ, mã hatu bushuã benimakirã matu mebĩkanimẽkainã? Haska betxipaisbumaki. 
MAL.1.9	Hau nukuwẽ nuinũ matubunã, menã hawaira Deus yukarikãwẽ. Hakia inabu atimapa sharabu mã hawa shinãma mã menushũmisrã: “Deusũ ea betxipaishũkĩ ewẽ nuishanikiki”, ikĩ manakĩ haska shinãyamakubaĩkãwẽ. Deus kushipa dasibi binuatũ eska matu yuikiki: 
MAL.1.10	“Matuwẽ ẽ hawa benimamaki. Inabu tesẽshũ txiwẽ mã ea menushũbia ana benimama ẽ danãkubaĩshanaiwẽ taeshũ ẽ kẽwãti txi tapu anu hanu mã hamẽ ana txi keti wayamashanũbũ eki nukuti Templo hemaĩtĩ mishki kenebaunibu hikiti shui beputi tibi tsuã mã beputirumẽkaĩ? iwanã, ẽ shinaiĩ. 
MAL.1.11	Yura shukuabu tibi matunabuma mai hirabi anu manibauna ewẽ datekĩ hanira hiwebaunabu anushũ ea kẽwãkĩ sheni inĩti ea inãkuĩkĩ kuakubaĩkĩ hawara pepa besti ea menushũriamisbuki. 
MAL.1.12	Hakia shinã txakakĩ: ‘Senhor Deus kẽwãti txi tapu inũ hanushũ hawara nũ menushũmis meribi wama Moisĩ yunuti hãtxa ana txibãma haska nũ akatsi ikai nũ atiruki’, ikĩ ea berabĩwãkĩ mã ea sinatamamisbuki. 
MAL.1.13	Hakia matũ ana yuikĩ: ‘Ha dasibi Deus nũ ashũmiswẽ taea bika tenekĩ nũ ma hatsãki’, ikĩ mã ea danãmaii. Ea haska wabiakĩ ea benimawatanũ ishũ inabu minama yumetsukirã inũ, ina awa tiribu inũ, ina betsa isĩ teneaibu ea inãnũ, iwanã, mã ea beshũkubainaii. 
MAL.1.14	Hawẽ txashuwã shukuabu anua txashuwã bene pepa hawa isĩ teneama mã tsuara haya ea yubabiaimashũ hakia txipu txashuwã txakabu beshũ ea inãkĩ matu menumakĩ ea matu parãmaibu ha huni txakabuwamanikarã, kupikĩ ẽ yupushanaii. Hanua betsarã, nawa shukua betsa betsapa ewẽ datekubaĩkanikiki, matu keskamarã. Shanẽ ibuhairatũ shanẽ ibu dasibi binu keyuarã, ẽ eaki. Ea paranũ, iwanã, hau shinãyamakubainũbũwẽ”, akĩ Senhor Deus kushipahaira dasibi binu keyuatũ haska matu yuikiki.
MAL.2.1	“Ebe matunabu hãtxashunikabuũ, ana ea Senhor Deusũ ẽ matu hãtxa wai nĩkakãwẽ. 
MAL.2.2	Ea Senhor Deus kushipa dasibi binuatũ matu yuikĩ: Matubunã, ea nĩkakĩ ikũwã kayabikĩ ea duawakubaĩshãkãwẽ. Mã haska ea wamakẽ ẽ matu yupushanaii. Shinãkĩ txanimawẽ mã ea duawamawẽ taeshũ matunabu mã ebe hãtxashunika ikubainai haska matu duawabiamisbũ betsa wakĩ eã ẽ matu txakabuwashanaii, yupukinã.
MAL.2.3	Haska wakĩ matũ kushipa mebĩtã habũ ea kẽwãkatsi ikĩ hatũ ina beabu hatũ inapã pui matũ besuki ẽ putashanaii. Txipu habũri hatũ inapã pui matuki tsamia hayabi maturi putashãkanikiki. 
MAL.2.4	Ẽ matu haska wa unãtã na yunuti hãtxa Jacó huni bake Levĩ enabube ea ẽ yubakani hawa heneama hau haska apakeshanũbũ matũ shenipabu inũ matu ẽ habias yunukubaĩmis dasibibũ hau unãkĩ tapĩkubaĩshanũbũwẽ”, matu atã Senhor Deus kushipahaira dasibi binuatũ ana matu yuikĩ:
MAL.2.5	“Ẽ yubaka hãtxarã, hiweti hãtxa inũ unanuma hiweti Levĩ enabu ẽ ashuniki, na yunuti hãtxa hatu inãkĩ habu eki meseti inũ dateti wakinã. Haskawẽ taeshũ habũ ea uĩmai ewẽ datekĩ ea nĩkakĩ duawapaunibuki. 
MAL.2.6	Levĩ hatu yusĩkinã, hawa txakabu hatu yuiama txanima hãtxa hatu yusĩkubaĩkĩ hau txakabuwayamanũbũ Israelĩ enabu mirima nemakĩ unanuma pepai ebe ketashamea ikubainibuki. 
MAL.2.7	Maturã, ea Deus dasibi binuatũ mã ẽ hãtxa bunikabuwẽ taeshũ ekiri hatu yusĩkĩ txanima mã hatu ea unãmanikabuki. Matu anu yurabu beshũ matu anua ẽ hãtxa kaiaĩ tapĩkĩ bikubaĩshãkanikiki.
MAL.2.8	Hakia ebe matunabu hãtxashunikabuũ, hiwea pepa ea anua mã ma ea pashkabuki. Mã hatu yusĩ txakaiwẽ taeshũ yura itxapabu benukanikiki. Haska wakĩ ẽ Levibe yubakani matubũ txakabuwakĩ mã atimapawaii. 
MAL.2.9	Ẽ hãtxa nĩkakĩ mã txibã pewama Israelĩ enabu yusĩbiakĩ yurabu dasibi habiaskas duawakĩ mã hatu uĩmaismawẽ taeshũ Israelĩ enabu dasibibũ hau matu danã paepa wakĩ matukiri hau pe shinãyamanũbũ ẽ hatu shinã txakamariashanaii”, akĩ Senhor Deus kushipahaira dasibi binu keyua matukiri haska hãtxaikiki.
MAL.2.10	Israelĩ enabu huni dasibibuũ, ẽ ea Malaquiasĩ matu yuinũ ea nĩkakãwẽ. Nuku dasibirã, nũ Epa bestitxai hayamamẽ, dasibi dami wanitũ nuku katunirã? Haskai nukubu nukumebi nũ parananãbukũmisbumẽ, haska Deus nukũ shenipabube yubakani danãkĩ txakabuwairã? 
MAL.2.11	Deusũ Judá yubabiani Judá enabũ hawẽ hãtxa txibã pewakĩ ashuãbuma Jerusalém anu hiweabu inũ Israel dasibi hiwebaunabu txakabui mã atimapakũkainaii. Hanu haki nukuti Templo Senhor Deusũ betxipaihairakĩ meribi wabianikẽ Judá enabu hunibu ibubis atimapakĩ txakabuwakanikiki. Haska inũ, nawa betsa aĩbuaibũ yushibubu kẽwãmisbu matunã, Deusũ yunuti txibãma hatu aĩwãkĩ mã bikubainaii. 
MAL.2.12	Ha nukunabu haskai hiweshũ txakabuaiburã, tsuabũra haska txakabuwakubainaibuwẽ taeshũ hamamaki hau Senhor Deus dasibi binua ewẽ nuinũ ishũ hawẽ inãkuĩwẽ Senhor Deus daewanũ ishũ ina tesẽshũ hatu menumashũbiaibũ habu kupikĩ nukunabu nukũ mai pakea anua Senhor Deusũ hau hatu yamawakĩ keyushanũwẽ.
MAL.2.13	Ha dikabi mã txakabu betsa wakubaĩmisbuki, eskairã. Matũ inabu mã hatu menumakubainai benimakĩ Senhor Deusũ ana betxipaiama danãkubainaiwẽ taea bis bis iki kasha txakayamai matũ beũ henewẽ Senhor Deusũ kẽwãti hiwe hemaĩtĩ anu hawẽ txi tapu mã metxahaira wamisbuki. 
MAL.2.14	Hakia: “Haskakĩ nukũ inãkuĩ nami Senhor Deusũ nuku dananaĩ ikimẽkaĩ?” ika mã yuka ikairã. Eskaki, matu yuinũ nĩkakãwẽ. Berunã aĩyãtã hawa heneama habe hiwekũkaĩkatsi mĩ habe yubakabiani mĩ haska habe yubakani habe hiwei ikibi ikama itxakawakĩ putai mimebi mĩ parananaĩ Senhor Deusũ matu uĩkĩ unaĩwẽ taeshũ matu danãkubainikiki. 
MAL.2.15	Na habias Deusunã, nukũ yura inũ nukũ yushĩ nuku inaĩsmamẽ? Deusũnã, eska betxipaimiski. Tsuabura hawenabus meribi pepabu watã hatu hiwemakatsis imiski. Haskawẽ taeshũ berunãtũ aĩbu mã aĩwaĩ habe yubakani hawa kaneama habe hiwekĩ matũ yushĩ ibubis pe mekekubaĩkãwẽ. 
MAL.2.16	Senhor Deus Israelĩ enabu mekenika Deus kushipa dasibi binu keyuatũ huni dasibibu yuikĩ: “Matũ aĩ mã yubani parãkĩ hawa heneama matũ yushĩ ibubis mekekubaĩkãwẽ. Tsuãra hawẽ aĩ henebaĩkĩ txakabuwai hatũ tari detsis keska wamisburã, eã ẽ haska betxipaismaki. Haskawẽ taeshũ ana matũ aĩ tibi heneyamakubaĩkãwẽ”, hatu wanikiaki.
MAL.2.17	Senhor Deusũ matũ hãtxa nĩkai ma matuki txikishi hatsãhairabiakẽ nĩkamas matũ ana yukakĩ: “Nuku nĩkai hau hatsanũ hawa nũ hãtxa txakabu yuiai?” iwanã, mã yukakubainaii. Hakia matũ yuikĩ: “Nũ txakabu wabiaya Senhor Deus nukuwẽ benimaikiki, shinã txãkainã”, iwanã, hãtxakĩ mã yuikubainaii. Hakia matuburã, Deus pepama dabanẽ mã ikũkainaii, hawa ikũwãmarã.
MAL.3.1	Senhor Deus kushipa dasibi binu keyuatũ matu yuikĩ: “Ẽ hãtxa bunika ea bebũ ẽ nitxĩshanaii, hau hatũ ẽ hanu kashanai bebũkiri hau ea bai pewashũshanunã, ikĩ Senhor Deus ẽ matũ shanẽ ibu mã ea benakubaĩmisbu hanu eki nukuti Templo anu hawairakaĩ ẽ hikishanunã. Haska ẽ yubakani ẽ hãtxa matu bushuĩ ma kaikiki, ha uinũ ika mã ikubainaiburã”, ikaya
MAL.3.2	txanima ha shabatiã Senhor Deus hui tashnikiranai tsuã nematiruma ishanikiki. Tsuãra huai uĩ hanu ni txaipatirumaki, hawẽ txakabuwẽ taearã. Nuku pewai huirã, bai kuabu txi here keska hushanikiaki. Nukũ detsis sabão kushipawẽ txuka keska washanikiaki. 
MAL.3.3	Hua tsaushũ Israelĩ huni bake Levĩ enabu nukunabu Deusbe hãtxashunikabu unãti wakĩ hatu pepa washanikiaki, mane prata hushupa inũ mane ouro tashipa txi anu kukatsa akĩ hawẽ detsis urẽkĩ has wamisbu keska matu wakinã. Ma matu pewakẽ haska Moisĩ hatu yusini txibãkĩ inabu nami inũ hawẽ sheni has menukĩ hatũ shinã pepawẽ Senhor Deus kẽwãkĩ uĩmakubaĩshãkanikiaki. 
MAL.3.4	Judá enabu inũ Jerusalém anu hiweabũ Senhor Deus inãkuĩkubainaibũ Senhor Deus ana benimashanikiaki, hatũ shenipabu uatiã hiwei peshũ benimawapaunibu keska wakinã.
MAL.3.5	Senhor Deus kushipa dasibi binu keyuatũ ana matu yuikĩ: “Eã matu unãti watã txakabu inũ pepabu matu kupi ẽ hushanaii, eska hiwemisburã: yushĩ txakabũ kushipa hayabu inũ, hawẽ aĩma inũ hawẽ benemabe txutanamebaũmisbu inũ, yura betsa yubakai txanitxakamisbu inũ, tsuãra dayarubu inũ aĩbuaibu ma hawẽ bene mawabu inũ bakeishta ibuumabu itxakawakubaĩmisbu inũ, nawa betsabu beaibu hatu itxakawamisbu inũ, ewẽ datei ea nĩkaisbuma hatũ txakabuwẽ taeshũ ẽ hatu kupi hushanaii”, iwanã,
MAL.3.6	“Ea ẽ Senhor Deus maei ẽ hawa betsaismaki. Mã Jacó enabuwẽ taeshũ ẽ matu yamawakatsi ismaki. 
MAL.3.7	Haska matũ shenipabũ ẽ hãtxa henenibu keska wakĩ matũri ẽ yunuti hãtxa inũ ẽ nemati hãtxa henekĩ mã hawa txibãkatsi isbumaki. Ea ẽ Senhor Deus kushipahaira dasibi binuatũ ẽ matu yuiaii. Ea shinaĩ ea anu ana txĩtũbirãkãwẽ. Mã haskaibũ eari matu anu ẽ txĩtũriashanaii, matu ana mekekubainirã. Hakia matũ ea yukakĩ ‘Hawa wai mia anu nũ ana txĩtuaĩ?’ mã ikaya 
MAL.3.8	eãri matu yukakĩ: ‘Huni parananãkĩ tsuã Deus anua yumetsutirumẽ?’ mã ea wa matu kemakĩ: Txanima mã ea parãkĩ meribi betsa enabiakẽ mã ea yumetsũmisbuki. Haskabia mã ea ana yukakĩ: ‘Hawa mia parãkĩ nũ mia yumetsumismẽ?’ mã ea wa ẽ matu yuiai ea nĩkakãwẽ. Hawara hau ea menushũbũ inũ, matũ bai anushũ ma tseka meribi dízimo ea inãti inũ, ea inãkuĩti enabiakẽ yaushikĩ eskarabes ea inãkĩ mã ea yumetsukubaĩmisbuki. 
MAL.3.9	Txanima dasibi matũ mai pakea anua matunabu dasibibu yaushikĩ ea parãkĩ yumetsukubainaibuwẽ taeshũ ẽ matu txakabuwakĩ yupushanaii. Ẽ haska hãtxabiai ea Senhor Deus kushipahaira dasibi binu keyuatũ ana ẽ matu yuiaii. Nĩkakãwẽ. 
MAL.3.10	Matũ bai anua inũ matũ inabu anua haska Moisĩ matu yusini dízimo ena bekĩ eki nukuti Templo hanu arukĩ meketi dĩtu anu hatu inãkubaĩkãwẽ. Mã haska wakĩ ea uĩmaya eki nukuti Templo anu piti pepa hayakũkainaya eanã, matuna binumakĩ nai anua pepahairawẽ ẽ matu duawakubainai uĩkatsirã, ea dukũ unãti wamakãwẽ. 
MAL.3.11	Matũ bai anu yunu inũ matũ uva bai anu hawẽ bimi shenã inũ hawara sharabũ txakabuwamisbu matu anu ẽ ana yunuama ishanaii. 
MAL.3.12	Matũ mai pakea hawẽruahairawẽ taeshũ uĩkĩ yurabu shukuabu tibi hiwebaunabũ matukiri yuikĩ: ‘Deusũ hatu benimawakĩ hatu duahairawakubainikiki’, akĩ matu yuikubaũshãkanikiki. Eska ea Senhor Deus kushipahaira dasibi binu keyuatũ ẽ matu yuiai nĩkakãwẽ”, itã,
MAL.3.13	Senhor Deusũ ana hatu yuikĩ: “Hãtxa kushipawẽ shabakabi mã ea yuãkubirãmiski, ẽ matu wa ea kemakĩ: ‘Hawa mikiri hãtxa kushipawẽ nũ mia yuãmismẽ?’ akĩ mã ea yukamisbuki. 
MAL.3.14	Eska shinaĩ mã hãtxanamemisbuki: ‘Deus duawai nũ dayashũbiakũkainai nũ hamẽki, hawamarã. Haska nuku yunumis akubaini nukũ txakabuwẽ dakekĩ tari besha sawea Senhor Deus kushipahaira dasibi binu keyua bebũ nũ hiwekũkainairã, hawa nuku manakukĩ inã nũ bishanai? 
MAL.3.15	Hakia nukũ hatu uĩkinã, habu ibubis keĩ benima bestiaibu nũ uĩmiski. Ha inũ, hunibu txakabubiakĩ mabu mirima itxawakĩ bikubaĩmisbuki. Habunã, Deusũ hau ea kupinũ, iwanã, unãti wamabiabu hawa Deusũ hatu kupiai meriabumaki’, ikĩ mã shinãkubaĩmisbuki”, hatu wanikiaki.
MAL.3.16	Hamẽ betsarã, eska txanikiki. Tsuabũra Deus duawakĩ kẽwaĩ hãtxanamei mapushũ hatũ hãtxa habũ yuiai Senhor Deusũ hatu nĩkakĩ hatu betxipaiaya hanua naiurishũ haska habũ shinãkubainaibu Senhor Deus bebũ hawẽ hatu shinãmati una kenekĩ hatũ kena tibi habũ Senhor Deus duawamisbu tanakĩ kenekĩ netanibukiaki.
MAL.3.17	Haskawẽ taeshũ Senhor Deus kushipahaira dasibi binu keyuatũ matu banabimakĩ yuikĩ: “Israelĩ enabu hau ea anu ana txĩtũshanũbũ shaba betsa ẽ hatu pewashũkubainaii. Huni betsa hawẽ huni bakẽ hawẽ epa dayai merabewakubainai hawẽ epa hawẽ nuimis keskai eari enabuwẽ ẽ ana nuishanaii, matũ txakabu ana shinãmarã. 
MAL.3.18	Haskakẽ habũ mã ea ikũwaĩbu duawakĩ hanua habũ ea nĩkaisbuma yupukĩ ẽ matu haska waitiã mã betsahaira uĩshanaii, hanu ekiri shabakabi unãkinã. Hakia natiã ẽ matu haska washanai mã tapĩriabumaki”, itã,
MAL.4.1	Senhor Deus kushipahaira dasibi binu keyuatũ matu ana yuikĩ: “Bai anua hamapai mibã tsekashũ hawẽ shaka itxawakĩ hanus mãtxĩshũ kuamisbu keska wakĩ ibubis kẽmisbu dasibi inũ txakabubu dasibi kupikĩ txi hi ikai anu ẽ hatu menukĩ keyushanai ha shaba txi kushipaya ma tashni kemaikiki. Ha shabatiã hukirã hawa betsa teshewama ẽ hatu menu keyushanaii. 
MAL.4.2	Hakia matubu ewẽ datekĩ mã ea duawakubaĩmisbu bari pesheai keska ẽ pepa matu txashashũshanikiki, ana hawa matu isĩ tenemama ẽ kupiti matu nemashunirã. Haskaiwẽ taea benimai matubu mã ishtxu ishtxu ikũkaĩshanaii, kene meranua ina awa bake kaĩkainai keskairã. 
MAL.4.3	Ha shabatiã ẽ matu pewashũkubainai huni txakabubu mã pema pema akubaĩshanaii, mai mishpu pema keska wakinã.
MAL.4.4	Ha inũ, betsarã, Mati Horebe anushũ ẽ tsuma Moisés ẽ yusĩti hãtxa ẽ inãni heneama shinãkubaĩkãwẽ. Ha yunuti hãtxa inũ ha nemati hãtxa Israelĩ enabu dasibibũ nĩkakĩ hau txibãkubainũbũwẽ.
MAL.4.5	Uĩkãwẽ. Ha shaba mese dasibi datemakĩ ea ẽ Senhor Deusũ kupiaitiã huriamakẽ ẽ hãtxa yuishunika Elias hiwepaunirã, ana matu anu ẽ yunushanaii. 
MAL.4.6	Elias hushũ epabu inũ habũ huni bakebu sinatanameaibu pewakĩ hatu daenamemakubaĩshanikiki, hatũ shinã betsa wamakinã. Hamẽ Elias hushũ matunabu yusĩkĩ pewamakẽ hakia ea kayabis hushũ matũ mai pakea dasibi kupikĩ ẽ matu yamawakĩ keyui hushanaii”, akĩ Senhor Deusũ hatu yui txani keyunikiaki.
MAT.1.1	Abraãonẽ baba inũ Davĩ baba Jesus Cristõ shenipabukiri matu yuinũ nĩkairakãwẽ.
MAT.1.2	Abraãonẽ bake betsarã, Isaque inikiaki.
MAT.1.2	Isaquẽ bake betsarã, Jacó inikiaki.
MAT.1.2	Jacõ bakeburã, Judá inũ hawẽ betsabu inibukiaki.
MAT.1.3	Judã bakeburã, Perez inũ Zerá inibukiaki, hatũ ewã kenarã, Tamarrã.
MAT.1.3	Perezĩ bake betsarã, Esrom inikiaki.
MAT.1.3	Esromnẽ bake betsarã, Arão inikiaki.
MAT.1.4	Arãonẽ bake betsarã, Aminadabe inikiaki.
MAT.1.4	Aminadabẽ bake betsarã, Naassom inikiaki.
MAT.1.4	Naassomnẽ bake betsarã, Salmom inikiaki.
MAT.1.5	Salmomnẽ Raabe aĩwãtã bakewa hatũ bake betsarã, Boaz inikiaki.
MAT.1.5	Boazĩ Rute aĩwãtã bakewa hatũ bake betsarã, Obede inikiaki.
MAT.1.5	Obedẽ bake betsarã, Jessé inikiaki.
MAT.1.6	Jessẽ bake betsarã, shanẽ ibu Davi inikiaki. Hanua Urias mawakẽ Davĩ Uriasĩ aĩ bishũ bakewa hawẽ bake betsa Salomão inikiaki.
MAT.1.7	Salomãonẽ bake betsarã, Roboão inikiaki.
MAT.1.7	Roboãonẽ bake betsarã, Abias inikiaki.
MAT.1.7	Abiasĩ bake betsarã, Asa inikiaki.
MAT.1.8	Asã bake betsarã, Josafá inikiaki.
MAT.1.8	Josafã bake betsarã, Joram inikiaki.
MAT.1.8	Joramĩ bake betsarã, Ozias inikiaki.
MAT.1.9	Oziasĩ bake betsarã, Jotão inikiaki.
MAT.1.9	Jotãonẽ bake betsarã, Acaz inikiaki.
MAT.1.9	Acazĩ bake betsarã, Ezequias inikiaki.
MAT.1.10	Ezequiasĩ bake betsarã, Manassés inikiaki.
MAT.1.10	Manassésĩ bake betsarã, Amom inikiaki.
MAT.1.10	Amomnẽ bake betsarã, Josias inikiaki.
MAT.1.11	Hanushũ nawabũ Israelbu hatu dayamakatsi atxishũ Babilônia anu hatu iyunibu
MAT.1.11	Josiasĩ bakeburã, Jeconias inũ hawẽ betsabu inibukiaki.
MAT.1.12	Hanua Babilônia anu hiweabũ Jeconiasĩ bake betsarã, Salatiel inikiaki.
MAT.1.12	Salatielĩ bake betsarã, Zorobabel inikiaki.
MAT.1.13	Zorobabelĩ bake betsarã, Abiúde inikiaki.
MAT.1.13	Abiúdẽ bake betsarã, Eliaquim inikiaki.
MAT.1.13	Eliaquimnẽ bake betsarã, Azor inikiaki.
MAT.1.14	Azorĩ bake betsarã, Sadoque inikiaki.
MAT.1.14	Sadoquẽ bake betsarã, Aquim inikiaki.
MAT.1.14	Aquimĩ bake betsarã, Eliúde inikiaki.
MAT.1.15	Eliúdẽ bake betsarã, Eleazar inikiaki.
MAT.1.15	Eleazarĩ bake betsarã, Matã inikiaki.
MAT.1.15	Matãnẽ bake betsarã, Jacó inikiaki.
MAT.1.16	Jacõ bake betsarã, Mariã bene José inikiaki.
MAT.1.16	Hanua Mariã bake betsarã, Jesus inikiaki, kenakĩ Messias Cristo nũ amisrã.
MAT.1.17	Hanua Abraão anua hatũ ibuwẽ pakea 14 shenipabu hiwekubiranaibutiã hanua Davi kaĩnikiaki. Haska inũ, Davi anuari ana hatũ ibuwẽ pakea 14 shenipabu hiweabutiã nawabũ hatu atxitã dayamanũ, iwanã, Babilônia anu hatu iyunibukiaki. Hanua hatu iyunibu anuari ana hatũ ibuwẽ pakea 14 shenipabu hiweabu anuri Messias Cristo kaĩnikiaki.
MAT.1.18	Jesus Cristo kaĩ eskanikiaki. Matu yuinũ nĩkakãwẽ. Hanua Maria aĩwãkatsi ikĩ hawẽ epa Josẽ yukaima bimariamakẽ Deusũ Yushĩ Pepatũ huni bake naneima Mariã unãyã, 
MAT.1.19	hanua Maria ma tuya hawenabũ nĩkatã José yuiabu Maria ana aĩwãkatsi ikamabia huni pepakĩ haska yura dasibi bebũ Mariakiri txanikĩ dake wakatsi ikama habe yubakaima hune heneshanũ, iwanã, 
MAT.1.20	xinãkubaini usha namaya Deusũ nai tsumã yuikĩ: “Joséẽ, miarã, mĩ Davĩ babaki. Mia yuinũ nĩkairawe. Deusũ Yushĩ Pepatũ Maria bake naneimawẽ taea hawẽ datei hawa dakeama aĩwãshãwẽ. 
MAT.1.21	Ha huni bake kaĩtã ewatã hawenabu Deuski petxia txakabumisbu hau hatũ ana Deus txibanũbũ hatu merabewashanaiwẽ taeshũ kenakĩ: ‘Jesus’, washãwẽ”, aka Josẽ haska nĩkatã xinãnikiaki.
MAT.1.22+MAT.1.23	Haska Jesus kaĩtã bebũkiri haskanũbariai hawẽ hãtxa yuishunika Isaías Deusũ yuikĩ:
MAT.1.22+MAT.1.23	“Uĩa. Hunĩ txutariama txipaxã bake bima
MAT.1.22+MAT.1.23	huni bake kaĩyã kenakĩ: ‘Deus nukube hiweaki’,
MAT.1.22+MAT.1.23	ashãkanikiki, Hebreu hãtxawẽ, ‘Emanuel’, wakinã”,
MAT.1.22+MAT.1.23	aka nĩkatã kenenikẽ habias haska dasibi bebũkiri inũbariai txanini Deusũ shabakabi hatu unãmaniki, haska hawẽ hãtxa yuishunika kenemani keska menekinã.
MAT.1.24+MAT.1.25	José usha bestẽtã haska nai tsumã yuishu hawẽ hãtxa txibãkĩ Josẽ Maria bikĩ aĩwãtã habe daratamebiashũ txutariamakẽ hawẽ bake kaĩa Josẽ kenakĩ: “Jesuski”, anikiaki, nai tsumã yuima keska wakinã.
MAT.2.1+MAT.2.2	Herodes Judéia anu shanẽ ibuaya Belém anua Jesus kaĩkẽ hanua bixi unãnikabũ bixi bena tashnia uĩtã txaikea bari huai lestekiria bekubirani Herodesĩ mae ewapa Jerusalém anu hikituxitã hatu yukabaũkĩ:
MAT.2.1+MAT.2.2	—Judeubũ shanẽ ibu bena kaĩmarã, hanimẽ? hawẽ unãti bixi bena tashnia betxitã kẽwãnũ ika nũ huairã— ikĩ hatu yuka keyubaunaibũ 
MAT.2.3	hanua Jerusalém anuabũ dasibi nĩkai dateaibũ shanẽ ibu Herodesĩ nĩkariatã xinaĩ: “Ea binushanimẽkaĩ”, ika datekĩ 
MAT.2.4	tapĩnũ ishũ Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbu hatu kenashũ yukakĩ: “Deusũ Katua Messiasrã, hania kaĩshanimẽkaĩ?” hatu wa yuinametã 
MAT.2.5+MAT.2.6	hatũ shanẽ ibu yuikĩ:
MAT.2.5+MAT.2.6	—Hawẽ hãtxa yuishunika Miqueas Deusũ yuini nĩkawe:
MAT.2.5+MAT.2.6	‘Belémnaã, Judéia mae pakea anu mĩ mae hatiumabiakẽ
MAT.2.5+MAT.2.6	mia anua shanẽ ibu kayabi kaĩshanikiki,
MAT.2.5+MAT.2.6	enabu Israelbu mekeshanairã’, akĩ yuia keneniki—
MAT.2.5+MAT.2.6	akabu
MAT.2.7	Herodesĩ nĩkatã hatu nitxiã buaibũ hanua bari huai lestekiria bixi unãnikabu bexiãbu haburi hune kenashũ hatu yukakĩ: “Hatiã bixi bena tashnia mã betxibiranimamẽ?” hatu wa natiã ma betxibiranimashũ Herodes yuiabu 
MAT.2.8	nĩkatã hatu beparãkĩ yuikĩ:
MAT.2.8	—Belém anu bushũ yuka ikĩ ha bake betxitã kẽwãtã eari yui betãkãwẽ, eari kashũ ẽ kẽwaĩ kanunã— hatu wa
MAT.2.9+MAT.2.10	nĩkabaini Belémkiri bukĩ bixi bena uĩmabu ana tashnia txashakaini hatu bebũ kai uĩ benimahairabaĩkĩ txibãbainaibũ hanu ha bake hiwea mamaki niti ikaya 
MAT.2.11	ha hiwe anu hikikaĩ ha bake hawẽ ewa Mariabe betxituxitã kẽwaĩ ha bebũ dãti iki beti itã benitã ha bau bekãshu bepẽshũ ouro mane inũ ha kuashũti ininipa inũ hawẽ pushati dau ininipa inãkuĩtã 
MAT.2.12	haska watã bua usha namaibũ Deusũ nai tsumã hatu yuikĩ: “Shanẽ ibu Herodes anu ana txĩtũbaĩyamakãwẽ”, hatu wa hawaira bestẽtã bai betsawẽ inũ bunibukiaki.
MAT.2.13	Bixi unãnikabu ma inũ buabũ habiatiãri José usha namaya Deusũ nai tsumã yuikĩ: “Joséẽ, hawaira bestẽwẽ. Shanẽ ibu Herodesĩ bakeixta detenũ, iwanã, hatu benamayuikiki. Hawaira bestẽtã ha bake hawẽ ewabe iyukĩ Egito anu hatu pashawaritãwẽ. ‘Iwewe’, iwanã, ẽ mia yuiriama habiari hiweyushãwẽ”, aka 
MAT.2.14+MAT.2.15	hawaira bestẽtã mexu merã ha bakeixta hawẽ ewabe pashawakĩ txaihaira iyukĩ atimas Egito anu hikimaima shanẽ ibu Herodes mawariamakẽ haria dayai hiweyunikiaki. Hawẽ hãtxa yuishunika Oséias Deusũ yuikĩ: “Egito anua ẽ huni bake ẽ kenashanaii”, aka nĩkatã kenenikẽ haska dasibi bebũkiri inũbariai txanini Deusũ shabakabi hatu amaniki.
MAT.2.16	Hanua Herodes bixi unãnikabũ parãbaĩxinabu ana beabumakẽ Herodesĩ unãtã sinatahairakĩ haska bixi unãnikabũ yuibaĩxina huni bake bari dabeyariabuma inũ bari dabeyabu hau dasibi hatu detekĩ tenãtanũbũ hawẽ soldadobu yunua Belém inũ ha dapi hiwebaunabu anu bushũ detekĩ tenãkĩ keyunibukiaki. 
MAT.2.17+MAT.2.18	Bebũkiri hawẽ hãtxa yuishunika Jeremias Deusũ yuikĩ:
MAT.2.17+MAT.2.18	“Jerusalém kema mae betsa Ramá anua
MAT.2.17+MAT.2.18	Jacõ aĩ Raquelĩ baba aĩbuaibu
MAT.2.17+MAT.2.18	hatũ bakebu hatu detẽ keyũxinabu manui
MAT.2.17+MAT.2.18	saĩ ikaibu nĩkakĩ tsuã hatu nesewatirubuma iki kaikiki”,
MAT.2.17+MAT.2.18	aka nĩkatã keneniki. Haska keneni nakuxkĩ soldadobũ hatũ bakebu detẽ keyunibukiaki.
MAT.2.19+MAT.2.20	Hanua Herodes ma mawaxĩkẽ Egito anua José usha namaya Deusũ nai tsuma ana hushũ yuikĩ: “Joséẽ, hanũ bestẽwẽ. Habũ ha bake detenũ ika ikimaburã, ma mawaxinabuki. Hanu Israelbũ mai pakea anu ha bake hawẽ ewabe ana hawẽri iyuriwe”, aka
MAT.2.21	José bestẽtã Maria hawẽ bake Jesusbe iyui Israelbũ mai pakea anu hikia 
MAT.2.22+MAT.2.23	hanushũ betsabũ yuikĩ: “Herodesĩ bake Arquelau shanẽ ibuikiki”, akabu Josẽ nĩkatã datei Judéia anu kariama hanua ana usha namaya Deusũ nai tsumã nemakĩ yuia bestẽtã Judéia anu ana kama Galiléia mai pakea anu mae betsa hatiuma Nazaré anu hikitã hanu hiweyunibukiaki. Ha mae anu iyukinã, bebũkiri Deusũ hãtxa yuishunikabũ Jesuskiri kenekĩ: ‘Nazaré anuaki’, ashanaibu hakiri kenenibu menekĩ hari iyuimashũ hiwetanibukiaki.
MAT.3.1+MAT.3.2+MAT.3.3+MAT.3.4+MAT.3.5	Bebũkirihaira hawẽ hãtxa yuishunika Isaías Deusũ yuimakĩ:
MAT.3.1+MAT.3.2+MAT.3.3+MAT.3.4+MAT.3.5	“Hanu tsua hiweabumanushũ beaibu hui kuxipawẽ txanikĩ hatu yuikĩ: ‘Nukũ Shanẽ Ibu nai anua matuki bayui ma kemaikiki. Matũ huĩtinĩ xinã pewarikãwẽ, bai kayatapia keska wakinã’ ”,
MAT.3.1+MAT.3.2+MAT.3.3+MAT.3.4+MAT.3.5	ani keska wakĩ Naximanika João hunishũ Judéia anu tsua hanu hiweabumanu camelo dani tima tari sawea inũ bitxi nanesheketi sawea inũ hawẽ piti pe beshmas txãpu inũ ni meranua buna bata aki hiweshũ harishũ hatu yusĩkĩ taewai bana nĩkatã Jerusalém anua inũ Judéia anua inũ Jordão hene kesha hiweabũ nĩkanũ ika bebirã bebiranaibu hatu yusĩkĩ: “Deus nenu shanẽ ibui ma kemaikiki. Deuskiri xinãma mã txakabumis henerikãwẽ”, hatu wakubainai 
MAT.3.6	habũ ikũwãkĩ hatũ txakabu Joãoki txanikĩ hatũ txakabu henekatsi ikĩ xinã betsa waibu hawẽ unãti wakĩ Jordão hene anu Joãonẽ hatu naximapakeaya
MAT.3.7+MAT.3.8	hanua Joãonẽ hau ea naximanũ ika saduceubu inũ fariseubu bebirã bebiranaibu hatu yuikĩ: “Maturã mã paranãbuki, dunũ hatu pimis keskaburã. Mã haska keska matuki Deus sinatakĩ matu kupihairashanaiwẽ taea matũ xinã betsa wakãwẽ. Haskatã matũ txakabu mã ma beshtekea shabakabi mã ea uĩmaya ẽ matu naximashanaii. 
MAT.3.9	Hamẽ matũmebi ibubis kẽkĩ mã xinãmis: ‘Nukũ shenipabu Abraão Deusbe haibunameniwẽ taea nũ hawẽ bababu nuku kupiama ishanikiki’, ikĩ, ana xinãyamakãwẽ. Hakia Abraãonẽ bababu dasibi matu yamawakĩ keyutã na mixki manibauna Deusũ damiwakĩ Abraãonẽ bababu benawashũtiruki. 
MAT.3.10	Haskakẽ matu yuinũ nĩkakãwẽ. Hi tibi bimi pepa hayama deratã mã kuamis keska wakĩ bestibu Deusũ matu kupishanikiki. Hamẽ tsuabura Abraãonẽ baba kayabibũ hawẽ yusĩa hau txibãkubainũbũwẽ. Hakia mã haska wamakẽ matu kupinũ, iwanã, duewẽ matu dera keska watã txi anu matu urẽnũ, ishũ manaikiki”, 
MAT.3.11	iwanã, “Eãnã, hawẽ unãmati wakĩ henewẽ besti ẽ matu naximakubainaii. Hakia huni betsarã, kuxipahaira ea binũa txipu hushanikiki. Hawẽ tsumapã hawẽ daya ashũmis keska wakĩ ẽ hawẽ hawaumahairatũ eã merabewakĩ ẽ duawatirumaki, hawẽ bitxi tae meshpũ tsitsaukaĩ ẽ pekashũtirumarã. Hakia matu pepawakĩ Deusũ Yushĩ Pepa matu inãtã bika matu tenemakĩ matũ txakabu yamawashanikiki, txiwẽ hawara txakabu abuama kua keska wakinã. 
MAT.3.12	Ha inũ, shekiwã bimi ta keyushũ pepa arutã hawẽ shepa kuamisbu keska wakĩ dasibi hawenabuma danãkĩ hawa txi nukaisma anu urẽshũ kuanũ, iwanã, manakubainikiki”, akĩ Naximanika Joãonẽ hatu yuikubainikiaki.
MAT.3.13	Hanua Galiléia anua Jesus ewatã Joãonẽ hau ea naximanũ ika Jordão hene kesha anu kashũ João yuka 
MAT.3.14	nemanũ, iwanã, yuikĩ:
MAT.3.14	—Miã ea binushũ mĩ ea naximatibia haskai eanu mĩ hushumẽ?— aka
MAT.3.15	Jesusũ yuikĩ:
MAT.3.15	—Ea haska wama ea naximawe, Deusũ nuku yununiwẽ taeshunã— aka
MAT.3.15	—Haskakenã, peki— ikaĩ, Joãonẽ Jesus naximakĩ 
MAT.3.16	meneaya neshekei mapekekainaya nai bashnei Deusũ Yushĩ Pepa deiwã itsakirã hamamaki butuai Jesusũ uĩayã 
MAT.3.17	yurabu nĩkamai nai anua hui tashnikĩ yuikĩ: “Narã, ẽ bakeki. Ẽ abuhairaii, ẽ Katuarã”, anikiaki.
MAT.4.1	Habiatiãri hau diabo Satanásã unãti wanũ, iwanã, hanu tsua hiweabumanu Deusũ Yushĩ Pepatũ Jesus nimakĩ iyua 
MAT.4.2	haria 40 shaba inũ 40 mexu Jesusũ hawa piama bunihairaya 
MAT.4.3	diabo Satanás haki nukutã unãti wanũ ishũ yuikĩ:
MAT.4.3	—Haska mĩ Deusũ bakemẽkaĩ? Mĩ buniairã, na mixki mania damiwakĩ misi watã piwe— aka
MAT.4.4	Jesusũ kemakĩ:
MAT.4.4	—Haska Deusũ hãtxa keneniburã, nĩkawe. “Piti besti pirã, yurabu pei hiwetirubumaki. Hakia Deusũ hãtxa yuini nĩkatã txibaĩ yurabu pei hiwetirubuki”, aniwẽ taeshũ ha haska mĩ ea yunuairã, ẽ akamaki— aka
MAT.4.5	hanushũ Jerusalém anuri iyushũ Templo hiwe keyatapa mamaki mapematã habe nishũ 
MAT.4.6	Satanásã ana yuikĩ:
MAT.4.6	—Haska Deusũ hãtxa keneniburã,
MAT.4.6	miãri nĩkawe:
MAT.4.6	‘Hau mia mekenũbũ
MAT.4.6	hawẽ nai tsumabu Deusũ yunushanikiki.
MAT.4.6	Mixkiki mĩ hutekepanã
MAT.4.6	mĩ kawanai mia mekesushãkanikiki’,
MAT.4.6	aniwẽ taea haska mĩ Deusũ bake kayamẽkaĩ mia uĩnũ nenua ea uĩmai maĩ ixtxuwe— aka
MAT.4.7	ana Satanás nemakĩ Jesusũ yuikĩ:
MAT.4.7	—Haska kenenibu mĩ dama ea yuiai ikũbiakẽ ana betsa ẽtseri mia yuinũ nĩkawe: “Matũ mekenika yushĩ Deus unãti wayamakãwẽ”, iwanã, kenekĩ yusĩrianiwẽ taeshũ mĩ ea ana yunuairã, ẽ ikamaki, ixtxuirã— aka
MAT.4.8	hawẽ henekĩ mati keyatapahaira anuri Jesus iyushũ mai hirabi anu mae ewapa hawẽrua tibi inũ hawẽ shanẽ ibubu diabo Satanásã hawaira uĩmakĩ hawẽ damiwati kuxipawẽ uĩmakĩ keyutã 
MAT.4.9	Jesus yuikĩ:
MAT.4.9	—Eki mesei dãti ishũ kẽwãkĩ mĩ ea shanẽ ibu waya na dasibi ẽ mia uĩmashurã, ẽ mia hatu shanẽ ibu wamakubaĩshanaii— akaya
MAT.4.10	ana nemakĩ Jesusũ yuikĩ:
MAT.4.10	—Haska Deusũ hãtxa kenenibu ana nĩkawe: “Matũ mekenika yushĩ Deus besti duawakĩ kẽwãkubaĩshãkãwẽ, yushĩ betsaki meseamarã”, aniwẽ taeshũ ha mĩ haska yuiairã, ẽ mia akamaki. Satanásaã, kariwe— aka
MAT.4.11	hanushũ Satanásã heneyubainaya Deusũ nai tsumabu beshũ Jesus merabewakĩ duawanibukiaki.
MAT.4.12	Hanua shanẽ ibu Herodesĩ Naximanika João hatu bitximaxina banabimabu Jesusũ nĩkatã Galiléia mai pakea anu txĩtũkaini 
MAT.4.13	Nazaré anu kai baxikuama hanua mai pakea dabe anu Jacõ bake Zebulom inũ Naftali hatũ bababu shukuabu namakis iã kesha mae betsa Cafarnaum anu ka hanus hiwekirãkirãpauniki. 
MAT.4.14+MAT.4.15+MAT.4.16	Hanushũ hawẽ hãtxa yuishunika Isaías Deusũ yuikĩ:
MAT.4.14+MAT.4.15+MAT.4.16	“Zebulom mae pakeanu inũ Naftali mae pakeanu iãnẽwã kesha anu Jordão hene kesha betsauri Galiléia anu hanu nawabu nukunabuma hiwebaunabu anushũ bĩ ewapa txashahaira keska ea hawa unãbumã uĩshãkanikiki. Ha inũ, mexu merã punu nuka mawa keska hiweabu hatu merabewai bĩ dekua txashahaira keska ishanikiki”,
MAT.4.14+MAT.4.15+MAT.4.16	aka nĩkatã keneniki. Haska yuini keskai Jesus mae Cafarnaum anu hiwekirãkirãpauniki.
MAT.4.17	Hanushũ Jesusũ yusĩkĩ taewakĩ hatu yuikĩ:
MAT.4.17	—Nukũ Shanẽ Ibu nai anua matuki bayui ma kemaikiki. Mã Deuskiri txakabumis henetã xinã betsa watã hanũ bekãwẽ— hatu wakubainiki.
MAT.4.18	Hanua Galiléia iãnẽwã kesha Jesusũ ketãkubaĩkĩ baka neshenika dabe Simão, hawẽ kena betsa Pedro, inũ hawẽ betsa Andrẽ hatũ shashũshũ hisĩ pũteaibu hatu betxitã 
MAT.4.19	kenatã hatu yuikĩ:
MAT.4.19	—Ea txibãkubaĩkãwẽ. Ana baka nesheama hakia mã baka neshemis keska wakĩ yurabu ẽ matu itxawamashanaii, hau ea ikũwãshanũbunã— hatu wa 
MAT.4.20	hanushũ hatũ shashu inũ hatũ hisĩ hatũ haibu betsa yunu keyutã hawaira henebaini Jesusbe buaibũ 
MAT.4.21	hanua hatube ana ketãbaini kakĩ Tiago inũ hawẽ betsa João hatũ epa Zebedeubetã shashu namaki tsaushũ hatũ hisĩ keshekĩ hunuaibu betxitã Tiago inũ Joãoki nukushũ hatu yuiriakĩ: “Ea txibãkubaĩkãwẽ”, hatu wa 
MAT.4.22	hawaira hatũ shashu hatũ epaki henebaĩkĩ Simão inũ Andrébetã Jesus txibãbainibukiaki.
MAT.4.23	Hanua Galiléia anushũ yusĩkubaũkĩ mae tibi hatũ itxati hiwe anushũ kakape Deus shanẽ ibui ma kemaikiri hatu yusĩkĩ isĩ betsa betsapa teneaibu hatu shushawakĩ kayawakubainaya 
MAT.4.24	hanua Síria mai pakea hirabi anushũ Jesusũ hatu shushawai kakaibu nĩkatã isĩ betsa betsapa teneaibu inũ, yushĩ txakabuyabu inũ, yura txakabu saki saki ikaibu inũ, yura babubu nuitapaibu hatu iwebirãbiranaibu Jesusũ hatu shushawakĩ kayawapakeaya 
MAT.4.25	Galiléia anuabu inũ, Decápolis anuabu inũ, Jerusalém anuabu inũ, Judéia anuabu inũ, Jordão hene kesha betsauri leste bari huaikiria bei hatuki dasitã yurã kaiã itxapabũ Jesus txibãkĩ uĩkubainibukiaki.
MAT.5.1	Hatibu hatxũ buaibu uĩkĩ mati anu mapekea makẽku anu tsaukẽ hanua hawẽ tsumaburi ha dapi tsauwabũ ha yurã kaiãnẽri txibãbaĩ nĩkai maniabũ 
MAT.5.2	Jesusũ hatu yusĩkĩ taewakĩ yuikĩ:
MAT.5.3	—Benimatirubukiri matu yuinũ nĩkakãwẽ. Tsuabura kẽkubaĩsbuma Deus shanẽ ibukĩ hatu duawashanaiwẽ taea benimapaketi xinaĩ benimakubaĩkanikiki, manairã.
MAT.5.4	—Ha inũ, tsuabũra hatũ huĩti nixma kashakatsis ikaibuwẽ taeshũ Deusũ hatu xinã txãkãwã benimapaketi xinaĩ benimakubaĩkanikiki.
MAT.5.5	—Ha inũ, tsuabura xinã pepaya keĩsbuma Deusũ mae pepa hatu yubani hatu yunushanai xinaĩ benimakubaĩkanikiki.
MAT.5.6	—Ha inũ, tsuabura hawara pepa besti abutxakayamai hawẽ nuihairaiwẽ manakukĩ Deusũ hatu yaniwama keska washanaiwẽ taea benimapaketi xinaĩ benimakubaĩkanikiki.
MAT.5.7	—Ha inũ, tsuabura nuikipabuwẽ Deus nuiriashanaiwẽ taea benimapaketi xinaĩ benimakubaĩkanikiki.
MAT.5.8	—Ha inũ, tsuabura xinã shũpĩ pepa haya habũ Deus uĩ hiweshanaibuwẽ taea benimapaketi xinaĩ benimakubaĩkanikiki.
MAT.5.9	—Ha inũ, tsuabura duapa unãnuma hatube hiwekatsi yura betsabu sinataibu hatu daewamisbu Deusũ hawẽ bakebu wakĩ hatu kenamiswẽ taea benimapaketi xinaĩ benimakubaĩkanikiki.
MAT.5.10	—Ha inũ, tsuabũra Deusũ hãtxa xinãkĩ txibaĩbu hatu itxakawabiabu txĩtuĩsbumawẽ taea Deus shanẽ ibuai anu hanus shukukatsi ikĩ xinaĩ benimakubaĩkanikiki— iwanã,
MAT.5.11	haki txiti ikaburi yuikĩ:
MAT.5.11	—Ha inũ, tsuabũra mã ea txibaĩbuwẽ taeshũ matu usãkĩ itxakawakĩ matukiri txanitxakakĩ matu danaĩbu matũ benimapaketi xinaĩ mã benimapakeriashanaii. 
MAT.5.12	Hanua Deusũ hãtxa yuishunikabu itxakawanibu keska wakĩ maturi itxakawaibu nai anushũ Deusũ matu duawashanaiwẽ taea hawa dateama xinã txãkãkubaĩshãkãwẽ— itã,
MAT.5.13	—Hamẽ maturã, hawawẽra Deus benimawati yurã kaiã mã yusĩtirurã, Deusũ hau hatu mekeshanũ mã hawẽ meketi tewe bata keskaki. Tewewenã, hawẽ nami txaputimawatiki. Mã ma nami teweya wabia ha tewe payukui hawẽ bata keyu kakẽ tsuã ana mekekĩ bata watirumaki. Mã haska keskaibu tewe batauma hemaĩtĩ putabu haki paimisbu keska mã itirubuki, uĩrashãkãwẽ.
MAT.5.14	—Hamẽ betsarã, ekiri mã hatu yusĩshanairã, mã shaba keskaki. Hanu mae betsa mati mamaki hiwe hunetirubuma keska wakĩ ẽ matu yusĩaĩwẽ huneama hatu shabakabi yusĩkubaĩshãkãwẽ. 
MAT.5.15	Ha inũ, bĩ dekutã bau namã hunekĩ tsauĩsbumaki. Hakia hanu dasibibũ uĩaĩbu txashamis anu manaũri tsaũtiki. 
MAT.5.16	Bĩ txashamis keskai hawa huneama merabenaĩ hiwekubaĩshãkãwẽ, matũ hãtxa nĩkakĩ mã pepaibu xinãkĩ habũri hau Epa Deus kẽwãshanũbunã— iwanã,
MAT.5.17	ana hatu yusĩkĩ:
MAT.5.17	—Eãnã, Deusũ hãtxa yuishunikabubetã haska Moisés yusĩnikiri nemanũ ika ẽ huamaki. Haska ekiri xinãyamakãwẽ. Hatũ hãtxa beshtenũ ika ẽ huama hakia Deusũ hãtxa ikũ kayabi shabakabi matu yusĩnũ ika ẽ huniki. 
MAT.5.18	Txanima nai anua inũ mai keyuriamakẽ Deusũ hãtxa yuishunikabubetã haska Moisés hatu yusĩni hãtxa ikũnã, eã ẽ matu yuiairã, hawa tsuã nemakĩ inũ hawa betsa wama hãtxa tibi menepakeshanikiki. 
MAT.5.19	Hakia tsuabũra yusĩa betsa bikama maewashũ hawenabu hatu yusĩayã Deus hatuwẽ benimama ishanikiki. Hamẽ tsuabũra Deusũ hãtxa nĩka kayabitã hawenabu habias hãtxa betsa maewama yusĩaĩbu Deus hatuwẽ benimahairashanikiki. 
MAT.5.20	Haskawẽ taea Deus benimawakatsi iki fariseubu inũ Deusũ hãtxa kenenibu yusĩnanãmisbu hiwekubainaibu keska ikama pe hiwekĩ Deus benimawakĩ mã hatu binuama nai anu Deus shanẽ ibuai anu maturi mã hikitirubumaki— iwanã,
MAT.5.21	ana hatu yuikĩ:
MAT.5.21	—Moisés nukũ shenipabu yusĩkĩ: “Sinatakĩ huni betsa deteyamakãwẽ. Haskabiakẽ huni betsaki sinatakĩ mã detekẽ shanẽ ibubu itxashũ haska hari unãtã hau kupishanũbũwẽ”, ashũ keneniki. 
MAT.5.22	Hawẽ hãtxa ikũki. Ana habiasri matu yusĩnũ nĩkakãwẽ. Tsuara yura betsaki sinatakĩ detekatsi ikĩ mã xinãkubainaiwẽ taeshũ Deusũ matu kupishanikiki, matũ xinã txakabuwenã. Ha inũ, tsuara yura betsaki sinatakĩ itxakĩ: “Mĩ unaĩsmapaki”, ikubaĩmisbu hau shanẽ ibubũ kupishanũbũwẽ. Hamẽ ana yura betsaki sinatatxakayamakĩ txitekĩ: “Mĩ hawa unãmahairaki”, ikubaĩmisbu txi hawa nukaisma anu Deusũ urẽkatsi manakubainikiki.
MAT.5.23	Haskakẽ hanushũ Deus kẽwãti txi tapu hawẽ kena fogâo anu matũ inãkuĩ mã buai haki kematã uatiã kanekĩ yura betsa mã txakabuwaxina xinãtã 
MAT.5.24	hawẽ Deus daewati mã buai habianu hanayutã kashũ daewakĩ ana haki nukutã ana habe hãtxai pekãwẽ. Haska watani ana hushũ hawara mã Deus inãkatsis ikaiwẽ mã ana kẽwãtirubuki.
MAT.5.25	Haska inũ, yura betsa mã devehairawẽ taeshũ ha mã deveatũ nawa shanẽ ibu anu matu iyuaya hau shanẽ ibũ hawẽ policiabu matu bitximayamanũ ha mã devea hawawẽra daewakãwẽ. 
MAT.5.26	Mã daewabainama matu bitxiabu mã paka keyuama ikũ mã haskatã kaĩtirumaki. Habiaskari wakĩ ea haibuwatã Epa Deus daewariakubaĩkãwẽ, matũ txakabuwẽ hau matu kupiyamashanunã— iwanã,
MAT.5.27	ana hatu yuikĩ:
MAT.5.27	—Haska inũ, betsarã, Moisés nukũ shenipabu ana yusĩkĩ: “Huni betsã aĩ txutãyamakãwẽ”, ashũ keneniki. 
MAT.5.28	Hawẽ hãtxa ikũki. Ana habiasri matu yusĩnũ nĩkakãwẽ. Tsuãra aĩbu kawanai uĩ hawẽ kemukĩ txutakatsis ikĩ xinaĩnã, ma txuta keskaki.
MAT.5.29	Haskawẽ taea mĩ beru betsawẽ hawara uĩ mĩ kemuai beru betsa tseka keskatã hawara xinãkĩ mĩ txakabuwai hawaira henekubaĩkãwẽ. Mĩ beru dabeyarã, hanu txi nukaisma anu matu puta pemahairaki. Hakia beru bestitxai keskaya Deusbe hiwei kai peki. 
MAT.5.30	Ha inũ, mĩ mekẽ betsawẽ mĩ txakabuwai mĩ mekẽ betsa meshtekea keskatã hawara mĩ mekenẽ mĩ txakabuwai hawaira heneriakubaĩkãwẽ. Mĩ mekẽ dabeyarã, hanu txi nukaisma anu mia puta pemahairaki. Hakia mekẽ bestitxai keskaya Deusbe hiwei kai peki— iwanã,
MAT.5.31	ana hatu yuikĩ:
MAT.5.31	—Moisés nukũ shenipabu ana yusĩkĩ: “Tsuãra matũ aĩ henekatsi ikĩ hawẽ taeshũ aĩbu heneti kene hau inãkubaĩshanũbũwẽ”, ashũ keneniki. 
MAT.5.32	Hanua huni betsã hawẽ aĩ huni betsabe txutanameamabiakẽ henekatsis ikĩ hawẽ aĩ hawamabiakẽ henebainarã, hanua aĩbu haska xinãmabiakẽ ha hunĩ ma putabaina hanushũ ha hunĩ txakabuwẽ taea hanu aĩbu hawẽ benẽ txakabumaikiki, bene betsa benatikiri xinãmakinã. Hanu aĩbu hawẽ benẽ ma henebainima huni betsã ha aĩbu habe biakanãtã habe txutanamei pebiairã, huni betsã aĩbe txutanamei keskaikiki.
MAT.5.33	—Haska inũ, betsarã, Moisés nukũ shenipabu ana yusĩkĩ: “Hawarakiri yubakakĩ yuikĩ: ‘Ẽ yubakai ẽ akamakẽ hau Deusũ ea kupishanũwẽ’, ikama parãma Deus benimawakĩ ashũkubaĩshãkãwẽ”, ashũ matu keneshuniki. 
MAT.5.34	Haska yusĩbianikẽ eãnã, ẽ matu betsa yusĩaiĩ. Hawara betsa tibi datã aki yubakayamakubaĩshãkãwẽ. Eskairã, nai datã akĩ xinaĩ hawẽ yubakayamashãkãwẽ, Deusri hari hiwea inũ haki tsauriakirã. 
MAT.5.35	Mairi xinaĩ hawẽri yubakayamashãkãwẽ, na maikirã, Deusũ hawẽ tae kẽyãkirã. Ha inũ, mae ewapa Jerusalém xinaĩ hawẽri yubakayamashãkãwẽ, hanuri shanẽ ibuhaira hiweakirã. 
MAT.5.36	Ha inũ, matũmebi matũ bushkakiri datã akĩ xinaĩ hawẽri yubakayamashãkãwẽ, mã haska washũ matũ bu mexupa bestitxai maewakĩ mã hushupawatirumakirã. 
MAT.5.37	Haskakẽ mã yubakatiruma xinãkĩ ikũ yuikinã: “Haa, ẽ atiruki”, ikasmai: “Hamaki. Ẽ atirumaki”, iki hãtxakĩ besti yuikubaĩshãkãwẽ— iwanã,
MAT.5.38	ana hatu yusĩkĩ:
MAT.5.38	—Moisés nukũ shenipabu ana yusĩkĩ: “Miki sinatakĩ mia detekĩ mĩ beru kasmai mĩ sheta kasmai haratura matu txakabuwabu shanẽ ibu mĩ yuia habianuri manakukĩ hau mia hatu kupishũshanũwẽ”, ashũ keneniki. 
MAT.5.39	Hawẽ hãtxa peki. Ana habia keskari ha binua matu yusĩnũ nĩkakãwẽ. Tsuara miki sinatakĩ yusiuri mia ispais aka habebis sinatakĩ kupiyamakãwẽ. “Uke betsari ea awe”, ika dabekeshunai keskakĩ xinãkubaĩshãkãwẽ. 
MAT.5.40	Ha inũ, mĩ tsuara devea shanẽ ibu anu mia iyua pakashũ mĩ bishanũ mĩ tima tari hau biyunũ shanẽ ibũ mia yunua inãyuwe. “Pakashũ hau bishanũ dakukuti biãtirubumaki”, akĩ Moisés yunubianikẽ shanẽ ibũ mia yunua mĩ dakukutiri yauxiyamawe. 
MAT.5.41	Ha inũ, tsuara shanẽ ibukĩ yunukĩ quilômetro bestitxai anu hawẽ mabu mia bumaya bushũkĩ hanu mia yuia binumabaĩ ana quilômetro betsa anu mã bushũtiruki, sinatamarã. 
MAT.5.42	Ha inũ, yura betsa nuitapai hawa hayama mĩ mabu biyukatsi mia yuka yauxiama inãyukubaĩshãkãwẽ— iwanã,
MAT.5.43	ana hatu yuikĩ:
MAT.5.43	—Haska inũ, betsarã, matũ yusĩnãbũ Deusũ hãtxa matu yusĩkĩ yuikĩ: “Matunabuwẽ besti nuikubaĩkãwẽ, nawabu matuki sinatamisbu abuamarã”, akĩ matu yusĩmisbuki. 
MAT.5.44	Hakia eãnã, hãtxa betsawẽ ẽ matu yusĩaiĩ. Matuki sinataibu hatuki sinatama hatuwẽ nuikubaĩshãkãwẽ. Ha inũ, matu itxaibu inũ matu itxakawaibu hatu danãma merabewakĩ hau Deusũ hatu duawanũ yukashũkubaĩshãkãwẽ. 
MAT.5.45	Hakia haska matũ Epa nai anuatũ yura pepabu inũ yura txakabubuwẽ nuikĩ hatu bari txashamashũmis inũ ui imashũmis keska wakĩ maturi yura dasibibuwẽ nuikĩ mã hatu merabewakubainaiwẽ taeshũ habũ uĩkĩ mã Deusũ bakebu unãshãkanikiki. 
MAT.5.46	Hamẽ governo pei bishunikabu txakabubiai duanamemisbu keskakĩ tsuabũra matu duawaibu hatube besti mã duanameaya matuwẽ Epa Deus benimamaki, hawa manakuti pepa matu inãmarã. 
MAT.5.47	Ha inũ, ikũwaĩ betsabu betxitã habube besti hãtxakĩ yura betsabu danaĩ ikũwãbuma habiaskariamisbuwẽ taeshũ pepakĩ mã hatu binuamaki. 
MAT.5.48	Haskakẽ matũ Epa Deus pepa nuikipa keskai maturi pepai dasibibube nuiriakubaĩshãkãwẽ— iwanã,
MAT.6.1	ana hatu yuikĩ:
MAT.6.1	—Yura betsabu mã merabewai hau matu uĩ bestikĩ kẽwãnũbũ haskayamakubaĩshãkãwẽ. Hakia yurabũ berubi besti mã hatu merabewakĩ duawamiskenã, Epa Deus nai anuatũ hawa ana betsawẽ matu manakuama ishanikiki, kẽwãmarã. 
MAT.6.2	Haskakẽ nuitapaibu mã merabewairã, tsua hatu banabimakĩ shabakabi hatu uĩmakĩ pawayamakubaĩshãkãwẽ. Hakia habu beparamemisbũ nuitapaibu hatu merabewakĩ hau yurabũ ea kẽwãnũbũ, iwanã, itxati hiwe anushũ inũ bai namakishũ hawara hatu inãkĩ shabakabi wamisburã, yurabũ manakuti ma hayabuki. Haskawẽ taeshũ ikũ kẽmisbu Deusũ ana hatu kẽwãma ishãkanikiki. 
MAT.6.3	Nuitapaibu merabewakĩ tsua yuiyamakubaĩshãkãwẽ, mĩ haibuhaira yuikĩ unãmamarã. 
MAT.6.4	Hune pepa aki pepakubaĩshãkãwẽ. Hawara hune mã hatu ashũmis matũ Epa Deusũ unãkĩ ana manakuti pepa betsa tibi matu inãshanikiki— iwanã,
MAT.6.5	ana hatu yuikĩ:
MAT.6.5	—Ha inũ, betsarã, ha hatũmebi kẽmisbũ itxati hiwe anu kasmai hemaĩtĩ anu nishũ hau ea nĩkakĩ kẽwãnũbũ ika hui kuxipawẽ Deus kẽwãmisbuki. Haska waibu Deusũ abuama yurabũ besti hatu abumisbuwẽ taea maturã, haskayamakubaĩshãkãwẽ. 
MAT.6.6	Hakia matunã, Deus dayuikatsis iki hanu tsua niama anu ka hune habe hãtxakubaĩshãkãwẽ. Mã haskai Epa Deusũ dasibi hune unaĩwẽ taeshũ nĩkatã pepawẽ matu manakushanikiki.
MAT.6.7	Ha inũ, matu Deusbe hãtxairã, hau Deusũ ea nĩkanũ, ika habias hãtxa hawẽtxaĩs yuiyamakubaĩshãkãwẽ, haska Deus ikũwãbumã amisbu keska wamarã, hamẽ hãtxawaĩnã. 
MAT.6.8	Hawa mã hayama mã yukakatsis ikai mã yukariama matũ Epa Deusũ unaĩwẽ taeshũ has xinãkĩ hawẽtxaĩs yukayamashãkãwẽ. 
MAT.6.9	Eska watiki, dayuikinã:
MAT.6.9	—Nukũ Epa nai anuatuũ, mĩ kena meribirã,
MAT.6.9	mia duawakĩ hau mia kẽwãkubainũbũwẽ.
MAT.6.10	Nai anushũ mĩ yunua haska txibãmisbu keska wakĩ
MAT.6.10	nenushũri dasibibũri hau mĩ xinã besti txibãkubainũbũwẽ.
MAT.6.11	Ha inũ, nuku mekekĩ na habiatiã nũ piyunũ
MAT.6.11	haska mĩ xinaĩwẽ piti nuku inãwẽ.
MAT.6.12	Ha inũ, nuku txakabuwaibu hatu hakimawakĩ
MAT.6.12	hatũ txakabu nũ ana haska xinãmawẽ taeshũ
MAT.6.12	nũ mia txakabuwai buashũtã ana haskakiri nuku xinãmayamawe.
MAT.6.13	Nuku mekekĩ hawẽ txakabuti tibi nuku kaĩmashũyamawe.
MAT.6.13	Ha inũ, hawara txakabu tibi nuku nemashũriakubaĩwẽ, atiki—
MAT.6.13	atã
MAT.6.14	ana hatu yusĩkĩ:
MAT.6.14	—Yura betsã matu txakabuwaxina haki sinatabiatã hawaira habe daekubaĩkãwẽ, ana has xinãmarã. Mã haskaibu matũ txakaburi Deusũ matu buashũtã ana xinãma iriashanikiki. 
MAT.6.15	Hamẽ yura betsabũ matu itxakawabu ha xinãkĩ mã pewamakẽ matũ Epa Deusũ matũ txakaburi buama ishanikiki.
MAT.6.16	—Matu samakeirã, besu atimapatã iyamakubaĩkãwẽ, habu beparamei kẽmisbu samakei amua mapumisbu keskamarã. Habu beparamei kẽmisbu hatũ besu atimapa uĩkĩ ma samakeaibu hau ea unãnũbũ ika haska mapumisbuki. Txanima yurabũ uĩkĩ hatu kẽwaĩbu hawẽ besti hatũ manakuti bimisbuki. 
MAT.6.17+MAT.6.18	Hakia Deus xinaĩ mã samakeai hau tsuã matu unãyamanũ betxukitã bueshekei pekubaĩshãkãwẽ. Samakei mã haskai matũ Epa Deusũ dasibi hune unaĩtũ mã ikai uĩkubaĩkĩ kẽwãkĩ matu manakushanikiki— iwanã,
MAT.6.19	ana hatu yuikĩ:
MAT.6.19	—Na mai anushũ huni itxapabu hiweshũ mabuwẽ kemukĩ itxawamisbuki. Hakia matunã, mabuwẽ kemukĩ itxawayamashãkãwẽ. Hawara bikĩ mã itxawa hawẽ masãnẽ pesa pesa akĩ inũ nakashã piriatiruki, matu benũkinã. Ha inũ, huni yumetsubũ matũ hiwe anu hikitã matũ mabu dasibi mã aru pewabiakẽ matu biãbaĩtirubuki. 
MAT.6.20	Haskakẽ yura betsabu ikaibu keskakĩ kemukĩ mabu itxawama Epa Deus besti benimawakubaĩshãkãwẽ. Mã haskakubaĩmisbuwẽ taeshũ Deusũ matu manakukĩ hawara hawẽ masãnẽ pesa pesa aisma inũ huni yumetsubũ mia biãbaĩtirubumawẽ matu duawashanikiki, hiwekuĩmakinã. 
MAT.6.21	Tsuabura hawẽ hiweti mabuwẽ kasmai Deuskiri xinaĩ mã Deus hiweshunairã, habiariri matũ xinãnẽ mã nuiai hayaki, nai anu kasmai mai anurã.
MAT.6.22	—Ha inũ, matũ yura anurã, matũ berurã, bĩ txasha keskaki. Haskakiri matu yusĩnũ nĩkakãwẽ. Matũ beruwẽ mã uĩmiski. Matũ xinãwẽ matũ yura pepa haya kemuama mã shabakabi meke pewaki. 
MAT.6.23	Hakia beru txakabuya haska xinã txakabu haya kemukĩ uĩtxakakĩ mã kanemiski. Ha inũ, Deusũ xinaĩ unãbiakĩ tsuãra xinã pewama kanei txakabuhairamisbuki. Maturã, haskayamashãkãwẽ.
MAT.6.24	—Ha inũ, haratura dayarũ hawẽ shanẽ ibu dabe dayashũkĩ ha dabe merabewatirumaki, betsa abukĩ txibãkĩ betsa abuama danãkĩ nĩkamarã. Habiaskari wakĩ pei inũ Deusri txibãkĩ ha dabe haska washũ mã duawatirumaki— iwanã,
MAT.6.25	ana hatu yuikĩ:
MAT.6.25	—Eska bestiwẽ taea matũmebi mã hamapaiwẽ dabanã imisbukiri matu yusĩnũ nĩkakãwẽ. Hiwe bestia pepakũkaĩnũ ika piti pi inũ tari sawenũ ika hawẽ dabanã iyamakubaĩshãkãwẽ. Hiwea hayairã, pitiwẽ besti nũ itirubumaki. Yura hayairã, tari sawe bestinũ ika nũ itirubumariki. Haskakẽ ha dabewẽ taea nũ hiwenũ Deusũ nuku hiwea inãma iniki. 
MAT.6.26	Uĩkãwẽ, peiyabukirirã. Nai anu peiyabunã, habũ hawa banama inũ hawa bimi tsekatã habũ piti aruti hiwe hayamabiakẽ matũ Epa Deus nai anuatũ hatu pimakubaĩmiski. Haskakẽ Deusũ matu abukĩ peiyabu matu binumakubaĩmiski, merabewakinã. 
MAT.6.27	Ha inũ, tsuabura ibubis nuikĩ hawẽ mabu inũ hawẽ piti xinaĩwẽ taeshũ hawẽ hiwea ana txaipawatirumahairaki.
MAT.6.28	Haskai tariwẽ taea xinaĩ mã hawẽ dabanã imisbumẽ? Uĩkãwẽ. Ha hua yumei ewamisbukiri xinãkãwẽ. Hua dayakĩ tari timaisbumabia hua hawẽrua tuemisbuki. 
MAT.6.29	Hua haskabiamiskẽ nukũ shenipabu shanẽ ibu Salomão mabuhairayatũ hawẽ tari hawẽrua karuhaira saweshũ hawẽruakĩ hua binuama iniki. 
MAT.6.30	Hakia ni mashu huaya sepaxĩshũ kuamisbuki. Deusũ hua hawẽruawamistũ ha hua binumakĩ Deus matuwẽ nuikĩ matu tari sawematiruki, mã ikũ beshmas wabiayarã. 
MAT.6.31+MAT.6.32	Haskakẽ yura dasibibu mai hirabi anuabu piti inũ tariwẽ kemukĩ benakubaũmisbuki. Hakia maturã, mã betsaki. Matũ Epa Deus nai anuatũ matu unaĩwẽ taea ha piti inũ tari mã bikatsis imisrã, ana has xinaĩ hawẽ dabanã iyamakubaĩshãkãwẽ. 
MAT.6.33	Hakia hawara Deusũ abuai txibãkĩ ha dukũ Deus shanẽ ibuwakĩ xinãkubaĩshãkãwẽ. Mã haska wai ha katxu hawẽ hiweti piti inũ tari mã hayakũkaĩshanaii, Deusũ matu merabewarã. 
MAT.6.34	Haskakẽ mexukiri mĩ hawara washanaiwẽ dabanã iki dateyamakubaĩshãkãwẽ. Hakia shaba tibi hawãra mia itimaska wai tashnikũkaĩmis xinãkãwẽ— iwanã,
MAT.7.1	ana hatu yuikĩ:
MAT.7.1	—Tsuara ha akĩ txitekĩ unãti wayamashãkãwẽ. Mã hatu haska wamakẽ Deusũri habiaskari wakĩ matu txitekĩ ha akamari ishanikiki. 
MAT.7.2	Hamẽ hatuwẽ nuiama txitekĩ mã hatu ha amiskẽ habiaskari wakĩ Deusũ ha mã hãtxai ha imiswẽ Deusũ matu ha akĩ txiteriashanikiki. Ha inũ, habias xinãwẽri mĩ hatu unãti wamiswẽ Deusũ maturi unãti washanikiki, kaneamarã. 
MAT.7.3	Haskakĩ ikũwaĩ betsa pewakĩ merabewanũ, iwanã, hawẽ hamapai ture hawẽ beruki hikia mĩ bikatsis ikairã, mina anu ha dukũ ha hi ewapa mĩ haya mĩ xinãmamẽ? 
MAT.7.4	Hi hirabiwẽ betimanabia hawa xinãma yuikĩ: “Hani mĩ hi pese beruki ikarã, mia bipa?” akĩ kanekĩ mã yuimiski. 
MAT.7.5	Hakia bemakis beparamei hãtxamisbuũ, maturi txakabubia betsã txakabuai uĩkĩ mã ha amiski. Mã hi hirabi betimanabia tsekashũ puta keska watã matũ huĩti meranua matũ txakabu ewapa putatã ana kaneama merabenãkĩ hi pese mĩ haibũ beru anua bia keska wakĩ huni betsã txakabu beshmas hayari merabewakĩ mã yusĩtiruki.
MAT.7.6	—Haska inũ, hawara pepa Deusuna kamã pubẽ mã inãtirumaki, hawẽ unãti watã matu keyutiruwẽ taeshunã. Habiaskari wakĩ ina yawa pubẽ mã mabu pepa inãtirumariki, txakabuwakĩ hau matu pema pema akãyamanunã. Habiaskari wakĩ tsuabũra Deusũ hãtxa danãhairamistũ hau matu deteyamanũbũ hatu ana yusĩyamakubaĩshãkãwẽ— iwanã,
MAT.7.7+MAT.7.8	ana hatu yuikĩ:
MAT.7.7+MAT.7.8	—Haska inũ, betsarã, tsuãra Deus yukakĩ ea akarã, hawẽ hawara inãmiski. Tsuãra hawara benakĩ Deus yukarã, haki nukumamiski. Tsuãra hawara bi hikinũ ishũ Deus kenarã, bepẽshũmiski. Haskakẽ xinãtxakama Deus ea akarã, betsaki. Hawara mĩ yuka mia ashũtiruki. Benakĩ hawara mĩ yuka mia betximashanikiki. Hawara bi habe hãtxanũ ishũ mĩ kena mia bepẽshũshanikiki.
MAT.7.9	—Ha inũ, matũ bakẽ misi matu ea aka haki dakekĩ mixki mã inaĩsmaki. 
MAT.7.10	Ha inũ, baka matu ea aka haki dakekĩ dunu mã inaĩsmariki, hatuwẽ nuikinã. 
MAT.7.11	Haskakẽ matũ xinã pepamabia matũ bakebu mã duawamis mã unaiĩ. Hamẽ tsuãra Epa Deus nai anua ea akĩ mã yukarã, hawara pepa yauxiama matu inãtiruki. 
MAT.7.12	Haska inũ, betsarã, tsuara miwẽ nuikĩ hau mia merabewashanũbũ matũ dukũ haska xinãkĩ uĩmakĩ hatu merabewakubaĩshãkãwẽ, haska wai nuikipakĩ mã kaneamakirã. Habias xinãwẽ Deusũ hãtxa yuishunikabubetã Moisés hatu yusĩnirã, haki dasi watã na habias yununi hakimama xinaĩ mã hatube merabenãkũkaĩshanaii— iwanã,
MAT.7.13+MAT.7.14	ana hatu yuikĩ:
MAT.7.13+MAT.7.14	—Txi nukaismakiri kairã, hanu hikiti shui inũ hawẽ kati bai hashpa keska hawẽ kai bikamawẽ taea yushĩ txakabũ bai abui yurã kaiã itxapa hawẽ bumisbuki. Hamẽ hiwekuĩakiri kairã, hanu hikiti shui inũ hawẽ kati bai haxu bika keskawẽ taea ha bai benakubaini atimas nukutã yura eskarabes hawẽ bumisbuki. Maturã, ha bai haxuki nukutã hawẽ bukĩ ea txibãkubaĩkãwẽ— itã
MAT.7.15	—Ha inũ, betsarã, ha parananãmisbu pepa keskakĩ Deuskiri yusĩbiakĩ hawẽ huĩti inu pubẽ keskã txani hãtxa matu yusĩaĩbu ana nĩkama hatu uĩrakubaĩkãwẽ. 
MAT.7.16	Nixi mushaya anua uva bimi mã tsekaismaki. Ha inũ, isne musha anua figueira bimi batapa mã tsekaismariki. Habiaskari wakĩ haskai hiwemisbu pepaibu inũ txakabuaibu uĩkĩ ha parananãmisbu mã unãshanaii, haskai hiwemisbu uĩkinã. 
MAT.7.17+MAT.7.18	Ha inũ, hi pepa bimiai txakabu ikama pepa bestimiski. Hamẽ hi txakabu bimiai pepamari txakabu besti iriamiski. 
MAT.7.19	Hanua hi bimiuma tibi deratã kuamisbuki. 
MAT.7.20	Haskakẽ haratura bimi txakabu haya keskatũ tsuabura yusĩ pewakĩ hatu merabewabuma unãtã danãkĩ hatu nĩkayamakubaĩshãkãwẽ— itã
MAT.7.21	—Ha inũ, tsuabũra hatũ kesha bestiwẽ ea kenakĩ: “Shanẽ Ibuũ, Shanẽ Ibuũ”, ea wabiakĩ haska xinaĩsbumarã, habũ ẽ Epã hãtxa txibãma nai anu nukube hiweama ishãkanikiki. Hakia ẽ Epa nai anuatũ hawara yununi inũ abuai txibãkĩ akubaĩmisbu besti nukube hiweshãkanikiki. 
MAT.7.22	Na haska ẽ matu yuiai keska enabu kayabi hatu itxawanũ ika ẽ ana huaya itxapabũ ea yuikĩ: “Shanẽ Ibuũ, Shanẽ Ibuũ, mikiri yusĩkubaĩkĩ mĩ kena kuxipawẽ yuikĩ yushĩ txakabu nitxĩkĩ dami atimaska betsa betsapa nũ mia ashũkubaĩmiski. Nukuri katuriwe”, ea akaibu 
MAT.7.23	hatu yuikĩ: “Parananaĩ txanitxakakĩ mã txakabuwamiski. Mã enabumaki. Turi burikãwẽ”, ẽ hatu washanaii— itã
MAT.7.24	Hakia habũ ẽ hãtxa nĩkakĩ akubaĩshanaibukiri miyuiwẽ matu yusĩnũ nĩkakãwẽ. Tsuãra hiwe wakatsi ikĩ mai basãbaĩkĩ uke merã mixkiki pesashũ haki mixki tsamabirãkĩ hiwe waimakẽ 
MAT.7.25	hanua ui ika bai matahairabirãkĩ hawẽ hiwe atxia ha hiwe mixkiki tsamiãwẽ taea niwẽwãnẽ tsibusketiruma keska hawẽ daya benuama ha huni unãnepaki. Ẽ hãtxa nĩkamisbu haska keskaki. 
MAT.7.26	Hamẽ hawara ẽ yuiai danãkĩ txibaĩsbumakiri matu yuinũ nĩkakãwẽ. Tsuãra hiwe wanũ, iwanã, maxi anu basãkĩ kini txai wama beshãtu besti watã mixki tsamabirãkĩ habebis watã hiwe waimakẽ 
MAT.7.27	hanua ui ika bai matahairakĩ hawẽ hiwe atxia mixkiki tsamĩamawẽ taea hawaira niwẽwã bekĩ tsibuskea di ika keskakĩ hawẽ daya benuhairamisbuki. Haska dayamisbu keska patapabuki, ẽ hãtxa danaĩburã— akĩ hatu yusĩkĩ hãtxa meneai 
MAT.7.28+MAT.7.29	nĩkai: “Betsabũ Deusũ hãtxa nuku yusĩmisbu keskamaki. Hakia shanẽ ibu kuxipa keskakĩ nuku yusĩbikaĩ!”, iki Jesusũ hatu yuiai nĩkai e iake iakenibukiaki.
MAT.8.1	Hanua Jesusũ hatu hãtxa wakĩ menetã mati anua butukiranaya yurã kaiãnẽ txibãbiranaibũ 
MAT.8.2	huni yuraki txamini habias baiwẽ Jesus huaiki nukutã ha bebũ dãti ishũ yuikĩ:
MAT.8.2	—Yusĩnaã, ea kayawakatsis ikĩ mĩ ea kayawatiruki— aka
MAT.8.3	hawẽ txamiwẽ mesekĩ danãkĩ tsuã mekatsi ismabiakẽ Jesus hawẽ dabanã ikĩ meshũkaĩ mekĩ yuikĩ:
MAT.8.3	—Ẽ mia shushawakĩ kayawaii— akaya hawẽ txami sakara iki dashnukui keyuaya 
MAT.8.4	Jesusũ nemakĩ yuikĩ:
MAT.8.4	—Ẽ mia yuiai nĩkairawe. Hawara ẽ mia ashukiri tsua yuiyamayukubaĩtãwẽ. Ha dukunã, Deusbe nukunabu hãtxashunika anu mĩ yura mĩ ma kayashu hatu uĩmatãwẽ. Haska mĩ ma kayashu hau habũ mikiri unãnũbũ habiaskari inãkuĩ Moisés yununi hatu anu buritãwẽ. Mĩ haska buaya mĩ ma kayashu habũ mia unãshãkanikiki— abainikiaki.
MAT.8.5	Hanua Jesus Cafarnaum mae anu hikiaya ea anũ, iwanã, Romano capitão Jesuski nukushũ 
MAT.8.6	yuikĩ:
MAT.8.6	—Yusĩnaã, ẽ dayaru isĩ tenetxakayamai ma babua ana benitiruma nuitapahairaikiki— aka
MAT.8.7	Jesusũ yuikĩ:
MAT.8.7	—Haskakenã, ẽ mia shushawashuĩ katiruki— akaya
MAT.8.8	ana capitãonẽ xinãtã yuikĩ:
MAT.8.8	—Yusĩnaã, mĩ ea binua ẽ hawamaki. Ẽ hiwe anu kama mĩ kuxipa besti yunuwe, hau ẽ dayaru ea shushashununã. 
MAT.8.9	Ha inũ, hatũ ea yunumisrã, ẽ shanẽ ibu hayaki. Eãri soldadobu yunui ẽ shanẽ ibumiski. Betsa yunukĩ: “Kawe”, ẽ wa kamiski. Betsa yuikĩ: “Huwe”, ẽ wa humiski. Ẽ dayaruri yunukĩ: “Ea ashũwẽ”, ẽ wa amiski— aka
MAT.8.10	Jesusũ nĩkai e itã ha hatxũ beaibu hatu yuikĩ:
MAT.8.10	—Na haska nawa capitãonẽ ea ikũhairawai nukunabu Israelbũ ikũwaĩbu haska keska ẽ hatuki nukuriamaki. 
MAT.8.11	Eãnã, ikũ ẽ matu yuiaii. Deus shanẽ ibukĩ mai hirabi anua bari huaikiria inũ bari hikiaikiria ikũwaĩbu dasibibu hatu itxawatã duawakĩ Abraão inũ Isaque inũ Jacóbetã hatu pimashanikiki. 
MAT.8.12	Hakia nukunabu Deusũ yubabiani hawẽ hãtxa txibãkĩ ikũwãbumakẽ hatu danãtã hanua kashai sheta yẽsh yẽsh imisbu mexuhaira merã hatu urẽshanikiki— itã
MAT.8.13	Jesus nasaukekawã capitão yuikĩ:
MAT.8.13	—Haska mĩ ea ikũwaĩwẽ taeshũ ẽ mia ashũshuki. Mĩ hiwe anu kariwe— akaya habiatiãri hawẽ hiwe anua hawẽ dayaru shushanikiaki.
MAT.8.14	Hanua hawẽ hiwe anu Simão Pedrõ Jesus iyua kai hikitã habianuri hawẽ dais aĩbu yuna daka uĩtuxikĩ 
MAT.8.15	Jesus hawẽ nuikĩ metsũshũ yuna shushawa benikirã duawakĩ bawashũ hatu pimaya
MAT.8.16	hanua ma bari kai mexuaya ha mae anu hiweakeakeabũ yushĩ txakabu hayabu inũ isĩ betsa betsapa teneaibu Jesus anu iweabu yushĩ txakabu kaĩmakĩ isĩ teneaibu dasibi shushawanikiaki. 
MAT.8.17	Deusũ hãtxa yuishunika Isaíasĩ yuikĩ: “Deusũ Katuatũ nũ isĩ teneai maĩwãkĩ nuku shushawashanikiki”, akĩ hatu bebũkiri yuini Jesusũ habiaskari wakĩ hatu anikiaki.
MAT.8.18	Shaba betsatiã hanushũ dasibi hatu shushawaxina tsaubaũshũ daketapawaibu uĩkĩ hawẽ tsumabu Jesusũ yuikĩ:
MAT.8.18	—Iã kesha betsauri huĩrukuĩ nũ bunũbũ matũ shashu pewakãwẽ— hatu wa pewaibũ 
MAT.8.19	Deusũ hãtxa kenenibu yusĩnanãmis betsa hushũ Jesus yuikĩ:
MAT.8.19	—Yusĩnaã, hanira mĩ kai anu ẽ mia txibãkatsis ikaii. Mibe kapa?— aka
MAT.8.20	hawẽ xinã unãnũ, iwanã, Jesusũ yuikĩ:
MAT.8.20	—Kamã inu hawẽ kini hayaki. Peiyabu hawẽ na hayabuki. Hakia matũ Hutxi Kayabi Iuwa eã ẽ hatu yusĩkubaunai hanu ushati hiwe ẽ hayamaki. Ẽ ikai keskai mĩ iriatirumẽ?— akaya
MAT.8.21	haki txiti ika betsãri Jesus yuikĩ:
MAT.8.21	—Shanẽ Ibuũ, ea heneyuwe, ha dukũ ẽ epa mawa maiwatã ẽ mia txipu txibãshanairã— aka
MAT.8.22	nemakĩ Jesusũ yuikĩ:
MAT.8.22	—Haskamaki. Habũ ea txibãbuma mawa keskabũ mĩ epa mawa mia maiwashũtirubuki. Hakia mianã, na habiatiã tapĩ ebe kawe— abaini
MAT.8.23	hanua hawẽ tsumabube shashũ inatã tu abaini kaya 
MAT.8.24	iãnẽwã besusi pukeaibũ Jesus ma bika shashu txishukiri daka ushakẽ hanua niwe kuxipahaira bekĩ hene buspu tsaubirãkĩ shashu hene matawa ma hiki kemaya 
MAT.8.25	datei Jesus anus itxashũ datekĩ bestẽwãkĩ yuikĩ:
MAT.8.25	—Yusĩnaã, yusĩnaã, menã nuku merabewariwe, hiki nũ hasatirukirã— akabu
MAT.8.26	bestẽtã hatu yuikĩ:
MAT.8.26	—Haskai mã dateai? Mã ea ikũ kayabiwariamamẽ?— itã benikawã niwẽwã inũ iãnẽwã buspu tsaubiranai nemakĩ:
MAT.8.26	—Nesewe. Peswe— aka niwe maĩ neseaya iãnẽwãri betxuruni maiãyã 
MAT.8.27	e itã hawẽ tsumabu yuinamekĩ:
MAT.8.27	—Na hunirã, hawa hunimẽ? mĩ atirumakirã. Niwe inũ iãnẽwanẽri nĩkaikikirã— ibaini bui
MAT.8.28	hanua kai iãnẽwã kesha betsauri mai pakea Gadara anu keti itã Jesus bututã mapekekainaya hanua huni dabe yushĩ txakabu hayabu hanu mawabu maiwamisbu anu besti hiwea pubẽhairakẽ hatuwẽ datei tsuã dũkebaĩsma maiwati anua kaĩbirani Jesuski nukuaibũ 
MAT.8.29	yushĩ txakabũ hatu bis imakĩ yuimakĩ:
MAT.8.29	—Jesusuũ, mĩ Deusũ bake nũ unaiĩ. Nukurã, mĩ nuku haska wai? Hanu kupiaitiã iriamabiakẽ unãti wakĩ mĩ nuku kupi huai?— iwanã,
MAT.8.30	ha mati anushũ ina yawa itxapabũ pikĩ mai misheshaibu 
MAT.8.31	yushĩ txakabũ uĩtã Jesus yukakĩ:
MAT.8.31	—Mĩ nuku kaĩmakĩ nitxĩainã, ua ina yawa anu nuku nitxĩwẽ, ha merã nũ hikinunã— akabu
MAT.8.32	Jesusũ hatu yuikĩ:
MAT.8.32	—Peki. Hari butãkãwẽ— hatu wa ha huni dabe anua yushĩ txakabubu kaĩbaini ina yawa merã hikibainaibũ ha ina yawa datei mawa keyatapa butei niri ibaini iãki pukui keyutã hasai keyuaibũ
MAT.8.33	haskai uĩtã ha ina yawa mekenikabu datei kuxibaini mae anu bushũ huni dabe yushĩ txakabu hayabu haskashu hatuki txaniakeakeaibũ 
MAT.8.34	hanua ha mae anua yura itxapa kaĩbirã haskashu uĩnũ ika Jesus anu beshũ ina yawa hasai keyukãshu uĩtã datekĩ Jesus nitxĩkĩ yuikĩ:
MAT.8.34	—Nukũ mae anua kariwe— anibukiaki.
MAT.9.1	Haska wabu hawẽ tsumabube Jesus shashũ nanetã ana txĩtũkaini iãnẽwã pukebaini hawẽ mae Cafarnaum anu hiki keti ikaibũ 
MAT.9.2	ma ana Jesus hua nĩkatã huni yura babuni hawẽ dakatiki daka hawẽ haibuaibũ bakebirã datãtã: “Jesusũ shushawatiruki”, iwanã, xinaĩbũ ikũwaĩbu Jesusũ unãkĩ huni yura babuni yuikĩ:
MAT.9.2	—Dateyamawe. Mĩ txakabuwẽ Deusũ mia kupikatsis ibiakĩ mã ea ikũwaĩwẽ taeshũ hau ana xinãyamanũ ẽ mia buashunaii— akaya
MAT.9.3	Deusũ hãtxa kenenibu yusĩnanãmisbũ nĩkatã Jesuski sinatai yuinamei: “Ha huni txakabuki. Nuku paraĩ Deus keskakatsis ikikiki. Deusũ besti hawẽ txakabu buatiruki”, ikaibũ 
MAT.9.4	tsuã Jesus yuiamabia hatũ xinã unãkĩ Jesusũ hatu yukakĩ:
MAT.9.4	—Matunã, haskakĩ mã xinã txakai ikai? 
MAT.9.5	Haratu bikamamẽ, hawẽ txakabu buashunaraka, hawẽ yura beniaraka? 
MAT.9.6	Ha dabe bikakẽ Deusũ besti atiruwẽ taeshũ haskakĩ mã xinãtxakai? Ẽ matũ Hutxi Kayabi Iuwa na mai anua ea ẽ hawẽ kuxipa hayatũ hawẽ txakabu ẽ buashũtiru mã unãnũ ẽ akai uĩkãwẽ— iwanã, huni yura babuni kaya wakĩ yuikĩ:
MAT.9.6	—Benitã mĩ dakati iabaini mĩ hiwe anu kariwe— aka
MAT.9.7	hawaira yura damesteni kayatã benikawã hawẽ dakati bitã iabainaya 
MAT.9.8	mapubaũshũ uĩ datekĩ yuikĩ:
MAT.9.8	—Habaa! tsuã haska waismaki. Hakia Deus pepahairatũ na huni ma kayawashuki— iwanã, uĩkĩ Deus kẽwanibukiaki.
MAT.9.9	Hanua kaĩkaini hanushũ Roma governo pei bishũti hiwe anu ẽ Mateu tsauwa Jesusũ ea betxitã yuikĩ:
MAT.9.9	—Ẽ mia tapĩmai ea txibãkubaĩwẽ— ea wa benitã dasibi hene keyubaĩ txibã taewabaĩ 
MAT.9.10	ẽ hiwe anu iyushũ hatu pimanũ, iwanã, Roma pei bishũmisbu inũ Deusũ hãtxa kenenibu yusĩnanãmisbu hatu nĩkaisbuma ẽ haibuaibu itxawashũ Jesusbetã nũ piaibũ 
MAT.9.11	fariseubũ uĩkĩ Jesusũ tsumabu yukakĩ:
MAT.9.11	—Haskakĩ matũ yusĩnã pei bishũmisbu txakabubu inũ nukũ hãtxa nĩkaisbumabetã pimẽkaĩ? Txakabuki— akaibũ
MAT.9.12	Jesusũ nĩkatã hatu txitekĩ yuikĩ:
MAT.9.12	—“Ẽ peki”, iwanã, xinaĩbu anu huni dauya kaismaki. Hakia isĩ teneaibu anu besti huni dauya kenabu kamiski. 
MAT.9.13	Deusũ Oséias yuinirã, mã uĩriamamẽ? Matu yuinũ nĩkairakãwẽ: ‘Ea benimawanũ ishũ txashuwã kuakĩ menu keyuaiwẽ besti akama yurabuwẽ nuikĩ hau ea benimawakubainũbũwẽ’, aka nĩkatã Oséiasĩ keneniki. Haskakẽ: “Ẽ txakabuki”, iwanã, xinaĩbu hatũ huĩti pewakĩ ẽ hatu merabewa xinã betsa watã hau Deus ikũwanũbũ ẽ huniki, huni dauya keskairã. Hakia: “Ẽ txakabumaki”, ikĩ xinaĩbu hatu merabewatanũ ika ẽ huamaki— hatu waniki.
MAT.9.14	Hanũkaĩ shaba betsatiã Naximanika Joãoki txiti ikabu Jesus anu beshũ yukakĩ:
MAT.9.14	—Nuku inũ fariseubuki txiti ikabu nukũ txakabuwẽ taea nukũmebi itxakanikai samakei nũ piama ushayumiski. Haskai miki txiti ikabu samakeisbumamẽ?— akabu
MAT.9.15	Jesusũ hatu yuikĩ:
MAT.9.15	—Huni aĩyaĩ nawaibu anu hawẽ haibuaibu pashkariama manunamei hatũmebi piama itxakanikatirubumaki. Hakia hatu shunũbaini kakẽ manui hawẽ haibuaibu samakei piama ipaketirubuki. Ea iyuabũ habiaskariai ewẽ nui ẽ haibuaibũ piama iriashãkanikiki— iwanã, ana hatu yuikĩ:
MAT.9.16	—Ẽ yusĩanã, tari bena txukariama keskaki. Matu yusĩnũ nĩkakãwẽ. Tari sheni bashnekea tari bena tuash txukariamawẽ tari sheni tsamĩa patsa estei ana bashnekemiski. Hamẽ matũ yusĩanã, tari sheni bashnekea keskaki. Ẽ yusĩawẽ tsamĩa keska wakĩ matũ yusĩa ẽ pewatirumaki. 
MAT.9.17	Ana habiaskari keskawẽ matu yusĩnũ nĩkakãwẽ. Bitxi bixtu sheniki uva hene bena buspuriama manekĩ mata washũ denesh mestẽwã hamebi katsai buspui bitxi bixtu sheni peshemiski, vinho bena inũ bitxi sheni benuirã. Habiaskari wakĩ ẽ yusĩa bena matũ xinã sheni ẽ husitirumaki, benukinã— hatu wai
MAT.9.18	hanua hãtxai meneriamakẽ judeu shanẽ ibu betsa Jesus betxibirani hushũ ha bebũ dãti ishũ yuikĩ:
MAT.9.18	—Ẽ aĩbu bake mawakatsis ikikiki. Ebe kashũ uĩkĩ hau shushanũ ea meshuniyuwe— aka
MAT.9.19	Jesus benitã kaya nũ hawẽ tsumaburi nũ habe buaibũ 
MAT.9.20+MAT.9.21	hanua aĩbu himi bashneni ha isĩ tenei ma 12 ano kabia hawa neseisma bari betsa tukama ikũkaĩmis nuitapakĩ Jesus txibãkĩ xinãkĩ: “Hawẽ tari kesha besti mea ẽ shushatiruki”, iki Jesusũ petxiuri txibãbaini kakĩ hawẽ tari kesha besti metsa hawaira hawẽ himi maiãyã 
MAT.9.22	Jesus niti itã nasaukekaũ uĩkĩ ha aĩbu yuikĩ:
MAT.9.22	—Aĩbuũ, mĩ ea ikũwãyã ẽ mia shushawashuki. Ana isĩ teneama unãnuma kai periwe— aka habiatiãri ana himi ikama kaya
MAT.9.23	haska wabaini buaibũ judeu shanẽ ibũ hiwe anu itxa yurã kaiã kashai saĩ iki biski ikaibũ hikikaĩkĩ hatiritũ teperewe mawaibu Jesusũ 
MAT.9.24	hatu yuikĩ:
MAT.9.24	—Haskai eiskaũ kashai mã biski ikanai? Hawẽ bakerã, mawa kayabiamaki. Usha bestia ikikiki. Unu tashniyukãwẽ— hatu waya: “Hawẽ yura ma mawaki”, ishũ itxapabũ Jesus uĩkĩ usaĩbu 
MAT.9.25	hatu nitxiã buaibũ hanu aĩbu dakanu Jesus hikikaĩ txipax metsuã ana hiwei benikaunikiaki. 
MAT.9.26	Hanushũ ha mae ewapa anushũ Jesusũ haska waxina dasibibu txaniaibu nĩka keyunibuki.
MAT.9.27	Hanua shanẽ ibu Jairõ hiwe anua kaĩkainaya huni bekũ dabetã txibãkĩ hui kuxipawẽ yuikĩ:
MAT.9.27	—Davĩ babaã, nukuwẽ nuiwe— akubainabu
MAT.9.28	hanua Jesus hiwe betsa merã hikiaya huni bekũ dabe haki nukuabu Jesusũ hatu yukakĩ:
MAT.9.28	—Ẽ matu shushawatirurã, mã ea ikũwaĩ?— hatu wa
MAT.9.28	—Haa. Shanẽ ibuũ, nũ mia ikũwaiĩ— akabu
MAT.9.29	hanushũ Jesusũ hatu bemepitã yuikĩ:
MAT.9.29	—Haska xinãkĩ mã ea ikũwaĩnã, mã shushaii— hatu waya
MAT.9.30	hawaira bepeshetã uĩaĩbũ Jesusũ hatu nematxakayamakĩ yuikĩ:
MAT.9.30	—Ẽ matu haska washurã, tsua yuiyama mapuyukãwẽ— hatu wabia 
MAT.9.31	bushũ haska Jesusũ hatu shushawashu dasibi hatuki txanibaũkĩ kakapa waibũ
MAT.9.32	habiatiãri huni huyu yushĩ txakabu haya Jesus anu huni betsabũ iweaibũ 
MAT.9.33	Jesus hawẽ nuikĩ yushĩ txakabu kaĩma kaya hãtxai taeaya ha dapi mapubirãkĩ uĩ e itã yuikĩ:
MAT.9.33	—Israelbũ haska nũ uĩaĩ keska tsuã aismaki. Ha huni pehairaki— akeakeaibũ
MAT.9.34	hatũ hãtxa abuama fariseubũ hatu yuikĩ:
MAT.9.34	—Na hunirã, yushĩ txakabu shanẽ ibũ kuxipa hayaki. Haska bestiwẽ taeshũ yushĩ txakabu hatu kaĩmaikiki— ikeakeaibũ
MAT.9.35	hanua hatu haska wabaini kakĩ Galiléia anu mae ewapabu inũ mae hatiubuma anushũ hatũ itxati hiwe anushũ yusĩkĩ Deus shanẽ ibuaikiri kakape yusĩkĩ isĩ betsa betsapa teneaibu shushawakubaũkĩ 
MAT.9.36	yurã kaiã uĩ hatuwẽ nuihairakĩ habu txashuwã uĩnikauma keskabuwẽ taea hatuwẽ dabanã ikĩ 
MAT.9.37+MAT.9.38	nũ hawẽ tsumabu nuku yuikĩ:
MAT.9.37+MAT.9.38	—Ẽ tsumabũ ẽ hãtxa ikũwãkĩ txibãmisbũ hatu yusĩakeakebaunaibũ itxapabũ ea ikũwãshãkanikiki. Haskakẽ ikũ Deusũ bai anu mibã mirima ma huxĩ keyui keska dakaki. Hakia hawẽ dayakapabu eskarabeswẽ taeshũ ana dayakapabu itxapa hau yununũ bai ibu Deus ana yukakãwẽ, hawẽ yunu tsekakĩ itxawashunai keska wakĩ yurabu hau hawẽ hãtxa hatu yusĩbaũshanũbunã— nuku waniki.
MAT.10.1	Hanushũ nũ hawẽ 12 tsumabu Jesusũ nuku itxawashũ hawẽ yushĩ txakabu kaĩmati kuxipa inũ hawẽ isĩ betsa betsapa teneaibu shushawati kuxipa nuku yununiki. 
MAT.10.2	Nũ hawẽ 12 kuxipayabũ nukũ kenarã: Simão hawẽ kena betsa Pedro inũ, hawẽ betsa André inũ, Zebedeũ bake dabe Tiago inũ, hawẽ betsa João inũ, 
MAT.10.3	Filipe inũ, Bartolomeu inũ, Tomé inũ, nawã pei bishunika Mateu ea inũ, Alfeũ bake Tiago inũ, Tadeu inũ, 
MAT.10.4	Simão betsã nawabu abuisma inũ, Judas Iscariotes hatũ Jesus hatu txipu atximashanai nũ hati inibuki, Jesusũ tsuma kuxipayaburã.
MAT.10.5	Nuku haska watã hanushũ nũ hawẽ 12 tsuma kuxipayabu Jesusũ nitxĩkĩ nuku yuikĩ:
MAT.10.5	—Nawabũ mae anu buama inũ Samaria mai pakea hanu hiweabu anuri buyuama 
MAT.10.6	hakia Israelbu txashuwã benua keskabu anu besti bushũ 
MAT.10.7	hatu yuikĩ: “Deusũ Katua shanẽ ibui ma kemaikiki”, akĩ hatu yusĩkubaũtãkãwẽ. 
MAT.10.8	Haska wakĩ isĩ teneaibu shushawakĩ mawabu bestẽwãkĩ yuraki txaminibu kayawakĩ yushĩ txakabu hayabu kaĩmakĩ akubaũtãkãwẽ. Na kuxipa hawa pakama mã bishuwẽ taea habiaskari wakĩ habias kuxipawẽ hatu merabewakĩ hawẽ hatũ hamapai hatu yukayamakubaũtãkãwẽ.
MAT.10.9	Kairã, mã eskabaĩtanũbũ matu yuinũ nĩkakãwẽ. Mais butãkãwẽ, hawa buamarã. Ouro pei heshe inũ, prata pei heshe inũ, cobre pei heshe buama, 
MAT.10.10	kapãkã buama tima tari betsa buama, matũ bitxi tae betsa buama, hawẽ mestẽti betsa buyamatãkãwẽ. Hakia mã haskakainaya dayakapabu pimamisbu keska wakĩ matu pimariashãkanikiki.
MAT.10.11	Hanua mae betsa anu hikitã huni duapa yuka ikaĩ haki nukutã hawẽ hiwe anu matu iyua hanu kashũ hawẽ mae anua kariama ha huni duapatũ hiwe anu hiweyushũ hawẽ mae anushũ yusĩyushãkãwẽ. 
MAT.10.12	Hanua hiwetã hikikaĩkĩ eska yuishãkãwẽ: “Unanuma hiwekãwẽ, Deusũ hãtxa nũ matu beshuainã”, hatu washãkãwẽ. 
MAT.10.13	Hanushũ matu beyawaibunã, matũ hãtxa pepa hatu yusĩshãkãwẽ. Hanushũ matu beyawakĩ Deusũ hãtxa nĩkaibu hau Deusũ hatu unãnuma hiwemakĩ duawakubaĩshanũ yunushãkãwẽ. Hakia hanushũ matu beyawabumakenã, matũ hãtxa pepa hatu anu hamẽ benuyamashãkãwẽ. 
MAT.10.14	Ha inũ, hanishũra matu danãkĩ nĩkakatsi ikabumakẽ hatu unãti wakĩ hanua kaĩbaĩkĩ matũ tae anua mai kuru hatuki tabaĩshãkãwẽ, hau habiaskasi hiwenũbunã, hawa unãmarã. 
MAT.10.15	Ikũ ẽ matu yuiaii. Hanu Deusũ yurabu dasibi hatu kupiaitiã haska Sodoma inũ Gomorra ha mae ewapa dabe txiwẽ Deusũ hatu kupikĩ haska wani binumakĩ habũ matu danãnibu Deusũ hatu kupihairashanikiki— iwanã,
MAT.10.16	ana nuku yuikĩ:
MAT.10.16	—Eskawẽ taeshũ ẽ matu yuiai nĩkairakãwẽ. Kamã inu pubẽbu anu mã ẽ 12 tsumabu txashuwã pepa nitxiã keska wakĩ ẽ matu yunuaii, mã ẽ tsumabu ewẽ taea matuki sinataibu anurã. Haskawẽ taea dunu tsuã parãtiruma unãnepai inũ deiwã pepa keskakĩ tsua sinatamayamashãkãwẽ. 
MAT.10.17	Mã ẽ kakapekiri hatu yusĩawẽ taeshũ ikũwãbumã matu kupinũ, iwanã, hatũ mae shanẽ ibu anu matu iyushãkanikiki. Ha inũ, hatũ itxati hiwe anushũ ekiri mã hatu yusĩaĩbu betsabũ matu kuxa kuxa ashãkanikiki. Uĩrashãkãwẽ. 
MAT.10.18	Hakia ẽ kakape ikũwãkĩ mã ea txibaĩbuwẽ taeshũ tsuabũra matu atxishũ shanẽ ibu kuxipabu anu matu iyuabu ẽ yusĩakiri shanẽ ibu betsa betsapaki inũ judeubuma nawa betsabuki ekiri mã txaniriashanaii. 
MAT.10.19	Hakia atxishũ shanẽ ibu kuxipabu anu matu iyuabu hawara mã yuitirukiri Deusũ Yushĩ Pepatũ matu unãmashanikiki. Haskakẽ hawa dateama harakiri yuishãpa? ikĩ bebũkiri xinãyamakubaĩshãkãwẽ, 
MAT.10.20	matũmebi mã hãtxamakẽ matũ Epa Deusũ Yushĩ Pepatũ merabewakĩ matu hãtxamashanikikirã.
MAT.10.21	Ha inũ, yura betsã hanubi hawẽ betsabũ ea ikũwaĩbu hatu atximakeakeriashãkanikiki, hau hatu tenãnũbunã. Habiaskari wakĩ hatũ ibubũ hanubi hawẽ bakebu hatu atximariashãkanikiki. Ha inũ, habiaskari wakĩ bakebu hatũ ibubuki sinatakĩ hatũ ibubũ ea ikũwaĩbu hatu atximashũ hatu tenãmariashãkanikiki. 
MAT.10.22	Ekiri haska yuibaũkĩ mã ea txibaĩbuwẽ taeshũ yurabũ matu danaĩ mirima matuki sinatashãkanikiki. Tsuabura matu keskakĩ ea txibaĩ heneisbumari ẽ hatu mekeriakubaĩshanaii. 
MAT.10.23	Hakia mae betsa anushũ matu itxakawaibũ hanua kaĩbaini mae betsa anuri kashũ hatu yusĩkubaũshãkãwẽ. Israelbũ mae tibi anu nati ikĩ mã hatu yusĩ keyuriamakẽ ikũ matũ Hutxi Kayabi Iuwa ẽ shanẽ ibui taeshanaii.
MAT.10.24	Ha inũ, hatũ tsumabũ hawẽ yusĩnã binũtirubumaki. Ha inũ, hawẽ dayarũ hawẽ shanẽ ibu binũtirumariki. 
MAT.10.25	Haskawẽ taea hawẽ tsumaburã, hatũ yusĩnã hãtxa txibaĩ hau habiaskari keska ikubainũbũwẽ. Habiaskariai dayarubu hatũ shanẽ ibũ yunua nĩkai hau hatũ shanẽ ibu keska iriakubainũbũwẽ. Haskakẽ ẽ matũ yusĩnã ea kenakĩ: “Yushĩ txakabu shanẽ ibu Belzebuki”, ea wamisbuwẽ taeshũ ẽ yusĩa mã txibãkubaĩmisbuwẽ taeshũ maturi kenakĩ: “Belzebũ enabuki”, akĩ matukiri yuikĩ txiteriashãkanikiki— iwanã,
MAT.10.26	ana nuku yuikĩ:
MAT.10.26	—Habũ matu itxakawaiburã, hawara habu beparametã hune akubaĩmisburã, Deusũ dasibi shabakabi hatu uĩmashanaiwẽ taea hatuki dateyamashãkãwẽ. 
MAT.10.27	Hakia hawara ẽ matu besti yuiai huneama shabakãshũ hatu yuibaũshãkãwẽ. Ha inũ, dĩtu merã hikitã hawẽ beputi bepua keska watã hamapai hune ẽ matu yuimis hemaĩtĩ anushũ hãtxa kuxipawẽ shabakabi hatu yuishãkãwẽ. 
MAT.10.28	Ha inũ, tsuabũra matũ yura besti tenãtirubuwẽ dateyamashãkãwẽ, tenãshũ matu ana itxakawapaketirubumakirã. Haki besti mesei mã datekubainũbũ matu yuinũ nĩkakãwẽ. Tsuãra matũ yushĩ tenãtã txi nukaismanu hawẽ kuxipawẽ matu yunutiru bestiki mesei datekubaĩkãwẽ, Deuskirã. Ikũkĩ ẽ matu yuiai ha bestiki datei mesekubaĩshãkãwẽ.
MAT.10.29	Haska inũ, isa mixtĩ dabe pei heshe bestitxaiwẽ bitirubuki, hatiramarã. Haska wabiamisbũ isa tibi tanai Deus hakimaismaki. 
MAT.10.30+MAT.10.31	Hamẽ matũ bu dasibi mirimabiakẽ Deusũ ma tana keyumistũ isa mixtĩ itxapa abubiakĩ Deusũ isa mixtĩ binumakĩ matu abuhairamiski. Haskakẽ hawaki dateyamakubaĩshãkãwẽ— iwanã,
MAT.10.32	ana nuku yuikĩ:
MAT.10.32	—Tsuabũra ea ikũwaĩ dakeama ea datã akĩ yurabu hatu yuikĩ: “Ẽ Jesusunaki”, iki eki hãtxakubaĩmisbu ẽ Epa Deus nai anuabe hãtxakĩ: “Harã, enabuki”, akĩ ẽ hatu yuishũshanaii. 
MAT.10.33	Hakia tsuabũra ea txibãma ẽ hãtxaki dakei: “Ẽ Jesus ikũwãmaki”, iki eki hãtxakubaĩmisburã, eari ẽ Epa nai anuabe hãtxai: “Narã, enabumaki”, akĩ ẽ hatu hãtxashunamari ishanaii— iwanã,
MAT.10.34	ana nuku yusĩkĩ:
MAT.10.34	—Mai anushũ yurabu unãnuma hiwemanũ ika ẽ huni dabanẽ mã xinaĩmẽkaĩ? Haskamaki. Hatu pashkatã hatu bika tenemanũ ika ẽ huniki. 
MAT.10.35	Ẽ hatu haska waya huni bake hawẽ epabe sinatarabeshãkanikiki. Ha inũ, aĩbu bake hawẽ ewabe sinataraberiashãkanikiki. Ha inũ, hawẽ babawã hawẽ yayabe habiaskariashãkanikiki. 
MAT.10.36	Ewẽ taea hawenabube danãnanaĩ sinatanameshãkanikiki.
MAT.10.37+MAT.10.38	Hawẽ ibubu inũ hawẽ bakebu abuhairakĩ ea abu beshmas wamisrã, enabumaki. Ha inũ, tsuabũra ea txibãkatsi iki bika tenei eki hawa dakeama: “Ẽ habe mawakatsi ikaii”, ikĩ yuiabumarã, habu enabumariki. 
MAT.10.39	Hamẽ tsuabũra hatũmebi mekei: “Ẽ mawakatsi ikamaki”, ikĩ xinãmisburã, eauma mawashãkanikiki. Hakia ea ikũwãkĩ ẽ kakape yuikĩ ea txibaĩwẽ taeshũ tenãbu ebe hiwekuĩshãkanikiki— iwanã,
MAT.10.40	ana nuku yuikĩ:
MAT.10.40	—Haska inũ, ẽ matu nitxiã mã kakẽ tsuãra matũ hãtxa nĩkakĩ matu beya wakĩ eari beya wakĩ haibu washãkanikiki. Tsuabũra ea haibu wakĩ hatũ ea yununiri haibu wariashãkanikiki, hawẽ hãtxa nĩkakinã. 
MAT.10.41	Deusũ hãtxa yuishunikatũ yuiai hawẽ hãtxa nĩkakĩ beya wanishũ habũ Deusũ hãtxa akaibũ manakuti pepa bishãkanikiki. Deusũ hãtxa ikũwãkĩ huni pepa beya wanishũ huni pepã manakuti pepari bishãkanikiki. 
MAT.10.42	Ha inũ, eki txiti iki beshmasbiabũ hatu ũpash matsipa yukabu ea txibãmisbuwẽ taeshũ hatuwẽ nuikĩ ũpash hatu amakubaĩmisbu ikũ hawẽ kupiti pepa bishãkanikiki— nuku aniki.
MAT.11.1	Hanushũ nũ hawẽ 12 tsuma kuxipayabu yusĩ menetã Jesusũ nuku nitxiã nũ kaya mae betsa betsapa anuari habia dapikeari hatu yusĩriakubaunaya
MAT.11.2+MAT.11.3	Naximanika João bitxiti hiwe anu bitximabu hiweshũ haska Jesus Cristõ akubainaikiri banabimatãtanabu Joãonẽ nĩkatã hawẽ tsuma hatira kenashũ yunukĩ:
MAT.11.2+MAT.11.3	—Jesus anu bushũ: “Mekenika Cristo Deusũ nukũ shenipabu yubani ha hushanairã, mĩ habiamẽ? Betsa daka nũ manai?” akĩ ea yukashũtãkãwẽ— hatu wa bushũ yukabu
MAT.11.4	Jesusũ hatu yuikĩ:
MAT.11.4	—Hawara uĩkĩ mã nĩkakubainairã, haska Joãoki txaniritãkãwẽ, eskaibukirirã. 
MAT.11.5	Bekũ inũ beshushbũ uĩaĩbu inũ, haska mapuisbuma mapuaibu inũ, habu bitxiki dasibi txami betsaniki dakemisbu maĩ sakara iki keyuaibu inũ, patabũ nĩkakĩ keyuaibu inũ, mawa ana besteaĩbu inũ, habu nuitapaibũ hatũ pashati kakape nĩkatã benimaiburã, haska João yuitãkãwẽ. 
MAT.11.6	Tsuãra ea ikũwaĩ hawa hawẽ xinã txakabui txĩtuĩsmarã, ikũ benimashãkanikiki!— hatu wa
MAT.11.7	João anu buaibũ ha dapi mapubaunabu Jesusũ Joãokiri hatu yui taewakĩ:
MAT.11.7	—Hanu tsua hiweabuma anuarã, hawa mã uĩtãtanimamẽ? Tawa pei niwẽ bubi bubi wai keska wakĩ hunĩ hawẽ xinã betsa betsapa maewakeakeimamẽkaĩ? 
MAT.11.8	Haskamẽ? Haskamaraka? Haskara hakiri kaĩaĩ mã uĩtãtanimamẽ? Hunĩ tari pepa sawea daka? Tari pepa sawea mabu akũhairayabu hatũ shanẽ ibũ hiwe hawẽrua anu besti hiwea ikaibu mã uĩtiruki. 
MAT.11.9	Haskakenã, hawa mã uĩtãtanimamẽ? Deusũ hãtxa yuishunikamẽkaĩ? Haki. Joãonã, ikũ Deusũ hãtxa yuishunikaki. Ha inũ, yuishunika betsabu Deusũ yununi Joãonẽ ma hatu binuaki. 
MAT.11.10	Ha inũ, Deusũ hawẽ bake nitxĩkatsi Joãokiri yuikĩ:
MAT.11.10	‘Nĩkawe. Hanu mĩ kashanũ hau pewai kanũ ẽ hãtxa yuishunika betsa bebũkiri ẽ yunushanaii, ẽ mia nitxĩriamarã’,
MAT.11.10	akĩ hakiri hawẽ kaka kenenibuki. 
MAT.11.11	Ikũ ẽ matu yuiaii. Yura dasibibũ Deus dayashũkĩ tsuã João binuama ibianibũ hanu Epa Deus shanẽ ibuaitiã ikũwaĩbu haki dasiabu beshmashairabiabũ João binushãkanikiki.
MAT.11.12+MAT.11.13	Naximanika João huriama matũ itxati hiwe tibi anushũ Moisés yusĩa inũ Deusũ hãtxa yuishunikabũ yusĩpauni matu yusĩ bestikubainimabuki. Hakia João hushũ Deus shanẽ ibushanaikiri bebũkiri hawẽ kaka pepa yusĩkubainaya huni pubenẽ detekatsis ikĩ Deus shanẽ ibushanai ewamamakĩ beshtenũ ika ikanikiki. 
MAT.11.14+MAT.11.15	Mã pabĩkiyabuki. Nĩkatã hakimayamashãkãwẽ. Deusũ hãtxa yuishunika Elias hau ana hushanũ Deusũ yubani Joãonã, habiaki. Mã ikũwãkatsi ikairã, hawẽ hãtxa ikũwãkãwẽ— iwanã,
MAT.11.16	—Nukunabu na habiatiã hiweabunã, haskara xinãkanimẽkaĩ? Matu yuinũ nĩkakãwẽ. Mae namakis hemaĩtĩ anu beyuskĩ hatũ ibubu imis mawai bake mixtĩbu shuku dabea tsaushũ shuku betsã yuikĩ: 
MAT.11.17	“Teperewe nũ mawabiaya benimai mã nawamaki. Hanua nũ kashei ikaskĩ nũ nuiti nawa mawabiaya mã kashamariki”, hatu wabu hawawẽra beyusti unãbuma keskabuki, nukunaburã. Matũ xinã txãkãti hubiakẽ mã benimamaki. Hamẽ matũ txakabu xinaĩ kashakatsi ikama mã xinã betsa waismaki. 
MAT.11.18	Habiaskariai ha dukũ Naximanika João hushũ matu yusĩkubaĩkĩ misi pepa piama vinho paepa akama matube beyusamakẽ hakiri hãtxakĩ: “Yushĩ txakabu hayaki”, iwanã, mã yuiakeakeimaki. 
MAT.11.19	Hanua eari matũ Hutxi Kayabi Iuwa hushũ misi pepa pikĩ vinho paepa aki ẽ matube nawabiakũkainaya ea yuãkĩ: “Uĩwẽ. Pikeki. Paẽkĩ Romano pei bishunika txakabubu inũ yura txakabu betsabu haibu wamiski”, ikĩ mã eari yuãmiski. Hamẽ nuku dabe nũ pepabiakẽ Deusunabu kayabibu besti unãnepakĩ habũ nukũ yusĩa nĩkatã nuku txibãkanikiki— iwanã,
MAT.11.20	Hanushũ Jesusũ hatu yusĩkĩ taewaimanu mae betsa betsapa anushũ yurabu uĩmakĩ dami atimaska hatu washũbia hawa hatũ xinã betsa wama ikimabukiri yurã kaiã Jesusũ hatu yuikĩ:
MAT.11.21	—Corazim inũ Betsaida anu mã hiweabu matũ txakabu henetã mã xinã betsa wakatsi ikamarã, mã nuitapahairashãkanaii. Hakia Corazim inũ Betsaida anushũ hawẽ unãti dami kuxipa betsa betsapa ẽ matu uĩmakubainima keska Tiro inũ Sidom anu hiweabũri habiaskari uĩtã hatũ txakabu henenũ, iwanã, huĩti nixmahairatã saku wati tari besha sheni sawetã txi mapuwẽ mapu tukutã hatũ xinã betsa watã Deus ikũwãkeanibuki. 
MAT.11.22	Haskawẽ taeshũ hanu kupiaitiã ha nawabu Tiro inũ Sidom anu hiweabu hatu kupi mirĩkĩ Corazim inũ Betsaida anu hiweaburi xinã betsa wabuma Deusũ hatu kupihairashanikiki. 
MAT.11.23	Ha inũ, Cafarnaum anu hiweabũ mã xinãkĩ: “Nũ pepabuwẽ taeshũ Deusũ nuku kẽwãshanikiki”, ibiakĩ mã ea ikũwãbumawẽ taeshũ hanu txi nukaisma anu Deusũ matu yunushanikiki. Hakia Cafarnaum anushũ hawẽ unãti dami kuxipa betsa betsapa ẽ matu uĩmakubainima keska Sodoma anu hiweabutiãri haskari uĩtã hatũ txakabu henenibunã, hatũ bababuri nuku dapi hiwekeãkanaii. 
MAT.11.24	Haskawẽ taeshũ hanu kupiaitiã ha nawabu Sodoma anu hiwenibu hatu kupi mirĩkĩ Cafarnaum anu hiweabu xinã betsa wabuma Deusũ hatu kupihairashanikiki, haska Sodoma ani keska binumakinã— iwanã,
MAT.11.25	hanua Jesus xinã txãkaĩ benimakĩ yuikĩ:
MAT.11.25	—Epaã, nai inũ mai hirabi minaski. Mĩ duapa hãtxa ha unãnepai kẽmisbu mĩ hatu unãmama habu keĩsbuma besti mĩ hatu unãmakubainaiwẽ taeshũ ẽ mia kẽwaiĩ— iwanã 
MAT.11.26	—Epaã, ikũ haska wakatsi mekenishũ mĩ ma hatu unãmaii— itã
MAT.11.26	yura betsabu mapushũ nĩkaibũ 
MAT.11.27	Jesusũ hatu yuikĩ:
MAT.11.27	—Ẽ Epã hawẽ kuxipa dasibi ea yununirã, tsuã ẽ hawẽ bake ea unãbumaki. Hakia ẽ Epã besti ea unã keyuikiki. Hakia tsuã ẽ Epa unãmariki. Ea hawẽ bakẽ besti ẽ Epa ẽ unã keyuriaii. Hakia habũ ea txibaĩbu ẽ Epa ẽ hatu unãmamiski. 
MAT.11.28	Tsuabũra shãkama ia inũ dayatxakayamai keskai mã punu nukaburã, ẽ matu huĩrukũmakĩ merabewanũ eanu bekãwẽ. 
MAT.11.29	Ha inũ, ina awa dabeki hi tekishkũshũ hawara shãkama bumabu bika dayabiai merabenaĩ punu nukaisbumaki. Habiaskariai earã, duapakĩ matu merabewakĩ ina awa hi tekishkũrabea merabenãmisbu keskai mã ea txibãyã ẽ kuxipawẽ ẽ matu merabewakubaĩshanaii, mã bika tenebiaya matu huĩrukũmakinã. 
MAT.11.30	Hanua ebe hi tekishkũrabea keskashũ hawara bikahaira ana tenehairama ebe merabenaĩ nũ shãkapa aka wabaĩtirubuki— hatu anikiaki.
MAT.12.1	Hatiãra ana huĩrukũti sábado betsatiã shekiwã bai namakis manã baiwẽ nũ hawẽ tsumabu Jesusbe bukĩ shekiwã bimi tsekashũ daxukiri ashũ bunikĩ nũ pikubainaibũ 
MAT.12.2	fariseubũ nuku txibãkĩ uĩkĩ Jesus ha akĩ:
MAT.12.2	—Uĩwẽ. Huĩrukũti sábadotiã dayakĩ Deusũ Moisés nuku nemamani mĩ tsumabũ kanekanikiki— akabu
MAT.12.3	Jesusũ hatu kemakĩ:
MAT.12.3	—Bunikĩ hawara nukũ shenipabu pepa Davĩ hawẽ haibuaibubetã anirã, mã uĩsmamẽ? Matu yuinũ nĩkakãwẽ. 
MAT.12.4	Deus kẽwãti tari hiwe merã Davi hikishũ Deusũ Moisés yusĩniwẽ taeshũ Deusbe nukunabu hãtxashunikabũ besti pitibiakẽ hawẽ Deus kẽwãti misi Davĩ bishũ pitã hawẽ haibuaiburi pimarianiki. 
MAT.12.5	Ha inũ, Deusbe nukunabu hãtxashunikabu huĩrukũti tibi Deus kẽwãti Templo anu dayakubaĩkĩ kaneabumakiri Deusũ Moisés kenemani mã xinãmamẽ? 
MAT.12.6+MAT.12.7+MAT.12.8	Hamẽ ẽ kuxipawẽ Templo ẽ binuaiwẽ taeshũ huĩrukũtitiã haska hau akubainũbũ hawẽ yunuti inũ hawẽ nemati ẽ hatu yunuriatiruki. Ẽ matũ Hutxi Kayabi Iuwa haska kuxipa ẽ hayaki. Deusũ hãtxa yuishunika Oséias Deusũ yuimakĩ: “Yura betsabuwẽ nuikãwẽ, ea kẽwãkĩ txashuwã kuakĩ menuai bestiwẽmarã”, aka hatu keneshuniki. Matũ huĩti merã na hãtxa xinãkĩ na hunibũ kaneabuma unãkĩ mã hawa yuiama ikeãshuki— hatu abainiki.
MAT.12.9	Habias huĩrukũti sábadotiã habia baiwẽ kai mae betsa anu hikitã hatũ itxati hiwe merã hikishũ Jesusũ hatu yusĩayã 
MAT.12.10	habianuri huni mekẽ meyuxki hatube itxa tsaukẽ hawẽ yusĩa danãkĩ fariseubũ Jesus yuãnũ, iwanã, yukakĩ:
MAT.12.10	—Huĩrukũtitianã, Moisés nuku keneshuni txibãkinã, huni isĩ teneai shushawatimẽ?— akabu
MAT.12.11	Jesusũ hatu kemakĩ:
MAT.12.11	—Matunã, huĩrukũtitiãbiakẽ matũ txashuwã ũpash biti kini merã kawani pukua hawaira kaĩ neshekĩ mã dayariamiski. 
MAT.12.12	Huĩrukũtitiã matũ inawẽ nuikĩ mã merabewabiamiskẽ Deusũ matu binumakĩ yurabuwẽ nuihairakĩ habiatiãri hatu merabewamiski. Haskakẽ huĩrukũtitiã tsuãra shushawai dayabiakĩ kaneamaki— iwanã,
MAT.12.13	huni mekẽ meyuxki yuikĩ:
MAT.12.13	—Mĩ mekẽ mexãwẽ— aka
MAT.12.13	mexãyã hawẽ mekẽ betsa keskai ma mepekei peaya 
MAT.12.14	haska washu fariseubũ uĩ haki sinatai kaĩbaini haska washũ Jesus tenãtimẽ ika yuinamei yubakai taenibukiaki.
MAT.12.15	Hanushũ hatũ xinã unãtã Jesus kaĩkainaya yurã kaiãnẽ txibaĩbũ isĩ teneaibu itxapa Jesusũ hatu shushawakĩ 
MAT.12.16	mae betsa betsapa anu hau tsuki txaniyamanũbũ hatu nemakubainiki. 
MAT.12.17	Habiaskari bebũkiri Jesuskiri hawẽ hãtxa yuishunika Isaías Deusũ yuikĩ:
MAT.12.18	‘Ẽ tsuma ẽ katunirã, ẽ abuai ea benimawamiski. Ẽ Yushĩ Pepa ẽ yunua merabewaya pepakiri ẽ tsumapã yurabu shukuabu tibi yuibaũshanikiki. 
MAT.12.19	Hãtxa kuxipawẽ huni betsa ha akama mae tibi anushũ hawẽ hui kũyã ikai nĩkabuma ishãkanikiki. 
MAT.12.20	Txakabu maemakĩ binuriama yurabuwẽ nuikĩ tawa yuxtu sẽkeama keska wakĩ huĩti babubu danãma ishanikiki, bĩ pahi ibubis nukabiai nukama keskarã. 
MAT.12.21	Hanushũ txakabu binuaya nawa shukua betsa betsapabũ ikũwãkĩ ẽ tsuma manashãkanikiki’,
MAT.12.21	aka nĩkatã keneniki. Haska hakiri keneni menekĩ Jesusũ yusĩkĩ hatu shushawakubainiki.
MAT.12.22	Habianushũri yushĩ txakabũ huni beshush wakĩ huyu wani Jesus anu iweabu hawẽ yushĩ txakabu nitxĩkĩ Jesusũ shushawa hanushũ uĩ pewai hãtxaya 
MAT.12.23	yurã kaiãnẽ uĩ:
MAT.12.23	—Habaa! Yuu! Davĩ baba mekenika Deusũ nukũ shenipabu yubani habiamẽkaĩ. Hamaraka— ikeakeaibũ
MAT.12.24	hakia fariseubũ hatũ hãtxa nĩkakĩ yuikĩ:
MAT.12.24	—Haskamaki. Na hunirã, yushĩ txakabu shanẽ ibu Belzebũ kuxipa hayaki. Haska bestiwẽ taeshũ yushĩ txakabu hatu kaĩmaikiki— hatu waibũ
MAT.12.25	hatũ xinãnẽ kaneaibu unãkĩ Jesusũ hatu yuikĩ:
MAT.12.25	—Mae betsa anu hatũmebi pashkatã detenamei hatũmebi debui keyumisbuki. Ha inũ, yurabu shuku betsa pashkatã hatũmebi debui yamai keyuriatirubuki. 
MAT.12.26	Habiaskari wakĩ Satanásã hawenabu hunibu anua kaĩma hatũ yura punu nukai babui keyukeanaii. 
MAT.12.27	Hamẽ, eãnã, Belzebũ kuxipawẽ ẽ yushĩ txakabu kaĩmaya tsuã kuxipawẽ matũ tsumabũ yushĩ txakabu kaĩmamisbumẽ? 
MAT.12.28	Hamẽ ikũ Deusũ kuxipawẽ eã ẽ yushĩ txakabu kaĩmamiswẽ taea Deus shanẽ ibui matu anu ma huaki. 
MAT.12.29	Haska mã kanehairai matu yuinũ nĩkakãwẽ. Tsuãra huni kuxipatũ hiwe anu hikitã yumetsunũ, iwanã, hawẽ tae inũ hawẽ mekẽ dukũ neatã hawẽ mabu yumetsutirubuki.
MAT.12.30	Haskakẽ tsuabũra ea haibuwama ea nemamisbuki. Ha inũ, tsuabũra yura betsabu ea txibãmama hau ea ikũwãyamanũbũ hatu nemamisbuki, hamakiri xinãmakinã. 
MAT.12.31	Haskakẽ matu yusĩnũ nĩkakãwẽ. Yurabũ txakabu betsa betsapawakĩ txakaburi yuimisbu Deusũ hatũ txakabu buashũkĩ hakimawatiruki. Hakia matu keskatũ tsuabũra hawẽ Yushĩ Pepa danãkĩ yuãkubainaiburã, hatu buashũtaskama ishanikiki. 
MAT.12.32	Hamẽ tsuabũra ẽ matũ Hutxi Kayabi Iuwa ea yuãbiaibũ Deusũ hatũ txakabu buashũtiruki. Hakia tsuabũra Deusũ Yushĩ Pepa yuaĩbu hatũ txakabu Deusũ buama xinãnũbarikiki, natiã inũ bari hawẽ heneatianã— iwanã,
MAT.12.33	—Hi pepa bimiai hawẽ bimi txakabuismaki. Hamẽ hi txakabu bimiai hawẽ bimi pepaismariki. Haskawẽ taeshũ hawẽ bimi tibiwẽ hi mã unãmiski. Eãnã, ẽ pe yusĩkubaĩmiswẽ taeshũ Satanásã kuxipa ẽ hayamaki. Hakia Deusũ kuxipa ẽ haya ẽ pepaki. 
MAT.12.34	Hakia maturã, mã paranã dunubuaibuki. Matũ huĩti txakabukẽ haska xinãkĩ kaĩmai hãtxakĩ hawara pepa yuiama txakabu besti mã yuikubaĩmiski. 
MAT.12.35	Hamẽ tsuabura duapa huĩti pepaya hawa txakabu yuiama hãtxa pepawẽs hãtxamisbuki. Ha inũ, yurabu hawẽ huĩti merã xinã txakabu haya hãtxakĩ txakabus yuikĩ kaĩmamisbuki. 
MAT.12.36	Matu yuinũ nĩkakãwẽ. Hanu unãti washanaitiã: “Hãtxa hari yuitimawẽ mĩ yuipaunirã, haskakenã ea yui pewawe”, akĩ yurabu bestibu tibi Deusũ hatu yukashanikiki— iwanã, 
MAT.12.37	fariseubu ana yuikĩ: —Hamẽ matũ hãtxa tibi xinãkĩ Deusũ matu unãti washanikiki, “Mĩ pemẽkaĩ, mĩ txakabumẽkaĩ”, akĩ Deusũ unãtã matu kupishanikiki— hatu waya
MAT.12.38	hatu haska wai nĩkatã hanushũ fariseubu inũ Deusũ hãtxa kenenibu yusĩnanãmisbũ Jesus yuikĩ:
MAT.12.38	—Yusĩnaã, nũ uĩnũ naiuria haska tsuã dami atimaska kaĩmaisma nuku ashũwẽ— akabu
MAT.12.39	Jesusũ hatu kemakĩ:
MAT.12.39	—Nukunabu na habiatiã hiweaburã, mã txakabuki. Hamapai Deus anua unãti tsuã atiruma uĩkatsi mã ea yukabiamisrã, Deusũ Jonas bakawã sheamaxina ana kaĩma hiwenirã, haska keska besti Deusũ matu uĩmakĩ matu ashũriashanikiki. Xinãkãwẽ. 
MAT.12.40	Nínive anu kashũ hau hatu yusĩtanũ Jonas yunua nĩkama hari kama mae betsa anu pashai kai iãnẽwã merã pukuabu hasapanã bakawã ewapatũ sheaxina shaba dabe inũ besti mexu habiatiri kaya maxĩ mapeketã bakawã hanã Jonas besteniki. Earã, matũ Hutxi Kayabi Iuwa habiaskariai mawa mai anu daka shaba dabe inũ besti mexu habiatiri ka ẽ ana bestẽriashanaii. 
MAT.12.41	Haska inũ, Nínive mae ewapa anu hiweabu Jonasĩ Deuskiri hatu yusĩa nĩkakĩ hatũ xinã betsa wanibuki. Haskawẽ taeshũ hanu kupiaitiã Nínive anu hiwenibũ matu ha ashãkanikiki. Ha inũ, ẽ Jonas binuhairabiakẽ tsuã mã ea nĩkakĩ matũ xinã betsa wakatsi ikamaki. 
MAT.12.42	Haska inũ, betsarã, nawa aĩbu shanẽ ibu sulkiri txaihaira Sabá mai pakea anu hiwea nukũ shenipabu Salomãonẽ hãtxa unãnepa nĩkatanũ ika huniki. Salomão ẽ binuhairabiakẽ mã ea nĩkakatsi ikabumawẽ taeshũ hanu matu kupiaitiã ha nawa aĩbu shanẽ ibũ matu ha atxakayamashanikiki— iwanã,
MAT.12.43	hatukiri Jesusũ miyui betsawẽ ana hatu yuikĩ:
MAT.12.43	—Huni betsa anua yushĩ txakabu kaĩma kai huĩrukũkatsi iki hanu ũpash hayama anu kakũkaũkĩ hani huĩrukũti pepa betxiama xinãkĩ: 
MAT.12.44	“Ẽ hanu hiwea ẽ kaĩkirãxina anu ẽ ana txĩtũkainaii”, ikaini kashũ ha yura merã hiwe shaka matsua keska hawa hayama betxitã 
MAT.12.45	kashũ ana sete yushĩ betsa txakabuhaira hatube dasikirã, ha dukũtũ ha yura itxakawakĩ mirĩwaima ana binumakĩ pikuhairamisbuki. Haska keskariai natiã na yurabu hatũ xinã pewabumawẽ taea hiwe txakakubainaibu txipu Deusũ hatu kupihairashanikiki— akĩ
MAT.12.46	Jesusũ hatu yusĩ meneriama hãtxaya hanua hawẽ ewa inũ hawẽ betsabu bea Jesuski haska kematima hemaĩtĩ mapushũ huni betsã hau yuishũtanũ hawẽ ewã yunua 
MAT.12.47	kashũ Jesus yuikĩ:
MAT.12.47	—Mĩ ewa inũ mĩ betsabũ unu hemaĩtĩshũ mibe hãtxanũ ishũ mia kenakanikiaki— aka
MAT.12.48	Jesusũ kemakĩ hatũ yui ka yuikĩ:
MAT.12.48	—Tsuamẽ, ẽ ewa inũ ẽ betsaburã?— iwanã,
MAT.12.49	nũ hawẽ tsumabu nuku metukĩ yuikĩ:
MAT.12.49	—Na habiabuki, ẽ ewa inũ ẽ betsaburã. 
MAT.12.50	Ha inũ, Deusũ hãtxa tsuabũra nĩkatã ikũwãkĩ ashũmisburã, habiabu ẽ betsabu inũ ẽ puibu inũ ẽ ewaburiki— hatu waniki.
MAT.13.1	Habias shabatiã Jesus hiwetanua kaĩkaini iãnẽwã kesha anu ka tsaukẽ 
MAT.13.2	yura itxapabu Jesus anu bebirã bebirani haki itxabu hatu yusĩnũ ika shashũ ina tsaushũ iã kesha mapustunũ mapuabu 
MAT.13.3	hãtxa hunea betsa betsapawẽ yusĩkĩ hatu yuikĩ:
MAT.13.3	—Huni betsa hawẽ bai anu shekiwã heshe sa aki kashũ 
MAT.13.4	sa akubaina heshe betsa hanu kati bai namaki niri aka peiyabu beshũ keyu sheabũ 
MAT.13.5	heshe betsa mixki ewapabu mania anu mai eskarabes bemãtximea anu kawanarã, hawaira peshei benekaunaya 
MAT.13.6	bari hui kukĩ hawẽ tapũ bemakis beweshekea kua utsi shanamiski. 
MAT.13.7	Ha inũ, heshe betsa musha hukũriamanu niri aka shekiwã beneai musha hukũkĩ yabua haskatã bimitirumaki. 
MAT.13.8	Hakia heshe betsa mai pepa anu niri aka benei bimi itxapahaira hayamiski, betsa 100 hesheyairã, betsari 60 hesheyairã, betsa 30 hesheyairã— iwanã 
MAT.13.9	—Mã pabĩkiyabunã, nĩkatã hakimayamashãkãwẽ— hatu wa
MAT.13.10	hanua nũ hawẽ tsumabu besti Jesuski shukutã haska miyuiwẽ hatu yusĩaĩ nũ yuka 
MAT.13.11	nuku yuikĩ:
MAT.13.11	—Maturã, haskai Deus shanẽ ibumiskiri Deusũ hawẽ pepa huneni shabakabi mã ẽ tsumabu matu yusĩkĩ unãmaikiki. Hakia haburã, ẽ hatu haska unãmamaki. 
MAT.13.12	Hakia tsuabũra ẽ hãtxa besti nĩkakĩ txibaĩbu itxapa ẽ ana hatu shabakabi yusĩkubaĩshanaii. Hamẽ tsuabũra eskarabes nĩkabiakĩ ea txibaĩsbuma ha eskarabes ẽ hatu mebĩshanaii, hakimawakinã— iwanã 
MAT.13.13	—Na yurabũ uĩbiai uĩabumaki. Nĩkabiai nĩkabumaki, habu hawaumawẽ taeshũ miyui hunea bestiwẽ ẽ hatuki txanikũkainaii— itã 
MAT.13.14+MAT.13.15	—Haskai buaibuwẽ taeshũ bebũkiri hawẽ hãtxa yuishunika Isaías hatukiri Deusũ yuimakĩ:
MAT.13.14+MAT.13.15	‘Habũ hãtxa itxapa nĩkabiakubaĩmisbu hawa unãma ishãkanikiki.
MAT.13.14+MAT.13.15	Itxapa uĩbiakubaĩmisbu hawa uĩsma keska ishãkanikiki.
MAT.13.14+MAT.13.15	Hau uĩyamanũbũ hatũ beru bekua keskabuki.
MAT.13.14+MAT.13.15	Hau nĩkayamanũbũ hatũ pabĩki pabepukua keskabuki.
MAT.13.14+MAT.13.15	Na yurabu bushka kuxibũ hawa tapĩkatsis ikabumaki.
MAT.13.14+MAT.13.15	Hau ẽ hatu merabewakĩ shushawapanã ea danaĩ ea anu bekatsis ikabumaki’,
MAT.13.14+MAT.13.15	aka nĩkatã nuku keneshuniki. Habias hatukiri keneni keskai na yurabũ uĩyama inũ nĩka pewabumariki— iwanã
MAT.13.16+MAT.13.17	—Na haska yuinirã, mã matũ akaii, matũ beruwẽ uĩkĩ inũ matũ pabĩkiwẽ nĩkai natiã mã benimairã. Txanima nukũ shenipabu Deusũ hãtxa yuishunikabu inũ yurabu pepabũ ea uĩpaibiakĩ ea uĩyama inibuki. Ha inũ, na mã ea uĩyaĩnã, ea uĩkatsi ibiakĩ ea uĩyama inibuki. Ha inũ, habias mã nĩkairã, ea nĩkapaibiakĩ ea nĩkamari inibuki— akĩ
MAT.13.18	—Haskawẽ taeshũ heshe sa aka miyuiwẽ ẽ hatu yusĩshurã, matu shabakabi yuinũ nĩkairakãwẽ. 
MAT.13.19	Heshekiri yuiarã, Deus shanẽ ibuaikiri yusĩti hãtxaki. Ha heshe hanu kati bai anu niri akarã, yurabũ Deuskiri hãtxa nĩkakĩ xinãbiaibũ hamakiria Satanás hushũ hawẽ hãtxa pepa hatũ huĩti anua mebĩmiski. 
MAT.13.20	Ha inũ, heshe betsa mixki ewapabu mania anu mai eskarabes bemãtximea anu niri akarã, tsuãra Deusũ hãtxa nĩkakĩ taewai benimabiaya 
MAT.13.21	xinã pewamawẽ taeshũ hawẽ hiwepanã Deusũ hãtxa danãmakĩ hatu bika wakĩ hawẽ hamapaiwẽ hatu itxakawabu tenei hawawẽ haskatima ha uĩtã ana hawẽri txĩtũbaĩmisbuki. 
MAT.13.22	Hamapai hawẽ hiweawẽs kemui heneama hawẽs besti nuitxakayamakĩ Deusũ hãtxa nĩkabiakĩ ana tapĩkatsi ikama mabuwẽs besti kemui pepaisbumaki, haskatũ yabua hãtxa pepa txibãma yurabu mibã bimiuma keskabuirã. 
MAT.13.23	Hakia heshe betsa mai pepa anu banarã, Deusũ hãtxa nĩkai pepakũkaĩkĩ yura betsabu yusĩkĩ hatu ikũwãmamisburã, ha mai pepa anu heshe bana benei ewai bimiyatã 100 hesheyai inũ, 60 hesheyai inũ, 30 hesheyamis keskabuki— nuku aniki.
MAT.13.24	Hanushũ ana betsatiã miyui betsawẽ yurã kaiã Jesusũ yusĩkĩ:
MAT.13.24	—Deus shanẽ ibui haskamiskiri ana betsa matu yusĩnũ nĩkakãwẽ. Huni betsa hawẽ bai anu kashũ shekiwã heshe pepa banabaini kakẽ 
MAT.13.25	dasibi ushabũ hanua haki sinatamis hushũ heshe txakabu habe husikĩ sa abaĩkẽ 
MAT.13.26	hanua shekiwã hukũxina ma bimi taeai uĩkĩ mibã txakabu habe beneriai husia betxitã 
MAT.13.27	hanua hawẽ tsumabu bai anu bushũ ha mibã uĩbaĩ bai ibu yuikĩ: “Mĩ bai anu shekiwã pepa mĩ banatanima anurã, haskai mibã txakaburi husia yumeimẽkaĩ?” akabu 
MAT.13.28	bai ibuã hatu yuikĩ: “Eki sinatamistũ ea itxakawakĩ atanimaki”, hatu wa, hawẽ tsumabũ yuikĩ: “Ha mibã txakaburã, hau yumeyamanũ betse betse atãpa?” akabu 
MAT.13.29	hatu nemakĩ: “Hamaki. Ha mibã txakabu husia betsekĩ shekiwãri mã betseriatirubuki. 
MAT.13.30	Hau habiaska habe yumeyunũ meyamayukãwẽ. Ha dabe husia ewai hanu huxiaĩtiã tsekakĩ ẽ hatu yunua ha mibã txakabu dukũ meshteshũ neatã mãtxiãbu ẽ kuashanaii. Hanushũ ẽ shekiwã bimi pepa meshtekĩ itxawariatã ẽ dayarubũ ea arushũshãkanikiki”, hatu waniki— iwanã,
MAT.13.31+MAT.13.32	ana miyui betsawẽ hatu yusĩkĩ:
MAT.13.31+MAT.13.32	—Deus shanẽ ibui haskamiskiri miyui betsa nĩkakãwẽ. Hunĩ hawẽ bai anu mostarda heshe hawẽ mibã tibi banaima anua hatube ha mostarda heshe pesheixtahairabia ewakĩ mibã betsa binumai pũyã ewapabuxina hawẽ mebiki peiyabu tsauwa haki huĩrukũmisbuki. Deus shanẽ ibuirã haska keskaki— itã
MAT.13.33	ana miyui betsawẽ hatu yusĩkĩ:
MAT.13.33	—Misi wakatsi aĩbũ shekiwã duru mirima kẽtxa ewapa putxinĩ kesũshũ hawẽ shashawati eskarabes ũpashki nemustã hawẽ shashawati shekiwã duru kapã dasibi buspukirãkĩ shashawamiski. Deus shanẽ ibuirã, haska keskariki. Ha dukũ huni betsã Deusũ hãtxa ikũwaĩ pepakũkaĩkĩ hawenabu yusĩakeakeaya unãshubira mirimabũ ikũwãtirubuki— hatu aniki.
MAT.13.34+MAT.13.35	Ha shanẽ ibutã haska hãtxanũbariaikiri hawẽ hãtxa yuishunika Deusũ yuikĩ:
MAT.13.34+MAT.13.35	‘Mai hirabi ẽ damiwani anua hawara eã hunenishũ ẽ hatu unãmaisma miyui betsa betsapawẽ yusĩkĩ ẽ hatu kaĩmashũshanaii’,
MAT.13.34+MAT.13.35	aka nĩkatã nuku keneshuniki. Habias Deusũ yuini keska wakĩ miyui betsa betsapawẽ Jesusũ yurabu yusĩkĩ hawa miyuimawẽ yuiama miyui bestiwẽ hatu yusĩ txanikũkainiki.
MAT.13.36	Hanushũ Jesusũ yurã kaiã yusĩkĩ menetã hatu henebaini hiwe betsã hikiaya hanua nũ hawẽ tsumabu haki itxashũ yukakĩ:
MAT.13.36	—Mibã txakabu husiakiri mĩ hatu yusĩshurã, shabakabi nuku yuiwe— nũ wa
MAT.13.37	Jesusũ nuku yuikĩ:
MAT.13.37	—Ha mibã pepa sa akarã, ẽ matũ Hutxi Kayabi Iuwaki. 
MAT.13.38	Bairã, mai hirabiki. Heshe peparã, habũ Deusũ hãtxa nĩkakĩ pewamisburã, habu enabuki. Hakia heshe txakaburã, habũ ẽ hãtxa nĩkama Satanásã hãtxa besti txibãmisburã, hawenabuki. 
MAT.13.39	Ha inũ, ha haki sinatakĩ heshe txakabu sa ashũmisrã, Satanáski. Ha inũ, hanu tsekatitiã ishanairã, ma mai hirabi keyuikiki. Ha haskaitiã mai anua hau yurabu bimi tseka keska wanũbũ ẽ nai tsumabu ẽ hatu yunushanaii. 
MAT.13.40+MAT.13.41	Hamẽ ha mibã txakabu meshtekĩ itxawarã, mai hirabi anushũ yurabũ txakabuwakubaĩmisbu inũ yura betsabũ hawa unãma habũ yusĩkĩ hatu dasibi itxakawamisburã, ea ẽ matũ Hutxi Kayabi Iuwatũ ẽ nai tsumabu ẽ hatu yunua habũ ha yura txakabu itxawashũ 
MAT.13.42	txi nukaisma anu hatu urẽa hanu hiwei peama kashai sheta yẽsh yẽsh akubaĩshãkanikiki. 
MAT.13.43	Hakia habũ Deusũ hãtxa pepa nĩkakubaĩmisburã, ẽ hatu katua hanu ẽ Epã hiwe anu nukube hiwei bari keskai txashai ikibi ishãkanikiki. Mã pabĩkiyabunã, nĩkatã hakimayamakãwẽ— iwanã,
MAT.13.44	ana miyui betsawẽ nuku yuikĩ:
MAT.13.44	—Tsuãra huni betsã bai anu pei mirima arukĩ maiwani hune benamabia huni betsã pukĩshũ betxitã ibu wakatsi ikĩ hawaira ana habianuri atximatã benimahairakĩ pei hune bikatsis ikĩ hawẽ mabu dasibi peiwẽ taeshũ hatu inã keyutã hune yumetsukatsi ikama hawaira bai ibu anu kashũ hawẽ peiwẽ bai ibu watã ha pei maiwanibu bitiruki. Deus shanẽ ibuirã, pei mirima arunibu hunea keskaki. 
MAT.13.45+MAT.13.46	Hamẽ Deus shanẽ ibui haskamiskiri betsarã, nĩkakãwẽ. Mabu inãnãnãnikã pérola txuri mane hawẽruabu benabaũkĩ atimas ha mane hawẽrua hawa txakabuma bestitxai karuhaira betxitã hawẽ kemukĩ bikatsis ikĩ hawẽ mabu dasibi hatu inã keyutã ha pei bishũwẽ taeshũ ha pérola hawẽrua hawenas wakĩ biniki. Deus mĩ shanẽ ibu wairã, hawara mabu mĩ hayarã, ana hawẽ nuiama henetã ha mabu betsa binũ ishũ ha besti mĩ hawẽ nuiai keskaki— iwanã, 
MAT.13.47	ana nuku yuikĩ:
MAT.13.47	—Deus shanẽ ibui haskamiskiri ana betsarã, nĩkakãwẽ. Huni betsabũ iãnẽwã anu hisĩ ewapa pũtebaũshũ baka betsa betsapa hikia 
MAT.13.48	hisĩ matakẽ ninibirã maxi anu mapematã hanu tsaushũ katukĩ baka ewapa piti pepabus kukiki nanekĩ hawẽ txuri txakabu putamisbuki. 
MAT.13.49	Hanu bari hawẽ heneaitianã, habiaskari wakĩ Deusũ nai tsumabu beshũ yura pepabube yura txakabu husia unãtã hatu katukĩ pashkatã 
MAT.13.50	txakabubu hanu txi nukaisma anu hatu putashãkanikiki, hanua hiwei peama haska nũ tenetiruma tenei kashai hau sheta yẽsh yẽsh inũbunã.
MAT.13.51	Na eska miyuiwẽ ẽ matu yusĩanã, mã nĩkai?— nuku wa
MAT.13.51	—Haa, nũ nĩkaii— nũ akeakea
MAT.13.52	ana nuku yuikĩ:
MAT.13.52	—Hawẽ hiwe anushũ huni betsã hawẽ mabu betsa tibi arutã mekea unaĩkiki, mabu bena inũ shenirã. Haska tibi arumiswẽ taeshũ hawara mabu pepa bena inũ sheni ha dabe kaĩmamis keska wakĩ Deus shanẽ ibuaikiri ẽ yusĩa bena inũ yusĩa sheni katukubaĩkĩ eari txibãkĩ ea ikũwãriatã Deusũ hãtxa kenenibu yusĩnanãmisbũ hatu pe yusĩriatirubuki— nuku watã
MAT.13.53	miyuiwẽ nuku yusĩ keyutã hanua kaĩkaini 
MAT.13.54	Jesus hanua yumeni anu kai nũ habe hikixĩkẽ ma hatu yusĩ beyamis hatũ itxati hiwe anushũ Jesusũ hatu yusĩrianũ ika hikishũ hatu yusĩ taewaya hatu yusĩa nĩkai haska yusĩnanaĩsbumawẽ e itã yuinamei:
MAT.13.54	—Na hunirã, hanishũ haska tsuã hawẽ kuxipa tapĩmaxinamẽ, ha atimaska nũ atiruma aki unãnepahairairã? 
MAT.13.55	Narã, hi mabu wanikatũ bakemamẽ? Hawẽ ewarã, Mariaki. Hawẽ betsaburã, Tiago inũ, José inũ, Simão inũ, Judaski. 
MAT.13.56	Hawẽ puiburã, nenu nukube hiweriabuki. Haskatã hanishũ ha mesti haska hawaira tapĩ keyuxinamẽ?— itã 
MAT.13.57	hawẽ hãtxa abuama ikũwãbumakẽ Jesusũ hatu yuikĩ:
MAT.13.57	—Deusũ hãtxa yuishunika hushũ yurabu hatu yusĩayã betsa betsapabũ nĩkakĩ duawaibũ hakia hawẽ mae anu kashũ hawenaburi hatu yusĩria habũ hawẽ hãtxa danaĩbũ habiatiãri hawẽ hiwe anuabũ danãriamisbuki— hatu watã
MAT.13.58	hanushũ hawẽ yusĩa abuama hawa ikũwãkatsi ikabuma danaĩbũ hawẽ unãmati dami atimaska itxapa Jesusũ hatu ashũkĩ uĩmama iniki.
MAT.14.1	Hanua Jesuskiri yuiakeakeaibu Galiléia anushũ shanẽ ibu Herodesĩ nĩkatã 
MAT.14.2	hawẽ tsumabu yuikĩ:
MAT.14.2	—Haskakenã, Naximanika João mawa ana bestẽxĩshũ hawẽ kuxipa hatu uĩmakĩ atimaska dami hawa nũ atiruma hatu uĩmaikiki— hatu wanikiaki.
MAT.14.3+MAT.14.4	Hanua bari betsatiã Jesuskiri Herodesĩ nĩkariamakẽ Naximanika João mawani matu yuinũ nĩkakãwẽ. Herodesĩ hawẽ betsa Filipẽ aĩ Herodias mebĩmakẽ Joãonẽ Herodes ha akĩ yuikĩ:
MAT.14.3+MAT.14.4	—Haskakĩ mĩ betsã aĩ mebĩtã mĩ aĩwaĩmamẽ? Haskatimahairaki. Aĩwãyamawe— akubainaya hawẽ aĩnĩ hãtxawẽ taeshũ shanẽ ibu Herodesĩ hawẽ soldadobu João atximashũ mane dispiwẽ hatu meneshmatã bitxiti hiwe merã hatu bitximaima hanu João hiwekẽ
MAT.14.5	hanushũ Herodesĩ João tenãkatsis ibiai: “Naximanika Joãonã, Deusũ hãtxa yuishunikaki”, iwanã, yuiakeakeaibuki datekũkainaya 
MAT.14.6	hanua hawẽ bari hanu kaini tashniaya habube shanẽ ibubu betsa pimakatsi hatu ia itxabu bebũ anua Herodiasĩ bake txipax nawashũkĩ shanẽ ibu Herodes inũ hatube itxa benimawaya 
MAT.14.7	haskai uĩkĩ shanẽ ibũ hawẽ aniwa yuikĩ:
MAT.14.7	—Mĩ ea haskashunayarã, ikũ hawara mĩ ea yuka ẽ mia inãshanaii— akaya 
MAT.14.8	hanua txipax kaĩkaini kashũ hawẽ ewa Herodias yukakĩ:
MAT.14.8	—Ewaã, hawa yukashãpa?— aka hawẽ ewã yuikĩ:
MAT.14.8	—Na habiatiã Naximanika Joãonẽ bushka yukatãwẽ— aka kashũ shanẽ ibu Herodes yuikĩ:
MAT.14.8	—Naximanika Joãonẽ bushka ea inãwẽ, sapa kẽtxakirã— aka
MAT.14.9	hawẽ huĩti meteshekei punu nukatã Naximanika João tenãkatsi ikamabia ha hatu pimaibu bebũshũ hawẽ aniwa ma yubai nĩkakãshũwẽ taeshũ hawẽ yuba binumakatsi ikama 
MAT.14.10	hakimamari ha soldado bitxiabu hatũ hatu tenãmis shanẽ ibũ yunukĩ:
MAT.14.10	—Joãonẽ bushka teshteshũ ea beshũtãwẽ— aka 
MAT.14.11	soldado kashũ bitxiti hiwe meranua João teshtetã hawẽ bushka sapa kẽtxaki nanebirã beshũ ha txipax inã ha txipaxã hawẽ ewa inãnikiaki.
MAT.14.12	Hanua João ma tenãbu hawẽ tsumabũ nĩkatã beshũ hawẽ yura yuka itã bibaĩ maiwatã haska wabaini bushũ txipu Jesuski txaninibuki.
MAT.14.13	Hanushũ João haska waxinabu Jesus banabimabu nĩkatã nũ hawẽ tsumabu nuku yuikĩ:
MAT.14.13	—Hanu tsua hiweabuma anu benãta huĩrukuĩ buyunãkãwẽ— nuku wa hanua Jesus nukubes shashuwẽ kai hanu tsua hiweabuma anu Jesus kai yurabu tsuã hatu yuiamabia nĩkabaini txibaĩ hatũ mae anua maĩ buaibũ Jesus hikiriama habu dukũ hikia maniabũ 
MAT.14.14	Jesus keti itã butukaĩkĩ yurã kaiã uĩ hatuwẽ nuihairakĩ hatunabu isĩ teneaibu hanu iyuabu hatu shushawashũpakeaya 
MAT.14.15	hanua ma bari kai mexukiranaya nũ hawẽ tsumabu Jesus anu bushũ yuikĩ:
MAT.14.15	—Ma bari kaikiki. Nenu tsua hiweabumaki. Na yurã kaiãnẽ hania pitirubumaki. Ha mae urama tibi anua hau misi bitã pitã haskarabaĩtanũbũ hatu nitxĩriwe— nũ wa
MAT.14.16	Jesusũ nuku kemakĩ:
MAT.14.16	—Hatu nitxiãma matũ hatu pimakãwẽ— nuku waya
MAT.14.17	nũ hawẽ tsumabũ yuikĩ:
MAT.14.17	—Misi mekẽ besti inũ baka dabe besti nũ hayaki. Hati nũ hatu pima damaki— nũ wa
MAT.14.18	nuku yunukĩ:
MAT.14.18	—Habiaska ea beshũkãwẽ— nuku watã
MAT.14.19	hanushũ yurã kaiã yunukĩ:
MAT.14.19	—Ha basiki shukuakeakea tsaukãwẽ— hatu wa manibaunaibũ Jesusũ ha misi mekẽ besti inũ baka dabe tsumashũ naiuri teskãshũ uĩkĩ pitikiri Deus kẽwãtã misi inũ baka tũke tũke apakekĩ nuku inãkĩ yunua ha yurã kaiã nũ hatu inãbaũkĩ keyua 
MAT.14.20+MAT.14.21	dasibibũ yani wai benimai pepeaibũ hanua ha misi mekẽ besti inũ baka dabe hatu pashkashuna 5.000 hunibũ pikãshu hawa hatũ aĩ inũ hatũ bakebu tanama ha piti teshe wakãshu itxawakĩ 12 kuki nũ hawẽ tsumabũ matawanibuki.
MAT.14.22+MAT.14.23	Hanua bebũkiri nuku dukũ iãnẽwã nũ pukei kanũ nũ hawẽ tsumabu shashuwẽ nuku yunua nũ kaya yurã kaiãri hatu nitxĩbaini mati anu ka Deusbe hãtxai mexu merã Jesus ha mesti nikẽ 
MAT.14.24	iãnẽwã namakis ma bui nũ nunuabũ niwẽwã besubainaibukiria bekĩ iã buspu tsaubirãkĩ shashu tsakama tsakama akaya unãshubira nũ kaya 
MAT.14.25	ma pena kemaya Jesus nukuki nukuyui iã bepaikiranaya 
MAT.14.26	haskakiranai uĩ e itã datei hãtxa kuxipawẽ yuikĩ:
MAT.14.26	—Yushĩki!— nũ ikaibũ
MAT.14.27	Jesusũ nuku yuikĩ:
MAT.14.27	—Ẽ eaki. Ewẽ dateyamakãwẽ— nuku waya
MAT.14.28	Pedrõ yuikĩ:
MAT.14.28	—Yusĩnaã, mĩ miamẽkaĩ, ẽ miki nukui kanũ: “Iã bemaki huwe”, ea wawe— aka
MAT.14.29	Jesusũ yuikĩ:
MAT.14.29	—Hani neri huwe— aka
MAT.14.29	Pedro shashu anua butukaini iãnẽwã bemaki kai Jesuski kemayupanã 
MAT.14.30	ha niwẽwãnẽ iãnẽwã betxuruaĩki mesei datei hikikaĩkĩ hawaira yuikĩ:
MAT.14.30	—Yusĩnaã, ea neshewe— aka
MAT.14.31	hawaira Jesusũ metsũshũ neshetã yuikĩ:
MAT.14.31	—Haskai mĩ dateai? Ẽ mia iã bepaimatiru ikũwãbiai mĩ harakiri xinã bushkẽshumẽ?— atã
MAT.14.32	Pedrobe shashũ inaya niwẽwã iã betxurũwaĩ maiãyã 
MAT.14.33	hanua ha shashũ nũ tsauwabu Jesus namã dãti itã kẽwãkĩ yuikĩ:
MAT.14.33	—Txanima mĩ Deusũ bakeki— nũ ikaini
MAT.14.34	iãnẽwã pukei nũ besusi kapaya niwẽ hamakiri nuku bukĩ shutua mae betsa Genesaré anu keti itã 
MAT.14.35	nũ butubainaibũ yurã kaiãnẽ Jesus unãtã hatuki txanibaunaibũ mae kesua anua kuxibirãkĩ hatunabu isĩ teneaibu iwekĩ hanu Jesus anu hatu iweabu 
MAT.14.36	hau Jesusũ tari metsanũ, iwanã, Jesus hatu ea ashuãbu hawẽ tari kesha ha isĩ teneaibũ metsatã dasibi maĩ kayakeakenibukiaki.
MAT.15.1	Hanua betsatiã Jerusalémkiria bai bexiãbu fariseubu inũ Deusũ hãtxa kenenibu yusĩnanãmis betsabu Jesuski nukushũ uĩkĩ yukakĩ:
MAT.15.2	—Nukũ shenipabũ beya txibãkĩ piriama nũ mepanui taemiski. Haskakĩ mĩ tsumabũ nukũ shenipabũ beya txibãma mepanuama pikanimẽkaĩ?— akabu
MAT.15.3	haska waibu Jesusũ haturi yukakĩ:
MAT.15.3	—Matunã, matũ beya txibãkĩ Deusũ yununi betsa watã haskakĩ mã ana txibaĩsbumamẽ? 
MAT.15.4	Haska Deusũ yuini matu yuikĩ xinãmanũ nĩkakãwẽ. “Matũ epa inũ matũ ewa merabewakĩ hatu duawakubaĩshãkãwẽ. Hakia matũ ibubu mã hatu itxakawaya hau matu tenãshanũbũwẽ”, akĩ yunubianikẽ 
MAT.15.5	hakia matũri huni betsa yusĩtxakakĩ: “Matũ ibubu hawarawẽ merabewati mabu mã haya mã haki tanabia Templo anu inãkuĩkatsi mã butiru mã xinãtiruki. Tsuã matu ana bikawatirubumaki”, iwanã, hatu yusĩmisshũ 
MAT.15.6	ana hatu yusĩkĩ hau hatũ ibubu ana hatu duawakĩ merabewayamanũbũ pepaibu haska nemakĩ mã hatu beshtekubaĩmiski. Haska wakĩ Deusũ yununi danãkĩ matũ beya betsa betsapa besti mã txibãkubainaii— iwanã 
MAT.15.7	—Bebũkiri Isaías mã beparamenikabukiri Deusũ yuimakĩ:
MAT.15.8	‘Na yurabunã, hatũ hãtxawẽ ea kẽwãbiakĩ
MAT.15.8	hatũ huĩtiwẽ ea xinaĩsbumaki.
MAT.15.9	Ha inũ, itxatã hawa ea kẽwãkĩ pewaisbumaki.
MAT.15.9	Hakia hunibũ yunuawẽ besti hatu yusĩkubaĩmisbuki’,
MAT.15.9	aka hawẽ hãtxa yuishunika Isaíasĩ nĩkatã nuku keneshuniki— hatu atã
MAT.15.10	hanushũ Jesusũ yurã kaiãri kenakĩ hatu itxawashũ yusĩkĩ:
MAT.15.10	—Na haskaibukiri matu yusĩnũ nĩkatã tapĩkãwẽ. 
MAT.15.11	Hawara yurabũ piabu hawa hatu txakabuwaismaki. Hakia yurabũ huĩti meranua hawara hãtxa txakabu xinaĩ anua tashnikĩ hatũ hatu txakabuwamiski, Deus sinatamakinã— hatu waya
MAT.15.12	hanua nũ hawẽ tsumabũ xinãbirã Jesus dapi nitã nemakĩ:
MAT.15.12	—Ha fariseubu mĩ hatu yusĩaĩ nĩkatã mia nĩkama miki sinataiburã, mĩ uĩyamamẽ?— nũ wa
MAT.15.13	Jesusũ nukuri yuikĩ:
MAT.15.13	—Tsuabũra ea inũ ẽ Epa ikũwãma nukũ hãtxa danaĩbu ẽ Epãri hatu danãriashanikiki, mibã tsuã banama hamebi hukuĩma tatxayabis betsea keska wakinã. 
MAT.15.14	Hau xinã inũbũwẽ. Huni bekũmã huni betsa habe bekũ iyupai harakiri iyuai unãma habia dabe mikĩ maebaĩ di irabemisbuki. Ha beparameaibu haska keskabuki, habũ tsua merabewatirumarã. Haskakẽ hawa hatu yuiyamakãwẽ— nuku wa
MAT.15.15	Pedrõ Jesus yuikĩ:
MAT.15.15	—Na mĩ pitikiri hatu yusĩshurã, shabakabi nuku yuiwe— aka
MAT.15.16	Jesusũ nuku yuikĩ:
MAT.15.16	—Matũri, mã nĩkakĩ pewariabumamẽ? 
MAT.15.17	Shabakabi matu yusĩnũ nĩkakãwẽ. Hawara yurabũ piabu hatũ xinãki naneama hawa hatũ xinã txakabuwatirumaki. Hakia hawara piabu hatũ hatuki nanea puiabu kaĩmiski. 
MAT.15.18	Hakia hatũ xinã meranua hawara txakabu haya hawẽ txakabumisbuki. 
MAT.15.19	Hanua eska yurabu haya hatũ xinã uke merã aruabu txakabu xinãkĩ shabakabi tashnimamisbuki, eska tibi xinã meranua shabakabi kaĩkinã, huni betsaki yubakatã tenãkinã, huni betsã aĩ txutãkinã, shebi hayabu txutabaũkinã, yumetsuirã, txani txakairã, yura betsa ha akinã. 
MAT.15.20	Haska tibi yurabũ xinã anua tashnikĩ hatu txakabuwamiski, Deus sinatamakinã. Hakia fariseubũ beya txibãma mepanuama pikĩ Deus sinatamatirubumaki— nuku aniki.
MAT.15.21	Hanua Jesus kaĩkaini mae dabe Tiro inũ Sidom dapi kakẽ 
MAT.15.22	hanua judeubuma Canánawa aĩbu betsã Jesus betxitã txibaĩ kakĩ unãshubima huu akĩ kenakĩ:
MAT.15.22	—Yusĩnaã, mĩ Davĩ babaki. Ewẽ dabanã ikĩ ẽ aĩbu bake yushĩ txakabũ ea bika tenemaĩkikiki. Ea kaĩmashũyuwe— akubiranaya 
MAT.15.23	Jesusũ nĩkabiai hawa yuiama kai tinĩ tinĩ ikainaya hanushũ nũ hawẽ tsumabũ yunukĩ:
MAT.15.23	—Huu ikĩ nuku mese wabiranikiki. Nitxĩwẽ, hau kanunã— akĩ nũ yuikubaina
MAT.15.24	atimas Jesus niti itã aĩbu yuikĩ:
MAT.15.24	—Israelbu txashuwã benuabu keska besti ẽ hatu yusĩkubainũ Deusũ ea yununiki. Ẽ mia merabewatirumaki— abia nĩkama
MAT.15.25	hukirã ha bebũ dãti itã yuikĩ:
MAT.15.25	—Shanẽ Ibuũ, ea haska wama ea merabewawe— aka
MAT.15.26	Jesusũ yuikĩ:
MAT.15.26	—Israelbũ piti biãshũ kamã anu putatimaki— akaya
MAT.15.27	aĩbũ hãtsiri ana yuikĩ:
MAT.15.27	—Heẽ. Habiaskaki. Shanẽ Ibuũ, ẽ kamã keskaki. Israelbũ tapukishũ piabu hawẽ pese kamanẽ mitumisbuki. Haska keskari wakĩ ẽ bake meranua yushĩ txakabu ea kaĩmashũyuwe— aka
MAT.15.28	nĩkatã Jesusũ yuikĩ:
MAT.15.28	—Ẽ haska yuiai ikũwãkĩ mĩ pe yuiaii. Haskakẽ mĩ bake anua yushĩ txakabu ma kaĩkaĩshuki. Uĩritãwẽ— akaya
MAT.15.28	habiatiãri hawẽ bake meranua yushĩ txakabu kaĩkainaya kayanikiaki.
MAT.15.29	Haska wabirani hanua iaketãkirani Jesus kaĩkirani Galiléia iãnẽwã ketãbirãkĩ binubaini mati anu mapekea tsaukẽ 
MAT.15.30	hanu tsauwa xinãbirani yurã kaiãnẽ hawenabu isĩ teneaibu hau Jesusũ hatu shushawashunũ tiribu inũ, bekũbu inũ, txãtui tseresnibu inũ, huyubu inũ, isĩ betsa betsapa teneaibu iweshũ ha dapi hatu hanabu shushawai 
MAT.15.31	uĩkĩ ha huyunibu hãtxaibu uĩkĩ txãtui tseresnibu ni peaibu uĩkĩ bekũnibũ uĩaĩbu uĩ habaa iake iakekĩ Israelbũ mekenika Deus kẽwãkĩ taewakubainaibũ
MAT.15.32	habianushũ nũ hawẽ tsumabu Jesusũ kenashũ nuku yuikĩ:
MAT.15.32	—Ma shaba dabe inũ besti ea nĩkakĩ habũ piti ma keyuabuwẽ taea ẽ hatuwẽ nuiaii. Hatũ hiwe anu piti mais ẽ hatu nitxiã bui bai putxinĩ punu nukai babui unãyamastirubuki— nuku waya
MAT.15.33	—Hanu tsua hiweabumanua hania piti bishũ hati hunibu nũ hatu pimatirumaki— nũ wa
MAT.15.34	Jesusũ nuku yukakĩ:
MAT.15.34	—Hati misi mã hayamẽ?— nuku wa
MAT.15.34	—Sete misi inũ baka pixta eskarabes nũ hayaki— nũ wa
MAT.15.35	hanushũ Jesusũ ha yurã kaiã yunukĩ:
MAT.15.35	—Ha maĩ tsaubaũkãwẽ— hatu watã 
MAT.15.36	ha sete misi inũ bakari bishũ Deus kẽwãtã misi tũkepakekĩ bakari tekepakekĩ nũ hawẽ tsumabu nuku inãpakea ha yurã kaiã nũ inãkeakebauna 
MAT.15.37+MAT.15.38	hanushũ dasibibũ yaniwai benimai pepeaibũ 4.000 hunibu besti tanakĩ hatũ aĩbuaibu inũ hatũ bakebu nũ tanama hanushũ ha pikãshu hatũ teshe itxawakĩ sete kuki nũ matawaya 
MAT.15.39	Jesusũ hatu yunukĩ:
MAT.15.39	—Ma ẽ kai inũ burikãwẽ— hatu wabaini hanua nũ hawẽ tsumabubes shashũ inatã kai Magdala mai pakea anu nũ kaniki.
MAT.16.1	Ana betsatiã fariseubu inũ saduceubu beshũ Jesus unãti wanũ, ikĩ parãkĩ yukakĩ:
MAT.16.1	—Deus anua hawẽ unãti dami nuku ashũwẽ, mĩ hawẽ kuxipa haya nũ uĩnunã— akabu 
MAT.16.2	hatũ xinãnẽ kaneaibu unãkĩ Jesusũ hatu yuikĩ:
MAT.16.2	—Ma bari hikiaya matũ yuikĩ: “Ikis nai taxipaki. Mexukiri penai bari pehairashanikiki”, mã imiski. 
MAT.16.3	Hanua penayari yuikĩ: “Ikis nai taxipa ma nai kuĩ mexu mexuikiki. Natiã ui bekatsis ikikiki”, ikĩ haska ui inũ niwe bemis unãbiakĩ hanu hawẽ txakabu kupititiã ma kemai ẽ matu yusĩtxakayamabiakubaina hawẽ unãmati mã uĩtirumamẽ? 
MAT.16.4	Nukunabu na habiatiã hiweaburã, mã txakabuki. Hamapai Deus anua unãti tsuã atiruma uĩkatsi mã ea yukabiamisrã, Deusũ Jonas bakawã sheamabiaxĩshũ ana hiwemakĩ kaĩmanirã, haska keska besti Deusũ matu uĩmakĩ matu ashũriashanikiki. Xinãkãwẽ— hatu watã henebaini
MAT.16.5	iãnẽwã kesha betsauri habe kakĩ nũ hawẽ tsumabu habe kakĩ misi buama nũ hakimakainaya 
MAT.16.6	Jesusũ nuku yuikĩ:
MAT.16.6	—Xinaĩrakãwẽ. Fariseubu inũ saduceubũ misi shashawati meseki. Uĩrashãkãwẽ— nuku wa
MAT.16.7	xinã pewama nũ hawẽ tsumabu yuinamei:
MAT.16.7	—Nũ misi beama ishukẽ nuku haska yuikiki— nũ ikaya
MAT.16.8	Jesusũ nukũ xinã unãkĩ yuikĩ:
MAT.16.8	—Haskai: “Nũ misi beama ishukẽ nuku haska yuikiki”, mã ikai? Mã ea uĩbiakĩ mã ea ikũwã txakaii. 
MAT.16.9	Hawara ẽ matu yusĩa nĩkakĩ mã tapĩriamamẽ? Ha cinco misi tũkepakeshũ 5.000 hunibu ẽ hatu pimaxina inũ hawẽ teshe itxawakĩ hati kuki mã matawaxina, mã xinãmamẽ? 
MAT.16.10	Ha inũ, sete misi tũkepakeshũ 4.000 hunibu ẽ hatu pimariaxina inũ hawẽ teshe itxawakĩ hati kuki mã matawaxina, mã xinãmarimẽ? Mã daka xinaĩ? 
MAT.16.11	Haskai fariseubu inũ saduceubũ misi shashawatikiri hãtxai haskai hatũ misi kayabikiri ẽ hãtxamabiakẽ mã xinã txakai?— nuku wa
MAT.16.12	hanushũ fariseubu inũ saduceubũ misi shashawatikiri yuikĩ habũ yusĩkĩ kanemisbukiri nuku nemashu atimas tapĩtã nũ xinãkubainiki.
MAT.16.13	Hanua Jesus nũ hawẽ tsumabube kai ha mae pakea Cesaréia Filipe anu hikitã nuku yukakĩ:
MAT.16.13	—Yurabunã, ẽ matũ Hutxi Kayabi Iuwarã, ẽ tsua ea yuimisbumẽ?— nuku wa
MAT.16.14	—Betsabũ yuikinã: “Naximanika João ana bestẽxinaki”, mia wakanikiaki. Betsabũri yuikĩ: “Elias ana butuimaki”, mia wariakanikiaki. Betsabũri yuikĩ: “Deusũ hãtxa yuishunika Jeremias kasmai hawẽ hãtxa yuishunika betsa daka”, akĩ mikiri yuimisbukiaki— nũ wa
MAT.16.15	—Hamẽ matũ xinãkinã, mã tsua ea wamismẽ?— nuku wa
MAT.16.16	Simão Pedrõ kemakĩ:
MAT.16.16	—Miarã, Epa Deus hiweatũ bake mĩ nukũ mekenika Messias Cristoki— aka
MAT.16.17	Jesusũ yuikĩ:
MAT.16.17	—Simão Barjonasĩ bakeẽ, ẽ hakẽ huni betsã mia yuiamabia ẽ Epa nai anuatũ mia unãmakĩ mia duawaikiki. Benimariwe. 
MAT.16.18	Eã mia kenakinã, mia Pedro wakĩ mixki kuxipa keska ẽ mia waii. Mĩ haska hãtxakĩ yuishuwẽ taeshũ yurabu mĩwẽri itxapa ẽ hatu ikũwãmashanaii. Yura mema mawatirubiakẽ Satanásã datemakĩ ea ikũwaĩbu maematirumaki, hatu nemakinã. 
MAT.16.19	Haska inũ, ikũwaĩbu mĩ hatu mekekubaĩshanũ naiuria kuxipa ẽ mia yunushanaii. Nenushũ yusĩkĩ mĩ hawara nemaya Epa Deusũri nemashanikiki. Hawara nenushũ mĩ nemamakẽ Epa Deusũri nemama ishanikiki— atã,
MAT.16.20	Jesusũ nuku nemakĩ:
MAT.16.20	—Ẽ Messias Cristoki tsua banabimayamayushãkãwẽ— itã,
MAT.16.21	hanua Jerusalém anu ka haska washanaibu nuku yusĩkĩ taewakĩ:
MAT.16.21	—Eki sinatakĩ ea itxakawakĩ judeu shanẽ ibubu inũ, Deusbe nukunabu hãtxashunikabu inũ, Deusũ hãtxa kenenibu yusĩnanãmisbũ ea danãkĩ itxakawakĩ ea hatu tenãmabu shaba dabe inũ bestitiã ẽ ana bestẽshanaii— akĩ 
MAT.16.22	nuku shabakabi yuiaya Pedrõ ha mesti pashkabaĩ nemakĩ yuikĩ:
MAT.16.22	—Shanẽ Ibuũ, haskamaki. Deusũ mia haska yunuama iniki. Hau tsuã mia tenãyamashanũbũwẽ— akaya
MAT.16.23	Jesus hawẽ tsumabukiri nasauketã uĩkĩ Pedro nemakĩ yuikĩ:
MAT.16.23	—Satanásã xinãwẽ mĩ ea teawakatsis ikai ana hari haskayamawe. Hawara Deusũ uĩaĩ keska mĩ uĩyamaki, eska xinãkinã, haska yurabũ uĩmis keskawẽ mĩ ea nemairã— abaĩ
MAT.16.24	hanua Jesusũ nũ hawẽ tsumabu nuku yuikĩ:
MAT.16.24	—Tsuara eki txiti ikatsis ikirã, haska hamebi xinãmis hakimatã: “Ẽ habe mawatiruki”, ikĩ hau ea txibãkubainũbũwẽ. 
MAT.16.25	Ha inũ, tsuãra hatũ hiwea ibubis mekekatsi ikamarã, hau benunũbũwẽ. Hatũ hiwea ewẽ benubiaxinaburã, ea anua ana hiwekuĩa bishãkanikiki. 
MAT.16.26	Hamẽ tsuãra mabu mirimawẽ kemu bestikĩ itxawashũ ea ikũwãkĩ txibãma hatũmebi hatũ hiwekuĩa benushãkanikiki, eauma mawairã. Ha inũ, hatũ hiwea pakatã tsuã ana bitirumahairaki. 
MAT.16.27	Hamẽ ẽ matũ Hutxi Kayabi Iuwarã, ẽ Epã kuxipaya Shanẽ Ibui hawẽ nai tsumabube ana hushũ tsuabũra ea txibaĩ hiwei pemisbu inũ txakabumisbu habu tibi ẽ hatu manakushanaii, pepa inũ txakabuwenã— iwanã 
MAT.16.28	—Ikũ kayabi ẽ matu yuiai nĩkakãwẽ. Na habia mã ebe mapuaburã, mã betsa betsapa mawariamakẽ ẽ matũ Hutxi Kayabi Iuwa ẽ matu Shanẽ Ibui taeshunai mã uĩshanaii— nuku aniki.
MAT.17.1	Hanua seis dia binuaya Pedro inũ Tiago inũ Tiagõ betsa João Jesusũ hatu dapashkabaĩkĩ iyui kai mati keyatapahaira hatube mapeketã 
MAT.17.2	haria Jesus dami hawẽ besu dami bari keskai txashai hawẽ tari hushupahairai shaba keskai hushu pũte pũte ikaya 
MAT.17.3	Moisés inũ Elias Jesusbe hãtxai uĩaĩbũ 
MAT.17.4	hawa unãma Pedrõ Jesus yuikĩ:
MAT.17.4	—Yusĩnaã, nũ nenu huarã, pehairaki. Peã shubu dabe inũ besti matu washũpa, betsa mina inũ, betsa Moisésna inũ, betsari Eliasnarã?— 
MAT.17.5	akaya hanushũ nai kuĩ hushu mayabirãkĩ hatu atxiaya nai kuĩ anushũ hui tashnikĩ hatu yuikĩ:
MAT.17.5	—Na ẽ bake ẽ Katunirã, ẽ abuhairaii. Hawẽ ẽ benimahairaii. Nĩkairakubaĩkãwẽ— hatu wa
MAT.17.6	hawẽ tsumabũ nĩkai datehairai maĩ beuwa maniabũ 
MAT.17.7	Jesus hatu dapi hushũ hatu mekĩ yuikĩ:
MAT.17.7	—Ana dateama benirikãwẽ— hatu wa
MAT.17.8	benitã beru beru ikĩ uĩ hanu tsua niama Jesus besti nia uĩaĩbũ
MAT.17.9	hanua mati keyatapa butebirãkĩ Jesusũ hatu nemakĩ yuikĩ:
MAT.17.9	—Ẽ matũ Hutxi Kayabi Iuwa mawa ẽ ana matu bestẽshũriamakẽ na eska mã uĩshurã, tsua yuiyamayushãkãwẽ— hatu waya
MAT.17.10	hanushũ hawẽ tsumabũ ana Jesus yukakĩ:
MAT.17.10	—Deusũ hãtxa kenenibu yusĩnanãmisbũ yusĩkĩ: “Nukũ mekenã Cristo huriama bebũkiri Elias ana hushanikiki”, ikirã, haskai imisbumẽ?— akabu
MAT.17.11	hatu kemakĩ:
MAT.17.11	—Txanima Elias bebũkiri ana hushũ dasibi benawakĩ pewakĩ taewaimaki. 
MAT.17.12	Hanũkaĩ ikũ ẽ matu yuiaii. Elias ma ha dukũ huyama unãma danãkĩ hawẽ hawara wakatsis ikĩ Elias akimabuki. Habiaskari wakĩ ẽ matũ Hutxi Kayabi Iuwa habũ eari danãkĩ itxakawakĩ ea atxitã hatu ea nuitapawamariashãkanikiki— hatu wa
MAT.17.13	hanua Eliaskiri Jesusũ hatu yuiama hakia Naximanika Joãokiri hunea hãtxawẽ hatu yuia hawẽ tsuma dabe inũ bestitũ atimas xinãbiranibukiaki.
MAT.17.14	Hanua Pedro inũ, Tiago inũ, João Jesusbe hui hanu yurã kaiãki nukutuxiaya habianuri huni betsa hukirã Jesus bebũ dãti ishũ yuikĩ:
MAT.17.15+MAT.17.16	—Shanẽ ibuũ, ẽ huni bake yushinĩ dushku imakĩ nuitapawakĩ txi anu napukĩ henẽ pukumiskẽ mĩ tsumabu anu ẽ iwebia haska washũ tsuã ea kaĩmashũtirumaki. Ẽ bakewẽ nuikĩ ea shushawashũwẽ— aka
MAT.17.17	Jesusũ mapuabu hatu yuikĩ:
MAT.17.17	—Ikũwaĩsbuma inũ txakabubuũ, hatiki matu merabewai ana ẽ matube hiweyushanai? Neri iwekãwẽ, ha bakerã— aka
MAT.17.18	iwea Jesusũ yushĩ txakabu kaĩma kaya hakimamari hawẽ bake kayai shushaya
MAT.17.19	txipu hanushũ nũ hawẽ tsumabũ Jesus pashkabaĩ yukakĩ:
MAT.17.19	—Haskakĩ ha yushĩ txakabu nukũ nũ kaĩmatiruma ishumẽ?— nũ wa
MAT.17.20+MAT.17.21	Jesusũ nuku yuikĩ:
MAT.17.20+MAT.17.21	—Ea ikũ kayabihairawariama mã atiruma ishuki. Txanima hãtxa ẽ matu yuiai nĩkakãwẽ. Mostarda hawẽ heshe pesheixtabia banabu ewai hi ewapamiski. Habiaskari wakĩ ea ikũ pixtawabiakĩ ẽ kuxipa xinãkĩ na mati yuikĩ: “Nenua maei betsa anu katãwẽ”, mã wa matu nĩkatã ha mati maetiruki. Hamẽ ea ikũ kayabi wakĩ dasibi mã haska atirubuki— nuku watã
MAT.17.22	hanua dasibi nũ hawẽ tsumabu habe kai Galiléia anu nũ habe kakũkaunaya Jesusũ nuku yuikĩ:
MAT.17.22	—Ea ẽ matũ Hutxi Kayabi Iuwarã, tsuãra ea hatu atxima 
MAT.17.23	ea tenãbu shaba dabe inũ bestitiã ẽ ana bestẽshanaii— nuku wa haska txaniai nĩkatã nũ nuihairaniki.
MAT.17.24	Ana kai hawẽ mae Cafarnaum anu nũ hawẽ tsumabu Jesusũ nuku iyukẽ Templo pei bishunikabũ Jesus betxibaini kashũ Pedro yukakĩ:
MAT.17.24	—Matũ yusĩnanã, hawẽ Templo mekekĩ pewati pei bari betsa tibi pakakubaĩmismẽ?— akabu
MAT.17.25	Pedrõ hatu yuikĩ:
MAT.17.25	—Haa. Pakamiski— hatu watã kai hiwetã hikiaya Pedrõ xinã unãkĩ Jesusũ ha dukũtũ hãtxa wakĩ:
MAT.17.25	—Hawẽ governo merabewati pei itxawakĩ shanẽ ibu kuxipabũ tsuabu dukũ yukamisbumẽ, hawenabumẽkaĩ, nawaburaka? Haskara mĩ xinaĩ, Simãoneẽ?— aka
MAT.17.26	Pedrõ yuikĩ:
MAT.17.26	—Nawabu hatu amamisbuki— akaya
MAT.17.26	hanushũ Jesusũ yuikĩ:
MAT.17.26	—Txanima shanẽ ibũ hatũ yunuaitũ pakaisbumaki. Habiaskari wakĩ nũ Deusunabũ nũ pakatirumabiakẽ 
MAT.17.27	nukuki hau sinatayamanũbũ sheamatiwẽ iãnẽwã anu sheamakĩ baka ha dukũ mĩ bia hãbeshutã pei heshe bestitxai betxitã bishũ Templo hawẽ pewati pei mina inũ ena dakẽ bushũ hawẽ hatu pakatãwẽ— aka kashũ haska Jesusũ yunua nĩkabaĩ bitãshũ Pedrõ hatu pakanikiaki.
MAT.18.1	Habias shabatiãri nũ hawẽ tsumabu Jesuski itxashũ yukakĩ:
MAT.18.1	—Mibe shanẽ ibukĩ haratu betsã nũ hatu binushanimẽkaĩ, nuku yuiwe— nũ wa
MAT.18.2	hanushũ nuku yusĩnũ, iwanã, bakeixta kena huai namakis nitxĩshũ 
MAT.18.3	nuku yuikĩ:
MAT.18.3	—Ikũ ẽ matu yuiaii. Bake mixtĩbũ hawa dateama ea ikũwaĩ txĩtũkatsi ikama ea txibãkubaĩtirubuki. Tsuabura haska keskariakĩ hawa keãma ea ikũwãkĩ txibãmarã, nai anu mã ebe hiwei shanẽ ibutirumahairaki. 
MAT.18.4	Hakia tsuara huni ewabia na bakeixta keskai ibubis keãma hatu merabewa bestikubaĩmisbu ebe shanẽ ibukĩ betsabu mã binushanaii. 
MAT.18.5	Ha inũ, ea duawanũ, iwanã, na bakeixta keska wakĩ tsuara ẽ kenaya huai ea ikĩ akawakĩ mã duawatiruki— iwanã,
MAT.18.6	ana nuku yuikĩ:
MAT.18.6	—Tsuabũra hawara Deusũ nemamis inũ yunumis txibãma txakabu wamisbũ bake mixtĩbũ ea ikũwaĩ hatu parãkĩ txakabu hatu amakeakeriamisburã, haskawẽ taeshũ Deusũ hatu kupihairashanaiwẽ taea hawẽ shekiwã deneti mixki ewapa neshashũ teumatã iãnẽwã merã pukua hasarã, hawẽ kupiti beshmas mekeanaii. 
MAT.18.7	Ha inũ, hamapai betsa betsapawẽ kemukĩ yurabũ txakabuwamisbuki. Hakia tsuabũra enabũ Deusũ yunumis inũ nemamis xinãbiaibũ huĩti babubu parãkĩ hatu txakabu amakeakemisbu haburi Deusũ hatu kupia nuitapahairashãkanikiki.
MAT.18.8	Haskakẽ matũ mekẽ kasmai matũ taewẽ hawara mã txakabuwakubainai matũ mekẽ kasmai matũ tae meshtea keska watã hawaira henekubaĩkãwẽ. Mã mekẽ dabeya inũ mã tae dabeyakẽ hanu txi nukaisma anu matu urẽa pemahairaki. Hakia mekẽ bestitxaiya inũ tae bestitxaiya Deusbe hiwei kai peki. 
MAT.18.9	Ha inũ, matũ beru betsawẽ hawara uĩkĩ mã txakabuwakubainai beru betsa tseka keskatã hawara mã txakabuwai hawaira henekubaĩkãwẽ. Mã beru dabeyakẽ hanu txi nukaisma anu matu urẽa pemahairaki. Hakia beru bestitxaiya Deusbe hiwei kai peki— iwanã,
MAT.18.10	ana nuku yusĩkĩ:
MAT.18.10	—Na bakeixtã ea ikũwaĩ keskabu hawa keĩsbumarã, Deusũ nai tsumabũ hatu mekei ẽ Epabe beisinaĩ habe hãtxakĩ hatu merabewamisbuwẽ taeshũ hawa hatu itxakawakĩ danãyamakubaĩkãwẽ— iwanã,
MAT.18.11+MAT.18.12+MAT.18.13+MAT.18.14	—Miyuiwẽ matu yusĩnũ nĩkakãwẽ. Tsuara 100 txashuwã haya bestitxai benua 99 besti basi mati anu mapukẽ heneyubaĩ bestitxai benua mã benamisbuki. Haskamamẽ? Haskakẽ ha 99 benuabumawẽ benimabiakĩ atimas ha bestitxai benua betxitã mã hawẽ benimahairamiski. Habiaskari wakĩ matũ Epa nai anuatũ hawa bestitxai bakeixtã ea ikũwaĩ benukatsi ikamaki— iwanã,
MAT.18.15	ana nuku yusĩkĩ:
MAT.18.15	—Ea ikũwaĩ betsã kanekĩ mia txakabuwa habes hãtxai pekĩ harakirira mia txakabuwashu hau unãnũ yuiwe. Mia nĩkaya mĩ habe haibunameshanaii. 
MAT.18.16	Hakia mia nĩkamakẽ hanushũ ea ikũwaĩ bestitxai kasmai dabe hatu kenatã hariri mia txakabuwaxina habias hãtxari haturi banabimatã hatũ mia txakabuwaxina anu hatu iyuwe, hau habũri mia merabewanũbunã. 
MAT.18.17	Hanushũ hatũ hãtxari nĩkamakẽ matũ itxati hiwe anu iyushũ haturi banabimariawe. Hanushũ habũ pewakĩ yusĩaburi binu keyukĩ nĩkamakẽ haskawẽ taeshũ ikũwãbuma inũ governo pei bishunika txakabuwẽ meseisma keska wakĩ hatu danãkubaĩshãkãwẽ.
MAT.18.18	Txanima ẽ matu yuiaii. Nenushũ ikũwaĩbu yusĩkĩ mã hawara nemaya Epa Deusũri nemashanikiki. Hawara nenushũ mã nemashunamakẽ Epa Deusũri nemama iriashũshanikiki.
MAT.18.19+MAT.18.20	Ha inũ, ikũwaĩbu dabe kasmai dabe inũ besti itxabu ẽ kenawẽ hãtxakĩ yukaibu ẽ kuxipawẽ ẽ hatube naxui ika ikũkaĩshanaii. Habiaskari wakĩ matu dabetũri habias xinãkĩ hawara pepas Deus mã ea aka matu ashũshanikiki— nuku waya
MAT.18.21	hawẽ hãtxa nĩkatã Pedrõ Jesus yukakĩ:
MAT.18.21	—Yusĩnaã, mia ikũwaĩ betsã ea txakabuwaya hatiki hawẽ txakabu hakimawashãpa? Metutikiraka?— aka
MAT.18.22	Jesusũ nemakĩ:
MAT.18.22	—Haskamaki. Metutiki bestimaki. Hakia mĩ txakabu Deusũ mia tanaismaki. Haskawẽ taeshũ hawẽ txakabu tanama hakimakũkaĩshãwẽ— iwanã,
MAT.18.23+MAT.18.24	miyuiwẽ habiaskari nuku dasibi yusĩkĩ:
MAT.18.23+MAT.18.24	—Deus shanẽ ibui haskamiskiri matu yusĩnũ nĩkakãwẽ. Shanẽ ibuhaira hawẽ tsumabũ deveabu pewanũ, ishũ hawẽ tsuma betsabu yunukĩ: “Ea deveabu ea ishũtãkãwẽ”, hatu wa huni betsã itxapahaira devea iweshunabu 
MAT.18.25	ha hawẽ tsumapã devehaira hawawẽ pakatirumakẽ ha shanẽ ibũ hawẽ tsuma betsabu yunukĩ: “Na ea devehaira hawawẽ ea pakatimaki. Haskakẽ hawara ea devea hau hawẽ ea pakakĩ keyunũ hawẽ hawara inũ, na huni inũ, hawẽ aĩ inũ, hawẽ bakebu hatuwẽ pei bikatsi hatu inãkãwẽ, hau huni betsa dayashunũbunã”, akaya 
MAT.18.26	ha devea haska wai nĩkatã hawẽ shanẽ ibu namã dãti ishũ nemakĩ: “Shanẽ ibuũ, ea haska wama ewẽ nuiyuwe, txipu unãshubira ẽ mia pakakĩ keyukubaĩshanairã”, aka 
MAT.18.27	haska wa nĩkatã hanua hawẽ shanẽ ibu hawẽ nuikĩ: “Dasibi mĩ ea devea ẽ hakimai ana ea pakayamashãwẽ. Ana hawẽ nuiama inũ kariwe”, aka 
MAT.18.28	hanua kaĩ kaini kakĩ hawẽ shanẽ ibũ tsuma betsa haki nukutã eskarabes devebia hawẽ pei binũ ishũ tetsũshũ yuikĩ: “Mĩ ea devearã, ikis ea pakariwe”, ashũ henea 
MAT.18.29	ha namã dãti ishũ nemakĩ: “Hawaira ikis hawawẽ ẽ mia pakatirumaki. Ewẽ nuikĩ manayuwe, txipu unãshubira ẽ mia pakashanairã”, abia 
MAT.18.30	hawa nĩkama bitxiti hiwe anu iyukĩ policiabu hatu bitximaniki, hanushũ ha devea pakamakẽ kaĩtirumawakinã. 
MAT.18.31	Haska wai hawẽ shanẽ ibũ tsuma betsabũ uĩ hawẽ nuihairakaĩ hatũ shanẽ ibu anu bushũ ha hunĩ haska washu dasibi yuiabu 
MAT.18.32	hanushũ hatũ shanẽ ibũ hawẽ tsumabu yunukĩ hatu yuikĩ: “Ẽ tsumapã ea devea ẽ hakimabiashu ha hatũ haska washurã, ea ishũtãkãwẽ”, hatu wa ishũtanabu yuikĩ: “Mĩ huni txakabuhairaki. Itxapahaira mĩ ea devebiashũ ea ea akĩ mĩ ea nema miwẽ nuikĩ dasibi mĩ ea devea ẽ mia hakimashũshuki. 
MAT.18.33	Haska xinãtã ẽ mia hakimashu keskai miari ẽ tsuma betsã mia hatira devea mĩ hakimatixarashuki”, atã 
MAT.18.34	hawẽ shanẽ ibu haki sinatahairakĩ bitxiti hiwe merã hari hau bitxitanũbũ yununiki, hau harishũ ha devehairatũ hau pakakĩ keyushanunã. 
MAT.18.35	Matu mã haska keskariai ikũwaĩ betsã mia txakabuwa hawẽ nuikĩ hau ewẽ nuinũ, iwanã, mia yuibiakẽ miari hawẽ nuiama mĩ hakimamakẽ ha shanẽ ibu keskai ẽ Epa Deus nai anua matuwẽri nuiama ishanikiki, matũ txakabu buamarã— nuku aniki.
MAT.19.1	Hanushũ Jesusũ nuku yusĩ menetã Galiléia anua kaĩkaini kai Jordão hene kesha betsauria leste bari huaikiria Judéia mai pakea hatiuma anu nũ hikiaya 
MAT.19.2	Jesuski yurã kaiã itxakĩ isĩ teneaibu iweaibu hatu kayawakĩ hatu shushawashũpakeaya
MAT.19.3	hanushũ fariseubu hatiritũ Jesus unãti watã haki beparamẽnũ ika haki kematã yukakĩ:
MAT.19.3	—Hawẽ hamapaiwẽ taeshunã, huninã, hawẽ aĩ henetimẽ?— akabu
MAT.19.4+MAT.19.5	Jesusũ hatu yuikĩ:
MAT.19.4+MAT.19.5	—Deusũ hãtxa Moisés nukũ shenipabu yusĩshũ kenenirã, mã uĩsmamẽ? Matu yuinũ nĩkakãwẽ. Deusũ damiwakĩ taewakinã, huni inũ aĩbu damiwaniki. Hanushũ Deusũ Moisés yurabu hatu yusĩmakĩ yuikĩ: “Hunĩ aĩbu aĩwãkatsi hawẽ ibubu dapashkabaini ka aĩyãtã hawẽ aĩbe ketashameawẽ taea ana yura dabema habias yura bestitxai keska hiwetirubuki”, aniki. 
MAT.19.6	Haskakẽ Deusũ huni inũ hawẽ aĩ yura bestitxai keska hatu wa hunĩ hawẽ aĩ dapashkabaĩkĩ henetimahairaki— hatu waya
MAT.19.7	hanushũ fariseubũ Jesus ana yukakĩ:
MAT.19.7	—Hamẽ Moisés nukũ shenipabu yusĩkinã: “Haskakĩ animẽ, tsuãra hawẽ aĩ henekatsi ikĩ habe itimaskatanã, hawẽ taeshũ aĩbu heneti kene inãkĩ: ‘Ẽ mia ana aĩwãmaki’, iwanã, kene inãtã hau tashnibaĩshanũbũwẽ”, akinã, haskakĩ haska hatu ashunimẽ?— akabu
MAT.19.8	Jesusũ ana hatu yuikĩ:
MAT.19.8	—Matũ shenipabu huĩti kuxikẽ Moisés haska hatu yununiki. Hakia Deusũ dasibi damiwakĩ taewatanã, haska yunuama iniki. 
MAT.19.9	Ikũ ẽ matu yuiaii. Hamapai xarabu txani nĩkatã sinatakĩ hawẽ aĩ henetirubumaki. Hamẽ henetã kaĩkaĩ aĩbu betsa aĩwaĩnã, ibubis txakabumisbuki. Hakia tsuãra hawẽ aĩnĩ huni betsa txutamabiatã yuiama parãyanã, hawẽ aĩnã henetiruki— hatu waya
MAT.19.10	nũ hawẽ tsumabũ Jesus yuikĩ:
MAT.19.10	—Huni aĩyãtã hau ana heneyamashanũbũ Deusũ nemaniwẽ taearã, aĩbu biama txutauma unãnuma hiwea pepamẽkaĩtsa— nũ wa
MAT.19.11	Jesusũ nuku yuikĩ:
MAT.19.11	—Ikũki. Hakia huni dasibibu haska hiwetirubumabiakẽ habu Deusũ katushũ merabewakĩ haska yunumis bestibu haskai hiwetirubuki. 
MAT.19.12	Huni bestibu hubushkuma kaĩyã ewatã txutatirubumaki. Ha inũ, huni bestibu hubushkuya kaĩyã ewai escravo dayaruwakĩ hubushku biabu txutatirubumariki. Hakia huni bestibu hubushkuya kaĩyã ewatã Deusũ hãtxa yusĩ besti dayakĩ txutaisbumariki. Tsuabura haska hiwetiruburã, hau hiwekubainũbũwẽ— nuku waya
MAT.19.13	hanushũ mamepipakekĩ hau Deus yukashunũ Jesus anu hatũ bakebu habũ iweaibu nũ hatu nemanũ ika ikaya 
MAT.19.14	uĩkĩ Jesusũ nuku yuikĩ:
MAT.19.14	—Hatũ bake mixtĩbu ea anu iweaibu hatu nemayamakãwẽ. Deus shanẽ ibuaitianã, na bake mixtĩbu eki dateabuma keskabu besti Deuski dasishãkanikiki— nuku watã
MAT.19.15	bake mixtĩbu mamepipakekĩ Deusũ hau unãnuma duawanũ hatu dasibi yukashũtã hanua kaĩkainaya
MAT.19.16	hanua berunã betsa mabu inũ bai mirimaya Jesus anu kashũ yukakĩ:
MAT.19.16	—Yusĩnaã, mia yukapa? Hiwea kayabi bikinã, hawa pepa akubaĩkĩ ẽ hiwea kayabi ẽ bitirumẽ? Ea yuiwe— aka
MAT.19.17	Jesusũ yuikĩ:
MAT.19.17	—Haskakĩ pepatikiri mĩ ea yukai? Deus besti pepaki, mĩ unãmamẽ? Hakia hiwei ikibi ikatsirã, Deusũ yunuti inũ hawẽ nemati txibãkĩ heneyamashãwẽ— aka
MAT.19.18	berunãtũ Jesus yuikĩ:
MAT.19.18	—Haratumẽ?— aka
MAT.19.18	—Huni betsaki sinatakĩ tenãtimaki. Aĩbu mĩ aĩma txutatimaki. Yumetsutimaki. Huni betsaki txani txakatimaki. 
MAT.19.19	Matũ ibubu duawakubaĩtiki. Haska inũ, mĩ habube hiweabu duawariakubaĩkãwẽ, ibubis nui mã mekemis keskairã— aka
MAT.19.20	berunãtũ ana yuikĩ:
MAT.19.20	—Na dasibi mĩ ea yuiairã, bakeixtatũ tapĩnishũ ẽ heneismaki. Hawa betsa Deusũ yununi ẽ ariamamẽ?— aka
MAT.19.21	Jesusũ ana yuikĩ:
MAT.19.21	—Mĩ ea pe yuiaii. Na besti mĩ xinãriamaki. Mia yuinũ nĩkawe. Nai anua Deusũ manakuti pepa bikatsis ikĩ mĩ hawara dasibi haya hatu inã keyutã ha pei mĩ bixiã ha nuitapaibu inãkuĩtã txĩtuãma ebe kakĩ ea txibãkubaĩshãwẽ. Mĩ haskakũkainaiwẽ taeshũ hiwekuĩa kayabi mĩ bishanaii— aka
MAT.19.22	hanushũ berunã mabu itxapa hayatũ Jesusũ haska yuiai nĩkai hawẽ mabuwẽ taea pes huĩti nixmai keyutã ana hawa yuiama kaya
MAT.19.23+MAT.19.24	Jesusũ nuku yuikĩ:
MAT.19.23+MAT.19.24	—Ikũkĩ ẽ matu yuiaii. Ha yuinaka ewapa camelorã, ha shumush hawẽ txishuiki hawẽ yura kaĩmakinã, tsuã atirumaki. Hakia haska keska bikarã, huni mabu itxapayarã, hawẽ mabu besti xinaĩ hawẽ nuikĩ hatũ xinã betsa wama Deuski txiti itirubumaki— nuku waya
MAT.19.25	—Habaa!— iki yuinamei:
MAT.19.25	—Haskakenã, tsuabu Deusũ nuku mekekĩ pashawakĩ hiwematirumẽ?— nũ ikaya
MAT.19.26	nukuwẽ nuikĩ Jesusũ ana yuikĩ:
MAT.19.26	—Dateyamakãwẽ. Yurabũ haska watirubumahairabiakẽ Deus nuikipatũ dasibi matu ashũtiruki— nuku waya
MAT.19.27	Pedrõ yuikĩ:
MAT.19.27	—Yusĩnaã, nukunã, mia txibãkatsi ikinã, hawara nũ haya dasibi baxikĩ keyubirã nũ ma mia txibãpakeaii. Nũ haskakiranimarã, nũ hawa hayashanai?— aka
MAT.19.28	Jesusũ ana nuku yuikĩ:
MAT.19.28	—Ikũkĩ ẽ matu yuiaii. Bari hawẽ henei keyuaitiã ẽ Epã dasibi benawaya ẽ habe shanẽ ibuaya txĩtuãma mã ẽ 12 tsumabũ ea txibãkubaĩmisbu ebe shanẽ ibukĩ Israelĩ 12 bakebu shukuakeakeabu mã unãti wanũ bariaii. 
MAT.19.29	Haska inũ, tsuabũra ea txibãkĩ Deusũ hãtxa kakape yusĩtanũ ishũ dasibi hatũ hiwe henekĩ hatũ betsabu inũ hatũ puibu shunũbaĩkĩ hatũ ibubu shunũkĩ hatũ bakebu baxikĩ hatũ bai henekĩ keyubaĩ yusĩkubaĩmisbuwẽ taeshũ na habiatiã Deusũ ana hatu manakukĩ duawamisshũ haska uatiã hiwexinawẽma Deusũ pepawẽ hatu manakuhairakĩ haska tanatirubuma hatu itxawamakubaĩxĩshũ hanu ma bari keyuaitiã hiwea kayabi hatu inãshanikiki. 
MAT.19.30	Haska inũ, yura itxapabu na habiatiã kẽkĩ yunumisburã, Deusũ hatu kẽwãma ishanikiki. Hakia betsabu na habiatiãri hawa kẽkĩ yunuisbumarã, Deusũ hatu kẽwãkĩ shanẽ ibuhairawashanikiki— iwanã,
MAT.20.1	ana nuku yuikĩ:
MAT.20.1	—Deus shanẽ ibui haskamiskiri ana matu yusĩnũ nĩkakãwẽ. Deus shanẽ ibuirã, bai ibuã dayakapabu katutã hatu yunupakemis keskaki. Penai taeaya hawẽ bai anu hau uva tsekashũtanũbũ dayakapabu katushũ 
MAT.20.2	yuikĩ: “Mã ea dayashuni ka bari kai hikiaya shaba hirabi daya pei ẽ matu inaiĩ”, iwanã, dayakapabu hawẽ bai anu hatu yunua buabũ 
MAT.20.3	hanua ma 9:00 horaya hawẽ mae namakis hemaĩtĩ anu huni betsabũ hawawama uĩkĩ 
MAT.20.4	hatu yunukĩ: “Matũri ẽ bai anu ẽ bimi ea tsekashũtãkãwẽ, bari kai hikiaya ẽ matu paka pewairã”, hatu wa buabũ 
MAT.20.5	hanua bai ibu ana bari mananãbi tashnikaũ huni betsabu hatu yunua buabũ ana bari nai putxinĩ dakakẽ huni betsaburi hatu yunua buabũ 
MAT.20.6	hanua ma bari hiki kemaya ana hawẽ mae namakis hemaĩtĩ anu kashũ huni betsabũ hawawama uĩkĩ hatu yukakĩ: “Hawai bari txaitanai mã dayama ibaiai?” hatu wa 
MAT.20.7	habũri yuikĩ: “Tsuã nuku hawa yunuama nũ ikaii”, akabu bai ibuã hatu yunukĩ: “Maturi ẽ bai anu kashũ ẽ bimi ea tsekashũtãkãwẽ, ma bari hikiaya ẽ matu paka pewairã”, hatu wa buabũ
MAT.20.8	hanua ma mexu beaya bai ibũ hatũ hawẽ daya tsumashũna yunukĩ: “Ea dayashũtãkãshu hatu kenashũ habianus kesua pei ea hatu meniakeakeshũtãwẽ. Ha dama bukãshu ha dukũ hatu paka taewabaĩkĩ ha habu dukũ buabu hawẽ henekĩ hatu pakakĩ keyutãwẽ”, aka kashũ 
MAT.20.9	ha dama bukãshu habu dukũ kenashũ shaba hirabi daya pei hatu inãkĩ keyutã 
MAT.20.10	hanua ha bari nai putxinĩ dakakẽ dayai buabu hatu kenashũ habianus kesua pei hatu pakatã hanua ha bari mananãbi dayai buabu hatu kenashũ habianus kesua pei hatu pakatã hanua ha 9:00 hora dayai buabu hatu kenashũ habianus kesua pei hatu pakatã hanua habu dukũ buabu bekĩ xinaĩ: “Ha hatu pakai binumakĩ nuku inaĩmẽkaĩtsa”, ibiaibũ habianus kesua pei binuama habias hatu inãriaya 
MAT.20.11	habũ pei bitã bai ibuki sinatakĩ ha akĩ 
MAT.20.12	yuikĩ: “Barĩ nuku kua niskaĩ shaba hirabi nuku besti dayai nũ nuitapabaishukẽ haskakĩ ha dama bubiakãshu daya eskarabesbiakãshukẽ nuku itsawakĩ shaba hirabi daya pei mĩ hatu pakashumẽ?” akabu 
MAT.20.13	bai ibuã hatu bestitxai yuikĩ: “Hatishũ kesua ma bebũkiri ẽ mia yuba ẽ mia pakashuki, mia parãmarã. 
MAT.20.14+MAT.20.15	Ana eki sinatama ẽ mia pakashuya kariwe. Hakia na dama bukãshu matu itsai shaba hirabi daya pei ẽ hatu inãshurã, hawa txakabumaki. Ha pei mã hawẽ nuiairã, matunamaki. Enaki. Hameẽ ẽ hatu duawaya mĩ daka ẽ peiwẽ nui ikai?” aniki.
MAT.20.16	Haskawẽ taeshũ yurabu babuaibũ xinã pepakĩ ea danãma ẽ hãtxa txibãkĩ taewaibu pepawẽ ẽ hatu mekeshanaii. Hakia bari itxapa ẽ hãtxa txibaĩ ikũwãmisbu ha katxukea habu keskari ẽ hatu mekekubaĩshanaii— nuku waniki.
MAT.20.17	Hanua Jerusalém baikiri nũ kaya yurã kaiã nukuberi buaibũ hanushũ Jesusũ nũ hawẽ 12 tsumabu besti kenashũ tari pashkabaĩ nuku yuikĩ:
MAT.20.18	—Jerusalém anu na habiatiã nũ kairã, mã unaiĩ. Hanushũ ẽ matũ Hutxi Kayabi Iuwa Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbu tsuãra ea hatu atxima 
MAT.20.19	habũ ea tenãkatsis ikĩ nawa betsabu ea hatu yunuabu habũ ea kashe wakĩ ea kuxa kuxa akĩ cruzki mastashũ ea tenãshãkanikiki. Ea tenãbu hanua mawa shaba dabe inũ besti kaya ẽ ana bestẽshanaii— nuku wakẽ
MAT.20.20	txipu Zebedeũ bake Tiago inũ João hatũ ewabe kai Jesus besti niaki nukutã hatu hãtxa washunũ ika ha bebũ dãti ituxiaya 
MAT.20.21	Jesusũ yukakĩ:
MAT.20.21	—Mia hawa merabewapa?— aka
MAT.20.21	hatũ ewã hatu yuishũkĩ:
MAT.20.21	—Mĩ nukũ shanẽ ibuaitianã, na ẽ bake dabe hau mibe shanẽ ibushanũ mĩ inaitiã betsa mĩ yusiuri inũ betsa mĩ yusmauri ea hatu katubaĩ tsaumashũshãwẽ— akaya
MAT.20.22	hawẽ bake dabe uĩkĩ Jesusũ hatu yuikĩ:
MAT.20.22	—Mã haska ea yukairã, mã unãriamaki. Hawara ẽ teneshanairã, mã iriatirumẽ?— hatu wa
MAT.20.22	—Nũ iriatiruki— akabu
MAT.20.23	Jesusũ ana hatu yuikĩ:
MAT.20.23	—Txanima ea itxakawaibu ẽ isĩ teneshanai keska mã iriashanaii. Hakia ẽ yusiuri inũ ẽ yusmauri tsaũtã tsua ebe shanẽ ibushanairã, ibubis ẽ yunutirumaki. Ẽ Epa Deusũ hatu katunirã, haburã, ebe ishãkanikiki, shanẽ ibuirã— hatu waya
MAT.20.24	hanua Tiago inũ João haska yuka ikaibu nũ hawẽ dez tsuma betsabũ nĩkai nũ hatuki sinataya 
MAT.20.25	hanushũ nũ hawẽ tsumabu betsabu ana nuku shuku watã yuikĩ:
MAT.20.25	—Haska nawa shanẽ ibubũ hawenabu ha akĩ hatu mese wabetanã kuxipawẽ hatu yunumisbu mã unaiĩ. 
MAT.20.26	Hakia matubunã, haska xinãyamakubaĩkãwẽ. Matu anua tsuara shanẽ ibukatsis ikinã, hau dasibi matu merabewakĩ duawakubainũbũwẽ. 
MAT.20.27	Habiaskariai tsuara shanẽ ibukatsis ikirã, dasibibũ tsuma hau iriakubainũbũwẽ. 
MAT.20.28	Hamẽ ea iki huirã, ẽ matũ Hutxi Kayabi Iuwabiarã, hau ea duawanũbũ ika ẽ huamaki. Hakia matu debushũkĩ yura itxapabu benuabu meshpamatã matu hiwemanũ ika ẽ huniki— nuku waniki.
MAT.20.29	Hanua Jericó mae ewapa anu nũ hawẽ tsumabube Jesus hikia ibai nũ habe kaĩkainaya yurã kainẽ nuku txibaĩbũ 
MAT.20.30	hanu bai kaya kesha huni bekũ dabe tsauwabu Jesus huai huni betsa txaniaibu nĩkatã hanushũ habũ unãshubima yuikĩ:
MAT.20.30	—Davĩ baba Shanẽ Ibuũ, nukuwẽ nuiwe— akubainaibũ
MAT.20.31	itxapabũ nemapaibiabu ana unãshubimahaira yuikĩ:
MAT.20.31	—Davĩ baba Shanẽ Ibuũ, mĩ miamẽkaĩ, nukuwẽ nuiwe— akabu
MAT.20.32	hanua Jesus niti itã huni bekũ dabe kena beaibu hatu yukakĩ:
MAT.20.32	—Hawa matu merabewapa?— hatu wa
MAT.20.33	ha dabetũ yuikĩ:
MAT.20.33	—Shanẽ Ibuũ, ana nũ uĩnũ nuku bepeshwe ika nũ ikaii— akabu 
MAT.20.34	Jesus hatuwẽ nuikĩ hatũ beru mekĩ hatu bepesha hawaira uĩkĩ pewatã Jesus txibãbaini nukube bunibuki.
MAT.21.1	Hanua Jesus Jerusalém anu kai Betfagé anu kemai Oliveiras Mati tetãbaini Jesus niti itã hawẽ tsuma dabe 
MAT.21.2	hatu yunukĩ:
MAT.21.2	—Ha mae besuuri kayãbis bushũ burro yushã tsua haki katsaumeriama hawẽ bakebe neshea betxitã tepetã ha dabe beyutãkãwẽ. 
MAT.21.3	Ha inũ, tsuãra matu yukakĩ: “Hawakatsi mã tepebainai?” matu wa yuikĩ: “Nukũ Shanẽ Ibũ nuku yunua nũ bishũyuaii, samama habianuri nuku bemaikikirã”, hatu watãkãwẽ— hatu wa buaibũ
MAT.21.4+MAT.21.5	hanushũ bebũkiri hawẽ hãtxa yuishunika Zacarias Deusũ yuikĩ:
MAT.21.4+MAT.21.5	“Jerusalém anu hiweabu yuikĩ: ‘Uĩkãwẽ. Matũ Shanẽ Ibu pepa keĩsma burro bake kamaki tsauwa hikishanikiki’, hatu yuiwe”,
MAT.21.4+MAT.21.5	aka nĩkatã Zacariasĩ yuitã keneniki. Haska yuini menei inũ ika hawẽ tsuma dabe Jesusũ yunua 
MAT.21.6	ha dabe kashũ haska Jesusũ hatu yuia habiaskari wakĩ 
MAT.21.7	burro bakeya beshuãbu nukũ bemakia tari pekatã nũ kabekãshuna Jesus haki inatã katsaumekainaya 
MAT.21.8	hanua yura itxapabia hatiribũ hatũ bemakia tari bai namaki nabekãbainũbũ betsabũri shẽpã meshteshũ habiaskari wabainaibũ 
MAT.21.9	habu bebuaibu inũ hatxũ beaibũ benimatxakayamabaĩkĩ hui kuxipawẽ hawẽtxaĩs yuibaĩkĩ:
MAT.21.9	—Aitxu! Aitxu! Deusũ kuxipaya huairã, benimawakĩ duawanãkãwẽ. Yavé Deus dasibi binuatũ kuxipaya nuku mekei huikiki, nukũ shenipabu Davi ipauni keska hawẽ baba shanẽ ibuhairairã. Kẽwanãkãwẽ— akubaini bui
MAT.21.10	hanu Jerusalém anu Jesus hikiaya haskakubainaibu nĩkatã uĩnũ ika bei:
MAT.21.10	—Narã, tsuamẽ?— ibirã ibiranaibũ
MAT.21.11	Jesusbe bukĩ hatu yuikĩ:
MAT.21.11	—Deusũ hãtxa yuishunika Jesuski. Galiléia mai pakeanua hawẽ mae Nazaréki— hatu akubainaibũ,
MAT.21.12	hanua Templo hemaĩtĩ kenekawananu Jesus hikikaĩkĩ hawẽ Deus daewati inabu kuamisbu txashuwã inũ, ina awa inũ, deiwã inãnãnaĩbu inũ biaibu hatu nitxĩkĩ pei hanua biananãmisbũ tapu narabekĩ deiwã inãmisbũ haki aduti hiwe naraberiakĩ 
MAT.21.13	hatu ha akĩ yuikĩ:
MAT.21.13	—Hawẽ Templokiri hawẽ hãtxa yuishunika Isaías Deusũ kenemani matu yuinũ nĩkakãwẽ. “Ẽ hiwerã, hanua ebe hãtxakĩ ea kẽwãshãkanikiki”, ibianikẽ na hiwe hemaĩtĩ shabaturu anua mã yumetsubũ hiwe wamisbuki— hatu wakĩ hatu nitxĩkĩ tashnimakĩ keyuaya
MAT.21.14	hanua ha Templo hemaĩtĩ anu bekũbu inũ kistseresnibu Jesus anu iweabu hatu kaya waya 
MAT.21.15	Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbũ haska hawẽ unãmati damiwai uĩkĩ inũ habianushũri bake mixtĩbũ kẽwãkĩ: “Davĩ baba pepahairaki”, iki xã xãki ikaibũ nĩkariai haki sinatakĩ 
MAT.21.16	Jesus yukakĩ:
MAT.21.16	—Mia haska waiburã, mĩ nĩkai?— akabu
MAT.21.16	Jesusũ hatu yuikĩ:
MAT.21.16	—Haa. Habia ẽ nĩkaii. Deusũ hãtxa yuishunikabũ haska ekiri keneniburã, mã uĩriamamẽ? Salmoskiri matu yuinũ nĩkakãwẽ:
MAT.21.16	‘Mĩ pepahairawẽ taeshũ bake mixtĩbu inũ txutxu akaibũ mia kẽwãshãkanikiki’,
MAT.21.16	aka matu keneshuniki— hatu watã
MAT.21.17	hanushũ hatu henebaini Jerusalém anua kaĩkaini Betânia anu ushatanũ ika nũ kaniki.
MAT.21.18	Ushaxini bestẽkaini Betânia anua ana Jerusalémkiri Jesus kai bunikaĩkĩ 
MAT.21.19	hi betsa figueira benãta tupã bai kesha nia betxitã hawẽ bimi hayamẽkaĩ uĩtanũ ika kashũ hawa bimi hayama hawẽ peis besti uĩkĩ Jesusũ hi bimiuma yupukĩ yuikĩ:
MAT.21.19	—Hau tsuã mĩ bimi ana piyamashanũbũ ana bimitaskayamashãwẽ— akaya
MAT.21.19	haskabiama e iskaũ hawẽ pei niri iki shanaya 
MAT.21.20	nũ hawẽ tsumabũ uĩ: “Habaa”! iwanã, Jesus yukakĩ:
MAT.21.20	—Haskai ha hi hawaira shanaimẽkaĩ?— nũ wa
MAT.21.21	Jesusũ nuku yuikĩ:
MAT.21.21	—Ikũkĩ ẽ matu yuiaii. Mã haratutũra ea ikũwaĩ xinã dabeyama na hi ẽ ashu keska wakĩ na mati yuikĩ: “Matipaã, mimebi tsekekaĩ iãnẽwã merã pukutãwẽ”, mã waya Deusũ haska yunushanikiki. 
MAT.21.22	Ha inũ, Deusũ kuxipa unaĩ xinã dabeyama habe hãtxakĩ yukakubaĩkãwẽ. Mã haska wai matu merabewashanikiki— nuku abaini
MAT.21.23	hanua Templo hemaĩtĩ anu hikishũ Jesusũ yura itxapabu kakape yuikĩ hatu yusĩayã Deusbe nukunabu hãtxashunika shanẽ ibubu inũ shanẽ ibu betsabũ Jesus nemanũ ika beshũ yukakĩ:
MAT.21.23	—Na mĩ eska wairã, tsuã hawẽ kuxipa mia yunuimawẽ mĩ aki ikai? Tsuã hawẽ kuxipa mia inaĩmamẽ, mĩ haska wanunã?— akabu
MAT.21.24	Jesusũ hatu kemakĩ:
MAT.21.24	—Ẽtseri ẽ matu yukai matũ dukũ ea yui taewakãwẽ, mã ea yuiaya hawara mã ea yukai ẽ matu yuiriai nĩkakãshunã— itã 
MAT.21.25	—Naximanika João hau hatu naximanũ yunukinã, tsuã kaya yunuyama mã xinaĩ, Deusũraka, hunibũraka? Ea dukũ yuikãwẽ— hatu wa
MAT.21.25	hanua haburi hune yuinamekĩ:
MAT.21.25	—“Deusũ yunuyamaki”, nũ warã, “Haskakĩ Joãonẽ hãtxa mã ikũwãma ikimamẽ?” iwanã, nuku kũyã atiruki. 
MAT.21.26	Hamẽ Deusũ João yunuyama yura mirimabũ ikũwaĩbuwẽ taea habuki datekĩ yuikĩ: “Hunibũ yunuyamaki”, nũ wapanã nũ haska yuitirumaki— iwanã, 
MAT.21.27	habũ Jesus yuikĩ:
MAT.21.27	—Nũ unãmaki— akabu
MAT.21.27	Jesusũ hatu yuiriakĩ:
MAT.21.27	—Haskakenã tsuãra hawẽ kuxipawẽ ea yunuimarã, eãri ẽ matu yuiamaki— iwanã,
MAT.21.28	habias shanẽ ibubu dake wanũ, iwanã, Jesusũ miyuiwẽ ana hatu yuikĩ:
MAT.21.28	—Huni betsa huni bake dabeyakiri yusĩtã matu yukanũ nĩkakãwẽ— ishũ, hatu yuikĩ:
MAT.21.28	—Hawẽ bake betsa yunukĩ: “Epaã, ikis ẽ bai anu dayakĩ ẽ uva bimi ea tsekashũtãwẽ”, aka 
MAT.21.29	hawẽ bakẽ yuikĩ: “Ẽ dayakatsi ikamaki”, ibia hanua xinã betsatã bai anu ka dayahairaimaki. 
MAT.21.30	Hanushũ hawẽ bake betsa hawẽ epã betxitã hari yunukĩ yuikĩ: “Miãri ẽ bai anu dayakĩ ẽ bimi ea tsekashũtãwẽ”, aka hawẽ bakẽ yuikĩ: “Peki. Ia, ẽ kaii”, ibia kama ikimaki. 
MAT.21.31+MAT.21.32	Haskakenã, matu yukapa? Haratutũ hawẽ epã yunua nĩkatã ashuĩmamẽ?— hatu wa
MAT.21.31+MAT.21.32	—Ha ha dukũ yunuimatũ nĩkakĩ ashũtanimaki— akabu
MAT.21.31+MAT.21.32	Jesusũ hatu yuikĩ:
MAT.21.31+MAT.21.32	—Eskatiã ikũ ẽ matu yuiaii. Naximanika João tashnimashũ haskai hiwei peti matu yusĩbia hawa matũ xinã betsa watã mã ikũwãma ikimabuki. Hakia ha governo pei bishunika txakabubu inũ aĩbu hininipabũ Joãonẽ hãtxa nĩkakĩ ikũwaĩbu uĩbiakĩ matũ mã xinã betsa wama ikubaĩxinabuki. Habiaskariai natiã nawa pei bishunikabu inũ aĩbu hininipabu Deusũ hãtxa ẽ yusĩaĩ habũ nĩkaibu Deusũ hawenabu hatu waikiki, matu binukinã— iwanã,
MAT.21.33	ana hatu yuikĩ:
MAT.21.33	—Miyui betsawẽ matu ana yusĩnũ nĩkakãwẽ. Shanẽ ibu betsã bai washũ uva bimi batapa banatã mixkiwẽ dakẽbaũkĩ keyutã hanua haki uva tsiniti watã hanushũ dasibi uĩbaũti hiwe pixta keyatapa watã hanushũ hau bimi dabukũ ea inãshanũbũ, iwanã, huni betsa dayakapabube habube yubakatã ibu keska wakĩ inãyubaini txai kaimakẽ 
MAT.21.34	hanu ma kani tsekatitiã ikaya bai ibuã hawena dabukũ hau yukatã bishũtanũ, iwanã, hawẽ tsuma betsabu yunua buabu 
MAT.21.35	habũ hawena inãkatsi ikama uva bimi mekeabũ hawẽ tsumabu betsa atxishũ kuxa kuxa atã betsa debu watã betsa mixkiwẽ tsaka tsaka atã hawa inãma nitxiãbu 
MAT.21.36	hanushũ bai ibuã ana hawẽ tsuma betsabu yunuria buabũ habũ uva mekeshunabũ hawẽ tsuma tibi buabu habiaskas hatu wabu mais bebirã bebiranaibũ
MAT.21.37	hanushũ tsua ana yunutima hawẽ bake abuhairabiakĩ atimas yunukĩ xinãkĩ: “Ẽ bake ẽ yunua ka haki mesekĩ ẽ bimi ea inãtirubuki”, iwanã, yunua ka 
MAT.21.38	hawẽ bake hatuki kemai kai betxitã yuinamei: “Bai ibu mawaxĩkẽ na hawẽ bakẽ hawẽ bai tibi inũ hawẽ hiwe tibi dasibi hawenawayuikiki. Na bai nukunas nũ wanũ tenãnãkãwẽ”, ishũ 
MAT.21.39	huai atxishũ bai kene anua kaĩmashũ tenãxinabuki— iwanã,
MAT.21.40	Jesusũ hatu yukakĩ:
MAT.21.40	—Hawenabu haskawãxinabunã, ha bai ibu hushũ haskara hatu washanimẽkaĩ?— hatu wa
MAT.21.41	habũri Jesus yuikĩ:
MAT.21.41	—Bai ibu hushũ ha dayakapa txakabubu hawa hatuwẽ nuiama hawenabubetã hatu tenãtã hanushũ dayakapa betsabu yunukĩ hau habũ ẽ bimi dabukũ ea inãshanũbũ, iwanã, yunutiruki— akabu
MAT.21.42	Jesusũ ana hatu yuikĩ:
MAT.21.42	—Deusũ hãtxa kenenibu yuikĩ mã uĩsmamẽ? Matu ana yusĩnũ nĩkakãwẽ:
MAT.21.42	‘Hiwe wanikabũ mixki danãbiaibũ habias mixki Deusũ bishũ
MAT.21.42	deshũ makeresh wakĩ hawẽ kene mestẽwã keska wakĩ
MAT.21.42	nuku uĩmakĩ: Habaa! imakĩ nuku harakiri xinãtima washanikiki’,
MAT.21.42	ashũ keneniki. 
MAT.21.43	Haska keneni keska wakĩ matũ shenipabu Deusũ katubianishũ mã hawenabubiatũ xinãma mã danãnãyã hanushũ yura betsabũri nĩkakatsi ikaibu Deusũ katutã hatu habe shanẽ ibumashanikiki. 
MAT.21.44	Ha inũ, betsarã, tsuara ha mixkiki sinatakĩ ea maemanũ ika mixki mamaki kawana teke teke ika keska itiruki. Hakia ha mixki haratukira kawani haki tĩ ikĩ txuxakĩ mixpu washanikiki— hatu waya
MAT.21.45	Deusbe nukunabu hãtxashunika shanẽ ibubu inũ fariseubũ na miyuiwẽ habukiri yusĩaĩ nĩkatã 
MAT.21.46	Jesus atxikatsis ibiai yurã kaiãnẽ: “Jesus Deusũ hãtxa yuishunikaki”, ikaibuki datekĩ hawa atxiyuabumakẽ
MAT.22.1	hanushũ Jesusũ miyui betsawẽ ana hatu yusĩkĩ:
MAT.22.2	—Haskai Deus shanẽ ibumiskiri ana matu yusĩnũ nĩkakãwẽ. Shanẽ ibuhairatũ hawẽ huni bake aĩyãwãkatsi hawenabu shanẽ ibu betsa betsapa hau habe nawai besi benũbũ, iwanã, 
MAT.22.3	hawẽ tsumabũ hau hatu itanũbũ hatu yunua bushũ hatu yuibiatanabu beabumakẽ 
MAT.22.4	ana hawẽ tsuma betsabu yunukĩ: “Ẽ hatu ikatsis ikairã, eska ea yuishũtãkãwẽ: ‘Nukũ tsumapã ina awa inũ hawẽ yuinaka ina tibi shuarãwã deteshũ ma matu bawakĩ shui pewashunabuki. Haskakẽ hawẽ bakebe nawai bekãwẽ’, ea hatu washũtãkãwẽ”, hatu wa bui hatuki txanikubaũbiabu 
MAT.22.5	hawa bekatsi ikama betsa hawẽ bai anu katanũ betsa hawẽ mabu hiwe anu dayai kakẽ 
MAT.22.6	hanushũ hatiritũ shanẽ ibũ tsumabu atxishũ itxakawakĩ betsabu hatu tenaĩbũ 
MAT.22.7	hanua shanẽ ibu sinatahairakĩ hau hawẽ soldadobũ ha sinatapabu tenãtã hatũ mae tibi hau kuabaũtanũbũ hatu yunutã 
MAT.22.8	hanushũ hawẽ tsuma betsabu yuikĩ: “Hanu nawati ma dasibi pewabuki. Hakia ẽ hatu kenaxina txakabui beabumakẽ ẽ ana hatu ikatsi ikamaki. 
MAT.22.9	Haskakẽ ha bai putxinĩ hiwekubainabu anu bui hatuki nukushũ hau nawai benũbũ hatu yuiriatãkãwẽ”, hatu wa 
MAT.22.10	bui bai tanabaini hatuki nukuaibu tibi hatu yuikubaĩkĩ txakabubu inũ pepabu hatu kenatã hatube itxai hiwe teke shaka betsa anu hunĩ kaiã teshke ikabũ
MAT.22.11	hanua hatũ shanẽ ibuhaira hushũ hikikaĩ nawaibu uĩkĩ huni betsa haya nawati tari danãkĩ saweama betxitã 
MAT.22.12	yuikĩ: “Baa, ẽ tari haya nawati haskakĩ mĩ saweama hikiamẽ?” aka dakei hawa hãtxamakẽ 
MAT.22.13	hanushũ shanẽ ibũ ha habũ hatu piti inaĩbu hatu yuikĩ: “Na huni txakabu huneshkĩ meneshtã bukĩ hanu mexuhaira merã urẽtãkãwẽ, hau hari hiwea bika tenei kashai sheta yẽsh yẽsh ashanunã”, hatu waniki. 
MAT.22.14	Deus shanẽ ibuaitianã, habiaskari washanikiki. Itxapabu Deusũ hatu kenabiapakeaya itxapamatũ nĩkatã ikũwaĩbu ha hawenawakĩ hatu katumiski— hatu waya
MAT.22.15	hanua fariseubu Jesusũ hatu haska yuia nĩkatã bua: “Hawawẽ taeshũ haska washũ Jesus parãtã Romano shanẽ ibu anushũ nũ txitetirumẽkaĩ”, ika yubakatã 
MAT.22.16	hanushũ hatuki txiti ika betsabu inũ shanẽ ibu Herodeski txiti ika betsaburi hau Jesus unãti watanũbũ hatu yunuabu Jesus anu bushũ yuikĩ:
MAT.22.16	—Yusĩnaã, huni betsabu miki sinatabiaibũ hawa hatuki dakekĩ habu daewama ikũ hãtxa besti yusĩkĩ haska wakĩ Deus txibãtirubu besti mĩ shabakabi hatu yusĩkubaĩmis nũ unaiĩ. 
MAT.22.17	Haskawẽ taeshunã, haskara mĩ xinaĩmẽkaĩ mia yukapa? Ha Romano shanẽ ibu Césarn nuku pei yukamisrã, haska wanãshãpa? Ana pakanãshãpa? Ana pakatimaraka?— aki
MAT.22.18	haki beparameaibu Jesusũ unãkĩ hatu yuikĩ:
MAT.22.18	—Beparamenikabuũ, hãtxa pewẽ mã ea beparanũ ika ikanai? 
MAT.22.19	Hawẽ governo imposto pakati pei heshe betsa ea uĩmakãwẽ— hatu wa hawẽ pakamisbu pei heshe betsa beshũ tsumashũ uĩmabu 
MAT.22.20	uĩkĩ Jesusũ hatu yukakĩ: —Narã, tsuã besu inũ tsuã kena neamẽ? Ea yuikãwẽ— hatu wa 
MAT.22.21	habũ yuikĩ:
MAT.22.21	—Romano shanẽ ibu Césarnaki— akabu
MAT.22.21	hanushũ Jesusũri hatu yuikĩ:
MAT.22.21	—Césarnawẽ taeshũ matũ shanẽ ibu César duawakĩ hawẽ governo dayashũmisbu pei hatu inãshũkubaĩkãwẽ. Hakia Deusri duawakĩ hawẽ yusĩa txibãkĩ hawara abuai ashũriakubaĩkãwẽ— hatu wa
MAT.22.22	nĩkai e itã: —Nũ haska washũ parãtirumaki— itã henebaini dabekebainaibũ
MAT.22.23	hanua saduceubu judeubu pashka betsa: “Ha mawabu hawẽ yura tsua ana besteĩsmaki”, imisbu Jesus anu haburi beshũ yukakĩ:
MAT.22.24	—Yusĩnaã, Moisés yusĩkĩ: “Huni betsa aĩyãbia huni bakewariama mawakẽ hanua hawẽ betsã aĩ hanubi aĩwãtã huni bakewashũtiki, hawẽ betsa mawaimatũ kena dabikĩ hawena washũkinã”, nuku waniki. 
MAT.22.25	Haskakiri ha hawẽ sete betsabukiri mia yuinũ nĩkawe. Betsatiã ha dukũ iuwatũ aĩbu betsa aĩwãshũ huni bakewariama mawakẽ 
MAT.22.26	ha katxukeatũ hawẽ betsã habias aĩwãshũ huni bake wariamari mawakẽ ana ha katxukeatũ hawẽ betsã aĩ habiari aĩwãriatã huni bake wariamari mawaniki. 
MAT.22.27	Hanua ha sete hawẽ henekĩ habias aĩburi bishũ habu tibitũ hawa huni bake wabuma mawai keyuabũ hanua hawẽ henei aĩbu huni bake biamas mawarianiki. 
MAT.22.28	Ha haskaniburã, mawabu ana besteaĩbutiã ha aĩbu bestitxai ha huni setebũ aĩwaniburã, haratutũ kaya ana ha aĩbu bishanimẽkaĩ?— akabu
MAT.22.29	Jesusũ hatu kemakĩ:
MAT.22.29	—Matunã, Deusũ hãtxa kenenibu unãma hawẽ kuxipa mã unãmariki. Haska wakĩ mã kanemiski. 
MAT.22.30	Shabakabi matu xinãmanũ nĩkakãwẽ. Mawanibu ana bestẽshanaibutianã, hawa ana aĩyaĩ inũ ana beneyai ikama ishãkanikiki. Haria Deusũ nai tsumabu keska beneuma inũ aĩyuma hiweshãkanikiki. 
MAT.22.31+MAT.22.32	Mawakubainaibu besteĩ ana hiweshanaibukiri matu xinãmanũ nĩkakãwẽ. Hi mashu kua here hi ikai anushũ Deusũ Moisés hãtxa wakĩ: “Earã, natiã ẽ Abraãonẽ mekenikaki. Ẽ Isaquẽ mekenikaki. Ẽ Jacõ mekenikariki”, ikai nĩkayamashũ Moisés kenenirã, mã uĩkĩ yuismamẽ? Deusrã, mawabunamaki. Hakia hiweabunaki. Haskakẽ Abraão inũ Isaque inũ Jacõ hatũ yushĩ hiweabuki. Txipu ana yura bena Deusũ hatu inãshanai xinãma mã kanehairamiski— hatu wai 
MAT.22.33	Jesus saduceubube yuinameai yurã kaiãnẽ nĩkabaikĩ Jesus haskakiri yukabu hatu yui pewashukiri nĩkai: “Habaa!” ikaibũ
MAT.22.34	hanushũ saduceubũ Jesus yukabu hatu yusĩkĩ hatũ beparãti hãtxa hatu nesewawẽ taea hawa ana yuiama mapuabũ hanua fariseubũri nĩkatã haburi itxa yubakanametã 
MAT.22.35	habũri unãti wanũ ika yuinamebirã Jesus anu bushũ habu betsa Deusũ hãtxa kenenibu yusĩnanãmis betsã unãti wanũ, iwanã, yukakĩ:
MAT.22.36	—Yusĩnaã, haratu yunua kuxipa binua Moisés nuku keneshuniwẽ besti nũ txibaĩwẽ taeshũ Deusũ nuku mekekubaĩtirumẽ?— aka
MAT.22.37	Jesusũ yuikĩ:
MAT.22.37	—Na eska yununi betsa betsapa tibi dasibi binuhairarã, na hãtxaki nĩkawe. “Yavé mĩ Mekenika Deus duawakĩ abukĩ mĩ huĩti hirabiwẽ inũ, mĩ yushĩ hirabiwẽ inũ, mĩ xinã hirabiwẽ txibãkĩ duawakubaĩwẽ”, ani 
MAT.22.38	txibãkĩ na eska bestiwẽ mĩ Deus benimahaira wakubaĩtiruki. 
MAT.22.39	Ha inũ, ana ha katxu yunua betsarã, habiaska dabeski. Nĩkawe: “Mĩ habube hiweabu duawariakubaĩkãwẽ, ibubis mã nui mekemis keskairã”, 
MAT.22.40	ani ha dabe txibaĩ mã haki txiti imiswẽ taea dasibi Deusũ yunua Moisés keneni inũ Deusũ hãtxa yuishunikabũ kenenibu haki tsamia keskawẽ taea ha txibãkĩ dasibi mã xinãriatirubuki— atã
MAT.22.41	hanu Templo hemaĩtĩ anu fariseubu itxa buriabumakẽ 
MAT.22.42	Jesusũ hatu yukakĩ:
MAT.22.42	—Nukũ Mekenika Messias Cristokirirã, haskara hakiri mã xinãmismẽ? Tsuã babamẽ?— hatu wa
MAT.22.42	habũ yuikĩ:
MAT.22.42	—Davĩ baba ishanikiaki— akabu
MAT.22.43	Jesusũ ana hatu yuikĩ:
MAT.22.43	—Deusũ Yushĩ Pepatũ Davi yusĩa nĩkatã haskakĩ hawẽ Mekenika Messias Shanẽ Ibu wanimẽ? Matu yuinũ nĩkakãwẽ. Davĩ yuikĩ:
MAT.22.44	“Deus Mekenikatũ ẽ Shanẽ Ibu Messias yuikĩ:
MAT.22.44	‘Miki sinataibu ẽ hatu maemariama manai ẽ yusiuri tsauyuwe’ ”,
MAT.22.44	aniki. Haska watã keneniki. 
MAT.22.45	“Messias ẽ shanẽ ibuki”, Davĩ abianikẽ haskatã hawẽ shanẽ ibu hanubi hawẽ baba itirumẽ? Ea yuikãwẽ— akĩ hatu unãtimaska wa
MAT.22.46	hanushũ tsuã hawa ana hãtxa betsa yuitiruamahaira dakekĩ hawẽ beparãkĩ yukatiwẽ ana hawẽtxaĩs hawa yukama nesea mapuabũ
MAT.23.1	hanushũ judeu shanẽ ibubũ nĩkariaibũ Jesusũ yura itxapabu inũ hawẽ tsumabu ana nuku yuikĩ:
MAT.23.2	—Deusũ hãtxa kenenibu yusĩnanãmisbu inũ fariseubũ Moisés hãtxa keneni matu yusĩkĩ ikũ hãtxa kaneama matu yuimisbuki. 
MAT.23.3	Haska matu yusĩmisbu hatũ hãtxa pe txibãkĩ hakia hatũmebi keĩ beparamemisburã, ha hatu mawayamakubaĩkãwẽ. Pe matu yuibiatã ibubis kanekubaĩkanikiki. 
MAT.23.4	Haskawẽ taeshũ habunã, shãkamahaira matu iama keska wakĩ yusĩa tsuã txibãtiruma matu yusĩbiakĩ habias yusĩa habũri txibãtirubumaki, haska matu yusĩaĩbu keska hiwekĩ matu uĩmamarã. 
MAT.23.5	Ha inũ, “Deusũ hãtxa ẽ txibãhairai uĩkĩ dasibibũ hau ea kẽwãnũbũ”, ika tari txaipa dauya panã panãyã sawetã Deusũ hãtxa kene bitxi bau pixtaki nanea bitxiwẽ neshea betũku anu sawekĩ netãtã pũti anuri netãriatã hau ea uĩnũbũ ika hatu kẽwãmai mapumisbuki. 
MAT.23.6	Ha inũ, pi itxashũ shanẽ ibu dapishũ pinũ, iwanã, benamisbuki. Ha inũ, hanu itxati hiwe anu hikikaĩ haki tsauti pepa hanu dasibibũ hatu uĩtirubu anu tsaukatsis imisbuki. 
MAT.23.7	Ha inũ, bai shesha tibi mapua mabu inãnanãmisbu anushũ: “Yusĩnaã, akĩ hau ea duawanũbũ”, ika mapumisbuki.
MAT.23.8	Hakia maturã, habu ikai keska iyamashãkãwẽ. Yurabu kenamakinã, hakia matũ yusĩnanã bestitxaiki. Ha ikũwaĩ mã hawẽ betsabu inũ hawẽ puibu bestiki. Haskawẽ taeshũ: “Yusĩnaã”, akĩ hau matu kenayamashanũbũwẽ. 
MAT.23.9	Ha inũ, mai anu hiweabu binu keyua nai anu merabenã Yushĩ Epa Deus bestitxai hiwea mã hayawẽ taeshũ huni betsa Deus itsa wakĩ: “Epaã”, akĩ kenayamakubaĩshãkãwẽ. 
MAT.23.10	Ha inũ, Deusũ Katua Cristo ha besti matũ tapĩmanikaki. Haskawẽ taeshũ: “Tapĩmanikaã”, akĩ hau matu kenayamanũbũ Deuskiri yusĩkĩ hatu mikiri kẽwãmayamashãkãwẽ. 
MAT.23.11+MAT.23.12	Hakia tsuara natiã keãma Deusũ hatu duawakĩ shanẽ ibuhairawashanikiki. Ha inũ, tsuara natiã ibubis keĩ shanẽ ibukatsis imisbu Deusũ hatu dake wakĩ ana shanẽ ibu wama ishanikiki. Haskawẽ taea maturã, tsuara keãma duapakĩ dasibi mã hatu merabewakubaĩmiswẽ taearã, mã shanẽ ibu ishanaii— akĩ nuku yuitã
MAT.23.13+MAT.23.14	nasaukei dabeketã betsaburi metukĩ yuikĩ:
MAT.23.13+MAT.23.14	—Deusũ hãtxa kenenibu yusĩnanãmisbu inũ fariseubu mã beparamebuũ, mã peirawa! Deusũ hãtxa hawẽ hiweti unãbiai nĩka pewama tsuabura Deus shanẽ ibuai anu hikikatsi ikaibu mã hatu nemamiski. Maturi mã hikitirumabia habu betsabu hikipanãbũ mã hatu nemakubainaii.
MAT.23.15	Hanua maturã, Deusũ hãtxa kenenibu yusĩnanãmisbu inũ fariseubu mã beparamebuũ, maĩ bukĩ iãnẽwã pukebaini bushũ nawa betsa matu keska judeu wanũ ishũ hatũ xinã betsa wamakĩ hatu ikũwãmanũ, iwanã, matũ beya mirima mã hatu tapĩmakĩ matũ txakabu mã hatu binumaibuwẽ taeshũ Deusũ hatu kupihairakĩ txi merã hatu urẽa hiwetxakashãkanikiki.
MAT.23.16	Hanua maturã, matu bekũ keskatũ hatu yusĩtxakakĩ yuikĩ: “Txanima Templo Deusũ xinãmis keska wakĩ ẽ mia parãmaki, akĩ tsuara yubabiatã hawẽ yuba akama hawẽ nuiama peki”, akĩ mã hatu yusĩmiski. Hakia “Hawẽ Templo meranua ouro pei Deusũ xinãmis keska wakĩ ẽ mia parãmaki, akĩ tsuara haska yubatã hawẽ yuba hau anũwẽ. Hawẽ yuba hãtxa akamarã, txakabuhairaki”, akĩ mã hatu yusĩmiski. 
MAT.23.17	Mã bekũ keskabu inũ mã unaĩsmapabuki. Haratu Deusũ abumismẽ? Peimẽ? Hawẽ Temploraka? Matu yuinũ nĩkairakãwẽ. Hawẽ Templo anushũ yurabũ Deus kẽwãmisbuwẽ taea habũ pei xinãma hawẽ kẽwãti Templo besti xinãkĩ Deusũ abumiski— iwanã 
MAT.23.18	—Hamẽ ana betsa hatu yusĩkinã: “Txanima hawẽ kẽwãti txi tapu fogão Deusũ xinãmis keska wakĩ txani txakakĩ ẽ mia parãmaki, akĩ tsuara yubabiatã txipu parananaĩnã, mã hawẽ nuiama peki”, akĩ mã hatu yuimiski. Hakia: “Hawẽ kẽwãti txi tapu fogão anu inã kuĩ betsa betsapa Deusbe nukunabu hãtxashunikabũ mãtxĩtã hatu kuashũmisburã, Deusũ xinãmis keska wakĩ txani txakakĩ ẽ mia parãmaki, akĩ tsuara haska yubatã hawẽ yuba hau anũwẽ. Hakia yuba hãtxa akamarã, txakabuhairaki”, akĩ mã hatu yusĩriamiski. 
MAT.23.19	Bekũ keska unaĩsmapabuũ, haratu Deusũ abumismẽ? Inãkuĩ mania bestimẽkaĩ? Hanushũ kuakĩ Deus benimawamisbu tapuraka? 
MAT.23.20	Matu yuinũ nĩkakãwẽ. Tsuara hawẽ kẽwãti txi tapu fogãokiri yubakakĩ hawẽ inãkuĩkiri dasibi mã yubakariamisbuki. 
MAT.23.21	Ha inũ, tsuara Templokiri yubakai Deus hanu hiweakiri mã yubakariamisbuki. 
MAT.23.22	Ha inũ, tsuara naikiri yubakai hanu Deus hiwea inũ Deusũ dasibi mekei tsauwa shanẽ ibumiskiri mã yubakariamisbuki. Beparamei mã haskamiswẽ taeshũ Deusũ matu kupiaitiã mã nuitapahairashanaii.
MAT.23.23	Deusũ hãtxa kenenibu yusĩnanãmisbu inũ fariseubu mã beparamemisbuũ, mã peirawa! Matũ piti niswati tibi itxawashũ mekẽ dabeti mãtxĩwãtã Deusbe nukunabu hãtxashunika mãtxĩ betsa inãbiakubaĩmis haska Deusũ hãtxa Moisés yusĩni mã xinãma hawara hawẽ pepawati inũ hawẽ nuiti inũ hawẽ hãtxa betsa watima yunubianikẽ matubu hawẽ hiwekĩ mã hatu uĩmaismaki, kanekinã. 
MAT.23.24	Bekũ keska unaĩsmapakĩ matunabũ txakabu peshepixta xiu tiubiakẽ uĩkĩ mã hatu yusĩmiski, hatu pewanũ, iwananã. Hakia matũ txakabu ewapa camelo tiubiakẽ matũ txakabu hawa xinãma mã hawa uĩ e itã heneismaki.
MAT.23.25+MAT.23.26	Deusũ hãtxa kenenibu yusĩnanãmisbu inũ fariseubu mã beparamebuũ, mã peirawa! Matũ beya txibãkĩ matũ kẽtxa tibi bemakis besti datxukĩ mã napã pewamisbuki. Hakia beparamekĩ yumetsui yauxikĩ hamapai txakabu tibi wai matũ xinã mã pewaisbumaki. Fariseubu bekũ keskabuũ, ha dukũ matũ xinã txakabu uke meranua pewakĩ taewakãwẽ, matũ kẽtxa tibi mã bemakisa datxukĩ mã amis keska wakinã. Haskatã mã hiwei pekũkaĩshanaii.
MAT.23.27	Hanua maturã, Deusũ hãtxa kenenibu yusĩnanãmisbu inũ fariseubu beparamemisbuũ, hunibũ pewakĩ hanu mawabu maiwamisbu mixki tãpe hawẽrua wanũ, iwanã, bemakis hushupawẽ dapushmisbuki. Hakia uke merã shau inũ nami txapui pisi maiai mania tsuã meisbuma 
MAT.23.28	keskai maturi beparamekĩ yurabu uĩmai bemakis hawẽrua bestitã parananãkĩ matũ xinã txakabu mã henekĩ pewaisbumaki.
MAT.23.29	Hanua maturã, Deusũ hãtxa kenenibu yusĩnanãmisbu inũ fariseubu beparamemisbuũ, Deusũ hãtxa yuishunikabu inũ yura pepa betsabu mawanibũ hanushũ ana hawẽ shau arukatsi maiwati tãpe pepa washũ hawẽ xinãmati hawẽrua wakĩ mã dami washũ netãbaũmiski. 
MAT.23.30	Ha inũ, matũ yuikĩ: “Nukũ shenipabũ Deusũ hãtxa yuishunikabu tenãnibu nukuri hiweshũ nukũ shenipabu nũ hatu merabewama ikeanaii”, mã imiski. 
MAT.23.31	Hawa unãmabia yuikĩ: “Ẽ shenipabũ Deusũ hãtxa yuishunikabu tenãnibuki”, mã imiski, hawa dakeamarã. Haskakẽ mã pubẽnẽ bababuki, hatu keskarã. 
MAT.23.32	Matũ shenipabũ txakabuwakĩ taewanibuwẽ taeshũ mã habũ bababũ habiaskari wakĩ hatu meneshũshãkãwẽ.
MAT.23.33	Hamẽ maturã, mã paranã dunu pianã keskabuwẽ taeshũ Deusũ matu kupihairakĩ txi merã matu urẽa mã hawawẽ taea pashatirubumaki. 
MAT.23.34	Haskawẽ taeshũ matu merabewanũ ishũ ea ikũwaĩ Deusũ hãtxa yuishunika inũ unãnepabu inũ yusĩnãmis pepabu hau yusĩ benũbũ ẽ yunushanaii. Ẽ haska wabiakẽ matũ hatu danãkĩ betsabu tenãkĩ bestibu cruzki hatu mastamakĩ betsabu matũ itxati hiwe merãshũ kuxa kuxa akĩ mae tibi anushũ mã hatu itxakawakĩ bika tenemashanaii. 
MAT.23.35	Mã hatu haska washanaibuwẽ taeshũ bebũkiri matũ shenipabũ Adãonẽ bake betsa Abel huni pepa tenãnishũ hanushũ huni pepa betsabu hatuki sinatakĩ tenãkubirãkĩ hawẽ henekĩ Baraquiasĩ bake Zacarias na habia Templo hemaĩtĩ anu txi tapu fogão dapikea tenãnibuwẽ taeshũ maturi Deusũ kupishanikiki. 
MAT.23.36	Ikũkĩ ẽ matu yuiaii. Matũ shenipabũ hatu tenãnibu keska xinãkĩ habũ txakabuwẽ taeshũ na habiatiã Israelbu dasibi matube hiweabu Deusũ haturi kupishanikiki— hatu watã
MAT.23.37	yurabu uĩbaũkĩ Jesusũ hatu yuikĩ: 
MAT.23.37	—Jerusalém anu hiweabuũ, Jerusalém anu hiweabuũ, Deusũ hãtxa yuishunikabu inũ hawẽ hãtxa hatu bana beshũpakeaibu Deusũ hatu yunubiaya hatu danãkĩ hatu tenãkĩ matũ shenipabũ anibu keska wakĩ mixkiwẽ mã hatu tsaka tsaka amisbuki. Takarã hawẽ bake nushamis keska wakĩ eãri matu merabewakĩ matu mekẽnũ ika ẽ hubianikẽ haska xinãma ea danãkĩ mã ea hawa nĩkamaki. 
MAT.23.38	Uĩkãwẽ. Matũ mae matũ mesti mã mekẽnũ Deusũ matu heneshanikiki, ana Jerusalém mekeamarã. 
MAT.23.39	Hakia hanu ẽ ana huaitiã: “Yavé Deusũ kuxipaya huairã”, ikĩ mã yuiriamarã, mã ana ea uĩyuama ishãkanaii— hatu wabaini
MAT.24.1	hanua Jesus Templo hemaĩtĩ anua kaĩkainaya nũ hawẽ tsumabu haki nukubaĩkĩ yuikĩ: “Na Deus kẽwãti Templorã, habi hawẽrua benibĩ!” nũ ikaya 
MAT.24.2	nuku yuikĩ:
MAT.24.2	—Ikũki. Na mixki hiwe ewapa hawẽrua wanibu mã uĩaĩnã, hawẽruabia habianu mixki betsa ana matsama dasibi ha mixki hiwe tekekĩ purekĩ keyushãkanikiki— nuku wabaini
MAT.24.3	Oliveiras Mati anu mapeketã Jesus tari ka tsaukẽ nũ hawẽ tsumabũ hune yukakĩ:
MAT.24.3	—Ha mixki hiwe tekekĩ purekĩ keyushanaibu mĩ nuku yuishurã, mia yukapa? Mĩ ma mai hirabi hawẽ henei keyuaitiã mĩ ana huashanai kemai taeai haskai nũ unãtirumẽkaĩ? Nuku yuiwe— nũ wa
MAT.24.4+MAT.24.5+MAT.24.6+MAT.24.7+MAT.24.8	nuku yuikĩ:
MAT.24.4+MAT.24.5+MAT.24.6+MAT.24.7+MAT.24.8	—Ẽ ka ẽ ana huriamakẽ eskai nuitapai taeshanaibu Deusũ yununi eskashãkanikiki. Shabakabi matu yuinũ nĩkakãwẽ. Ẽ kani ma ẽ hanu hua kemaya huni betsa betsapa beshũ yuikĩ: “Ẽ Deusũ Katua Messias Cristoki”, iwanã, yura itxapabu hatu parãshãkanikiki. Hau tsuabura haskariakirã matu parãyamashanũbũ uĩrashãkãwẽ. Ha inũ, yurabu nuitapai taeaitianã, nawabu nawa betsabube detenamei inũ tsakanameakeakeaibu mai patxa sakuakeakeaya bunihairai nuitapaibũ isĩ betsa betsapa teneakeakeshãkanikiki. Hakia tsakanameakeakeaibukiri bana nĩkai datei meseyamashãkãwẽ, na haskairã, isĩ betsa beai mekĩ mã uĩshanai keska bebũkiri shabakabi ẽ matu banabimairã.
MAT.24.9	Hanushũ mã ea ikũwaĩbuwẽ taeshũ matu itxakawakĩ matu bestibu tibi tenãkĩ mai hirabi anushũ ewẽ taea matuki sinatakĩ matu danãshãkanikiki. 
MAT.24.10	Matu haska waibutiã itxapabũ ea txibaĩ beshteketã hanushũ ikũwaĩbu betsabu danãkĩ hatu atximakeakeshãkanikiki. 
MAT.24.11	Hanu haskaibutiã huni itxapabu beshũ yuikĩ: “Deusũ hãtxa matu yusĩnũ ea nĩkakãwẽ”, ikĩ txani txakakĩ yura itxapabu hatu parãshãkanikiki. 
MAT.24.12	Ha inũ, ikũwaĩbu itxapabu nawabũ hatu itxakawatxakayamaibũ ikũwaĩ betsabu ana abunamei nuiama ishãkanikiki. 
MAT.24.13	Matu haska wabiaibũ tsuãra ea txibãkĩ heneisma hatu mekekĩ ẽ hatu pashawashanaii. 
MAT.24.14	Ha inũ, betsarã, nawa dasibibũ hau ekiri unãnũbũ ẽ ana huriamakẽ yurabu maniakeakeabu dasibibu tsuabũra ẽ kakapekiri habũ hatu yusĩkubaũshãkanikiki. Nawa shukua tibibũ hau kakape ekiri nĩkanũbũ hatu yusĩkĩ menetanaibũs ẽ ana hushanaii.
MAT.24.15	Haska mã unãshanũ ha Deus danãtã txakabu kẽwaĩbukiri Deusũ hawẽ hãtxa yuishunika Daniel yuia nĩkatã bebũkiri keneni matu yusĩnũ nĩkakãwẽ— iwanã, ea ẽ Mateũs matu keneshunai tsuãra na hãtxa uĩkĩ tapĩkãwẽ, eska Jesusũ ana yuikubaĩkĩ:
MAT.24.15	—Daniel haska wakẽ Templo hemaĩtĩ anu haska Deusũ danãmis ha dami itsa tashnia nia betxitã 
MAT.24.16	ha Judéia anushũ ikũwaĩbu ha mati keyatapa anu hau pashashanũbũwẽ. 
MAT.24.17	Ha inũ, betsabu na mai bawa hiwe sapa sheni manaũri maniaburã, butushũ hawẽ hamapai bikatsis ibiakĩ hau hawẽ hiwe anu hikiama hau hawaira pashariashanũbũwẽ. 
MAT.24.18	Ha inũ, ikũwaĩ ha bai anu dayaiburã, mexu merã hawẽ dakukuti bikatsis ibiai hau ana txĩtũbiranama hau habiariari pashariashanũbũwẽ. 
MAT.24.19	Hamẽ ha yumaĩbutianã, tuyabu inũ ha txutxu amamisburã, nuitapahairashãkanikiki. 
MAT.24.20+MAT.24.21	Haska inũ, Deusũ mai damiwani anua yumaĩbutiã haskashanai anu tsuã haska teneriama inũ ana teneama ishanai tenei dasibibu nuitapatxakayamashãkanikiki. Haskashanaiwẽ taea hau uitiã inũ huĩrukũtitiã mã pashayamashanũbũ Deus ea akĩ yukakubaĩshãkãwẽ. 
MAT.24.22	Ha haskaibutiã Deusũ hawa nemakĩ tsua pashawatirumabia ma hawenabu hatu katuniwẽ taeshũ hatuwẽ nuikĩ hau dasibibu debui keyuyamashanũbũ yumaĩbutiã Deusũ bari ana txai wama txaima shekashanikiki.
MAT.24.23+MAT.24.24+MAT.24.25	Habiatiãri huni betsabu hushũ hatu parãkĩ yuikĩ: “Earã, Deusũ ea yunua ẽ hawẽ hãtxa yuishunikaki. Ea nĩkairakãwẽ”, ikaibũ betsabũri yuikĩ: “Earã, Deusũ Messias Cristo matu anu ana ẽ hushuki”, ikaibu betsabũ nĩkatã hatu yuikĩ: “Uĩa. Nuku anu Cristo ma hushukiaki”, ikaibu nĩkatã ana betsabũ yuikĩ: “Uĩa. Hanu ma hushukiaki, Cristorã”, ikaibũ hanushũ habũ hamapai betsa betsapa yura betsabũ atirubuma habũ akĩ yura itxapa parãkĩ Deusũ hawena wakĩ hatu katuriani parãkatsis iriashãkanikiki. Haskaibu nĩkatã ikũwãkĩ mã kaneyamashanũbũ bebũkiri shabakabi ha parananãshanaibukiri ẽ matu besuũbi bana bimai nĩkakãwẽ 
MAT.24.26	Haskakẽ paranũ, iwanã, matu yuikĩ: “Uĩa. Unu hanu tsua hiweabumanu Cristo ma huaki”, ikaibũ buyamashãkãwẽ. Ha inũ, matu paranũ, iwanã, matu yuikĩ: “Uĩa. Cristorã, nenu dĩtu merã huneaki”, ikaibu hawa ikũwãyamashãkãwẽ. 
MAT.24.27	Hakia ẽ matũ Hutxi Kayabi Iuwa ẽ ana eskakirãshanai matu yuinũ nĩkakãwẽ. Hawaira uke bukũ kana beri iki bakamis keskatã ẽ ana huai dasibibũ ea uĩshãkanikiki. 
MAT.24.28	Hanu yura mawa daka pisi mayai shetẽ shetebirã hanu itxai nuyabaũmis keskai ishãkanikiki— iwanã,
MAT.24.29	hanushũ nuku yusĩkĩ meneriama ana nuku yuikĩ:
MAT.24.29	—Yumaĩ keyuaibu binukainaya nai anua dasibi betsa betsapashanikiki. Bari ana pesheama nukai taeaya usheri ana txashama mexuaya bixi niri iki keyui dasibi nai taka taka iki txuruãyã 
MAT.24.30	nai anua haskai yurabũ uĩ mai hirabi anua datehairai kashai keyubaunaibũ ẽ matũ Hutxi Kayabi Iuwa shanẽ ibui kuxipahairai txashahaira nai anua nai kuĩ meranua ẽ huai uĩaĩbũ 
MAT.24.31	Deusũ hawẽ nai tsumabu yunua hawẽ trombeta txaã akĩ hawẽ katuabu mai hirabi anu manibaunabu hatu itxawashãkanikiki.
MAT.24.32	Haskakẽ figueira hiwẽ mã unãtirubukiri miyuiwẽ ana matu yusĩnũ nĩkakãwẽ. Hi mebi hawẽ pei petakatã metubistã peiyai uĩkĩ ma bari kemai mã unãmis keskai 
MAT.24.33	hawara ẽ matu yuishu betxitã ẽ samama huai mã unãshanaii. 
MAT.24.34	Haska inũ, yurabu dasibi hiwebaunabu yamariabuma ikũ dasibi ẽ matu yuishu haskai taeshãkanikiki. 
MAT.24.35	Hakia habiaskariai nai anua inũ mai anua Deusũ damiwani habu keyushãkanikiki. Hakia ẽ hãtxawẽ bebũkiri ẽ matu yusĩaĩnã, binuama menepakeshanikiki.
MAT.24.36	Hanua hawatiãra ẽ ana hushanai tsuã unãmaki. Deusũ nai tsumabũ unãma inũ ea Deusũ bakẽ ẽ hawa unãmariki. Hakia Epa Deus ha bestitũ unaĩkiki.
MAT.24.37	Haska inũ, Noé hiwekẽ txakabui hiwekubainibu keskariaibũ matũ Hutxi Kayabi Iuwa ẽ ana txĩtũkirãshanaii. 
MAT.24.38	Eskanibuki. Hawẽ nunutiwẽ Noé hikiriamakẽ yurabũ pikĩ mabesh aki aĩyãkĩ hatũ bakebu beneyawakĩ Deuskiri hawa xinãma hiwekubainaibu Deusũ yunua Noẽ txibaĩ hawenabubes hawẽ nunuti menetã hikiaya 
MAT.24.39	henẽ hatu atxiaya Deusũ yunua nĩkaisbuma hatũmebi debui hasai keyunibuki. Habiaskariai matũ Hutxi Kayabi Iuwa ẽ huai yurã kaiãnẽ ea xinãkĩ manabumakẽ ẽ hatu haskari wakĩ kupishanaii. 
MAT.24.40	Ha inũ, na habiatiã bai anu huni dabe dayaibu betsã ea txibãmis iyukĩ betsã ea txibaĩsma Deusũ nai tsumã henebaĩshanikiki. 
MAT.24.41	Ha inũ, aĩbu dabetã deneaibu betsã ea txibãmis iyukĩ betsã ea txibaĩsma heneriabaĩshanikiki. Haska wakĩ Deusũ nai tsumabũ bestibu hatu katushãkanikiki.
MAT.24.42	Haskakẽ hatiãra ẽ ana hushanai mã unãmabia hawa txikixama ea manakakĩ heneyamashãkãwẽ. 
MAT.24.43	Ha inũ, ikũ hatiara yumetsu huai bebũkiri unãkĩ hiwe ibũ beshtekatsi manatiruki, hau hikiyamanunã. 
MAT.24.44	Haska keskariai hatiãra ẽ matũ Hutxi Kayabi Iuwa ẽ ana hushanai tsuã unãmakẽ matunã, matũ hiwea pewakĩ keyutã ea manakubaĩshãkãwẽ— iwanã,
MAT.24.45	hanushũ nuku xinãmakĩ nũ hawẽ tsumabu nuku ana yusĩkĩ:
MAT.24.45	—Shanẽ ibu txai kakĩ hawẽ tsuma unãnepa yunubaĩmiskiri matu yuinũ nĩkakãwẽ. Hawẽ tsuma betsabu pimakĩ hau hawẽ hiwe mekeshũkubainũ hatũ shanẽ ibũ hawẽ tsuma unãnepa yunubaĩmiski. 
MAT.24.46	Hanua shanẽ ibu ana txĩtũkirã haska yunubainima ashũkubainaya ha shanẽ ibu haki nukutuxitã benimahairashanikiki. 
MAT.24.47	Txanima ha shanẽ ibũ hawẽ tsuma dasibi hawẽ hamapai mekemashanikiki, hawẽ hiwe inũ, hawẽ bai betsa betsapa inũ, hawẽ inabu inũ, hawẽ tsumabu betsarã. 
MAT.24.48	Hakia hawẽ tsuma xinã pema ha shanẽ ibũ yunubainima xinãtxakakĩ yuikĩ: “Ẽ shanẽ ibu yane huamaki. Uatiã hui kaimẽkaĩ”, iki 
MAT.24.49	dayanika betsabu huni inũ aĩbu itxakawai inũ nawatxakayamai pãekĩ 
MAT.24.50	hatiã hawẽ shanẽ ibu huai xinãkĩ manama shanẽ ibu hui hikituxitã 
MAT.24.51	manaka txakabube kupihairashanikiki, beparamemisbubetã hau bika tenehairai kashai sheta yẽsh yẽsh anunã— iwanã,
MAT.25.1	hanushũ miyui betsawẽ nuku ana yusĩkĩ yuikĩ:
MAT.25.1	—Deus shanẽ ibui haskashanaikiri matu ana yusĩnũ nĩkakãwẽ. Txipaxbu mekẽ dabetibũ hatũ bĩ dekutã hatũ haibu beneyai anu haki habe nukui kakatsi hawẽ bene huai haki nukutã iyushunũ ika bai putxinĩ haki nukui ka maniabu keskanu Deus shanẽ ibushanikiki. 
MAT.25.2+MAT.25.3+MAT.25.4	Hanua ha txipax mekẽ besti bebũkiri unãnepakĩ hatũ bĩ dekua inũ netsuai ana maneti bixtu betsa hayabũ hanua ha txipax betsa mekẽ besti unãnepama hatũ bĩ dekua besti netsua hawa ana maneti hayabumakẽ 
MAT.25.5	hanu ha huni hatuki nukuti waxina binuaya manatxakayamaxinaibũ ha txipax mekẽ dabeti ushabũ 
MAT.25.6	atimas huni ha manaibu yamenapũ huai tsuãra nĩkatã hatu bestẽwãkĩ unãshubima yuikĩ: “Hawẽ bene mã manairã, ma huikiki. Iyushũritãkãwẽ”, hatu wa 
MAT.25.7	dasibi bestẽbaũ hatũ bĩ ma nuka kemai bĩ hene manenũ, iwanã, 
MAT.25.8	ha txipax mekẽ besti unaĩsmapabũ ha bebũkiri unãnepabu hatu ea akĩ yuikĩ: “Hau nukũ bĩ nukayamarianũ matũ bĩ hene nuku tusashũyukãwẽ”, hatu wabu 
MAT.25.9	hakia ha txipax unãnepabũ hatu yuikĩ: “Haskamaki. Matuna nũ matu maneshũkẽ nukunari netsui nukatiruki. Haskakenã, bushũ hanua bĩ hene bimisbu anua bitãkãwẽ, matuna ibubisrã”, hatu wabu 
MAT.25.10	ha unaismapabũ bĩ hene bi hamakiri buabũ hatumaki hatũ haibũ bene huai ha txipax unãnepabũ itani hua habe nawai hikiabũ hanushũ beputi ma bepuabũ 
MAT.25.11	hanua ha katxu ha txipax unãnepama beshũ hatu kenakĩ yuikĩ: “Shanẽ ibuũ, nũ mibe hikiai nuku bepẽshũwẽ”, akabu 
MAT.25.12	hatu yuikĩ: “Haskamaki. Mã ea manakakĩ pewama ishuki. Mã tsuabumẽkaĩ, ẽ matu unãmaki”, hatu washanikiki— nuku watã,
MAT.25.13	—Na miyuirã, haska mã nĩkashumẽ? Ẽ matũ Hutxi Kayabi Iuwa hatiãra ẽ ana hushanai tsuã mã unãmawẽ taea tsuara ebe hiwekatsi iki unãnepai hawa txikixama pepakũkaini Deusbe hãtxakĩ ea manakĩ uĩrakubaĩshãkãwẽ— nuku watã
MAT.25.14	hanushũ miyui betsawẽ Jesusũ nuku ana yusĩkĩ:
MAT.25.14	—Deus shanẽ ibui haskashanaikiri betsa matu ana yuinũ nĩkakãwẽ. Deus shanẽ ibuirã, huni txai ka keska ishanikiki. Huni betsa mai pakea betsa anu katanũ, iwanã, hawẽ tsumabu kenashũ hau hawẽ taea dayanũbũ hawẽ pei tanashũ pashkatã hatu inãyukĩ 
MAT.25.15	hawẽ tsuma unãnepa betsa hawẽ pei ha dukũ inãkĩ pei heshe itxapa 5.000 inãtã ha katxu unãnepa beshmas pei heshe itxapari 2.000 inãriatã hanua hawẽ tsuma betsa unãnepa mirĩ 1.000 inãriatã txai kaxĩkẽ 
MAT.25.16	ha unãnepa 5.000 inãbaĩxina hawa txikixama dayai inãnanãkĩ ana 5.000 hawẽ shanẽ ibu bishũkubaĩkĩ itxawashunaya 
MAT.25.17	ha unãnepa beshmas 2.000 inãbaĩxinari habiaskari dayashũkĩ ana 2.000 hawẽ shanẽ ibu bishũkubaĩkĩ itxawashunaya 
MAT.25.18	hakia ha 1.000 besti inãbaĩxinari txikixi hawa dayashũkatsi ikama hune mai pukĩshũ hanu hawẽ shanẽ ibũ pei arukĩ bepukĩ pewashũxĩkẽ
MAT.25.19	hanua hatũ shanẽ ibu bari itxapa hiwetani hushũ hawẽ tsumabu hawẽ pei inãbaini: “Ẽ pei ea haskawãyamabumẽkaĩ uĩnũ”, iwanã, hatubetã pewakatsi hatu kena 
MAT.25.20	ha 5.000 inãbaĩyama ha dukũ hushũ pei itxawashũkubaĩxina beshũ inãkĩ yuikĩ: “Shanẽ ibuũ, 5.000 mĩ ea inãbaĩyamarã, inãnanãkĩ ana 5.000 ẽ mia bishũkubaĩxinarã, naki”, akĩ 10.000 inãyã 
MAT.25.21	hawẽ shanẽ ibũ yuikĩ: “Mĩ ẽ tsuma pehaira kaneismaki. Eskarabes ẽ mia yunubiabaini inãnanãkĩ hawa benuama mĩ pe mekekĩ kaneama ixiãwẽ taeshũ ana daya itxapa ẽ mia yunushanaii. Haskawẽ taea natiã ebe benimatxakayamariwe”, akaya 
MAT.25.22	hanua ha 2.000 inãbaĩyamari ha katxu hikishũ pei itxawashũkubaĩxina beshũ hãtsiri inãriakĩ yuikĩ: “Shanẽ ibuũ, 2.000 mĩ ea inãbaĩyamarã, inãnanãkĩ ana 2.000 ẽ mia bishũkubaĩxinarã, naki”, akĩ 4.000 inãyã 
MAT.25.23	hawẽ shanẽ ibũ hari yuikĩ: “Mĩ ẽ tsuma pehaira kaneismariki. Eskarabes ẽ mia yunubiabaĩyama inãnanãkĩ hawa kaneama mĩ pe mekekubaĩxinawẽ taeshũ ana daya itxapa ẽ mia yunushanaii. Haskawẽ taea natiã ebe benimatxakayamariwe”, akaya 
MAT.25.24+MAT.25.25	hanua ha 1.000 inãbaĩyama hari hawẽ henei hikishũ hawẽ shanẽ ibu yuikĩ: “Shanẽ ibuũ, naki, mĩ peirã. Miwẽ datekĩ mĩ pei benukatsi ikama bibaini kashũ mai pukĩshũ ẽ mia arushũyamaki. Dayakĩ hawa mibã banamabia mĩ itxawamiski. Hanua heshe sa akamabia mĩ itxawariamiski. Mĩ huni mesekẽ miwẽ datekĩ mĩ pei ẽ mia arushũyamaki”, akaya 
MAT.25.26	hanushũ shanẽ ibũ yuikĩ: “Mĩ ẽ tsuma txakabu txikixtxakamaki. Txanima dayakĩ hawa mibã banaumabia ẽ itxawamiski. Ha inũ, heshe sa akamabia ẽ itxawariamiski. 
MAT.25.27	Ha unãtã haskakĩ banco anu conta watã inãnanãkĩ ẽ pei mĩ ea arushunama iyamamẽ, ibubis hushũ ẽ pei shekekũkainai ẽ biyui kanunã?” atã 
MAT.25.28	hawẽ tsuma betsabu mapuabu hatu yuikĩ: “Ha txikixĩ pei ha 1.000 mebĩtã ha 10.000 haya inãkãwẽ”, iwanã, 
MAT.25.29	ana hatu yuikĩ: “Tsuara na ẽ tsuma pepa keskatũ hawara haya pe mekea unãtã itxapa hayawẽ manakukĩ ana itxapa ẽ inãshanaii, binumakinã. Hakia tsuara na ẽ tsuma txikix keskatũ hawara haya pe mekeama ha eskarabes haya unãtã ẽ mebĩshanaii. 
MAT.25.30	Haskawẽ taeshũ mexuhaira anu hanua bika tenei kashai sheta yẽsh yẽsh ashanaibu anu na ẽ tsuma txakabu urẽtãkãwẽ”, hatu waniki— iwanã,
MAT.25.31	na miyuiwẽ nuku ana yusĩ pewakĩ:
MAT.25.31	—Ẽ matũ Hutxi Kayabi Iuwa Shanẽ Ibu txashahaira hui ẽ nai tsumabube hushũ yurabu hãtxa betsa betsapa tibi shukuabu unãti watanũ ika Shanẽ Ibũ tsauti pepaki ẽ tsaukẽ 
MAT.25.32+MAT.25.33	ẽ nai tsumabũ ea hatu itxawashũkĩ keyushũshãkanikiki. Hanushũ haska txashuwã mekenikã hawẽ txashuwã pashkamis keska wakĩ dasibi enabu txashuwã kayabi keskabu ẽ yusiuri hatu itxawatã ha enabuma txashuwã kayabi keskabuma ẽ yusmauri ẽ hatu itxawariashanaii. 
MAT.25.34	Hanua ẽ shanẽ ibuhairatũ enabu ẽ yusiuri ẽ hatu nitxiã mapuabu hatu yuikĩ: “Ẽ Epã mai damiwakĩ taewakĩ matu habe hiwemakatsi matu katunishũ natiã matu ma kenaikiki. Habe hiweri bekãwẽ, matu duawai benimaikikirã. 
MAT.25.35	Matunã, ẽ buniaya mã ea pimaniki. Ẽ ũpash manuaya mã ea ũpash amaniki. Ẽ txaikea hua hani ẽ ushatima yumãyã ea hawa unãmabia hanu ushati ea inãkĩ mã ea duawaniki. 
MAT.25.36	Ẽ tariumakẽ mã ea tari betsa inãniki. Ẽ isĩ teneaya mã eki bakĩ mã ea xinã txãkãwaniki. Ẽ bitxiti hiwe merã nikẽ ka mã eki bakĩ mã ea xinã txãkãwaniki”, ẽ hatu waya 
MAT.25.37	hanushũ habũri ea kemakĩ: “Shanẽ Ibuũ, haskamaki. Mĩ buniairã, hanishũ mia uĩkĩ nũ mia pimanimẽ? Mĩ ũpash manuairã, hatiã nũ mia amanimẽ? 
MAT.25.38	Mia unãmabia duawakinã, hatiã hanu ushati nũ mia yununimẽ? Mĩ tariumakẽ hatiã nũ mia tari betsa inãnimẽ? 
MAT.25.39	Mĩ isĩ teneairã, hatiã nũ mia uĩkĩ nũ mia xinã txãkãwanimẽ? Mĩ bitxiti hiwe merã nikenã, hatiã nũ miki bai kashũ nũ mia xinã txãkãwanimẽ?” ea wabu 
MAT.25.40	eãri hatu yuikĩ: “Txanima ẽ matu yuiaii. Na dasibi ẽ betsabu inũ ẽ puiburã, hawaumabubiakẽ nuikĩ mã hatu merabewakubaĩmiski. Hatu haska wakĩ ikũ eari mã ea duawakubaĩmiski”, iwanã, hawẽ yusiuriabu yui keyutã
MAT.25.41	hanushũ hawẽ yusmauriabu mapuaburi yuikĩ: “Matu mã txakabuburã, mã enabumaki. Turi burikãwẽ. Haskawẽ taea matunamabia hanu txi nukaisma anu diabo Satanás inũ hawẽ nai tsuma txakabubube yumãkĩ tenekubaĩshanaibu anu maturi burikãwẽ. 
MAT.25.42	Matubunã, ẽ buniaya mã ea pimama iniki. Ẽ ũpash manuaya mã ea amama iniki. 
MAT.25.43	Ẽ txaikea hua hani ushatima ẽ yumãyã hanu ushati ea yunukĩ mã ea duawama iniki. Ẽ tariuma yumãyã mã ea tari betsa inãma iniki. Ẽ isĩ tenei yumãyã ea uĩ mã eki bama iniki. Ẽ bitxiti hiwe merã nia yumãyã mã eki bamari iniki”, ẽ hatu wa 
MAT.25.44	habũri ea yuikĩ: “Shanẽ Ibuũ, hania mĩ haskaya hatiã mia merabewakĩ nũ mia duawama inimẽ?” ea wabu 
MAT.25.45	eãri hatu yuikĩ: “Txanima ẽ matu yuiaii. Na dasibi ẽ betsabu inũ ẽ puibu hawa hayamabiabuwẽ nuiama ewẽri mã nuiama ikubaĩyamabuki”, ẽ hatu washanaii. 
MAT.25.46	Hanushũ ha yura txakabubu hatu kupikĩ txi merã hatu yumãwãkĩ enabu pepabu besti hatũ pepawẽ manakukĩ ebe ẽ hatu hiwekuĩmashanaii, ikibi imakinã— nuku waniki.
MAT.26.1	Hanushũ nũ hawẽ tsumabu haska dasibi Jesusũ nuku yusĩ menetã nuku ana betsa yuikĩ:
MAT.26.2	—Ha Páscoatianã, Egito anushũ Deusũ yunua debuwanika nai tsumã nawã bakebu tenãkĩ nukũ shenipabu dũkebaini xinãmatitianã, usha dabe ma kemai misi shashama nũ pimis mã unaiĩ. Haska inũ, ẽ matũ Hutxi Kayabi Iuwa ea tenãnũ ishũ cruzki ea mastakatsi ikĩ samama ea atxitã ea hatu inãkatsis ikanikiki— nuku waya
MAT.26.3	habiatiãri Deusbe nukunabu hãtxashunika shanẽ ibubu inũ judeu mae shanẽ ibu betsabu bui Deusbe nukunabu hãtxashunika shanẽ ibuhaira Caifásĩ hiwe anu dasitã itxa 
MAT.26.4	haska washũ Jesus beparãtã tenãtima yubakaibu 
MAT.26.5	betsã hatu nemakĩ yuikĩ:
MAT.26.5	—Páscoa nawaibutiã meyamayushãkãwẽ, nukunabu nukuki sinatai berukubaũtirubukirã, betsatiã nũ atirumẽkainã— hatu wa haska xinaĩbũ
MAT.26.6	Jerusalém txaima Betânia anushũ Simão yuraki txamini Jesusũ kaya waimatũ hawẽ hiwetãshũ 
MAT.26.7	Jesus pimaya aĩbu betsã nẽkati bixtu hushupaki sheni inĩ has karuhaira beshũ tesketã Jesusũ bushkaki mauka haki hababainaya 
MAT.26.8	nũ hawẽ tsumabu hatiritũ inĩ mayai shetekĩ uĩ haki sinatai yuinamei:
MAT.26.8	—Haska wakĩ ha sheni karuhaira hamẽ txakawakĩ maukashumẽ? 
MAT.26.9	Hatu inãshũ hawẽ pei mirima bitã nuitapaibu merabewatibĩ!— iki aĩbuki nũ ha ikaya
MAT.26.10	nũ haskaibu Jesusũ nĩkatã nuku yuikĩ:
MAT.26.10	—Na aĩbũ ea duawaya haskai mã hari hãtxai? 
MAT.26.11	Nuitapaibu matube hiweabu mã hatu duawapaketiruki. Hakia earã, hawẽtxaĩs mã ea duawapaketirumaki. 
MAT.26.12	Haskakẽ eki sheni ininipa maukakĩ na aĩbũ ẽ mawariama bebũkiri ẽ yura ea pewashuki, hau hawama ea maiwaxarashanũbunã— itã 
MAT.26.13	—Shabakabi ikũ ẽ matu yuiaii. Mai hirabi anushũ kakape ekiri txanibaũkĩ na aĩbũ ea ashu xinãkĩ yuiriabaũshãkanikiki, tsua hau hakimayamashanũbunã— nuku waya
MAT.26.14	hanua Jesusũ 12 tsumabu betsa pashkakaĩ Judas Iscariotes Deusbe nukunabu hãtxashunika shanẽ ibubube yubakanũ ika kashũ 
MAT.26.15	hatu yukakĩ:
MAT.26.15	—Jesus ẽ matu atximayarã, hati pei mã ea inãtirumẽ?— hatu wa habu benimakaũ habũ 30 pei heshe prata karuhaira inãbu 
MAT.26.16	hatube haskatani hui nukuki ana nukutã: “Hatiã hanishũ Jesus ẽ hatu atximatirumẽ?” ikĩ xinãkubainaya
MAT.26.17	ha bari Páscoa besi taemisbutiã habianuri misi shashama pikubaĩmisbutiã ikaya, hanushũ nũ hawẽ tsuma betsabũ Jesus yukakĩ:
MAT.26.17	—Hani kashũ nawakĩ bari kaya piti bawakĩ mia pewashũtãpa?— akabu
MAT.26.18	Jesusũ hawẽ tsuma dabe nitxĩkĩ yuikĩ:
MAT.26.18	—Bui Jerusalém anu hikitã ha huni betsa nũ unaĩ anu hawẽ hiwe anu kashũ yuikĩ eska watãkãwẽ: “Nukũ yusĩnã nuku yuishurã, mia yuipa? Ma ẽ mawa kemashũ mĩ hiwe anushũ Páscoatiã nawakĩ xinãmati piti ẽ tsumabubetã pinũ ika huikiaki. Hanishũ bawakĩ pewashũpa?” akĩ ea yuishũtãkãwẽ— hatu wa
MAT.26.19	hawẽ tsumabu kaĩbaini Jerusalém mae ewapa anu hikitã haska Jesusũ hatu yuishu hiwe ibu yukatã hanushũ nawakĩ Páscoa piti bawa menetã txĩtũbaina
MAT.26.20	ibai ma bari kai mexuaya Jesus nũ hawẽ 12 tsumabube kai hikitã tapu anushũ nũ hatubetã piaibũ 
MAT.26.21	Jesusũ nuku yuikĩ:
MAT.26.21	—Ikũ ẽ matu yuiaii. Haratutũra mã ea hatu atximai kaii— nuku wa
MAT.26.22	nuku haska wai nĩkatã nũ hawẽ tsumabu huĩti nixmai keyutã yukakĩ:
MAT.26.22	—Shanẽ Ibuũ, habia ẽ eamẽ?— nũ iaketãyã
MAT.26.23	Jesusũ nuku yuikĩ:
MAT.26.23	—Na habias kẽtxaki ebetã misi pukushũ mã piaitunã, hatũ ea hatu atximai kaikiki. 
MAT.26.24	Haska ekiri kenenibu txibaĩ matũ Hutxi Kayabi Iuwa ẽ haskai mawai kaii. Hakia ha hunĩ ea hatu atximai kairã, pemahairaki! Haskakẽ ha huni kaĩyãma inirã, pepakeanaii— nuku waya
MAT.26.25	Jesus hatu atximai kabiakatsi Judasĩ beparãkĩ yukakĩ:
MAT.26.25	—Yusĩnaã, habia ẽ eamẽkaĩtsa?— aka
MAT.26.25	Jesusũ yuikĩ:
MAT.26.25	—Hawaikika! Habiari mĩ yuiaii— akaya
MAT.26.26	nũ piaibũ Jesusũ misi betsa tsumashũ Deus kuxipa yukatã tũketã inãkĩ nuku yuikĩ:
MAT.26.26	—Na misi betsarã, ẽ nami keskaki. Bibaũkĩ pikãwẽ— nuku wa ture betsa bitã metesh atãkĩ nũ pibaunaibũ
MAT.26.27+MAT.26.28	hanushũ kẽtxa vinho mata tsumashũ Deus kẽwãriatã nuku inãkĩ yuikĩ:
MAT.26.27+MAT.26.28	—Yura itxapa merabewakĩ hatũ txakabu Deus hatu buamai ẽ mawaya ẽ himi ea ikũwaĩbu hatu dasibi habashũshanikiki. Na vinho ẽ himi keskaki, hawẽ ẽ yubakai bena xinãmatirã, akãwẽ— nuku wa bitã tusa nũ nushabaunaibũ
MAT.26.29	—Ikũ ẽ matu yuiaii. Ẽ Epa Deusbe shanẽ ibui ẽ ana huriama na uva vinho ẽ ana matubetã ayuama ishanaii. Abaũkãwẽ— nuku waya
MAT.26.30	habianuari Salmos Davĩ keneni betsa betsapa nukũ huiwẽ nawai menetã hanua ma Judasĩ nuku pashkabaĩkẽ Oliveiras Mati anu nuku iyushũ 
MAT.26.31	Jesusũ nuku ana yuikĩ:
MAT.26.31	—Hawẽ hãtxa yuishunika ekiri Deusũ yuikĩ: “Txashuwã hatũ mekenika ẽ tenãyã hawẽ txashuwã datei pashai keyushãkanikiki”, aka nĩkatã kenenikẽ na habia mexutiã habiaskariai matu dasibibũ ea xinãma mã ea henebaini pashariaii, txashuwã keskairã. 
MAT.26.32	Hakia ea tenãbiabu ana bestẽtã hanu matuki nukunũ ika bebũkiri Galiléia anu ẽ matu kashũshanaii— nuku waya
MAT.26.33	Pedrõ yuikĩ:
MAT.26.33	—Miwẽ datei dasibi pashai keyuaibũ eãnã, ẽ mia hawa henekĩ putamaki— ikaya
MAT.26.34	Jesusũ Pedro yuikĩ:
MAT.26.34	—Haskamaki. Txanima ẽ mia yuiaii. Na habia mexu merã takara keuriamakẽ: “Ẽ ha unãmaki”, iki dabe inũ bestiki eki dakekĩ mĩ yui kaii— aka
MAT.26.35	nĩkamas hãtxa kuxipawẽ Pedrõ ana yuikĩ:
MAT.26.35	—Haskamaki. Ẽ mibe mawabiai kai haskai ẽ miki dakeamaki— ikaya
MAT.26.35	nũ hawẽ tsuma dasibibũ xinãma habiaskasri nũ yuirianibuki.
MAT.26.36	Hanua Jesus nũ hawẽ tsumabube kai mibã shuku betsa hawẽ kena Getsêmani mixkiwẽ kenenibu anu hikitã nuku yuikĩ:
MAT.26.36	—Nenu habianu tsauyukãwẽ, ẽ Deusbe hãtxai kairã— ikaĩkĩ
MAT.26.37	Pedro inũ Zebedeũ bake dabe Tiago inũ João besti iyui kai punu nuka hawẽtxaĩs huĩti meteshekei niti itã 
MAT.26.38	hatu yuikĩ:
MAT.26.38	—Ẽ yurawẽ mawakĩ ẽ matu shunũbaĩshanai xinaĩ ẽ punu nukahairaki. Na habianushũ ushama ea manakãwẽ— hatu wabaini
MAT.26.39	hanua kai txaima ka beuwa maiki beti ishũ Deus yukakĩ:
MAT.26.39	—Ẽ Epa Deusuũ, hamapai dasibi mĩ atiru ẽ unaiĩ. Hau ea tenãyamanũbũ mĩ hatu nematirubia haska ẽ xinaĩwẽ akama mĩ xinã bestiwẽ ea ashãwẽ— atã
MAT.26.40	hanua hawẽ tsuma dabe inũ besti anu txĩtũkirã ushabuki nukutã hatu datekĩ Pedro yuikĩ:
MAT.26.40	—Hawai mã ushamẽ? Ushama hora bestitxai beru mestẽwãtã mã ea manatirumamẽ? 
MAT.26.41	Txanima matũ xinã pebia matũ yura babuwẽ taea mã punu nukaya matuki txakabu hikia mã kaneyamanũbũ Deusũ hau matu merabewanũ ushama habe hãtxakãwẽ— hatu awani
MAT.26.42	ana Deusbe hãtxai kashũ yuikĩ:
MAT.26.42	—Ẽ Epa Deusuũ, ẽ yumãyamanũ ea unãti wakĩ mĩ henekatsi ikamarã, peki. Mĩ xinãnẽ besti ea ashãwẽ— atã
MAT.26.43	ana hua ma usha paẽ hatu atxia ushabuki nuku wani 
MAT.26.44	hawa hatu yuiama ana txĩtũkaĩ Deusbe hãtxai kashũ habias hãtxa yuitã 
MAT.26.45	hanua hawẽ tsumabu anu ana hushũ hatu yuikĩ:
MAT.26.45	—Haskaira mã usha nĩkama usha bestia mã huĩrukũsi ikanai? Uĩkãwẽ. Ẽ Deusũ bake matũ Hutxi Kayabi Iuwa huni txakabubũ ea atxi bei ma kemakanikiki. 
MAT.26.46	Benirikãwẽ, nũ kanunã. Ea hatu atximai hatube ma huikiki— hatu wai
MAT.26.47	Jesus hãtxa meneriamakẽ Deusbe nukunabu hãtxashunika shanẽ ibubu inũ mae shanẽ ibubu betsabũ hatu yunua huni itxapa nupe txaipayabu inũ kuxati hiyabube Jesusũ 12 tsuma betsa Judas Iscariotẽ hatu iwekĩ 
MAT.26.48	Judasĩ bebũkiri hatu yubakĩ yuikĩ:
MAT.26.48	—Ha ẽ tãtsu akairã, haki. Atxishũ iyukãwẽ— hatu abirãshuwẽ taeshũ
MAT.26.49	Judas Iscariotes Jesuski nukutuxikĩ yuikĩ:
MAT.26.49	—Yusĩnaã, ẽ miki ma nukuyuaii— iwanã, tãtsu akaya 
MAT.26.50	Jesusũ yuikĩ:
MAT.26.50	—Peki, ẽ haibuũ. Ea haska wanũ ika mĩ hatube yubakakiranairã, ea hatu amariwe— akaya —Hakiaki. Akãwẽ— ibaĩ atxiaibũ
MAT.26.51	Jesusũ tsuma betsã hatu mepãmanũ ika naxui ikaĩ hawẽ nupe txaipa sitã Deusbe nukunabu hãtxashunika shanẽ ibuhairatũ tsuma mapeshpaikĩ maebaĩ pashteaya 
MAT.26.52	Jesusũ hawẽ tsuma nemakĩ:
MAT.26.52	—Ana hatu meama mĩ nupe ana hawẽri usũwẽ. Tsuabura nupe txaipawẽ detenameaibu habiawẽri mawashãkanikiki. 
MAT.26.53	Na ea eska waibu ẽ Epã hau ea merabewanũ ẽ yukaya samama hawẽ nai tsumabu 12.000 ea merabewamai hawaira niri ibirã ea ashũtirubu mĩ unãmamẽ? 
MAT.26.54	Hakia Deusũ haska waya hawẽ hãtxa yuishunikabũ ekiri keneama iniburã, ea haska wabuma ikeãkanaii— iwanã,
MAT.26.55	mapuabu uĩkĩ hatu yuikĩ:
MAT.26.55	—Uatiã shaba tibi Templo hemaĩtĩ anushũ ẽ matu yusĩkubainai mã ea shabakabi atxiama ikubaĩxinabuki. Haskai natiã mexu merã yumetsu atximisbu xinaĩ hawẽ deteti nupe txaipaya inũ hawẽ kuxati hiya mã bekãshumẽ? 
MAT.26.56	Eskawẽ taea mã ikaii. Deusũ hãtxa bebũkiri ekiri kenenibu haska yuiniwẽ taeshũ mã ea atxiaii— hatu waya hanua dasibi nũ hawẽ tsumabu datekĩ Jesus besti henebaini pashai nũ hunei keyubainaibũ
MAT.26.57	hanua atxitã iyukĩ Deusbe nukunabu hãtxashunika shanẽ ibuhaira Caifásĩ hiwe anu hanu mae yununika shanẽ ibu betsabu inũ, Deusũ hãtxa kenenibu yusĩnanãmisbu habu dasibibu habu dukũ bua itxa maniabu anu Jesus iyukĩ hanu bitxiaibũ 
MAT.26.58	hanua Pedro datei benãta kakĩ txibãkubaina Caifásĩ hiwe hemaĩtĩ mixki kenebaunibu anu hikiriatã haska wakanimẽkaĩ? uĩnũ ika Templo mekenikabube tsaushũ uĩayã
MAT.26.59	hanushũ Deusbe nukunabu hãtxashunika shanẽ ibubu inũ Sinédriobu dasibi itxashũ Jesus hau tenãnũbũ hakiri txakabuhaira yuiaibuwẽ txani hãtxa ikũ keska watã hawẽ unãti watã tenãkatsi benai maniabũ 
MAT.26.60	huni betsa betsapabũ hakiri txani txitebiakĩ hakia huni dabetũ habias txani yuiabumakẽ atimas huni daberi haki txani txakakĩ 
MAT.26.61	yuikĩ:
MAT.26.61	—Nukũ nĩkakinã, Jesusũ eska yuiai nũ nĩkaxinaki. Matu yuinũ: “Na mixki Templo hunibũ anirã, tekekĩ purekĩ keyutã usha dabe inũ besti kaya hunibũ akamakẽ ana ẽ benishanaii”, ikai nũ nĩkaxinaki— hatu wabu
MAT.26.62	haska waibu nĩkabaikĩ Deusbe nukunabu hãtxashunika shanẽ ibuhaira Caifás namakis dasiabube tsauwa benitã nishũ Jesus yukakĩ:
MAT.26.62	—Na hunibũ mikiri txakabu yuiaiburã, miarã, haskai mĩ hatube kemanameamamẽ?— aka
MAT.26.63	Jesus pes hawa yuiama nikẽ Deusbe nukunabu hãtxashunika shanẽ ibuhairatũ ana yuikĩ:
MAT.26.63	—Deus hiweatũ mia nĩkaya hau mĩ txanitxakayamanũ ẽ mia yunuai, ikũ nuku yuiwe. Habia mĩ miamẽ ikairã, mĩ Deusũ bake nukũ mekenã Messias Cristorã?— aka
MAT.26.64	Jesusũ yuikĩ:
MAT.26.64	—Habiari mĩ yuiaii. Hamẽ eã ẽ mia yuiairã, ẽ Epa Deus kuxipahairatũ yusiuri ẽ tsauwa matũ Hutxi Kayabi Iuwa nai kuĩwẽ ẽ huai mã ea uĩshanaii— akaya
MAT.26.65	Deusbe nukunabu hãtxashunika shanẽ ibuhaira haki sinatahairakĩ hawẽ tima tari uxnitã yuikĩ:
MAT.26.65	—Deus itxaikiki. Ana hatira hãtxai ẽ nĩkakatsi ikamaki. 
MAT.26.66	Na haska hãtxayarã, haskara hakiri mã xinaĩ?— hatu wa
MAT.26.66	habũ yuikĩ:
MAT.26.66	—Deus ma itxawẽ taeshũ hau tenãnũbũwẽ— iake iaketã
MAT.26.67	itxakawakĩ taewakĩ betsabũ besuki kemu mitxukĩ kuxaibũ betsabũri tãpais akĩ 
MAT.26.68	kashe wakĩ yuikĩ:
MAT.26.68	—Mĩ Deusũ Messias Cristorã, tsuã mia kuxaimẽkaĩ? unãtã nuku yuiwe— akaibũ
MAT.26.69	hanua hemaĩtĩ anu Pedro tsauwa shanẽ ibu dayashũmis aĩbu betsã betxitã yuikĩ:
MAT.26.69	—Miarã, Jesus Galiléia anuabe mĩ nimiski. Ẽ mia unaiĩ— aka
MAT.26.70	Pedrõ parãkĩ habube itxabu bebũshũ yuikĩ:
MAT.26.70	—Haskamaki. Ha mĩ hari yuiairã, ẽ ha unãmaki— abaini 
MAT.26.71	hanu hemaĩtĩ kenekawana hikiti shui anu ka nikẽ aĩbu betsãri hanu nia uĩkĩ hatu yuikĩ:
MAT.26.71	—Ha hunirã, Jesus Nazaré anuabe nimiski— hatu waya
MAT.26.72	hanushũ Pedrõ ana hatu yuikĩ:
MAT.26.72	—Haskamaki. Deusũ ea kupitiruwẽ taea ẽ txani txakamaki. Ha hunirã, ẽ ha unãmaki— hatu wa
MAT.26.73	hanua habianu manishũ betsabũri Pedro uĩriakĩ haki kemashũ yuikĩ:
MAT.26.73	—Ikũki. Galiléia anuabu mĩ hawẽ hãtxaki. Mĩ Jesusũ tsuma betsaki. Hari mã hãtxamisbĩ nũ mia nĩkai— akabu
MAT.26.74	hanushũ Pedrõ hatu ana parãkĩ yuikĩ:
MAT.26.74	—Ha huni mã yuiairã, ẽ ha unãmahairaki. Ẽ txani txakayarã, hau Deusũ ea kupinũwẽ— hatu waya
MAT.26.74	hakimamari takara keuai 
MAT.26.75	nĩkatã haska Jesusũ Pedro yuikĩ: “Dabe inũ bestiki: ‘Ẽ ha unãmaki’, akĩ takara keuriama mĩ yuishanaii”, abirana Pedrõ xinaĩ tashnikaĩ kashatxakayamanikiaki.
MAT.27.1	Hanua penaya Deusbe nukunabu hãtxashunika shanẽ ibubu inũ judeu shanẽ ibu betsabu itxa haska wakĩ Jesus tenãtikiri yubakashũ 
MAT.27.2	Jesus meneshshũ Romano shanẽ ibu Pôncio Pilatos anu iyuaibũ
MAT.27.3	Judasĩ hatu atximabirana Jesus tenãkatsi ikaibu uĩkĩ unãkĩ xinaĩ hawẽ nuikĩ ha 30 pei heshe Deusbe nukunabu hãtxashunika shanẽ ibubu inũ shanẽ ibu betsabũ inãxinabu ana hatu inanũ, iwanã, 
MAT.27.4	hatu yuikĩ:
MAT.27.4	—Jesus huni pepabiakẽ hau mã tenãnũ txakabu xinãkĩ ẽ matu atximaxinaki. Na pei mã ea inãxinarã, ẽ ana haska hayakatsi ikamaki— hatu wa
MAT.27.4	hawẽ pei ana bikatsi ikama habũ Judas yuikĩ:
MAT.27.4	—Mĩ txakabuxina nũ hawẽ nuiamaki. Mĩ nuku haska wamaxinarã, minaki— akabu
MAT.27.5	hanua huĩti nixmahairai keyutã hanu Templo hikiti shui sheshekaiã nitã ha pei heshe putakĩ sa atã kaĩkaini ka dispiwẽ tenesheketã dunua mawanikiaki.
MAT.27.6	Ha pei heshe sa abaina Deusbe nukunabu hãtxashunika shanẽ ibubũ tupitã yuinamei:
MAT.27.6	—Na peiwẽ huni atxixĩshũ nũ hatu tenãmai kaiwẽ taeshũ Deus kẽwãkĩ hanu inãkuĩti bauki nũ haska haki nanetirumaki, ha pei himiwẽ iruma keskarã— itã
MAT.27.7	hawẽ hawa haska wanãshãpa? ika yuinamei yubakakĩ xinãtã Jerusalém anu bai bea mawabu meribi hanu hatu maiwati wanũ, iwanã, mai kẽti wanikã bai ha 30 pei heshewẽ bikĩ ibu wanibukiaki. 
MAT.27.8	Haska wanibu na habiatiãri kenakĩ: “Himi Baiki”, nũ wamiski. 
MAT.27.9+MAT.27.10	Haska Deusũ hãtxa yuishunika Jeremiasĩ bebũkiri hatu yuikĩ: “Habũ 30 pei heshe bishũ mai kẽti wanikã bai bikĩ haska Israelbũ hawẽ karu yubaxina hawẽ pakakĩ ibu washãkanikiki, akĩ Deusũ ea yuia ẽ matu yuishuki”, hatu washũ keneniki. Habiaskari kaneama menekĩ Judasĩ peiwẽ bai bikĩ ibu wanibukiaki.
MAT.27.11	Hanua Romano shanẽ ibu Pilatos anu Jesus iyuabu kaĩkirã tsaushũ yukakĩ:
MAT.27.11	—Miarã, mĩ judeu shanẽ ibubu binu keyuamẽ?— aka
MAT.27.11	Jesusũ yuikĩ:
MAT.27.11	—Hawaikika! Habiari mĩ ea yuiaii— akaya
MAT.27.12	Deusbe nukunabu hãtxashunika shanẽ ibubu inũ shanẽ ibu betsabũ hakiri yuikĩ txani tibi txiteaibũ Jesusũ hawa yuiama nikẽ 
MAT.27.13	Pilatõs ana yukakĩ:
MAT.27.13	—Ha mikiri betsa betsapa txakabu yuiaiburã, mĩ hawa nĩkamamẽ?— aka
MAT.27.14	Jesusũ hawa hãtxa betsa yuiama nikẽ:
MAT.27.14	—Habaa! Haskai hãtxamamẽ? —itã Pilatos harakiri xinãtimawa
MAT.27.15	Romano soldadobũ hatu atxishũ bitximabu bari tibi ha Páscoa nawaibutiã hau bestitxai tashninũ ha Romano shanẽ ibu Pilatõs beyawẽ taeshũ maẽ katuaya hatu kaĩmashũpakemiskẽ 
MAT.27.16	habiatiãri huni betsa detenameti unã keyuai Barrabás atxishũ bitximabũ 
MAT.27.17+MAT.27.18	hanua Deusbe nukunabu hãtxashunika shanẽ ibubu Jesuski txani txakai haki sinatakĩ haska washũ maematima maemanũ ishũ iyuabu Pilatõs unãkĩ mae anua dasibi itxabu hatu yukakĩ:
MAT.27.17+MAT.27.18	—Haratu mã abuai, ha ẽ matu tashnimashunairã? Barrabásmẽkaĩ? Jesus Deusũ Katua Messias kenamisburaka?— hatu wai 
MAT.27.19	hanu Pilatos governador tsauti anu tsauriakẽ hawẽ aĩnẽ hãtxa bumakĩ yuikĩ:
MAT.27.19	—Jesuswẽ taea ẽ nama txakaxinaii. Haskawẽ taeshũ ha huni pepa hawa hatubetãs hakiri txakabu yuikĩ hawa yunuyamawe— aka hushũ hawẽ tsumapã yuishũbiaya
MAT.27.20	Pilatos nĩkamama hune Deusbe nukunabu hãtxashunika shanẽ ibubu inũ shanẽ ibu betsabũ yurã kaiã Jesuski hatu sinatahairamakĩ yunukĩ:
MAT.27.20	—Barrabás hau nuku tashnimashũtã Jesus hau hatu tenãmanũ yunukãwẽ— hatu waibu mae anuabũ nĩkaibũ 
MAT.27.21	Pilatõs ana hatu yukakĩ:
MAT.27.21	—Ha huni daberã, haratu mã abuai? hawa meama ha ẽ matu tashnimashunairã— hatu wa
MAT.27.21	habũri Pilatos yuikĩ:
MAT.27.21	—Barrabás nuku ashũwẽ— iake iakeaibũ
MAT.27.22	Pilatõs ana hatu yukakĩ:
MAT.27.22	—Jesus Messias Cristo kenamisburã, harã, haska wapa?— hatu wa
MAT.27.22	dasibibũ yuikĩ:
MAT.27.22	—Cruzki nuku mastashũwẽ— iake iakeaibũ
MAT.27.23	ana Pilatõs hatu yukakĩ:
MAT.27.23	—Natunã, hawa txakabuwaxinamẽ?— hatu wa
MAT.27.23	ana unãshubima hãtxa kuxipawẽ yuikĩ:
MAT.27.23	—Cruzki nuku mastashũwẽ— hawẽtxaĩs ikaibũ
MAT.27.24	Pilatõs hãtxa hawa nĩkama ana keketikubainaibũ habũ xinã hatu mae wamatiruma Pilatõs unãkĩ hatu unãti wanũ, iwanã, hawẽ soldado yunua ũpash beshuã yurã kaiãnẽ berubi mepanukĩ hatu yuikĩ:
MAT.27.24	—Na huni pepa ẽ hatu tenãmakatsi ikama matu unãmanũ ika ẽ mepanuaii. Matũ mã haska yunuai bestiwẽ taea mawatiruki— hatu wa
MAT.27.25	ha yura dasibibũ yuikĩ:
MAT.27.25	—Peki. Nuku inũ nukũ bakebũ nũ yunuaiwẽ besti hau mawanũwẽ— akabu
MAT.27.26	hanushũ Pilatõs hatu daewakĩ Barrabás hatu tashnimashũtã Jesus hatu kuxa kuxa amatã hau hiki mastatanũbũ hawẽ soldadobu yunua
MAT.27.27	hanushũ shanẽ ibu Pilatõs hiwe ewapa hemaĩtĩ anu soldadobũ Jesus iyushũ soldado habus haki shukui keshebaũtã 
MAT.27.28	hanushũ Jesusũ tari pekatã kashe wakĩ shanẽ ibũ bemakia tari taxihaira Jesus sawematã 
MAT.27.29	hanua musha maiti washũ maimatã hawẽ mekẽ yusiuri hi siri hawẽ shanẽ ibũ mestẽti keska tsumamatã hanua haki kashei ha bebũ dãti itã yuikĩ:
MAT.27.29	—Judeu shanẽ ibu kayabirã, mĩ miaki— atã atãkĩ
MAT.27.30	haki kemu mitxukĩ habias hi siri tsumamabuwẽ makux makux atã 
MAT.27.31	kashe wai haki beyusi keyutã bemakia tari taxihaira pekatã hawẽ tari kayabis sawemabaĩkĩ cruzki mastanũ, iwanã, haki mastai kanũ, iwanã, cruz iamatã sharamabaĩkĩ iyuaibũ
MAT.27.32	hanua huni betsa Simão hawẽ mae Cirene anua huaiki nukushũ Jesusũ cruz hau iashũyubainũ soldadobũ yunua iashũbainaya
MAT.27.33	Gólgota anu Jesus hari iyukĩ mapematã, haska yuirã, Bushka Shau Mati anurã, 
MAT.27.34	vinho isĩ nemati dau muka husia amabu metã danãkĩ akamakẽ
MAT.27.35	hanushũ cruz beshuki Jesus mastashũ nitxĩtã hanushũ soldadobũ hawẽ beyustiwẽ maemanãkĩ hawẽ tari pashkanũ iwanã: “Tsuã dukũ hawẽ tari bimẽkaĩ? Akãwẽ”, ikĩ Jesusũ tari pashkakĩ menetã 
MAT.27.36	hanua hau mawanũ Jesus keshea tsaushũ uĩaĩbũ 
MAT.27.37	habiatiãri hawẽ unãti hi besha tuashki kenekĩ: “Narã, judeubũ Shanẽ Ibu Jesuski”, Pilatõs aka bushũ Jesus mamaki mastariabũ
MAT.27.38	habianuri habe huni yumetsu daberi cruz dabeki mastashũ betsa hawẽ yusiuri nitxĩshũ betsa hawẽ yusmauri akabũ 
MAT.27.39	hanua huni betsabũ itxakĩ daĩbaini buri buri ikĩ 
MAT.27.40	yuikĩ:
MAT.27.40	—Uĩwẽ. “Deus kẽwãti mixki Templo tekekĩ purekĩ keyutã shaba dabe inũ besti kaya ẽ ana benishanaii”, mĩ ixiãki. Mĩ ha kuxipa hayarã, haska mĩ Deusũ bakemẽkaĩ ha cruz anua mimebi pashai buturiwe, mawamarã— akaibũ
MAT.27.41	Deusbe nukunabu hãtxashunika shanẽ ibubu inũ, Deusũ hãtxa kenenibu yusĩnanãmisbu inũ, judeu shanẽ ibu betsaburi Jesuski kashekĩ yuikĩ:
MAT.27.42+MAT.27.43	—Huni betsabu merabewabiamis hamebi pashatirumaki. Haskakenã, haska Israelbũ Shanẽ Ibu Cristo kayamẽkaĩ cruz anua butuai uĩkĩ na habiatiã nũ ikũwãtiruki. Deus ikũwaĩ hakiri hãtxakũkaĩxinaki. Natiãri Deus benimakĩ hau merabewanũwẽ, pashawakinã, haska waya nukũri nũ ikũwaĩnã— ikaibũ
MAT.27.44	huni yumetsu dabe habe mastabũri Jesus itxarianibukiaki.
MAT.27.45	Hanua bari mananãbibiakẽ bari nuka mexua itsa daka manaibũ ma bari nai putxinĩ dakakẽ bepenakainaya 
MAT.27.46	habiatiãri Jesusũ hui kuxipawẽ yuikĩ:
MAT.27.46	—Elí, Elí, lemá sabactâni?— ikirã huni kuĩ hãtxarã, “Ẽ Deusuũ, ẽ Deusuũ, haskakĩ mĩ ea heneamẽ?” ikaya
MAT.27.47	ha namã hatiri mapushũ betsabũ nĩkatã yuikĩ:
MAT.27.47	—Nĩkakãwẽ, Deusũ hãtxa yuishunika Elias kenaikikirã— ikaibũ
MAT.27.48	hanua ha namã mapuabu betsa kuxikirã hanu hawẽ tsiniti vinho muka pu atã tawaki ustãshũ beshũ amanũ, iwanã, sanãshunaya 
MAT.27.49	betsabũ nemakĩ yuikĩ:
MAT.27.49	—Haska wama heneyuwe, Eliasĩ butekĩ pashawayuimẽkainã— akaibũ
MAT.27.50	hanua Jesus ana unãshubima bis itã mawaya 
MAT.27.51	habiatiãri Templo merã tari dĩtu wakĩ kebẽnibu hamebi manaũria dis iki keyuaya mai patxa sakuaya mixkipãwã bepunibu maei dabekeaya 
MAT.27.52	hanua hanu maiwati tãpe shabakabiaya habũ Deus ikũwaĩ mawanibu Deusũ hatu bestẽwã 
MAT.27.53	Jesus bestẽriamawẽ taea habu dukũ kaĩbaini Jerusalém ha mae meribi anu hikiabu hanushũ yura itxapabũ hatu uĩnibuki.
MAT.27.54	Hanua Romano capitão inũ habũ Jesus mekekĩ mai patxa sakui betsa betsai uĩ datehairakĩ yuikĩ:
MAT.27.54	—Ikũ kayaki. Na hunirã, Deusũ bakeki— ikaibũ
MAT.27.55+MAT.27.56	hanua aĩbuaibũ Galiléia anushũ duawakĩ Jesus txibãmisbu Maria Madalena inũ Tiago inũ Josẽ ewa Maria betsa inũ Zebedeũ huni bake dabetã ewari Jesus mawai habu benãta nishũ uĩrianibuki.
MAT.27.57	Hanua ma bari kaya judeu betsa mabu pai paimaya hawẽ kena José Arimatéia anua kaĩnitũ Jesus ikũwãkĩ txibãkubaĩxinatũ 
MAT.27.58	ana hawaki dateama Pilatos anu kashũ Jesus maiwakatsi hawẽ yura yuka hau Josẽ butetã butanũ Pilatõs haska yunua 
MAT.27.59	kashũ Josẽ hawenabubetã butetã tari hushupawẽ dayabutã buaibũ 
MAT.27.60	aĩbu dabetã hatu txibaĩbũ hawẽ yura bakebaĩkĩ bukĩ hawẽ bai neki mixki kini bena hatu amaima anu Jesus datãtã mixki beputi ewapawẽ beputã buaibũ 
MAT.27.61	habianuri Maria Madalena inũ Maria betsa maiwati tãpe anu ha bebũ niti ika tsaushũ dasibi uĩnibukiaki.
MAT.27.62	maiwaxinabu judeubũ huĩrukũtitiã Deusbe nukunabu hãtxashunika shanẽ ibubu inũ fariseubu Pilatos anu habe hãtxanũ ika bua itxashũ 
MAT.27.63	yuikĩ:
MAT.27.63	—Shanẽ ibuũ, ha huni txani txakakĩ mawariama hãtxai nũ nĩkamisrã: “Mawa shaba dabe inũ besti kaya ẽ ana bestẽshanaii”, ixiã nuku yuixinabu nũ xinaiĩ. 
MAT.27.64	Haskawẽ taeshũ shaba dabe inũ besti binuriama maiwaxinabu hau kesheshũ meke pewanũbũ mĩ soldadobu yunuwe. Mĩ hatu haska wamamakẽ mexu merã hawẽ tsumabu beshũ hawẽ yura hune tsekabaĩ butã txipu yurã kaiã yuikĩ: “Nukũ Shanẽ Ibu ma nuku bestẽshũ kaĩxinaki”, iwanã, dasibibu hatu parãtirubuki. Haska wakĩ hawẽ txani hãtxa hatu pikumatirubuki— akabu
MAT.27.65	Pilatõs hatu yuikĩ:
MAT.27.65	—Na soldadobu mã hayaki. Maturi maiwaxinabu anu hatube bushũ hatu pewamatãkãwẽ, hau haska yumetsuyamanũbunã— hatu wa
MAT.27.66	bushũ hawẽ beputi mixkiki huni betsã bepeã unãti xarawakĩ hawẽ unãti dispiki tsamĩtã pũtekĩ beweshetã hau mekekĩ uĩnũbũ soldadobu yunukĩ keshematã benibukiaki.
MAT.28.1	Hanua ma sábado huĩrukũti binukainaya penai taeaya domingotiã Maria Madalena inũ Maria betsa maiwaxinabu anu bushũ 
MAT.28.2	uĩaĩbũ mai patxa sakuaya habiatiãri Deusũ nai tsuma maiwati tãpe anu butushũ mixkiwẽ bepuxinabu bepẽtã hamamaki tsauwa 
MAT.28.3	hawẽ yura kana bakai keska txashai hawẽ tari hushupahaira hushu pũte pũte ikai 
MAT.28.4	soldadobũ uĩ datei saki saki iki tĩ ika mawa keska tsistibaĩbaina maniabũ 
MAT.28.5	hanushũ nai tsumã aĩbu dabe beabu yuikĩ:
MAT.28.5	—Jesus mastaxinabu mã benai hua ẽ unaiĩ. Dateyamakãwẽ. 
MAT.28.6	Haska bebũkiri matu yuixina keskai ma bestẽkainaki. Ana nenumaki. Hanu datãxinabu hikishũ uĩ 
MAT.28.7	bekãwẽ. Uĩbaini bushũ hawaira na hãtxa hawẽ tsumabuki txanikĩ: “Jesus mawaxinarã, ma bestẽkainaki. Matu bebũkiri Galiléia anu kashuĩkiki. Haria matube ana itxai benai kaikiki. Hari bushũ uĩritãkãwẽ”, akĩ hawẽ tsumabu hatu yuiritãkãwẽ. Haska bestiki, hãtxa ẽ matu beshuãnã— hatu wa
MAT.28.8	aĩbu dabe maiwati tãpe anua uĩtã datei tashnibaini benimatxakayamai kuxibaini hawẽ tsumabu yui buaibũ 
MAT.28.9	Jesus hatuki nukui hatu betxãkametã hatu hãtxa wa aĩbu dabe haki nukushũ Jesus kẽwaĩ dãti ishũ hawẽ tae hutsũrabeabu 
MAT.28.10	Jesusũ hatu yuikĩ:
MAT.28.10	—Dateyamakãwẽ. Ẽ betsabu hau Galiléia anu bunũbũ ea hatu yuishũritãkãwẽ. Harishũ habũri ea uĩ bukanikiki— hatu wa
MAT.28.11	aĩbu dabe buaibũ Jesus maiwaxinabu soldadobũ kesheabu hatiri Jerusalém anu bushũ haska uĩkãshu Deusbe nukunabu hãtxashunika shanẽ ibubuki txaniaibũ 
MAT.28.12	hanua habu shanẽ ibu betsabube hãtxai bua haska wakĩ yurã kaiã parãtirubu yubakatã soldadobu pei mirima inãkĩ 
MAT.28.13	hatu yuikĩ:
MAT.28.13	—Hari mã hatu yuikubaĩtanũ matu yuinũ nĩkakãwẽ: “Mexu merã nũ ushakẽ hawẽ tsumabu beshũ hawẽ yura yumetsubainabuki”, 
MAT.28.14	mã ikaya Pilatõs haska nĩkatã hau matu kupiyamashanũ nuku nũ habe hãtxakĩ nũ matu yui pewashũshanaii— hatu wa
MAT.28.15	hanushũ soldadobũ pei bitã haska hatu yuishukiri habu txaniakeakenibu na habiatiãri judeubũ habiaskari hatu yuikubaĩmisbuki.
MAT.28.16	Hanua nũ hawẽ 11 tsumabu Galiléia anu mati betsa anu haska Jesusũ nuku yunuxina anu kashũ 
MAT.28.17	Jesus betxitã ikũwaĩ ha bebũ dãti itã kẽwaĩbũ hatiritũ xinã txãkãma kẽwãma huĩti kuxikĩ kẽwãbumakẽ 
MAT.28.18	Jesus nukuki kematã nuku hãtxa wakĩ yuikĩ:
MAT.28.18	—Hawẽ kuxipa ea inãkĩ hawara nai anua inũ hawara mai anua mekekĩ ẽ yunukubaĩshanũ Ẽ Epã ea Shanẽ Ibu waniki. 
MAT.28.19	Haskawẽ taeshũ matu yununũ nĩkakãwẽ. Kakũkaũkĩ dasibi ẽ matu yusĩmis nawa betsa betsapa shukuabu tibi yusĩriakĩ ẽ tsumabu ea hatu washũkubaĩshãkãwẽ. Hanushũ ea ikũwãkĩ hawenabu hau hatu unãti wamanũbũ Epa Deus inũ ea hawẽ bake inũ hawẽ Yushĩ Pepa kena dayuikĩ hatu naximakubaĩshãkãwẽ. 
MAT.28.20	Hatu haska wakĩ haska ẽ matu yusĩmis hau habũri txibanũbũ dasibi hatu yusĩakeakeshãkãwẽ. Mã hatu haska waya earã, hanu na mai hirabi anu bari keyuriamatiã dasibi mã ea ikũwaĩbube dasitã bari tibi ẽ matu merabewapakeshanaii— nuku waniki.
MAT.28.20	Hatiski, nukũ Shanẽ Ibukiri ẽ hãtxa ikũnã.
MAT.28.20	Mateu
MRK.1.1	Ha dukũ bebũkiri Deusũ hawẽ bake Jesus Messiaskiri hatu yubani haska hawẽ kakape tashnimakĩ taewani matu yuinũ nĩkakãwẽ. 
MRK.1.2+MRK.1.3	“Naiurishũ Deusũ hawẽ bake yuikĩ: Mĩ kariama mia bebũ ẽ hãtxa yuishunika hau mikiri bebũkiri txanishanũ ẽ mia yunushũshanaii. Hatũ hanu tsua hiweabumanushũ hui kuxipawẽ hatu yuikĩ: ‘Nukũ Shanẽ Ibu nai anua matuki bayui ma kemaikiki. Matũ huĩtinĩ xinã pewarikãwẽ, bai kayatapia keska wakinã’, hatu wakĩ mia hatu yuishũshanikiki”,
MRK.1.2+MRK.1.3	ayama Deusũ hawẽ hãtxa yuishunika betsakiri haska yuini txipu Isaíasri haska Deusũ yuia nĩkatã hawẽ hãtxa yuishunika Isaíasĩ keneniki.
MRK.1.4	Hanua haska yuini keskai hari tsua hiweabumanu Naximanika João kaima hiwea tashnituxitã hatu yuikĩ: “Matũ xinã betsa watã matũ txakabu Deusũ hau matu buashũshanũ nĩkatã hawara txakabuwẽ mã benua hiwea henerikãwẽ. Matũ xinã maewatã mã ea uĩmaya ẽ matu naximashanaii”, iwanã, hatu yusĩkubainaya 
MRK.1.5	Judéia mai pakeanu hiweabu inũ Jerusalém mae ewapa anu hiweabu dasibi beshũ Joãonẽ hatu yusĩaĩ nĩkakĩ habũ ikũwãkĩ hatũ txakabu Joãoki txanikĩ hatũ txakabu henekatsi ikĩ xinã betsa waibu hawẽ unãti wakĩ Jordão hene anushũ Joãonẽ hatu naximapakekubainikiaki.
MRK.1.6	Hanua Joãonẽ tari inũ hawẽ pitikiri matu yuinũ nĩkakãwẽ. Camelo dani tima tari sawea inũ, bitxi nanesheketi sawea inũ, hawẽ piti pe beshmas txãpu inũ ni meranua buna batapa aki hiwekũkainikiaki. 
MRK.1.7	Hanushũ yurã kaiã hatu banabimakĩ:
MRK.1.7	—Shanẽ ibu kuxipahaira betsã ea binũa ea katxu dama hushanikiki. Haskawẽ taeshũ mawaira ẽ kuxipa hayamatũ kakaĩ ẽ hawẽ hawaumahairatũ hawẽ bitxi tae meshpũ tsitsaushũ pekashũkĩ akawakĩ ẽ duawatirumaki. 
MRK.1.8	Hamẽ eãnã, henewẽ besti ẽ matu naximakubainaii. Hakia hatunã, Deusũ Yushĩ Pepawẽ matu unãti wakubaĩshanikiki, naxima keska wakinã— akĩ Joãonẽ hatu yuikubainikiaki.
MRK.1.9	Ha haskaitiã Jesus hawẽ mae Nazaré Galiléia mai pakeanua kaĩkirani João anu ka Jordão hene anushũ Joãonẽ naximakĩ meneaya 
MRK.1.10	neshekei mapekekirãkĩ Jesusũ uĩayã nai uria Deusũ Yushĩ Pepa deiwã keska hamamaki butuaya 
MRK.1.11	nai urishũ Deusũ yuikĩ:
MRK.1.11	—Miarã, mĩ ẽ bakeki. Ẽ mia abukĩ katunirã, ẽ miwẽ benimahairaii— anikiaki.
MRK.1.12	Hanua hari tsua hiweabuma benãta yuinaka mese pianãbu anu Deusũ Yushĩ Pepatũ Jesus iyuxina 
MRK.1.13	40 dia Satanásã Jesus paranũ, iwanã, unãti wakeakeaya kakũkaũkĩ Jesusũ Satanás maemakubaunaya Deusũ nai tsumabũ merabewakubainibukiaki.
MRK.1.14	Hanushũ bitxiti hiwe anu João ma bitxixinabũ Galiléia mai pakeanu kashũ Deusũ kakapekiri Jesusũ hatu yusĩkĩ 
MRK.1.15	taewakĩ:
MRK.1.15	—Na habiatiã Deus ma nenu shanẽ ibuikiki. Haskakẽ mã Deuskiri txakabumis henetã ẽ kakape ekiri ikũwãkubaĩkãwẽ— hatu wanikiaki.
MRK.1.16	Hanua kai Galiléia iãnẽwã kesha Jesusũ ketãkubaini kakĩ baka neshenika dabe Simão inũ hawẽ betsa Andrẽ hatũ hisĩ ewapa pũteaibu hatu betxishũ 
MRK.1.17	Jesusũ hatu katukĩ yuikĩ:
MRK.1.17	—Ea txibãkãshũ matũ daya henekãwẽ. Mã haska dayamisburã, ana baka nesheama hakia mã baka neshemis keska wakĩ yurabu ẽ matu itxawamashanaii, hau ea ikũwãshanũbunã— hatu wa 
MRK.1.18	hanushũ hatũ shashu inũ hatũ hisĩ hatũ haibu betsa yunu keyutã hawaira henebaini Jesusbe buaibũ 
MRK.1.19	hanua Jesus ana ketãkubaĩkĩ Zebedeũ bakebu Tiago inũ Joãonẽ shashũshũ hatũ hisĩ taras ika hunukĩ kesheaibu betxishũ 
MRK.1.20	Jesusũ haturi katukĩ yuikĩ:
MRK.1.20	—Ea txibãkubaĩkãwẽ— hatu wa nĩkatã habianu hatũ ibu Zebedeube shashu namaki habũ merabewamisbube baxibaini Jesus txibaĩ burianibukiaki.
MRK.1.21	Hatu haska wabaina Jesusbe bui mae betsa Cafarnaum anu hikixinabũ sábado huĩrukũtitiã hanu itxamisbu anu Jesus hikishũ hatu yusĩaĩ 
MRK.1.22	Deusũ hãtxa kenenibu habũ hatu yusĩkĩ xinã txãkãwaĩsma keskama Jesus shanẽ ibu kayabi kuxipakĩ hatu yuiai yurabũ nĩkai e itã: “Haskamẽ?” iki benimakubainaibũ 
MRK.1.23	habianuri huni yushĩ txakabuya tsauwa yushinẽ unãshubima bis imakĩ 
MRK.1.24	yuimakĩ:
MRK.1.24	—Jesus Nazaré anuaã, haskai nuku anu mĩ hushumẽ? Nũ yushĩ txakabu nuku yamawanũ ika mĩ huaraka? Ẽ mia unaiĩ, mĩ Deusũ bake pepa meribirã— ikaya
MRK.1.25	yushĩ txakabu Jesusũ nemakĩ yuikĩ:
MRK.1.25	—Hanua haskama nesetã ha huni anua kaĩrikaĩtãwẽ— aka
MRK.1.26	ha huni anua yushĩ txakabu kaĩkaĩkĩ unãshubimahaira bis imatã mai pusamatã dushku imatã kaĩkainaya 
MRK.1.27	dasibibũ uĩ
MRK.1.27	—Habaa!— ike ikei yuinamekĩ yuikĩ: —Narã, yusĩa betsa hayaki. Shanẽ ibu keska kuxipahairaki. Hawẽ hãtxa paepaki, yushĩ txakabu shũska yunua nĩkai hawẽ datei kaĩkanikikirã— itã 
MRK.1.28	samama bui hakiri hatu banabimai txaniakeakeaibũ Galiléia mai pakeanushũ Jesuskiri kakaibu dasibibũ nĩkabaunibukiaki.
MRK.1.29	Hanu itxamisbu hiwe anua Jesus kaĩkaini Simão inũ Andrẽ hiwe anu Tiago inũ Joãobe buaibũ 
MRK.1.30	Simãonẽ dais aĩbu yuna tenei daka anu hikitã haska isĩ teneaikiri habũ Jesus yuiabu 
MRK.1.31	haki kemashũ metsũshũ benituxia hawẽ yuna damaĩtã benimakĩ hatu duawakĩ bawashũ hatu pimaya
MRK.1.32+MRK.1.33	hanua ma bari kai mexuaya dasibi ha mae anu hiweabu Simão inũ Andrẽ hiwe anu itxai bekĩ dasibi isĩ teneaibu inũ yushĩ txakabu hayabu Jesus anu iweaibũ 
MRK.1.34	isĩ betsa betsapa teneaibu itxapa shushawakĩ yushĩ txakabu itxapayari yurabu anua kaĩmapakenikiaki. Haska wakĩ yushĩ itxapatũ Jesus unaĩbuwẽ taeshũ Jesusũ hatu hãtxamamakĩ nemapakenikiaki.
MRK.1.35	Hanua ushaxini ma penabiai mexuyukẽ Jesus butukaina mae dapi benãta Deusbe hãtxai ka habe hãtxaya 
MRK.1.36	Simão bestẽkãwã hawẽ haibuaibubetã Jesus benabaũkĩ 
MRK.1.37	atimas haki nukutã yuikĩ:
MRK.1.37	—Dasibibũ mia benakanikiki— akabu 
MRK.1.38	Jesusũ hatu yuikĩ:
MRK.1.38	—Deusũ hãtxa yusĩbaunũ ika ẽ kaĩkirãxinaki. Haskawẽ taea mae betsa urama hanuri yusĩ burinãkãwẽ— hatu wabaini
MRK.1.39	Galiléia mai pakea dasibi anu kakũkaũkĩ hanu Deusũ hãtxa nĩkakatsis iki hanu itxamisbu hatũ hiwe tibi anushũ kakape yusĩkĩ yushĩ txakabu yurabu anua kaĩmakubaunikiaki.
MRK.1.40	Hanua huni hawẽ yuraki txami betsani Jesuski nukutã dãti ishũ yuikĩ:
MRK.1.40	—Ea kayawakatsis ikĩ mĩ ea kayawatiruki— aka 
MRK.1.41	hawẽ txamiwẽ datekĩ danãkĩ tsuã metsakatsi isbumabiakẽ Jesus hawẽ dabanã ikĩ meshũkaĩ mekĩ yuikĩ:
MRK.1.41	—Ẽ mia kaya waii— akaya 
MRK.1.42	hawẽ txami sakara iki dashnukui keyuaya 
MRK.1.43	Jesusũ nitxĩkĩ nemakĩ:
MRK.1.44	—Ẽ mia yuiai nĩkairawe. Hawara ẽ mia ashukiri tsua yuiyamayukubaĩtãwẽ. Hari dukũ kakĩ Deusbe nukunabu hãtxashunika mĩ yura mĩ ma kayashu uĩmatãwẽ. Haska mĩ ma kayashu hau dasibibũ mikiri unãnũbũ hawẽ hatu beparãbaĩkĩ habiaskari inãkuĩ Moisés yununi hatu anu buritãwẽ. Mĩ haska buaya mĩ kayashu habũ unãshãkanikiki— abia 
MRK.1.45	nĩkama kashũ haska Jesusũ ashũshu huneama tsuaburaki nukuakeakekaini dasibibuki txaniaya shabakabi hamapai mae anu Jesus ana hikitiruma hari tsua hiweabumanu besti niaketanaya mae tibi anushũ yurabũ Jesus uĩnũ ika “Hanimẽ?” iki yuka ibirã ibirani haki itxanibukiaki.
MRK.2.1	Hanua usha eskarabes hawẽ mae Cafarnaum anu Jesus katani hikiaya banabitã yuinamei: “Ma ana nenu hushukiaki”, ikaibũ 
MRK.2.2	yura itxapabu hanu bei haki shukui ana hani maputima hemaĩtĩ anu ika kai bestuabu ana harakiri tukuama mapuabũ Deusũ hãtxa hiwe uke merãshũ Jesusũ hatu yusĩayã 
MRK.2.3	huni yura babuni hawẽ baketiki daka huni dabe inũ dabetũ Jesus anu hawẽ dakatiki bakebirã 
MRK.2.4	hanu yurã kaiã shukuabuwẽ taea haska watã bitxibaĩ Jesus uĩmatima mai bawa hiwe sapa sheni mamaki inabaĩ hawẽ dakatiki hanu butenũ, iwanã, hanu beshpa wakĩ purekĩ shui watã hanu ha huni yura babuni Jesus anu buteaibũ 
MRK.2.5	haska hatũ xinã ikũhairawaibu unãkĩ huni yura babuni Jesusũ yuikĩ:
MRK.2.5	—Dateyamawe. Mĩ txakabuwẽ Deusũ mia kupikatsis ibiakĩ mã ea ikũwaĩwẽ taeshũ hau ana xinãyamanũ ẽ mia buashunaii— akaya 
MRK.2.6	hanushũ Deusũ hãtxa kenenibu yusĩnanãmisbu bestibu tsaushũ xinãkĩ: 
MRK.2.7	“Ha huni txakabuki. Nuku paraĩ Deus keskakatsi ikikiki. Deusũ besti hawẽ txakabu buatiruki”, ikaibũ 
MRK.2.8+MRK.2.9+MRK.2.10	hanushũ tsuã Jesus yuiamabia hatũ xinã unãkĩ Jesusũ hatu yuikĩ:
MRK.2.8+MRK.2.9+MRK.2.10	—Matunã, haskakĩ mã xinã txakai ikai? Haratu bikamamẽ, hawẽ txakabu buashunaraka? Hawẽ yura beniaraka? Ha dabe bikakẽ Deusũ besti atiruwẽ taeshũ haskakĩ mã xinãtxakai? Ẽ matũ Hutxi Kayabi Iuwa na mai anua ea ẽ hawẽ kuxipa hayatũ hawẽ txakabu ẽ buashũtiru mã unãnũ ẽ akai uĩkãwẽ— iwanã, huni yura babuni kaya wakĩ yuikĩ:
MRK.2.11	—Benitã mĩ dakati bui mĩ hiwe anu inũ kariwe— akaya 
MRK.2.12	hawẽ yura damestẽtã benikãwã hawẽ dakati bitã iabainaya mapubaunabũ uĩkĩ yuikĩ:
MRK.2.12	—Habaa! Tsuã haska waismaki. Hakia Deus pepahairatũ na huni ma kayawashuki— iwanã, Deus kẽwãnibukiaki.
MRK.2.13	Hanua ana iãnẽwã kesha anu Jesus ka haki yurã kaiã itxabu hatu yusĩbai 
MRK.2.14	hanua kakĩ Cafarnaum anushũ Romanobũ governo pei bishũmisbu hiwe anu Alfeũ bake Levi hawẽ kena betsa Mateu tsauwa Jesusũ betxituxitã yuikĩ:
MRK.2.14	—Ea txibãkubaĩwẽ— aka Levi benitã txibãkĩ taewabainaya
MRK.2.15+MRK.2.16	hanua txipu Jesus inũ hawẽ tsumabũ Levĩ hiwe anushũ piaibũ habianuri Roma shanẽ ibu pei bishũmisbu itxapa inũ habũ fariseubũ yusĩa nĩkaisbuma itxapabũ Jesusũ tsumabu habubetã piriaibũ Deusũ hãtxa kenenibu yusĩnanãmis fariseubũ Jesusũ habubetã piai uĩkĩ hawẽ tsumabu yukakĩ:
MRK.2.15+MRK.2.16	—Haskakĩ matũ yusĩnã pei bishunikabu inũ ha huni txakabũ nuku nĩkaisbumabetã pimẽkaĩ? Txakabuki— ikaibu 
MRK.2.17	Jesusũ hatũ hãtxa nĩkatã hatu yuikĩ:
MRK.2.17	—“Ẽ peki”, iwanã, xinaĩbu anu huni dauya kaismaki. Hakia isĩ teneaibu anu besti huni dauya kenabu kamiski. Haskakẽ: “Ẽ txakabuki”, iwanã, xinaĩbu hatũ huĩti pewakĩ merabewatanũ ika ẽ hushuki, huni dauya keskairã. Hakia: “Ẽ txakabumaki”, iwanã, xinaĩbu hatu merabewatanũ ika ẽ huamaki— hatu wanikiaki.
MRK.2.18	Hanua Naximanika Joãoki txiti ikabu inũ fariseubuki txiti ikaburi samakeaibũ huni betsabu Jesus anu kashũ yukakĩ yuikĩ:
MRK.2.18	—Joãoki txiti ikabu inũ fariseubuki txiti ikabu hatũ txakabuwẽ taea hatũmebi itxakanikai samakekĩ habũ hawa piyuisbumaki. Hamẽ haskai miki txiti ikabu samakeama pikubaĩmisbumẽ?— akabu 
MRK.2.19	Jesusũ hatu yuikĩ:
MRK.2.19	—Huni aĩyaĩ nawaibu anu hawẽ haibuaibu pashkariabuma piama hatũmebi itxakanikatirubumaki. Hakia hatu shunũbaini kakẽ manui hawẽ haibuaibu samakekĩ piama iyutirubuki. 
MRK.2.20	Habiaskari wakĩ ea atxishũ iyuaibũ ewẽ nui ẽ haibuaibũ piama iriashãkanikiki— iwanã,
MRK.2.21	ana yusĩkubaĩkĩ yuikĩ:
MRK.2.21	—Ẽ yusĩanã, tari bena txukariama keskaki. Matu yusĩnũ nĩkakãwẽ. Tari sheni bashnekea tari bena tuash txukariamawẽ tari sheni tsamĩa patsa estei ana bashnekemiski. Hamẽ matũ yusĩanã, tari sheni bashnekea keskaki. Ẽ yusĩawẽ tsamĩa keska wakĩ matũ yusĩa ẽ pewatirumaki. 
MRK.2.22	Ana habiaskari keskawẽ matu yusĩnũ nĩkakãwẽ. Bitxi bixtu sheniki uva hene bena buspuriama manekĩ mata washũ denesh mestẽwã hamebi katsai buspui bitxi bixtu sheni peshemiski, vinho bena inũ bitxi sheni benuirã. Habiaskari wakĩ ẽ yusĩa bena matũ xinã sheni ẽ husitirumaki, benukinã— hatu wanikiaki.
MRK.2.23	Hanushũ ana sábado huĩrukũti betsatiã shekiwã banaimabu anu manã baiwẽ kakĩ hawẽ tsumabu Jesusbe bukĩ shekiwã bimi tsekashũ pikubainaibũ 
MRK.2.24	fariseubũ hatu uĩkĩ Jesus yukakĩ:
MRK.2.24	—Hawai huĩrukũti sábadotiã dayakanimẽkaĩ? Dayakĩ Deusũ Moisés nuku nemamani mĩ tsumabũ kanekanikiki— akabu 
MRK.2.25	Jesusũri hatu yuikĩ:
MRK.2.25	—Bunikĩ hawara nukũ shenipabu pepa Davĩ hawẽ haibuaibubetã anirã, mã uĩsmamẽ? 
MRK.2.26	Matu yuinũ nĩkakãwẽ. Abiatar Deusbe nukunabu hãtxashunika shanẽ ibuaya Deus kẽwãti tari hiwe merã Davi hikishũ ha meribi misi Deus uĩmakĩ hanakubainaibu Deusbe nukunabu hãtxashunika habũ besti pitibiakẽ hawẽ Deus kẽwãti misi Davi bunikĩ bishũ pitã hawa dateama hawẽ haibuaiburi pimarianiki. Haska wabiaya Deus haki sinatama iniki— hatu watã
MRK.2.27	habianushũri Jesusũ ana hatu yuikĩ:
MRK.2.27	—Huĩrukũtiwẽ yurabu bikawanũ, iwanã, Deusũ huĩrukũti wama iniki. Hakia hatu merabewanũ, iwanã, huĩrukũti wakĩ Deusũ yurabu ashuniwẽ taeshũ 
MRK.2.28	ẽ matũ Hutxi Kayabi Iuwatunã, huĩrukũtitiã hamapai betsa betsapa ẽ atiruki— hatu wanikiaki.
MRK.3.1	Hanua ana itxati hiwe merã Jesus hikiaya huni mekẽ meyuxki hari hatube hikia tsaukẽ 
MRK.3.2	hanushũ habũ hawẽ yusĩa danãkĩ Jesus txitenũ, iwanã, huĩrukũtitiã ha huni mepeai uĩnũ, ishũ manai maniabũ 
MRK.3.3	huni mekẽ meyuxki betxitã Jesusũ yuikĩ:
MRK.3.3	—Benikirã ha maniabu namakis niwe— aka benia nikẽ 
MRK.3.4	ha dapi maniabu hatu yukakĩ:
MRK.3.4	—Moisés hãtxa pepa txibãkĩ huĩrukũtitianã, haska watimẽ? Pewakĩ merabewatiraka? Txakabuwakĩ itxakawatiraka? Hawẽ hiwea meketiraka? Hawẽ hiwea yamawatiraka?— hatu wa habũ hawa yuiama manishũ 
MRK.3.5	yuinameakeakekĩ hatũ xinã bikawaibũ Jesus nĩkakatsis ikabumakẽ hanua Jesus sinatai huĩti nixmashũ hatu uĩkĩ keyutã ha huni mekẽ meyuxki yuikĩ:
MRK.3.5	—Mĩ mekẽ mexãwẽ— aka mexãyã hawẽ mekẽ ma mepekei peaya 
MRK.3.6	fariseubu kaĩ keyubaina judeu shanẽ ibu Herodeski txiti ikabube itxa haska washũ Jesus tenãtimẽ ika yuinamei yubakai taenibukiaki.
MRK.3.7	Hanua Jesus hawẽ tsumabube iãnẽwã kesha anu kaya yurã kaiã Galiléia anuabũ hatu txibaĩbũ 
MRK.3.8	hanushũ hamapai betsa betsapa Jesusũ akai nĩkabirãbiranaibũ uĩtanũ ika bei, Judéia anua bei, Jerusalém anuari bei, Iduméia anuari bei, Jordão hene kesha betsauriari bei, Tiro inũ Sidom anuari beake beakeaibũ 
MRK.3.9+MRK.3.10+MRK.3.11+MRK.3.12	isĩ teneaibu itxapa shushawaxĩkẽ habũri hawenabu isĩ teneaiburi iwekĩ Jesus mematanũ ika bei haki itxai keyuabũ habianuri yushĩ txakabu yura merã hiweshũ Jesus uĩtã ha yura Jesus anu dãti imatã hãtxa kuxipawẽ yuimakĩ:
MRK.3.9+MRK.3.10+MRK.3.11+MRK.3.12	—Miarã, mĩ Deusũ bake kayabiki— ibirã ibiranaibu hatu hãtxamamakĩ:
MRK.3.9+MRK.3.10+MRK.3.11+MRK.3.12	—Hanua ekiri haska hãtxama kaĩkãwẽ— hatu wapakekĩ Jesusũ yushĩ txakabu hatu nitxiaĩwẽ taea ana haki itxai teshke ikaibu uĩkĩ hatu dapashkabainũ, iwanã, hawẽ tsumabu yunukĩ:
MRK.3.9+MRK.3.10+MRK.3.11+MRK.3.12	—Ẽ shashũ inai ea shutukãshũ shashu pewai bukãwẽ— hatu wanikiaki.
MRK.3.13+MRK.3.14+MRK.3.15	Shaba betsatiã mananã mati anu mapekeshũ Jesusũ haki txiti ikabu betsabu kenakĩ:
MRK.3.13+MRK.3.14+MRK.3.15	—Ea anu bekãwẽ— hatu wa bei haki itxaibu 12 huni besti katukĩ yuikĩ:
MRK.3.13+MRK.3.14+MRK.3.15	—Matu yusĩnũ tapĩ ebe bukubaĩkãwẽ. Kakape ekiri mã hatu yuikubaĩshanũbũ hãtxa kuxipawẽ yunutixara wakĩ ẽ matu yunuaii, mã ẽ kuxipayabu wakĩ matu kenakinã. Haska bitã isĩ teneaibu mã hatu shushawakubaĩshanũbũ inũ, yushĩ txakabu hayabu mã hatu kaĩmariakubaĩshanũbũ ẽ matu yunuaii— akĩ 
MRK.3.16	ha 12 hunibu katukĩ Simão, kena betsa wakĩ Pedro watã 
MRK.3.17	Zebedeũ bake dabe Tiago inũ hawẽ betsa Joãobe ana hatu kena betsa wakĩ Boanerges, huni kuĩ hãtxarã, Kana Tĩ Ikaĩkaĩmis Keskatũ Bakeburã, hatu watã 
MRK.3.18	André inũ, Filipe inũ, Bartolomeu inũ, Mateu, hawẽ kena betsa Levi, inũ Tomé inũ, Alfeũ bake Tiago inũ, Tadeu inũ Simão, ha Roma anua shanẽ ibubu hatu danãkĩ hatu nitxĩkatsis imis 
MRK.3.19	inũ, Judas Iscariotes, hatũ Jesus txipu hatu atximashanairã, hati katunikiaki, Jesusũ tsumaburã.
MRK.3.20	Hanua hatu haska wabirani hawẽ tsumabube hiwe betsanu Jesus hikikẽ ana yurã kaiã haki itxabu hanishũ Jesus inũ hawẽ tsumabũ pitirubumakẽ 
MRK.3.21	Jesus haskai hawẽ ewa inũ hawẽ betsabũ nĩkatã yuinamei:
MRK.3.21	—Unaĩsmapai tirumai ikikiki. Inũ bukãwẽ— ibiranaibũ
MRK.3.22	hanua Jerusalém anua Deusũ hãtxa kenenibu yusĩnanãmisbũ uĩkĩ Jesuskiri yuikĩ:
MRK.3.22	—Na hunirã, yushĩ txakabu shanẽ ibu Belzebũ kuxipa hayaki. Haska bestiwẽ taeshũ yushĩ txakabu hatu kaĩmaikiki— ikaibu 
MRK.3.23	nĩkatã Jesusũ hatu itxawashũ eska miyuiwẽ hatu yuikĩ:
MRK.3.23	—Satanásã ibubis hawẽ yura Satanás kaĩmatirumaki. 
MRK.3.24	Miyuiwẽ matu yusĩnũ nĩkakãwẽ. Mae betsa anua nawabu hatũmebi pashkatã detenamei hatũ yura debui keyumisbuki. 
MRK.3.25	Haska inũ, yurabu hawenabuyas pashkatã hatũmebi duanameama sinatai hiwea petirubumariki. 
MRK.3.26	Haskakẽ Satanásã hawenabu kaĩma hawẽ yura punu nukai babui keyukeanaii.
MRK.3.27	Habiaskari wakĩ tsuãra huni kuxipatũ hiwe anu hikitã yumetsunũ, iwanã, hawẽ tae inũ hawẽ mekẽ dukũ neatã hawẽ mabu yumetsutirubuki. Hamẽ eãnã, haska keskari wakĩ Satanás maemakĩ hawẽ kuxipa mebĩtã ẽ binutiruki— hatu waya
MRK.3.28+MRK.3.29+MRK.3.30	Deusũ hãtxa kenenibu yusĩnanãmisbũ yuikĩ: “Mĩ yushĩ txakabu haya iki ikaii”, akaibuwẽ taeshũ Jesusũ habu yuikĩ:
MRK.3.28+MRK.3.29+MRK.3.30	—Ikũkĩ ẽ matu yuiai ea nĩkakãwẽ. Yurabũ habũ txakabu betsa betsapa inũ habu Deuski shetxakamisbu Deusũ hatu hakimawakĩ hatũ txakabu hatu buashũtiruki, pewakinã. Hakia matu keskakĩ tsuãra hawẽ Yushĩ Pepa danaĩ haki shetxakamisbu hatũ txakabu hatu buashũtaskama ishanikiki— iwanã,
MRK.3.31	Jesusũ hatu yusĩkĩ keyuriamakẽ hemaĩtĩ anu hawẽ ewa inũ hawẽ betsabu habe hãtxanũ, iwanã:
MRK.3.31	—Jesus ea yuishũkãwẽ— hatu wa 
MRK.3.32	ha dapi tsaubaũshũ Jesus yuikĩ:
MRK.3.32	—Mĩ ewa inũ mĩ betsabũ unu hemaĩtĩshũ mibe hãtxanũ ishũ mia kenakanikiaki— akabu 
MRK.3.33	Jesusũ hatu yukakĩ:
MRK.3.33	—Tsuabumẽ, ẽ ewa inũ ẽ betsaburã?— iwanã, 
MRK.3.34	ha dapi tsauwabu uĩbaũkĩ hatu yuikĩ:
MRK.3.34	—Na habia ea dapi manishũ ea nĩkaiburã, habiabu ẽ ewa kayabibu inũ ẽ betsa kayabibu inũ ẽ pui kayabibuki, na habiaburã. 
MRK.3.35	Ha inũ, Deusũ hãtxa tsuabũra nĩkatã ikũwãkĩ habũ txibãbaĩkĩ ashuaĩburã, habiabu ẽ betsabu inũ, ẽ puibu inũ, ẽ ewaburiki— hatu anikiaki.
MRK.4.1+MRK.4.2	Iãnẽwã kesha anushũ Jesusũ ana hatu yusĩkĩ taewaya yura itxapabũ nĩkanũ ika beabu iãnẽwã kesha anu dasibi tsaushũ nĩkaibũ iã kesha shashu namaki Jesus tsaushũ miyui betsa betsapawẽ hamapaikiri hatu yuikĩ:
MRK.4.3	—Miyuiwẽ matu yusĩnũ nĩkakãwẽ. Huni betsa hawẽ bai anu shekiwã heshe sa aki kashũ 
MRK.4.4	sa akubaina heshe betsa hanu kati bai namaki niri aka peiyabu beshũ keyu sheabũ 
MRK.4.5	heshe betsa mixki ewapabu mania anu mai eskarabes bemãtximea anu kawanarã, hawaira peshei benekaunaya 
MRK.4.6	bari hui kukĩ hawẽ tapũ bemakis beweshekea kua utsi shanamiski. 
MRK.4.7	Ha inũ, heshe betsa musha hukũriamanu niri aka shekiwã beneai musha hukũkĩ yabua haskatã bimitirumaki. 
MRK.4.8	Hakia heshe betsa mai pepa anu niri aka benei bimi itxapahaira hayamiski, heshe betsa yumetã 30 hesheyai inũ, heshe betsa yumetã 60 hesheyai inũ, heshe betsa yumetã 100 hesheyairã— iwanã, 
MRK.4.9	ana hatu yuikĩ:
MRK.4.9	—Mã pabĩkiyabuki. Nĩkatã hakimayamashãkãwẽ— hatu wanikiaki.
MRK.4.10	Hanũkaĩ yurã kaiãnẽ ma Jesus henebainabũ ha mesti tsaukẽ hawẽ 12 tsumabu inũ haki txiti ika betsabũ haska miyuiwẽ hatu yusĩshu yukabu— 
MRK.4.11	Jesusũ hatu yuikĩ:
MRK.4.11	—Maturã, haskai Deus shanẽ ibumiskiri Deusũ hawẽ pepa huneni shabakabi mã ẽ tsumabu matu yusĩkĩ unãmaikiki. Hakia habũ Deusũ hãtxa nĩka bestiaibu miyuiwẽs besti ẽ hatuki txanikũkainaii, 
MRK.4.12	habũ txakabu Deusũ hatu buashũkatsi ikamawẽ taeshũ nĩkabiakubaĩkĩ hau shabakabi nĩkayamanũbũ inũ uĩbiakubaĩkĩ hau hatũ txakabu beshteketã Deus ikũwãyamanũbunã— akĩ
MRK.4.13	—Haska hãtxa huneawẽs ẽ hatu yusĩshurã, mã nĩkama ishumẽ? Dasibi miyuiwẽ ẽ matu yusĩanã, mã daka tapĩkĩ nĩkama ikubaĩkanai?— iwanã, 
MRK.4.14	ana hatu yuikĩ: —Miyui heshe niri akakiri matu shabakabi yusĩnũ nĩkakãwẽ. Huni betsã Deusũ hãtxa kenenibu yusĩnanãmisrã, heshe sa aka keskaki. 
MRK.4.15	Ha heshe betsa hawẽ kati bai namaki niri ikarã, yurabũ Deusũ hãtxa nĩkabiaibũ hamakiria Satanás hushũ hawẽ hãtxa pepa nĩkatanais mebĩmiski, hakimawakinã. 
MRK.4.16	Ha inũ, heshe betsa mixki ewapabu mania anu mai eskarabes bemãtximea anu niri akarã, tsuãra Deusũ hãtxa nĩkakĩ taewai benimabiaya 
MRK.4.17	xinã pewamawẽ taeshũ hawẽ hiwepanã Deusũ hãtxa danãmakĩ hatu bika wakĩ hawẽ hamapaiwẽ hatu itxakawabu tenei hawawẽ haskatima ha uĩtã ana hawẽri txĩtũbaĩmisbuki. 
MRK.4.18	Ha inũ, heshe betsa musha hukũriamanu niri akarã, yura betsabũ Deusũ hãtxa txibã taewabiai 
MRK.4.19	hamapai hawẽ hiweawẽs kemui heneama hawẽs besti nuitxakayamakĩ Deusũ hãtxa nĩkabiakĩ ana tapĩkatsi ikama mabuwẽs besti kemui itxa bestiwanũ ika pepaisbumaki, haskatũ yabua hãtxa pepa txibãma yurabu mibã bimiuma keskabuirã. 
MRK.4.20	Haska inũ, heshe betsa mai pepa anu sa akarã, Deusũ hãtxa nĩkashũ yura betsabu hatu yusĩkĩ ikũwãmamisbuki, mai pepa anu heshe niri aka ewai benei bimiai betsa 30 hesheyai keska inũ, betsa 60 hesheyai keska inũ, betsa 100 hesheyai keskarã— iwanã,
MRK.4.21	Jesusũ ana hatu yusĩkĩ:
MRK.4.21	—Bĩ dekutã hi bau merã hunetima inũ tapu namã tsaũtima mã unaiĩ. Hakia bĩ dekushũ hau hawenabu hikikĩ uĩxaranũbũ manaũri tsaũmisbuki. 
MRK.4.22	Haskakẽ hawara ẽ matu yusĩkubainai yura betsabu hatu yusĩkĩ huneyamakubaĩshãkãwẽ. Haska inũ, hamapai tibi hunekĩ mã hatu ashũamarã, dasibi Deusũ hatu shabakabi washũkĩ keyushanikiki. 
MRK.4.23	Haskakẽ mã pabĩkiyabunã, na hãtxa nĩkatã hakimayamakubaĩkãwẽ— iwanã,
MRK.4.24	hanushũ ana hatu yusĩkĩ:
MRK.4.24	—Mã yura betsa merabewakĩ pewamis habiaskari wakĩ Deusũ matu manakukĩ pepawẽri mã amis keskama ana matu binumashanikiki. Hanushũ mã hatu merabewatxakamis habiaskari wakĩ Deusũ matu inãtxakariakĩ manakukĩ pemawẽri matu kupishanikiki, nuitapawakinã. 
MRK.4.25	Haska inũ, tsuabũra ẽ hãtxa besti nĩkakĩ txibaĩbu itxapa ẽ ana hatu shabakabi yusĩkubaĩshanaii. Hamẽ tsuabũra eskarabes nĩkabiakĩ ea txibaĩsbuma ha eskarabes ẽ hatu mebĩshanaii, hakimawakinã— iwanã,
MRK.4.26	haska keskai na mai anua Deus shanẽ ibumiskiri Jesusũ ana hatu yuikĩ:
MRK.4.26	—Deus shanẽ ibuirã, eskamiski, matu yusĩnũ nĩkakãwẽ. Hunĩ shekiwã banatanima 
MRK.4.27	uĩamas usha itxapa binutã hanua shekiwã hukuĩ yumei ewamiski. Haskai yumeai ha hunĩ unãmabiakẽ 
MRK.4.28	maĩ yunu benemakĩ ha dukũ hawẽ pei kaĩmakĩ ewa wakubauna ha katxu hawẽ tashuri kaĩ ewatã hanua huatã bimiai beruyai kanimiski. 
MRK.4.29	Hanua txuxiaya ibuã tsekakĩ meshtekĩ itxawamiski. Haska keskari wakĩ Deus ikũwaĩbu itxawariashãkanikiki— iwanã,
MRK.4.30	ana Jesusũ hatu yuikĩ:
MRK.4.30	—Deus shanẽ ibu haska keskamiskiri miyui betsawẽ ana matu yusĩnũ nĩkakãwẽ. 
MRK.4.31	Mibã betsa mostarda heshe pesheixtahairabia 
MRK.4.32	mai anu bana bestibiabu ewakĩ mibã betsa tibi binumiski. Haska inũ, hawẽ pũyã ewapaxinaki peiyabu haki huĩrukuĩ utamisbuki. Deus shanẽ ibuirã, haska keskariki— iwanã,
MRK.4.33+MRK.4.34	yura dasibibu hãtxa hunea miyuiwẽs Jesusũ hatu yusĩkĩ hawara nĩkatirubu hatu yuiakeakeaya hanushũ hawẽ tsumabũ hawa shabakabi unãkĩ tapĩriabumakẽ miyuiwẽs hatu yusĩxina hanushũ hawẽ tsumabu Jesusũ hatu yui tapĩmakĩ hatu shabakabi yuinikiaki.
MRK.4.35	Hanua bari kai mexuaya hawẽ tsumabu Jesusũ yuikĩ:
MRK.4.35	—Iãnẽwã kesha betsauri buyunãkãwẽ— hatu wabaini 
MRK.4.36	hanushũ yurã kaiã shunũbaini Jesus hawẽ tsumabube shashũ inatã shutubaini buaibũ hanua shashu betsawẽ txibaĩ habe buriaibũ 
MRK.4.37	hanua niwẽwã kuxipahaira besubainaibukiria bekĩ hene buspu tsaunbirãkĩ shashu hene mata waya 
MRK.4.38	Jesus hawẽ teratametiki shashu txishukiri daka ushakẽ hawẽ tsumabu datekĩ bestẽwãtã yuikĩ:
MRK.4.38	—Yusĩnaã, nũ hikiairã, mĩ nukuwẽ dabanã ikamamẽ?— akabu
MRK.4.39	hanua Jesus bestẽkãwã benitã niwẽwã kuxipa inũ iãnẽwã nemakĩ:
MRK.4.39	—Peswe. Nesewe— aka niwẽwã maĩ neseaya iãnẽwãri buspu tsaubiranai maĩ neseaya 
MRK.4.40	Jesusũ hatu yuikĩ:
MRK.4.40	—Haskai mã dateai? Ea xinaĩnã, mã dateama ikeanaii— hatu wa
MRK.4.41	e iki dateyabi yuinamekĩ:
MRK.4.41	—Na hunirã, hawa hunimẽ? mĩ atirumakirã, niwe inũ iãnẽwanẽri nĩkakanikikirã— ibaini bui
MRK.5.1	hanua iãnẽwã kesha betsauri Gadara mai pakeanu Jesus kai keti itã 
MRK.5.2	shashu anua bututã hawẽ tsumabube mapekekainaya hanu mawabu maiwamisbu anu huni yushĩ txakabu haya Jesus betxitã huaya 
MRK.5.3+MRK.5.4	ha huni yushĩ txakabu haya hawawẽ haska watima mane dispiwẽ neshakĩ mestẽwãbiakubainabu hawẽtxaĩs mane dispi nasakĩ tesaya hawẽ tae taneshkĩ inũ hawẽ mekẽ meneshbiabu dasibi pekakĩ ha mane dispi tesakĩ txuri mixtĩwãkĩ keyuaya ana haska washũ tsuã nematirumarã, 
MRK.5.5	hanua mexu merã inũ bariri nia bis ikĩ mawabu maiwamisbu anu inũ mati anua bis iriai inũ mixki maniaki ibubis tĩ tĩ iki datxakamemiskẽ 
MRK.5.6	hakia Jesus txai huai betxibirani kuxitxakayamakirã ha dapi dãti ikaya 
MRK.5.7+MRK.5.8+MRK.5.9	Jesusũ yuikĩ:
MRK.5.7+MRK.5.8+MRK.5.9	—Yushĩ txakabuũ, ha huni anua kaĩwẽ— atã yukakĩ:
MRK.5.7+MRK.5.8+MRK.5.9	—Harakiri mĩ kena ikai?— aka yuikĩ:
MRK.5.7+MRK.5.8+MRK.5.9	—Ẽ kenarã, “Itxapahaira Ẽ Hayaki”, ẽ yushĩ mirimayarã— iwanã, bis ikĩ hãtxa kuxipawẽ yuikĩ:
MRK.5.7+MRK.5.8+MRK.5.9	—Jesusuũ, mĩ Deus kuxipahairatũ bakerã, ẽ unaiĩ. Deusũ nuku uĩayã nukurã, kupikĩ nuku nuitapawayamawe!— itã bis ikĩ 
MRK.5.10	ana yushĩ txakabũ Jesus ea akĩ yuikĩ:
MRK.5.10	—Nũ nãta kakatsi ikamaki. Nuku nãta nitxĩyamawe— iwanã, 
MRK.5.11	ha mati anushũ ina yawa itxapabũ piaibũ 
MRK.5.12	yushĩ txakabũ uĩtã ea akĩ yuikĩ:
MRK.5.12	—Ha ina yawa anu nuku nitxĩwẽ, ha merã nũ hikinunã— akabu
MRK.5.13	hanushũ Jesusũ hari hatu yunua ha huni anua kaĩbaini ina yawa merã hikibainaibũ ha ina yawa 2.000 datei mawa keyatapa butei niri ibaini iãki pukui hasai keyuaibũ
MRK.5.14	hanua ha ina yawa mekenikabu datei kuxibaĩkĩ mae tibi anu hiweabu inũ bai putxinĩ hiweabu hatu banabimakeakebainaibũ yura itxapabũ nĩkatã uĩ beaibũ 
MRK.5.15+MRK.5.16	hanu Jesuski nukushũ itxapahaira ha huni yushĩ txakabu haya ikũkirãxina ma tari sawea ana unaĩsmapa keskama hanu Jesusbe tsauwa ana haska dabanẽ ikĩ datekĩ ha huni haskashu habũ uĩtã hatu yuikĩ ha yushĩ txakabu ina yawa merã hikibaĩshu txaniaibũ 
MRK.5.17	nĩkatã ha mae anuabũ mesekĩ Jesus nitxĩkĩ:
MRK.5.17	—Nukũ mae anua kariwe— akabu
MRK.5.18	hanua Jesus shashũ naneaya hanua ha huni yushĩ txakabu kaĩmashutũ Jesus ea akĩ yuikĩ:
MRK.5.18	—Mibe kapa?— aka 
MRK.5.19	nemakĩ yuikĩ:
MRK.5.19	—Ebe kayamawe. Hakia minabu anu kashũ haska Deus miwẽ nuikĩ yushĩ txakabu mia kaĩmashu minabu yuiritãwẽ, hau miwẽ benimarinũbunã— abaini kaya
MRK.5.20	hanushũ ha huni yushĩ txakabu haya Jesusũ kaĩmabaina kashũ nawa betsabũ mae Decápolis yuiarã, huni kuĩ hãtxarã, Mae Mekẽ Dabeti anu kashũ ha huni haska Jesusũ duahairawakĩ ha yushĩ txakabu kaĩmabaĩshu hatuki txanikũkainaya nĩkai dasibi benimai Habaa! iki keyunibukiaki.
MRK.5.21	Hanua Jesus iãnẽwã kesha betsauri katani ana hawẽri txĩtũkirani hui keti ikaya hanua iãnẽwã kesha anu yurã kaiã Jesus uĩnũ ika bei itxabirãbiranaibũ 
MRK.5.22	hanua hanu itxati hiwe mekemis shanẽ ibu betsa hawẽ kena Jairõ Jesus betxibirani hushũ dãti ishũ 
MRK.5.23	ea akĩ yuikĩ:
MRK.5.23	—Ẽ bake aĩbu mawakatsis ikikiki. Ebe kashũ ẽ hiwe anushũ uĩkĩ hau shushanũ ea meshuniyuwe— aka
MRK.5.24	hanua Jesus habe kaya yurã kaiãri haberi bukĩ Jesus naxui akĩ teshke abainaibũ 
MRK.5.25	hanua aĩbu himi bashneni ha isĩ tenei ma 12 ano kabia hawa neseisma bari betsa tukama ikũkaĩmis 
MRK.5.26	hanua nuitapaya huni dauyabũ hau ea shushawanũ, iwanã, hawẽ pei dasibi putakĩ keyubia hawa maiãma ikũkaini hakia ana pikuhairakĩ 
MRK.5.27+MRK.5.28	Jesuskiri hãtxakĩ yuiaibu nĩkatã ha yurã kaiã supu ibaini habe buaibu anu ha aĩbu isĩ teneya txipu kakĩ: “Hawẽ tari kesha besti mea ẽ shushatiruki”, iwanã, xinãbaini kakĩ naxui ikaĩ Jesusũ tari kesha metsatuxia 
MRK.5.29	hawaira hawẽ himi nesei maĩtã: “Ma ẽ shushashubiĩ!” iwanã, xinãyã 
MRK.5.30	hawẽ kuxipa kaĩkaĩ tsuara ma shushashu Jesusũ unãkĩ yurã kaiã hatxũ beaibu uĩbaũkĩ Jesus niti itã hatu yukakĩ:
MRK.5.30	—Tsuã mã ẽ tari metsashumẽ?— hatu wa
MRK.5.31	hanushũ hawẽ tsumabũ yuikĩ:
MRK.5.31	—Na yura itxapa bei miki supu ibirãkĩ mia akanikiki. Tsuã mia ashu nũ unãmaki— akabu 
MRK.5.32	hatũ Jesus metsashu aĩbu uĩnũ ika nasaukekawanaya 
MRK.5.33	aĩbũ unaĩ datei saki saki ikĩ hawara Jesusũ ashu unaĩ ha bebũ dãti itã shabakabi Jesuski txaniaya 
MRK.5.34	Jesusũ yuikĩ:
MRK.5.34	—Aĩbuũ, mĩ ea ikũwãyã ẽ mia shushawashuki. Ana isĩ teneama unãnuma kai periwe—
MRK.5.35	aki nikẽ hanua Jairõ hiwe anua hawẽ tsumabu beshũ Jairo yuikĩ:
MRK.5.35	—Mĩ bakerã, ma mawashuki. Ana huni yusĩnã daketapa wayamawe— akĩ 
MRK.5.36	yuiaibu Jesusũ nĩkakĩ Jairo yuikĩ:
MRK.5.36	—Dateama ea besti ikũwãkubaĩwẽ— abaini kakĩ 
MRK.5.37	hanua Pedro inũ Tiago inũ hawẽ betsa João besti Jesusũ hatu iyukĩ 
MRK.5.38	Jairõ hiwe anu habe buaibũ hanua hãtxa biski ikaibu nĩkakĩ yura itxapa kashai saĩ iki bau bau ikaibũ 
MRK.5.39	hanua Jesus hatu anu hikikaĩ yuikĩ:
MRK.5.39	—Haskai e iskaũ kashai mã biski ikanai? Hawẽ bake mawa kayabiamaki. Ushaki— hatu waya 
MRK.5.40	hanushũ Jesusũ haska yuiai yura itxapabũ usãbaunaibũ hanushũ Jesusũ habu kaĩmatã hawẽ epa inũ hawẽ ewa inũ hawẽ tsumabu habe buabube ha aĩbu bake hanu daka anu dĩtu merã hikikaĩ 
MRK.5.41	metsũshũ yuikĩ:
MRK.5.41	—Talitá, cumi— iwanã, nukũ hãtxarã —Txipaxaã, beniwe— aka 
MRK.5.42	hawaira ha txipax 12 bariya benikaunaya hawẽ ibubu inũ hawẽ tsumabu e itã yuikĩ: “Habaa!” ikaibũ 
MRK.5.43	hanushũ Jesusũ hatu nemakĩ hau tsuki txaniyamayunũbũ ana yuikĩ:
MRK.5.43	—Matũ bake pimakãwẽ— hatu wabainikiaki.
MRK.6.1	Hanua Jesus hari katani ana hawẽ mae hanua yumeni anu hawẽ tsumabube hikixinabũ 
MRK.6.2	sábado huĩrukũtitiã hanu judeubu itxamisbu anushũ hatu yusĩkĩ taewaya huni itxapabũ nĩkai e itã habaa! iki yuinamei:
MRK.6.2	—Na hunirã, hanishũ haska tsuã hawẽ kuxipa tapĩxinamẽ, ha atimaska nũ atiruma aki unãnepahairairã?— iwanã 
MRK.6.3	—Hakia narã, hi mabu wanikaki. Hawẽ ewarã, Maria inũ, hawẽ betsaburã, Tiago inũ, José inũ, Judas inũ, Simãoki. Hanua hawẽ puiburã, nenu nukube hiweriabuki— itã ikũwãma danaĩbũ 
MRK.6.4	Jesusũ hatu yuikĩ:
MRK.6.4	—Deusũ hãtxa yuishunika hushũ yurabu hatu yusĩayã betsa betsapabũ nĩkakĩ duawaibũ hakia hawẽ mae anu kashũ hawenaburi hatu yusĩria habũ hawẽ hãtxa danaĩbũ habiatiãri hawẽ hiwe anuabu inũ hawenabu betsabũ danãriamisbuki— hatu watã 
MRK.6.5	hanushũ isĩ teneaibu eskarabes hatu mekĩ hatu shushawatã hawara atimaska Jesusũ ana hatu ashũkĩ hatu uĩmama 
MRK.6.6	haska hatuwẽ nuikĩ yusĩbia habũ ikũwãbumawẽ taea huĩti nixmai e inikiaki.
MRK.6.6	Mae urama hiweabu tibi besti anu kakũkaũkĩ Jesusũ hatu yusĩkubaũtani hushũ 
MRK.6.7	hanushũ hawẽ 12 kuxipayabu kenashũ yushĩ txakabu kaĩmati kuxipa hatu yunukĩ huni dabe tibi yunuakeakekĩ yuikĩ:
MRK.6.8	—Kairã, mã eska baĩtanũbũ matu yuinũ nĩkakãwẽ. Mais butãkãwẽ, hawa buamarã. Hakia matũ mestẽti besti mã butiruki. Ha inũ, misi inũ, kapãkã inũ, haki pei aruti buyamashãkãwẽ. 
MRK.6.9	Matũ tae pewetametia inũ tima tari mã saweaya besti bukãwẽ, ana betsa buamarã— akĩ 
MRK.6.10	ana hatu yuikĩ:
MRK.6.10	—Karã, hiwe bestitxai mae tibi anu hiweyushũ yusĩkubaĩtãkãwẽ. Hanushũ yusĩkĩ menetã mae betsa anuri maekubaĩshãkãwẽ. 
MRK.6.11	Haska inũ, hanishũra matu danãkĩ nĩkakatsi ikabumakẽ Deus hatuki sinatai unãti wakĩ hanua kaĩbaĩkĩ matũ tae anua mai kuru hatuki tabaĩshãkãwẽ, hau habiaskasi maninũbunã, hawa unãmarã— hatu wa nĩkatã 
MRK.6.12	hanua hawẽ tsumabu buake buakeshũ dabe tibi kashũ hatu yusĩ taewakĩ:
MRK.6.12	—Deuskiri mã txakabumis henetã matũ xinã betsa warikãwẽ— hatu wakĩ 
MRK.6.13	yushĩ txakabu kaĩmakĩ kaya wakubaĩkĩ isĩ teneaibu sheniwẽ dapushkĩ hatũ isĩ maĩwãkubaunibukiaki.
MRK.6.14	Hanua hawara Jesuskiri txaniakeakeaibu shanẽ ibu Herodesĩ nĩkatã hawẽ tsumabu yuikĩ:
MRK.6.14	—Naximanika João mawaxina ana bestẽxĩshũ hawẽ kuxipa Jesuski maewa hatũ hawẽ kuxipawẽ atimaska hawa nũ atiruma Jesusũ hatu uĩmaikiki— ikaya
MRK.6.15	hanushũ huni betsã hawẽ xinãnẽ yuikĩ:
MRK.6.15	—Ha Jesusrã, Elias ana huxiãki. Elias ikibikaĩ— ikaya betsãri yuikĩ:
MRK.6.15	—Ha Deusũ hãtxa yuishunika nukũ shenipabube hiwepauni betsaki, ha Jesusrã— ikaibũ
MRK.6.16	Herodesĩ hatu nĩkatã yuikĩ:
MRK.6.16	—Habaa! João ẽ hatu yunua teshteimaburã, ma bestẽxinamẽkaĩ— inikiaki.
MRK.6.17+MRK.6.18	Herodesĩ eska xinãkĩ anirã, matu yuinũ nĩkakãwẽ. Bari betsatiã Herodesĩ hawẽ betsa Filipẽ aĩ Herodias mebĩmakẽ Joãonẽ nemakĩ yuikĩ:
MRK.6.17+MRK.6.18	—Haskakĩ mĩ betsã aĩ mebĩtã mĩ aĩwaĩmamẽ? Haskatimahairaki. Aĩwãyamawe— akubainaya atimas hawẽ aĩkiri xinaĩ henekatsi ikama nuikĩ shanẽ ibu Herodesĩ hawẽ policiabu yunua João atxishũ mane dispiwẽ meneshtã bitxiti hiwe merã bitxiabũ 
MRK.6.19	shanẽ ibũ aĩ Herodias Joãoki sinatakĩ hatu tenãmanũ ikaya 
MRK.6.20	hakia Herodesĩ haska João huni pepa unãkĩ hawẽ aĩ nemakubaĩkĩ dasibi hawẽ yusĩa nĩkabiakubaĩkĩ hawẽ xinã pewariama ikũkainaya 
MRK.6.21	hanua hawẽ bari hanu kaini tashniaya hanushũ hatu beyusmakĩ nawamakatsis ikĩ habu hatubetã yunumisbu inũ, soldadobu shanẽ ibubu inũ, Galiléia anu pei itxapayabu hawẽ hiwe anu hatu itxawashũ hatu pimaya Herodiasĩ hawẽ bene parãkĩ João hatu tenãmakatsis ikaya 
MRK.6.22	Herodiasĩ bake txipax hatu nawashũkĩ shanẽ ibu Herodes inũ ha hatu pimakĩ itxawa hatu benimawaya Herodesĩ hawẽ aniwa yuikĩ:
MRK.6.22	—Hawara mĩ ea yuka ẽ mia inãshanaii— iwanã, 
MRK.6.23	yubakĩ ana yuikĩ:
MRK.6.23	—Hawara betsa betsapa mĩ ea yuka nukũ mai pakea namakis pashkashũ ẽ mia yunutiruki— akaya 
MRK.6.24	nĩkatã txipax nawai maĩkaini kashũ hawẽ ewa Herodias yukakĩ:
MRK.6.24	—Ewaã, hawa yukatãpa?— aka hawẽ ewã yunukĩ:
MRK.6.24	—Naximanika João hatu teshtemashũ hau mia hatu bemashunũ ha ea atãwẽ— aka 
MRK.6.25	hawẽ epa shanẽ ibu Herodes anu hawaira ana hikikaĩ yuikĩ:
MRK.6.25	—Na habiatiã Naximanika Joãonẽ bushka ea inãriwe, sapa kẽtxakirã— aka 
MRK.6.26	hawẽ huĩti meteshekei punu nukatã Naximanika João tenãkatsi ikamabia ha hatu pimaibu bebũshũ hawẽ aniwa ma yubai nĩkakãshũwẽ taeshũ hawẽ yuba binumakatsi ikama 
MRK.6.27	hakimamari ha soldado bitxiti hiwe anu hau katanũ shanẽ ibũ yunukĩ:
MRK.6.27	—Joãonẽ bushka teshteshũ ea beshũtãwẽ— aka 
MRK.6.28	soldado kashũ bitxiti hiwe meranua João teshtetã hawẽ bushka sapa kẽtxaki nanebirã beshũ ha txipax inã ha txipaxã hawẽ ewa inãnikiaki. 
MRK.6.29	Haska wakĩ João tenãkãshu hawẽ tsumabũ nĩkatã beshũ hatu yukatã hawẽ yura bibaĩ maiwati anu maiwanibukiaki.
MRK.6.30	Hanua hawẽ kuxipayabu yunua butani Jesuski ana haki dasitã haska wakubaũtãxinabu Jesuski txaniakeakei meneabũ 
MRK.6.31	yurã kaiã Jesuski itxabu hanishũ hawẽ tsumabũ pitirubumakẽ Jesusũ hatu yuikĩ:
MRK.6.31	—Benãta hatu dapashkabaĩ haria huĩrukũyunũ bukãwẽ— hatu wabaini 
MRK.6.32	hanua Jesus hawẽ tsumabubes shashũ inatã kai hanu tsua hiweabumanu buaibũ 
MRK.6.33	hakia Jesusũ hatu henebaini kakĩ mae tibi dũkebainai uĩ Jesus dũkenanaĩ betxibaini txibaĩ kuxibaini mae bestibu tibi anuaburi bui Jesus hikiriama habu dukũ bebũkiri hikia maniabũ 
MRK.6.34	Jesus shashuwẽ kai keti itã shashu anua butukaĩkĩ yurã kaiã uĩ hatuwẽ nuihairakĩ habu txashuwã uĩnikauma keskabuwẽ taea hatuwẽ dabanã ikĩ hatu yusĩ taewashũ betsa betsapawẽ hatu yusĩbaiaya 
MRK.6.35	hanua ma bari kaya hawẽ tsumabu Jesus dapi bushũ yuikĩ:
MRK.6.35	—Ma bari kaikiki. Nenu tsua hiweabumaki. 
MRK.6.36	Na yurã kaiãnẽ habũ hania pitirubumaki. Ha mae urama tibi anua hau misi bishũ pitã hau haskarabaĩtanũbũ hatu nitxĩriwe— akabu 
MRK.6.37	Jesusũ hatu kemakĩ nemakĩ:
MRK.6.37	—Haska hatu wama, matũ hatu pimakãwẽ— hatu wa hanushũ hawẽ tsumabũ yuikĩ:
MRK.6.37	—200 xaba nũ dayai peiwẽ hatu misi bishũtãpa, hau pinũbunã?— akabu 
MRK.6.38	Jesusũ hatu yukakĩ:
MRK.6.38	—Hati misi mã hayamẽkaĩ? Uĩtãkãwẽ— hatu wa bushũ uĩtãshũ yuikĩ:
MRK.6.38	—Mekẽ besti misi inũ baka dabe besti nũ hayaki— akabu 
MRK.6.39	hanushũ hawẽ tsumabu Jesusũ yunukĩ:
MRK.6.39	—Hatu itxawakeakekãwẽ. Ha basiki hau tsaunũbũ hatu yunukãwẽ— hatu wa 
MRK.6.40	hatu yunuabu hatiri shuku betsai 100 inũ hatiri shuku betsai 50 maniakeakebaunaibũ 
MRK.6.41	Jesusũ ha misi mekẽ besti inũ baka dabe tsumashũ naiuri teskãshũ uĩkĩ pitikiri Deus kẽwãtã misi tũke tũke apakekĩ hawẽ tsumabu inãkĩ hatu yunua ha yurã kaiã inãbaunaibũ hanushũ baka daberi hatu inã hari hatu inã keyuabu 
MRK.6.42	dasibibũ yani wai benimai pepeaibũ 
MRK.6.43+MRK.6.44	hanua ha misi mekẽ besti inũ baka dabe ha dabe hatu pashkashuna 5.000 hunibũ pikĩ teshe wakãshu itxawakĩ 12 kuki hawẽ tsumabũ mata wanibukiaki.
MRK.6.45+MRK.6.46	Hanua nuku dukũ bebũkiri iãnẽwã pukei Betsaidauri nũ hawẽ tsumabu kanũ shashuwẽ nuku yunua nũ kaya yurã kaiãri hatu nitxĩbaini mati anu ka Deusbe hãtxanũ ika ka Jesus ha mesti nikẽ 
MRK.6.47	mexu merã hawẽ tsumabu iãnẽwã namakis bui nunubainaibũ Jesus ha mesti maĩ nishũ uĩaĩyã 
MRK.6.48	hawẽ tsumabũ shashu tueĩ bikaibũ niwẽwã bekĩ shashu txishtekiri butã butanaya ma pena kemaya Jesus hatuki nukuyui iãnẽwã bemaki bepaikirãkĩ hatu daĩbaini 
MRK.6.49	ha iãnẽwã bemaki kaya uĩ yushĩ dabanẽ sai iki 
MRK.6.50	dateaibũ Jesusũ hatu hãtxawakĩ:
MRK.6.50	—Ẽ eaki. Ewẽ dateyamakãwẽ— hatu watã 
MRK.6.51	hanua hawẽ tsumabuki shashũ inaya niwẽwãnẽ iãnẽwã betxurũwaĩ maiãyã habu harakiri xinãtima hatu wa Habaa! iake iakekĩ 
MRK.6.52	Jesusũ haska hatu misi pimai uĩbiabirãkãshu hawa hatũ xinã shabakabiriabuma haska tapĩriabuma inibukiaki.
MRK.6.53	Hanua iãnẽwã pukei besusi bupanãbũ niwẽ hamakiri hatu bukĩ shutua mae betsa Genesaré anu keti itã hatũ shashu neshatã 
MRK.6.54	hanua butubainaibũ yurã kaiãnẽ Jesus unãtã 
MRK.6.55	mae kesua anua kuxibirãkĩ isĩ teneaibu hatũ baketiki bakebirãkĩ Jesus anu hatu iweabu 
MRK.6.56	hanũkaĩ mae urama tibi anua inũ bai putxinĩ hiweabu anua isĩ teneaiburi bai tanamabirãkĩ hanushũ hau Jesusũ tari metsanũ, iwanã, hatu Jesus ea ashuãbu hawẽ tari kesha ha isĩ teneaibũ metsatã dasibi maĩ kayakeakenibukiaki.
MRK.7.1+MRK.7.2+MRK.7.3+MRK.7.4	Fariseubu inũ judeubu dasibibũ hatũ shenipabũ beyakiri matu yusĩnũ nĩkakãwẽ. Habũ shenipabũ beya tibi txibãkĩ fariseubu inũ judeubu dasibibũ piriama mepanui taemisbuki, txakabu nemairã. Haska inũ, piti bitani hui hikitã hawẽ beyawẽ taea hatu meushkeabu mepanukubaĩmisbuki. Haska inũ, hatũ shenipabũ beya betsa betsapa txibãkĩ hatũ kẽtxa datxukĩ hatũ xumu napãkĩ hatũ mane kẽtxa datxukĩ hatũ dakati ũpashwẽ bewax bewax atã tere amisbuki. Haska hatũ shenipabũ beya txibãkĩ akeakekubaĩmisbuki.
MRK.7.1+MRK.7.2+MRK.7.3+MRK.7.4	Haska wamisbuwẽ taea fariseubu inũ Deusũ hãtxa kenenibu yusĩnanãmisbu Jerusalém anua bexiãbu Jesuski kemashũ uĩkĩ haska hatũ shenipabũ beya txibãma Jesusũ tsumabũ piriama mepanuabuma piaibu uĩkĩ hatu yuãkĩ 
MRK.7.5	Jesus yukakĩ:
MRK.7.5	—Haskakĩ mĩ tsumabũ nukũ shenipabũ beya txibãma mepanuma pikanimẽkaĩ?— akabu 
MRK.7.6+MRK.7.7	Jesusũ hatu yuikĩ:
MRK.7.6+MRK.7.7	—Mã yusĩmis keska akama mã beparamemisbukiri ikũ bebũkiri Deusũ matukiri yuikĩ:
MRK.7.6+MRK.7.7	‘Na yurabunã, hatũ hãtxawẽ ea kẽwãbiakĩ
MRK.7.6+MRK.7.7	hatũ huĩtiwẽ ea xinaĩsbumaki.
MRK.7.6+MRK.7.7	Ha inũ, itxatã hawa ea kẽwãkĩ pewaisbumaki.
MRK.7.6+MRK.7.7	Hakia hunibũ yunuawẽ besti hatu yusĩkubaĩmisbuki’,
MRK.7.6+MRK.7.7	aka hawẽ hãtxa yuishunika Isaíasĩ nĩkatã keneniki. 
MRK.7.8	Haska waniwẽ taea Deusũ yunua xinãkĩ txibãma yurabũ beya besti mã txibãmisbuki— iwanã,
MRK.7.9	ana hatu yuikĩ:
MRK.7.9	—Matũ beya betsa betsapa besti txibãkĩ hakia Deusũ yununi xinãbiakĩ mã akĩ pewaismaki. 
MRK.7.10	Eska Moisés yununi ana matu xinãmanũ nĩkakãwẽ: “Matũ epa inũ matũ ewa merabewakĩ hatu duawakubaĩkãwẽ. Hakia matũ ibubu mã hatu itxakawaya hau matũ shanẽ ibubũ matu tenãshanũbũwẽ”, abianikẽ 
MRK.7.11	haska xinãma matũmebi ibubis matũ hãtxa watã hatu yusĩkĩ: “Matũ ibubu hawarawẽ merabewati mabu mã haya mã haki tanabia Templo anu inãkuĩkatsi mã butiru mã xinãtiruki. Tsuã matu ana bikawatirubumaki”, akĩ mã hatu yunutxakamiski, nemakinã. 
MRK.7.12	Haska wakĩ hatu nemakĩ mã haska wakubainaibu tsuã ana matu yunu yunu atirubumaki, matũ ibubu mã merabewanũbunã, akĩ mã hatu yunumiski. 
MRK.7.13	Haska wakĩ matũmebi ibubis beya betsa txibãti matuna watã Deusũ yununi hãtxa mã hatu hakimawamiski, yunuti betsa betsapa hatu maewashuãkeakekinã, hau ha txibanũbunã— hatu watã
MRK.7.14+MRK.7.15+MRK.7.16	ana Jesusũ yurã kaiã kenashũ hatu yuikĩ:
MRK.7.14+MRK.7.15+MRK.7.16	—Mã pabĩkiyabuki. Matu yusĩnũ nĩkakĩ peirawakãwẽ. Piti tibi yurabũ piabu hawa hatu hawẽ txakabuwaismaki. Hakia yurabũ huĩti meranua besti hawara txakabu tashnikĩ Deus hatu danãmamiski, yurabuki sinatamakinã— hatu watã
MRK.7.17	hanua Jesusũ yurã kaiã henebaini hawẽ tsumabube hiwetã hikiaibũ ha miyuiwẽ hatu yusĩshukiri ana hawẽ tsumabũ yukabu 
MRK.7.18+MRK.7.19	Jesusũ hatu yuikĩ:
MRK.7.18+MRK.7.19	—Matũri mã nĩkakĩ tapĩriabumamẽ? Shabakabi matu yusĩnũ nĩkakãwẽ. Piti xarabu yurabũ piabu hatũ xinã merã naneama hawa hatũ xinã txakabuwatirumaki. Hakia piti xarabu piabu hatũ hatuki naneabu puiyabu kaĩmiski— iwanã —Haskakẽ piti xarabũ hawa hatu txakabuwatirumaki— hatu anikiaki. Haskawẽ taea hawara piti xarabu pikĩ nukũ puku anu nũ nanemisrã, pekiaki. Harã, hatũ Deus sinatamaismaki. 
MRK.7.20	Haskawẽ taeshũ Jesusũ ana hatu yuikĩ:
MRK.7.20	—Yurabũ xinã meranua hawara txakabu hayabu tashnikinã, haskatũ hatu txakabuwamiski, Deus sinatamakinã. 
MRK.7.21	Haska inũ, eska yurabu haya hatũ xinã uke merã aruabu txakabu xinãkĩ shabakabi tashnimamisbuki. Eska tibi shabakabi xinãwẽ kaĩkinã, kemukĩ hamapai tibi shebi hayabu txutabaũmisbuki. Ha inũ, yumetsumisbuki. Ha inũ, yura betsaki yubakatã tenãmisbuki. 
MRK.7.22	Ha inũ, aĩyã inũ beneyabia betsabe txutanamemisbuki. Ha inũ, yura betsã mabuwẽ kemumisbuki. Ha inũ, txakabu betsa betsapa wamisbuki. Ha inũ, yura betsa parãmisbuki. Ha inũ, hatũ yurawẽ hawara pae tibi aki paeĩ txakabumisbuki. Ha inũ, yura betsa hawẽ hiwea keskama hatu uĩ huni betsa haska hayatirumawẽ nui hatuwẽ bika tenemisbuki. Ha inũ, txani txakabaũmisbuki. Ha inũ, ibubis xinaĩ keĩ: “Ẽ pepaki”, imisbuki. Ha inũ, yura betsawẽ nuikĩ duawakĩ merabewaisbumaki. 
MRK.7.23	Haska tibi yurabũ xinã anua tashnikĩ hatu txakabuwamiski, Deus sinatamakinã— hatu anikiaki.
MRK.7.24	Hanua Jesus kaĩkirani Tiro mae pakea anu hunekaĩ hikipanã tsuãra unaĩbũ hiwe betsa anu hikiaya 
MRK.7.25+MRK.7.26	hanua judeubuma Siro-fenícianawa aĩbu hawẽ bake yushĩ txakabuya Jesuskiri txaniaibũ nĩkabirani Jesuski nukushũ dãti itã yuikĩ:
MRK.7.25+MRK.7.26	—Ẽ aĩbu bake yushĩ txakabu hayaki. Ea kaĩmashuĩ kawe— aka 
MRK.7.27	Jesusũ yuikĩ:
MRK.7.27	—Israelbũ piti bishũ kamã anu putama ha dukũ hau hawẽ bababũ yaniwayunũbũ metirubumaki— aka 
MRK.7.28	hawẽ hãtxa nĩkatã Jesus ana yuikĩ:
MRK.7.28	—Heẽ. Yusĩnaã, nũ kamã keskaki. Israelbũ besti tapukishũ piabũ hawẽ pese kamanẽ pimisbuki. Haska keskari wakĩ ẽ bakeri mĩ ea kaĩmashũtiruki— aka 
MRK.7.29	haska ikũwaĩ unãkĩ Jesusũ yuikĩ:
MRK.7.29	—Mĩ pe yuiaya ẽ mia merabewashuki. Haskawẽ taea mĩ bake anua ma yushĩ txakabu kaĩkaĩshuki. Uĩritãwẽ— akaya 
MRK.7.30	kashũ hawẽ hiwe anu hikitã ha aĩbu bake ma yushĩ txakabu kaĩma pes daka uĩtuxinikiaki.
MRK.7.31	Hanua Jesus Tiro mae pakeanu txĩtũtani Sidom dũkeataĩ Decápolis kesua anu Galiléia iãnẽwã kesha anu hikikẽ 
MRK.7.32	hanua huni betsa patani inũ huyuni Jesus anu iyushũ ea ashũkĩ:
MRK.7.32	—Mĩ mekẽwẽ haki mepitã nuku shushawashũwẽ— akabu 
MRK.7.33	ha isĩ teneai tari ha mesti metsũbaĩ Jesusũ iyushũ hawẽ metutinĩ pamistubukũtã hashpa watã hawẽ kemu hamitxutã 
MRK.7.34	naiuri besutã huĩsinakĩ yuikĩ:
MRK.7.34	—Efatá!— iwanã, nukũ hãtxawẽ yuikĩ: —Hau pabepemenũwẽ— aka 
MRK.7.35	hawẽ pabĩki dabe ma pabepemea inũ hawẽ hanari ma hãpekea ma hãtxa kayabiaya 
MRK.7.36	Jesusũ hatu anu ana iyushũ hatu nemakĩ:
MRK.7.36	—Tsua yuiyamayutãkãwẽ— hatu wabia kashũ yurabu betsa betsapa hatu banabimakeakeabu 
MRK.7.37	e itã Habaa! Yuu! ikĩ yuikĩ:
MRK.7.37	—Jesusũ hamapai betsa betsapa pepa atiruki, patanibu nĩkamakĩ inũ huyuniburi hãtxamaikikirã— inibukiaki.
MRK.8.1+MRK.8.2	Hanushũ ana shaba betsatiã yurã kaiã Jesusũ hatu yusĩkubainaya ma shaba dabe inũ besti kaya hatũ piti ma keyuabu hania pitibumakẽ Jesusũ hawẽ tsumabu kenashũ yuikĩ:
MRK.8.1+MRK.8.2	—Ma shaba dabe inũ besti ea nĩkakĩ hatũ piti ma keyuabuwẽ taea ẽ hatuwẽ nuiaii. 
MRK.8.3	Hatũ hiwe anu piti mais ẽ hatu nitxiã bui bai putxinĩ anua punu nukai babui unãyamastirubuki, betsabu txaikea bexiãburã— ikaya 
MRK.8.4	hawẽ tsumabũ Jesus yuikĩ:
MRK.8.4	—Nenu tsua hiweabumaki. Hania piti bishũ nũ hatu pimatirumabĩ— akabu 
MRK.8.5	Jesusũ hatu yukakĩ:
MRK.8.5	—Hati misi mã hayamẽ?— hatu wa
MRK.8.5	—Seteki— akabu
MRK.8.6	hanushũ Jesusũ ha yurã kaiã yuikĩ:
MRK.8.6	—Ha maĩ tsaubaũkãwẽ— hatu watã ha sete misi bishũ Deus kẽwãtã tũke tũke akai hawẽ tsumabũ bibaĩbaĩkĩ ha yurã kaiã hatu inãkeakeaibũ 
MRK.8.7	hanua baka eskarabesri haya Jesusũ bishũ Deus kẽwãriatã tekepakeriakĩ hawẽ tsumabu inã habũ hatu inãkĩ mebesa 
MRK.8.8	hanushũ dasibibũ yaniwai benimai pepeaibũ ha pikãshu piti teshea itxawakĩ sete kuki matawabũ 
MRK.8.9	hanua 4.000 yurabũ pikĩ keyuabũ Jesusũ hatu yunukĩ:
MRK.8.9	—Ẽ ma kai buritãkãwẽ— hatu watã 
MRK.8.10	hanua hawẽ tsumabubes shashũ nanetã bui Dalmanuta mai pakeakiri bunibukiaki.
MRK.8.11	Hanua fariseubu Jesus anu beshũ habe ha inũ, iwanã, unãti wakĩ yuikĩ:
MRK.8.11	—Deus anua hawẽ unãti dami nuku ashũwẽ, mĩ hawẽ kuxipa haya nũ uĩnunã— akabu 
MRK.8.12	Jesus huĩti nixmashũ hatu yuikĩ:
MRK.8.12	—Haskakĩ hawara Deusũ besti damiwatiru uĩnũ ishũ mã ea yukai? Ikũ ẽ matu yuiai nĩkakãwẽ. Hamapai betsa uĩmakĩ ẽ ana matu ashũtaskamaki— hatu watã 
MRK.8.13	hanushũ hatu henebaini shashũ nanetã ana txĩtũkaini iãnẽwã kesha betsauri hawẽ tsumabu hatu iyua
MRK.8.14	hanua bui misi hakimabaini hawa piti buama misi bestitxaiya besti shashũ buaibũ 
MRK.8.15	Jesusũ bebũkiri hatu banabimakĩ yuikĩ:
MRK.8.15	—Fariseubu inũ shanẽ ibu Herodesĩ misi shasha wati meseki. Uĩrakubaĩkãwẽ— hatu wa 
MRK.8.16	hatu haska wa hamakiri xinaĩ hawẽ tsumabu yuinamei:
MRK.8.16	—Nũ misi beama ishukẽ nuku haska nemaikiki— ikaibũ
MRK.8.17	haskakiri yuinamei hãtxaibu unãtã Jesusũ hatu yuikĩ:
MRK.8.17	—Haskai bushka kuxikĩ mã nĩkariabumamẽ? Haskai: “Nũ misi beama ishukẽ haska nuku yusĩkiki”, iki mã yuinamekanai? 
MRK.8.18	Mã beruyabia hawara ẽ matu ashuaĩ mã uĩ pewama ikũkainaii. Mã pabĩkiyabia hawara ẽ matu yusĩaĩ mã nĩka pewama iriakũkainaii. 
MRK.8.19	Eska uĩbiairã, misi mekẽ besti tũkepakeshũ 5.000 hunĩ kaiã ẽ hatu pimarã, hati kuki hawẽ teshe mã itxawaxinamẽ, ha pitirã?— hatu wa
MRK.8.19	—Doze kaĩ— akabu
MRK.8.20	—Hanua betsarã, sete misi tũkepakeshũ 4.000 ẽ hatu pimarã, teshe waburã, hati kuki mã matawaxinamẽ?— hatu wa
MRK.8.20	—Sete kaĩ— akabu
MRK.8.21	hanushũ Jesusũ hatu yuikĩ:
MRK.8.21	—Matunã, haskakĩ mã tapĩriabumamẽ?— hatu wabaini
MRK.8.22	hanua bui mae betsa Betsaida anu hikiabũ huni bekũni hau shushawanũ Jesus anu iweshũ ea ashũkĩ:
MRK.8.22	—Haki bemepiwe— akabu 
MRK.8.23	huni bekũ metsũbaĩkĩ benãta iyushũ hawẽ beruki kemu mitxushũ bemepitã metseketã yukakĩ:
MRK.8.23	—Haskara mĩ uĩaĩ?— aka 
MRK.8.24	bepeshe mirĩtã yuikĩ:
MRK.8.24	—Hunibu uĩbiakĩ hi mapua keska buanaibu ẽ hatu uĩaiĩ— aka 
MRK.8.25	Jesus ana hawẽ beruki mepia hanũkaĩ ma shusha shabakabi dasibi uĩkĩ pewaya 
MRK.8.26	Jesusũ hawẽ hiwetã nitxĩkĩ yuikĩ:
MRK.8.26	—Na mae anu ana hari kama mĩ hiwe anu inũ kariwe— abainikiaki.
MRK.8.27	Hanua Jesus hawẽ tsumabube kai Filipẽ mae Cesaréia txaima anu ana bai tanabaĩkĩ hawẽ tsumabu yukakĩ:
MRK.8.27	—Yurabunã, ẽ tsua ekiri yuimisbumẽ?— hatu wa 
MRK.8.28	hawẽ tsuma betsã yuikĩ:
MRK.8.28	—Betsabũ mikiri yuikinã: “Naximanika João ana bestẽxinaki”, mia wakanikiaki. Betsabũri yuikĩ: “Elias ana huxiãki”, mia wariakanikiaki. Betsabũri yuikĩ: “Deusũ hãtxa yuishunika betsa ana besteĩmaki”, mia wariamisbukiaki— akabu
MRK.8.29	hanushũ Jesusũ haburi yukakĩ:
MRK.8.29	—Hamẽ matũ xinãkinã, mã tsua ea yuimismẽ?— hatu waya
MRK.8.29	hanushũ Pedrõ hatu yuishũkĩ:
MRK.8.29	—Miarã, mĩ nukũ mekenika Messias Cristoki— akaya
MRK.8.30	Jesusũ hatu nemakĩ:
MRK.8.30	—Ẽ Messias Cristoki tsua banabimayamayushãkãwẽ— iwanã,
MRK.8.31	Jesusũ ana hatu yuikĩ:
MRK.8.31	—Deusũ bake ẽ matũ Hutxi Kayabi Iuwarã, ea nuitapawashãkanikiki. Eki sinatakĩ ea itxakawakĩ mae shanẽ ibubu inũ, Deusbe nukunabu hãtxashunika shanẽ ibubu inũ, Deusũ hãtxa kenenibu yusĩnanãmisbũri ea danãkĩ ea hatu tenãmabu dabe inũ besti shaba kaya ẽ ana bestẽshanaii— akĩ 
MRK.8.32	haska wakĩ hatu shabakabi yuiai nĩkatã Pedrõ Jesus ha mesti pashkabaĩ nemakĩ yuikĩ:
MRK.8.32	—Mĩ haskatirumaki— aka 
MRK.8.33	Jesus hawẽ tsumabukiri nasauketã uĩkĩ Pedro nemakĩ yuikĩ:
MRK.8.33	—Satanásã xinãwẽ mĩ ea nemaii. Ana hari haskayamawe. Hawara Deusũ uĩaĩ keska mĩ uĩyamaki, eska xinãkinã, haska yurabũ uĩmis keskawẽ mĩ ea nemairã— atã
MRK.8.34	hanushũ Jesusũ hawẽ tsumabu inũ yurabu habe buaibu kenashũ yuikĩ:
MRK.8.34	—Tsuabura eki txiti ikatsis ikirã, hamebi haska xinãmis hakimatã: “Bika tenei ẽ hawẽ taea mawatiruki”, ikĩ hau ea txibãkubainũbũwẽ. 
MRK.8.35	Hamẽ tsuabũra xinaĩ: “Ẽ mawakatsi ikamaki”, iki hatũmebi mekeaiburã, eauma mawakĩ hatũ hiwea benushãkanikiki. Hakia ea ikũwãkĩ ẽ kakape yusĩkĩ ea txibaĩwẽ taeshũ tenãbiabu hatũ hiwea benuama hiwekuĩshãkanikiki. 
MRK.8.36	Haska inũ, haskati dabanẽ yurabũ xinãma mai anua mabuwẽ inũ hamapai tibiwẽ kemukĩ itxawai hiwemisburã, haburi eauma mawai benushãkanikiki. 
MRK.8.37	Ha inũ, hawara inãnanãkĩ hawẽ hiwea pakatã hawẽ hiwekuĩti tsuã bitirubumahairaki. 
MRK.8.38	Haska inũ, tsuabura na yurabu txakabu bebunua eki inũ ẽ hãtxaki dakemisburã, ẽ Epã kuxipaya hawẽ nai tsuma pepabube hua habiaskariai ẽ hatuki dakeriashanaii— iwanã,
MRK.9.1	ana hatu yuikĩ:
MRK.9.1	—Txanima ẽ matu yuiai nĩkakãwẽ. Na habia mã ebe mapuaburã, betsabu mã mawariamakẽ Deus Shanẽ Ibui taei kuxipahairai mã uĩshanaii— hatu anikiaki.
MRK.9.2	Hanua ana seis dia binuaya Pedro inũ, Tiago inũ, João Jesusũ katubaĩkĩ hatu iyui kakĩ mati keyatapahaira mapeketã hanua hatu bebũ Jesus dami 
MRK.9.3	hawẽ tari hushupahairai txashahairai tsuã tari patsakĩ hushupa wakĩ haska waisma keskai ikaya 
MRK.9.4	haskaya habianuri Elias inũ Moisés Jesusbe hãtxai uĩ 
MRK.9.5+MRK.9.6	datehairaibũ harakiri xinãtima Pedrõ Jesus yuikĩ:
MRK.9.5+MRK.9.6	—Yusĩnaã, nũ nenu huarã pehairaki. Peã shubu dabe inũ besti matu washũpa, betsa mina inũ, betsa Moisésna inũ betsari Eliasnarã?— ikaya 
MRK.9.7	hanua samama nai kuĩ bekĩ hatu bepuaya nai anua hui tashnikĩ yuikĩ:
MRK.9.7	—Narã, ẽ bakeki. Ẽ abuhairaii. Nĩkairakubaĩkãwẽ— hatu waya 
MRK.9.8	samama beru beru ikĩ uĩ ha habe mapukãshu ana niama Jesus besti nia uĩaĩbũ
MRK.9.9	hanua mati keyatapa butebirãkĩ Jesusũ hatu yuikĩ:
MRK.9.9	—Ẽ matũ Hutxi Kayabi Iuwa matu mawashũtã ẽ ana matu bestẽshũriamakẽ hawara na haska mã uĩshurã, tsua yuiyamayushãkãwẽ— 
MRK.9.10	hatu wa tsua yuiama hatũmebi yuinamekĩ: “Mawatã ana bestẽshanairã, haskaramẽ?” ishũ 
MRK.9.11	ana hawẽ tsumabũ Jesus yukakĩ:
MRK.9.11	—Yusĩnãbũ hatu yusĩkĩ Deusũ hãtxa kenenibuwẽ hatu yuikĩ: “Nukũ mekenã Cristo huriama bebũkiri Elias hushanikiki”, ikirã, haskai imisbumẽ?— akabu 
MRK.9.12	hatu kemakĩ:
MRK.9.12	—Txanima Elias bebũkiri ana hushũ dasibi benawakĩ pewakĩ taewaimaki. Ha dikabi, Deusũ hãtxa yuishunikabũ kenekĩ: “Deusũ bake hatũ Hutxi Kayabi Iuwarã, habũ danãkĩ itxakawabu nuitapashanikiki”, arianibuki. 
MRK.9.13	Hakia eãnã, ẽ matu yuiaii. Eliasrã, ikũ ha dukũ huimashũ hatu yusĩayã danãkĩ Elias Deusũ hãtxa yuishunika itxakawakĩ haskarashanaikiri Deusũ hãtxa yuishunikabũ bebũkiri hakiri kenenibu akĩ habiaskari wakĩ itxakawaimabuki— hatu abirani
MRK.9.14	hanua Jesus hawẽ tsuma betsabuki nukunũ ika hui hanu yurã kaiã hawẽ tsumabuki itxa Deusũ hãtxa kenenibu yusĩnanãmisbube hatube itxa yuinameakeakeaibu Jesusũ uĩkubiranaya 
MRK.9.15	Jesus huai dasibibũ uĩ benimahairai kuxibaini haki nukushũ yukakĩ:
MRK.9.15	—Mĩ ma huai?— akabu 
MRK.9.16	hanushũ Jesusũ hatu yukakĩ:
MRK.9.16	—Hawai Deusũ hãtxa kenenibu yusĩnanãmisbube harakiri mã hãtxawẽ yuinamei ikai?— hatu waya
MRK.9.17	nĩkatã huni betsã yuikĩ:
MRK.9.17	—Yusĩnaã, ẽ huni bake yushĩ txakabũ huyu wani ẽ mia anu iweshuki. 
MRK.9.18	Ha yushĩ txakabũ atxishũ dushku imakĩ tĩ imatã mai pusama dashka dashka iki bakushyai sheta yẽsh yẽsh iki bakush kebus iki txarix txarix imakĩ haska wakĩ babu wakubaĩmiski. Haskamiskẽ: “Hau yushĩ txakabu ea kaĩmashunũbũ ika”, mĩ tsumabu ẽ hatu xinãbiabirana tsuã hawa ea kaĩmashũtirubumaki— aka
MRK.9.19	mapuabu Jesusũ hatu yuikĩ:
MRK.9.19	—Ikũwaĩsbumaã, hatiki matu merabewai ana ẽ matube hiweyushanai? Neri iwekãwẽ, ha bakerã— aka
MRK.9.20	iweaibũ yushĩ txakabũ Jesus betxitã ha huni bake ana dushku ima maĩ tĩ itã taka taka iki kemu bus bus ikaya 
MRK.9.21	Jesusũ hawẽ epa yukakĩ:
MRK.9.21	—Hatiã berukui taenimẽ?— aka hawẽ epã yuikĩ:
MRK.9.21	—Bakeixta iki taeniki. 
MRK.9.22	Ha yushĩ txakabũ tenãnũ, iwanã, hawẽtxaĩs txi merã napukĩ inũ hene merãri pukumiski— atã —Hamapai mĩ atiruwẽ taeshũ ẽ bake mĩ ea shushawashũtirumẽ? Nukuwẽ nuikĩ mĩ atirurã, ea merabewawe— aka
MRK.9.23	Jesusũ yuikĩ:
MRK.9.23	—Ẽ mia merabewatirurã, mĩ xinãmamẽ? Mĩ ea ikũwãyã hamapai betsa betsapa ẽ mia ashũtiruki— aka
MRK.9.24	hawaira hawẽ epã unãshubima yuikĩ:
MRK.9.24	—Ẽ mia ikũwaiĩ. Ana ẽ ikũhairawanũ uĩmakĩ ea merabewawe— aka
MRK.9.25	yurã kaiã itxabirãbiranaibũ uĩkĩ Jesusũ yushĩ txakabu yuikĩ:
MRK.9.25	—Yushĩ pata wakĩ inũ huyu wamistuũ, ha huni bake meranua kaĩrikaĩtãwẽ. Txĩtũkirã ana haki hikiyamashãwẽ— akaya
MRK.9.26	yushinĩ bis imatã ana dushku imabaini kaĩkainaya ha huni bake mawa keska dakakẽ itxapabũ yuikĩ: “Ma mawaki”, ikaibũ 
MRK.9.27	hanushũ Jesusũ metsũshũ benia benikãwã nikẽ
MRK.9.28	hanua Jesus hiwetã hikiaya hawẽ tsumabus habe hikibaĩ ana yukakĩ:
MRK.9.28	—Haskakĩ ha yushĩ txakabu nukũ nũ kaĩmatiruma ishumẽ?— akabu
MRK.9.29	Jesusũ hatu kemakĩ yuikĩ:
MRK.9.29	—Na eska yushĩ txakabu kaĩmakinã, Deus dayuikĩ ea a bestikubaĩkĩ mã kaĩmatiruki— hatu watã
MRK.9.30+MRK.9.31	hanua Jesus hawẽ tsumabu besti tari iyushũ yusĩnũ ika yurabu uĩmama hatube hune kai Galiléia napaibaini kakĩ hatu yusĩkĩ:
MRK.9.30+MRK.9.31	—Ẽ matũ Hutxi Kayabi Iuwarã, tsuãra ea hatu atxima ea tenãbu shaba dabe inũ bestitiã ẽ ana bestẽshanaii— hatu wa 
MRK.9.32	haska hatu yuiai hawẽ tsumabũ hawa nĩkamahaira hawa yuiai dabanẽ datekĩ Jesus ana hawa yukama inibukiaki.
MRK.9.33	Hanua Cafarnaum mae ewapanu bei hiwetã hikiabũ Jesusũ hatu yukakĩ:
MRK.9.33	—Bai tanabiranirã, hawakiri mã yuinamekubirãkãshumẽ?— hatu wa
MRK.9.34	bai tanabirani hãtxai yuinamekubirani:
MRK.9.34	—Jesusbe shanẽ ibukĩ nukunã, haratu betsã nũ matu binũshanimẽkaĩ? En eamẽkaĩ?— iki yuinamekãshu dakei hawa yuiama pes maniabũ 
MRK.9.35	Jesus tsaushũ hawẽ 12 tsumabu kenashũ yuikĩ:
MRK.9.35	—Haratura mã shanẽ ibu pepa ikatsis ikairã, ha dukũ yura dasibibu merabewakĩ hatuwẽ nuikĩ habũ tsuma keska ikubaĩkĩ hau hatu duawakubainũbũwẽ— hatu watã
MRK.9.36	hanushũ bakeixta betsa hawẽ tsumabu naxui abirã iweshũ ikushũ hatu yuikĩ:
MRK.9.37	—Ea duawanũ, iwanã, na bakeixta keska wakĩ tsuara ẽ kenaya huairã, ikĩ ea akawakĩ mã duawatiruki. Habiaskari wakĩ ea besti duawama hatũ ea yununi Deusri habũ duawashãkanikiki— hatu waya
MRK.9.38	Joãonẽ Jesus yuikĩ:
MRK.9.38	—Yusĩnaã, huni betsã mĩ kena kuxipa paewẽ yushĩ txakabu kaĩmai nũ uĩbirãxinaki. Nukubetã mia txibãmakẽ nũ nemakĩ nũ beshtepaibia nuku nĩkama ixiãki. Hari nũ nemaxinarã, pemẽ?— aka
MRK.9.39	Jesusũ hatu yuikĩ:
MRK.9.39	—Nemakĩ mã hatu beshtetirumaki. Tsuara nukuki sinatamarã, nuku merabewaikiki. Hawara atimaska yurabũ atirubuma ẽ kena kuxipawẽ abiakĩ samama ekiri txakabu yuitirubumaki. 
MRK.9.40	Ha inũ, tsuara nukuki sinatamarã, nuku merabewaikiki. 
MRK.9.41	Ha inũ, mã ea ikũwaĩbuwẽ taeshũ hamapai tibiwẽ matu duawakĩ ũpash amai keskawẽ matuwẽ dabanã ikĩ matu inaĩburã, ikũ Deusũ hatu duawashanikiki, pepawẽ manakukinã— iwanã,
MRK.9.42	habias bake ikushũ ana hawẽ hatu xinãmakĩ yusĩkĩ:
MRK.9.42	—Tsuabũra hawara Deusũ nemamis inũ yunumis txibãma txakabu wamisbũ bake mixtĩbũ ea ikũwaĩ hatu parãkĩ txakabu hatu amakeakeriamisburã, haskawẽ taeshũ Deusũ hatu kupihairashanaiwẽ taea hawẽ shekiwã deneti mixki ewapa neshashũ teumatã iãnẽwã merã pukua hasarã, hawẽ kupiti beshmas mekeanaii. 
MRK.9.43+MRK.9.44+MRK.9.45+MRK.9.46+MRK.9.47+MRK.9.48	Haska mã ikatsi ikamarã, hawãra matu txakabuwamis beshtekekĩ hawaira henerikubaĩkãwẽ. Hanua mĩ mekẽ betsa kasmai mĩ tae betsa kasmai mĩ beru betsa kasmai haratuwẽra mia txakabuwamis ha meshtekea keskakĩ hamapai txakabu mã imis inũ mã amis tibi hawaira beshtekei henetiki. Mĩ mekẽ dabeya kasmai mĩ tae dabeya kasmai mĩ beru dabeyarã, hanu txi nukaisma anu inũ hanu nami shena debuisma anu txi merã mia puta pemahairaki. Hakia mĩ mekẽ bestitxaiya inũ mĩ tae bestitxaiya inũ mĩ beru bestitxaiyarã, Deus anu niti ikama mĩ hiwenũbariai pehairaki.
MRK.9.49	Txi keskawẽ mã ikũwaĩbu tibi txushakĩ akawakĩ matu bika tenemashãkanikiki. Matu haska wabiabu Deusũ hawẽ kuxipawẽ matu mekea mã kuxipashanaii, tewẽ nami mekemis keskairã. 
MRK.9.50	Tewerã, nami txaputima wati inũ nami meketibia payukui keyumiski. Matubunã, Deusũ hãtxa mã unaĩbuwẽ taeshũ matunabu yusĩ mã tewe batawẽ meketi keskabuki. Hakia haskai tewe hawẽ bata keyu bumis ana meketiruma keskama Deusũ hãtxa nĩkakĩ pewatã ea txibaĩbube merabenaĩ unãnuma hiwekubaĩshãkãwẽ— hatu anikiaki.
MRK.10.1	Hanua Cafarnaum anua kaĩkaini kai Jordão hene kesha betsauri lestekiri, bari huaikirirã, Judéia mai pakea anu hikia yurã kaiã ana haki itxaibu haskabiranaibu hatu yusĩmis keskaibu Jesusũ ana hatu yusĩayã 
MRK.10.2	hanushũ fariseubu hatiritũ Jesus unãti watã haki beparamenũ ika haki kematã yukakĩ:
MRK.10.2	—Huninã, hawẽ aĩnã henetimẽ?— akabu 
MRK.10.3	Jesusũ haturi yukakĩ:
MRK.10.3	—Moisésnã, haskara nukũ shenipabu yusĩkĩ yununimẽ?— hatu wa
MRK.10.4	habũri yuikĩ:
MRK.10.4	—Moisés yusĩanã, aĩbu henekatsi ikinã, hawẽ heneti unaki keneshũ inãtã henebaĩtiki, ani nũ uĩmiski— akabu
MRK.10.5	hanushũ Jesusũ fariseubu hatu yuikĩ:
MRK.10.5	—Ikũki. Matu keska matũ shenipabu huĩti kuxikẽ haska Moisés hatu yununiki. 
MRK.10.6	Hakia Deusũ dasibi damiwakĩ taewakinã, huni inũ aĩbu hau ha dabe ketashamenũbũ, iwanã, Deusũ hatu damiwaniki. 
MRK.10.7	Haskakẽ hawẽ ibubu dapashkabaĩ huni aĩyãtã hawẽ aĩbe ketashameawẽ taea 
MRK.10.8	ana yura dabema habias yura bestitxai keska hiwetirubuki. 
MRK.10.9	Hanua Deusũ huni inũ hawẽ aĩ yura bestitxai keska hatu wa hunĩ hawẽ aĩ dapashkabaĩkĩ henetimahairaki— hatu watã
MRK.10.10	hanua Jesus hawẽ tsumabube hiwetã hikia maniabũ haska hatu yusĩshu ana yukabu 
MRK.10.11	Jesusũ hatu yuikĩ:
MRK.10.11	—Tsuabũra hawẽ aĩ henetã aĩbu betsa aĩwãkinã, hawẽ aĩ sheni danãkĩ Deusũ yununiri danaĩ txakabumisbuki. 
MRK.10.12	Haska inũ, aĩbũ hawẽ bene henetã huni betsa benewakinã, hawẽ bene sheni danãkĩ Deusũ yununiri danaĩ txakaburiamisbuki— hatu anikiaki.
MRK.10.13	Hanua hatũ bakebu hau ea Jesusũ meshũkĩ unãnuma washunũ, iwanã, hanu iwebirãbiranaibu hawẽ tsumabũ hatu nemaya 
MRK.10.14+MRK.10.15	Jesusũ uĩ hawẽ tsumabuki sinatakĩ hatu yuikĩ:
MRK.10.14+MRK.10.15	—Hatũ bakebu ea anu iweaibu hatu nemayamakãwẽ. Deus shanẽ ibuaitianã, na bake mixtĩbu eki dateabuma keskabu besti Deuski dasishãkanikiki— hatu watã
MRK.10.16	hanushũ bake mixtĩbu ikushũ mamepishũ duawakĩ bestibu hatu yuikĩ:
MRK.10.16	—Deus miwẽ nuikĩ mia abuaya unãnuma yumei pekãwẽ— hatu wakeakenikiaki, Jesusunã.
MRK.10.17	Hanua Jesus ana kaĩkainaya huni betsa kuxikirã haki nukutã ha bebũ dãti itã yukakĩ:
MRK.10.17	—Yusĩnã pepaã, Mia yukapa? Hiwea kayabi bikinã, haska kayatã ẽ bitirumẽ? Ea yuiwe— aka
MRK.10.18	Jesusũ yuikĩ:
MRK.10.18	—Haskakĩ ea kenakĩ: “Pepaã”, mĩ ea wai? Deus bestiki, peparã, mĩ unãmamẽ? 
MRK.10.19	Mianã, Deusũ yunuti inũ hawẽ nematirã, mĩ unãmamẽ? Eska yuinirã: “Aĩbu mĩ aĩma txutatimaki. Huni betsaki sinatakĩ tenãtimaki. Yumetsutimaki. Huni betsaki txanitxakatimaki. Parananãtimaki. Ha inũ, mĩ epa inũ mĩ ewa duawakubaĩtiki”— aka
MRK.10.20	ha huni mabuyatũ Jesus yuikĩ:
MRK.10.20	—Ikũki. Dasibi Deusũ yunuti inũ hawẽ nemati haskarã, ẽ ma unã keyuaii. Bakeixtatũ tapinishũ ẽ txibãkubaĩmiski— aka
MRK.10.21	Jesusũ uĩ hawẽ nuikĩ ana yuikĩ:
MRK.10.21	—Mĩ pe ea yuiaii. Na besti mĩ xinãriamaki. Mia yuinũ nĩkawe. Nai anua Deusũ manakuti pepa bikatsis ikĩ mĩ hawara dasibi mĩ haya hatu inã keyutã ha pei mĩ bixiã ha nuitapaibu inãkuĩtã txĩtuãma ebe kakĩ ea txibãkubaĩshãwẽ. Mĩ haskakũkainaiwẽ taeshũ hiwekuĩa mĩ bishanaii— aka
MRK.10.22	Jesusũ haska yuia nĩkai hawẽ mabu itxapawẽ nui huĩti nixmai keyutã ana hawa yuiama benikainaya
MRK.10.23	Jesusũ hatu uĩbaũkĩ hawẽ tsumabu yuikĩ:
MRK.10.23	—Huni mabuhairayarã, Deus shanẽ ibuai anu hikinũ ikairã, bikahairaki— hatu wa
MRK.10.24+MRK.10.25	hawẽ tsumabũ hawẽ hãtxa nĩkai Habaa! ikaibũ Jesusũ ana hatu yuikĩ:
MRK.10.24+MRK.10.25	—Ikũki. Ha yuinaka ewapa camelorã, ha shumush hawẽ txishuiki hawẽ yura kaĩmakinã, tsuã atirumaki. Hakia haska keska bikarã, huni mabu itxapayarã, hawẽ mabu besti xinaĩ hawẽ nuikĩ hatũ xinã betsa wama Deuski txiti itirubumaki— hatu waya
MRK.10.26	hawẽ hãtxa nĩkatã pes huĩti nixmashũ yuikĩ: Habaa! iki yuinamekĩ:
MRK.10.26	—Haskakenã, tsua Deusũ nuku mekekĩ pashawakĩ hiwematirumẽ?— ikaibũ
MRK.10.27	hatu tibi uĩbaũkĩ yuikĩ:
MRK.10.27	—Tsuara yurabũ matu haska washũtirubumabiakẽ Deusũ besti dasibi matu ashũtiruki— hatu wa
MRK.10.28	Pedrõ yuikĩ:
MRK.10.28	—Yusĩnaã, nukunã, mia txibãkatsi ikinã, hawara nũ haya dasibi baxikĩ keyubiranimashũ nũ ma mia txibãpakeaii— aka
MRK.10.29	Jesusũ ana hatu yuikĩ:
MRK.10.29	—Txanima ẽ matu yuiai nĩkakãwẽ. Haratutũra ea txibãkĩ Deusũ hãtxa kakape yusĩtanũ ishũ hawẽ mae henekĩ hawẽ betsabu inũ, hawẽ puibu inũ, hawẽ epa inũ, hawẽ ewa inũ, hawẽ bakebu inũ, hawẽ bai henekĩ keyubaĩkẽ 
MRK.10.30	tsuabũra hamapaiwẽ hatu bika tenemabiaibũ na habiatiã Deusũ hatũ pepawẽ manakuhairakĩ ana hiwe betsa inãkĩ, betsabu inãkĩ, puibu inãkĩ, ewabu inãkĩ, bakebu inãkĩ, bai inãkĩ hatu haska washũshanikiki. Hatu haska wanishũ nai anu hatu habe hiwemashanikiki, ikibi imakinã. 
MRK.10.31	Ha inũ, yura itxapabu na habiatiã kẽkĩ yunumisburã, Deusũ hatu kẽwãma ishanikiki. Hakia betsabu na habiatiãri hawa kẽkĩ yunuisbumarã, Deusũ hatu kẽwãkĩ shanẽ ibuhairawashanikiki— hatu anikiaki.
MRK.10.32	Hanua Jerusalém bai tanabainaibũ Jesus bebukainaya haki txiti ikabu hatxũ bui supuibaini haria Jesuski haki sinatamisbu anu kaya hawẽ tsumabũ haska xinaĩ yuinamekubainaibũ yurã kaiã hatube bui dateyabi txibaĩbũ hanushũ Jesusũ hawẽ 12 tsumabu besti kenashũ hatu tari iyushũ haska wakĩ itxakawashanaibu ana hatu yuikĩ:
MRK.10.33	—Jerusalém anu na habiatiã nũ kairã, mã unaiĩ. Hanushũ Deusũ bake ẽ matũ Hutxi Kayabi Iuwa Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbu habu tsuãra hatu ea atximashanikiki. Habũ ea tenãkatsis ikĩ nawa betsabu ea hatu inãbu 
MRK.10.34	habu eki kashekĩ eki kemu mitxukĩ ea kuxa kuxa ashũ ea tenãbu shaba dabe inũ besti kaya ẽ ana bestẽshanaii— hatu wanikiaki.
MRK.10.35	Hanua Zebedeũ huni bake dabe Tiago inũ João Jesus dapi kashũ yukakĩ:
MRK.10.35	—Yusĩnaã, nũ mia haskakiri yukairã, nuku ashãwẽ— akabu
MRK.10.36	—Mã hawa ea yukai?— hatu wa
MRK.10.37	habũ Jesus ana yuikĩ:
MRK.10.37	—Mĩ shanẽ ibu kuxipai pepaya mibe nũ shanẽ iburianũ mibe nuku tsaumashãwẽ, betsa mĩ yusiuri inũ betsa mĩ yusmaurirã— akabu
MRK.10.38	Jesusũ hatu kemakĩ:
MRK.10.38	—Haska mã ea ea akairã, xinãkĩ mã nĩkariabumaki. Hawara ẽ ishanai keskarã, mã iriatirumẽ?— hatu wa
MRK.10.39	—Nũ iriatiruki— akabu
MRK.10.39	Jesusũ ana hatu yuikĩ:
MRK.10.39	—Txanima ea itxakawaibu ẽ isĩ teneshanai keska mã teneriashanaii. 
MRK.10.40	Hakia ẽ yusiuri inũ ẽ yusmauri mã ebe shanẽ ibutirurã, ẽ matu yunutirumaki. Hakia ẽ Epa Deusũ hatu katunirã, ebe shanẽ ibushãkanikiki— hatu waya
MRK.10.41	hanua Tiago inũ João haska yuka ikaibu Jesusũ tsuma betsa mekẽ dabetibũ nĩkai hatuki sinataibũ 
MRK.10.42	hanushũ Jesusũ hawẽ tsumabu keyu itxawashũ hatu yuikĩ:
MRK.10.42	—Haska nawa shanẽ ibubũ hawenabu ha akĩ mese wabetanã kuxipawẽ hatu yunukĩ hatũ tsumabu hawẽ kuxipa hatu uĩmakĩ hatu babu watã yunumisbu mã unaiĩ. 
MRK.10.43	Hakia matubunã, haska xinãyamakubaĩkãwẽ. Matu anua tsuara shanẽ ibukatsis ikinã, hau dasibi matu merabewakĩ duawakubainũbũwẽ. 
MRK.10.44	Habiaskariai tsuara shanẽ ibukatsis ikirã, dasibibũ tsuma hau iriakubainũbũwẽ. 
MRK.10.45	Hamẽ ea iki huirã, ẽ matũ Hutxi Kayabi Iuwabiarã, hau ea duawanũbũ ika ẽ huamaki. Hakia matu debushũkĩ yura itxapabu benuabu meshpamatã matu hiwemanũ ika ẽ huniki— hatu abaini
MRK.10.46	janua Jericó mae ewapa anu Jesus hawẽ tsumabube hikia ibai hanua Jesus kaĩkaini yurã kaiã inũ hawẽ tsumabube kaya hanu bai kesha anu Timeũ huni bake Bartimeu bekũ tsaushũ pei hatu yukamistũ 
MRK.10.47	Jesus Nazaré anua yumeni yui hakiri hãtxabainaibu nĩkatã unãshubima hawẽtxaĩs yuikĩ:
MRK.10.47	—Davĩ babaã, ewẽ nuiwe— akaya
MRK.10.48	itxapabũ nemabiabu ana unãshubimahaira yuikĩ:
MRK.10.48	—Davĩ baba Jesusuũ, ewẽ nuiwe— abaũbaunaya
MRK.10.49	Jesus niti itã hunibu hatu yuikĩ:
MRK.10.49	—Kenakãwẽ— hatu wa
MRK.10.49	hanushũ huni bekũ kenakĩ yuikĩ:
MRK.10.49	—Mia kenaikiki. Xinã txãkaĩ benirikirãwẽ— akabu
MRK.10.50	hawẽ yabukuti peputakatã hawaira benikirã Jesuski nukua 
MRK.10.51	Jesusũ yukakĩ:
MRK.10.51	—Mia hawa merabewapa?— aka
MRK.10.51	huni bekũmã yuikĩ:
MRK.10.51	—Shanẽ ibuũ, ana ẽ uĩnũ ea bepeshwe ika ẽ ikaii— aka
MRK.10.52	Jesusũ yuikĩ:
MRK.10.52	—Ana uĩriwe. Mĩ ea ikũwaĩwẽ taea shushatã inũ kariwe— aka samama Bartimeu bepeshetã Jesus txibãbainaya
MRK.11.1	hanua Jesus Jerusalém anu kai Betfagé inũ Betânia ha mae dabe anu kemai Oliveiras Mati tetãbaĩkĩ hawẽ tsumabu dabe yunukĩ:
MRK.11.2	—Ha mae besuuri kayãbis bushũ burro neshea tsua haki katsaumeriama betxitã tepetã beyutãkãwẽ.
MRK.11.3	Haska inũ, tsuãra matu yukakĩ: “Hawakatsi mã tepeai?” matu wa yuikĩ: “Nukũ Shanẽ Ibũ biyukatsis ikikiki. Samama habianuri nuku bemashanikiki”, atãkãwẽ— hatu wa
MRK.11.4	ha dabe bushũ hiwe beputi dapi burro neshea bai namaki nia betxitã tepeaibũ
MRK.11.5	habianuri manishũ yukakĩ:
MRK.11.5	—Haskakĩ burro mã tepeai?— hatu waya
MRK.11.6	hanushũ Jesusũ haska hatu yuishukiri yuiabu:
MRK.11.6	—Peki. Bushũyutãkãwẽ— hatu wa 
MRK.11.7	tepetã hanushũ hatũ bemakia tari burro kamaki kabekãbaĩ Jesus anu bushuãbu Jesus haki inatã katsaumekainaya 
MRK.11.8	itxapabũ hatũ bemakia tari bai namaki nabekãbainaibũ hanua ana betsabũri shẽpã meshteshũ habiaskari wakĩ nabekãshũriabainaibũ
MRK.11.9	bebubainaibu inũ txipu beaibũ hui kuxipawẽ hawẽtxaĩs yuibaĩkĩ:
MRK.11.9	—Aitxu! Aitxu! Ha Deusũ kuxipaya huairã, benimawakĩ duawanãkãwẽ. 
MRK.11.10	Nukũ shenipabu Davi ipauni keska shanẽ ibuhairai huikiki. Deus kẽwãshunãkãwẽ— akubaini bui
MRK.11.11	hanu Jerusalém anu hikishũ hanushũ Deus kẽwãmisbu Templo hemaĩtĩ anuri Jesus hikiriashũ hanua hawẽ hamapai dasibi uĩbaũkĩ keyutã hanua ma bari kaya kaĩkaini hawẽ 12 tsumabube Betânia anu bua
MRK.11.12	ushaxini shaba betsatiã mexukiri Betânia anua bunikaĩkĩ 
MRK.11.13	hi betsa figueira benãta tupã nia Jesusũ betxitã haska bimiyamẽkaĩ uĩtanũ ika kashũ hawa bimi hayama hawẽ peihaira besti uĩkĩ hanu bimimistiã iriamakẽ 
MRK.11.14	hanushũ Jesusũ hi bimiuma yupukĩ:
MRK.11.14	—Hau tsuã taska mĩ bimi ana piyamashanũbũwẽ— akai hawẽ tsumabũ nĩkabaini buaibũ
MRK.11.15	hanua Jerusalém anu Jesus ana hikituxitã hanu Templo hemaĩtĩ kenekawananu hikikaĩ hanushũ hawẽ Deus daewati inabu txashuwã inũ, ina awa inũ, deiwã inãnãnaĩbu inũ biaibu hatu nitxĩkĩ taewakĩ pei biananãmisbũ tapu narabekĩ deiwã haki aduti hiwe naraberiakĩ keyutã 
MRK.11.16	hanu hawẽ hemaĩtĩ kapukekĩ hau hawara iabaũyamanũbũ hatu nemashũ 
MRK.11.17	ana shanẽ ibubu hatu txitekĩ yuikĩ:
MRK.11.17	—Hawẽ Templokiri hawẽ hãtxa yuishunika Isaías Deusũ kenemani matu yuinũ nĩkakãwẽ: “Ẽ hiwerã, hanua yura betsa betsapabu ebe hãtxakĩ ea kẽwãshãkanikiki”, ibianikẽ na hemaĩtĩ shabaturu anua matubu parananãkĩ yumetsubũ hiwe mã wamisbuki— ikaya
MRK.11.18	hawẽ hãtxa nĩkai Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbũ xinãkĩ habiari yurã kaiãnẽ hawẽ hãtxa ikũwaĩbuwẽ taea haki sinatai Jesusũ yusĩkĩ hatu binutiru xinaĩ haki datei haskatã tenãtimẽ ika yubakai taeaibũ 
MRK.11.19	ma mexuaya Jesus hawẽ tsumabube Jerusalém anua kaĩbainaibũ
MRK.11.20	hanua mexukiri ana bai tanabaĩkĩ ha hi bimiuma anu ana daĩbaĩkĩ hawẽ tatxa inũ hawẽ ibu ma shanaxĩkẽ 
MRK.11.21	Jesusũ haska yuiai nĩkaxĩshũ Pedrõ xinãkĩ Jesus yuikĩ:
MRK.11.21	—Uĩa. Yusĩnaã, ha hi bimiuma mĩ yupuxinarã, ma shanaxinabĩ— akaya
MRK.11.22	Jesusũ hatu kemakĩ:
MRK.11.22	—“Deusũ hamapai atiruki”, ikũwãkãwẽ— itã 
MRK.11.23	—Ikũkĩ ẽ matu yuiaii. Na mati tsuãra yuikĩ: “Matipaã, mimebi tsekekaĩ iãnẽwã merã pukutãwẽ”, akĩ mã xinã dabewẽ xinãwẽ akama mã ikũwãkĩ hari yuiaiwẽ taea Deus matuwẽ dabanã ikĩ matu ashũshanikiki. 
MRK.11.24	Haskati ẽ matu yuiaii. Deusbe hãtxakĩ: “Ẽ haska bikatsis ikaii”, ikĩ yuikubaĩkãwẽ. Mã xinã dabeyamakẽ haska Deusũ matu yunuaya mã bishanaii. 
MRK.11.25	Haska inũ, Deus dayui habe hãtxakĩ tsuãra hawara matu txakabuwaxina haki sinatabiatã hawaira habe daekubaĩkãwẽ, ana has xinãmarã. Mã haskaibu matũ txakaburi Deusũ matu buashũtã ana xinãma iriashanikiki. 
MRK.11.26	Hamẽ yura betsabũ matu itxakawabu mã hatube daenameamakẽ Deus nai anuatũ matũ txakaburi matu buashunamari ishanikiki— hatu abirani
MRK.11.27	hanua Jesus inũ hawẽ tsumabu Jerusalém anu ana txĩtũkirã hikitã hanu Templo hemaĩtĩ anu Jesus hikishũ uĩatani nikẽ Deusbe nukunabu hãtxashunika shanẽ ibubu inũ, Deusũ hãtxa kenenibu yusĩnanãmisbu inũ, mae shanẽ ibu betsabu ha dapi bushũ 
MRK.11.28	yukakĩ:
MRK.11.28	—Na mĩ eska wairã, tsuã hawẽ kuxipa mia yunuimawẽ mĩ aki ikai? Tsuã hawẽ kuxipa mia inaĩmamẽ, mĩ haska wanunã?— akabu
MRK.11.29	Jesusũ hatu kemakĩ:
MRK.11.29	—Ẽtseri ẽ matu yukai matũ dukũ ea yui taewakãwẽ, mã ea yuiaya hariri mã ea yukai ẽ matu yuiriai nĩkakãshunã. 
MRK.11.30	Naximanika João hau hatu naximanũ yunukinã, tsuã kaya yunuyama mã xinaĩ, Deusũraka, hunibũraka? Ea dukũ yuikãwẽ— hatu wa
MRK.11.31	hanua haburi hune yuinamekĩ:
MRK.11.31	—“Deusũ yunuyamaki”, nũ warã, “Haskakĩ Joãonẽ hãtxa mã ikũwãma ikimamẽ?” iwanã, nuku kũyã atiruki. 
MRK.11.32	Hamẽ yura mirimabũ Deusũ João yunuyamakiri habũ ikũwaĩbuwẽ taea habuki datekĩ yuikĩ: “Hunibũ yunuyamaki”, nũ wapanã nũ haska yuitirubumaki— itã 
MRK.11.33	habũ Jesus yuikĩ:
MRK.11.33	—Nũ unãmaki— akabu
MRK.11.33	Jesusũ hatu yuiriakĩ:
MRK.11.33	—Haskakenã, tsuãra hawẽ kuxipawẽ ea yunuimarã, eãri ẽ matu yuiamaki— hatu watã
MRK.12.1	habianushũri miyuiwẽ Jesusũ shanẽ ibubu hatu yusĩkĩ: 
MRK.12.1	—Huni betsã bai washũ uva bimi batapa banatã mixkiwẽ dakẽbaũkĩ keyutã hanua haki uva tsiniti watã hanushũ dasibi uĩbaũti hiwe pixta keyatapa watã hanushũ hau bimi dabukũ ea inãshanũbũ, iwanã, huni betsa dayakapabube habube yubakatã ibu keska wakĩ yunuyubaini txai kaimakẽ 
MRK.12.2	hanu ma kani tsekatitiã ikaya bai ibuã hawena dabukũ hau yukatã ea bishũtanũ, iwanã, hawẽ tsuma betsa yunua ka 
MRK.12.3	habũ hawena inãkatsi ikama uva bimi mekeabũ atxishũ kuxa kuxa ashũ hawa inãma mais kaya 
MRK.12.4	hanushũ bai ibuã ana hawẽ tsuma betsa yunuria ka kũyã ashũ makuxkĩ mapeshtã nitxĩriabu kariakẽ 
MRK.12.5	hanushũ bai ibuã ana hawẽ tsuma betsa yunua ka tenãbũ hanushũ betsa betsapari yunua buabu hatu kuxa kuxa akĩ hatiri tenãbũ
MRK.12.6	hatu haska tibi wabia habũ inãbumakẽ hawẽ bake bestitxai abuhairai ha besti niti itanaya hakiri xinãkĩ: “Ẽ bake ẽ yunua kaya haki mesekĩ ẽ bimi ea ha inãshũtirubumẽkaĩ”, iwanã, yunua ka 
MRK.12.7	hawẽ bake hatuki kemai kai betxitã yuinamei: “Bai ibu mawaxĩkẽ na hawẽ bakẽ hawẽ bai tibi inũ hawẽ hiwe tibi dasibi hawenawayuikiki. Na bai nukunas nũ wanũ tenãnãkãwẽ”, ishũ 
MRK.12.8	atxishũ tenãtã bai tsisumẽ putanibuki— iwanã,
MRK.12.9	—Haskakenã, ha bai ibuã haskara hatu washanimẽkaĩ? Matu yuinũ nĩkakãwẽ. Bai ibu hawenabube hushũ bai anu dayamisbu hatu tenãtã hanushũ huni betsabu hawẽ bai anu hau dayashunũbũ hatu yunushanikiki— iwanã
MRK.12.10	—Deusũ hãtxa kenenibu uĩkĩ mã yuismamẽ? Matu ana xinãmanũ nĩkakãwẽ:
MRK.12.10	‘Hiwe wanikabũ mixki danãbiaibũ habias mixki Deusũ bishũ
MRK.12.10	deshũ makeresh wakĩ hawẽ kene mestẽwã keska wakĩ
MRK.12.11	nuku uĩmakĩ “habaa”! imakĩ nuku harakiri xinãtima washanikiki’,
MRK.12.11	hatu waya 
MRK.12.12	na miyuiwẽ hatu ha akĩ txiteai unãkĩ shanẽ ibubũ Jesus atxikatsis ibiai yurã kaiãki mesekĩ hawa meama heneyunibukiaki.
MRK.12.13	Hanushũ Jesus haska washũ tenãtima hawẽ parãtã Romano shanẽ ibu ha amakatsi ikĩ judeu shanẽ ibubũ fariseubu inũ Herodeski txiti ika betsabu Jesus anu hatu yunuabu 
MRK.12.14	haki beparamebaĩ yuikĩ:
MRK.12.14	—Yusĩnaã, yura betsabu miki sinatabiaya hawa hatuki dateama ikũ hãtxa besti yusĩkĩ haska wakĩ Deus txibãtirubu besti mĩ hatu shabakabi yusĩkubainairã, nũ unaiĩ. Haskawẽ taeshunã, haskara mĩ xinaĩmẽkaĩ mia yukapa? Ha Romano shanẽ ibu Césarn nuku pei yukamisrã, haska wanãshãpa? Pakanãshãpa? Pakatimaraka?— akaibu
MRK.12.15	Jesus hawẽ beparãkĩ hamakiri yuimatã itxakawatirubu unãkĩ hatu yuikĩ:
MRK.12.15	—Haskarawẽ mã ea unãti wakĩ beparanũ ika ikanai? Hawẽ governo imposto pakati pei heshe betsa ea uĩmakãwẽ— hatu wa
MRK.12.16	betsa beshũ inãbu uĩkĩ Jesusũ hatu yukakĩ:
MRK.12.16	—Narã, tsuã besu inũ tsuã kena neamẽ? Ea yuikãwẽ— hatu wa habũ yuikĩ:
MRK.12.16	—Romano shanẽ ibu Césarnaki— akabu
MRK.12.17	Jesusũri hatu yuikĩ:
MRK.12.17	—Imperador Césarnawẽ taeshũ matũ shanẽ ibu duawakĩ hawẽ governo dayashũmisbu pei hatu inãshũkubaĩkãwẽ. Hakia Deusri duawakĩ hawẽ yusĩa txibãkĩ hawara abuai ashũriakubaĩkãwẽ— hatu waya
MRK.12.17	—Nũ haska washũ parãtirumaki— iki e itã ana hawa yuitima buaibũ
MRK.12.18	hanua saduceubu judeubu pashka betsa: “Ha mawabu hawẽ yura tsua ana besteĩsmaki”, imisbu Jesus anu haburi beshũ yukakĩ:
MRK.12.19	—Yusĩnaã, Moisés yusĩkĩ: “Huni betsa aĩyã huni bakewariama huni mawakẽ hanua hawẽ betsã aĩ hanubi aĩwãtã huni bakewashũtiki, hawẽ betsa mawaimatũ kena dabikinã”, nuku waniki. 
MRK.12.20	Haskakiri ha hawẽ sete betsabukiri mia yuinũ nĩkawe. Ha dukũ iuwatũ aĩbu betsa aĩwãshũ huni bakewariama mawakẽ 
MRK.12.21	ha katxukeatũ hawẽ betsã habias aĩbu aĩwãshũ huni bake wariamari mawakẽ ana ha katxukeatũ hawẽ betsã aĩ habiari aĩwãriatã huni bake wariamari mawaniki. 
MRK.12.22	Hanua ha sete hawẽ henekĩ habias aĩburi bishũ habu tibitũ hawa huni bake bawabuma mawai keyuabũ hanua hawẽ henei aĩbu huni bake biamas mawarianiki. 
MRK.12.23	Ha haskaniburã, mawabu ana besteaĩbutianã, ha aĩbu bestitxai ha huni setebũ aĩwaniburã, haratutũ kaya ana ha aĩbu bishanimẽkaĩ?— akabu
MRK.12.24	Jesusũ hatu kemakĩ:
MRK.12.24	—Matunã, Deusũ hãtxa kenenibu unãma hawẽ kuxipa mã unãmariki. Haskakĩ mã kanemiski. Shabakabi matu xinãmanũ nĩkakãwẽ. 
MRK.12.25	Mawanibu ana bestẽshanaibutianã, hawa ana aĩyaĩ inũ ana beneyai ikama ishãkanikiki. Hanua Deusũ nai tsumabu keska beneuma inũ aĩyuma hiweshãkanikiki. 
MRK.12.26	Mawakubainaibu besteĩ ana hiweshanaibukiri matu yusĩnũ nĩkakãwẽ. Hi mashu kua here hi hi ikai anushũ Deusũ Moisés hãtxa wakĩ: “Earã, natiã ẽ Abraãonẽ mekenikaki. Ẽ Isaquẽ mekenikaki. Ẽ Jacõ mekenikariki”, ikai nĩkayamashũ Moisés kenenirã, mã uĩkĩ yuismamẽ? 
MRK.12.27	Deusrã, mawabunamaki. Hakia hiweabunaki. Haskakẽ Abraão inũ Isaque inũ Jacó hatũ yushĩ hiweabuki. Txipu ana yura bena Deusũ hatu inãshanai xinãma mã kanehairamiski— hatu wa
MRK.12.28	Jesus saduceubube yuinameai nĩkabaikĩ Jesus haskakiri yukabu hatu yui pewashukiri unaĩ Deusũ hãtxa kenenibu yusĩnanãmis betsa Jesuski kemashũ unãti wanũ ishũ yukakĩ:
MRK.12.28	—Haratu yunua kuxipa binua Moisés nuku keneshuniwẽ besti nũ txibaĩwẽ taeshũ Deusũ nuku mekekubaĩtirumẽ?— aka
MRK.12.29	Jesusũ yuikĩ:
MRK.12.29	—Na eska yununi betsa betsapa tibi dasibi binuhairarã, eskaki. Nĩkakãwẽ: “Israelbuũ, nukũ Shanẽ Ibu Deus ha besti ikibi ini hiwepakeikiki. 
MRK.12.30	Haskakẽ nukũ Shanẽ Ibu Deus duahairawakĩ abukĩ hawẽ nuikĩ matũ huĩti inũ, matũ yushĩ dasibiwẽ inũ, matũ xinã dasibiwẽ inũ, dasibi matũ kuxipawẽ heneama akubaĩkãwẽ.” Mĩ haska tibiwẽ xinãkĩ akairã, ha yunua betsa dasibi binuhairaki. 
MRK.12.31	Ha katxu yunua betsarã, habe ketashnirã, nĩkawe: “Mĩ habube hiweabu duawariakubaĩkãwẽ, ibubis mã nui mekemis keska wakinã”, akĩ yuini ha yunuti dabe txibaĩ mã haki txiti ikaiwẽ taea matuwẽ Deus benimashanikiki— aka
MRK.12.32	Deusũ hãtxa kenenibu yusĩnanãmistũ Jesus yuikĩ:
MRK.12.32	—Yusĩnaã, mĩ yusĩanã, peki. Txanima mĩ yui kayabiaii. Nũ abuhairaii. Txanima Epa Deus bestitũ nuku mekekubaĩtiruki, betsã nuku mekeamarã. 
MRK.12.33	Haska inũ, nukũ huĩti inũ, nukũ yushĩ dasibiwẽ inũ, nukũ xinã dasibiwẽ inũ, dasibi nukũ kuxipawẽ Epa Deus duawai haska nukũmebi nũ nuimis keskai yura betsabu tibiwẽ nũ nuiaiwẽ taeshũ Deusũ nuku abuhairaikiki. Hamẽ haskama hatira yuinaka deteshũ kuakĩ Deus nũ inãkuĩmis inũ hatira inãkuĩti betsa betsapa Deus kẽwãti hiwe anu nũ bumisrã, hawama keska Deusũ xinãmiski— akaya
MRK.12.34	Deusũ hãtxa pe nĩkakĩ yuiai Jesusũ yuikĩ:
MRK.12.34	—Deus shanẽ ibuaiki mĩ ma haki dasi kemaki— aka ana tsuã hawa yukama mapuabũ
MRK.12.35	habianushũri Templo hemaĩtĩ anushũ Jesusũ hatu bepushumakĩ yukakĩ:
MRK.12.35	—Deusũ hãtxa kenenibu yusĩnanãmisbũ matu yusĩkĩ: “Cristorã, Davĩ baba ishanikiki”, ikĩ haskakĩ matu haska yusĩmisbumẽ? 
MRK.12.36	Matu yuinũ nĩkakãwẽ. Deusũ Yushĩ Pepatũ Davi yusĩa kenenitũ matu yuikĩ:
MRK.12.36	Deus mekenikatũ ẽ Shanẽ Ibu Messias yuikĩ:
MRK.12.36	“Miki sinataibu ẽ hatu maemariama manai ẽ yusiuri tsauyuwe”, aniki. Haska watã keneniki. 
MRK.12.37	Hakia: “Messias ẽ shanẽ ibuki”, Davĩ abianikẽ haskatã hawẽ shanẽ ibu hanubi hawẽ baba itirumẽ? Ea yuikãwẽ— akĩ shanẽ ibubu xinãmaya yura mirimabũ Jesusũ hãtxa nĩkai benimai tse ikaibũ
MRK.12.38	habianushũs Jesusũ ana hatu yusĩkĩ:
MRK.12.38	—Deusũ hãtxa kenenibu yusĩnanãmisburã, hatu uĩrakãwẽ. Hatũ tari txaipa hawẽrua sawea mae hemaĩtĩ ewapa praça anu ẽ kawanai ea abukĩ ea kẽwãkĩ hau hãtxa pewẽ ea duawanũbũ ika mapumisbuki. 
MRK.12.39	Haska inũ, hanu itxati hiwe anu hikikaĩ haki tsauti pepa hanu dasibibũ hatu uĩtirubu anu tsaukatsis imisbuki. Ha inũ, itxatã pinũ, iwanã, hanu shanẽ ibubu dakai bashti ishũ pimisbu benariamisbuki. 
MRK.12.40	Haska inũ, aĩbũ bene ma mawakĩ shũnunikẽ hawẽ hamapai pepayabi hawẽ hiwe mebinũ itã aĩbu beparãkĩ hakiri pe xinãmanikapai Deusbe hãtxai txaipahairamisbuki. Haskamisbuwẽ taeshũ Deusũ hatu unãti watã kupiarã, yumãhairashãkanikiki— hatu watã
MRK.12.41	Jesusũ hatu yusĩ meneaya nuitapaibu hawẽ merabewati inãkuĩ pei hanu mistumisbu anu bau bebũ tsaushũ Jesusũ uĩayã yura pei mirima hayabũ itxapa mistubirãbiranaibũ 
MRK.12.42	aĩbu beneumari nuitapai hushũ pei heshe dabe hawa damahaira mistuaya Jesusũ uĩtã 
MRK.12.43+MRK.12.44	hawẽ tsumabu kenashũ hatu yuikĩ:
MRK.12.43+MRK.12.44	—Eskaki, matu shabakabi yuinũ. Ha hunibu pei itxapayabũ hatũ pei pashkashũ teshe besti inãkuĩkãshuki. Hakia ha aĩbu nuitapaitũ dasibi hawẽ hawara biti pei inãkĩ keyushuki— hatu watã
MRK.13.1	hanushũ Templo hiwe hemaĩtĩ anua hawẽ tsumabube Jesus kaĩkainaya hawẽ tsuma betsã yuikĩ:
MRK.13.1	—Yusĩnaã, uĩwẽ. Na Templo hiwe wakĩ mixki tsamakeakeniburã, habi hawẽrua benibĩ!— aka
MRK.13.2	Jesusũ yuikĩ:
MRK.13.2	—Txanimaki. Na dasibi hiwe ewapa wanibu hawẽrua mã uĩaĩnã, hawẽruahairaki. Haskabiakẽ ha mixki hiwe tekekĩ purekĩ keyushãkanikiki, mixki betsa ana matsãbaunabumarã— hatu abaini
MRK.13.3	hanua bui Oliveiras Mati anu mapeketã Templo bebũ tsauwabũ Pedro inũ Tiago inũ João inũ Andrẽ Jesus hune yukakĩ:
MRK.13.4	—Ha mixki hiwe tekei purekei keyushanai mĩ nuku yuishurã, mia yukapa? Ma kemai taei haskai nũ unãtirumẽkaĩ? Nuku yuiwe— akabu
MRK.13.5+MRK.13.6+MRK.13.7+MRK.13.8	Jesusũ hatu yuikĩ:
MRK.13.5+MRK.13.6+MRK.13.7+MRK.13.8	—Ẽ ka ẽ ana huriamakẽ eskai nuitapai taeshanaibu Deusũ yununi eskashãkanikiki. Shabakabi matu yuinũ nĩkakãwẽ. Ẽ kani ma ẽ hanu hua kemaya huni betsa betsapa beshũ yuikĩ: “Ẽ Deusũ Katua Messias Cristoki”, iwanã, yura itxapabu hatu parãshãkanikiki. Hau tsuabũra haska wakĩ matu parãyamashanũbũ uĩrashãkãwẽ. Ha inũ, yurabu nuitapai taeaitianã, nawabu nawa betsabube detenamei inũ tsakanameakeakeaibu mai patxa sakuakeakeaya bunihairai nuitapaibũ isĩ betsa betsapa teneakeakeshãkanikiki. Hakia tsakanameakeakeaibukiri bana nĩkai datei meseyamashãkãwẽ, na haskairã, isĩ betsa beai mekĩ mã uĩshanai keska bebũkiri shabakabi ẽ matu banabimairã.
MRK.13.9+MRK.13.10+MRK.13.11	Hakia matu dukũ taewakĩ betsabũ matu kupinũ, iwanã, hatũ mae shanẽ ibu anu matu iyushãkanikiki. Ha inũ, itxati hiwe anushũ ekiri mã hatu yusĩaĩbu betsabũ matu kuxa kuxa ashãkanikiki. Uĩrashãkãwẽ. Hakia ẽ kakape ikũwãkĩ mã ea txibaĩbuwẽ taeshũ tsuabũra matu atxishũ shanẽ ibu kuxipabu anu matu iyuabu hawara mã yuitiru Deusũ Yushĩ Pepatũ matu yuimashanikiki. Haskakẽ hawa dateama: “Harakiri yuishãpa?” ikĩ bebũkiri xinãyamashãkãwẽ, hawẽ Yushĩ Pepatũ matu haska merabewaya ẽ yusĩakiri shanẽ ibu betsa betsapabuki mã txanishanairã. Ẽ ana huriamakẽ ikũ yurabu maniakeakeabu dasibibu tsuabũra ẽ kakapekiri ea ikũwãkĩ hatu yusĩbaũshãkanikiki.
MRK.13.12	Ha inũ, yura betsã hanubi hawẽ betsabũ ea ikũwaĩbu hatu atximakeakeriashãkanikiki, hau hatu tenãnũbunã. Habiaskari wakĩ hatũ ibubũ hanubi hawẽ bakebu hatu atximariashãkanikiki. Ha inũ, habiaskari wakĩ bakebu hatũ ibubuki sinatakĩ hatũ ibubũ ea ikũwaĩbu hatu atximashũ hatu tenãmariashãkanikiki. 
MRK.13.13	Ekiri haska yuibaũkĩ mã ea txibaĩbuwẽ taeshũ yurabũ matu danaĩ mirima matuki sinatashãkanikiki. Matu haska wabiaibũ tsuãra ea txibãkĩ heneisma hatu mekekĩ ẽ hatu pashamashanaii.
MRK.13.14	Haskakẽ ha itxakanikakiri Deusũ Daniel yuia keneni tsuãra ha yuikĩ unãmisrã, ha itxakanika tashnia Templo merã nia mã betxiaya ha Judéia anuabu mati keyatapa anu hau pashashanũbũwẽ. 
MRK.13.15	Ha inũ, betsabu na mai bawa hiwe sapa sheni manaũri maniaburã, butushũ hawẽ hamapai bikatsis ibiakĩ hau hawẽ hiwe anu hikiama hau hawaira pashariashanũbũwẽ. 
MRK.13.16	Ha inũ, ikũwaĩ ha bai anu dayaiburã, mexu merã hawẽ bemakia tari keshtupa bikatsis ibiai hau ana txĩtũkiranama hau habiariari pashariashanũbũwẽ. 
MRK.13.17	Hamẽ ha yumaĩbutianã, tuyabu inũ ha txutxu amamisburã, hatu peirawashãkãwã. 
MRK.13.18+MRK.13.19	Haska inũ, Deusũ mai damiwani anua yumãshanaiburã, tsuã haska teneriama inũ ana teneama ishanai tenei dasibibu nuitapatxakayamashãkanikiki. Haskashanaiwẽ taea uitiã mã haska teneyamashanũbũ Deus ea akĩ yukakubaĩshãkãwẽ. 
MRK.13.20	Ha haskaibutiã Shanẽ Ibu Deusũ hawa nemakĩ tsua pashawatirumabia ma hawenabu hatu katuniwẽ taeshũ hatuwẽ nuikĩ hau dasibibu debui keyuyamashanũbũ yumaĩbutiã Deusũ bari ana txai wama txaima shekashanikiki.
MRK.13.21+MRK.13.22+MRK.13.23	Habiatiãri huni betsabu hushũ matu parãkĩ yuikĩ: “Earã, Deusũ ea yunua ẽ hawẽ hãtxa yuishunikaki. Ea nĩkairakãwẽ”, ikaibũ betsabũri yuikĩ: “Deusũ Messias Cristo, earã, matu anu ẽ ana hushuki”, ikaibu betsabũ nĩkatã hatu yuikĩ: “Uĩa. Nuku anu Cristo ma hushukiaki”, ikaibũ ana betsabũ yuikĩ: “Uĩa. Hanu ma hushukiaki, Cristorã”, ikaibũ hanushũ habũ hamapai betsa betsapa huni betsabũ atiruma habũ akĩ yura itxapa parãkĩ Deusũ hawena wakĩ hatu katuriani parãkatsis iriashãkanikiki. Haskaibu nĩkatã ikũwãkĩ mã kaneyamashanũbũ bebũkiri shabakabi ha parananãshanaibukiri ẽ matu besuũbi banabimai nĩkakãwẽ— iwanã,
MRK.13.24+MRK.13.25	ana hatu yusĩkĩ:
MRK.13.24+MRK.13.25	—Yumaĩ keyuaibu binukainaya nai anua dasibi betsa betsapashanikiki. Bari ana pesheama nukai taeaya usheri ana txashama mexuaya bixi niri iki keyui dasibi nai taka taka iki txuruãyã 
MRK.13.26	ẽ matũ Hutxi Kayabi Iuwa shanẽ ibui kuxipahairai txashahaira nai anua nai kuĩ meranua ẽ huai uĩaĩbũ 
MRK.13.27	Deusũ hawẽ nai tsumabu yunua hawẽ katuabu mai hirabi kesua anu manibaunabu hatu itxawashãkanikiki.
MRK.13.28	Haskakẽ hi figueirawẽ mã unãtiruwẽ miyuiwẽ matu yusĩnũ nĩkakãwẽ. Hi pei petakatã txipu metubistã peiai uĩkĩ ma bari kemai mã unãmis keskai 
MRK.13.29	hawara ẽ matu yuishu betxitã ẽ samama ana huai mã unãtirubuki. 
MRK.13.30	Haska inũ, yurabu dasibi hiwebaunabu yamariabuma ikũ dasibi ẽ matu yuishu haskai taeshãkanikiki. 
MRK.13.31	Hakia habiaskariai nai anua inũ mai anua Deusũ damiwani habu keyushãkanikiki. Hakia ẽ hãtxawẽ bebũkiri ẽ matu yusĩaĩnã, binuama menepakeshanikiki.
MRK.13.32	Hanua hawatiãra ẽ ana hushanai tsuã unãmaki. Deusũ nai tsumabũ unãma inũ ea Deusũ bakẽ ẽ hawa unãmariki. Hakia Epa Deus ha bestitũ unaĩkiki. 
MRK.13.33	Haskakẽ tsuã hawa unãmawẽ taea matuburã, hawa txikixama pepakũkaini Deusbe hãtxakĩ ea manakĩ hatiãra haskashanai uĩrakubaĩshãkãwẽ. 
MRK.13.34	Haska inũ, huni txai kakĩ hawẽ tsumabu hawẽ daya tibi hawẽ hiwe anu yunuakeaketã hiwe beputi keshemis yunutã bumisbu keska wakĩ ẽ matu yunubaĩkĩ akawaii. 
MRK.13.35	Hawa txikixama ea manakashãkãwẽ. Hawa barira hiwe ibu humis keskai eari ẽ ana hushanai mã unãmariki. Mexui taeayamẽkaĩ. Yamenapũmẽkaĩ. Takara keui taeayamẽkaĩ. Mexukirimẽkaĩ. 
MRK.13.36	Haskakẽ hawairakirã ushabu keska ẽ matu betxiama ishanũ 
MRK.13.37	ẽ matu yuiai hakimama uĩrakubaĩshãkãwẽ, habiaskariai dasibibuki ẽ hatuki txaniriairã— hatu anikiaki.
MRK.14.1	Ha Páscoatianã, Egito anushũ Deusũ yunua debuwanika nai tsumã nawã bakebu tenãkĩ nukũ shenipabu dũkebaini xinãmatitianã, usha dabe ma kemai misi shashama nũ pimis ma kemaya Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbũ Jesus hune parãshũ atxitã tenãnũ ika yubakaibũ 
MRK.14.2	hakia betsabũ hatu yuikĩ:
MRK.14.2	—Nukunabu besiaibutiã meyamayushãkãwẽ, hawẽ taea berukubaũtirubukirã— inibukiaki.
MRK.14.3	Txipu Betânia anushũ Simão yuraki txamini Jesusũ kaya waimatũ hiwetãshũ Jesus pimaya aĩbu betsã nẽkati bixtu hushupaki sheni inĩ pepa karuhaira hawẽ kena nardo beshũ tesketã Jesusũ bushkaki mauka haki hababainaya 
MRK.14.4	ha habetã piaibu hatiritũ inĩ mayai shetekĩ uĩ haki sinatai yuinamekĩ yuikĩ:
MRK.14.4	—Haska wakĩ ha sheni karuhaira hamẽ txakawakĩ maukashumẽ? 
MRK.14.5	Hatu inãshũ 300 shaba daya pei bitã nuitapaibu merabewatibĩ!— ika aĩbuki ha ikaibũ
MRK.14.6	haki haskaibu Jesusũ hatu nemakĩ:
MRK.14.6	—Na aĩbũ ea duawai haskakĩ mã dakewai? 
MRK.14.7	Nuitapai matube hiweabu merabewakĩ mã hatu duawapaketirubuki. Hakia earã, hawẽtxaĩs mã ea duawapaketirubumaki. 
MRK.14.8	Haskakẽ eki sheni ininipa maukakĩ na aĩbũ ẽ mawariama bebũkiri ẽ yura ea pewashuki, hau hawama ea maiwaxarashanũbunã. 
MRK.14.9	Hakia ikũ ẽ matu yuiaii. Mai hirabi anushũ kakape ekiri txanibaũkĩ na aĩbũ ea ashu xinãkĩ yuiriabaũshãkanikiki, tsua hau hakimayamashanũbunã— hatu wai nĩkaxinabũ
MRK.14.10	hanua Jesusũ 12 tsumabu betsa Judas Iscariotes Deusbe nukunabu hãtxashunika shanẽ ibubube hãtxai ka haska wakĩ Jesus hatu atximatiru Judas hatube yubakai 
MRK.14.11	nĩkai xinã txãkãkĩ pei inãkatsi yubabu txĩtũkirãkĩ: “Hatiã hanishũ ẽ Jesus hatu atximatirumẽ?” ikĩ xinãkubiranikiaki.
MRK.14.12	Ha bari Páscoa besi taemisbutiã ha dukũ txashuwã bake tesẽshũ taewamisbutiã habianuri misi shashama pikubaĩmisbutiã hawẽ tsumabũ Jesus yukakĩ:
MRK.14.12	—Hani kashũ Páscoatiã bari kaya piti bawakĩ mia pewashũtãpa?— akabu
MRK.14.13	hanushũ hawẽ tsuma dabe yunukĩ yuikĩ:
MRK.14.13	—Bui Jerusalém anu hikitã habianua huni betsã ũpash xumuwã iabainaiki nukutã txibãbaĩtãkãwẽ. 
MRK.14.14	Mã txibãbaina hanu hikiai uĩtã ha hiwe ibu yukakĩ eska watãkãwẽ: “Nukũ yusĩnã nuku yunushurã, mia yukapa? Haratu dĩtu anushũ bari kaya ẽ tsumabubetã nukũ xinãmati Páscoa piti pipa?” mã wa 
MRK.14.15	hanushũ dĩtu ewapa manaũri ma pewa matu uĩma hanushũ nukũ piti bawakĩ pewatãkãwẽ— hatu wa
MRK.14.16	hawẽ tsumabu kaĩbaini Jerusalém anu hikitã haska Jesusũ hatu yuishu keska ha huniki nukutã txibãbaini habe kashũ hiwe ibu yukatã hanushũ Páscoa nawakĩ piti bawakĩ menetã bushũ hatu itani
MRK.14.17	bari kai mexuaya Jesus hawẽ 12 tsumabube kai hikitã 
MRK.14.18	tapu anushũ habetã piaibũ Jesusũ hatu yuikĩ:
MRK.14.18	—Txanima ẽ matu yuiaii. Na habiatiã ebetã mã piaibunã, haratutũra mã ea hatu atximai kaii— hatu wa
MRK.14.19	hatu haska wai nĩkatã huĩti nixmai keyutã yukakĩ:
MRK.14.19	—Habia ẽ eamẽ?— iaketaĩbũ
MRK.14.20	ana Jesusũ hatu yuikĩ:
MRK.14.20	—Mã ẽ 12 tsumabũ habias kẽtxaki mã misi pukushũ piaibunã, mã bestitxaitũ ea hatu atximai kaii. 
MRK.14.21	Haskawẽ taea haska ekiri kenenibu txibaĩ matũ Hutxi Kayabi Iuwa ẽ haskai mawashanaii. Hakia ha hunĩ ea hatu atximai kairã, pemahairaki! Haskakẽ ha huni kaĩyãma inirã, pepakeanaii— ikaya
MRK.14.22	piti betsa keyuriabumakẽ Jesusũ misi betsa tsumashũ Deus kuxipa yukatã tũketã inãkĩ nuku yuikĩ:
MRK.14.22	—Na misi betsarã, ẽ nami keskaki. Pikãwẽ—
MRK.14.23	hanushũ kẽtxa vinho mata tsumashũ Deus kẽwãriatã hatu inãbauna uva bimi vinho abaunaibũ 
MRK.14.24	hatu yuikĩ:
MRK.14.24	—Yura itxapabu merabewai mawakĩ ẽ himi ẽ hatu habashũshanaii. Na vinhorã, ẽ himi keskaki, hawẽ yubaka bena xinãmatirã. 
MRK.14.25	Txanima ẽ matu yuiaii. Ẽ Epa Deusbe shanẽ ibui ẽ ana huriama na uva vinho ẽ ana matubetã ayuama ishanaii. Abaũkãwẽ— hatu watã
MRK.14.26	habianuari Salmos Davĩ keneni betsa betsapa hatũ huiwẽ nawai menetã hanua Judasĩ hatu pashkabaĩkẽ Oliveiras Mati anu hatu iyushũ 
MRK.14.27	Jesusũ hatu yuikĩ:
MRK.14.27	—Hawẽ hãtxa yuishunika ekiri Deusũ yuikĩ: “Txashuwã hatũ mekenika ẽ tenãyã hawẽ txashuwã datei pashai keyushãkanikiki”, aka nĩkatã kenenikẽ na habiatiã habiaskariai matu dasibibũ ea xinãma mã ea henebaini pashariakanaii, txashuwã keskairã. 
MRK.14.28	Hakia ea tenãbiabu ana bestẽtã hanu matuki nukunũ ika bebũkiri Galiléia anu ẽ matu kashũshanaii— hatu waya
MRK.14.29	Pedrõ yuikĩ:
MRK.14.29	—Miwẽ datei dasibi pashai keyuaibũ, eãnã, ẽ mia hawa henekĩ putamaki— ikaya
MRK.14.30	Jesusũ Pedro yuikĩ:
MRK.14.30	—Haskamaki. Ikũ kayabi ẽ mia yuiaii. Na habia mexu merã takara keu daberiamakẽ: “Ẽ ha unãmaki”, iki dabe inũ bestiki mĩ eki dakekĩ yui kaii— aka
MRK.14.31	ana unãshubima Pedrõ yuikĩ:
MRK.14.31	—Haskamaki. Ẽ mibe mawabiai kai haskai ẽ miki dakeamaki— ikaya dasibibũri habiaskasri yui hãtxai keyutã
MRK.14.32	Hanua Jesus hawẽ tsumabube kai mibã shuku betsa hawẽ kena Getsêmani mixkiwẽ kenenibu anu hikitã hatu yuikĩ:
MRK.14.32	—Nenu habianu tsauyukãwẽ, ẽ Deusbe hãtxai kairã— ikaĩkĩ
MRK.14.33	Pedro inũ Tiago inũ João besti iyui kai punu nuka hawẽtxaĩs huĩti meteshekei niti itã 
MRK.14.34	haburi yuikĩ:
MRK.14.34	—Ẽ yurawẽ mawakĩ ẽ matu shunũbaĩshanai xinaĩ ẽ punu nukahairaki. Na habianushũ ushama ea manakãwẽ— hatu wabaini
MRK.14.35+MRK.14.36	hanua kai benãta kakaĩ maĩ beui beti ishũ Deusbe hãtxakĩ yuka heneama yuikĩ:
MRK.14.35+MRK.14.36	—Ẽ Epa Deusuũ, hamapai dasibi mĩ atiru ẽ unaiĩ. Ea haska waibu minaki. Ẽ mawayamanũ mĩ nematirubia ẽ xinaĩ keskawẽ ea akama mĩ xinãnẽ besti ea ashãwẽ— atã
MRK.14.37	hanua hawẽ tsuma dabe inũ besti anu txĩtũkirã ushabuki nukutã hatu datekĩ Pedro yuikĩ:
MRK.14.37	—Simãoneẽ, mĩ ushamẽ? Haskai hora bestitxai beru mestẽwãtã mã ea manatirumamẽ? 
MRK.14.38	Txanima matũ xinã pebia matũ yura babuwẽ taea mã punu nukaya matuki txakabu hikia mã kaneyamanũbũ Deusũ hau matu merabewanũ ushama habe hãtxakãwẽ— hatu wabaini
MRK.14.39	ana habianuri Deusbe hãtxai kashũ habias hãtxa yuitani 
MRK.14.40	ana hua ma usha paẽ hatu atxia ushabuki nukutã ana hatu bestẽwã hawa hãtxa yuitima maniabũ 
MRK.14.41	ana Deusbe hãtxatani hushũ hatu yuikĩ:
MRK.14.41	—Haskaira mã usha nĩkama usha bestia mã huĩrukũsi ikanai? Uĩkãwẽ. Ẽ Deusũ bake matũ Hutxi Kayabi Iuwa huni txakabubũ ea atxi bei ma kemakanikiki. 
MRK.14.42	Ma ea hatu atximai huikiki. Benirikãwẽ, nũ bunũbunã— hatu wabirani hatuki dasituxitã hatu yui
MRK.14.43	Jesus hãtxa meneriamakẽ Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbu inũ mae shanẽ ibubu betsabũ hatu yunua huni itxapa nupe txaipayabu inũ kuxati hiyabube Jesusũ 12 tsuma betsa Judas hatube hukĩ 
MRK.14.44	Jesuski nukuyukĩ Judas Iscariotẽ bebũkiri hatu yubakĩ yuikĩ:
MRK.14.44	—Ha ẽ tãtsu akairã, haki. Atxishũ iyukãwẽ— hatu abirãshuwẽ taeshũ
MRK.14.45	Judas Iscariotẽ Jesus betxituxitã haki nukushũ yuikĩ:
MRK.14.45	—Yusĩnaã, ẽ miki nukuyuaii— iwanã, tãtsu akaya 
MRK.14.46	“Hakiaki, akãwẽ”, ibaĩ atxiaibũ
MRK.14.47	Jesusũ tsuma betsã hatu mepãmanũ ika naxui ikaĩ hawẽ nupe txaipa sitã Deusbe nukunabu hãtxashunika shanẽ ibuhairatũ tsuma mapeshpaikĩ maebaĩ pashteaya 
MRK.14.48+MRK.14.49	Jesusũ hawẽ tsuma nematã ma haki nukuabu Jesusũ hatu yuikĩ:
MRK.14.48+MRK.14.49	—Uatiã shaba tibi Templo hemaĩtĩ anushũ ẽ matu yusĩkubainai mã ea shabakabi atxiama ikubaĩxinabuki. Haskai natiã mexu merã yumetsu atximisbu xinaĩ hawẽ deteti nupe txaipaya inũ hawẽ kuxati hiya mã bekãshumẽ? Hamẽ mã ea akamaki. Deusũ hãtxa kenekĩ bebũkiri ekiri yuini haska menekĩ mã ea atxiaii— hatu waya
MRK.14.50	hanua dasibi hawẽ tsumabu datekĩ Jesus besti henebaini pashai hunei keyubainaibũ
MRK.14.51	berunã betsa tari hushupa bestiwẽ yabukua ha pashama Jesus txibaĩ kai policiabu betsã atxipaikĩ 
MRK.14.52	hawẽ tari besti tsumaya mepamai hawẽ tari pekabaini tariuma pashai hunekainiki.
MRK.14.53	Hanua Deusbe nukunabu hãtxashunika shanẽ ibubu dasibi inũ, mae yununika shanẽ ibubu betsabu inũ, Deusũ hãtxa kenenibu yusĩnanãmisbu habu dasibibu hanu Deusbe nukunabu hãtxashunika shanẽ ibuhaira Caifásĩ hiwe anu habu dukũ bua itxa maniabu anu Jesus iyukĩ hanu bitxiaibũ 
MRK.14.54	hanua Pedro datekĩ benãtashũ uĩkubaini ka shanẽ ibũ hiwe hemaĩtĩ anu Templo mekenikabube tsauwa txĩ yukĩ hune uĩayã
MRK.14.55	hanushũ Deusbe nukunabu hãtxashunika shanẽ ibubu inũ Sinédriobu dasibi itxashũ Jesus hau tenãnũbũ hakiri txakabuhaira yuiaibuwẽ txanii hãtxa ikũ keska watã hawẽ unãti watã tenãkatsi benai maniabũ 
MRK.14.56	huni betsa betsapabũ hakiri txani txitebiakĩ hakia huni dabetũ habias txani yuiabumakẽ 
MRK.14.57	haskaibũ betsaburi benitã txani hakiri txitekĩ yuikĩ:
MRK.14.58	—Nukũ nĩkakinã, Jesusũ eska yuiai nũ nĩkaxinaki. Matu yuinũ: “Na Deus kẽwãti mixki Templo hunibũ anirã, tekekĩ purekĩ keyutã usha dabe inũ besti kaya hunibũ akamakẽ ana ẽ benishanaii”, ikai nũ nĩkaxinaki— hatu wakeakeaibũ 
MRK.14.59	habũ habias txani txakabu hakiri yuiyabuma nĩkai haska washũ kupitima xinaĩbũ 
MRK.14.60	haska waibu nĩkatã Deusbe nukunabu hãtxashunika shanẽ ibuhaira Caifás namakis dasiabube tsauwa benitã nishũ Jesus yukakĩ:
MRK.14.60	—Na hunibũ mikiri txakabu yuiaiburã, miarã, haskai mĩ hatube kemanameamamẽ?— aka
MRK.14.61	Jesus pes hawa yuiama nikẽ Deusbe nukunabu hãtxashunika shanẽ ibuhairatũ ana yukakĩ:
MRK.14.61	—Habia mĩ miamẽ ikairã, mĩ Deusũ bake nukũ mekenã Messias Cristorã?— aka
MRK.14.62	—Haa. Haska mĩ ekiri yuiairã, ẽ haki. Epa Deus kuxipahairatũ hawẽ yusiuri ẽ tsauwa matũ Hutxi Kayabi Iuwa nai kuĩwẽ ẽ huai mã ea uĩshanaii— ikaya
MRK.14.63+MRK.14.64	nĩkatã Deusbe nukunabu hãtxashunika shanẽ ibuhaira Caifás haki sinatahairakĩ hawẽ tima tari uxnitã yuikĩ:
MRK.14.63+MRK.14.64	—Deus itxaikiki. Ana hatira hãtxai ẽ nĩkakatsi ikamaki. Na haska hari hãtxayarã, haskara hakiri mã xinaĩ?— akĩ hatu yuka:
MRK.14.63+MRK.14.64	—Deus ma itxashuki. Hau tenã menũwẽ— iake iakeaibũ
MRK.14.65	hanushũ itxakawakĩ taewakĩ haki kemu mitxukĩ hawẽ beru beputã kashe wakĩ kuxakĩ yukakĩ:
MRK.14.65	—Tsuã mia kuxaimẽkaĩ? Unãtã nuku yuiwe— akubainaibũ
MRK.14.65	hanushũ Deus kẽwãti Templo mekenikabũri bepas bepas akaibũ
MRK.14.66+MRK.14.67	hanua hemaĩtĩ anu Templo mekenikabube Pedro txĩ yuaya Caifásĩ tsuma aĩbu betsã betxitã yuikĩ:
MRK.14.66+MRK.14.67	—Miarã, Jesus Nazaré anuabe mĩ nimiski. Ẽ mia unaiĩ— aka
MRK.14.68	Pedrõ parãkĩ yuikĩ:
MRK.14.68	—Ẽ ha unãmaki, ha haska mĩ hakiri hãtxairã— itã hanu hemaĩtĩ kene hikiti shui anu ka nikẽ takara keui taeaya 
MRK.14.69	hanua ha aĩbũ ana Pedro betxitã hanu maniabu yuikĩ:
MRK.14.69	—Na hunirã, Jesusũ tsuma betsaki— hatu waya
MRK.14.70	Pedrõ ana hatu yuikĩ:
MRK.14.70	—Haskamaki— ikaya habianuri mapushũ Pedro uĩkĩ yuikĩ:
MRK.14.70	—Txanimaki. Mĩ Jesusũ tsuma betsa ẽ unaiĩ. Galiléia anua mĩ hãtxa ẽ nĩkaii— akabu
MRK.14.71	Pedrõ hatu yuikĩ:
MRK.14.71	—Ha huni mã hakiri hãtxairã, ẽ ha unãmaki. Ẽ txani txakayarã, hau Deusũ ea kupinũwẽ— ikaya
MRK.14.72	hakimamari ha katxu takara keuai nĩkatã haska Jesusũ yuikĩ: “Takara dabeki keuriama dabe inũ bestiki: ‘Ẽ ha unãmaki’, iki mĩ eki dakei kaii”, abirana xinãtã Pedro kashatxakayamanikiaki.
MRK.15.1	Ma penaya Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbu inũ mae shanẽ ibubu Sinédrio hirabi itxashũ haska wakĩ Jesus tenãtikiri yubakatã Jesus meneshshũ Romano shanẽ ibu Pilatos anushũ txitenũ ishũ iyuabu 
MRK.15.2	Pilatõs Jesus yukakĩ:
MRK.15.2	—Miarã, mĩ judeu shanẽ ibubu binu keyuamẽ?— aka
MRK.15.2	Jesusũ yuikĩ:
MRK.15.2	—Hawaikika! Habiari mĩ ea yuiaii— aka
MRK.15.3	Deusbe nukunabu hãtxashunika shanẽ ibu betsa betsapabũ hakiri txani yuikĩ txiteaibũ 
MRK.15.4	Pilatõs ana Jesus yukakĩ:
MRK.15.4	—Ha mikiri betsa betsapa txakabu yuiaiburã, mĩ hawa hatu yuiamamẽ?— aka
MRK.15.5	Jesusũ hawa yuiama nikẽ: “Haskai hãtxamamẽ?” itã Pilatõs harakiri xinãtima tsaukẽ
MRK.15.6	Romano soldadobũ hatu atxishũ bitximabu bari tibi ha Páscoa nawaibutiã hau bestitxai tashninũ ha Romano shanẽ ibu Pilatõs beyawẽ taeshũ maẽ katuaya hatu kaĩmashũpakemiskẽ 
MRK.15.7	habiatiãri huni betsa hawẽ kena Barrabás huni betsabube detenamekĩ hatũ shanẽ ibu detepaikĩ hatubetã huni betsa tenaĩmakẽ habũ atxishũ bitximabũ 
MRK.15.8	hanua yurã kaiã Pilatos anu ana beshũ yuikĩ:
MRK.15.8	—Nawaibutiã huni betsa bari tibi mĩ nuku tashnimashũmis keska wakĩ natiãri huni betsa nuku kaĩmashũwẽ— akabu 
MRK.15.9+MRK.15.10	Deusbe nukunabu hãtxashunika shanẽ ibubu Jesuski txani txakai haki sinatakĩ haska washũ maematima maemanũ ishũ iyuabu Pilatõs unãkĩ yurã kaiã yukakĩ:
MRK.15.9+MRK.15.10	—Judeubũ shanẽ ibu kayabi Jesus hawa wama matu nitxĩshũpa?— ikaya 
MRK.15.11	Deusbe nukunabu hãtxashunika shanẽ ibubũ yurã kaiã ana Jesuski sinatahairamakĩ hatu dasibiri sinatamakĩ keyukĩ:
MRK.15.11	—Hau Barrabás nuku kaĩmashunũ yuikãwẽ— hatu waibũ yurã kaiãnẽ habiaskari yuiaibũ 
MRK.15.12	Pilatõs ana hatu yukakĩ:
MRK.15.12	—Ha huni: “Ẽ judeubũ shanẽ ibuki”, iki kenamisrã, matu haska washũpa?— hatu wa
MRK.15.13	hãtxa kuxipawẽ ana yuikĩ:
MRK.15.13	—Cruzki nuku mastashũwẽ— ikaibũ
MRK.15.14	ana Pilatõs hatu yukakĩ:
MRK.15.14	—Natunã, hawa txakabuwaxinamẽ?— hatu waya ana unãshubima hãtxa kuxipawẽ yuikĩ:
MRK.15.14	—Cruzki nuku mastashũwẽ —aki hawẽtxaĩs ikaibũ
MRK.15.15	haskaibũ Pilatõs yurã kaiã daewakĩ Barrabás hatu kaĩmashũtã Jesus hatu kakux kakux amatã hau cruzki hatu mastashũtanũbũ hatu yunua
MRK.15.16	hanushũ shanẽ ibu Pilatõs hiwe ewapa hemaĩtĩ anu soldadobũ Jesus iyushũ soldado habus haki shukui itxatã 
MRK.15.17	shanẽ ibũ bemakia tari txaipa taxihaira Jesus sawemashũ musha maiti washũ maimatã 
MRK.15.18	unãshubima hãtxa kuxipawẽ kashe wakĩ yuikĩ:
MRK.15.18	—Judeu shanẽ ibu kayabirã, mĩ miaki— akĩ hawẽtxaĩs yuibetanã 
MRK.15.19	hi siriwẽ makux makux atã haki kemu mitxutãtãkĩ haki dãti itã hãtxa pepawẽ yuishunikapaikĩ kashe wakĩ 
MRK.15.20	keyutã bemakia tari txaipa taxihaira pekatã hawẽ tari kayabis Jesus sawemashũ cruzki mastakatsi kaĩmabainaibũ
MRK.15.21	hanua huni betsa Simão hawẽ mae Cirene anua hawẽ bakebu Alexandre inũ Ruforã, bai anu dayatani hui hatuki nukuaya Jesusũ cruz hau iashũyubainũ soldadobũ yunua iashũbainaya
MRK.15.22	Gólgota anu Jesus hari iyukĩ mapematã, haska yuiarã, Bushka Shau Mati anurã, 
MRK.15.23	uva vinho hene isĩ nemati dau muka husia amapayabu danãkĩ akamakẽ 
MRK.15.24+MRK.15.25	ma bari hui nai putxinĩ dakakẽ Jesusũ tari peka keyutã mastashũ cruzki nitxĩtã soldadobũ xinãkĩ yuikĩ:
MRK.15.24+MRK.15.25	—Tsuã hawẽ tari tibi biaĩmẽkaĩ? Akãwẽ— ishũ hawẽ beyusti putapakekĩ hawẽ tari pashkatã
MRK.15.26	hawẽ taeshũ hatu tenãmai unãti hi besha tuashki kenekĩ: “Judeubũ Shanẽ Ibuhairaki”, aka beshũ Jesus mamaki ha hi tuashki kenea mastariashũ 
MRK.15.27+MRK.15.28+MRK.15.29	habianuri habe huni yumetsu daberi cruz dabeki mastashũ betsa hawẽ yusiuri nitxĩshũ betsa hawẽ yusmauri nitxĩriabu hunibũ daĩbaĩkĩ buri buri ikĩ yuikĩ:
MRK.15.27+MRK.15.28+MRK.15.29	—Uĩwẽ. “Deus kẽwãti mixki Templo tekekĩ purekĩ keyutã shaba dabe inũ besti kaya ẽ ana benishanaii”, mĩ ixiãki. 
MRK.15.30	Mĩ ha kuxipa hayarã, ha cruz anua mimebi pashai buturiwe, mawamarã— akaibũ
MRK.15.31	Deusbe nukunabu hãtxashunika shanẽ ibubu inũ Deusũ hãtxa kenenibu yusĩnanãmisbũri Jesus kashe wariai yuinamekĩ:
MRK.15.31	—Huni betsabu merabewabiamis hamebi pashatirumaki. 
MRK.15.32	Haskakenã, haska Israelbũ Shanẽ Ibu Cristo kayamẽkaĩ cruz anua butuai uĩkĩ na habiatiã nũ ikũwãtiruki— ikaibũ ha haska waibu nĩkatã huni yumetsu dabe habe mastariaburi hãtxa txakabukĩ Jesus yuãriaibũ
MRK.15.33+MRK.15.34	hanua bari mananãbibiakẽ bari nuka mexua itsa daka manaibũ ma bari nai putxinĩ dakakẽ bepenakainaya habiatiãri Jesusũ hui kuxipawẽ yuikĩ:
MRK.15.33+MRK.15.34	—Eloí, Eloí, lemá sabactâni?— ikirã huni kuĩ hãtxarã, “Ẽ Deusuũ, ẽ Deusuũ, haskakĩ mĩ ea heneamẽ?” ikaya
MRK.15.35	ha namã hatiri mapushũ betsabũ nĩkatã yuikĩ:
MRK.15.35	—Nĩkakãwẽ, Deusũ hãtxa yuishunika Elias kenaikikirã— ikaibũ
MRK.15.36	hanua ha namã mapuabu betsa kuxikirã hanu hawẽ tsiniti vinho muka pu atã tawaki ustãshũ beshũ amanũ, iwanã, sanãshũkĩ xinãkĩ yuikĩ:
MRK.15.36	—Ẽ daka manakayuti Eliasĩ buteyui huimẽkaĩ— itã nikẽ
MRK.15.37	hanua Jesus ana unãshubima bis itã mawaya 
MRK.15.38	Templo merã tari dĩtu wakĩ kebẽnibu hamebi manaũria dis iki keyuaya 
MRK.15.39	soldado Romano capitão Jesusũ besuuri nishũ uĩkĩ Jesus bis itã mawaya yuikĩ:
MRK.15.39	—Ikũ kayaki. Na hunirã, Deusũ bakeki— ikaya
MRK.15.40+MRK.15.41	hanua aĩbuaibu Galiléia anuabũ Jesus Galiléia anu ka habũ duawakĩ txibãmisbũ uĩaĩbũ hatubetã uĩriaiburã, Josẽ betsa mashku Tiago ha dabetũ ewa Maria inũ, Salomé inũ, Maria Madalenã habũ benãtashũ uĩaĩbũ hanua aĩbu betsa betsapabu Jerusalém anu Jesusbe bexiãbũri hatubetã Jesus mawai uĩnibukiaki.
MRK.15.42	Hanua ma bari kaya habiatiãri judeubu sábadotiã huĩrukũkatsi bebũkiri piti pewamisbukẽ 
MRK.15.43	hanua judeu Sinédriobube hatube shanẽ ibumis betsa José Arimatéia anua kaĩnitũ Cristo Shanẽ Ibushanai manakubaĩxina hawa dateama Pilatos anu kashũ Jesus maiwakatsi hawẽ yura yuka 
MRK.15.44	Pilatos e itã yukakĩ:
MRK.15.44	—Ma hawaira haskatã mawashumẽ?— ishũ soldado capitão kenashũ yukakĩ:
MRK.15.44	—Jesusrã, hatiã ma mawashumẽ?— aka
MRK.15.45	capitãonẽ uĩshu ha bari mawashu yuia Pilatõs nĩkatã hawẽ yura José yunua kashũ 
MRK.15.46+MRK.15.47	tari hushupa txaipa bishũ Jesusũ yura hawenabubetã buteshũ tariwẽ dayabutã bukĩ hanu maiwati mixki kini waimabu anu dataĩbu Maria Madalena inũ Josẽ ewa Mariã uĩaĩbũ mixki beputi ewapawẽ bepunibukiaki.
MRK.16.1	Ma sábado huĩrukũti binuxĩkẽ Maria Madalena inũ, Tiagõ ewa Maria inũ, Salomẽ hatibũ Jesusũ yura hawẽ dapushkatsi sheni inĩti bitãxina 
MRK.16.2	hanua penayahaira domingotiã maiwati anu bui ma bari kaĩyuaya 
MRK.16.3	yuinamekũkaĩkĩ:
MRK.16.3	—Ha mixki beputi ewaparã, tsuã nuku bepẽshũkĩ tarãshũtirumẽ?— ikubaini
MRK.16.4	hakiri besukaĩkĩ uĩkĩ ha mixki ewapawẽ bepuxinabu ma hamauri tarãmea betxitã 
MRK.16.5	ha maiwati kini merã hikitã uĩkĩ habianuri huni berunã tari hushupa txaipa sawea yusiuri tsauwa uĩ e ikaibũ 
MRK.16.6	hatu yuikĩ:
MRK.16.6	—Jesus mastaxinabu mã benai hua ẽ unaiĩ. Dateyamakãwẽ. Haska bebũkiri matu yuixina keskai ma bestẽkainaki. Ana nenumaki. Hanu datãxinabu hikishũ uĩbaini 
MRK.16.7	bushũ Pedro inũ hawẽ tsuma betsabu menã hatu yuiritãkãwẽ: “Harã, matu bebũkiri Galiléia anu kashuĩkiki. Haria matube ana itxai benai kaikiki, haska matu yuixina keskairã”— hatu wa
MRK.16.8	aĩbuaibũ nĩkatã maiwati kini anua kaĩkaini saki saki iki kuxibirani dateyabi bekĩ hatu daĩkubirãkĩ tsua yuiama benibukiaki.
MRK.16.9	Penayahaira domingotiã Jesus bestẽkaini hatuki nukutanũ ika kai ha dukũ Maria Madalena ha sete yushĩ txakabu haya kaĩmayamaki nukua 
MRK.16.10	hanua benimakaini hatu banabimai kakĩ habũ Jesus txibãmisbu pes mania Jesus manui kashaibuki nukushũ 
MRK.16.11	haska Jesus hiwea uĩbaĩ hatu yuia hawa ikũwãma ikaibũ
MRK.16.12	hanua Jesusũ tsumabu dabe bai tanabainaibu haska uĩmisbu keskama hatuki Jesus nukua uĩbirani 
MRK.16.13	beshũ habũ txibãmisbu itxapabu hatu banabima nĩkatã habũ hãtxari hawa ikũwãma iriaibũ
MRK.16.14	hanua Jesus hawẽ 11 tsumabũ pi maniabuki nukua uĩ huĩti kuxikĩ Jesus besteã uĩbirã hatuki txanibiabu hawa hatu ikũwãma ibayaibũ Jesusũ hatu ha atã 
MRK.16.15	hatu yunukĩ:
MRK.16.15	—Mai hirabi anu bukĩ Deusũ kakape ekiri dasibibu hatu yusĩkubaĩshãkãwẽ. 
MRK.16.16	Habũ ea ikũwaĩ henewẽ mã hatu naximaya ẽ hatu mekeshanaii. Hakia habũ ea ikũwãkĩ xinã betsa wabuma ẽ hatu kupishanaii. 
MRK.16.17	Haska inũ, tsuabũra ea ikũwaĩ haskakubaĩshanaibu matu yuinũ nĩkakãwẽ. Ẽ kuxipa hayashũ ẽ kenawẽ taeshũ yushĩ txakabu kaĩmashãkanikiki. Ha inũ, hãtxa bena tapĩriamawẽ hãtxashãkanikiki. 
MRK.16.18	Ha inũ, dunu pianã meabu hawa hatu piama ishanai inũ, hawara mawati dau hatu amabiabu aka hawa hatu txakabuwatã tenãma ishãkanikiki. Ha inũ, isĩ teneaibu hatu meabu shushashãkanikiki— hatu watã
MRK.16.19	Shanẽ Ibu Jesus hatube hãtxai meneaya hanushũ Deusũ nai anu ainitã hawẽ yusiuri tsaumaya 
MRK.16.20	hanua Jesusũ tsumabu kaĩbaini bukĩ mae tibi anu yusĩkubaunaibũ nukũ Shanẽ Ibu Jesusũ hatu merabewakĩ hawẽ kuxipawẽ hawara unãti dami atimaska ikũ hatu uĩmakubainibukiaki.
MRK.16.20	Marcos
LUK.1.1+LUK.1.2+LUK.1.3+LUK.1.4	Shanẽ ibu Teófiloõ, ẽ mia kene bumai uĩwẽ. Haska Jesusũ yusĩkĩ taewani anua hawẽ tsuma kayabibũ uĩakeakenibu inũ Jesusũ hawara hatũ berubi uĩkubainima Deusũ hatu katua habũ hawẽ kuxipayabu hau txanikubaĩshanũbũ habũ nuku yusĩabu huni betsabũ habiaskari bebũkiri unãkĩ pewatã nuku keneshunimabuki. Hakia hawẽ tsumabũ yusĩmiskiri miãri mĩ nĩkaima: “Txanimaki”, eãri habiaskari xinãkĩ ẽ mia keneshunai mĩ unãkubaĩshanũ haskani Jesuskiri dasibi yuka iki nati itã eãri nĩkakĩ pewatã ẽ mia kene bumaii.
LUK.1.5+LUK.1.6+LUK.1.7	Judéia mai pakea hatiuma anu Herodes hatũ shanẽ ibu ikũkainaya habiatiãri hawenabu Deusbe hãtxashunika Abiasĩ enabu shuku betsa anua hawẽ kena Zacarias hiwekũkainikiaki. Hanua hawẽ aĩnĩ kena Isabel Arãonẽ babari yushabuhairakĩ bake biama hawẽ beneri anibuhairatũ bakewanũ ishũ xinãkubaĩkĩ Deusũ hãtxa txibãkĩ hawẽ yunuti inũ hawẽ nemati kaneabumakẽ hatuwẽ Deus benimakũkainikiaki.
LUK.1.8	Hanua hanu Deus kẽwãti Templo anu Abiasĩ enabu betsabube Zacarias ushe bestitxai dayakĩ 
LUK.1.9	Templo anu hikishũ hau inĩti hatu kuashũtanũ hatũ beya txibãkĩ hatũ kena tibi kenetã ha una ture bitã hawẽ kena betxitã Zacarias katuabu 
LUK.1.10	hikishũ txi tsistuki hawẽ Deus kẽwãti inĩti dau Zacariasĩ hatu kuashunaya hemaĩtĩ anushũ yura itxapabu itxashũ Deus kẽwaĩ dãti ika maniabũ 
LUK.1.11	hanushũ inĩti kuati txi tapu fogão yusiuria Deusũ nai tsuma damia nia
LUK.1.12	Zacariasĩ uĩ e itã ẽ haskai iki datehairaya 
LUK.1.13+LUK.1.14+LUK.1.15+LUK.1.16	hanushũ nai tsumã yuikĩ:
LUK.1.13+LUK.1.14+LUK.1.15+LUK.1.16	—Zacariasiĩ, dateyamawe. Hawara mĩ yukai nĩkamisshũ Deusũ mia ashũshanikiki. Mĩ aĩ Isabel yushabubiatũ bake bima huni bake kaĩshanikiki. Kaĩyaĩtiã mĩ benimaya minaburi benimashãkanikiki. Kenakinã: “Joãoki”, ashãwẽ. Hanushũ minabu Israelbu txakabubiakubainaibũ João kaĩnishũ hatu yusĩkĩ nukũ merabenã yushĩ Deuskiri yura itxapabu txibãmaya benimahairashãkanikiki. Nanei taea Deusũ Yushĩ Pepatũ kuxipa wakubaĩkĩ heneama uva hene vinho inũ hene paepa tibi akama mĩ bakẽ Deus benimawakĩ minabu Yavé Deus anu ana hatu txĩtũwãshanikiki, hatu txibãmakinã. 
LUK.1.17	Haska inũ, mĩ bake Joãonẽnã, Deusũ kuxipaya hawẽ Yushĩyã bebũ nishũ haska Eliasĩ Deusũ hãtxa yuishunikatũ ani keska wakĩ hatũ ibubu habũ bakebu ana danãnanaĩ sinatanameama inũ ha patapakĩ nĩkaisbuma hau habũri Deus txibanũbũ mĩ bake Joãonẽ yurabu hatũ Shanẽ Ibu huai manamakĩ hatu xinã betsa wamashanikiki— aka
LUK.1.18	hawẽ hãtxa nĩkabiatã xinãkĩ Zacariasĩ nai tsuma yukakĩ:
LUK.1.18	—Ma ẽ anibuaki. Ẽ aĩ yushaburiki. Haska washũ mĩ hãtxa ikũ ẽ unãkĩ mestẽwãtirumẽ?— aka
LUK.1.19	nai tsumã yuikĩ:
LUK.1.19	—Earã, ẽ Gabrielki, nai tsuma shanẽ iburã. Deus dayashuni ẽ hãtxashũmiski. Ẽ mibe hãtxanũ na kakape Deusũ ea yunushuki. 
LUK.1.20	Hakia ẽ hãtxa mĩ ikũwãmawẽ taea mĩ bake kaĩriama huyu mĩ hiweyukũkaĩshanaii. Na ẽ mia yuiairã, Deusũ akatsis ikĩ ashanikiki— atã kaya
LUK.1.21	haskai nixma dakakẽ Templo hemaĩtĩ anushũ manakĩ hawenabu yuinamei yukai ikĩ: “Hawa dakiai ikikiki, tashniamabĩ!” iki maniabũ 
LUK.1.22	atimas tashnitã haska washũ hatu hãtxa watimakẽ habũ unãbaũkĩ hakiri yuikĩ:
LUK.1.22	—Haskakenã, Templo dĩtu meranushũ namai keskakĩ Deus anua uĩshumẽkaĩ?— ikaibũ hawẽ mekẽ bestiwẽ hatu unãmatã habiaska hãtxama hatube dayakũkaĩkĩ
LUK.1.23	Templo anua hatũ daya ushe bestitxai nitxĩtã Zacarias inũ kashũ 
LUK.1.24	hawẽ aĩ bakewa tuyaima cinco ushe besti hawenabube hãtxakatsi ikama Isabel hawẽ hiwe anus hiwekũkaĩkĩ xinãkĩ: 
LUK.1.25	“Ẽ bake bitirumawẽ taeshũ hau ana enabũ ea dake wayamashanũbũ Deusũ ea abukĩ ea merabewaikiki”, ika benimakũkainikiaki.
LUK.1.26+LUK.1.27	Isabel tuya seis ushe kaya txipax hawẽ kena Maria txutanamei peseriama hawẽ epã beneyawakatsi hatũ shenipabu shanẽ ibuhaira Davĩ baba José yubakĩ ibu waimakẽ hanushũ Deusũ hawẽ nai tsuma Gabriel hau kakape Maria yuinũ Galiléia mai pakea namakis mae betsa Nazaré anu yunua 
LUK.1.28	damitã hawẽ dĩtu merã hikishũ Gabrielĩ Maria yuikĩ:
LUK.1.28	—Ẽ miki txaniyuaii. Yavé Deus miwẽ benimahairakĩ mia abuikiki— atuxia
LUK.1.29	hawẽ hãtxa nĩkai e itã Mariã xinãkĩ: “Haskakĩ ea haska yuimẽkaĩ?” ishũ xinãyã 
LUK.1.30+LUK.1.31	nai tsumã ana yuikĩ:
LUK.1.30+LUK.1.31	—Mariaã, ewẽ dateyamawe. Miwẽ dabanã Deus benimahairaiwẽ taeshũ huni bake mia bimakĩ miki naneshanikiki. Txipu kaĩyã kenakĩ: “Jesuski”, ashãwẽ. 
LUK.1.32	Hamẽ Shanẽ Ibu kuxipahairakũkainaya habũ yuikĩ: “Yushĩ kuxipa hatu binuatũ bakeki”, iwanã, kenakubaĩshãkanikiki. Ha inũ, haska matũ shenipabu shanẽ ibu Davi shanẽ ibu ini keskai 
LUK.1.33	Deusũ yunua mĩ bake Jesus Jacõ bababũ Shanẽ Ibu ipashanikiki, niti ikama ikibi ikirã— aka
LUK.1.34	Mariã yukakĩ:
LUK.1.34	—Ẽ txutanamei peseriamabia haskatã ẽ bake nanetirumẽ?— aka 
LUK.1.35	hawẽ nuikĩ nai tsumã ana yuikĩ:
LUK.1.35	—Kuxipa hatu binuatũ hawẽ kuxipawẽ hawẽ Yushĩ Pepa yunua mikia dami naneima kaĩmashũ hatũ Deus txibãyã: “Harã, meribi Deusũ bakeki”, ishũ kenakubaĩshãkanikiki.
LUK.1.36+LUK.1.37	Hamẽ betsarã, minabu Isabel ma yushabubia ma huni bake bimaki. “Haskatũ bake bismaki”, iwanã, yuãbiakubaĩmisbu hamapai xarabu Deusũ atiruwẽ taea ikis ushe mekẽ bushka ka pustuki— akaya
LUK.1.38	Mariã yuikĩ:
LUK.1.38	—Peki. Haska mĩ ea yuiairã, hau xinãshũ ea anũwẽ. Deusũ tsumarã, ẽ eaki— aka nĩkatã kaĩkainikiaki.
LUK.1.39	Gabrielĩ Maria hãtxa wawãxĩkẽ Judéia mai pakea mawa mati matipa anu mae hatiumanua Maria hawaira maĩ ka haki bai ka 
LUK.1.40	Zacariasĩ hiwe anu hikitã Mariã Isabel yuikĩ:
LUK.1.40	—Ewaã, miki bakĩ ẽ mia uĩyuaii— atuxiaya 
LUK.1.41	Isabelĩ Maria nĩkaya hawẽ pustu meranua hawẽ bake tukuaya Deusũ Yushĩ Pepatũ kuxipa waya 
LUK.1.42	benimakĩ Isabelĩ unãshubima bis iki eai itã yuikĩ:
LUK.1.42	—Deusũ mia abukĩ aĩbu betsabu binumakĩ mia inũ mĩ bake nanexĩshũ mia habe duahaira waikiki. 
LUK.1.43+LUK.1.44	Mĩ ea kena mĩ hãtxa ẽ nĩkaya ẽ bakeri benimahairai ẽ pustu meranua tukushuki. Ẽ hawayairakẽ Deusũ ea duawaya ẽ Shanẽ Ibũ ewa mĩ eki bayuaii. Haskakẽ ẽ benimahairaii. 
LUK.1.45	Haska inũ, hawara Deusũ mia ashũshanai mia yuixina mĩ ikũwaĩwẽ taea mĩ benimahairaii— aka
LUK.1.46+LUK.1.47+LUK.1.48	hanushũ Mariãri yuikĩ:
LUK.1.46+LUK.1.47+LUK.1.48	“Ẽ hawẽ tsuma beshmas hairabiakẽ
LUK.1.46+LUK.1.47+LUK.1.48	Deusũ ea xinãkĩ ea katuxinaki.
LUK.1.46+LUK.1.47+LUK.1.48	Haska inũ, dasibibũ xinãkĩ:
LUK.1.46+LUK.1.47+LUK.1.48	‘Deusũ Maria xinã txãkãwãmiski’, iwanã,
LUK.1.46+LUK.1.47+LUK.1.48	ekiri yuikubaĩshanaibuwẽ taea ẽ mekenã Deus kuxipawẽ taea
LUK.1.46+LUK.1.47+LUK.1.48	huĩti benimakĩ ẽ Shanẽ Ibu Deus ẽ kẽwaiĩ.
LUK.1.49+LUK.1.50	Ha inũ, duawai hawẽ kuxipaki mesemisbuwẽ nuikũkaini
LUK.1.49+LUK.1.50	xinã pepa kuxipa hatu binukĩ keyuatũ ea duahaira waxinaki,
LUK.1.49+LUK.1.50	hawẽ kena meribi pepatunã.
LUK.1.51+LUK.1.52+LUK.1.53	Haska inũ, ibubis yubakatã keĩsbuma hatu shanẽ ibu wakĩ
LUK.1.51+LUK.1.52+LUK.1.53	betsabu nuitapai buniaibu piti pepa hatu yani wamakĩ
LUK.1.51+LUK.1.52+LUK.1.53	mabu itxapayabu nuitapawakĩ mekẽ bestia mais hatu nitxĩmiski.
LUK.1.51+LUK.1.52+LUK.1.53	Haska inũ, ibubis keaĩbu itxakawakĩ
LUK.1.51+LUK.1.52+LUK.1.53	hatu huĩti nixma wakĩ ibubis shanẽ ibui kuxipamisbu
LUK.1.51+LUK.1.52+LUK.1.53	hatu mitanuma wakĩ Deusũ hawẽ kuxipa uĩmakĩ hatu unãmashanikiki.
LUK.1.54+LUK.1.55	Hanũkaĩ haska nukũ shenipabu Abraão inũ hawẽ bababukiri yubashuni xinaĩ
LUK.1.54+LUK.1.55	nukuwẽ nuikĩ nũ hawẽ tsumabu Deusũ ana nuku merabewakĩ taewani heneama nuku ashũkubainikiki”,
LUK.1.54+LUK.1.55	ixiã 
LUK.1.56	hanu Maria bayui niti ikima habe hiweshũ ushe dabe inũ besti nitxĩtã hanua Maria inũ kanikiaki, hawẽ hiwe anu txĩtũkainirã.
LUK.1.57	Hanua Isabelĩ bake bima ewai pustuhairatã huni bake kaĩkẽ 
LUK.1.58+LUK.1.59	ha dapi hiweabu inũ hawenabũ Deus Isabelwẽ nuikĩ merabewaya ma bake kaĩyã habũ nĩkatã benimaxiãbũ hanua kaĩxina oito shabatiã ibu dabetã hawenabu kena uĩnũ ika beshũ haska hatũ shenipabũ yununi txibãkĩ hawẽ hina kubitxi meshteshũtã hawẽ epa Zacarias dabipanãbũ 
LUK.1.60	hawẽ ewã hatu nemakĩ yuikĩ:
LUK.1.60	—Haskamaki. Hawẽ kenarã, “João” wakãwẽ— hatu wa 
LUK.1.61	habũ Isabel yuikĩ:
LUK.1.61	—Haskakĩ hari mĩ kenai? Mĩ benẽ enabũ kenarã, hari hayabumaki— ikeaketã 
LUK.1.62	hanushũ harakirira hau kenanũ hawẽ epa huyuwẽ taeshũ mekenẽ besti yukabu 
LUK.1.63	mekenẽri haki keneti hau beshunũbũ hatu yunua beshuãbu Zacariasĩ kenekĩ: “Hawẽ kenarã, Joãoki”, hatu wa uĩ e itã “Haririkiaki”, ikaibũ 
LUK.1.64	haskatanaibũs Zacarias hawaira ana hãtxakĩ Deus kẽwanikiaki. 
LUK.1.65	Hanushũ ha dapi hiweabu dasibi e iki: “Habaa!” ixĩshũ hanu mai pakea Judéia mati matipanu hiweabu anu haskaxina hatuki txanibaunaibũ 
LUK.1.66	haskaibu dasibibũ nĩkakĩ unaĩ haskakenã: “Deusũ ha bake yumewairã, haskarara ishanikika”, iki ha bakekiri hãtxanibukiaki.
LUK.1.67	Joãonẽ epa Zacarias Yushĩ Pepatũ kuxipa wa hãtxakĩ Deus kẽwaĩ Deus hãtxashũkĩ yuikĩ:
LUK.1.68	“Ẽ Shanẽ Ibu pepa Israelbũ Deusuũ,
LUK.1.68	mĩ ma minabu merabewakĩ hatu pekakĩ akawai
LUK.1.68	huxiãwẽ taeshũ ẽ mia kẽwaiĩ.
LUK.1.69	Mĩ tsuma Davĩ baba betsa kuxipahaira mekenã kayabi
LUK.1.69	nuku anu mĩ ma nuku nitxĩshũxinaki.
LUK.1.70	Nukũ shenipabu hatu yubai hakiri habias mĩ hãtxa yuĩshunika meribi tibi mĩ hatu hãtxamapaunirã,
LUK.1.71	hawẽ taeshũ nukuki sinatamisbu inũ,
LUK.1.71	dasibi nuku danãmisbu mĩ hatu hawẽ maemakĩ nuku pashawatiruki.
LUK.1.72	Haska bebũkiri nukũ shenipabu hawawẽ hatu haska wati nuii hatuwẽ yubakai
LUK.1.72	hatukiri hãtxa meribi wai mĩ hãtxapaunirã, hakimama mĩ xinaiĩ.
LUK.1.73	Haska hawẽ kanetima wai nukũ shenipabu Abraão mĩ habe yubakani
LUK.1.73	natiã mĩ ma ana nuku xinãkĩ abuaii.
LUK.1.74	Ana tsua dateyabi nũ hiwetirubuma inũ nukuki sinatamisbu
LUK.1.74	mĩ hatu nuku daewashunaki. Hawama nũ mia dayashuni
LUK.1.75	haska pepa kayabiwẽ bestiwẽ meribi pepatã
LUK.1.75	nukũ hiwea hirabiwẽ mia bebũ nũ pe nikatsis ikaii, itã
LUK.1.76	hanua epaã, miarã, ‘Deus dasibi binu keyuatũ yuishunikaki’, iwanã,
LUK.1.76	mia kenashãkanikiki. Hanu nukũ Shanẽ Ibu Messias hushanai
LUK.1.76	bebũkiri hawẽ bai mĩ hatu pewamashũshanaii,
LUK.1.77	hau hawenabũ hatũ txakabuwẽ taea
LUK.1.77	Deuski mesekĩ hatũ xinã txakabu henetã
LUK.1.77	Deus buamatã hau meketi hiwea hatu inãshanunã.
LUK.1.78	Nukũ Deus nuikipa txakamatũ nuku abukĩ
LUK.1.78	nai anua hawẽ bake shaba bari bena keska nuku buteshũshanikiki.
LUK.1.79	Yurabu hatũ txakabuwẽ taea
LUK.1.79	atimapanu mawai benui bupanãbũ mexu tẽ ikai anua
LUK.1.79	bĩ txasha watã nuku inã keska wakĩ
LUK.1.79	nũ habu hiweyuabu nũ hawẽ unãnuma hiwei kai nuku yusĩshanikiki”,
LUK.1.79	inikẽ
LUK.1.80	Zacariasĩ bake João ewai Deusbe haibunamehairai unãnepai hawenabu Israelbu yusĩriama hari tsua hiweabumanu hiwekũkainikiaki.
LUK.2.1	Hanua ha haskaitiã Romano shanẽ ibuhaira César Augustõ hawẽ mai pakea kesua hirabi anushũ huni tibitũ kena netãkĩ hau tanashanũbũ hawẽ tsuma betsa betsapabu yununikiaki. 
LUK.2.2	Hanushũ tsuã haska tanakĩ taewariama Síria mai pakea anu Romano shanẽ ibu beshmas Cirênio shanẽ ibuaya Romano shanẽ ibuhaira César Augusto ha dukũtũ hau hawenabu tananũbũ shanẽ ibu beshmas dasibibu hatu yunuimawẽ taea 
LUK.2.3	hau tananũbũ hatũ shenipabũ mae tibi anua besti itxai buaibũ 
LUK.2.4	José hawẽ mae Nazaré mai pakea hatiuma betsa Galiléia anu hiwebia Davĩ babawẽ taea 
LUK.2.5	Josẽ hawẽ kena hatu netãmanũ ika hawẽ shenipabu Davĩ mae Belém, Judéia mai pakea anu kakĩ Maria José bimakatsi ibuama bestimabu daratamea tuyaima iyui habe kai hikia 
LUK.2.6+LUK.2.7	Belém anu hiwe pakatã ushati ma keyubia teshke ikabũ hani itima ina hiwe anu José inũ Maria ikabũ hanua Mariã huni bake iuwa kaĩyã datxutã yabushũ burro pimati hi shãtu wanibuki basi nawatã datãshũ uĩaĩbũ
LUK.2.8	habiatiãri Belém dapishũ habũ ina txashu mekemisbũ basi shukua anushũ mexu merã uĩaĩbũ 
LUK.2.9	Deusũ nai tsuma damia Deusũ kuxipawẽ txashahaira hatu dapi nia txashuwã mekemisbũ uĩ datehairaibu 
LUK.2.10	nai tsumã hatu yuikĩ:
LUK.2.10	—Dateyamakãwẽ. Matunabu hawẽ benimai keyushanaibu ẽ matuki txanikĩ kaka pepa beshũshuki, nĩkakãwẽ. 
LUK.2.11	Matũ shenipabu shanẽ ibuhaira Davĩ mae Belém anu haska Deusũ yubani matũ merabenã Shanẽ Ibu ma kaĩyãki, Cristo Messiasrã. 
LUK.2.12	Hanu benabaũkĩ ina hiwe anu yabushũ burro pimati hi shãtu wanibuki datãbu mã betxi katiruki. Haska betxitã ẽ hãtxa kayabi mã unãshanaii— hatu waya
LUK.2.13	hakimamari nai tsuma mirimahaira damibirã habetã Deus kẽwaĩ nawakĩ yuikĩ:
LUK.2.14	“Mai anushũ tsuabũra habũ Deus txibãkĩ duawamisbu
LUK.2.14	Deus kuxipahairatũ hau hatu unãnuma hiwemanũwẽ.
LUK.2.14	Haskakẽ dasibibũ Deus kuxipa nai anua hau kẽwãrianũbũwẽ”,
LUK.2.14	hatu watã 
LUK.2.15	nai anu ana buaibũ benimai yuinamekĩ yuikĩ:
LUK.2.15	—Habaa! Haska Deusũ nuku yuishurã, Belém anu benakĩ uĩnũ bukãwẽ— itã
LUK.2.16	hawairabaini Belém anu hikitã benabaũkĩ atimas ina hiwe merã José inũ Maria inũ hawẽ bake burro pimati hi shãtu wanibuki datãbu 
LUK.2.17	betxitã haska nai tsumã bakeixtakiri hatu yuia nĩkabirana hatũmebi txaniaibũ 
LUK.2.18+LUK.2.19+LUK.2.20	haska Deusũ nai tsumã hatu yuishu nĩkabirã uĩwani ikũ habiaska uĩkãshu txashuwã mekenikabu txĩtũbaĩkĩ Deus kẽwãkubainaibũ dasibibũ haska habũ yuikubainaibu yura betsabũ nĩkai e itã xinaĩ: “Hawa yui ikanimẽkaĩ?” ikaibũ hanua Mariã haska wanaibu hawẽ huĩti merãs xinã heneama inikiaki.
LUK.2.21	Hanua oito dia ka manaxĩshũ hawẽ shenipabu Abraãonẽ ani keska wakĩ hawẽ hina kubitxi meshtekĩ hatu bimatã Maria bake naneriama habias kena Deusũ nai tsumã yuimakiri xinãkĩ Josẽ Mariabetã kenakĩ Jesus wabũ
LUK.2.22	Moisés yunukĩ bake kaĩma nashushatã besti hau itxati hiwe anu hikishanũbũwẽ, ani haska txibaĩ Maria bake kaĩma ma nashushai petã hanu hawẽ ibu dabetã ha bake Jerusalém anu hatũ Shanẽ Ibu Deus hawenawamanũ ishũ iyuaibũ 
LUK.2.23	ha dukũ bebũkiri Deus hãtxai “Huni bake ha dukũ kaĩyãnã, enaki”, ikai Moisés nĩkatã keneni haska txibãkĩ hawenawamatanũ, iwanã, 
LUK.2.24	iyukĩ ha inãtã ana hawena wakatsi ikĩ haska Deusũ yununi keska wakĩ deiwã dabe ha menushũti buaibũ
LUK.2.25	habiatiãri huni betsa pepahaira Deus kẽwãkĩ kaneisma hawẽ kena Simeão Jerusalém anu hiweshũ Deusũ Israelbu dasibi ana merabewakĩ hatu pekakĩ akawashanai yubani Simeão manakakubaĩxina hawẽ Yushĩ Pepa haya hatũ merabewakĩ unãmaya 
LUK.2.26	Messias Deusũ yunushanai uĩriama hau debuyamashanũ Deusũ Yushĩ Pepatũ yubaimakẽ 
LUK.2.27	hanushũ Templo hemaĩtĩ anu Deusũ Yushĩ Pepatũ Simeão yunua ka tsaukẽ haska Moisés yusĩni hawẽ huni bake bianananũ ishũ ibubũ iyui hemaĩtĩ anu hikiaya hanushũ Deusũ Yushĩ Pepatũ Simeão yusĩkĩ haratura bake habũ merabenã hau unãnũ ishũ unãma 
LUK.2.28	benimakaĩ Maria Jesus mebĩtã ikushũ Ibu Deus kẽwãkĩ yuikĩ:
LUK.2.29	“Shanẽ Ibu kuxipatuũ, natiã ea duawakĩ haska mĩ ea yubaima mĩ ma akaki.
LUK.2.29	Haskawẽ taea hawa dateama unãnuma benima paewẽ ẽ mawashanai ea ana nemayamashãwẽ.
LUK.2.30	Na bakewẽ yurabu pashawakĩ mĩ mekeshanai ẽ ma uĩaiĩ,
LUK.2.31	hawẽ taeshũ na bakewẽ dasibi hiwebaunabu mĩ shanẽ ibuai hawẽ mĩ hatu unãmashanairã.
LUK.2.32	Harã, bĩ ewapa txasha keska nawa betsa betsapabũ uĩkĩ minabu Israelbu mĩ kuxipawẽ mĩ hatu duawai uĩriashãkanikiki”,
LUK.2.32	akaya
LUK.2.33	haska wai nĩkai José inũ Maria e irabeaibũ 
LUK.2.34+LUK.2.35	hanushũ Simeãonẽ hatu yuikĩ:
LUK.2.34+LUK.2.35	—Deusũ hau matu duawakubaĩshanũwẽ— iwanã, Maria besti yuikĩ:
LUK.2.34+LUK.2.35	—Na bakerã, hawẽ yura Israelbu unãti wakatsi Deusũ katuniki. Hawẽ yusĩa nĩkatã hatiritũ xinã betsa watã txibaĩbũ inũ hatiritũ xinã betsa wama danãkubaĩshãkanikiki. Mĩ bake danãkĩ nupe kenuhairawẽ mĩ huĩti txatxia keska wakĩ mia yumãwãkĩ mia nuitapawashãkanikiki— anikiaki.
LUK.2.36+LUK.2.37	Hamẽ betsarã, Israelĩ bake Aserĩ baba betsakiri mia yuinũ nĩkawe. Fanuelĩ aĩbu bake Ana txipax beneyaima sete bari besti habe hiwea hawẽ bene mawanikẽ hanua beneuma 84 bari hiwekũkaini Deusũ hawẽ hãtxa yunua hawenabu hatu yuishũmis Deuski mesei samakekĩ hau hawenabu merabewanũ ika hawẽ kẽwãti Templo hemaĩtĩ anua kaĩama hatu Deus yukashũkubaĩmis 
LUK.2.38	José inũ Mariaki nukutã hari benimakĩ Deus kẽwãtã haska Deusũ Jerusalémkiri yubani dasibibũ manaibu Anã uĩwãxĩshũ Jesuskiri hatu yuikĩ kaka wakubainikiaki.
LUK.2.39	Hanushũ huni bake ha dukũ kaĩyã hau haska wai bunũbũ Moisés kenekĩ yununi txibãkĩ menetã Galiléia hawẽ mae Nazaré anu txĩtũwãkĩ ana hawẽri Josẽ hatu iyuima 
LUK.2.40	haria Jesus ewai hawẽ yura kuxipai unãnepaya Deus hawẽ benimakĩ duawakubainikiaki.
LUK.2.41	Haska inũ, Páscoatiã Egito anushũ hatũ huni bakebu tenãma hatũ shenipabu Deusũ nai tsumã hatu dũkebaini xinaĩ besinũ ika bari tibi Jerusalém anu Jesusũ ibubu bupakemisbũ 
LUK.2.42	hanua ma Jesus 12 bariyakẽ hawẽ ibubu hatũ beya txibaĩ buaibu habiatiãri Jesus hatube kai taexina 
LUK.2.43+LUK.2.44	hawẽ ibubu besi keyutã hawẽ mae anu hatube hiwemisbube José inũ Maria txĩtũbiranaibũ hanu Jerusalém anu Jesus besti baxikua ibuã unãma benariama xinãkĩ: “Habe berunãbube huikiki”, itã, José inũ Mariã xinãyabi kai ma shaba hirabi txai bushũ bari kaya Jesus hawenabu anu benakĩ nati atã 
LUK.2.45	hawenabu anu inũ hawẽ mae anu hiweabu anua hawa betxiama benakĩ keyutã hanu ushaxini Jerusalém anu benanũ ika txĩtũkaĩxina 
LUK.2.46	hanua três dia ibubũ benakubaũkĩ atimas Templo hemaĩtĩ anu haki nukutuxikĩ Deusũ hãtxa kenenibu yusĩnanãmisbube tsaushũ hatu nĩkakĩ Jesusũ hatu yukai hatube hãtxanamekũkainaya 
LUK.2.47	Jesus unãnepai nĩkakĩ habũ ha yukaibu tibi yui pewaiwẽ taea dasibibũ nĩkai: “Habaa! Tsuã huni bake berunã unãnepamẽ?” iki habube maniabu anu 
LUK.2.48	atimas hawẽ ibubu haki nukui e itã hawẽ ewa Mariã yuikĩ:
LUK.2.48	—Kukaã, haskakĩ mĩ nuku haska waxinamẽ? Ea inũ mĩ epa miwẽ nuitxakayamai datekĩ nũ mia benakĩ mae nati axiãki— aka 
LUK.2.49	Jesusũ hatu yuikĩ:
LUK.2.49	—Haskakĩ mã ea benabaunai? Ẽ Epã hiwe anua ma ẽ hatube yuinametiru mã xinãmamẽ?— hatu wa 
LUK.2.50	hawa hatu yuiai dabanẽ ikĩ nĩkabumakẽ
LUK.2.51	hanua kaĩmabaini hawẽ ibu dabebe Nazaré anu txĩtũbainima haria Jesus yumei nĩkanikai hawẽ ibubũ hãtxa tapĩkubainaya ibu Mariã huĩti merãs Jesus haskai hakimama xinãshũkubainaya 
LUK.2.52	hanua hawẽ yura ewai hawẽ xinã unãnepaya Deus inũ hawenabu hawẽ benimakubainibukiaki.
LUK.3.1	Hanua bari itxapa kaya Romano shanẽ ibuhaira betsa Tibério César ma 15 bari shanẽ ibukĩ dasibi hatu yunukubainaya Judéia anu Pôncio Pilatos Romano shanẽ ibu beshmasaya Galiléia anuri hawẽ tsuma Herodes Romanoma shanẽ ibu beshmasriaya Ituréia inũ Traconites anuri hawẽ tsuma Herodesĩ betsa Filipe shanẽ ibu beshmasriaya Abilene anuri hawẽ tsuma Lisânias shanẽ ibu beshmasriaya 
LUK.3.2	ha haskaibũ Jerusalém anuari judeubu Anás inũ Caifás Deusbe hawenabu hãtxashunika shanẽ ibuhaira dabe inibukiaki.
LUK.3.2	Ha haskaibu betsatiã Zacariasĩ bake João hanu tsua hiweabumanua ewaima hiwea Deusũ yunua 
LUK.3.3	tashnikirã Jordão hene ketãkubaũkĩ hiweabu tibi hatu yusĩ taewakĩ yurabu yuikĩ: “Matũ xinã betsa watã matũ txakabu Deusũ hau matu buashũshanũ nĩkatã hawara txakabuwẽ mã benua hiwea henerikãwẽ. Matũ xinã maewatã mã ea uĩmaya ẽ matu naximashanaii”, iwanã, hatu yusĩkubainikiaki. 
LUK.3.4	Haska Deusũ hãtxa yuishunika Isaíasĩ hakiri kenekĩ yuini keska ashuĩ João haskanikiaki:
LUK.3.4	“Hari tsua hiweabumanua hui kuxipawẽ txanikĩ hatu yuikĩ:
LUK.3.4	‘Nukũ Shanẽ Ibu nai anua matuki bayui ma kemaikiki.
LUK.3.4	Matũ huĩtinĩ xinã pewarikãwẽ, bai kayatapia keska wakinã.
LUK.3.5	Napaku tibi buakĩ mata washũ
LUK.3.5	mati tibiri pewakĩ pãpa washũ
LUK.3.5	shãtu shãtupari keyu buakĩ pãpa washũ
LUK.3.5	hawẽ bai pewashuna keska wakĩ hatũ hiwea pewatã
LUK.3.6	hanushũ Deusũ merabewati hua dasibibũ uĩshãkanikiki’ ”,
LUK.3.6	akĩ haska yuini keska wakĩ Joãonẽ akĩ hatũ txakabu Deusũ hau ana xinãyamakubaĩshanũ txakabu henekĩ hatũ xinã betsa watã hawenabu hawẽ unãmati João yukakĩ: “Ea naximawe”, hau ea anũbũ ishũ Joãonẽ hatu yusĩkubainikiaki.
LUK.3.7+LUK.3.8	Hanua Joãonẽ hau ea naximanũ ika bebirã bebiranaibu hatu yuikĩ:
LUK.3.7+LUK.3.8	—Maturã mã paranã dunu pianã keskabuki. Mã haska keska matuki Deus sinatakĩ matu kupihairashanaiwẽ taea matũ xinã betsa wakãwẽ. Haska washũ matũ txakabu mã ma beshtekea shabakabi mã ea uĩmaya ẽ matu naximashanaii. Hamẽ haskama ibubis keĩ xinã betsa wakatsi ikama: “Nukũ shenipabu Abraão Deusbe haibunameniwẽ taea nũ hawẽ bababu nuku kupiama ishanikiki”, ikĩ, ana xinãyamakãwẽ. Hakia Abraãonẽ bababu dasibi matu yamawakĩ keyutã na mixki manibauna Deusũ damiwakĩ Abraãonẽ bababu benawashũtiruki. 
LUK.3.9	Haskakẽ matu yuinũ nĩkakãwẽ. Hi tibi bimi pepa hayama deratã mã kuamis keska wakĩ bestibu Deusũ matu kupishanikiki. Hamẽ tsuabura Abraãonẽ baba kayabibũ hawẽ yusĩa hau txibãkubainũbũwẽ. Hakia mã haska wamakẽ matu kupinũ, iwanã, duewẽ matu dera keska watã txi anu matu urenũ ishũ manaikiki— hatu waya
LUK.3.10	hanushũ yurabũ João haskai nĩkatã yuka ikĩ:
LUK.3.10	—Haskakenã, Deus daewakinã, haska washãpa?— akeakeabu 
LUK.3.11	Joãonẽ hatu yuikĩ:
LUK.3.11	—Deus daewakinã, mĩ tari dabeyarã, ha nuitapai tariuma mã betsa inãtiruki. Ha inũ, mĩ pitiyarã, yura betsa piti hayama mã betsa inãtiruki— iwanã, hatu yuikubainaya
LUK.3.12	habũ Romano governo pei bishũmisburi hau eari naximanũ ika beshũ yukakĩ:
LUK.3.12	—Yusĩnaã, nukukaĩ, nũ haskatirumẽ?— akabu
LUK.3.13	Joãonẽ haburi yuikĩ:
LUK.3.13	—Governo pei bishũkĩ mã itxawashũmisrã, hanu kesua besti shanẽ ibũ matu yunua bishũkubaĩshãkãwẽ, ana hatu parãmarã— hatu waya
LUK.3.14	hanushũri soldadobũri yukakĩ:
LUK.3.14	—Nukukaĩ, yusĩnaã, xinã betsa watã mia unãmakatsirã, nũ haskashanai?— akabu Joãonẽ haburi yuikĩ:
LUK.3.14	—Maturã, matũ xinãnẽ itxakanikakĩ hatũ hamapai mebĩyamakubaĩshãkãwẽ. Ha inũ, txani txakakĩ yura betsã pei parãtã mebĩyamakãwẽ. Hakia matũ daya pei besti bi benimakubaĩshãkãwẽ— hatu waya
LUK.3.15	nĩkatã itxapabu hawẽ hãtxawẽ benimakĩ habũ merabenã manakĩ Joãokiri xinaĩ yuka iki yuinamekĩ: “Deusũ yubani nukũ Messias Cristorã, hamẽkaĩ?” ikaibu 
LUK.3.16	haskaibu Joãonẽ hatũ xinã unãkĩ dasibi hatu nemakĩ yuikĩ:
LUK.3.16	—Txanima, eãnã hawẽ matu unãmati wakĩ henewẽ besti ẽ matu naximakubainaii. Hakia ha mã hakiri xinaĩnã, kuxipahairatũ ea binũa txipu huikiki. Kuxipahaira mesetũ ea binuhairawẽ taeshũ ẽ hawẽ hawaumahairatũ haska washũ hawẽ bitxi tae meshpũ pekakĩ merabewakĩ hawẽ dayaru itsakĩ kuxipa mirĩtũ ẽ ashũtirumaki. Hakia hatũ matu pepawakĩ Deusũ Yushĩ Pepa matu inãtã bika matu tenemakĩ matũ txakabu buakĩ yamawa keska washanikiki, hawara txakabu abuama txiwẽ kua keska wakinã. 
LUK.3.17	Haska inũ, shekiwã bimi ta keyushũ pepa aruti anu arutã hawẽ shepa mã kuamis keska wakĩ dasibi hawenabuma danãkĩ hawa txi nukaisma anu urẽshũ kuanũ, iwanã, manakubainikiki— iwanã,
LUK.3.18	hanushũ hãtxa itxapawẽ hatu nemakĩ yusĩkĩ hatũ xinã hatu betsa wamakĩ kakape Joãonẽ hatu yusĩkubainaya 
LUK.3.19	hanushũ judeubũ shanẽ ibu Herodesĩ hawẽ betsa Filipẽ aĩ Herodias mebĩxina inũ txakabu betsa betsapa wakubainai nĩkakubaĩkĩ uĩtã yurabu hakiri yuixĩshũ Joãonẽ nemakĩ hawẽ txakabu henemanũ, iwanã, betsabũ nĩkaibũ Joãonẽ Herodes nemakĩ ha axiãwẽ taeshũ 
LUK.3.20	Herodes haki sinatakĩ João hau ana hakiri hãtxayamanũ, iwanã, hawẽ soldadobu hatu bitximanikiaki.
LUK.3.21	João bitxiriabuma yura itxapabu naximakubaĩkĩ Jesusri Joãonẽ naxima hawẽ Epa Deusbe hãtxaya nai bashnei 
LUK.3.22	Deusũ Yushĩ Pepa deiwã keska hui hamamaki butuaya nai anushũ hawẽ Epã yuikĩ:
LUK.3.22	—Miarã, mĩ ẽ bakeki. Ẽ mia abuhairakĩ katunirã, ẽ miwẽ benimahairaii— anikiaki.
LUK.3.23	Habiatiãri Jesus 30 bariya hawẽ Epa Deus dayashũkĩ taewaya Josẽ yumewaimawẽ taeshũ yurabũ yuikĩ: “Jesusũ eparã, Joséki”, iwanã, yuikubainibukiaki. Hawẽ shenipabukiri mia yuinũ nĩkawe.
LUK.3.23	Josẽ eparã, Elikiaki.
LUK.3.24	Elĩ eparã, Matate inikiaki.
LUK.3.24	Matatẽ eparã, Levi inikiaki.
LUK.3.24	Levĩ eparã, Melqui inikiaki.
LUK.3.24	Melquĩ eparã, Janai inikiaki.
LUK.3.24	Janaĩ eparã, José inikiaki.
LUK.3.25	Josẽ eparã, Matatias inikiaki.
LUK.3.25	Matatiasĩ eparã, Amós inikiaki.
LUK.3.25	Amósĩ eparã, Naum inikiaki.
LUK.3.25	Naumĩ eparã, Esli inikiaki.
LUK.3.25	Eslĩ eparã, Nagai inikiaki.
LUK.3.26	Nagaĩ eparã, Maate inikiaki.
LUK.3.26	Maatẽ eparã, Matatias inikiaki.
LUK.3.26	Matatiasĩ eparã, Semei inikiaki.
LUK.3.26	Semeĩ eparã, José inikiaki.
LUK.3.26	Josẽ eparã, Jodá inikiaki.
LUK.3.27	Jodã eparã, Joanã inikiaki.
LUK.3.27	Joanãnẽ eparã, Resa inikiaki.
LUK.3.27	Resã eparã, Zorobabel inikiaki.
LUK.3.27	Zorobabelĩ eparã, Salatiel inikiaki.
LUK.3.27	Salatielĩ eparã, Neri inikiaki.
LUK.3.28	Nerĩ eparã, Melqui inikiaki.
LUK.3.28	Melquĩ eparã, Adi inikiaki.
LUK.3.28	Adĩ eparã, Cosã inikiaki.
LUK.3.28	Cosãnẽ eparã, Elmadã inikiaki.
LUK.3.28	Elmadãnẽ eparã, Er inikiaki.
LUK.3.29	Erĩ eparã, Josué inikiaki.
LUK.3.29	Josuẽ eparã, Eliézer inikiaki.
LUK.3.29	Eliézerĩ eparã, Jorim inikiaki.
LUK.3.29	Jorimĩ eparã, Matate inikiaki.
LUK.3.29	Matatẽ eparã, Levi inikiaki.
LUK.3.30	Levĩ eparã, Simeão inikiaki.
LUK.3.30	Simeãonẽ eparã, Judá inikiaki.
LUK.3.30	Judã eparã, José inikiaki.
LUK.3.30	Josẽ eparã, Jonã inikiaki.
LUK.3.30	Jonãnẽ eparã, Eliaquim inikiaki.
LUK.3.31	Eliaquimĩ eparã, Meleá inikiaki.
LUK.3.31	Meleã eparã, Mená inikiaki.
LUK.3.31	Menã eparã, Matatá inikiaki.
LUK.3.31	Matatã eparã, Natã inikiaki.
LUK.3.31	Natãnẽ eparã, Davi inikiaki.
LUK.3.32	Davĩ eparã, Jessé inikiaki.
LUK.3.32	Jessẽ eparã, Obede inikiaki.
LUK.3.32	Obedẽ eparã, Boaz inikiaki.
LUK.3.32	Boazĩ eparã, Salá inikiaki.
LUK.3.32	Salã eparã, Naassom inikiaki.
LUK.3.33	Naassomĩ eparã, Aminadabe inikiaki.
LUK.3.33	Aminadabẽ eparã, Admim inikiaki.
LUK.3.33	Admimĩ eparã, Arni inikiaki.
LUK.3.33	Arnĩ eparã, Esrom inikiaki.
LUK.3.33	Esromĩ eparã Perez inikiaki.
LUK.3.33	Perezĩ eparã, Judá inikiaki.
LUK.3.34	Judã eparã, Jacó inikiaki.
LUK.3.34	Jacõ eparã, Isaque inikiaki.
LUK.3.34	Isaquẽ eparã, Abraão inikiaki
LUK.3.34	Abraãonẽ eparã, Tera inikiaki.
LUK.3.34	Terã eparã, Naor inikiaki.
LUK.3.35	Naorĩ eparã, Serugue inikiaki.
LUK.3.35	Seruguẽ eparã, Ragaú inikiaki.
LUK.3.35	Ragaũ eparã, Faleque inikiaki.
LUK.3.35	Falequẽ eparã, Éber inikiaki.
LUK.3.35	Éberĩ eparã, Salá inikiaki.
LUK.3.36	Salã eparã, Cainã inikiaki.
LUK.3.36	Cainãnẽ eparã, Arfaxade inikiaki.
LUK.3.36	Arfaxadẽ eparã, Sem inikiaki.
LUK.3.36	Semĩ eparã, Noé inikiaki.
LUK.3.36	Noẽ eparã, Lameque inikiaki.
LUK.3.37	Lamaquẽ eparã, Matusalém inikiaki.
LUK.3.37	Matusalémĩ eparã, Enoque inikiaki
LUK.3.37	Enoquẽ eparã Jarede inikiaki.
LUK.3.37	Jaredẽ eparã Maalalel inikiaki.
LUK.3.37	Maalalelĩ eparã, Cainã inikiaki.
LUK.3.38	Cainãnẽ eparã, Enos inikiaki.
LUK.3.38	Enosĩ eparã, Sete inikiaki.
LUK.3.38	Setẽ eparã, Adão inikiaki.
LUK.3.38	Adãonẽ eparã, Deus inikiaki.
LUK.3.38	Haskakẽ Jesus huni kayabi irianiki, nuku keskarã.
LUK.4.1+LUK.4.2	Hanua Joãonẽ Jesus naximaya Deusũ hawẽ Yushĩ Pepawẽ kuxipahaira wa hene Jordão anua Jesus kai hanu tsua hiweabumanu Deusũ Yushĩ Pepatũ Jesus iyuxina kawanaya yushĩ txakabu shanẽ ibu diabõ parãkĩ kanemanũ ikaya hanua 40 dia hanu hiweshũ hawa piama binukainaya haskakainaya Jesus bunihairai 
LUK.4.3	uĩkĩ unãti wanũ, iwanã, yushĩ txakabu diabõ Jesus yunukĩ:
LUK.4.3	—Haska mĩ Deusũ bakemẽkaĩ? Na mixki damiwakĩ misi wawe, mĩ buniai ha pishunã— aka
LUK.4.4	hanushũ Jesusũ nemakĩ:
LUK.4.4	—Haskakiri Deusũ hãtxa keneniburã, nĩkawe. “Piti besti xinaĩ yurabu hawẽs hiwetirubumaki. Hakia Deusũ hãtxa yuini nĩkakĩ txibaĩ yurabu pei hiwetirubuki”, aniki— iwanã —Haskawẽ taeshũ ha mĩ ea yunuairã, ẽ akamaki— akaya
LUK.4.5	haska nĩkatã hanushũ mati keyatapahaira anu yushĩ txakabu diabõ Jesus iyushũ mai hirabi anu mai pakea hawẽrua tibi inũ hawẽ damiwati kuxipawẽ hawaira shabakabi uĩmakĩ 
LUK.4.6	yuikĩ:
LUK.4.6	—Na mai hirabi mai pakea tibi anu inũ hawẽ shanẽ ibubu dasibi mebinishũ ẽ mekeawẽ taeshũ tsuara ẽ kuxipa inãkatsi ẽ haska wamiswẽ taeshũ hau mia kẽwãshanũbũ ẽ mia hatu shanẽ ibu wamatiruki. 
LUK.4.7	Haskawẽ taeshũ eki mesei dãti ishũ ea kẽwãkĩ mĩ ea shanẽ ibu waya dasibi mia inãtã ẽ mia hatu mekemakubaĩshanaii— aka 
LUK.4.8	Jesusũ ana nemakĩ:
LUK.4.8	—Na Deusũ hãtxa kenenirã, ana nĩkawe. ‘Matũ merabenã Yavé Deus ha besti duawakĩ kẽwãkubaĩkãwẽ, yushĩ betsa nĩkamarã’, aniki. Haska keneniwẽ taeshũ ha mĩ haska yuiairã, ẽ mia akamaki— aka
LUK.4.9+LUK.4.10+LUK.4.11	hanushũ Jerusalém anuri iyushũ Templo keyatapa mamaki nitxĩshũ diabõ ana yuikĩ:
LUK.4.9+LUK.4.10+LUK.4.11	—Na Deusũ hãtxa kenenirã, miãri nĩkawe.
LUK.4.9+LUK.4.10+LUK.4.11	‘Hau mia mekekubainũbũ hawẽ nai tsumabu Deusũ yunushanikiki.
LUK.4.9+LUK.4.10+LUK.4.11	Mixkiki mĩ hutekepanã mĩ kawanai mia mekesushãkanikiki’,
LUK.4.9+LUK.4.10+LUK.4.11	aniwẽ taea haska mĩ Deusũ bake kayamẽkaĩ ea uĩmai nenua ixtxuwe— aka
LUK.4.12	ana nemakĩ Jesusũ yuikĩ:
LUK.4.12	—Haska kenenibu mĩ dama yuiai ikũbiakẽ ana betsa ẽtseri mia yuinũ nĩkawe. ‘Matũ Yavé Deus unãti wayamakãwẽ’, akĩ kenekĩ yusĩrianiki. Haskawẽ taeshũ mĩ ea ana yunuairã, ẽ ikamaki— aka
LUK.4.13	ana hawawẽ parãkĩ unãti watima hanu tsua hiweabumanu ana iyushũ txipu ana parãkatsi Jesus diabõ heneyubainaya
LUK.4.14+LUK.4.15	hanua Galiléia anu kashũ mae tibi anu hatũ itxati hiwe anu hikiakeakekĩ Deusũ Yushĩ Pepatũ kuxipa hayawẽ taeshũ Jesusũ hatu yusĩaĩ nĩkai hakiri hãtxakĩ dasibibũ kẽwãkubaunibukiaki.
LUK.4.16	Haskakũkaũtani hanua yumei ewaima Nazaré anuri ka haskai hatube itxai beyamis huĩrukũtitiã hanu itxamisbu hiwe anu hatube hikia Deusũ hãtxa kenenibu yuishunũ ika Jesus benia nikẽ 
LUK.4.17	Deusũ hãtxa yuishunika Isaíasĩ keneni hãtxa una inãbu txuretã hakiri hãtxa kenenibu betxitã hatu yuikĩ:
LUK.4.18+LUK.4.19	“Nuitapaibu kakape ẽ hatu yusĩnũ Deusũ ea katuniwẽ taea
LUK.4.18+LUK.4.19	hawẽ Yushĩ Pepa ẽ hayaki.
LUK.4.18+LUK.4.19	Hanushũ huĩti nixmabu hatu benimawakĩ
LUK.4.18+LUK.4.19	yura betsã hatu tsuma wa henemakĩ
LUK.4.18+LUK.4.19	bekũ keskabu bepesha keska wakĩ
LUK.4.18+LUK.4.19	hatu yusĩ pewakĩ hatu itxakawaibu nemakĩ
LUK.4.18+LUK.4.19	Deus benimawatikiri dasibibu ẽ hatu unãmakubaĩshanũ Deusũ ea yununiki”,
LUK.4.18+LUK.4.19	hatu watã keneni hãtxa yuikĩ keyushũ 
LUK.4.20	ana sebitã una mekenika inã mebĩtã aruaya ana hatukiri besua tsauwa manibaũshũ beistxakayamaibũ 
LUK.4.21	Jesusũ hatu yusĩkĩ taewakĩ:
LUK.4.21	—Haskakiri Isaíasĩ keneni ẽ matu yuishunai mã nĩkashurã, nukunabu merabewakĩ na habiatiã Deusũ ma meneikiki— iwanã, 
LUK.4.22	unãnepakĩ hãtxa pewẽ hatu yusĩaĩ nĩkai e itã hawẽ hãtxa abubiakĩ xinaĩ: “Narã, nukunabuki, Josẽ bakeki. Hanishũ haska tapĩtãxĩshũ nuku yuimẽkaĩ?” iki yuinamebaunaibu
LUK.4.23	Jesusũ ana hatu yuikĩ:
LUK.4.23	—Mã ea itimaska kaya wai ẽ uĩaiĩ. Unanepa hãtxawẽ mã ea yuikĩ: “Mĩ huni dauyakiaki. Mimebi shushakĩ mĩ kuxipa nuku uĩmawe”, ea akĩ, “Cafarnaum anushũ hawẽ unãmati dami kuxipa mĩ hatu uĩmaxinakiaki. Mĩ axiã keska wakĩ na mĩ mae anushũri nuku ashũriawe, nũ uĩnunã”, akĩ mã ea yuitirubuki— iwanã, 
LUK.4.24	ana hatu yusĩkĩ:
LUK.4.24	—Txanima Deusũ hãtxa yuishunikarã, hawenabũ hawẽ mae anushũ nĩkakatsi ikama danãmisbuki. 
LUK.4.25	Haska inũ, Deusũ hãtxa yuishunika Elias hiwekẽ bari dabe inũ besti namakis ui ikamakẽ pitiuma nukũ shenipabu nuitapahairaibũ aĩbu hawẽ bene ma mawayama mirimaburi yumãkubainibu mã nĩkamiski. 
LUK.4.26	Haskabiaibũ nukũ shenipabu Israelbu beneuma nuitapaibu hau Eliasĩ dasibi hatu merabewanũ Deusũ yunuama iniki. Hakia mae ewapa Sidom dapi mae betsa Sarepta anu nawa aĩbu beneuma nuitapai hiwea besti hau merabewanũ Deusũ Elias yunukĩ nitxĩniki. 
LUK.4.27	Haska inũ, Deusũ hãtxa yuishunika Eliseu hiweatiãri hatiri nukunabũ txami buisma teneaibũ nukũ shenipabu hatuki dakekĩ danaĩbu Eliseũ hatu shushawamari iniki. Hakia Síria anua nawa betsa hawẽ kena Naamã Eliseu anu Deusũ yunua ha besti shushawaniki— akĩ
LUK.4.28	nawabukiri hatu yuiai nĩkai dasibi itxati hiwe anu itxabu hatu haska wai nĩkatã haki sinatahairakĩ 
LUK.4.29	kaĩmabaĩkĩ Jesus tsumashũ ninikubaĩkĩ hatũ mae mawa keyatapa mamakishũ hanushũ shutunũ, iwanã, iyuaibũ 
LUK.4.30	hanua Deusũ kuxipawẽ itxabu namakisa kakĩ hatu mepãmabaini hawẽ mae henebainikiaki.
LUK.4.31	Hanua Galiléia mai pakea anu Nazaré henebaini mae betsa Cafarnaum anu hikixĩshũ sábado tibi hatũ itxati hiwe anushũ hatu yusĩkubaĩkĩ 
LUK.4.32	shanẽ ibu kayabi kuxipakĩ hatu yuiai yurabũ nĩkai e itã: “Haskamẽ?” iki benimakubainaibũ 
LUK.4.33	habianuri huni yushĩ txakabuya tsauwa yushinẽ bis imakĩ unãshubima yuimakĩ:
LUK.4.34	—Jesus Nazaré anuaã, haskai nuku anu mĩ hushumẽ? Nũ yushĩ txakabu nuku yamawanũ ika mĩ huaraka? Ẽ mia unaiĩ, mĩ Deusũ bake pepa meribirã— ikaya 
LUK.4.35	yushĩ txakabu Jesusũ nemakĩ yuikĩ:
LUK.4.35	—Hanua haskama nesetã ha huni anua kaĩrikaĩtãwẽ— aka yushĩ txakabu huni meranua kaĩkaĩkĩ hawa wama mai pusamabainai uĩ dasibibu 
LUK.4.36	datei:
LUK.4.36	—Habaa!— ike ikei yuinamekĩ yuikĩ: —Narã, yusĩa betsa hayaki. Shanẽ ibu keska kuxipahairaki. Hawẽ hãtxa paepaki, yushĩ txakabu shũska yunua nĩkai hawẽ datei kaĩkanikikirã— itã 
LUK.4.37	hanua bui hakiri txaniakeakeaibu dasibi hanu hiweakeakeabũ Jesusũ haska wai nĩkanibukiaki.
LUK.4.38	Ha huni meranua yushĩ txakabu nitxĩtã hatũ itxati hiwe anua kaya Simão Pedrõ hawẽ hiwe anu Jesus iyua Simão Pedrõ dais aĩbu yunatxakayama daka nĩkatuxitã hawẽ isĩ hau maĩwanũ hakiri Jesus yuiabu 
LUK.4.39	hanu dakanu Jesus kashũ hawẽ yuna nemashuna damaĩtã benikaĩ habiatiãri hatu duawakĩ bawashũ hatu pimaya
LUK.4.40	haska washu nĩkabaikĩ hanua ma bari kai mexuaya dasibi ha mae anu hiweakeakeabũ dasibi isĩ betsa betsapa teneaibu Jesus anu iweabu Jesusũ habu tibi mekĩ shushawakĩ kaya wapakekĩ 
LUK.4.41	ha isĩ betsa betsapa teneaibu anua yushĩ txakabu nitxiã kaĩkaĩkĩ unãshubima hãtxa kuxipawẽ yuikĩ:
LUK.4.41	—Miarã, mĩ Deusũ bakeki— akĩ yuikĩ Deusũ Messias Cristo unaĩbuwẽ taeshũ hau hariri hãtxakĩ ana yuiyamanũbũ Jesusũ hatu hãtxamamakĩ nemapakekĩ yushĩ txakabu kaĩmapakenikiaki.
LUK.4.42	Hanua ushaxini ma pena kemaya Jesus butukaina mae dapi benãta ha mesti ka benabaũkĩ hawẽ haibuaibũ betxitã haki nukushũ yuikĩ:
LUK.4.42	—Dasibitũ mia benakanikiki. Nenua ana kayamawe— akabu 
LUK.4.43	Jesusũ hatu nemakĩ yuikĩ:
LUK.4.43	—Ẽ Epa shanẽ ibuaikiri ẽ hatu yusĩkubaunũ ea yununiki. Haskakenã, mae betsa betsapa anu ẽ yusĩriai katiruki— hatu wabaini 
LUK.4.44	Israelbũ mae tibi anu Jesus kakũkaũkĩ hanu Deusũ hãtxa nĩkakatsis iki hanu judeubu itxamisbu tibi anushũ hatu yusĩakeakenikiaki.
LUK.5.1	Hatu yusĩkubaũtani Galiléia iãnẽwã ketãkubaini kakĩ hawẽ kena betsa iãnẽwã Genesaré anu niti ishũ hatu yusĩayã Deusũ hãtxa nĩka pewakatsis iki haki mirima itxakĩ teshke akabu 
LUK.5.2	shashu ewapa dabe shaka maxĩ keti ashũ baka neshenikabũ hatũ hisĩ txukaibu Jesusũ uĩkubaini 
LUK.5.3	kakaĩ Simão Pedrõ shashuki inatã hau ana ha katxu shekanũbũ yunua hawẽ betsabetã hawẽ hisĩ hawaira neshetã hawẽ shashu ha katxu shekakĩ nũtãshunabu ha namaki tsaushũ kesha mapubaunabu Jesusũ hatu yusĩpakekĩ 
LUK.5.4	keyutã Simão yuikĩ:
LUK.5.4	—Ana ha katxu nuahairanu shekashũ hanushũ baka bikĩ neshekatsi matũ hisĩ pukubaũkãwẽ— aka 
LUK.5.5	Simãonẽ yuikĩ:
LUK.5.5	—Yusĩnaã, yame txai tanakĩ nũ pukuhairabia nũ hawa biama ixiaiĩ. Hakia haska mĩ nuku yunuai ẽ anũ kaĩ— ishũ
LUK.5.6	nuahaira anu shekatã hawẽ hisĩ hawẽ betsabetã pukubaunabu baka mirima hikia ninibiranabu shãkamahaira hatũ hisĩ taras iki taeaya 
LUK.5.7	shashu betsa anu hawẽ haibuaibu habe dayamisbu hau merabewai benũbũ hatu mekẽ bea bea aka hawairabirã merabewakĩ hatũ shashu dabe baka mata wabu shashu hikikatsis ikaya 
LUK.5.8+LUK.5.9+LUK.5.10	baka mirima neshekãshuwẽ taea Simão Pedro inũ habe dayamisbu inũ Zebedeũ bakebu hawẽ haibu betsabu Tiago inũ João e e iki dateaibũ Simão dãti itã Jesus yuikĩ:
LUK.5.8+LUK.5.9+LUK.5.10	—Yusĩnaã, ẽ huni txakabuki. Ea anua butukaini ea henebaini kariwe— abia
LUK.5.8+LUK.5.9+LUK.5.10	Jesusũ yuikĩ:
LUK.5.8+LUK.5.9+LUK.5.10	—Eki dateyamawe. Na ikis mĩ baka nesheshu keska wakĩ yurabu mĩ ea hatu itxawashũshanaii— aka 
LUK.5.11	hatũ shashu dabe keti atã hanu hawenabube shashu inũ hisĩ bakayabi baxibaĩkĩ tapĩkatsis ikĩ Jesus txibaĩ habe bunibukiaki.
LUK.5.12	Hanua txipu betsatiã mae betsa anu Jesus kakẽ huni bitxiki dasibi txami betsani Jesuski nukutã ha bebũ dãkui sapakaĩ di itã beushũ ea akĩ:
LUK.5.12	—Yusĩnaã, ea kayawakatsis ikĩ mĩ ea kayawatiruki— aka 
LUK.5.13	hawẽ txamiwẽ datekĩ danãkĩ tsuã metsakĩ meisbumabiakẽ Jesus hawẽ dabanã iki meshũkaĩ mekĩ yuikĩ:
LUK.5.13	—Haa. Ẽ mia kayawaii— aka hawẽ txami sakara iki dashnukui keyuaya 
LUK.5.14	Jesusũ nitxĩkĩ nemakĩ:
LUK.5.14	—Ẽ mia yuiai nĩkairawe. Hawara ẽ mia ashukiri tsua yuiyamayukubaĩtãwẽ. Hari dukũ kakĩ Deusbe nukunabu hãtxashunika mĩ yura mĩ ma kayashu uĩmatãwẽ. Haska mĩ ma kayashu hau dasibibũ mikiri unãnũbũ hawẽ hatu beparãbaĩkĩ habiaskari inãkuĩ Moisés yununi hatu anu buritãwẽ. Mĩ haska buaya mĩ kayashu habũ unãshãkanikiki— abaini kaya
LUK.5.15	yura betsabũ Jesusũ haska wakĩ akaikiri txanibaunaibu nĩkatã hawẽ hãtxa nĩkakatsis iki inũ hau hatu shushawanũ bari tibi Jesus anu bebirã bebiranaibu hatu shushawapakei 
LUK.5.16	hanua hawẽ Epabe besti hãtxanũ ika hatu pashkabaĩ hanu tsua hiweabumanu kakũkainikiaki.
LUK.5.17	Hanua ana shaba betsatiã Galiléia inũ, Judéia mae betsa betsapa anua inũ, Jerusalém anuari bexĩshũ Jesusũ yusĩaĩ nĩkai tsauwabũ habianuri Moisés hãtxa txibãhairanika fariseubu inũ Moisés hãtxa yusĩnanãmisbu hiwe merã itxashũ Deusũ shushawati kuxipayatũ Jesusũ hatu yusĩayã 
LUK.5.18	hau Jesusũ shushawanũ, iwanã, huni yura babuni haki isĩ teneaibu butiki datãtã hawẽ haibuaibũ Jesus anu bakebirani 
LUK.5.19	hanu yurã kaiã shukuabuwẽ taea haska watã bitxibaĩ Jesus uĩmatima mai bawa hiwe sapa sheni mamaki inabaĩ hawẽ dakatiki hanu butẽnũ, iwanã, hanu beshpa wakĩ purẽkĩ shui watã hanu ha huni yura babuni Jesus anu buteaibũ 
LUK.5.20	haska hatũ xinã ikũhairawaibu unãkĩ huni yura babuni Jesusũ yuikĩ:
LUK.5.20	—Dateyamawe. Mĩ txakabuwẽ Deusũ mia kupikatsis ibiakĩ mã ea ikũwaĩwẽ taeshũ hau Deusũ ana xinãyamanũ ẽ mia buashunaii— akaya
LUK.5.21	Moisés hãtxa hatu yusĩmisbu inũ fariseubũ nĩkatã Jesuski sinatai hune yuinamei: “Ha huni txakabuki. Dasibi nuku paraĩ Deus keskakatsi ikikiki. Deusũ besti hawẽ txakabu buatiruki”, ikaibũ 
LUK.5.22	hanushũ tsuã Jesus yuiamabia hatũ xinã unãkĩ Jesusũ hatu yukakĩ:
LUK.5.22	—Matunã, haskakĩ mã xinã txakai ikai? 
LUK.5.23	Haratu bikamamẽ, hawẽ txakabu buashunaraka, hawẽ yura beniaraka? Ha dabe bikakẽ Deusũ besti atiruwẽ taeshũ 
LUK.5.24	haskakĩ mã xinã txakai? Ẽ matũ Hutxi Kayabi Iuwa na mai anua ea ẽ hawẽ kuxipa hayatũ hawẽ txakabu ẽ buashũtiru mã unãnũ ẽ akai uĩkãwẽ— iwanã, huni yura babuni kaya wakĩ yuikĩ:
LUK.5.24	—Benitã mia haki bakebirãkãshu bui mĩ hiwe anu kariwe— akĩ 
LUK.5.25	hawaira kayawa benikawã hawẽ dakati bitã buaya mapubaunabũ 
LUK.5.26	date paeyabi yuikĩ:
LUK.5.26	—Habaa! Tsuã haska waismaki. Hakia Deus pepahaira kuxipatũ na huni ma kayawashuki. Natiã haska nũ uĩsma nuku uĩmaikikirã— iwanã, Deus kẽwãnibukiaki.
LUK.5.27	Hanua kaĩkaini hanu bai kesha anu hanushũ Roma governo pei bishũmisbũ hiwe anu Levi tsauwa Jesusũ betxituxitã yuikĩ:
LUK.5.27	—Ea txibãkubaĩwẽ— aka
LUK.5.28	Levi benitã dasibi henebaĩkĩ txibãkĩ taewai habe kaxĩshũ 
LUK.5.29	hawẽ hiwe anushũ Jesuswẽ benimakĩ piti mirima hatu pewamatã shanẽ ibu pei bishuĩ parananãmisbu inũ hawẽ haibu betsa betsapabu hatu itxawa Levi inũ Jesusbetã piaibũ 
LUK.5.30	Deusũ yunuti inũ hawẽ nemati yusĩnanãmisbu inũ fariseubũ Jesusũ hatubetã piai uĩkĩ yuãkĩ haki txiti ikabu yukakĩ:
LUK.5.30	—Haskakĩ matũ yusĩnã pei bishunika txakabubu inũ nuku nĩkaisbumabetã pimẽkaĩ? Txakabuhairabubĩ!— ikaibu 
LUK.5.31	Jesusũ hatũ hãtxa nĩkatã hatu yuikĩ:
LUK.5.31	—“Ẽ peki”, iwanã, xinaĩbu anu huni dauya kaismaki. Hakia isĩ teneaibu anu besti huni dauya kenabu kamiski. 
LUK.5.32	Haskakẽ: “Ẽ txakabuki”, iwanã, xinaĩbu hatũ huĩti pewakĩ ẽ hatu merabewa xinã betsa watã hau Deus ikũwanũbũ ẽ huniki, huni dauya keskairã. Hakia: “Ẽ txakabumaki”, ikĩ xinaĩbu hatu merabewatanũ ika ẽ huamaki— hatu wa
LUK.5.33	hanushũ ana betsã Jesus hatu yukashũkĩ:
LUK.5.33	—Naximanika Joãoki txiti ikabu inũ fariseubuki txiti ikabũ hatũ txakabuwẽ taea hatũmebi itxakanikai samaketxakayamakĩ Deus kẽwãkĩ hawẽ kuxipa yukatxakayamakĩ hawa piyuisbumaki. Haskai miki txiti ikabu samakeama bari betsa tukama pikĩ neshukubaĩmisbumẽ?— akabu 
LUK.5.34	Jesusũ hatu yuikĩ:
LUK.5.34	—Huni aĩyaĩ nawaibu anu hawẽ haibuaibu pashkariabuma piama hatũmebi itxakanikatirubumaki. 
LUK.5.35	Hakia hatu shunũbaini ma hatu dapashkabaini kakẽ manukĩ hawẽ haibuaibu samakekĩ piama itirubuki. Haska keska kaĩkĩ ẽ hatu shunũbaina ewẽ nui ẽ haibuaibũ piama samakeshãkanikiki— iwanã,
LUK.5.36	ana hatu yusĩpakekĩ miyuiwẽ yuikĩ:
LUK.5.36	—Ẽ yusĩanã, tari bena esteriama keskaki. Matu yusĩnũ nĩkakãwẽ. Tari sheni bashnekea tari bena tuash esteriama meshteshũ hawẽ tari sheni tsamĩa patsa estei ana bashnekei pikumiski. Hamẽ matũ yusĩanã, tari sheni bashnekea keskaki. Ẽ yusĩawẽ tsamĩa keska wakĩ matũ yusĩa ẽ pewatirumaki. 
LUK.5.37+LUK.5.38	Ana habiaskari keskawẽ matu yusĩnũ nĩkakãwẽ. Bitxi saku sheniki uva hene bena buspuriama manekĩ mata washũ denesh mestẽwã hamebi katsai buspui bitxi saku sheni peshemiski, vinho bena inũ saku sheni benuirã. Habiaskari wakĩ ẽ yusĩa bena matũ xinã sheni ẽ husitirumaki, benukinã.
LUK.5.39	Hamẽ vinho sheni ma beya wanishũ vinho bena pepabiakẽ akatsi ikabuma keska wakĩ matũ beya sheni abukĩ matũ xinã bena wakatsi ikama ẽ yusĩa bena mã danaiĩ— hatu wanikiaki.
LUK.6.1	Hanushũ ana huĩrukũti sábado betsatiã shekiwã bai namakis manã baiwẽ bukĩ haki txiti ikabu Jesusbe bukĩ shekiwã bimi tsekashũ dashukiri ashũ pikubainaibũ 
LUK.6.2	fariseubu haburi hatube kakĩ hatu uĩkĩ Jesuski txiti ikabu hatu yukakĩ:
LUK.6.2	—Hawai huĩrukũti sábadotiã mã dayai? Sábadotiã dayakĩ Deusũ Moisés nuku nemani txibãma mã kaneaii— hatu waibu 
LUK.6.3	Jesusũ hatu yuikĩ:
LUK.6.3	—Bunikĩ hawara nukũ shenipabu pepa Davĩ hawẽ haibuaibubetã anirã, mã uĩsmamẽ, Deusũ hãtxarã? 
LUK.6.4	Matu yuinũ nĩkakãwẽ. Deus kẽwãti tari hiwe merã Davi hikishũ Deusũ Moisés yusĩniwẽ taeshũ Deusbe nukunabu hãtxashunikabũ besti pitibiakẽ hawẽ Deus kẽwãti misi Davĩ bishũ pitã hawẽ haibuaiburi pimaniki. Haska wabiaya Deus haki sinatama iniki, kaneamawẽ taearã— iwanã,
LUK.6.5	—Haskakẽ huĩrukũti sábadotiãri matũ Hutxi Kayabi Iuwa shanẽ ibukĩ ẽ yunuaiwẽ taea eki txiti ikabũri bunikĩ pikĩ kaneabumariki— hatu wanikiaki.
LUK.6.6	Txipu ana sábado betsatiã mae betsa anu kashũ hatũ itxati hiwe merã hikishũ Jesusũ hatu yusĩayã habianuri huni mekẽ yusiuri meyuxkini hatube tsaukẽ 
LUK.6.7	hanushũ habũ hawẽ yusĩa danãkĩ Jesus yuãnũ, iwanã, huĩrukũti sábadotiã ha huni mepeai uĩnũ, ishũ, haska wai uĩtã unãti watã ha anũ ika manai tsaushũ 
LUK.6.8	haskaibu Jesusũ hatũ xinã unãkĩ huni mekẽ meyuxkini yuikĩ:
LUK.6.8	—Benikirã ha maniabu namakis niwe— aka hawenabu maniabu namakis benia nikẽ 
LUK.6.9	hanushũ fariseubu inũ Moisés hãtxa hatu yusĩmisbu Jesusũ hatu yuikĩ:
LUK.6.9	—Ẽ matu yukai haskaramẽkaĩ, ea yuikãwẽ. Moisés hãtxa pepa txibãkĩ huĩrukũti sábadotianã, haska watimẽ? Pewakĩ merabewatimẽ? Txakabuwatiraka? Yura betsã hiwearã, pashawakĩ meketimẽ? Nuitapawakĩ yamawatiraka?— hatu watã 
LUK.6.10	hatũ hãtxa manakĩ Jesusũ uĩbaunaya hawa yuiabumakẽ huni mekẽ meyuxkini nia Jesusũ ana yuikĩ:
LUK.6.10	—Mĩ mekẽ mexãwẽ— aka mexãyã hawẽ mekẽ ma mepekei peaya 
LUK.6.11	uĩ fariseubu inũ yusĩnanãmisbu haki sinatakĩ haska washũ Jesus nematimẽ, ika hune yuinamei haki yubakai taenibukiaki.
LUK.6.12	Hanua shaba betsa bari kaya Jesus ha mesti kai mati mapetã ushama Deusbe hãtxaxini 
LUK.6.13	penaya haki txiti ikabu dasibi hatu kena beabu 12 besti katutã hatu kenakĩ: “Mã ẽ kuxipayabuki”, hatu wanikiaki. 
LUK.6.14	Ha 12 hunibũ kena mia yuinũ nĩkawe. Simão kena betsa wakĩ Pedro wani inũ, hawẽ betsa André inũ, Tiago inũ, João inũ, Filipe inũ, Bartolomeu inũ, 
LUK.6.15	Mateu inũ, Tomé inũ, Alfeũ bake Tiago inũ, Romano nawabu nitxĩkatsis imis Simão inũ, 
LUK.6.16	Tiagõ bake Judas inũ, Judas betsa Iscariotes anua yumeni txipu hatũ Jesus hatu atximashanairã, hati Jesusũ katunikiaki.
LUK.6.17+LUK.6.18+LUK.6.19	Hanushũ 12 hunibu katutã hatu iwei bututã mawa tenãmã pãpanushũ haki txiti ikabu Jesusũ yusĩnũ ika tsaukẽ habianuri habũ txibaĩbu inũ mirima yurabu Judéia anua inũ, Jerusalém anua inũ, iãnẽwã kesha betsa Tiro inũ Sidom anua hawẽ hãtxa nĩkatanũ ika bekĩ isĩ teneaibu hatu kayawamakatsi iwexinabu haki dasiabu isĩ teneaibu shushawakĩ yushĩ txakabũ hatu nuitapawai kaĩmakĩ hawẽ kuxipa hanua kaĩkĩ Jesusũ hatu kayawaya uĩ abukĩ Jesus mekatsis ikaibũ
LUK.6.20	hatu shushawakĩ menetã haki txiti ikabu besti beiskĩ hatu hãtxa wakĩ:
LUK.6.20	—Tsuabura yumaĩ matũmebi mã kẽkũkainama Deus shanẽ ibukĩ matu mekekubaĩshanaiwẽ taea mã benimakũkaĩmiski.
LUK.6.21	Ha inũ, tsuabura hawara pepa besti abutxakayamai hawẽ nuihairaiwẽ kupikĩ Deusũ hatu yaniwama keska washanaiwẽ taea benimapaketi xinaĩ benimakubaĩkanikiki.
LUK.6.21	Ha inũ, tsuabũra matũ txakabu xinaĩ huĩti nixma mã kashakatsis imisbuwẽ taeshũ Deusũ matũ huĩti xinã txãkãwã mã benimakũkaĩmiski.
LUK.6.22	Ha inũ, matũ Hutxi Kayabi Iuwa tsuabũra mã ea txibaĩbuwẽ taeshũ habũ matuki ehẽ iki danaĩ matu itxakĩ hatũ itxati hiwe anu mã ana hikiyamanũ matu nemakĩ matu danaĩbũ mã benimakũkaĩshanaii. 
LUK.6.23	Haska inũ, Deusũ hãtxa yuishunikabu itxakawanibu keska wakĩ maturi itxakawaibu nai anushũ Deusũ matu duawashanaiwẽ taea hawa dateama xinã txãkãkubaĩshãkãwẽ— iwanã,
LUK.6.24	mapuaburi yuikĩ: —Hamẽ maturã, mabuwẽ hiwei keĩ “Ẽ mabu mirima hayaki”, iki tsuabura natiã mã hawẽ benimaii. Hakia uatiã mã nuitapashanaii.
LUK.6.25	Ha inũ, tsuabura yauxikĩ piti yani bestiwatã mã benimakubainaibu ana tsuã matu merabewakĩ matu duawabuma buni tenei mã nuitapahairashanaii.
LUK.6.25	Ha inũ, natiã tsuabũra Deus xinãma matũ hamapai besti xinaĩ mã usãmis ana haskama matũ huĩti nixma kashai mã nuitapahairashanaii.
LUK.6.26	Tsuara ibubis hawawẽra hawẽruakĩ dasibibu hatu abumakĩ mã hatu kẽwãmatirurã, uĩrashãkãwẽ, mesekirã. Habũ Deus yuishunikapaiaibũ hatu parã paepawa matũ shenipabũ hatu kẽwãpaunibu keska iyamashãkãwẽ— iwanã,
LUK.6.27	ana hatu yusĩkĩ:
LUK.6.27	—Mã ea nĩkaibu matu yusĩnũ nĩkakãwẽ. Matuki sinataibu hatuki sinatama hatuwẽ nuikubaĩkãwẽ. Ha inũ, matu danaĩbu hatu bebis danãnãma hatu duawakubaĩkãwẽ. 
LUK.6.28	Ha inũ, tsuabũra matu itxakawai matuki sinataibũ hatu bebis manakunama hau Deusũ hatu merabewanũ hatu Deus yukashũkubaĩshãkãwẽ. 
LUK.6.29	Ha inũ, tsuara miki sinatakĩ mia detekĩ ispais aka habebis sinatai kupinameama: “Uke betsari ea awe”, ika dabekeshunai keskakĩ xinãkubaĩshãkãwẽ. Ha inũ, tsuara mĩ deveawẽ taeshũ mĩ dakukuti tari mia biãkĩ buaya mĩ tari manãkiriari yauxiyama hari inãyushãkãwẽ. 
LUK.6.30	Hamẽ tsuara nuitapai hushũ mĩ hawara mia yuka merabewakĩ inãyukubaĩshãkãwẽ. Hamẽ betsarã, tsuãra mĩ hawara buxĩshũ ibu wakĩ mia ana inãkatsi ikamakẽ has xinaĩ haki sinatayamakubaĩshãkãwẽ. 
LUK.6.31	Hamẽ betsarã, tsuara miwẽ nuikĩ hau mia merabewashanũbũ matũ dukũ haska xinãkĩ uĩmakĩ hatu merabewakubaĩshãkãwẽ, haska wai nuikipakĩ mã kaneamakirã.
LUK.6.32	Haska inũ, Deusũ hãtxa danaĩ txakabumisbu habiaskariai duanamemisbuki. Haskakẽ maturi matũ haibubes mã duanamei mã hawa binunãnãmaki. 
LUK.6.33	Ha inũ, huni txakabu habetã txakabu wamisbube nui merabenãkubaĩmisbuki. Haskakẽ maturi pepabuwẽ nui habu besti merabewai mã pepamariki. 
LUK.6.34	Hamẽ betsarã, huni txakabubu duanamekĩ betsã hawẽ haibũ hamapai bushũ hawaira ana beshũmiswẽ taeshũ duawakĩ hawẽ hamapai ana yuka inãyukatsis imisbuki. Haskakẽ maturi duanamei pepabiai tsuãra matũ hamapai hawaira ana matu beshũmis besti mã inãmiski, ana manakuti pepa bikatsi xinãmarã. 
LUK.6.35	Hakia pepakatsis ikirã, eskatiki. Matuki sinataibuwẽ nuikĩ hatu duawãkĩ matũ pepa hatu uĩmakubaĩkãwẽ. Haskawẽ taeshũ tsuabũra mĩ hamapai biwãxĩshũ mia ana beshũmisbu besti ana ha xinãma mia yane beshuĩsbumari hatu inãriakĩ yura dasibibu hatu duawakubaĩshãkãwẽ. Haska wakĩ mã hatu binumamiskẽ matũ pepawẽ Deus dasibi binuatũ matu manakushanikiki, hawẽ bakebu matu wakinã. Hanũkaĩ habũ Deus kẽwaĩsbuma inũ huni txakabububiakẽ betsa betsapa inãkĩ Deusũ hatu duawamiswẽ taea 
LUK.6.36	matũ Epa Deus nuikipa keskai nuikipariakubaĩkãwẽ— iwanã,
LUK.6.37	Jesusũ ana hatu yusĩkĩ yuikĩ:
LUK.6.37	—Tsuara ha akĩ txitekĩ unãti wayamakãwẽ. Mã hatu haska wamakẽ Deusũri habiaskari wakĩ matu txitekĩ ha akamari ishanikiki. Ha inũ, tsuara hatu dake wayamakãwẽ. Mã hatu dake waismakẽ Deusũri matu dake wama ishanikiki. Ha inũ, tsuabũra matu txakabuwaibu ha xinãma hatu hakimawakĩ buawe. Mã haska waya Deusũri matũ txakabu matu buashũshanikiki. 
LUK.6.38	Ha inũ, hawara mã haya pashkashũ huni betsa inãkubaĩkãwẽ. Haska wai mã yauxiamakẽ Deusri matuki yauxiama habiaskari matu washanikiki. Tsuãra mã sheki inãkĩ tana pewatã sakuki deukĩ yauxiama tsĩki tsĩki akĩ mata washũ mã hatu inãmis keska wakĩ habias xinãwẽri Deusũ matu manakushanikiki— atã,
LUK.6.39	Jesusũ miyui betsa tibiwẽ hatu yusĩkĩ yuikubaĩkĩ:
LUK.6.39	—Huni bekũmã huni betsa habe bekũ iyupai harakiri iyuai unãma habia dabe mikĩ maebaĩ di irabemisbuki. Haska keskai matũ xinã pewakĩ mae wariama hawa hatu yusĩkĩ mã pewatirumaki. 
LUK.6.40	Ha inũ, hawẽ tsumabũ hatũ yusĩnã binutirubumaki. Hakia hatũ yusĩnã hatu tapĩmakubainaya hatũ yusĩnã keska itirubuki.
LUK.6.41	Haskai ikũwaĩ betsa pewakĩ merabewanũ, iwanã, hamapai pese hawẽ beruki hikia mĩ bikatsis ibiai mina dukũ hi ewapa mĩ uĩyamamẽ? Hi hirabiwẽ betimanabia hawa xinãma yuikĩ: “Uĩa. Mĩ hi pese beruki ikarã, mia bipa?” akĩ mĩ yuimiski, kanekinã. 
LUK.6.42	Hakia bemakis beparamei hãtxamisbuũ, maturi txakabubia betsa txakabuai uĩkĩ mã ha amiski. Mã hi hirabi betimana tsekashũ puta keska wakĩ matũ huĩti meranua matũ txakabu ewapa putatã ana kaneama merabewakĩ hi pese mĩ haibũ beru anua bia keska wakĩ huni betsã txakabu beshmas hayari mã merabewakĩ yusĩtiruki— iwanã,
LUK.6.43	ana miyui betsawẽ Jesusũ hatu yusĩkĩ yuikĩ:
LUK.6.43	—Hi pepa bimiai hawẽ bimi txakabuismaki. Hakia hi txakabu bimiai hawẽ bimi pepaismariki. 
LUK.6.44	Haskawẽ taeshũ hawẽ bimi tibiwẽ hi mã unãti wamisbuki. Mae musha anua figo bimi mã tsekaismaki. Ha inũ, isne anua uva bimi mã tsekaismariki. 
LUK.6.45	Habiaska keskari tsuabura duapabu huĩti pepaya hãtxa pepawẽs hãtxamisbuki. Hamẽ tsuabura duapa huĩti pepa haya hawa txakabu hayama yui hãtxa pepawẽs hãtxamisbuki. Ha inũ, tsuabura hatũ huĩti merã xinã txakabu mata hãtxakĩ txakabu yuikĩ kaĩmamisbuki— iwanã,
LUK.6.46	Jesusũ hatu yusĩkubaĩkĩ yuikĩ:
LUK.6.46	—Shanẽ Ibuũ, Shanẽ Ibuũ, akĩ mã ea kenabiamis haskakĩ ẽ matu yusĩa mã aismamẽ? 
LUK.6.47	Ẽ hãtxa ikũwãkĩ ea txibanũ, iwanã, hawara ẽ yuai akubaĩshanaibukiri matu yusĩnũ nĩkakãwẽ. 
LUK.6.48	Tsuãra mixki hiwe wakatsi ikĩ hene kesha mai basãkĩ uke merã mixkiki pesashũ ha mamaki mixki tsamabirãkĩ hiwe warã, ẽ yuiai akubaĩmisburã, ha hiwe wanika keskabu ishãkanikiki. Hanua bai matahairabirãkĩ hawẽ hiwe atxia ha hiwe mixkiki tsamiawẽ taea hawa takash iki tsibusketirumaki. 
LUK.6.49	Hamẽ hawara ẽ yuiai ea danãkĩ akama ishanaibukiri matu yuinũ nĩkakãwẽ. Tsuãra mixki hiwe wanũ, iwanã, hene kesha mai basãkĩ kini keyatapawama beshãtu bestiwatã mixki tsamabirãkĩ habebis watã hiwe warã, ea danaĩburã, ha hiwe wanikabia unaĩsmapabu keskaki. Hanua bai matahairabirãkĩ hawẽ hiwe atxia mixkiki tsamiamawẽ taea hawaira tsibuskei di imiski. Haratu mã haskamẽkaĩ? Uĩrakãwẽ— akĩ Jesusũ hatu yusĩnikiaki.
LUK.7.1	Hanushũ hatu yusĩ menetã Cafarnaum anu Jesus txĩtũtani hikikẽ 
LUK.7.2	hanua habianuri Romano soldado shanẽ ibu capitãonẽ dayaru isĩ tenei mawakatsis ikai abuhairakĩ 
LUK.7.3	Jesus ma hua nĩkatã hau shushawashũyunũ judeu shanẽ ibu anibubu nitxĩkĩ Jesus txanimakĩ hatu yunua 
LUK.7.4+LUK.7.5	Jesus anu bushũ hau shushawashuĩ kanũ ea akĩ yuishũkĩ:
LUK.7.4+LUK.7.5	—Capitão nawa huni duapaki. Nukũ itxati hiwe nuku hatu amashũyamaki. Ha inũ, nukunabu abuhairariamiswẽ taeshũ merabewakĩ hawenari shushawashuĩ kawe— akeakeabu 
LUK.7.6	hatũ hãtxa nĩkatã hatube kai ma hawẽ hiweki kemai kaya hau yuishunũbũ soldado capitãonẽ hawẽ haibuaiburi yunua Jesus huaiki nukushũ capitão yuishũkĩ:
LUK.7.6	—Shanẽ Ibuũ, ẽ haibu capitãonẽ hãtxa ẽ mia yuiai nĩkawe. Ewẽ dabanã ẽ hiwe anu huyamawe. 
LUK.7.7	Ẽ pe beshmashairawẽ taea mianu ẽ kama ishuki. Haskakẽ ẽ tsuma hau shushanũ mĩ hãtxa besti yunukĩ ea shushawashũwẽ. 
LUK.7.8	Ha inũ, hatũ ea yunumisrã, eari ẽ shanẽ ibu hayaki. Eãri soldadobu yunui ẽ shanẽ iburiamiski. Betsa yunukĩ: “Kawe”, ẽ wa kamiski. Betsa yuikĩ: “Huwe”, ẽ wa humiski. Ẽ dayaruri yunukĩ: “Awe”, ẽ wa amiski. Hakia mĩ ea binuawẽ taeshũ mĩ hãtxa bestiwẽ mĩ shushawatiruki, ẽ unãnã— akĩ capitão hãtxa yuishuna
LUK.7.9	Jesusũ hawẽ hãtxa nĩkatã soldado capitão ikũhairawaiwẽ taea Jesus e itã yurã kaiãnẽ txibaĩ hatxũ beaibukiri nasauketã hatu yuikĩ:
LUK.7.9	—Haska na nawa shanẽ ibũ ea ikũhairawai keska nukunabu Israelbu ẽ haska hatu uĩriamaki— hatu waya 
LUK.7.10	hawẽ haibuaibu soldado capitãonẽ hiwe anu txĩtũbaĩ hawẽ dayaru ma shushashuna uĩnibukiaki.
LUK.7.11+LUK.7.12	Jesusũ haska wabaini hawẽ 12 tsumabu kuxipayabu inũ, haki txiti ikabu inũ, yurã kaiãnẽ txibaĩ habe bukĩ mae betsa hawẽ kena Naimkiri kai kemaya aĩbu hawẽ bene mawayamatũ hawẽ bake bestitxai mawashuna maiwanũ, iwanã, huni dabetã baketiki beaibu hawenabu hatxũ bei hawẽ ewabe kashakubiranaibu 
LUK.7.13	Jesus haki nukutã hawẽ ewa nuitapaiwẽ nuikĩ yuikĩ:
LUK.7.13	—Kashama nesewe— atã 
LUK.7.14	berunã mawa beaibuki Jesus kemashũ hawẽ baketi besti tsumaya niti itã tsumabũ mawa yuikĩ:
LUK.7.14	—Berunaã, ẽ mia yuiai bestẽwẽ— aka
LUK.7.15	mawa hawẽ tariwẽ yabukĩ mestẽhaira wabu haska peketima bestẽkawã natsauwa hãtxai taeaya hawẽ ewa benimawatã hawẽ bake nitxĩshuna iyuaya 
LUK.7.16	Jesusũ haska wai uĩ haska uĩsbuma hawẽ datei mesehairakĩ:
LUK.7.16	—Habaa! Nuku anu Deusũ hãtxa yuishunika pepahaira ma ana tashnixinaki. Hawenabu duawai Deus ana bayushuki— ikĩ Deus kẽwãkubainaibũ 
LUK.7.17	haska Jesusũ ashu nĩkabaĩ Judéia mai pakeanuabu inũ mae betsa betsapa anuabũri yuiaibu bana nĩkakeakenibukiaki.
LUK.7.18	Naximanika João bitxiti hiwe anu hiwea haska Jesusũ akubainaikiri hawẽ tsumabu Joãoki txanikubainaibu 
LUK.7.19	nĩkatã hawẽ tsumabu dabe kenashũ hatu yunukĩ:
LUK.7.19	—Jesus anu kashũ: “Mekenika Deusũ nukũ shenipabu yubani ikũ hushanairã, mĩ habiamẽ? Betsa daka nũ manai?” akĩ ea yukashũtãkãwẽ— iwanã, hatu yunua
LUK.7.20+LUK.7.21	bushũ isĩ betsa betsapa teneaibu shushawakĩ yushĩ txakabu betsa betsapa kaĩmakĩ bekũ inũ beshushbu uĩmakĩ Jesusũ hatu kaya wapakeaya Naximanika Joãoki txiti ika dabe Jesus anu kashũ haska wai betxitã atimas haki nukutã betsã yuikĩ:
LUK.7.20+LUK.7.21	—Mianu Naximanika Joãonẽ nuku yunuxinaki. Mekenã Deusũ nukũ shenipabu yubani ikũ hushanairã, mĩ habiamẽ? Mĩ hamaraka? Betsa daka nũ manayuai?— aka 
LUK.7.22	ha dabe xinãmakĩ Jesusũ yuikĩ:
LUK.7.22	—Hawara uĩkĩ mã nĩkakubainairã, haska Joãoki txaniritãkãwẽ, eskaiburã. Bekũ inũ beshushbũ uĩaĩbu inũ, haska mapuisbuma mapuaibu inũ, habu bitxiki dasibi txami betsani haki dakemisbu maĩ sakara iki keyuaibu inũ, patabũ nĩkakĩ keyuaibu inũ, mawa ana besteaĩbu inũ, habu yumaĩbu hatũ pashati kakape nĩkatã benimaiburã, haska João yuitãkãwẽ. 
LUK.7.23	Tsuãra ea ikũwaĩ hawẽ xinã txakabui txĩtuĩsmarã, ikũ benimashãkanikiki!— hatu wa
LUK.7.24	Joãonẽ hatu yunuxina iwani ana txĩtũbainabũ ha dapi mapubaunabu Jesusũ Joãokiri hatu yui taewakĩ:
LUK.7.24	—Hanu tsua hiweabumanuarã, hawa mã uĩtãtanimamẽ? Tawa pei niwẽ bubi bubi wai keska wakĩ hunĩ hawẽ xinã betsa betsapa maewakeakeimamẽkaĩ? 
LUK.7.25	Haskamẽ? Haskamaraka? Haskara hakiri kaĩaĩ mã uĩtãtanimamẽ? Hunĩ tari pepa sawea daka? Tari pepa sawea benimai beyusirã, mabu akũhairayabu hatũ shanẽ ibũ hiwe hawẽrua anu besti hiwea ikaibu mã uĩtirubuki. 
LUK.7.26	Haskakenã, hawa mã uĩtãtanimamẽ? Deusũ hãtxa yuishunikamẽkaĩ? Haki. Joãonã, ikũ Deusũ hãtxa yuishunikaki. Ha inũ, yuishunika betsabu Deusũ yununi Joãonẽ ma hatu binuaki. 
LUK.7.27	Ha inũ, Deusũ hawẽ bake nitxĩkatsi Joãokiri yuikĩ:
LUK.7.27	‘Nĩkawe. Hanu mĩ kashanũ hau pewai kanũ ẽ hãtxa yuishunika betsa bebũkiri ẽ yunushanaii, ẽ mia nitxĩriamarã’,
LUK.7.27	akĩ hakiri hawẽ kaka kenenibuki. 
LUK.7.28	Ikũkĩ ẽ matu yuiaii. Yura dasibibũ Deus dayashũkĩ tsuã João binuama ibianibũ hanu Epa Deus shanẽ ibuaitiã ikũwaĩbu haki dasiabu beshmashairabiabũ João binushãkanikiki— hatu wai
LUK.7.29	Jesusũ hãtxa nĩkakĩ habũ Naximanika Joãonẽ hãtxa nĩkatã xinã betsa waibu hawẽ unãti wakĩ Joãonẽ hatu naximaimawẽ taeshũ yurã kaiã inũ Romanõ shanẽ ibu pei bishunikabũ yuikĩ: “Ikũki. Hawara Deusũ akairã pepaki”, iwanã, xinãkeakeaibũ 
LUK.7.30	hakia judeu fariseubu inũ Deusũ hãtxa kenenibu yusĩnanãmisbũ Joãonẽ hãtxa nĩkama inũ hawẽ unãti naximati danaĩmabuwẽ taeshũ Deusũ haburi duawapanã danaĩmabũ 
LUK.7.31	Jesusũ ana habianuri hatu yuikĩ:
LUK.7.31	—Nukunaburã, haskara xinaĩ imisbumẽkaĩ? Matu yuinũ nĩkakãwẽ. 
LUK.7.32	Mae namakis hemaĩtĩ anu beyuskĩ hatũ ibubu imis mawai bake mixtĩbu shuku dabea tsaushũ shuku betsã yuikĩ: “Teperewe nũ mawabiaya benimai mã nawamaki. Hanua nũ kashei ikaskĩ nũ nuiti nawa mawabiaya mã kashamaki”, hatu wabu hawawẽra beyusti unãbuma keskabuki, nukunaburã. Matũ xinã txãkãti hubiakẽ mã benimamaki. Hamẽ matũ txakabu xinaĩ kashakatsi ikama mã xinã betsa waismaki. 
LUK.7.33	Eskaki, matu yuinũ nĩkakãwẽ. Ha dukũ Naximanika João hushũ matu yusĩkubaĩkĩ misi pepa piama vinho paepa akama matube beyusamakẽ hakiri hãtxakĩ: “Yushĩ txakabu hayaki”, iwanã, mã yuiakeakeimaki. 
LUK.7.34	Hanua eari matũ Hutxi Kayabi Iuwa hushũ misi pepa pikĩ vinho paepa aki ẽ matube nawabiakũkainaya ea yuãkĩ: “Uĩwẽ. Pikeki. Paẽkĩ Romano pei bishunika txakabubu inũ yura txakabu betsabu haibu wamiski”, ikĩ mã eari yuãmiski. 
LUK.7.35	Hamẽ nuku dabe nũ pepabiakẽ Deusunabu kayabibu besti unãnepakĩ habũ nukũ yusĩa nĩkatã nuku txibãkanikiki— hatu waya
LUK.7.36	hanushũ fariseu betsa hawẽ kena Simão hawẽ hiwe anushũ Jesus pimakatsi txanima hawẽ hiwe anu Jesus ka pikatsi ishkeshkanã dakai bashti ibaũshũ piaibũ 
LUK.7.37	habia mae anuari aĩbu hininipã Jesusũ piai nĩkatã sheni hene ininipa karuhaira nẽkati hushupa bixtuki beshũ 
LUK.7.38	hune Jesusũ tae dapi dãti itã hawẽ txakabu xinaĩ huĩti nixmahaira hune kashakĩ hawẽ beũ hene besti Jesusũ tae petxiki tuis tuis ashũ hawẽ bu txaipawẽ hutekere atã hawẽ tae petsu petsu akĩ keyutã sheni henewẽ hawẽ tae txa akaya Jesusũ unãbiakĩ uĩyamakẽ 
LUK.7.39	Jesus hatũ iatũ uĩtã Jesuskiri xinãkĩ: “Deus nuku yuishunika kayabitunã ha aĩbũ hawẽ tae meairã aĩbu txakabukũkaĩmis unãkeanaii”, ikaya 
LUK.7.40	Jesusũ hawẽ xinã unãtã merabewakĩ yuikĩ:
LUK.7.40	—Simãoneẽ, hawara mia yuipa?— aka fariseũ yuikĩ:
LUK.7.40	—Ea yuiwe, yusĩnaã— aka
LUK.7.41	miyuiwẽ Jesusũ yuikĩ:
LUK.7.41	—Huni dabetã huni betsa anua pei biyuimabu deveabuki. Betsã 500 shaba daya pei devekẽ betsãri 50 deveaki. 
LUK.7.42	Ha dabetũ hania pei bishũ pakatirubumakẽ huni betsã ha dabe pei inãyuima deveabu hatuwẽ nuikĩ ha dabetũ devea hatu kenatã hakimaxinaki, ana xinãmarã. Haskakẽ ha dabetanã, haratutũ ha hatũ pei inãyuima abuhairaimẽkaĩ, betsa binũkinã?— aka 
LUK.7.43	fariseũ yuikĩ:
LUK.7.43	—Ẽ xinãnã, ha mirima hakimawaxinatũ abuhairaikiki— aka
LUK.7.43	—Ikũki. Mĩ yui kayabiaii— iwanã 
LUK.7.44	Jesus nasauketã aĩbu uĩkĩ Simão yuikĩ:
LUK.7.44	—Na aĩbũ ea duawairã, mĩ uĩaĩ?— iwanã —Mĩ hiwetã ẽ hikiai haska wamisbu keska wakĩ hutxukiti ũpash mĩ ea tsaũshunama ibiashukẽ na aĩbũ hawẽ beũwẽ ea hutxushũ hawẽ buwẽri ẽ tae ea hutekere ashuki. 
LUK.7.45	Ha inũ, ea beya wakĩ mĩ ea tãtsu akamakẽ mia anu hikia ẽ dakakẽ na aĩbũ besti ea beya wakĩ ẽ tae petsu petsu akĩ heneamaki. 
LUK.7.46	Ha inũ, ea beya wakĩ sheni teipa inĩhairawẽ ẽ bu mĩ ea matxa akamakẽ sheni hene inĩhairawẽ hatũ ẽ tae txa ashuki, ea beya wakinã. 
LUK.7.47	Haskakẽ ewẽ nuikĩ ea abuhairaiwẽ taeshũ hawẽ txakabu mirimabiakẽ ma ẽ buashuna mĩ unãtiruki. Hamẽ tsuãra txakabu eskarabes nũ buashuna mawaira ea inũ ẽ Epa xinã mirĩmisbuki— iwanã, 
LUK.7.48	aĩburi yuikĩ:
LUK.7.48	—Epa Deus ẽ mia daewashũshuki, mĩ txakabu mia buashũtã hau ana xinãyamanunã— akaya 
LUK.7.49	habube hatu iabũ piaibũ nĩkatã basheshẽ yuinamei:
LUK.7.49	—Narã, hawa huni ikimẽkaĩ? yurabũ txakabu shũska buashũtirurã— iwanã, yuiakeakeaibũ
LUK.7.50	haskabiabũ aĩbu Jesusũ ana yuikĩ:
LUK.7.50	—Mĩ ea ikũwaĩwẽ taeshũ mĩ txakabu mĩ ma beshtekei peshuki. Ana hawa dakei dateama unãnuma inũ kariwe— anikiaki.
LUK.8.1	Hanua ana betsatiã haska pepawẽ inũ txakabuwẽ kupi Deus nenu ana shanẽ ibushanaikiri mae ewapa betsa betsapa inũ mae hatiubuma anushũ Jesusũ hatu yusĩkubaunaya hawẽ 12 tsuma kuxipayabũ tapĩ habe bukubainaibũ 
LUK.8.2+LUK.8.3	ha dikabi aĩbu betsa betsapa isĩ teneaibu shushawakĩ yushĩ txakabu kaĩmakĩ Jesusũ hatu merabewakĩ shushawaimakẽ hatũ peiwẽri Jesus inũ hawẽ tsumabu merabewakubaini Maria Madalena anua Jesusũ sete yushĩ txakabu kaĩmaima inũ, Suzana inũ, shanẽ ibu Herodes yunushũmis Cuzã aĩ Joana inũ, aĩbu betsa betsapaburi Jesus anu butã butãkĩ merabewakubainaibũ
LUK.8.4	mae betsa betsapa anua bei Jesus uĩkĩ hawẽ hãtxa nĩkanũ ika itxabirãbiranaibũ yurã kaiã haki dasi itxabu Jesusũ hawẽ hãtxa huneawẽ hatu miyuikĩ:
LUK.8.5	—Huni betsã hawẽ bai anu shekiwã sa aki kashũ sa akaya heshe betsa kati bai namaki kawana yurabũ pema pema akaibũ deiwã hushũ shea keyuabũ hanua shekiwã hania hukuãmakẽ 
LUK.8.6	heshe betsa mixki ewapabu mania anu mai eskarabes bemãtximea anu bana peshei benekaunaya mai eskarabeskẽ bari hui kukĩ mai tsusĩwã hawẽ tapũ bemakis beweshekea shanai utsimiski. 
LUK.8.7	Ha inũ, heshe betsa musha hukũriama anu niri ika hukuaĩki mushã bueshekĩ yabua bimitirumaki. 
LUK.8.8	Hakia heshe betsa mai pepa anu niri aka benei bimi itxapahaira hayamiski, betsa 100 hesheyairã— iwanã, unãshubima yuikĩ:
LUK.8.8	—Mã pabĩkiyabuki. Nĩkatã hakimayamashãkãwẽ— hatu wabainaya
LUK.8.9	hawẽ tsumabu besti Jesuski dasishũ haska miyuiwẽ hatu yusĩshu yukabu 
LUK.8.10	hatu yuikĩ:
LUK.8.10	—Maturã, haskai Deus shanẽ ibumiskiri Deusũ hawẽ pepa huneni shabakabi mã ẽ tsumabu matu yusĩkĩ unãmaikiki. Hakia habũ Deusũ hãtxa nĩka bestiaibu miyuiwẽs besti ẽ hatuki txanikũkainaii, uĩbiakĩ hau uĩ pewayamanũbũ inũ nĩkabiakĩ hau nĩka pewayamanũbunã— iwanã,
LUK.8.11	—Mã ẽ tsumaburã, heshe sa akakiri miyui matu shabakabi yuinũ nĩkairakãwẽ. Hesherã, Deuskiri yusĩti hãtxaki. 
LUK.8.12	Heshe betsa hanu kati bai anu kawanarã, yurabũ Deusũ hãtxa nĩkabiaibũ hamakiria diabo Satanás hushũ hawẽ hãtxa pepa hawẽ huĩtiki banai mebĩmiski, hau ikũwaĩ mekeyamashanunã. 
LUK.8.13	Ha inũ, heshe betsa mixki ewapabu mania anu mai eskarabes bemãtximea anu niri akarã, tsuãra Deusũ hãtxa nĩkakĩ taewai benimabiaya xinã pewamawẽ taeshũ hawẽ hiwepanã Deusũ hãtxa danãmakĩ hatu bika wakĩ hawẽ hamapaiwẽ hatu itxakawabu tenei hawawẽ haskatima ha uĩtã ana hawẽri txĩtũbaĩmisbuki, hatũ tatxa itxapama keskawẽ taearã. 
LUK.8.14	Ha inũ, heshe betsa musha anu niri ikarã, habũ Deusũ hãtxa abubiai hatũ hiweawẽ nui inũ mabu betsa betsapawẽ kemutxakayamai hayakatsis ikĩ hatũ hatu yabua Deusũ hãtxa nĩkabiai tapĩkatsi ikama unãshubira henekubaĩmisbuki, yurabu mibã bimiuma keskabuirã. 
LUK.8.15	Hakia heshe betsa mai pepa anu banarã, Deusũ hãtxa pepa tapĩtã huĩti xinã txãkãkĩ heneama mestẽtã txibãkubaĩkĩ hanushũ yura betsabu yusĩkĩ hatu ikũwãmamisbuki, mai pepa anu heshe sa aka ewai benei pamis keskairã— hatu watã
LUK.8.16	hanua yurã kaiã anu ana kashũ Jesusũ miyui betsawẽ ana hatu yusĩkĩ:
LUK.8.16	—Bĩ dekutã hamapaiwẽ bepukĩ hunetima inũ tapu namã tsaũtima mã unaiĩ. Hakia bĩ dekushũ hau hawenabu hikikĩ uĩxaranũbũ manaũri tsaũmisbuki. 
LUK.8.17	Haskakẽ hawara ẽ matu yusĩkubainai yura betsabu hatu yusĩkĩ huneyamakubaĩshãkãwẽ. Haska inũ, hawara hunekĩ mã hatu yusĩama inũ hawara hune ibubis mã ikairã, dasibi Deusũ hatu shabakabi washũkĩ keyushanikiki. 
LUK.8.18	Haskawẽ taeshunã, nĩka peirawakãwẽ. Hakia tsuabũra ẽ hãtxa besti nĩkakĩ txibaĩbu itxapa ẽ ana hatu shabakabi yusĩkubaĩshanaii. Hamẽ tsuabũra ea txibã kayabismabia: “Ẽ ikũwaiĩ”, ikĩ haska besti xinãmis ha eskarabes ẽ hatu mebĩshanaii, hakimawakinã— hatu wai
LUK.8.19	Jesusũ hatu yusĩkĩ meneriamakẽ yurã kaiã teshke ikabuwẽ taea hawẽ ewa inũ hawẽ betsabu bea Jesuski haska kematima 
LUK.8.20	huni betsa yunua yuiakeakebainabu atimas hawẽ ewa huni betsã Jesus yuishũkĩ:
LUK.8.20	—Mĩ ewa inũ mĩ betsabũ unu hemaĩtĩshũ mibe hãtxanũ ishũ mia kenakanikiaki— akaya
LUK.8.21	hatu yusĩkĩ Jesusũ yuikĩ:
LUK.8.21	—Deusũ hãtxa nĩkakĩ akubaĩmisburã, habiabu enabu kayabiki, ẽ ewabu inũ, ẽ puibu inũ, ẽ betsaburã— hatu wanikiaki.
LUK.8.22	Ana betsatiã Jesusũ hawẽ tsumabu hatu yuikĩ:
LUK.8.22	—Iãnẽwã besusi pukei kesha betsauri buyunãkãwẽ— hatu wa hawẽ tsumabube shashũ inatã shutubaini buaibũ 
LUK.8.23	hanua iãnẽwã besusi pukeaibũ Jesus ma bika shashu txishukiri daka ushakẽ hanua niwe kuxipahaira besubainaibukiria hene buspu tsaubirãkĩ shashu hene mata wa ma hiki kemaya 
LUK.8.24	datei Jesus anus itxashũ bestẽwãkĩ yuikĩ:
LUK.8.24	—Yusĩnaã, yusĩnaã, nũ hikiaii— akĩ bestẽwãbu Jesus bestẽkawã benitã niwẽwã inũ iãnẽwã buspu tsaubiranai yuikĩ:
LUK.8.24	—Nesewe. Peswe— aka niwe maĩ neseaya iãnẽwãri buspu tsaubiranai maĩ pesaya 
LUK.8.25	Jesusũ hawẽ tsumabu yuikĩ:
LUK.8.25	—Mã hawawẽ datei ikai, ea xinãmarã?— hatu wa e iki keyutã yuinamekĩ yuikĩ:
LUK.8.25	—Habaa! Na hunirã, hawa hunimẽ? mĩ atirumakirã. Niwe inũ iãnẽwanẽri nĩkakanikikirã— ibaini bui
LUK.8.26	Galiléia iãnẽwã kesha betsauri Gadara mai pakeanu Jesus kai atimas keti itã 
LUK.8.27+LUK.8.28+LUK.8.29	shashu anua butui hatube mapekekainaya hanua huni betsa yushĩ txakabuya unaĩsmapa tariuma hiwetã hiweisma hanu mawabu maiwamisbu anu besti hiwekũkaĩmis natiã hawenabũ mane dispiwẽ neshabiakubaĩmisbu yushĩ txakabũ kuxipa wa mane dispi nasamis habũ unaĩsmapa watã hanu hiweabumanu iyumis Jesus huai betxibirani kuxikirã unãtã bis ikirã Jesus namã dãti ikẽ ha huni anua yushĩ txakabu Jesusũ yunukĩ taewa hanua hãtxa kuxipawẽ yushinẽ huni unaĩsmapa yuimakĩ:
LUK.8.27+LUK.8.28+LUK.8.29	—Jesusuũ, mĩ Deus kuxipahairatũ bakerã, ẽ mia unaiĩ. Ẽ mia yukai nukurã, kupikĩ nuku nuitapawayamawe!— aka 
LUK.8.30	Jesusũ yukakĩ:
LUK.8.30	—Harakiri mĩ kena ikai?— aka yushĩ txakabu itxapa ma huniki hikinibuwẽ taeshũ yushinẽ huni hãtxama Jesus yuikĩ:
LUK.8.30	—Ẽ kenarã, “Itxapahaira Ẽ Hayaki”, ẽ yushĩ mirimayarã— akaya 
LUK.8.31	hanu kupiti mai kini uke merãhaira anu Jesusũ hau hatu yunuyamanũ yushĩ txakabũ Jesus nematã 
LUK.8.32	ha mati anushũ ina yawa itxapabũ pikĩ mai misheshaibu yushĩ txakabũ betxitã Jesus ea akĩ yuikĩ:
LUK.8.32	—Ha ina yawa anu nuku yunuwe, ha merã nũ hikinunã— akabu hanua Jesusũ hari hatu yunua 
LUK.8.33	ha huni anua kaĩbaini ina yawa merã hikibainaibũ ha ina yawa mirima datei mawa butei niri ibaini iãnẽwãki pukui dasibi hasai keyuaibũ
LUK.8.34	hanua ha ina yawa mekemisbu datei kuxibaĩkĩ haskashu hatũ mae anu hiweabu inũ bai putxinĩ hiweabu hatu banabimakekeaibũ 
LUK.8.35	yurã kaiãnẽ uĩ beaibu hanu Jesuski nukushũ ha huni: “Yushĩ txakabu itxapa ẽ hayaki”, ishu ma tari sawea ana unaĩsmapa keskama hanu Jesusbe tsauwa ana haska ikũkaĩxina keska dabanẽ ikĩ xinaĩ dateaibũ 
LUK.8.36	habũ Jesusũ haska wai uĩbaina hatu yui kakaibũ 
LUK.8.37	hanu Gadara anuabu datekĩ Jesus nitxĩkĩ:
LUK.8.37	—Nukũ mae anu ana mapekeama kariwe— akeakeabu hanua Jesusũ hatũ hãtxa nĩkatã kai shashũ inai kaya 
LUK.8.38	ha huni yushĩ txakabu kaĩmashutũ Jesus ea akĩ:
LUK.8.38	—Ẽ mibe kaii— aka nemakĩ yuikĩ:
LUK.8.39	—Ebe kayamawe. Hakia minabũ hiwe anu kashũ haska Deus miwẽ nuikĩ mĩ yushĩ txakabubu mia kaĩmashu minabu yuiritãwẽ, hau miwẽ benimarinũbunã— abaini kaya ha hunĩ haska Jesusũ yushĩ txakabu mirimahaira kaĩmashũbaĩxina hatu yuikubaunikiaki.
LUK.8.40	Hanua Jesus iãnẽwã kesha betsauria txĩtũtani ana hawẽri hui keti ikaya yurã kaiãnẽ manahairaibũ Jesus huai betxitã hawẽ benimai ii haki itxabu 
LUK.8.41+LUK.8.42	itxati hiwe anushũ yunumis shanẽ ibu betsa Jairõ Jesus betxitã hukirã ha bebũ di iki beutã ea akĩ yuikĩ:
LUK.8.41+LUK.8.42	—Ẽ aĩbu bake bestitxaiyaki, 12 bariyarã. Ma eskatiã ea isĩ teneshuni mawakatsis ikaya miki txani ẽ hushuki. Ebe kashũ uĩkĩ ea shushawashũyuwe— atuxia hanua haska Jesusũ nĩkatã hawẽ hiwe anu habe kaya ha yurã kaiã itxapabũri itimaska wai supu ibainaibũ
LUK.8.43	hanua aĩbu himi bashneni ha isĩ tenei ma 12 ano kabia hawa neseisma bari betsa tukama ikũkaĩmiskẽ hanua nuitapaya huni dauyã maĩwãkĩ shushawapaibiabu hawẽ pei dasibi putakĩ keyubia hawa maiãma ikũkaĩkĩ yurã kaiãbetã Jesus txibaĩ 
LUK.8.44	ha itxũ kakĩ hawẽ tari kesha metsaya hawaira hawẽ himi beshtekei maiãyã
LUK.8.45	haska hawẽ kuxipawẽ tsuara shushawa Jesusũ unãkĩ yurã kaiã hatxũ beaibu niti itã uĩbaũkĩ hatu yukakĩ:
LUK.8.45	—Tsuã mã ẽ tari metsashumẽ?— hatu wa
LUK.8.45	—Tsuã mia metsamaki— akaibũ Pedro inũ Jesusũ tsuma betsabũ yuikĩ:
LUK.8.45	—Yusĩnaã, na yurã kaiã bei mitxũ supu ibirãkĩ mia aki ikanikiki. Haskakĩ nuku yukakĩ: “Tsuã mã ẽ tari metsai?” mĩ nuku wai ikai?— akabu 
LUK.8.46	Jesusũ hatu yuikĩ:
LUK.8.46	—Tsuãra ea metsaya ikũ ẽ kuxipa kaĩkaĩkĩ shushawashu ẽ unaiĩ— ikaya
LUK.8.47	aĩbu datei saki saki ikĩ hani hunetima hawara Jesusũ ashũshu unaĩ haki kematã ha bebũ dãti itã shabakabi itxapabũ berubi Jesuski txaniaya 
LUK.8.48	Jesusũ yuikĩ:
LUK.8.48	—Aĩbuũ, mĩ ea ikũwãyã ẽ mia shushawashuki. Ana isĩ teneama unãnuma kai periwe—
LUK.8.49	aki nikẽ habiatiãri shanẽ ibu Jairõ hiwe anua hawẽ tsuma betsa hushũ Jairo yuikĩ:
LUK.8.49	—Mĩ bakerã, ma mawashuki. Ana huni yusĩnã daketapa wayamawe— akai 
LUK.8.50	Jesusũ hawẽ tsumapã Jairo hawara yuiai nĩkatã Jairo yuikĩ:
LUK.8.50	—Dateyamawe. Ea besti mĩ ea ikũwãyã mĩ bake shushaikiki— abaini
LUK.8.51	bui Jairõ hiwe anu hikikaĩkĩ ha mapuabu hau hikiyamanũbũ hatu nemakĩ niti atã Pedro inũ Tiago inũ João inũ txipaxã ibu dabe hatu hikimakĩ 
LUK.8.52	hunĩ kaiã kashai saĩ iki bau bau ikaibu hatu yuikĩ:
LUK.8.52	—Haskai e iskaũ kashai mã biski ikanai? Hawẽ bakerã mawa kayabiamaki. Usha bestia ikikiki— hatu waya
LUK.8.53	yura itxapabũ: “Ma mawaki”, iwanã, uĩtã Jesusũ haska yuiai nĩkatã usaĩbũ 
LUK.8.54	hanushũ Jesusũ txipax metsũshũ unãshubima yuikĩ:
LUK.8.54	—Txipaxaã, ẽ mia yuiai beniwe— aka 
LUK.8.55	ana besteĩ samama benikaunaya hanushũ hau pimanũbũ Jesusũ hatu yunuaya 
LUK.8.56	hawẽ ibu dabe benimai e ikaibũ haska Jesusũ ashũshu hau tsua yuiyamayunũbũ hatu nemanikiaki.
LUK.9.1	Hanushũ Jesusũ hawẽ 12 tsumabu kenashũ hatu itxawatã yushĩ txakabu betsa betsapa kaĩmati kuxipa inũ isĩ teneaibu hawẽ shushawati kuxipa hatu inãtã 
LUK.9.2	nitxĩkĩ yuikĩ:
LUK.9.2	—Haska Deus shanẽ ibushanaikiri yusĩkubaũkĩ isĩ teneaibu mã shushawatanũ ẽ matu yunuyuaii. 
LUK.9.3	Kairã, mã eskakaĩtanũ matu yuinũ nĩkakãwẽ. Mais butãkãwẽ, hawa buamarã. Mestẽti betsa inũ, kapãkã inũ, misi inũ, pei matũ txinesheketiki usua inũ, tima tari betsa buyamashãkãwẽ. 
LUK.9.4	Haska inũ, mae tibi anu bushũ yusĩ hiwe bestitxai anu hiweyushãkãwẽ. Hanushũ yusĩkĩ menetã mae betsa anuri bukubaĩshãkãwẽ. 
LUK.9.5	Haska inũ, hanishũra matu danãkĩ nĩkakatsi ikabumakẽ Deus hatuki sinatai unãti wakĩ hanua kaĩbaĩkĩ matũ tae anua mai kuru hatuki tabaĩshãkãwẽ, hau habiaskasi maninũbunã, hawa unãmarã— hatu wa
LUK.9.6	mae tibi anu buake buakeshũ haska Deus shanẽ ibushanaikiri hatu yusĩkĩ isĩ teneaibu shushawakubainaibũ
LUK.9.7+LUK.9.8	hanu judeubũ shanẽ ibu Herodesĩ Jesusũ hawara akeakeaikiri nĩkaya betsabũ yuikĩ:
LUK.9.7+LUK.9.8	—João tenãbiaxinabu ma ana besteãmẽkaĩ— ikaibũ betsabũri yuikĩ:
LUK.9.7+LUK.9.8	—Elias Deusũ hãtxa yuishunika kabiani hawẽ yushĩ damimamẽkaĩ— iriaibũ betsabũri yuikĩ:
LUK.9.7+LUK.9.8	—Nukũ shenipabu Deusũ hãtxa yuishunika betsa mawanirã, ma ana besteĩmamẽkaĩ— ikeakeaibu Herodesĩ nĩkashũ xinaĩ: “Haratu ikũ kayabimẽ?” iwanã, 
LUK.9.9	yuikĩ:
LUK.9.9	—João hau teshtenũbũ eã ẽ hatu yunuimaki. Haskakẽ ha Jesuskiri yuiaiburã, tsuamẽ?— iwanã, Jesus uĩnũ ishũ manakubainikiaki.
LUK.9.10	Hanua hawẽ 12 kuxipayabũ Jesus anu txĩtũbirã haska waxinabu Jesuski txani meneabũ Jesusũ hawẽ tsumabu hanu tsua hiweabuma Betsaida dapi anu hatu iyuaya 
LUK.9.11	yurã kaiãnẽ unãtã Jesus txibaĩbu hawa hatuki sinatama hatu ikĩ pewashũ Deus shanẽ ibushanaikiri yusĩkĩ isĩ betsa betsapa teneaibu shushawabaiaya
LUK.9.12	ma bari kaya hawẽ 12 tsumabu hawẽ kuxipawẽ yununikabu Jesus dapi bea itxashũ yuikĩ:
LUK.9.12	—Ma bari kaikiki. Nenu tsua hiweabumaki. Na yurã kaiãnẽ habũ hania pitirubumaki. Hau pitã huĩrukũri bunũbũ mae urama anu hatu nitxĩriwe— akabu
LUK.9.13+LUK.9.14+LUK.9.15	Jesusũ hatu nemakĩ yuikĩ:
LUK.9.13+LUK.9.14+LUK.9.15	—Haska hatu wama, matũ hatu pimakãwẽ— hatu wa
LUK.9.13+LUK.9.14+LUK.9.15	5.000 hunibu mapuabuwẽ taea e itã Jesus yuikĩ:
LUK.9.13+LUK.9.14+LUK.9.15	—Mekẽ besti misi inũ baka dabe besti nũ hayaki. Nũ daka hatu piti bishuĩ kai?— akabu Jesusũ hawẽ 12 tsumabu yuikĩ:
LUK.9.13+LUK.9.14+LUK.9.15	—Ha basiki 50 tibi shukuakeakea hau tsaunũbũ hatu yunukãwẽ— iwanã, Jesusũ hatu yunua hawẽ tsumabũ hatu tsaumakĩ keyukẽ 
LUK.9.16	hanushũ Jesusũ ha misi mekẽ besti inũ baka dabe tsumashũ naiuri teskãshũ uĩkĩ pitikiri Deus kẽwãtã misi inũ baka tũke tũke apakekĩ hawẽ tsumabu inãkĩ hatu yunua ha yurã kaiã inãbaũkĩ keyuabũ 
LUK.9.17	dasibibũ yaniwai benimai pepeaibũ hanua ha misi mekẽ besti inũ baka dabe 5.000ti hunibũ pikĩ teshe wabu itxawakĩ 12 kuki mata wanibukiaki.
LUK.9.18	Hanua betsatiã hanu tsua hayamanu Jesus hawẽ tsumabube ka Deusbe hãtxai menetã Jesusũ hawẽ tsumabu yukakĩ:
LUK.9.18	—Yurabunã, ẽ tsua ekiri yuimisbumẽ?— hatu wa 
LUK.9.19	habũ yuikĩ:
LUK.9.19	—Betsabũ yuikinã: “Naximanika João ana bestẽxinaki”, mia wakanikiaki. Betsabũri yuikĩ: “Deusũ hãtxa yuishunika Elias ana huxiãki”, mia wariakanikiaki. Betsabũri yuikĩ: “Deusũ hãtxa yuishunika betsa ana besteĩmaki”, mia wamisbukiaki— akabu
LUK.9.20	hanushũ Jesusũ haburi yukakĩ:
LUK.9.20	—Hamẽ matũ xinãkinã, ẽ tsua mã ea wamismẽ?— hatu wa
LUK.9.20	Pedrõ yuikĩ:
LUK.9.20	—Miarã, Deusũ yubani mĩ nukũ Messias Cristoki— akaya
LUK.9.21	hanushũ Jesusũ hatu nemakĩ:
LUK.9.21	—Ẽ Messias Cristoki tsua banabimayamayushãkãwẽ— iwanã, 
LUK.9.22	ana hawẽ tsumabu hatu yusĩkĩ yuikĩ:
LUK.9.22	—Deusũ bake matũ Hutxi Kayabi Iuwarã, eki sinatakĩ ea itxakawakĩ nukũ shanẽ ibubu inũ Deusbe nukunabu hãtxashunika shanẽ ibubu inũ yusĩnanãmisbũ ea danãkĩ ea hatu tenãmabu mawa shaba dabe inũ besti kaya ẽ ana bestẽshanaii— hatu watã
LUK.9.23	hanushũ yurã kaiã hatu itxawashũ hatu yusĩkĩ yuikĩ:
LUK.9.23	—Tsuabũra ea txibãkatsis iki ibubis hawenakiri haska xinãmis hau ana haska xinãyamakubainũbũwẽ. Haska inũ, “Bika tenei Jesuswẽ hawa dakeama ha keskai ẽ habe mawatiruki”, hau ikubainũbũwẽ. 
LUK.9.24	Hamẽ tsuabura hatũmebi mekei: “Ẽ mawakatsi ikamaki”, ikĩ xinãmisburã, eauma mawashãkanikiki. Hakia ea ikũwãkĩ ẽ kakape yuikĩ ea txibaĩwẽ taeshũ tenãbu ebe hiwekuĩshãkanikiki. 
LUK.9.25	Ha inũ, mabu mirimawẽ kemukĩ itxawashũ ea ikũwãkĩ txibãbuma hatũmebi hatũ hiwekuĩa benushãkanikiki, eauma mawakinã. 
LUK.9.26	Haskakẽ tsuabura eki inũ ẽ hãtxaki dakemisburã, ẽ Epã kuxipaya hawẽ nai tsuma pepabube hua habiaskariai ẽ hatuki dakeriashanaii— iwanã 
LUK.9.27	—Txanima ẽ matu yuiai nĩkakãwẽ. Betsabu na habia mã mapuaburã, mã mawariamakẽ Deus kuxipahairai shanẽ ibui taeai mã uĩshanaii— hatu wanikiaki.
LUK.9.28	Hanua hãtxaxina oito dia shaba kasmai hatira kaya Pedro inũ Tiago inũ João Jesusũ hatu iyui kai Deusbe hãtxanũ ika kakĩ mati keyatapahaira hatube mapeketã 
LUK.9.29	hanua Jesus Deusbe hãtxaya ma besu betsai damia hawẽ tari hushupahairai txasha txasha ikaya 
LUK.9.30+LUK.9.31	Elias inũ Moisés habiaskariai ha daberi txashahaira pũte pũte iki mapushũ haska Jerusalém anua Jesus mawashanai yui habe hãtxaibu 
LUK.9.32	Pedro inũ Tiago inũ João yura datsupe ika ushakatsis ibia ushama Jesus inũ ha dabe habe mapuabu uĩaĩbũ 
LUK.9.33	ha dabetã Jesus ma dapashkabainaibũ shabakabi xinãma Pedrõ Jesus yuikĩ:
LUK.9.33	—Yusĩnaã, nũ nenu huarã, pehairaki. Peã shubu dabe inũ besti matu washũpa, betsa mina inũ, betsa Moisésna inũ betsari Eliasnarã?— ikaya 
LUK.9.34+LUK.9.35	hanua nai kuĩ bekĩ hatu bepuaya dateaibũ nai kuĩ anushũ hatu yuikĩ:
LUK.9.34+LUK.9.35	—Na ẽ bake ẽ Katunirã, nĩkairakubaĩkãwẽ— hatu waya 
LUK.9.36	hakimamari samama beru beru ikĩ Jesus besti nia uĩnibukiaki. Hanushũ haska hune uĩbiranimashũ tsua yuiyama iyukubainibukiaki.
LUK.9.37	Mati anua Jesus damia uĩtã habianu niti ika hatube ushaxini penaya butubiranaibũ Jesuski dasitanũ ika yurã kaiã haki nukui buaibũ 
LUK.9.38	hanushũ huni betsa hatu naxui ikaina nishũ hui kuxipawẽ unãshubima Jesus yuikĩ:
LUK.9.38	—Yusĩnaã, ẽ huni bake bestitxaiyaki. Ea uĩshũwẽ. 
LUK.9.39	Yushinĩ atxishũ bis bis imakĩ dushku imakĩ kemu bus bus imakĩ itxakawakĩ heneismaki. 
LUK.9.40	Haskamiskẽ: “Hau yushĩ txakabu ea kaĩmashunũbũ ika”, mĩ tsumabu ẽ hatu xinãbiabirana tsuã hawa ea kaĩmashũtirubumaki— ikaya
LUK.9.41	Jesusũ mapuabu dasibi yuikĩ:
LUK.9.41	—Ikũwaĩsbuma inũ txakabubuũ, hatiki matu merabewai ana ẽ matube hiweyushanai?— iwanã, ha huni yuikĩ: —Mĩ bake uĩnũ neri iwewe— aka
LUK.9.42	iweaya yushĩ txakabũ Jesus betxitã ha huni bake dushku imakĩ maĩ tĩ imatã taka taka imaya Jesusũ uĩkĩ yushĩ kũyã akĩ kaĩmashũtã hawẽ epa yunuaya 
LUK.9.43	Deusũ pepa kuxipawẽ Jesusũ hatu uĩmakubainaiwẽ taea dasibi e iki “Habaa”! ike ikeaibũ
LUK.9.43	hanua “Habaa”! iki mapuabũ hawẽ tsumabu besti Jesusũ yuikĩ:
LUK.9.44	—Eska ẽ matu yuiai nĩkatã hakimayamashãkãwẽ. Ea ẽ matũ Hutxi Kayabi Iuwarã, tsuãra ea hatu atximashanikiki— hatu waya
LUK.9.45	haska Jesusũ hatu yuishu hau nĩkayamanũbũ Deusũ hatu nemaiwẽ taeshũ hawa nĩkamahaira hawa yuiai dabanẽ datekĩ Jesus hawa ana yukama inibukiaki.
LUK.9.46	Hanua Jesusũ tsumabu yuinamei: —Jesusbe shanẽ ibukĩ nukunã, haratu betsã nũ matu binũshanimẽkaĩ? En eamẽkaĩ?— ibirãkãshu 
LUK.9.47	unãtã hatu yusĩnũ, iwanã, bakeixta betsa ishũ 
LUK.9.48	hatu yuikĩ:
LUK.9.48	—Ea duawanũ, iwanã, na bakeixta keska wakĩ tsuara ẽ kenaya huairã, ikĩ ea akawakĩ mã duawatiruki. Habiaskari wakĩ ea besti duawama hatũ ea yununi Deusri habũ duawashãkanikiki. Haskakẽ tsuara hawa xinãma keãma dasibibu merabewakĩ ha kẽmisbu hatu binushãkanikiki— hatu waya
LUK.9.49	hanushũ Joãonẽ Jesus yuikĩ:
LUK.9.49	—Yusĩnaã, huni betsã mĩ kena kuxipa paewẽ yushĩ txakabu kaĩmai nũ uĩbirãxinaki. Nukubetã mia txibãmakẽ nũ nemakĩ beshtepaibia nuku nĩkama ixiãki. Haska wakĩ nũ nemaxinarã, pemẽ?— aka
LUK.9.50	Jesusũ João yuikĩ:
LUK.9.50	—Nemakĩ mã hatu beshtetirumaki. Tsuara nukuki sinatamarã, nuku merabewaikiki— hatu wanikiaki.
LUK.9.51	Hanua hawẽ Epa anu Jesus kashanai kemaya dateama Jerusalém anu kai taekĩ 
LUK.9.52	hanu ushati hiwe hau unãti watanũbũ hawẽ hãtxa yuishunika bebũkiri hatu yunua bui Samarianawabũ mae anu hikishũ yukabu 
LUK.9.53	Jerusalém anu Jesus kaiwẽ taea hanu hau ushayamanũbũ hatu danãkãshu txanituxiaya 
LUK.9.54	Tiago inũ Joãonẽ nĩkashũ Jesus yuikĩ:
LUK.9.54	—Yusĩnaã, haska Eliasĩ ani keska wakĩ nai anua txi kawãkĩ hau Deusũ ha mae hatu yamawakĩ keyunũ Deus yukapa?— ikaya
LUK.9.55	Jesus sinashũ hatu kũyã akĩ nemabaini 
LUK.9.56	mae betsa anu ushanũ ika bunibukiaki.
LUK.9.57	Ana Jerusalémkiri bui bai tanabainaibũ huni betsã Jesus yuikĩ:
LUK.9.57	—Yusĩnaã, hanira mĩ kai ẽ mia txibãkatsis ikaii. Mibe kapa?— aka
LUK.9.58	hawẽ huĩti pepamẽkaĩ, unãnũ, iwanã, Jesusũ yuikĩ:
LUK.9.58	—Kamã inu hawẽ kini hayaki. Peiyabu hawẽ na hayabuki. Hakia matũ Hutxi Kayabi Iuwa eã ẽ yusĩkubaĩmiswẽ taea hanu ushati hiwe ẽ hayamaki. Ea keskai mĩ hiwekũkaĩtirumẽ?— akĩ 
LUK.9.59	huni betsari Jesusũ yuikĩ:
LUK.9.59	—Tapĩkĩ ea txibãkubaĩwẽ— aka
LUK.9.59	—Shanẽ Ibuũ, ea heneyuwe, ha dukũ ẽ epa mawa maiwatã ẽ mia txipu txibãshanairã— aka
LUK.9.60	nemakĩ Jesusũ yuikĩ:
LUK.9.60	—Haskamaki. Ikũwãma mawa keskabũ mĩ epa maiwatirubuki. Hakia mianã, na habiatiã ebe kai taekĩ Deus shanẽ ibushanaikiri yusĩkubaĩshãwẽ— akaya
LUK.9.61	hanushũ betsãri Jesus yuikĩ:
LUK.9.61	—Yusĩnaã, eãri ẽ mia txibãkatsi ha dukũ ẽ hiweanua enabuki txaniyutãpa?— aka
LUK.9.62	nemakĩ Jesusũ yuikĩ: 
LUK.9.62	—Tsuabũra ea txibãbiakĩ hawẽ xinã dabewẽ unuri xinaĩ inũ unuri uĩaĩnã, haska Deus shanẽ ibushanai pe dayashũtirubumaki— anikiaki.
LUK.10.1	Hanushũ mae tibi anu hanu Jesus txipu kashanai anu hau bebũkiri yusĩtanũbũ 72 huni haki txiti ikabu katushũ huni dabe tibi hatu yunuakeakekĩ 
LUK.10.2	hatu yuikĩ:
LUK.10.2	—Ẽ tsumabũ ẽ hãtxa ikũwãkĩ txibãmisbũ hatu yusĩakeakebaunaibũ itxapabũ ea ikũwãshãkanikiki. Haskakẽ ikũ Deusũ bai anu mibã mirima ma huxĩ keyui keska dakaki. Hakia hawẽ dayakapabu eskarabeswẽ taeshũ ana dayakapabu itxapa hau yununũ bai ibu Deus ana yukakãwẽ, hawẽ yunu tsekakĩ itxawashunai keska wakĩ yurabu hau hawẽ hãtxa hatu yusĩbaunũbunã. 
LUK.10.3	Eãnã, kamã inu pubẽbu anu txashuwã bake yunua keska wakĩ mã ẽ tsuma pepabu matuki sinatashanaibu anu ẽ matu yunuai yusĩritãkãwẽ. 
LUK.10.4	Mã haskabaĩtanũbũ matu yusĩnũ nĩkakãwẽ. Mais butãkãwẽ. Haki mabu aruti kapãkã buama haki pei aruti matũ txinesheketiki usua nushatiya buama inũ matũ bitxi tae betsa buyamakãwẽ. Haska inũ, bai tanabaini tsukira nukutã habe hãtxai niti ikama daĩbaĩshãkãwẽ. 
LUK.10.5	Ha inũ, mae anu hikitã tsuanura hiweyukatsi iki hatũ hiwe anu hikitã hatu yuikĩ: “Deusũ hau matu unãnuma hiwemakubainũwẽ”, hatu ashãkãwẽ. 
LUK.10.6	Mã haska wa yura duapa hanu hiweabu matũ hãtxawẽ benimashãkanikiki. Hakia yura duapama hanu hiweabumakẽnã, matũ hãtxa danaĩbũ matũ duapa hãtxa ana hatu mebĩbaĩshãkãwẽ. 
LUK.10.7	Ha inũ, hanira mae anushũ matu beya waibu anu hanu hiweyushãkãwẽ. Dayakapabu pakamisbu keska wakĩ matu pimakĩ mabesh amakĩ hawara matu inãbu habianushũri piyushãkãwẽ, hiwe betsa tibi anua piti benabaunamarã. 
LUK.10.8	Hanira mae anu mã hikia matu beya waibu anushũ hawara piti matu inãbu piyushãkãwẽ, danãmarã. 
LUK.10.9	Ha inũ, habianu hiweabu isĩ teneaibu shushawakĩ hatu yusĩkĩ: “Deus shanẽ ibui nenu ma kemaikiki”, akĩ hatu yuikubaũshãkãwẽ. 
LUK.10.10	Hakia hanira mae anu hikitã mã hatu yusĩa danaĩbu hatũ bai namakishũ yuikĩ: 
LUK.10.11	“Deus matuki sinatai mã unãnũ matũ hemaĩtĩ anua matũ mai mixpuri buama nũ hutakai huxukiri ikainaii. Hakia matu duawayui Deus shanẽ ibui ma kemabiaya hawẽ hãtxa mã danaĩ uĩrashãkãwẽ”, akĩ hatu yuishãkãwẽ. 
LUK.10.12	Hamẽ betsarã, hanu Deusũ yurabu dasibi hatu kupiaitiã haska Sodoma txiwẽ Deusũ hatu kupikĩ haska wani binumakĩ habũ matu danãnibu Deusũ hatu kupihairashanikiki— hatu watã
LUK.10.13	hatiri betsabu mapuabu ana hatu yuikĩ:
LUK.10.13	—Corazim inũ Betsaida anu mã hiweabu matũ txakabu henetã mã xinã betsa wakatsi ikamarã, mã nuitapahairashãkanaii. Hakia Corazim inũ Betsaida anushũ hawẽ unãti dami kuxipa betsa betsapa ẽ matu uĩmakubainima keska Tiro inũ Sidom anu hiweabũri habiaskari uĩtã hatũ txakabu henenũ, iwanã, huĩti nixmahairatã saku wati tari besha sheni sawetã txi mapuwẽ mapu tukutã hatũ xinã betsa watã Deus ikũwãkeanibuki. 
LUK.10.14	Haskawẽ taeshũ hanu kupiaitiã ha nawabu Tiro inũ Sidom anu hiweabu hatu kupi mirĩkĩ Corazim inũ Betsaida anu mã hiweaburi xinã betsa wabuma Deusũ hatu kupihairashanikiki. 
LUK.10.15	Ha inũ, Cafarnaum anu hiweabũ mã xinãkĩ: “Nũ pepabuwẽ taeshũ Deusũ nuku kẽwãshanikiki”, ibiakĩ mã ea ikũwãbumawẽ taeshũ hanu txi nukaisma anu Deusũ matu yunushanikiki— iwanã,
LUK.10.16	habũ txibaĩbu betsabu yuikĩ:
LUK.10.16	—Tsuabura ẽ hãtxa mã hatu yusĩayã matu nĩkakĩ eari nĩkashãkanikiki. Hamẽ tsuabũra matũ hãtxa danãkĩ enari danãriashãkanikiki. Ha inũ, ea danãkĩ hatũ ea yununiri danãriashãkanikiki— hatu watã hatu nitxiã bunibukiaki.
LUK.10.17	Jesusũ hatu yunuima yusĩkĩ hatu shushawakubaũtani xinã txãkãyãbi benimahairakubirani hikibirãbirani ha 72 hunibu Jesus anu itxai keyutã yuikĩ:
LUK.10.17	—Yusĩnaã, isĩ teneaibu shushawakĩ mĩ kuxipawẽ inũ mĩ kenawẽ taeshũ yushĩ txakaburi nũ yunua nĩkatã kaĩriakubaĩxinabuki. Haska watani hui nũ benimahairakũkiranaii— akeakeabu 
LUK.10.18	Jesusũ hatu yuikĩ:
LUK.10.18	—Yushĩ txakabubu mã hatu kaĩmakubaunaibũ Satanás kuxipabiakẽ Deusũ hawẽ kuxipa mebiã nai anua kana bakai mai anu tĩ ikai keskai Satanás babutã kawanai ẽ uĩxinaki. 
LUK.10.19	Nĩkakãwẽ. Ẽ kuxipa ẽ matu inãkĩ yunuimaki, hau tsuã matu meyamakubaĩshanũbunã. Dunuki mã paia matu pia hawa mã isĩ tenetirumaki. Ha inũ, nibuki mã paia matu pia hawa mã isĩ tenetirumariki. Ha inũ, Satanásã binukĩ matu hawa maematirumaki. 
LUK.10.20	Haska mã waxina peki. Haskabia yushĩ mã kaĩmaxinawẽ besti benimayamakãwẽ. Hakia nai anu Deusbe mã hiweshanaibu Deusũ matũ kena tibi ma keneniwẽ taea haska bestiwẽ benimakubaĩkãwẽ— hatu waya
LUK.10.21	hanushũ Deusũ Yushĩ Pepatũ Jesus benimawakĩ xinã txãkãwã Jesusũ kẽwãkĩ yuikĩ:
LUK.10.21	—Epaã, nai inũ mai hirabi minaski. Mĩ duapa hãtxa ha unãnepai kẽmisbu mĩ hatu unãmama habu keĩsbuma besti mĩ hatu unãmakubainaiwẽ taeshũ ẽ mia kẽwaiĩ— atã
LUK.10.22	mapubaunabu yuikĩ:
LUK.10.22	—Ẽ Epã hawẽ kuxipa dasibi ea yununirã, tsuã ẽ hawẽ bake ea unãbumaki. Hakia ẽ Epã besti ea unã keyuikiki. Hakia tsuã ẽ Epa unãmariki. Ea hawẽ bakẽ besti ẽ Epa ẽ unã keyuriaii. Hakia habũ ea txibaĩbu ẽ Epa ẽ hatu unãmamiski— iwanã,
LUK.10.23+LUK.10.24	hawẽ tsumabukiri dabekeshũ hatu besti yuikĩ:
LUK.10.23+LUK.10.24	—Matu yuinũ nĩkakãwẽ. Ea ẽ matũ merabenã mã uĩaĩnã, nukũ shenipabu Deusũ hãtxa yuishunikabu inũ shanẽ ibubũ uĩpaibiakĩ ea uĩyama inibuki. Ha inũ, na mã ea uĩaĩnã, uĩkatsi ibiakĩ ea uĩyama inibuki. Ha inũ, habias mã nĩkairã, nĩkapaibiakĩ ea nĩkamari inibuki. Haskakẽ habias mã uĩaĩnã tsuabũra uĩriai benimakanikiki— hatu waya
LUK.10.25	mapushũ nĩkaibũ Moisés keneni yusĩnanãmistũ Jesus unãti wanũ ika benikawã yukakĩ:
LUK.10.25	—Yusĩnaã, hiwea kayabi bikatsi ikĩ Deus benimawakĩ haska washãpa?— aka
LUK.10.26	Jesusũri yukakĩ:
LUK.10.26	—Moisés kenenirã uĩkĩ hawa mĩ yuimismẽ?— aka
LUK.10.27	yusĩmistũ Jesus yuikĩ:
LUK.10.27	—Eska nuku keneshuniki: “Matũ xinã hirabiwẽ inũ, matũ kuxipa hirabiwẽ inũ, matũ yura hirabiwẽ matũ Shanẽ Ibu Deus duawakubaĩkãwẽ. Ha inũ, mĩ habube hiweabu duawariakubaĩkãwẽ, ibubis mã nui mekemis keskairã”, nuku waniki— aka
LUK.10.28	Jesusũ yuikĩ:
LUK.10.28	—Mĩ pe yuiaii. Haska mĩ yuiai keska akubaini Deus anu mĩ hiwea kayabi ishanaii— aka
LUK.10.29	ibubis penũ ishũ Jesus yukakĩ:
LUK.10.29	—Ẽ habube hiwearã, tsuabumẽ?— aka
LUK.10.30	unãmakĩ miyuiwẽ Jesusũ yuikĩ:
LUK.10.30	—Jerusalém anua huni betsa kai Jericó bai tanabainai huni yumetsubũ hawẽ mabu binũ, iwanã, kuxa kuxa ashũ dasibi hawẽ mabu biãtã henebainabũ xinãnea dakakẽ 
LUK.10.31	hanua Deusbe nukunabu hãtxashunika betsa hawa xinãma hui habias bai tanabirãkĩ huni kuxabainabu daka betxitã hawẽ nui haki kemakatsi ikama benãtashũ besti uĩtã dũkebaĩkẽ 
LUK.10.32	hanua Deus kẽwãti hiwe anushũ hatu merabewai dayamis Levĩ baba betsa habias baiwẽri hukĩ betxitã hawẽ nuiamari dũkeriabaĩkẽ 
LUK.10.33	ha Samarianawabube danãnanaĩ mã dakekenãmis betsa habias baiwẽ hukĩ matunabu betsa kuxabainabu daka betxituxitã hawẽ dabanã iki niti itã 
LUK.10.34	ha huni detebainabu hawẽ nui haki kematã hawẽ dete piti sheniwẽ inũ vinhowẽ dapushshũ neatã hawẽ burroki katsaũtã hanu txaikea bei ushamisbu anu iyushũ duawakĩ mekexini 
LUK.10.35	penaya kakĩ hawẽ pei aruti saku anua pei ewapa dabe bishũ hiwe ibu inãkĩ yuikĩ: “Ẽ ma kai na huni ea duawashũkubaĩshãwẽ. Na pei keyukẽ ana kawãkĩ hawẽ teshe ana ẽ mia pakayushanaii”, abainimaki— iwanã, 
LUK.10.36	Deusũ hãtxa kenenibu yusĩnanãmis Jesusũ yukakĩ: —Ha huni dabe inũ bestirã, ha huni kuxabainabu haratu hawẽ nuikĩ habube hiwea keskakĩ duawaimamẽ? Mĩ xinãnã, ea yuiwe— aka
LUK.10.37	yusĩmistũ Jesus yuikĩ:
LUK.10.37	—Ha huni hawẽ nuimaki— aka hanushũ Jesusũ yuikĩ:
LUK.10.37	—Miari hatuya habiaskariakũkaĩwẽ— abaini
LUK.10.38	hanua ana hawẽ tsumabube kakũkaini mae betsa anu Jesus hikiaya aĩbu betsa Martã hawẽ hiwe anu iwana 
LUK.10.39	hanushũ hawenabu yusĩayã hawẽ betsa Mariã Jesus nĩkahairakatsis iki hawẽ tae dapi tsaushũ nĩkaya 
LUK.10.40	Martã piti itxapa bawai ha mesti bikakĩ haskawẽ dabanã Jesus yuikĩ:
LUK.10.40	—Shanẽ Ibuũ, mia pimanũ ika ẽ mesti bawai ẽ dayatxakayamaya ẽ betsã ea merabewamaki. Haskakẽ ewẽ nuikĩ ea yunushũwẽ, hau ea merabewanunã— aka
LUK.10.41	Jesusũ Marta nemakĩ yuikĩ:
LUK.10.41	—Martaã, Martaã, dayakĩ piti nuku bawashũkĩ mĩ hiwe nuku pewashuni pebiai mĩ huĩti ma sinaki. 
LUK.10.42	Ea duawairã, haskatimaki. Hakia Mariã ẽ yusĩa nĩkakĩ ea duawai tsuã nematirumaki— anikiaki.
LUK.11.1	Ana betsatiã Jesus ka Deusbe hãtxai meneaya hawẽ tsuma betsã ea akĩ yukakĩ:
LUK.11.1	—Shanẽ Ibuũ, haska Joãonẽ haki txiti ikabu yusĩma keska wakĩ Deusbe hãtxai harakiri itimẽkaĩ nuku yusĩwẽ— aka
LUK.11.2	Jesusũ hatu yuikĩ:
LUK.11.2	—Deusbe hãtxakĩ yuikinã eska watiki:
LUK.11.2	‘Epaã, mĩ kena meribirã, mia duawakĩ
LUK.11.2	hau mia kẽwãkubainũbũwẽ.
LUK.11.2	Nai anua shanẽ ibukĩ mĩ yunua haska txibãmisbu keska wakĩ
LUK.11.2	nenushũri nũ mia txibãkatsis ikaibu
LUK.11.2	mĩ xinã besti nuku txibãmakĩ nuku merabewakubaĩwẽ.
LUK.11.3	Ha inũ, nuku mekekĩ na habiatiã haska mĩ nuku ashuaĩ nũ piyunũ piti nuku inãkubaĩwẽ.
LUK.11.4	Ha inũ, tsuabũra nuku txakabuwaibu hatu hakimawakĩ hatũ txakabu nũ ana haska xinãmawẽ taeshũ
LUK.11.4	nũ mia txakabuwai buashũtã ana haskakiri nuku xinãmayamawe.
LUK.11.4	Ha inũ, nũ kaneyamanũbũ
LUK.11.4	hawara nũ hawẽ kemumis kaĩyaĩ nuku nemashũkubaĩwẽ’,
LUK.11.4	atiki— iwanã,
LUK.11.5+LUK.11.6	miyuiwẽ ana hatu shabakabi yusĩkĩ:
LUK.11.5+LUK.11.6	—Matuburã, mã haibu tibiyaki. Yamenapũ mĩ haibũ hiwe anu kashũ kenakĩ: “Sheshei, sheshei, mĩ ushamẽ?” mĩ wa: “Hawamẽ?” ikaya: “Nukũ haibu eki bai hushu ẽ hawa pimatimaki. Misi dabe inũ besti ea inãyuwe”, mĩ wa 
LUK.11.7	hawẽ hiwe merãshũ mia nemakĩ yuikĩ: “Ma ẽ bakebube inakĩ beputi ẽ besheaki. Haska butukaĩ ẽ mia inãtimaki. Ea txikix wama kariwe”, mia wabia 
LUK.11.8	mĩ hawẽ haibuwẽ taea txikixkĩ mia inãkatsi ikama ibiaya nĩkamas daketapa wakĩ mĩ yuka heneamawẽ taeshũ butushũ hawara mĩ bikatsis ikai mia inãtiruki.
LUK.11.9+LUK.11.10	Haska wakĩ tsuãra Deus yukakĩ ea akarã, hawẽ hawara inãmiski. Tsuãra hawara benakĩ Deus yukarã, haki nukumamiski. Tsuãra hawara bi hikinũ ishũ Deus kenarã, bepẽshũmiski. Hawara mĩ yuka mia ashũtiruki. Benakĩ hawara mĩ yuka mia betximashanikiki.
LUK.11.11	Ha inũ, betsarã, mĩ bakẽ baka mia ea aka haki dakekĩ dunu mã inaĩsmaki. 
LUK.11.12	Ha inũ, takara batxi mia ea aka haki dakekĩ nibu mã inaĩsmariki. 
LUK.11.13	Haskakẽ mã pepamabia matũ bakebu mã duawamis mã unaiĩ. Hamẽ haska binumakĩ Epa Deus nai anuatũ mã tsuabũra yukai nĩkatã hawẽ Yushĩ Pepa matu inãmiski— hatu wanikiaki.
LUK.11.14	Ana betsatiã yushĩ txakabũ huni betsa huyu wayama Jesusũ nitxiã kaĩkainaya huni ana hãtxai taeaya yurã kaiãnẽ uĩ yuinamei: “Habaa! Narã, huni kuxipa pehairaki”, ikaibũ 
LUK.11.15	hakia hatiritũ yuikĩ:
LUK.11.15	—Na hunirã, yushĩ txakabu shanẽ ibu Belzebũ kuxipa hayaki. Haska bestiwẽ taeshũ yushĩ txakabu hatu kaĩmaikiki— ikaibũ
LUK.11.16	betsabũ Jesus unãti wanũ, ishũ Jesus yuikĩ:
LUK.11.16	—Deus anua hawẽ unãti dami nuku ashũwẽ, mĩ hawẽ kuxipa haya nũ uĩnunã— akabu 
LUK.11.17	hatũ xinãnẽ kaneaibu unãkĩ Jesusũ hatu yuikĩ:
LUK.11.17	—Mae betsa anu hatũmebi pashkatã detenamei hatũmebi debui keyumisbuki. Ha inũ, habias yurabu pashkai hatũmebi henenamei yamai keyuriatirubuki. 
LUK.11.18	Habiaskari wakĩ Satanásã hawenabu yurabu anua kaĩma hawẽ yura punu nukai babui keyukeanaii. Ha inũ, Belzebũ kuxipa ẽ haya hawenabu ẽ kaĩmama ikeanaii. 
LUK.11.19	Hamẽ eãnã, Belzebũ kuxipawẽ ẽ yushĩ txakabu kaĩmaya matũ tsumabunã, tsuã kuxipawẽ yushĩ txakabu kaĩmakanimẽkaĩ? Haskakẽ mã kanehairai habũ matu txitekĩ ha ashanikiki. 
LUK.11.20	Hamẽ ikũ Deusũ kuxipawẽ eã ẽ yushĩ txakabu kaĩmamiswẽ taea Deus matuki bai ma huaki. 
LUK.11.21	Haskakĩ mã kanehairai matu yuinũ nĩkakãwẽ. Huni kuxipa hawẽ pia inũ hawẽ kuxatiyatũ hawẽ mae pe mekeaya tsua hikikaĩ yumetsutirumaki. 
LUK.11.22	Hakia huni betsa ha binũa hushũ maemakĩ hawẽ yura hunekĩ mekemis inũ hawẽ pia inũ hawẽ kuxati mebĩshũ hawẽ hamapai ibu watã hawẽ haibuaibu inãbaũmiski. Eãnã, Belzebu binukĩ hawẽ kuxipa hatuwẽ dayai mebĩtã ena ẽ watiruki. 
LUK.11.23	Ẽ haskakẽ tsuãra ea haibuwama ea nemaikiki. Ha inũ, tsuãra huni betsabu ea txibãmama hatu eki dakemamisbuki— iwanã,
LUK.11.24	miyui betsawẽ hatu yuikĩ:
LUK.11.24	—Huni betsa anua yushĩ txakabu kaĩma kai huĩrukũkatsi iki hanu ũpash hayama anu kakũkaũkĩ hanu huĩrukũti pepa betxiama xinãkĩ: 
LUK.11.25	“Ẽ hanu hiwea ẽ kaĩkirãxina anu ẽ ana txĩtũkainaii”, ikaini kashũ ha yura merã hiwe shaka matsua keska hawa hayama betxitã 
LUK.11.26	kashũ ana sete yushĩ betsa txakabuhaira hatube dasikirã, ha dukũtũ ha yura itxakawakĩ mirĩwaima ana binumakĩ pikuhairamisbuki— ikĩ
LUK.11.27	Jesusũ hatu yuikĩ meneriama yurã kaiã naxui ishũ hãtxa kuxipawẽ aĩbũ yuikĩ:
LUK.11.27	—Mĩ ewa mia kaĩshũ mia txutxu amaniwẽ taea benimahairaikiki— aka 
LUK.11.28	Jesusũ aĩbu yuikĩ:
LUK.11.28	—Txanima habiaskaki. Hakia tsuabũra Deusũ hãtxa nĩkakĩ txibãmisbũ ẽ ewa binui ana benimahairakanikiki— hatu waya
LUK.11.29	hanua ana haki yurã kaiã itxabirãbirani mapubaunaibũ Jesusũ hatu yuikĩ:
LUK.11.29	—Nukunabu na habiatiã mã hiweaburã, mã txakabuki. Hamapai Deus anua unãti tsuã atiruma uĩkatsi mã ea yukabiamisrã, Deusũ Jonas bakawã sheamaxina ana kaĩma hiwenirã, haska keska besti Deusũ matu uĩmakĩ matu ashũriashanikiki. Xinãkãwẽ. 
LUK.11.30	Nínive mae ewapa anu kashũ hau hatu yusĩtanũ Deusũ Jonas yunua nĩkama mae betsa anu pashai shashuwẽ kai iãnẽwã merã hasa bakawã ewapatũ shea shaba dabe inũ besti ka hanã Jonas ana besteãwẽ taeshũ Nínive anuabũ unãkĩ hatũ xinã betsa watã Deus kẽwãnibuki. Hamẽ earã, matũ Hutxi Kayabi Iuwa mawa ẽ habiaskariaya bestibu mã ea ikũwãshanaii. 
LUK.11.31	Haska inũ, betsarã, nawa aĩbu shanẽ ibu sulkiri txaihaira Sabá mai pakea anu hiwea nukũ shenipabu Salomãonẽ hãtxa unãnepa nĩkatanũ ika huniki. Salomão ẽ binuhairabiakẽ mã ea nĩkakatsi ikabumawẽ taeshũ hanu matu kupiaitiã ha nawa aĩbu shanẽ ibũ matu ha atxakayamashanikiki. 
LUK.11.32	Ha inũ, Nínive anuabu Jonasĩ Deuskiri hatu yusĩa nĩkakĩ hatũ xinã betsa watã Deus ikũwãnibuki. Hamẽ eãnã, ẽ Jonas binuhairabiakẽ tsuã mã ea nĩkakĩ matũ xinã mã betsa wakatsi ikamawẽ taeshũ hanu kupiaitiã Nínive anu hiwenibũri matu ha ariashãkanikiki— iwanã,
LUK.11.33	ana hatu yusĩkĩ:
LUK.11.33	—Bĩ dekushũ hune anu tsauĩsbuma inũ hi bauwẽ atximaisbumaki. Hakia hikikĩ hau uĩnũbũ dekushũ manaũri tsaũmisbuki. 
LUK.11.34	Haska keskari matũ yura anurã, matũ berurã, bĩ txasha keskaki. Haskakiri matu yusĩnũ nĩkakãwẽ. Matũ beruwẽ mã uĩmiski. Matũ xinãwẽ matũ yura pepa haya kemuama mã shabakabi meke pewaki. 
LUK.11.35	Hakia mã bĩ hayarã, mã mexu merã hiwea keskatirubumaki. Uĩrakubaĩkãwẽ. 
LUK.11.36	Hamẽ tsuabura Deusũ mekea bĩ txasha keskawẽ txakabuuma mã pe besti xinãshanaii, kaneamarã— hatu watã
LUK.11.37	hanua Jesus hãtxai meneaya fariseu betsã pimakatsi hawẽ hiwe anu iyua Jesus hikikaĩ tapu dapi tsaushũ piaya 
LUK.11.38	fariseũ uĩ e iki tekuitã yuikĩ:
LUK.11.38	—Nukũ shenipabũ beya txibãkĩ piriama mĩ mepanuamamẽ?— aka 
LUK.11.39	Jesusũ yuikĩ:
LUK.11.39	—Fariseubũ mã xinãmiskiri mia yuinũ nĩkawe. Matũ beya txibãkĩ matũ kẽtxa tibi bemakis besti datxukĩ mã napã pewamisbuki. Hakia yumetsukĩ hamapai txakabuwatã uke meranua matũ xinã mã pewaisbumaki. 
LUK.11.40	Mã unaĩsmapabuki. Bemakia hawara mã uĩtiru txukakĩ mã pewabiamis matũ huĩti uke merã txakabubiakẽ mã unaĩsmaki. Matũ mekẽ mã uĩtiru inũ hawara uke merã mã haya habias Deusũ damiwaniki. Xinaĩrakãwẽ. 
LUK.11.41	Ha inũ, ha dukũ matũ xinã pewatã Deus duawakatsi ikĩ yauxiama nuitapaibu inãkuĩ mã pepakũkaĩshanaii.
LUK.11.42	Fariseubuũ, mã peirawa! Matunã, mã kanekubaĩmisbuki. Matũ piti nis wati itxawashũ maspu mekẽ dabeti washũ bestitxai Deus kẽwãti hiwe anu dayanikabu merabewakĩ mã hatu inãkuĩmiski. Haska pewabiai haska Deusũ hãtxa Moisés yusĩni mã xinãma hawara hawẽ pepawati inũ hawẽ nuiti inũ hawẽ hãtxa betsa watima yunubianikẽ matubu hawẽ hiwekĩ mã hatu uĩmaismaki, kanekinã.
LUK.11.43	Fariseubuũ, maturã, matũ itxati hiwe anu hikikaĩ haki tsauti pepa hanu dasibibũ matu uĩtirubu anu mã tsaukatsis imisbuki. Ha inũ, bai tanai nia hau ea duawanũbũ, ika kemutapa mã nimiski. Mã haskaya Deus matuki sinatamis mã nuitapaii.
LUK.11.44	Maturã, mã beparamemisbuki. Matunabu yusĩ txakakĩ hatu parãkĩ mã hatu kanemakubaĩmisbuki, tsuara mawa maiwanibu anu nitimabiakẽ unãma hamamaki haki paia keskakinã— akaya
LUK.11.45	hawẽ hãtxaki sinatakĩ Moisés keneni yusĩnanãmis betsã Jesus yuikĩ:
LUK.11.45	—Habaa! Yusĩnaã, haska yuikĩ nukuri mĩ nuku txiteaii— aka
LUK.11.46	Jesusũ yuikĩ:
LUK.11.46	—Moisés hãtxa yusĩnanãmisbuũ, maturã, fariseubu keskai maturi mã peirawa! Shãkamahaira matunabu iama keska wakĩ yusĩa tsuã txibãtirubuma mã hatu yusĩbiakĩ haska mã hatu yusĩmis ibubis txibãma hanua mã hatu merabewaismariki.
LUK.11.47+LUK.11.48	Maturã, mã dakeisbumaki. Matũ shenipabũ Deusũ hãtxa yuishunikabũ yusĩaĩbu danãkĩ hatu tenãshũ maiwanibu haska besti xinãkĩ matũ shenipabũ ani merabewakĩ matũri habias hawẽ xinãti hiwe hawẽrua besti mã wamisbuki. 
LUK.11.49	Haskawẽ taeshũ Deus unãnepatũ yuikĩ: ‘Ea hatu yuishunikabu inũ ẽ tsuma kuxipayabũ hau hatu yusĩnũbũ ẽ hatu yunupakea hatu danãkĩ betsabu tenãkĩ betsabu itxakawakĩ hatu nitxĩshãkanikiki’, iniki. 
LUK.11.50+LUK.11.51	Matũ shenipabũ hatu danãpauni keska xinãkĩ Deusũ hãtxa yuishunikabu mã danãriamisbuki, na habiatianã. Habias xinãwẽ Deusũ matu manakuriashanikiki. Haskawẽ taeshũ mai damiwakĩ taewani anua hatũ Adãonẽ bake Abel tenãni inũ Deus kẽwãti txi tapu fogão inũ hawẽ kẽwãti Templo namakisshũ Deusũ hãtxa yuishunika Zacarias detenibu inũ dasibibũ Deusũ hãtxa yuishunika betsa tibi matũ shenipabũ tenãpaunibuwẽ taea ha xinãwẽ Deus hakimamawẽ taeshũ na habiatiã hiweabube mã keaĩbu Deusũ matu kupihairashanikiki.
LUK.11.52	—Deusũ hãtxa kenenibu yusĩnanãmisbuũ, mã peirawa! Deusũ hãtxa hawẽ hiweti unãbiai nĩka pewama tsuabura Deus shanẽ ibuai anu hikikatsi ikaibu mã hatu nemamiski. Maturi mã hikitirumabia habu betsabu hikipanãbũ mã hatu nemakubainaii— hatu waya
LUK.11.53+LUK.11.54	yusĩnanãmisbu inũ fariseubũ hawẽ hãtxa nĩkai Jesuski sinatakĩ ibubis kanemanũ, iwanã, parãpaikĩ hawẽ yusĩakiri haikaimas hamapai yukanibukiaki.
LUK.12.1	Hanushũ Jesus haska waibũ ana mirimahaira haki itxabu hani ni peshũ nĩkatirubumabia nĩkaibũ Jesusũ haki txiti ikabus dukũ yusĩ taewakĩ yuikĩ:
LUK.12.1	—Fariseubu yusĩnanaĩ beparamemisbu misi shasha wati keskabuki. Hatũ yusĩa matuki hikitã matu kanematiruki. Hatũ yusĩa uĩrakãwẽ. 
LUK.12.2	Hawara habũ hune akubaĩmisburã, ana huneama shabakabi dasibibũ unãshãkanikiki. 
LUK.12.3	Hanushũ hawara dasibibũ yui mexu meranua keska hunea hãtxamisbu shaba keska anushũ ana huneama shabakabi nĩkashãkanikiki. Ha inũ, dĩtu merã hikitã beputi beputã hamapai huneshũ yuimisbu hemaĩtĩ anua hãtxa kuxipawẽ txaniai keska nĩkashãkanikiki— iwanã,
LUK.12.4	ana betsa haki txiti ikabu yuikĩ:
LUK.12.4	—Ẽ haibuaibuũ, ana matu yuinũ nĩkakãwẽ. Tsuabũra matũ yura besti tenãtirubuwẽ dateyamakãwẽ, tenãshũ matu ana itxakawapaketirubumakirã. 
LUK.12.5	Hakia haki besti mesei mã datekubainũbũ matu yuinũ nĩkakãwẽ. Tsuãra matũ hiwea tenãtã txi nukaismanu hawẽ kuxipawẽ matu yunutiru bestiki mesei datekubaĩkãwẽ, Deuskirã. Txanima ẽ matu yuiairã, ha bestiki datei mesekubaĩkãwẽ.
LUK.12.6	Haska inũ, isa mixtĩ mekẽ besti bikĩ pei heshe pixta dabeswẽ bitirubuki, karumarã. Habiaskabiakẽ isa tibi tanai Deus hakimaismaki. 
LUK.12.7	Hamẽ matũ bu dasibi mirimabiakẽ Deusũ ma tana keyumistũ isa mixtĩ itxapa abubiakĩ Deusũ isa mixtĩ binumakĩ matu abuhairamiski. Haskakẽ hawaki dateyamakubaĩkãwẽ— iwanã,
LUK.12.8	ana hatu yusĩkĩ:
LUK.12.8	—Tsuabũra ea ikũwaĩ dakeama ea datã akĩ yurabu hatu yuikĩ: “Ẽ Jesusunaki”, ikubaĩmisbu eãri Deusũ nai tsumabu bebũ nishũ mekekĩ: “Narã, enabuki”, akĩ ẽ hatu yuishũshanaii. 
LUK.12.9	Hakia tsuabũra ea txibãma ẽ hãtxaki dakei: “Ẽ Jesus ikũwãmaki”, eki ikubaĩmisburã, eari Deusũ nai tsumabu bebũshũ: “Narã, enabumaki”, akĩ ẽ hatu hãtxashunamari ishanaii.
LUK.12.10	Hamẽ tsuabũra ẽ matũ Hutxi Kayabi Iuwa ea yuãbiaibũ Deusũ hatũ txakabu buashũtiruki. Hamẽ betsarã, tsuabũra Deusũ Yushĩ Pepa yuaĩbu hatũ txakabu Deusũ buaismaki.
LUK.12.11	Haska inũ, matuki sinatakĩ hau matu kupinũbũ hatũ itxati hiwe anu kasmai shanẽ ibu betsa anu kasmai matu iyushũ hatũ shanẽ ibubu anu matu nitxiãbu: “Harakiri yuishãpa?” iki dateyamashãkãwẽ. 
LUK.12.12	Matu haska waibu habiatiã matu hãtxamakĩ Deusũ Yushĩ Pepatũ matu unãmakĩ haska matu hãtxamashanikiki— hatu waya
LUK.12.13	hanushũ mapuabu anushũ huni betsã hau Jesusũ ea merabewanũ ishũ yuikĩ:
LUK.12.13	—Yusĩnaã, ẽ ibu mawaxĩkẽ ẽ hutxĩ hawẽ mabu ea pashkashunamaki. Hau ea pashkashunũ ea yuishũwẽ— aka
LUK.12.14	nemakĩ Jesusũ yuikĩ:
LUK.12.14	—Ẽ matũ shanẽ ibumaki. Haska watã ẽ matu pashkashũtirumaki— iwanã, 
LUK.12.15	yurã kaiã yuikĩ:
LUK.12.15	—Mã mabuwẽ kemuairã, matu yuinũ nĩkakãwẽ. Mã mabuyabia hatũ matu hiwematirumawẽ taea hamapai mabu xarabu besti abui ha hayanũ ika mã kemukũkainairã, uĩrakãwẽ— iwanã,
LUK.12.16	hanushũ haskakiri miyuiwẽ hatu yusĩkĩ
LUK.12.16	—Huni betsa mabu mirimayatũ hawẽ bai anu yunu betsa betsapa washũ itxawatã 
LUK.12.17	hawẽ xinãnẽ xinãkĩ: “Ẽ shekiwã mirima ẽ hani arutirumaki. Haska washãpa?” iwanã, 
LUK.12.18	“Ẽ xinãnã, ẽ shekiwã aruti betsa betsapa apakĩ keyutã ana hanu aruti hiwe ewapa wakĩ hanu ẽ shekiwã inũ ẽ mabu ẽ arushanaii”. 
LUK.12.19	Haska watã hamebi xinãkĩ yuikĩ: “Ma hanu ẽ mabu inũ ẽ piti itxapa aruti ẽ hayaki. Haskakẽ ana dayama huĩrukũkĩ piti itxapa pikĩ mabesh aki benimakũkaini bari itxapa ẽ hiweshanaii”, ikaya 
LUK.12.20	hanushũ Deusũ yuikĩ: “Haskamaki. Haska mĩ yuiairã, mĩ unãmahairaki. Na habia mexu merã mĩ mawaya ha mĩ mabu mĩ pewakĩ keyushurã, tsuabũra pashkashãkanikiki”, akĩ yuitiruki. 
LUK.12.21	Ha huni keskakĩ tsuabũra hamebi mabu itxawakĩ yauxikĩ Deus haibuwama Deus bebunua nuitapaikiki— iwanã,
LUK.12.22	hanushũ Jesusũ hawẽ tsumabu besti ana yuikĩ:
LUK.12.22	—Eska bestiwẽ taea matũmebi mã hamapaiwẽ dabanã imisbukiri matu yusĩnũ nĩkakãwẽ. Hiwe bestia pepakũkaĩnũ ika piti pi inũ tari sawenũ ika hawẽ dabanã iyamakubaĩshãkãwẽ. Hiwea hayairã, pitiwẽ besti mã itirubumaki. Yura hayairã, tari sawe bestinũ ika mã itirubumariki. Haskakẽ ha dabewẽ taea mã hiwenũ Deusũ matu hiwea inãma iniki. 
LUK.12.23	Hamẽ Deusũ matu mekekubaĩmistũ matu damiwatã matu hiwemakĩ piti inũ matũ tari matu inãkubaĩmiski. 
LUK.12.24	Ha inũ, nai anu peiyabukiri matu xinãmanũ nĩkakãwẽ. Habũ hawa mibã banama inũ hawa bimi tsekaisbuma inũ habũ piti aruti hayabumabiakẽ Deusũ hatu pimakubaĩmiski. Haskakẽ Deusũ matu abukĩ peiyabu matu binumakubainikiki. 
LUK.12.25	Ha inũ, tsuabura ibubis nuikĩ hawẽ mabu inũ hawẽ piti xinaĩwẽ taeshũ hawẽ hiwea ana txaipawatirumahairaki. 
LUK.12.26	Mĩ haska bestitirumawẽ taea hawara betsa betsapa inũ ika hawẽ dabanã iyamakubaĩkãwẽ.
LUK.12.27	Haskatã hua tuemis xinãkãwẽ. Hawa dayakĩ turu waismabia hawẽruai tuemiski. Hakia nukũ shenipabu shanẽ ibu Salomão mabuhairayatũ hawẽ tari hawẽrua saweshũ hawẽruakĩ hua tuemis binuama iniki. 
LUK.12.28	Hakia ni mashu huaya sepaxĩshũ kuamisbuki. Deusũ hua hawẽruawamistũ ha hua binumakĩ Deus matuwẽ nuikĩ matu tari sawematiruki, mã ikũ beshmas wabiayarã. 
LUK.12.29+LUK.12.30	Haskakẽ yura dasibibu mai hirabi anuabu piti inũ tariwẽ kemukĩ benakubaũmisbuki. Hakia maturã, mã betsaki. Matũ Epã matu unaĩwẽ taea ha piti inũ tari mã bikatsis imisrã, ana has xinaĩ hawẽ dabanã iyamakubaĩshãkãwẽ. 
LUK.12.31	Hakia hawara Deusũ abuai txibãkĩ ha dukũ Deus shanẽ ibuwakĩ xinãkubaĩshãkãwẽ. Mã haska wai ha katxu hawẽ hiweti piti inũ tari mã hayakũkaĩshanaii, Deusũ matu merabewarã— iwanã,
LUK.12.32	Jesusũ hawẽ tsumabu yusĩkubaĩkĩ yuikĩ:
LUK.12.32	—Ẽ matu mekeawẽ taea mã ẽ txashuwã keskabuki. Ha inũ, mã ikũwaĩbu itxapamabiakẽ matũ Epa Deusũ hawenabu matu watã habe matu hiwemakubaĩshanikiki. Haskawẽ taea hawawẽ dateyamakãwẽ. 
LUK.12.33	Matũ mabu hawara ma hayawẽ nuiama matũ mabu betsawẽ pei bitã hawẽ nuitapaibu merabewakubaĩshãkãwẽ. Hamẽ ha pei matũ kapãkãki mã arua yumetsubũ bibaĩtirubuki. Ha inũ, hawẽ masãnẽ pesa pesa atiruki. Hakia matũ pei yauxiama mã inãnanãmisbu pewẽ matu kupikĩ nai anua hawa txapui keyuisma Deusũ matu inãshanikiki. 
LUK.12.34	Hamẽ tsuabura hawẽ hiweti mabuwẽ kasmai Deuskiri xinaĩ mã Deus hiweshunairã, habiariri matũ xinãnẽ mã nuiai hayaki, nai anu kasmai mai anurã— iwanã,
LUK.12.35	Jesusũ hatu yusĩkubaĩkĩ ana yuikĩ:
LUK.12.35	—Tari pekariama inũ bĩ nukawariama keskashũ mã ea manakubaĩshanũ bebũkiri matu yuinũ nĩkakãwẽ. 
LUK.12.36	Hawẽ haibu aĩyaĩ anu hiwe ibu nawai ka hawẽ tsumapã manaya hushũ hikinũ ishũ kenaya hawẽ beputi shui hawaira bepẽshũshanũ ika ushama manai keskakubaĩkãwẽ. 
LUK.12.37+LUK.12.38	Hanũkaĩ hatiã huimẽkainã? yamenapũ kasmai takara keui taeaya kasmai hiwe ibu hukĩ hawẽ tsuma ushabuma betxituxiaya hawẽ tsumabu benimahairashãkanikiki. Hanushũ hiwe ibũ hawẽ tsumabu duawakĩ hau habetã pinũbũ hatu bashti imatã hatu pimashanikiki. 
LUK.12.39	Ha inũ, hatiara yumetsu huai bebũkiri unãkĩ hiwe ibũ beshtekatsi manatiruki, hau hikiyamanunã. 
LUK.12.40	Haska keskariai hatiãra ẽ matũ Hutxi Kayabi Iuwa ẽ ana hushanai tsuã unãmakẽ matunã, matũ hiwea pewakĩ keyutã ea manakubaĩshãkãwẽ— ikaya
LUK.12.41	hanushũ Pedrõ Jesus yukakĩ yuikĩ:
LUK.12.41	—Yusĩnaã, na miyuiwẽ mĩ nuku yusĩaĩnã, nukuna bestimẽ? Dasibitunaraka?— aka
LUK.12.42	Jesusũ yuikĩ:
LUK.12.42	—Eska keskaki. Shanẽ ibu betsa txai kakĩ hawẽ tsuma unãnepa yunubaĩmiskiri matu yuinũ nĩkakãwẽ. Hawẽ tsuma betsabu pimakĩ hau hawẽ hiwe mekeshũkubainũ hatũ shanẽ ibũ hawẽ tsuma unãnepa yunubaĩmiski. 
LUK.12.43	Hanua shanẽ ibu ana txĩtũkirã haska yunubainima ashũkubainaya ha shanẽ ibu haki nukutuxitã benimahairashanikiki. 
LUK.12.44	Txanima ha shanẽ ibũ hawẽ tsuma dasibi hawẽ hamapai mekemashanikiki, hawẽ hiwe inũ, hawẽ bai betsa betsapa inũ, hawẽ inabu inũ, hawẽ tsumabu betsarã. 
LUK.12.45	Hakia hawẽ tsuma xinã pema yunubainima xinã txakakĩ yuikĩ: “Ẽ shanẽ ibu yane huamaki. Hatiara hushanikiki”, iki dayanika betsabu huni inũ aĩbu itxakawai nawatxakayamai pãekĩ 
LUK.12.46	hatiã huai manama ha shanẽ ibu hikituxitã hawẽ yunua ashũamawẽ taeshũ manaka txakaibube kupihairashanikiki. 
LUK.12.47	Haskakẽ tsuabũra hawẽ shanẽ ibũ daya unã keyubiakĩ haska abuai akama inũ txibãmawẽ taeshũ hatu kupihairashanikiki. 
LUK.12.48	Hakia betsarã, shanẽ ibũ yunuama kakẽ hawẽ xinã haska abuai unãma kanemisbu ha mawaira hatu kupiama ishanikiki. Hanushũ tsuara Deusũ hãtxa itxapa inãxina hawẽ taeshũ hawẽ daya itxapari yukashanikiki. Tsuara Deusũ itxapa mekemamis hani haska wamis itxapari yukariakubaĩshanikiki— iwanã,
LUK.12.49	Jesusũ ana hawẽ tsumabu yusĩkĩ yuikĩ:
LUK.12.49	—Ea ikũwaĩbu inũ ea ikũwãbuma hawẽ unãti wakĩ hatu pashkakĩ unãti wanũ ika ẽ huniki. Haskakẽ ewẽ taea hau pashkanũbũ ẽ manayuaii. 
LUK.12.50	Haskakẽ Deusũ ea unãti wakĩ hatu ea tenãmakĩ ea nuitapawashanaibu manai ẽ yumãyuaii. 
LUK.12.51	Mã xinãnã, mai anushũ unãnuma matu hiwematanũ ika ẽ huni dabanẽ mã xinaĩmẽkaĩ? Haskamaki. Yurabu pashkanũ ika ẽ huniki. 
LUK.12.52	Haskakẽ na habiatiã taewakĩ hiwe betsa anushũ hau ea txibanũbũ hawenabu mekẽ besti pashkakĩ dabe kasmai dabe inũ bestibũ ea ikũwaĩbu dabe kasmai dabe inũ bestibũ ea ikũwãbuma ẽ hatu pashkakeakekubainaii. 
LUK.12.53	Ẽ hatu haska waya ewẽ taea huni bake hawẽ epabe sinatanameshãkanikiki. Ha inũ, aĩbu bake hawẽ ewabe sinatanameshãkanikiki. Ha inũ, hawẽ babawã hawẽ yayabe habiaskariashãkanikiki. Hatu haska wakĩ ẽ hatu pashkakeakekubaĩshanaii— hatu watã,
LUK.12.54	hanushũ mapuabu Jesusũ hatu dasibi yuikĩ:
LUK.12.54	—Bari kaikiri mexu mexuai uĩkĩ: “Ui bekatsis ikikiki”, ikĩ uĩkĩ mã yuimiski, kaneamarã. 
LUK.12.55	Ha inũ, sulkiria niwe bei shũku ikai uĩkĩ: “Ikis bari kuhairayuikiki”, ikĩ mã yuiriamiski, kaneamarã. 
LUK.12.56	Beparamemisbuũ, haska ui inũ niwe bemis unãbiamisshũ hanu txakabu betsa betsapa kaĩakeakeai uĩbiakĩ haskai mã hiwea matu kupishanai mã unãmamẽ?— iwanã
LUK.12.57	—Haskai matũmebi unãbiakĩ hawara pepa shabakabi matuna mã pe waismamẽ? 
LUK.12.58	Haska inũ, yura betsa mã devehairawẽ taeshũ ha mã deveatũ nawa shanẽ ibu anu matu iyuaya hau shanẽ ibũ hawẽ policiabu matu bitximayamanũ ha mã devea hawawẽra daewakãwẽ. 
LUK.12.59	Mã daewabainama matu bitxiabu mã paka keyuama ikũ mã haskatã kaĩ tirumaki. Habiaskari wakĩ ea haibuwatã Epa Deus daewariakubaĩkãwẽ, matũ txakabuwẽ hau matu kupiyamashanunã— hatu waya
LUK.13.1	hanushũ habiatiãri huni betsã Jesus yuikĩ:
LUK.13.1	—Uatiã mĩ mai pakea hatiuma Galiléia anuabu Templo hemaĩtĩ anushũ kẽwãkĩ hatũ txashuwã tesẽshũ kuakĩ menupanãbũ shanẽ ibu Pilatõs hawẽ soldadobu yunua matxatuwẽ hatu detekĩ hatũ himi txashuwã himi yabi husixinabukiaki. Haskakĩ Pilatõs hatu haska waxinamẽ?— akabu 
LUK.13.2	Jesusũ hatũ xinã pewakĩ hatu yuikĩ:
LUK.13.2	—Mã xinãnã, ha hunibu tenãxinaburã, hatunabu Galiléia anu hiweabu habũ txakabuhaira wakĩ hawenabu binũawẽ taeshũ hatu kupixina dabanẽ mã xinaĩmẽ ikaitsa. 
LUK.13.3	Haskamaki. Hamẽ matũri matũ xinã mã betsa wama mã habiaskariai mawashanaii, Deusũ matu kupiaitianã. 
LUK.13.4	Ha inũ, ana betsa matu yukapa? Jerusalém anu mixki hiwe keyatapa hawẽ kena Siloé hanushũ uĩbaũti hiwe purekekirã 18 hunibu ha namã mapuabu tenãnirã, txakabuwakĩ huni betsabu Jerusalém anu hiweabu hatũ txakabuwẽ hatu binuawẽ taeshũ kupini mã haska xinãriamismẽkaĩ? 
LUK.13.5	Haskamariki. Hamẽ matũri matũ xinã mã betsa wama mã habiaskariashanaii, niti ikama nuitapakũkainirã— iwanã,
LUK.13.6	hanushũ habias yusĩa Jesusũ miyuiwẽ ana hatu yusĩkĩ:
LUK.13.6	—Huni betsã hawẽ bai nemaki figueira hi banayamakiri matu yuinũ nĩkakãwẽ. Bimi hayamẽkaĩ? ishũ uĩ ka hawa hayama uĩtãtãmis 
LUK.13.7	hawẽ dayanikaki nukushũ yunukĩ: “Uĩa. Dabe inũ besti bari ka na figueira hi anu bimi ẽ hamẽ benabirãbirãmiski. Bimiumaskẽ ea derashũwẽ, hamẽ uĩbaĩ niakirã”, aka 
LUK.13.8	hawẽ tsumapã nemakĩ yuikĩ: “Ana bari bestitxai manayuwe. Mai pukĩkĩ mixpu bitã ina awa pui husitã ẽ mia tamãtxĩshũyushanaii. 
LUK.13.9	Ẽ haska wa bimiyashanimẽkaĩ. Bimiyamaskẽ ẽ mia derashũshanairã”— akĩ yuinikiaki.
LUK.13.10	Mae betsa anushũ huĩrukũtitiã hatũ itxati hiwe anushũ Jesusũ hatu yusĩayã 
LUK.13.11	habianuri aĩbu betsa yushĩ txakabũ itxakawakĩ kaku wani 18 bari kabia kawenikitirumahaira hatube tsauwa 
LUK.13.12+LUK.13.13	Jesusũ uĩkĩ kenashũ aĩbu yuikĩ:
LUK.13.12+LUK.13.13	—Aĩbuũ, mĩ ma shushaki, mĩ isĩ tenenirã— akĩ kamepiaya hawaira kawenikitã hanushũ Deus kẽwãkĩ taewaya
LUK.13.14	hanua huĩrukũtitiã Jesusũ haska wai uĩkĩ xinaĩ hatũ itxati hiwe shanẽ ibu sinashũ hawenabu itxabu yuikĩ:
LUK.13.14	—Semana tibi seis shaba nũ dayamiski. Hau matu shushawanũ dayatiã besti bekãwẽ, huĩrukũtitiã shushai huamarã— ikaya
LUK.13.15	hanushũ Jesusũ hatu txitekĩ yuikĩ:
LUK.13.15	—Mĩ haska xinaĩ keska minabubetã xinaĩ mã beparamemisbuki. Huĩrukũtitiãbiakẽ matubũ matũ ina awa inũ matũ burro hawẽ nuikĩ tepebaĩ mã hatu ũpash amamiski. 
LUK.13.16	Habiaskari wakĩ na aĩbu matu keska Abraãonẽ babari 18 bari ka Satanásã kaneshkĩ isĩ tenemani hawẽ nuikĩ huĩrukũtitiã ẽ kaya wakĩ burro tepea keska washurã, txakabumẽ?— akaya 
LUK.13.17	habu haki sinataibu hatu txitea daketxakayamai hawa yuiama maniabũ yura itxapabũ Jesusũ betsa betsapa pepa dasibi waiwẽ taea benimai keyuaibũ
LUK.13.18	Jesusũ hatu ana yusĩkĩ yuikĩ:
LUK.13.18	—Deus shanẽ ibui haskamiskiri 
LUK.13.19	miyuiwẽ matu yusĩnũ nĩkakãwẽ. Hunĩ hawẽ bai anu mostarda heshe pesheixtabia banaima yumei ewai ewapaxina hawẽ mebiki peiyabu haki huĩrukuĩ utamisbuki. Deus shanẽ ibuirã, haska keskaki. Ha dukũ huni betsã Deusũ hãtxa ikũwãkĩ hawenabu yusĩakeakeaya hawẽ yusĩa nĩkakĩ abukĩ txibãmisbuki, itxapabunã— iwanã,
LUK.13.20	miyui betsawẽ ana hatu yuikĩ:
LUK.13.20	—Deus shanẽ ibui haska keskamiskiri ana matu yusĩnũ nĩkakãwẽ. 
LUK.13.21	Misi wakatsi aĩbũ shekiwã duru mirimabiakẽ kẽtxa ewapaki putxinĩ kesũshũ hawẽ shasha wati eskarabes ũpashwẽ nemuskĩ kapã dasibi buspukirãkĩ shasha wamiski. Deus shanẽ ibuirã, haska keskaki. Ha dukũ huni betsã Deusũ hãtxa ikũwaĩ pepakũkaĩkĩ hawenabu yusĩakeakeaya unãshubira mirimabũ ikũwãtirubuki— hatu wabaini
LUK.13.22	Jerusalém baiwẽ kakĩ mae tibi anushũ Jesusũ hatu yusĩkubainaya 
LUK.13.23	huni betsã Jesus yukakĩ:
LUK.13.23	—Shanẽ Ibuũ, hanu mĩ shanẽ ibuayarã, eskarabes besti mĩ hatu mekeshanai?— aka
LUK.13.24	—Haa. Txanimaki. Ea txibãkatsis iki menã xinã mestẽwãtã hanu hikiti shui haxu anu hikikãwẽ, txipu itxapa hikikatsis ibiai hikitubuma ishãkanikiki. Haska ẽ matu yuiaii. 
LUK.13.25	Eskaki, matu yuinũ nĩkairakãwẽ. Ikis ẽ hãtxa ikũwãkĩ mã ea txibãtiruki. Hakia ẽ Epã mae hikiti shui ma ẽ bepukẽ tsuabura hikinũ, iwanã, kene petxiuri nishũ kenakĩ yuikĩ: “Shanẽ Ibuũ, nuku bepẽshũwẽ”, mã wa matu nemakĩ yuikĩ: “Mã hania ikimẽkaĩ? Ẽ matu unãmabĩ!” matu wa 
LUK.13.26	tsuãra yuikĩ: “Mibetã nũ piniki. Nukũ mae anushũ mĩ yusĩniki”, mã wa 
LUK.13.27	hanushũ matu yuikĩ: “Mã enabumaki. Mã hania ikimẽkaĩ? Ẽ ma matu yuishuki. Txakabuwakĩ matũ xinã mã betsa waismaki. Nenua burikãwẽ”, ẽ matu washanaii. 
LUK.13.28	Hanushũ matũ shenipabu Abraão inũ hawẽ bake Isaque inũ hawẽ baba Jacó inũ Deusũ hãtxa yuishunika dasibi Deusũ mae anu dasiabu uĩ txai matu urenibuwẽ taea hatu uĩ haska mã mapeketirubumawẽ taea sheta yẽsh yẽsh iki mã kashakũkaĩshanaii. 
LUK.13.29	Ha inũ, Deus shanẽ ibukĩ mai hirabi anua nortekiria inũ, sulkiria inũ, estekiria inũ, oestekiria ikũwaĩbu dasibi dasia tsaushũ pishãkanikiki. 
LUK.13.30	Haskawẽ taea na habiatiã tsuabura habu shanẽ ibuisbumarã, habu dukũ shanẽ ibu ishãkanikiki. Ha inũ, na habiatiã tsuabura shanẽ ibumisburã, mawaira ana shanẽ ibuama ishãkanikiki— hatu waya
LUK.13.31	habiatiãri fariseubũ Jesus datekĩ mese wanũ ika beshũ yuikĩ:
LUK.13.31	—Shanẽ ibu Herodesĩ mia detekatsis ikikiaki. Nenua hanira pashariwe— akabu
LUK.13.32	Jesusũ hatu yuikĩ:
LUK.13.32	—Uĩa. Ikis inũ mexukiri yushĩ betsa betsapa kaĩmakĩ isĩ teneaibu shushawakĩ ẽ yusĩkubainaii. Haska watã ua betsatiã ẽ daya ẽ keyushanairã, ẽ haskayukũkainaii. Kashũ ha kamã inu keska paranã yuiritãkãwẽ— iwanã, 
LUK.13.33	ana hatu yuikĩ: —Deusũ hãtxa yuishunikabu Jerusalém anua debumisbuwẽ taea eari habiariri ẽ kaii. Ikis inũ, mexukiri inũ, mexukiri betsatiã ẽ daya ẽ menei kaiwẽ taea matũ xinãwẽ hanu ẽ niti itirumaki— ikĩ,
LUK.13.34	—Jerusalém anu hiweabuũ, Jerusalém anu hiweabuũ, Deusũ hãtxa yuishunikabu inũ hawẽ hãtxa hatu bana beshũpakeaibu Deusũ hatu yunubiaya danãkĩ hatu tenãkĩ matũ shenipabũ ani keska wakĩ mixkiwẽ mã hatu tsaka tsaka amisbuki. Takarã hawẽ bake nushamis keska wakĩ eãri matu merabewakĩ matu mekẽnũ ika ẽ hubianikẽ haska xinãma ea danãkĩ mã ea hawa nĩkamaki. 
LUK.13.35	Uĩkãwẽ. Matũ mae matũ mesti mã mekẽnũ Deusũ matu heneshanikiki, ana Jerusalém mekeamarã. Hakia hanu ẽ ana huaitiã: “Yavé Deusũ kuxipaya huairã”, ikĩ mã yuiriamarã, mã ana ea uĩyuama ishãkanaii— hatu wabaini
LUK.14.1	Ana huĩrukũti betsatiã fariseu shanẽ ibũ hiwe anushũ Jesusũ habetã piaya fariseu betsabũ uĩaĩbũ 
LUK.14.2	Jesusũ besuuri huni betsa hawẽ yura hene itxai shashaima tenei tsauwawẽ taeshũ 
LUK.14.3	Moisés keneni yusĩnanãmisbu inũ fariseubu unãti wakĩ Jesusũ hatu yukakĩ:
LUK.14.3	—Haska Deusũ Moisés yusĩni txibãkinã, huĩrukũtitiã shushawati yununimẽ? Yunuama iniraka? Ea yuikãwẽ— 
LUK.14.4	hatu wabia pes hawa yuiama maniabũ huni hawẽ yura hene itxai shashaima tsauwa metsũshũ shushawatã nitxiã kaya 
LUK.14.5	fariseubu Jesusũ ana hatu yuikĩ:
LUK.14.5	—Matubunã, huĩrukũtitiãbiakẽ mĩ bake kasmai mĩ ina awa ũpash biti kini merã kawana uĩsama hawaira kaĩ mĩ nesheismamẽ?— hatu wa
LUK.14.6	hatu shabakabi txiteawẽ taea hawa yuiamabumakẽ
LUK.14.7	hanua fariseubũ hiwe anushũ hatu pimakatsi hatu ia betsabu binunũ ika shanẽ ibu dapi bashti ikatsis ikaibu uĩkĩ Jesusũ hatu yusĩkĩ:
LUK.14.8	—Ha aĩyãkĩ nawa wai anu mĩ hua pinũ ika shanẽ ibu dapi bashti iyamakãwẽ. Hamẽ mia dukũ shanẽ ibu dapi mĩ bashti ikẽ shanẽ ibu betsa mia binua hukẽ 
LUK.14.9	hiwe ibuã mia yunukĩ: “Hanu ikama uani iwe. Hau betsa hanu inũ ukeri shekeshũwẽ”, akĩ mia mebĩkiki. Mia haska wa dakehairai benikaĩ hawẽ henei bashti ishũ mĩ pishanaii. 
LUK.14.10	Hakia mia kayabis iwãshũ hawẽ henei mã bashti ika dakakẽ hiwe ibũ mia uĩkĩ yuikĩ: “Baa, ha shanẽ ibu dapi ikiyuwe”, iwanã, mia yunuikiki. Mia haska watã mibetã piaibu mikiri hatu pe xinãmashanikiki. 
LUK.14.11	Habiaskari wakĩ tsuara ibubis kẽmis Deusũ dake washanikiki. Hakia tsuara ibubis keĩsma Deusũ kẽwãshanikiki. Nĩkairakãwẽ— iwanã,
LUK.14.12	hiwe ibũ pimabiashu hari Jesusũ yuikĩ:
LUK.14.12	—Mĩ duapawẽ kupikĩ hau mia txipu pimariashanũbũ pimakĩ mĩ haibuaibu inũ, mĩ betsabu inũ, minabu betsa inũ, mabuya mia dapi hiweabu besti hatu iyamakubaĩshãwẽ. 
LUK.14.13	Hakia nuitapaibu hatu ishũ pimakĩ hawaumabu inũ yura babunibu inũ, pakebu inũ, bekũbu merabewakĩ mĩ hatu duawaya 
LUK.14.14	haska washũ mia ishũ habũri mia pimatirubumawẽ taeshũ pepabu mawa ana besteaĩtiã mĩ pepawẽ Epa Deusũ mia manakua mĩ benimashanaii— akaya
LUK.14.15	haska wai dakashũ nĩkabaikĩ betsã Jesusbetã pikĩ Jesus yuikĩ:
LUK.14.15	—Deus shanẽ ibuaitianã, txanima tsuabũra habetã pirã, habe benimahairashãkanikiki— aka
LUK.14.16	hanushũ Jesusũ miyuiwẽ yuikĩ:
LUK.14.16	—Huni betsã nawakĩ piti wakatsis ikĩ itxapabu yubaxina 
LUK.14.17	ma hanu pia kemaitiã hawẽ tsuma yuikĩ: “Hatu yuibaũtãwẽ, hau ikis berinũbunã”, iwanã, yunua yuikubaunaya 
LUK.14.18	dasibibu beparamekĩ ha dukũtũ yuikĩ: “Bai wakatsi huni betsã bai ẽ biãshuki. Ẽ ha uĩyui kai ẽ habetã piyuamaki, ea yuishũyutãwẽ”, ikaya 
LUK.14.19	ha katxu betsãri yuikĩ: “Hawẽ dayati ina awa mekẽ dabeti ẽ dama bishuki. Hatu unãnũ, ishũ iyunũ ika ẽ habetã piyuamaki, ishuki, akĩ ea yuishũtãwẽ”, ikaya 
LUK.14.20	hanushũ betsãri yuikĩ: “Ẽ dama aĩyãshuki. Haskawẽ taea ẽ yurãwãyuai ea yuishũyutãwẽ”, aka 
LUK.14.21	nĩkatani txĩtũkirã hawẽ shanẽ ibu haskakãshu dasibi yuia sinatakĩ ana hawẽ tsuma yunukĩ: “Nukũ mae anu hiweabu bai hatiubuma inũ bai ewapabuwẽ benabaũkĩ nuitapaibu inũ, yura babunibu inũ, nia txakabubu inũ, bekũbu hatu itãwẽ, hau ebetã pi benũbunã”, aka 
LUK.14.22	kashũ hatu itãkĩ hawẽ shanẽ ibu yuikĩ: “Mĩ ea yunua ẽ abiashu mĩ nawati dĩtu merã itxai teshke iriabumaki. Haska wapa?” aka 
LUK.14.23	“Ẽ hiwe anu hau itxai teshke iki benũbũ nukũ mae dapi hiweabu daya hayabiabũ hatu bikawakĩ hatu ea ishũtãwẽ, hau piyui benũbunã. 
LUK.14.24	Txanima habu dukũ ẽ yubaxinabũ ẽ piti piabumaki”, akĩ hawẽ tsuma yuiniki. Deus shanẽ ibunũ bariaitianã, Deusũ habiaskari washanikiki— akĩ Jesusũ hatu yusĩnikiaki.
LUK.14.25	Hanushũ yura itxapabũ hawẽ hãtxa tapĩkĩ txibaĩbu dabekekawã Jesusũ hatu yusĩkĩ yuikĩ:
LUK.14.26	—Tsuara eki txiti ikatsis ikinã, hau ea dukũ abukĩ txibãkubaĩshanũbũwẽ. Hamẽ ha dukũ hawẽ ibubu inũ, hawẽ aĩ inũ, hawẽ bakebu inũ, hawẽ betsabu inũ, hawẽ puibu abukĩ heneama inũ, hawẽ hiwea abukĩ heneamari ea abukĩ binumamarã, ẽ tsuma iturumaki. 
LUK.14.27	Ha inũ, tsuabũra ea txibanũ ibiai ewẽ bika tenekatsi ikamarã, ẽ tsuma itirumaki. 
LUK.14.28	Hamẽ betsã ea txibãkatsi ikinã, mã eska xinãtiruki. Matũ bai nemaki hanu mapekea nishũ uĩbaũti keyatapa wakatsis ikĩ, ẽ pei damẽkaĩ? iwanã, hawẽ karu tanakĩ mã xinãmiski. 
LUK.14.29	Hakia mã haska wama hanu mapekea nishũ uĩbaũti mĩ taewaima mĩ keyutirumawẽ taeshũ huni betsã mia usãkĩ 
LUK.14.30	yuikĩ: “Haska hawẽ karu xinãriamabia ha unaĩsmapatũ ha dukũ hanu mapekea nishũ uĩbaũti taewaima haska washũ menetirumaki”, mia watirubuki. 
LUK.14.31+LUK.14.32	Hamẽ betsarã, haki sinatakĩ nawa shanẽ ibu betsã 20.000 soldadobu iweai nemakatsi hawẽ soldadobu yunuriama xinãkĩ yuikĩ: “Ẽ 10.000 soldadobũ hawẽ 20.000 soldadobu maematirumẽ?” ishũ atirubuma unãtã ha dapi beriabuma haska wakĩ daewatiru hau yukatanũbũ hawẽ tsumabu yunumiski. 
LUK.14.33	Haska keskari wakĩ tsuabũra matũ hamapai tibi ana xinãma hawara dasibi mã haya ana hawẽ nuiama bestibu mã eki txiti ikubaĩtirubuki.
LUK.14.34+LUK.14.35	Hamẽ betsarã, tewekiri matu yuinũ nĩkakãwẽ. Tewe hawẽ nue wa peki. Hakia hawẽ bata keyu ka paismakẽ ana haska washũ hawẽ mĩ mibã mĩ pewatirubumawẽ taeshũ putamisbuki. Bestibu mã haskatiruki. Uĩrashãkãwẽ. Mã pabĩkiyabunã, nĩkairakãwẽ— hatu waya
LUK.15.1	governo pei bishunika itxapabu inũ yura betsabu kaka txakamisbu itxapabũri Jesusũ hãtxa nĩkanũ ika haki shukuabu 
LUK.15.2	uĩkĩ Moisés keneni txibãhairamis fariseubu inũ Deusũ hãtxa kenenibu yusĩnanãmisbũ Jesus yuaĩ yuinamekĩ yuikĩ:
LUK.15.2	—Ha huninã, yura txakabũ Moisés keneni txibaĩsbuma beya wakĩ hatubetã pikiki— ikaibu
LUK.15.3	haska yuaĩbu hatũ xinã unãtã miyuiwẽ Jesusũ hatu yusĩkĩ:
LUK.15.4	—Tsuara mã 100 txashuwã hayatũ bestitxai benua ha 99 bai anu mapukẽ bestitxai benua mã benamiski. Haskamamẽ? 
LUK.15.5	Atimas ha benua betxituxitã benimakĩ iabirani 
LUK.15.6	mĩ hiwe anu hikitã mĩ haibuaibu inũ mia dapi hiweabu kenakĩ itxawashũ hatu yuikĩ: “Ẽ txashuwã benuarã, ma ẽ betxitanaii. Haskawẽ taea ebe benimahairakãwẽ”, akĩ mã hatu yuimiski. 
LUK.15.7	Txanima habiaskari imisbu ẽ matu yuiaii. 99 yura itxapabũ ea ikũwaĩ pepakubaĩmisbuwẽ taea nai anu habu Deusbe hiweabu benimabiamisbũ hakia bestitxai benua keska txakabui hiwekũkaĩmistũ hawẽ txakabu henetã hawẽ xinã betsa wakẽ hawẽ benimatxakayamai xinã txãkãhairamisbuki— iwanã,
LUK.15.8	Jesusũ ana hatu yusĩkĩ
LUK.15.8	—Aĩbu dez pei heshe karuhaira haya bestitxai pakea benanũ, iwanã, bĩ dekushũ hawẽ hiwe merã unãshubira matsukĩ betxiriama matsu heneismaki. 
LUK.15.9	Hanua atimas betxitã hawẽ haibuaibu inũ ha dapi hiweabu hatu kenakĩ itxawashũ yuikĩ: “Ẽ pei heshe ẽ benuxina ẽ betxishuwẽ taea ebe benimahairarikãwẽ”, akĩ mã hatu yuimiski. 
LUK.15.10	Ikũkĩ habiaskari ẽ matu yuaii. Yura bestitxaitũ hawẽ txakabu atimas henetã hawẽ xinã betsa watã ikũwãyã Deusũ nai tsumabu benimamisbuki— iwanã,
LUK.15.11	Jesusũ ana hatu yusĩkubaĩkĩ yuikĩ:
LUK.15.11	—Huni betsa huni bake dabeyakiri ẽ matu yuiai nĩkakãwẽ. 
LUK.15.12	Hawẽ bake mashkũ yuikĩ: “Epaã, mĩ mawariamabia hatiara mĩ mawakẽ hawara enashanairã, pashkashũ menã ea inãriwe”, aka xinãtã yuikĩ: “Peki. Ẽ mia ashũtiruki”, iwanã, hawẽ hamapai dasibi hawẽ bake dabe pashkashũ hawẽ bake mashku hawena inãxina 
LUK.15.13	usha eskarabes ka txipu hawẽ bake mashkũ pei binũ, iwanã, hawẽ mabu hatu inãkĩ keyubaini ha pei bixiãyã txai kai mai pakea betsa anu kashũ hawẽ pei mekeama hawara betsa betsapawẽ kemukaũkĩ hawaira puta keyutã 
LUK.15.14	hawẽ pei yamakẽ ha mai pakeanuabu buni taeaibũ hawẽ bake mashku buniriakĩ 
LUK.15.15	hanushũ daya benabaũkĩ nawa shanẽ ibu tsuma wanũ, iwanã, daya yuka hawẽ bai anu ina yawa mapua hau mekẽnũ yunua 
LUK.15.16	ha ina yawa pimakĩ hawẽ piti yani wapanã tsuã hawa inãma 
LUK.15.17	hanushũ shabakabi xinã pewakĩ yuikĩ: “Ẽ epã hiwe anushũ hawẽ dayarubũ piti piabu teshe hayabiakẽ nenua buni ẽ mawatiruki. 
LUK.15.18	Haskakẽ nenua txĩtũkaĩ hikishũ yuikĩ: ‘Epaã, Deusũ yunua nĩkama itxai miari itxakawai ẽ txakabukaĩtanaii. 
LUK.15.19	Kanekĩ ẽ mia shunũbainima haskawẽ taeshũ ana mĩ bakewakĩ ea kenama mĩ dayaru betsa ea wawe’, akĩ ẽ yuishanaii”, iwanã, 
LUK.15.20	nawa henebaini hawenabu anu txĩtũkaini hawẽ epã hiweki kemariamabiakẽ txaike hawẽ epã betxibaini hawẽ nui kuxikaini haki nukutã benimahairakĩ ikushũ tãtsu tãtsu akaya 
LUK.15.21	hawẽ bake mashkũ yuikĩ: “Epaã, Deusũ yunua nĩkama itxai miari itxakawabaini ẽ txakabu kaĩtanaii. Kanekĩ ẽ mia shunũbainima haskawẽ taeshũ ana mĩ bakewakĩ ea kenayamawe”, abia 
LUK.15.22	nĩkama hawẽ epã hawẽ dayarubu yunukĩ yuikĩ: “Tari pepa hawaira bitãshũ sawemakãwẽ. Ha inũ, meitxikiti sawematã bitxi tae sawemariakãwẽ”, iwanã, 
LUK.15.23+LUK.15.24	“Na ẽ bake mawaima keska ma ana besteã keskaki. Benuima nũ ma haki nukuawẽ taeshũ ina awa bake shuahaira bitãshũ teshteshũ ha naiti piti itxapari bawakãwẽ, pi nũ habe benimanũbunã”, hatu wa hawẽ hãtxa nĩkai habe benimahairai nawai taeaibũ
LUK.15.25	haskaibũ hawẽ bake iuwa bai anu dayatani hui hawẽ hiwe dapi kemakĩ nawaibu nĩkakubirãkĩ 
LUK.15.26	hawẽ dayaru betsa kenashũ: “Haskai e iskaũ beyusi nawai ikanimẽkaĩ?” ikaya 
LUK.15.27	hawẽ dayarũ yuikĩ: “Mĩ betsa mashku txĩtũkirani hawa isĩ teneama hikishuwẽ taea benimakĩ ina awa bake shua hau bawashunũbũ mĩ epã hatu yunua detetã bawashũ pi mĩ epabe ma benimai beyusi nawakanikiki”, aka 
LUK.15.28	hanua sinatai hiwetã hikikatsi ikamakẽ hawẽ epã daewanũ ika tashnishũ hãtxa wa 
LUK.15.29	hakia hawẽ epa nemakĩ yuikĩ: “Eskai ẽ sinatai mia yuinũ nĩkawe. Bari itxapa mia dayashũkĩ mĩ hãtxa ẽ nĩkakubaĩmiski, hawa kaneamarã. Ẽ haskabiakẽ ẽ haibuaibube haya beyusi ẽ nawai benimanũ cabra bake babupa mĩ ea deteshuĩsmaki. 
LUK.15.30	Hakia ha mĩ bake mashkũ aĩbu hininipabubetã mĩ pei puta keyutani mais hubiakẽ nukũ ina awa bake shua mĩ hamẽ bawashũshuki. Haska watimaki”, aka 
LUK.15.31	daewanũ, iwanã, hawẽ epã yuikĩ: “Epaã, mĩ ẽ bake iuwarã, mĩ ebe hiwekũkaĩmiski. Dasibi ẽ haya minaski. 
LUK.15.32	Haskabiakẽ mĩ betsa mashku mawa keska ixiã ma ana hiwea keskaki. Uatiã benuxina ikis nũ ma betxiawẽ taea benimai nũ beyusi nawai pehairaii”— hatu watã
LUK.16.1	hanushũ fariseubũ nĩkariaibũ Jesusũ hawẽ tsumabu uĩkĩ haburi yusĩkĩ:
LUK.16.1	—Huni betsa mabuhairaya inũ bai itxapaya habu dasibi mekeshunika dayashũmiskiri matu yuinũ nĩkakãwẽ. Hawẽ dayashunikatũ kanekĩ hawẽ hamapai tibi pe mekeshunamakẽ haki txaniabu nĩkashũ 
LUK.16.2	hawẽ tsumapã kenashũ yuikĩ: “Mikiri yuiaibu ẽ nĩkairã, ikũmẽ? Ẽ pei inũ ẽ mabu mĩ ubisita wamiskiaki. Haskakẽ haska nuku deveabu conta tibi pewashũ ea inãtã ana ea dayashunama hanira kaĩrikaĩtãshãwẽ”, aka 
LUK.16.3	hawẽ mabu mekeshunikatũ xinãkĩ: “Ẽ tsumapã ea nitxĩainã, haskashãpa? Ẽ yura ma ẽ babu bai anu pukĩ ẽ dayatirumaki. Ha inũ, hamapai hatu ea abauni ẽ daketapakaũtirumaki, pei ea ikirã. 
LUK.16.4	Haskakenã, ẽ tsuma deveabũ hiwe anu ẽ ka hau ea merabewakĩ haibuwashanũbũ haska wakĩ ẽ hatu haibu watiru ẽ hatukiri xinaiĩ”, itã 
LUK.16.5	hawẽ tsuma deveabu tibi bestibu kenashũ ha dukũ hua bitxitã yukakĩ: “Ẽ tsumarã, hati hawẽ hawa mĩ deveamẽ?” aka 
LUK.16.6	ha deveatũ yuikĩ: “Hawẽ piti sheni 100 corote ẽ deveaki”, aka hawẽ mabu mekeshunikatũ haibuwakĩ yuikĩ: “Haki mĩ devea una conta bitani nenu tsaushũ ana bena wakĩ hawaira na habiatiã 50 corote besti keneriwe, mĩ devea sheni ana xinãmarã”, aka kaĩkainaya 
LUK.16.7	hanushũ ha katxu huari yukakĩ: “Ẽ tsumarã, Hati hawẽ hawa mĩ deveamẽ?” aka, “Shekiwã 1.000 saku ẽ deveaki”, aka: “Haki mĩ devea una conta bishũ ana bena wakĩ 800 besti keneriwe, mĩ devea sheni ana xinãmarã”, akĩ kaĩma kaya 
LUK.16.8	deveabu tibi habiaskas hatu wakẽ hawẽ tsumapã hawẽ aka haki txaniaibu unãtã haska nuitapatiruma haskai haibuyai hiweshanai unãtã hawẽ mabu mekenika txakabubia unãnepawẽ taeshũ kẽwãniki. Txanima mabuwẽ kemukĩ inãnãnaĩ hawẽ nuiama unãnepatã Deusunabumã haska wai hiwekĩ habũ Deus nĩkaibu hatu binumisbuki. 
LUK.16.9	Haskawẽ taeshũ mabuyatã mã haskakubaĩshanũbũ matu yusĩnũ nĩkakãwẽ. Mabuwẽ kemua mesebiakẽ ha mabu mã hayawẽ merabenãkĩ yurabu haibuwakĩ mã beyawatirurã, yurabube inãnãnaĩ pepashãkãwẽ. Matũ mabu keyuaya hanua mã ea txibãkĩ haska hatu ashũmiswẽ taea Deus matuwẽ benimakĩ nai anu hiweti kayabi inãkĩ matu manakushanikiki.
LUK.16.10	Ha inũ, tsuabura mabu eskarabes haya pe mekemisrã, mabu itxapari hayakĩ itxapari pe meketirubuki. Hamẽ tsuabũra mabu eskarabes pe mekeismarã, itxapari pe meketirubumaki. 
LUK.16.11	Haskakẽ mai anua mabuwẽ kemukĩ mã pe meketirumakẽ Deusũ daya pepahaira matu yunuamari ishanikiki. 
LUK.16.12	Ha inũ, yura betsã mabu mã pe mekeshũtirumakẽ hawara Deusũ matu yubani matu inãmari ishanikiki. 
LUK.16.13	Ha inũ, haratura dayarũ hawẽ shanẽ ibu dabe dayashũkĩ merabewatirumaki, betsa abukĩ txibãkĩ betsa abuama danãkĩ nĩkamarã. Habiaskari wakĩ pei inũ Deusri xinãkĩ ha dabe haska washũ mã duawatirumaki— hatu waya
LUK.16.14	fariseubu peiwẽ kemukĩ abumisbũ Jesusũ yusĩa nĩkakĩ kashe wakĩ usaĩbu 
LUK.16.15	Jesusũ hatu yuikĩ:
LUK.16.15	—Maturã, bemakis pepakĩ hunibu parãkĩ mã hatu kẽwãmamiski. Hakia Deusũ matũ xinã unãmiski. Ha inũ, kẽkĩ hawara yurabũ abuai Deusũ danãmiski— iwanã,
LUK.16.16	Jesusũ hatu yuikubaĩkĩ:
LUK.16.16	—Hamẽ Naximanika João huriama matũ itxati hiwe tibi anushũ Moisés yusĩni inũ Deusũ hãtxa yuishunikabũ yusĩpauni yusĩkubaĩkĩ Joãoki tekiwanibuki. Hanushũ Joãonẽ kaka pepa Deus shanẽ ibushanaikiri txaniaya itxapabũ abuhairai hanu hikinũ ika nashukunibukiaki. 
LUK.16.17	Habiaskabiakẽ Deusũ yusĩni daĩbainai keska wakĩ tsuã betsa watirumaki. Nai inũ mai yamashanai bikama keskaki. Hakia dasibi Deusũ Moisés yusĩa keneni hawa betsa teshe wama meneshanikiki, tsuã betsa watirumahairawẽ taearã.
LUK.16.18	Haskakẽ Deusũ Moisés yusĩa eskaki. Tsuãra hawẽ aĩ henetã aĩbu betsa bikinã, Deusũ hãtxa kanei txakabumisbuki. Ha inũ, aĩbu hawẽ benẽ henebaina huni betsã aĩwaĩnã, ha huni betsari hawẽ txakaburiaikiki, haska Deusũ Moisés yusĩa keneni kaneirã— iwanã,
LUK.16.19	hanushũ Jesusũ hawẽ yusĩti betsawẽ hatu yusĩkĩ yuikĩ:
LUK.16.19	—Huni betsa mabuhairaya inũ bai itxapayatũ shanẽ ibukĩ tari pepas sawekĩ pei itxapa putashũ hawẽ haibuaibus pimai hatube beyusi nawai benimakũkainiki, hawẽ xinã betsa wamarã. 
LUK.16.20	Hamẽ habiatiãri huni betsa nuitapai txaminitũ Deus ikũwaĩ hawẽ kena Lázaro hawauma huni mabuhairayatũ hemaĩtĩ kene shui sheshekaiã hawenabũ hanatãtãmisbu 
LUK.16.21	piti teshe shanẽ ibũ putai pikĩ yani wanũ ika dakakẽ kamã beshũ hawẽ txami datashkubaĩmisbu 
LUK.16.22	hanua Lázaro nuitapai mawa hawẽ shenipabu Abraão anu hau pepa besti hiwenũ Deusũ nai tsumabũ hawẽ yushĩ iyuabu hanua hatiãra ha mabuhairayari mawa hawenabũ maiwabu 
LUK.16.23	hanu mawabu bumisbu anu huni mabuhairayaima nuitapai yumãkĩ uĩbaũkĩ txaikea Abraãonẽ Lázaro duawai betxitã 
LUK.16.24	sai ikĩ yuikĩ: “Epa Abraãoneẽ, ewẽ nuiwe. Txi here anua ẽ yumaiĩ. Ũpash metsabirã hau ẽ hana ea matsi wayunũ Lázaro ea yunushũwẽ”, aka 
LUK.16.25	Abraãonẽ yuikĩ: “Baa, eskaki xinãwẽ. Mĩ hiwearã, hawa bika teneama mabuhairaya mĩ hiwekũkainimaki. Mĩ haskaya Lázarorã, nuitapakĩ isĩ txakabu besti tenei hiwekũkainimaki. Hakia natiã Lázaro Deusũ duawakĩ mia kupiaiwẽ taea mĩ nuitapaii. 
LUK.16.26	Haskakẽ miauria ea anu hau tsua huyamanũ inũ ea anua mia anu hau tsua kayamanũ na kini keyatapahaira washũ Deusũ nemaniki”, aka 
LUK.16.27+LUK.16.28	mabuhairayaimatũ yuikĩ: “Haskakenã Epaã, ẽ mia yukaii. Ẽ mekẽ bestiti betsayaki. Nenu ẽ yumaĩ anu hau haburi beyamashanũbũ ẽ epabe hiweabu hau hatuki txanitanũ Lázaro ea yunushũwẽ”, aka 
LUK.16.29	Abraãonẽ ana yuikĩ: “Moisés yusĩa inũ Deusũ hãtxa yuishunikabũ yusĩa kenenibu minabu hayawẽ taeshũ hatũ yusĩa hau tapĩnũbũwẽ”, aka 
LUK.16.30	mabuhairayaimatũ yuikĩ: “Epa Abraãoneẽ, ikũki. Enabu Deusũ hãtxa hayabia tapĩsbumaki. Hakia huni mawa ana bestẽkaĩ hatuki txania hatũ xinã betsa watirubuki”, aka 
LUK.16.31	ana nemakĩ Abraãonẽ yuikĩ: “Moisés yusĩa txanima inũ Deusũ hãtxa yuishunikabũ hatu yusĩni hawa nĩkaisbumawẽ taeshũ huni mawa ana bestẽkaini kashũ minabu hatu yusĩbia hawa nĩkamari itirubuki”, akĩ Abraãonẽ nemaimaki— iwanã,
LUK.17.1+LUK.17.2	Hanushũ Jesusũ haki txiti ikabu besti yusĩkĩ yuikĩ:
LUK.17.1+LUK.17.2	—Tsuãra haska xinãmabiakẽ yura betsã hawara txakabu memakĩ mia beya wamanũ, iwanã, haska Deusũ yunumis inũ nemamis matu amakĩ txakabuwamisbuki. Hakia tsuabũra enabu huĩti babubu parãkĩ hatu txakabuwamamis haburi Deusũ hatu kupia nuitapahairashanaiwẽ taea hawẽ shekiwã deneti mixki ewapa neshashũ teumatã iãnẽwã merã pukua hasarã, hawẽ kupiti beshmas mekeanaii.
LUK.17.3	Haskakẽ txakabuwakĩ mã kanekatsi ikamarã, uĩrakãwẽ. Hamẽ ea ikũwaĩ betsã kanekĩ mia txakabuwa dakeama kashũ shabakabi txitekĩ dakewawe. Mĩ hãtxa pewẽ hawẽ txakabu mĩ hakimawa hawẽ xinã betsa waya hawẽ txakabu ana xinãyamawe. 
LUK.17.4	Habias shabatiã tsuãra seteki mia txakabuwashu habiatikiri mia yuikĩ: “Ẽ ana kaneshuki. Ana ẽ haskayamashanũ ẽ txakabu ana xinãyamawe, nũ ana sinatarabeyamanunã”, mia waya habiatiriki hawẽ txakabu ana habetã xinãtimaki— hatu wa
LUK.17.5	hawẽ tsuma kuxipayabũ Jesus ea akĩ yuikĩ:
LUK.17.5	—Nũ mia ikũwãbiaya ana ikũhairawati kuxipa nuku inãwẽ— akabu
LUK.17.6	hanushũ Jesusũ hatu yuikĩ:
LUK.17.6	—Mã ea ikũwaĩnã, mostarda heshe pesheixta keska mã hayaki. Haska keska hayabũ na hi yunukĩ: “Nenua mĩ tatxa betsekekaĩ unu iãnẽwã nemaki ni maewe”, mã aka matu nĩkatã itiruki— iwanã,
LUK.17.7	ana hatu yusĩkĩ:
LUK.17.7	—Tsuara mã dayaruya matũ bai urutani kasmai matũ txashuwã inũ ina awa matu mekeshũbai hukirã hiwetã hikiai yuikĩ: “Tsaushũ piriyuwe”, akĩ mã yuimismẽ? 
LUK.17.8	Mã haska waismaki. Yuikĩ: “Bari kaya nũ pinũ bawa taewawe, eã dukũ ẽ piaya txipu mĩ tari betsa sawetã miãri mĩ piairã”, akĩ matũ dayaru mã pe yunumiski. 
LUK.17.9	Haska yunua hawẽ tsumapã nĩkakĩ pe akubainaiwẽ taeshũ hawẽ shanẽ ibũ hawẽ tsuma: “Peki”, aismaki. 
LUK.17.10	Maturã mã habiaskari keskaki. Haskakẽ hawara Deusũ matu yunua atã ibubis keãma yuikĩ: “Ẽ shanẽ ibũ ea yunuas besti ẽ akubainaii. Ẽ hawẽ tsuma bestiki”, ikĩ hawara matu yunua ha besti xinãkĩ ashũkĩ ha dukũ meneshũkubaĩkãwẽ, hawa txikixamarã— hatu wanikiaki.
LUK.17.11	Hanua betsatiã Jesus Jerusalémkiri kakũkaini Samaria mai pakea inũ Galiléia mai pakea ha dabe namakis anu kai 
LUK.17.12	mae betsa anu hikiaya dez hunibu yuraki txaminibũ Jesus betxitã benãta mapushũ 
LUK.17.13	hãtxa kuxipawẽ yuikĩ:
LUK.17.13	—Jesus yusĩnaã, nukuwẽ nuiwe— akabu
LUK.17.14	Jesus hatuwẽ nuikĩ uĩkĩ hatu yunukĩ:
LUK.17.14	—Jerusalém anu bushũ Deusbe nukunabu hãtxashunikabu matũ yura uĩmaritãkãwẽ— hatu wa hawẽ hãtxa ikũwãbaini dabekebaini bukĩ hatũ yuraki txamini ma shusha ana txami hayama uĩaĩbũ 
LUK.17.15	habu bestitxaitũ hawẽ yuraki txamini ma shusha uĩtã dabekekirã hui kuxipawẽ Deus kẽwaĩ 
LUK.17.16	Jesusunabuma Samarianawabia Jesusũ besuuri dãti iki beti ishũ kẽwãyã
LUK.17.17	Jesusũ yuikĩ:
LUK.17.17	—Dez huni txaminibu ẽ shushawashuki. Haskamamẽ? Hanimẽ, ha nove huni Israelburã?— ikĩ 
LUK.17.18	—Na nawã besti Deus kẽwaĩ txĩtũkirãshuki. Hawẽ tapĩkãwẽ— iwanã, 
LUK.17.19	nawa dãti ika yuikĩ: —Benitã inũ kariwe. Mĩ ea ikũwaĩwẽ taea mĩ shushashuki— anikiaki.
LUK.17.20	Hanushũ fariseubũ Deus shanẽ ibui ana hushanaikiri yukabu Jesusũ hatu yuikĩ:
LUK.17.20	—Deus shanẽ ibuairã, ikis beruwẽ mã uĩtirumaki. 
LUK.17.21	Ha inũ, tsuãra yuikĩ: “Uĩwẽ. Deus shanẽ ibui naki”, ikasmai: “Uĩwẽ. Unuki”, ikĩ yuiama ishãkanikiki. Ikũ ẽ matu yuiaii. Deus shanẽ ibuirã, ikis matube dasia niaki, taeirã— hatu watã
LUK.17.22	hanushũ hawẽ tsumabu beiskĩ yuikĩ:
LUK.17.22	—Earã, matũ Hutxi Kayabi Iuwa ea uĩbianishũ ana ea uĩkatsis ibiakĩ mã yane ana ea uĩyama ishãkanaii. 
LUK.17.23	Mã haskaya matu parãkĩ yuikĩ: “Nenu ma huaki, Cristorã”, ikasmai, “Unu ma huaki”, ikaibu nĩkabiatã hari hatu txibãyamashãkãwẽ. 
LUK.17.24	Hakia ẽ matũ Hutxi Kayabi Iuwa ẽ ana eskakirãshanai matu yuinũ nĩkakãwẽ. Hawaira uke bukũ kana beri iki bakamis keskatã ẽ ana huai dasibibũ ea uĩshãkanikiki. 
LUK.17.25	Ẽ haskariama ha dukũ na habiatiã ea danãkĩ yurabũ bikahaira ea tenemakĩ ea nuitapawayushãkanikiki. 
LUK.17.26	Haska inũ, Noé hiwekẽ txakabui hiwekubainibu keskariaibũ matũ Hutxi Kayabi Iuwa ẽ ana txĩtũkirãshanaii. 
LUK.17.27	Eskanibuki. Hawẽ nunutiwẽ Noé hikiriamakẽ yurabũ pikĩ mabesh aki aĩyãkĩ hatũ bakebu beneyawakĩ Deuskiri hawa xinãma hiwekubainaibu Deusũ yunua Noẽ txibaĩ hawenabubes hawẽ nunuti menetã hikiaya henẽ hatu atxiaya Deusũ yunua nĩkaisbuma hatumebi debui hasai keyunibuki.
LUK.17.28	—Haska inũ, habiaskariai Ló hatube hiweriakẽ txakabuwakubaĩmisbu Deusũ hatu kupikĩ yamawani ana matu xinãmanũ nĩkakãwẽ. Habũ pikĩ mabesh akĩ mabu bikĩ mabu inãnanãkĩ bai washũ banakĩ hiwe wakubaini Deuski hawa dateama hiwekubainaibũ 
LUK.17.29	Ló huni pepa hawẽ mae Sodoma anua Deusũ pasha watã nai anua txi inũ enxofre ui keskai niri ikĩ Sodomanawabu hatu yamawaniki. 
LUK.17.30	Habiaskariai matũ Hutxi Kayabi Iuwa ẽ huai yurã kaiãnẽ ea xinãkĩ manabumakẽ ẽ hatu habiaskari wakĩ kupishanaii.
LUK.17.31	—Ẽ hatu haska washanaitiã na mai bawa hiwe sapa sheni manaũri maniaburã, butushũ hawẽ hamapai bikatsis ibiakĩ hau hawẽ hiwe anu hikiama hau hawaira pashashanũbũwẽ. Ha inũ, ikũwaĩ ha bai anu dayaiburã, mexu merã hatũ bemakia tari keshtupa bikatsis ibiai hau ana txĩtũkiranama hau habiariari pashariashanũbũwẽ. 
LUK.17.32	Hamẽ betsarã, eskaniki. Xinãkãwẽ. Lõ aĩ Sodoma anua habe pashabiai hawẽ mabuwẽ nui haskaimẽkaĩ uĩnũ ika nasaukeai Deusũ habiari damiwakĩ tewe wanirã, mã haskariatiruki. Uĩrashãkãwẽ. 
LUK.17.33	Haskakẽ tsuabũra hawẽ hiwea yauxikĩ benushãkanikiki. Hakia tsuabura ewẽ taea mawanũ ika hawẽ hiweawẽ nuiama mawaburã, hawẽ hiwea benuama hiwekuĩshãkanikiki, niti ikamarã.
LUK.17.34+LUK.17.35+LUK.17.36	Ha inũ, betsarã, mexu merã habias dakatiki dabe ushabu betsã ea txibãmis iyukĩ betsã ea txibaĩsma Deusũ nai tsumã henebaĩshanikiki. Ha inũ, aĩbu dabetã deneaibu betsã ea txibãmis iyukĩ betsã ea txibaĩsma heneriabaĩshanikiki— hatu wa
LUK.17.37	haska yuiai hawẽ tsumabũ nĩkatã yukakĩ:
LUK.17.37	—Shanẽ Ibuũ, dasibi mĩ nuku yuiairã, hania haskashanimẽkaĩ?— akabu hunea hãtxawẽ ana hatu yuikĩ:
LUK.17.37	—Hanu yura mawa daka pisi mayai shetẽ shetebirã hanu itxai nuyabaũmis keskai ishãkanikiki— iwanã,
LUK.18.1	hanushũ hawẽ tsumabũ Deus kuxipa yukai hau punu nukayamashanũbũ miyuiwẽ Jesusũ hatu yusĩkĩ 
LUK.18.2	yuikĩ:
LUK.18.2	—Mae betsa anu juiz hiweshũ Deuski meseama huni betsã hãtxa nĩkaismari 
LUK.18.3	habias mae anua yushabu hawẽ bene ma mawayama hau ea merabewanũ ika juiz anu kashũ yuikĩ: “Huni betsã ea itxakawakĩ paraĩkiki. Merabewakĩ ea pewashũwẽ”, abirã abirãkĩ txikix waya 
LUK.18.4	ha dukũ hawẽ hãtxa nĩkama ikũkaĩkĩ hanushũ atimas xinãkĩ: “Yurabuwẽ nuiama Deuski ẽ meseamabia 
LUK.18.5	natũ ea daketapa wabirãbiranaiwẽ taeshũ ẽ nemashuni kaii. Ẽ haska washunamakẽ hukirã hukirãkĩ ea punu nukawatiruki”, ishũ merabewaniki— iwanã,
LUK.18.6	ana Jesusũ hatu yuikĩ:
LUK.18.6	—Ha juiz txakabũ haska wamisbũ 
LUK.18.7+LUK.18.8	hamẽ Deusũ nuku merabewakĩ habũ matu txakabuwakatsi ikaibu nemairã, hawẽ xinã betsahairaki. Hawẽ katuabu Deusũ matu merabewakĩ bariri inũ mexu merã mã ea atã manaibu nĩkatã manama hawaira hatu nemakĩ matu pewashũmiski. Haskawẽ taea ea matũ Hutxi Kayabi Iuwa ẽ ana huaitiã habũ ea ikũwãkĩ henekubainabuma ẽ hatu betxituxishanimẽkaĩ?— iwanã,
LUK.18.9	hanua itxapa mapushũ nĩkaibukiri habu hatiri ibubis kẽkĩ xinaĩ beparamei: “Ea besti ẽ pepaki. Hakia betsaburã, haskaisbumaki”, ikĩ hatu danãmisbu Jesusũ ana miyui betsawẽ hatu yusĩkĩ hatu dabĩwãkĩ yuikĩ:
LUK.18.10	—Templo hemaĩtĩ anu huni dabe Deusbe hãtxai bua mapuabukiri matu yuinũ nĩkakãwẽ. Ha huni daberã, betsa Moisés yusĩa inũ hawẽ shenipabu betsabũ yusĩa txibãhairamis fariseuki. Ha inũ, betsarã, Romanawa shanẽ ibu pei bishunikaki. 
LUK.18.11	Haskakaĩ fariseu nia naiuri besushũ Deus dayuikĩ: “Deusuũ, yura betsabu keskama ẽ pewẽ taeshũ ẽ mia kẽwaiĩ. Yumetsumisbu inũ, parananãmisbu inũ, txutanamebaũmisbu inũ, ha pei bishunika txakabu ẽ hatu keskamaki. 
LUK.18.12	Ha inũ, semana tibi shaba dabe mia kẽwaĩ ẽ samakemiski. Ha inũ, hamapai dayakĩ bishũ mekẽ dabeti pashkatã bestitxai mĩ kẽwãti hiwe mekenikabu ẽ inãkuĩmiski”, iki ibubis keãyã 
LUK.18.13	hanua ha Romanawa shanẽ ibu pei bishunika hawa keãma benãta niriashũ hawa naiuri besuama dakei aitĩ iki shutirĩ shutirĩ ikĩ yuikĩ: “Deusuũ, mĩ hãtxa ẽ kanemisbiakẽ ewẽ nuikĩ ẽ txakabu ea buashũwẽ”, 
LUK.18.14	abaini inũ kaya Deus hawẽ nuikĩ hawẽ txakabu buashũkĩ pewashunimaki. Hakia fariseũ hãtxa nĩkama Deusũ hawa buashunama ikimaki. Haskakẽ tsuabura ibubis kẽmis Deusũ dake washanikiki. Hakia tsuabura keĩsma Deusũ duawashanikiki— hatu wa
LUK.18.15	hanua hatũ bake mixtĩbu Jesus anu iwekĩ hau ea mamepikĩ uĩshũkĩ Deus ea duawamashunũ, iwanã, habũ hatũ bake iwebirãbiranaibu Jesuski txiti ikabũ uĩkĩ hatu nemaibũ 
LUK.18.16	nãtashũ hatu haska waibu Jesusũ hatu kenashũ yuikĩ:
LUK.18.16	—Hatũ bake mixtĩbu ea anu iweaibu hatu nemayamakãwẽ. Deus shanẽ ibuaitianã, na bake mixtĩbu eki dateabuma keskabu besti Deuski dasishãkanikiki. 
LUK.18.17	Ikũ ẽ matu yuaii. Bake mixtĩbũ hawẽ ibu abumis keska wakĩ Epa Deus abuabuma Deus shanẽ ibuaitiã haki dasiama ishãkanikiki— hatu wa
LUK.18.18	hanushũ shanẽ ibu betsã Jesus yukakĩ yuikĩ:
LUK.18.18	—Yusĩnã pepaã, mia yukapa? Hiwea kayabi bikinã, haska kayatã ẽ bitirumẽ? Ea yuiwe— aka
LUK.18.19	Jesusũ yuikĩ:
LUK.18.19	—Haskakĩ ea kenakĩ: “Pepaã”, mĩ ea wai? Deus bestiki, peparã, mĩ unãmamẽ? 
LUK.18.20	Mianã, Deusũ yunuti inũ hawẽ nemati mĩ ma unaĩnã: “Aĩbu mĩ aĩma txutatimaki. Sinatakĩ yura betsa tenãtimaki. Yumetsutimaki. Yura betsaki txanitxakatimaki. Parananãtimaki. Ha inũ, mĩ epa inũ mĩ ewa hatu duawakubaĩtiki”— aka
LUK.18.21	haska wa ana shanẽ Ibũ Jesus yuikĩ:
LUK.18.21	—Haa. Dasibi Deusũ yunuti inũ hawẽ nemati bakeixtatũ tapĩnishũ heneama ẽ txibãkubaĩmiski— aka
LUK.18.22	nĩkatã Jesusũ uĩ hawẽ nuikĩ ana yuikĩ:
LUK.18.22	—Mĩ pe ea yuiaii. Na besti mĩ xinãriamaki. Mia yuinũ nĩkawe. Nai anua Deusũ manakuti pepa bikatsis ikĩ mĩ hawara dasibi mĩ haya hatu inã keyutã ha pei mĩ bixiã ha nuitapaibu inãkuĩtã txĩtuãma ebe kakĩ ea txibãkubaĩshãwẽ. Mĩ haskakũkainaiwẽ taeshũ hiwekuĩa mĩ bishanaii— aka
LUK.18.23	hakia huni mabuhairayatũ Jesusũ haska yuiai nĩkai pes huĩti nixmai keyutã ana hawa yuiama hawẽ mabuwẽ nuiaya 
LUK.18.24+LUK.18.25	Jesusũ uĩkĩ ana yuikĩ:
LUK.18.24+LUK.18.25	—Ha yuinaka ewapa camelorã, ha shumush hawẽ txishuiki hawẽ yura kaĩmakinã, tsuã atirumaki. Hakia haska keska bikarã, huni mabu itxapayarã, hawẽ mabu besti xinaĩ hawẽ nuikĩ hatũ xinã betsa wama Deuski txiti itirubumaki— hatu wa
LUK.18.26	hanushũ habũ Jesusũ hãtxa nĩkatã yukakĩ:
LUK.18.26	—Haskakenã, tsua Deusũ nuku mekekĩ pashawakĩ hiwematirumẽ?— ikaibũ
LUK.18.27	Jesus hatuwẽ nuikĩ yuikĩ:
LUK.18.27	—Dateyamakãwẽ. Yurabũ haska watirubumahairabiakẽ Deusũ besti matũ xinã matu betsa wamatã dasibi matuwẽ nuikĩ matu ashũtiruki— hatu waya
LUK.18.28	Pedrõ yuikĩ:
LUK.18.28	—Shanẽ Ibuũ, nukunã, mia txibãkatsi ikinã, nukũ hawara nũ haya dasibi baxikĩ keyubiranimashũ nũ ma mia txibãpakeaii— akaya
LUK.18.29	Jesusũ ana hatu xinãmakĩ yuikĩ:
LUK.18.29	—Ikũ ẽ matu yuiai nĩkakãwẽ. Tsuabũra ea txibãkĩ Deusũ hãtxa kakape yusĩtanũ, ishũ matũ hiwe shunũkĩ matũ ibubu shunũkĩ matũ betsabu baxibaĩkĩ matũ aĩ shunũyubaĩkĩ matũ bakebu baxikĩ keyuyubaĩshanaibu 
LUK.18.30	na habiatiãri dayaibu Deusũ pepawẽ matu duawakĩ manakukubaĩxĩshũ habiaskari wakĩ nai anuri matu habe hiwekuĩmashanikiki, ikibi imakinã— hatu wabaini
LUK.18.31	hanushũ hawẽ 12 tsumabu besti hatu kenashũ Jesusũ hatu tari iyushũ yuikĩ:
LUK.18.31	—Jerusalém anu nũ ma mapekei kairã, mã unaiĩ. Nũ hanua haskashanaikiri matu yuinũ nĩkakãwẽ. Deusũ hãtxa yuishunikabũ ea matũ Hutxi Kayabi Iuwakiri ekiri kenenibu menekĩ ea ashãkanikiki. 
LUK.18.32	Hanushũ eki sinatakĩ ea atxishũ nawabu anu ea iyushũ inãbu habũ ea txitekĩ itxakawakĩ eki kashekĩ eki kemu mitxukĩ 
LUK.18.33	ea kuxa kuxa ashũ ea tenãbu shaba dabe inũ besti kaya ẽ ana bestẽshanaii— hatu wabia 
LUK.18.34	hawẽ 12 tsumabũ hawẽ hãtxa nĩkabiakĩ hawa hatu yuiai dabanẽ hawa shabakabi nĩka pewatiruma ibainaibũ
LUK.18.35	hanua Jerusalémkiri kai mae ewapa betsa Jericó anu kemaya bai kesha huni bekũ tsaushũ pei hatu ea akĩ nĩkaya 
LUK.18.36	yura itxapabũ daĩbainaibu nĩkatã yuka ikaya 
LUK.18.37	betsabũ yuikĩ:
LUK.18.37	—Jesus Nazaré anua kawani ikikiki— akabu 
LUK.18.38	hãtxa kuxipawẽ yuikĩ:
LUK.18.38	—Davĩ babaã, ewẽ nuiwe— akaya 
LUK.18.39	bebubaĩkĩ nemapaibiabu nĩkama unãshubima hatu binumakĩ yuikĩ:
LUK.18.39	—Davĩ baba Jesusuũ, ewẽ nuiwe— ikaya
LUK.18.40	Jesus niti itã hunibu hatu yunukĩ:
LUK.18.40	—Iwekãwẽ— hatu wa iweabu txaimashũ yukakĩ:
LUK.18.41	—Mia haska wapa?— aka huni bekũmã yuikĩ:
LUK.18.41	—Shanẽ Ibuũ, ana ẽ uĩnũ ea bepeshwe ika ẽ ikaii— aka 
LUK.18.42	shushawakĩ Jesusũ yuikĩ:
LUK.18.42	—Ana uĩriwe, mĩ ea ikũwaĩwẽ taea mĩ shushairã— akaya 
LUK.18.43	hawaira bepeshetã Deus kẽwãkĩ Jesus txibãbainaya itxapabũri Jesusũ haska wai uĩtã dasibibũ Deus kẽwãbainaibũ
LUK.19.1	hanua Jericó baiwẽ Jesus hikikaini mae kapukekainaya 
LUK.19.2	habianuri huni betsa mabuhairayatũ Roma pei bishunikabu hatũ shanẽ ibu hawẽ kena Zaqueũ 
LUK.19.3	Jesus uĩkatsis ibiaya huni itxapabube Jesus kaya Zaqueu huni txãpaixtatũ haska washũ uĩtima 
LUK.19.4	Jesus uĩnũ ika bebui kuxikaĩ hiwẽ ina tsaukẽ 
LUK.19.5	Jesus hukĩ manaũri uĩkĩ Zaqueu betxitã yuikĩ:
LUK.19.5	—Zaqueuũ, mĩ hiwe anu ẽ ushai kakatsis ikaii. Menã buturiwe— aka
LUK.19.6	hanua hawaira butukirã benimakĩ hawẽ hiwe anu Jesus inũ hawẽ tsumabu itã iyuaya 
LUK.19.7	haska wabainai dasibibũ uĩtã Jesus yuãkĩ: “Huni txakabu anu ushai kashuki”, ikaibũ 
LUK.19.8	hanushũ Jesusũ hãtxa nĩkakĩ hawẽ xinã betsa watã Zaqueu benitã Jesus yuikĩ:
LUK.19.8	—Shanẽ Ibuũ, ẽ hatu haska washanai nĩkawe. Ẽ mabu inũ ẽ pei tanatã dabukũ ha nuitapaibu ẽ hatu inãbaũtiru ẽ xinaiĩ. Ha inũ, tsuabura hatu parãshũ hatũ hamapai ẽ biãmis dabe inũ dabeki ẽ ana hawẽri ẽ hatu inãshanaii— akaya
LUK.19.9+LUK.19.10	Jesusũ yuikĩ:
LUK.19.9+LUK.19.10	—Earã, matũ Hutxi Kayabi Iuwatũ huni txakabu benua keska benabaũkĩ merabewanũ ika ẽ huniki. Na habiatiã na hiwe anu matũ mekenã ma matu anu hikishuki. Haskawẽ taea mĩ xinã betsa waya Deusũ minabube mia mekekubaĩshanikiki. Haska Abraãonẽ ikũwãpauni keskakĩ ikũwaĩ mĩ ma Abraãonẽ baba kayabiki— akaya
LUK.19.11	yura itxapabũ Jesusũ yusĩaĩ nĩkakubaĩkĩ xinãkĩ: “Jerusalém anu kematã nawabu nitxĩtã Deus samama shanẽ ibuhairai kaimẽkaĩ”, iwanã, yuiaibuwẽ taeshũ 
LUK.19.12	habũ xinã Jesusũ unãtã hatu pewanũ, ishũ miyuiwẽ hatu yusĩkĩ:
LUK.19.12	—Shanẽ ibu beshmasbiakẽ hau mae itxapa shanẽ ibuhairashanũ, iwanã, shanẽ ibu kuxipa binuatũ kena ka ha shanẽ ibu beshmas katanima matu yuinũ nĩkakãwẽ. 
LUK.19.13	Txai mae betsa anu kariama hawẽ dez dayashunikabu kenashũ pei heshe itxapahaira ha tibi hatu inãkeaketã hatu yunubaĩkĩ: “Ẽ huriama na ẽ peiwenã, hamapai tibi bitã hawẽ inãnanãkĩ ana binumashãkãwẽ”, hatu watã txai kaimakẽ 
LUK.19.14	hanushũ hawẽ mae pakea anushũ hawenabũ ha shanẽ ibu beshmas danãkĩ abuabumawẽ taeshũ hawenabu betsabu yunukĩ yuikĩ: “Shanẽ ibuhaira binuatũ hiwe anu kashũ ha huni hau nukũ shanẽ ibu iyamashanũ yuitãkãwẽ”, hatu wa buimashũ haki nukutã yuiabu
LUK.19.15	habũ danãkĩ haska hakiri yuibiaibũ ha shanẽ ibuhaira binuatũ ha huni hawenabũ abuabumabiakẽ hau habũ shanẽ ibu inũ hatu katushũxĩkẽ txĩtũkirã hikishũ ha hawẽ dez dayanikabu kenashũ ha pei hatu inãbainimakiri hatu yukakĩ: “Hati mã ana ea itxawashũxinamẽ?”, iwanã, bestibu tibi hatubetã pewanũ, iwanã, hatu kena 
LUK.19.16	ha dukũ hushũ yuikĩ: “Shanẽ ibuũ, mĩ pei heshe itxapa inãnanãkĩ ana mirimahaira deztiki binumakĩ ẽ mia itxawashũxinaki”, aka 
LUK.19.17	hawẽ shanẽ ibũ yuikĩ: “Pehairaki. Mĩ ẽ dayanika pepaki. Eskarabes mĩ pe mekexinawẽ taea mia manakukĩ dez mae hati mekei ea shanẽ ibushũyuwe”, akaya 
LUK.19.18	ha katxu hawẽ dayashunika betsa hushũ yuikĩ: “Shanẽ ibuũ, mĩ pei heshe itxapa inãnanãkĩ ana cincotiki binumakĩ itxapa ẽ mia itxawashũxinaki”, akaya 
LUK.19.19	hari yuikĩ: “Haskakenã, miãri cinco mae hati mekei ea shanẽ ibushũyuwe”, ariaya
LUK.19.20	hanua hawẽ dayanika betsari eskarabes pixta inãbainima hushũ yuikĩ: “Shanẽ ibuũ, naki, mĩ peirã. Benukatsi ikama dakutã ẽ mia arushunimaki. 
LUK.19.21	Mĩ huni mesekẽ miwẽ datekĩ mĩ pei benukatsi ikama tari tuashwẽ yabutã ẽ mia arushunimaki. Dayakĩ hawa mibã banamabia mĩ itxawamiski. Hanua heshe sa akamabia mĩ itxawariamiski”, akaya 
LUK.19.22	hanushũ shanẽ ibũ yuikĩ: “Mĩ ẽ dayaru txakabu txikix txakamaki. Txanima dayakĩ hawa mibã banaumabia ẽ itxawamiski. Ha inũ, heshe sa akamabia ẽ itxawariamiski. Ha unãtã 
LUK.19.23	haskakĩ banco anu conta watã inãnanãkĩ ẽ pei mĩ ea arushunama ikimamẽ, hanua ibubis hushũ ẽ pei shekei ana haki itxaxina ẽ biyushanunã?” atã 
LUK.19.24	hawẽ dayaru betsabu mapuabu hatu yuikĩ: “Ha txikixĩ pei mebĩtã ha deztiki binumaxina ana itxawamakãwẽ”, iwanã, 
LUK.19.25	habũ hatũ shanẽ ibu yuikĩ: “Ma dez binuhaira hayaki. Haskakĩ mĩ ana pei inaĩ?” aka 
LUK.19.26	shanẽ ibũ hatu yuikĩ: “Tsuara na ẽ dayaru pepa keskatũ hawara haya pe mekea unãtã itxapa hayabiakẽ manakukĩ ana itxapahaira ẽ inãshanaii, binumakinã. Hakia tsuara na ẽ dayaru txikix keskatũ hawara haya pe mekeama ha eskarabes haya unãtã ẽ mebĩshanaii. 
LUK.19.27	Ha inũ, habu eki sinatakĩ hau hatũ shanẽ ibu ẽ iyamashanũ, habũ ea abuama danaĩmaburã, itãshũ ẽ besuubi hatu tenãkãwẽ”, hatu akimakiaki— Jesusũ hatu wabaini
LUK.19.28	hanushũ hatu haska yusĩbaini kaya yura itxapabũ Jesus txibãbainaibũ Jesus Jerusalémkiri ana kai 
LUK.19.29	Betfagé inũ Betânia ha mae dabe anu kemai Oliveiras Mati tetãbaĩkĩ hawẽ tsuma dabe yunukĩ 
LUK.19.30	yuikĩ:
LUK.19.30	—Ha mae besuuri kayãbis bushũ burro neshea tsua haki katsaumeriama betxitã tepetã beyutãkãwẽ. 
LUK.19.31	Ha inũ, tsuãra matu yukakĩ yuikĩ: “Hawakatsi mã tepeai?” matu wa yuikĩ: “Nukũ Shanẽ Ibũ biyukatsis ikikiki”, atãkãwẽ— hatu wa
LUK.19.32	ha dabe bushũ burro neshea bai namaki nia betxitã tepeaibũ 
LUK.19.33	habianuri burro ibubu manishũ hatu yukakĩ:
LUK.19.33	—Haskakĩ mã burro tepeai?— hatu wa 
LUK.19.34	habũ yuikĩ:
LUK.19.34	—Nukũ Shanẽ Ibũ biyukatsis ikikiki— akabu —Peki. Bushũritãkãwẽ— hatu wa 
LUK.19.35	tepetã hanushũ hatũ bemakia tari burro kamaki kabekãbaĩ Jesus anu butã Jesus haki tsauãbu 
LUK.19.36	katsaumekainaya hatũ bemakia tari bai namaki nabekãbainaibũ 
LUK.19.37	Oliveiras Mati butebirani haki txiti ika itxapabũ Jesus txibãkĩ Jesusũ atimaska betsa betsapa wai uĩkubirãxinabuwẽ taea benimakĩ hui kuxipawẽ Deus kẽwaĩ nawakĩ 
LUK.19.38	yuibaĩkĩ:
LUK.19.38	—Aitxu! Aitxu! Ha Shanẽ Ibu Deusũ kena kuxipaya huairã, benimakĩ kẽwanãkãwẽ. Naiuria unãnuma hiwea inũ kuxipa binu keyua unãkĩ hau kẽwãnũbũwẽ— ikubainaibũ
LUK.19.39	habianuri fariseubu hatube bui sinataibũ betsã Jesus hatu yuishũkĩ:
LUK.19.39	—Yusĩnaã, miki txiti ikabu haskaiburã, hatu nemawe— aka 
LUK.19.40	Jesusũ hatu yuikĩ:
LUK.19.40	—Txanima eki txiti ikabu neseaibũ na mixkipã ea kẽwaĩ sai itirubuki— hatu wabaini 
LUK.19.41	Jerusalémki kemakĩ uĩkubaini ha mae ewapa Jerusalém anu hiweabuwẽ nui kashakĩ 
LUK.19.42	yuikĩ:
LUK.19.42	—Hawẽ Deus daewati mã ea unãyã matu kupiama ikeãshãkanikiki. Hakia natiã ikũwãbumawẽ taeshũ hunea keskakẽ xinãkĩ mã ana uĩtirubumaki. Mã peirawa! 
LUK.19.43+LUK.19.44	Haskakẽ Deus matu anu bai huai mã hawa ikũwãmawẽ taea matuki sinatamisbũ matu itxakawakĩ matu nuitapawakĩ matũ mae dapi mai kene keyatapa wabaũkĩ matu kebẽ keyutã mã ana kaĩtiruma watã matuki sinataibũ matũ mae ewapa mixki kene niri akĩ keyukĩ matu inũ matũ bakebu detekĩ matũ mae yamawashãkanikiki, hawa teshe wamarã— ikũkaini Jerusalém anu hikitã
LUK.19.45	hanua hanu Deus kẽwãti Templo hemaĩtĩ kenekauna anu hikikaĩkĩ hanushũ hawẽ Deus daewati ina hanubia inãnãnaĩbu hatu nitxĩkĩ 
LUK.19.46	yuikĩ:
LUK.19.46	—Hawẽ Templokiri hawẽ hãtxa yuishunika Isaías kenemani matu yuinũ nĩkakãwẽ: “Ẽ hiwerã, hanua ebe hãtxakĩ ea kẽwãshãkanikiki”, Deus ibianikẽ na hiwe shabatururã, hanua matu parananãkĩ yumetsubũ hiwe mã wamisbuki— iaketãkĩ hatu nitxĩ keyutã
LUK.19.47	hanushũ shaba tibi Templo hemaĩtĩ anushũ Jesusũ hatu yusĩkubainaya Deusbe nukunabu hãtxashunikabu shanẽ ibubu inũ, Deusũ hãtxa kenenibu yusĩnanãmisbu inũ, judeubu shanẽ ibu betsa betsapabũ Jesus haska datanai detenũ ika yuinamebiakubainaibũ 
LUK.19.48	yura itxapabũ Jesusũ yusĩaĩ abukĩ nĩkahairaibuwẽ taeshũ haska washũ tenãtima bika tenenibukiaki.
LUK.20.1	Hanushũ shaba betsatiã Templo hemaĩtĩ anushũ Jesusũ yura itxapabu kakape yuikĩ hatu yusĩayã Deusbe hawenabu hãtxashunika shanẽ ibubu inũ, Deusũ hãtxa kenenibu yusĩnanãmisbu inũ mae shanẽ ibu beshmasbũ Jesus nemanũ ika haki kemashũ 
LUK.20.2	habũ yukakĩ:
LUK.20.2	—Na mĩ eska wairã, tsuã hawẽ kuxipa mia yunuimawẽ mĩ aki ikai? Tsuã hawẽ kuxipa mia inaĩmamẽ, mĩ haska wanunã?— akabu
LUK.20.3	Jesusũ hatu kemakĩ:
LUK.20.3	—Ẽtseri ẽ matu yukai ea yuikãwẽ— itã 
LUK.20.4	—Naximanika Joãonẽ hau hatu naximanũ yunukinã, tsuã kaya yunuyama mã xinaĩ, Deusraka, huniburaka? Ea dukũ yuikãwẽ— hatu wa
LUK.20.5	hanua haburi hune yuinamekĩ:
LUK.20.5	—“Deusũ yunuyamaki”, nũ warã, “Haskakĩ Joãonẽ hãtxa mã ikũwãma ikimamẽ?” iwanã, nuku kũyã atiruki. 
LUK.20.6	Hamẽ yura mirimabũ Deusũ João yunuyamakiri habũ ikũwaĩbuwẽ taea habuki datekĩ yuikĩ: “Hunibũ yunuyamaki”, nũ ikaya mixkiwẽ nuku tsaka tsaka akĩ nuku tenãtirubuki— itã 
LUK.20.7	hanushũ habũ Jesus yuikĩ:
LUK.20.7	—Tsuãra João yunuyama nũ unãmaki— akabu 
LUK.20.8	Jesusũ hatu yuiriakĩ
LUK.20.8	—Haskakenã, tsuãra hawẽ kuxipawẽ ea yunuimarã, eãri ẽ matu yuiamaki— hatu watã,
LUK.20.9	hanushũ yura itxapabũ Jesus nĩkanũ ika beabu miyuiwẽ Jesusũ ana hatu yusĩkĩ:
LUK.20.9	—Huni betsã bai washũ uva bimi batapa banatã hau bimi dabukũ ea inãshanũbũ, iwanã, huni betsa dayakapabube habube yubakatã ibu keska wakĩ inãyubaini txai kaimakẽ 
LUK.20.10	hanu ma kani tsekatitiã ikaya bai ibuã hawena dabukũ hau yukatã ea bishũtanũ, iwanã, hawẽ tsuma betsa yunua ka habũ hawena inãkatsi ikama uva bimi mekeabũ atxishũ kuxa kuxa ashũ hawa inãma mais nitxiãbu kaya 
LUK.20.11	hanushũ bai ibuã ana hawẽ tsuma betsa yunuria ka hari inãshũkatsi ikamari habũ kũyã akĩ kuxa kuxa ariatã hawa inãma mais nitxĩriabu kakẽ 
LUK.20.12	hanua bai ibuã hawẽ tsuma betsa yunua ka habiaskari wakĩ dera dera atã kene petxiuri putabu isĩ tenei kakẽ 
LUK.20.13	atimas bai ibuã xinãkĩ: “Hawa haska washãpa?” itã, “Haskakenã ẽ huni bake ẽ abuhairai ẽ yunua ka haki mesekĩ ẽ bimi dabukũ ea inãshãkanimẽkaĩ”, iwanã, xinãtã nitxiã kai 
LUK.20.14	hawẽ bake hatuki kemai kai betxitã yuinamei: “Bai ibu mawaxĩkẽ na hawẽ bakẽ hawẽ bai tibi inũ hawẽ hiwe tibi dasibi hawenawayuikiki. Na bai nukunas nũ wanũ tenãnãkãwẽ”, ishũ 
LUK.20.15	atxibaĩ bai nekishũ tenãbũ haska waxinabũ ha bai ibuã haskara hatu washanimẽkaĩ? Matu yuinũ nĩkakãwẽ. 
LUK.20.16	Bai ibu kashũ hatu kupiriakĩ dayakapabu hatu tenã keyutã hanushũ dayakapa betsabu hawẽ bai hatu yunushanikiki— hatu wai nĩkai e itã yuikĩ:
LUK.20.16	—Hau hatu haska wayamashanũwẽ— ikaibu 
LUK.20.17	Jesusũ hatu beiskĩ yuikĩ:
LUK.20.17	—Ha Deusũ hãtxa Isaíasĩ kenenirã, haskara hakiri mã xinãmismẽ? eska yuinirã: ‘Hiwe wanikabũ mixki danãbiaibũ habias mixki Deusũ bishũ
LUK.20.17	deshũ makeresh wakĩ hawẽ kene mestẽwã keska wakĩ
LUK.20.17	nuku duawakĩ nuku ashũshanikiki’,
LUK.20.17	anirã. 
LUK.20.18	Eskaki, nĩkakãwẽ. Tsuara ha mixkiki sinatakĩ ea maemanũ ika mixki mamaki kawana teke teke ika itiruki. Hakia ha mixki haratukira kawani haki tĩ ikĩ txuxakĩ mixpu washanikiki— hatu waya
LUK.20.19	hanushũ Deusbe hawenabu hãtxashunika shanẽ ibubu inũ Deusũ hãtxa kenenibu yusĩnanãmisbũ Jesusũ dayakapabu txakabubukiri miyuiwẽ hatukiri hãtxai habũ nĩkakĩ unãtã haskaitiã Jesus atxikatsis ibiai yurã kaiãki datekĩ hawa meama mapushũ uĩkĩ
LUK.20.20	haskawẽ unãti watã txitetã Romano shanẽ ibu Pilatos anu ha amakatsi Jesus paranũ ishũ huni betsabu Jesusũ unãriama judeubũ hatu yunukĩ hau huni pepa itsakĩ habũ unãti watã Jesus yukakĩ yuimakatsi nawa shanẽ ibu hau atximashanũ yunuabu 
LUK.20.21	Jesus anu bushũ parãpaikĩ yuikĩ:
LUK.20.21	—Yusĩnaã, hunibũ hatu kẽwãmamisbu keskama txanima hãtxa besti yusĩkĩ haska wakĩ Deus txibãtirubu besti mĩ shabakabi hatu yusĩkubaĩmis nũ unaiĩ. 
LUK.20.22	Haskawẽ taeshunã, haskara mĩ xinaĩmẽkaĩ mia yukapa? Ha Romano shanẽ ibu Césarn nuku pei yukamisrã, haska wanãshãpa? Ana pakanãshãpa? Pakatimaraka?— aki
LUK.20.23	haki beparamebainabu Jesusũ unãkĩ hatu yuikĩ:
LUK.20.23	—Haskakĩ mã ea parãkatsis ikanai? 
LUK.20.24	Hawẽ governo imposto pakati pei heshe betsa ea uĩmakãwẽ— hatu wa beshuãbu uĩkĩ Jesusũ hatu yukakĩ: —Narã, tsuã besu inũ tsuã kena neamẽ? Ea yuikãwẽ— hatu wa habũ yuikĩ:
LUK.20.24	—Romano shanẽ ibu Césarnaki— akabu 
LUK.20.25	Jesusũ hatu yuikĩ:
LUK.20.25	—Césarnawẽ taeshũ matũ shanẽ ibu César duawakĩ hawẽ governo dayashũmisbu pei hatu inãshũkubaĩkãwẽ. Hakia Deusri duawakĩ hawẽ yusĩa txibãkĩ hawara abuai ashũriakubaĩkãwẽ— hatu waya 
LUK.20.26	yurã kaiãnẽ nĩkaya habũ atxikatsis ikĩ unãti wabiabu haska washũ parãkĩ kanematima nawabũ nĩkatã mĩ atirumaya Jesusũ hãtxawẽ e itã haska watima pes mapuabũ
LUK.20.27	hanua saduceubu judeubu pashka betsa: “Ha mawabu hawẽ yura tsua ana besteĩsmaki”, imisbu Jesus anu haburi beshũ yukakĩ:
LUK.20.28	—Yusĩnaã, Moisés nuku keneshũtanã, eska nuku baxishũbainiki: “Huni betsa aĩyãtã huni bakeyariama mawakẽ hanua hawẽ betsã aĩ hanubi aĩwãtã huni bakewashũtiki, hawẽ betsa mawaimatũ kena dabikinã”, nuku waniki. 
LUK.20.29	Haskakiri ha hawẽ sete betsabukiri mia yuinũ nĩkawe. Ha dukũ iuwatũ aĩbu betsa aĩwãshũ huni bakewariama mawakẽ 
LUK.20.30	ha katxukeatũ hawẽ betsã habias aĩbu aĩwãshũ huni bake wariamari mawakẽ 
LUK.20.31	ana ha katxukeatũ hawẽ betsã aĩ habiari aĩwãriatã huni bake wariamari mawakẽ hanua ha sete hawẽ henekĩ habias aĩburi bishũ habu tibibũ hawa huni bake bawabuma mawai keyuabũ 
LUK.20.32	hanua hawẽ henei aĩbu huni bake biamas mawarianiki. 
LUK.20.33	Ha haskaniburã, mawabu ana besteaĩbutianã, ha aĩbu bestitxai ha huni setebũ aĩwaniburã, haratutũ kaya ana ha aĩbu bishanimẽkaĩ?— akabu
LUK.20.34	Jesusũ hatu kemakĩ:
LUK.20.34	—Na habiatiã beneyai inũ aĩyaĩ mã hiweabuki. 
LUK.20.35	Hakia Deusunabu kayabi ana hatu unãti wakĩ bestẽwaĩtianã, habe hiwei hau benimai hiwenũbũ Deusũ hunibu inũ aĩbu hatu bestẽwanã, haria ana aĩyaĩ inũ beneyama ishãkanikiki. 
LUK.20.36	Hanua Deusunabu kayabi ana besteãbuwẽ taea Deusũ nai tsumabu keska beneuma inũ aĩyuma hiweshãkanikiki, ana mawamarã.
LUK.20.37	Mawakubainaibu ana bestẽshanaibukiri Moisés yusĩni matu yuinũ nĩkakãwẽ. Hi mashu kua here hi ikai anushũ mawanibu ana hatu bestẽwaĩ kakatsi ikĩ Deusũ Moisés yuia kenekinã, eska waniki: “Earã, natiã ẽ Abraãonẽ mekenikaki. Ẽ Isaquẽ mekenikaki. Ẽ Jacõ mekenikariki”, ikai nĩkayamashũ Moisés kenenirã, mã uĩkĩ yuismamẽ? 
LUK.20.38	Deusrã, mawabunamaki. Hakia hiweabunaki. Haskakẽ Abraão inũ Isaque inũ Jacó hatũ yushĩ hiweabuki. Txipu ana yura bena Deusũ hatu inãshanai xinãma mã kanehairamiski— hatu waya
LUK.20.39	hanua Deusũ hãtxa Moisés yusĩa keneni yusĩnanãmis betsabũ Jesus yuikĩ:
LUK.20.39	—Yusĩnaã, mĩ pe hatu yuishuki— akaya 
LUK.20.40	hanushũ tsuã ana hawa betsa yukabumakẽ
LUK.20.41	ha unãnepabu habu mapuabu Jesusũ hatu bepushumakĩ yukakĩ:
LUK.20.41	—Deusũ hãtxa kenenibu yusĩnanãmisbũ matu yusĩkĩ yuikĩ: “Messias Cristorã, Davĩ baba ishanikiki”, ikĩ haskakĩ matu haska yusĩmisbumẽ? 
LUK.20.42+LUK.20.43	Nukũ shenipabu pepa Davĩ Salmos anu keneni matu yuinũ nĩkakãwẽ:
LUK.20.42+LUK.20.43	‘Deus kuxipa dasibi binuatũ ẽ shanẽ ibu Messias yuikĩ:
LUK.20.42+LUK.20.43	Miki sinataibu ẽ hatu maemariama manai ẽ yusiuri tsauyuwe’,
LUK.20.42+LUK.20.43	aniki. 
LUK.20.44	“Messias ẽ shanẽ ibuki”, Davĩ abianikẽ haskatã hawẽ shanẽ ibu hanubi hawẽ baba itirumẽ? Ea yuikãwẽ— hatu wa hawa yuiabumakẽ
LUK.20.45	yurã kaiãnẽ Jesus nĩkariaibũ hawẽ tsumabu Jesusũ yuikĩ:
LUK.20.46	—Deusũ hãtxa kenenibu yusĩnanãmisburã, hatu uĩrakãwẽ. Hatũ tari txaipa hawẽrua sawea mae hemaĩtĩ ewapa praça anu ẽ kawanai ea abukĩ ea kẽwãkĩ hau hãtxa pewẽ ea duawanũbũ ika mapumisbuki. Haska inũ, hanu itxati hiwe anu hikikaĩ haki tsauti pepa hanu dasibibũ hatu uĩtirubu anu tsaukatsis imisbuki. Ha inũ, itxatã pinũ, iwanã, hanu shanẽ ibubu dakai bashti ishũ pimisbu benariamisbuki. 
LUK.20.47	Haska inũ, aĩbu hawẽ benẽ shũnunitũ hawẽ hiwe bianũ, ishũ, aĩbu paraĩ beparani Deusbe hãtxai txaipahairakubaĩmisbuki. Haskamisbuwẽ taeshũ habu Deusũ hatu kupihairashanikiki— itã
LUK.21.1	Templo hemaĩtĩ anu tsaushũ Jesusũ uĩayã pei itxapayabũ ha hakia nuitapaibu merabewati bauki inãkuĩ nanekĩ mistubaĩbainaibũ 
LUK.21.2	ha haska waibu uĩayã aĩbu beneumari nuitapabiai hushũ pei heshe dabe hawa damahaira nanekĩ mistuaya 
LUK.21.3	Jesusũ hawẽ tsumabu yuikĩ:
LUK.21.3	—Txanima na beneuma nuitapaitũ hawẽ pei inãkuĩ nanekĩ dasibi pei itxapayabu hatu binumakĩ keyushuki. 
LUK.21.4	Eskaki, matu shabakabi yuinũ. Ha hunibu pei itxapayabũ hatũ pei pashkashũ teshe besti inãkuĩkãshuki. Hakia ha aĩbu nuitapaitũ dasibi hawẽ hawara biti pei inãkĩ keyushuki— hatu watã
LUK.21.5	hanua hemaĩtĩ anu mapushũ Templo inũ ha mixkipãwãwẽ hiwe wakĩ hawẽruawanibu inũ inãkuĩti hamapai xarabuwẽ dau wanibu uĩ hawẽ tsumabu bestibu hakiri hãtxaibu nĩkakĩ Jesusũ yuikĩ:
LUK.21.6	—Na hiwe mã uĩaĩnã, hawẽruabia habianu mixki betsa ana matsamanama dasibi ha mixki hiwe tekekĩ purekĩ keyushãkanikiki— hatu wa
LUK.21.7	hawẽ tsumabũ yukakĩ:
LUK.21.7	—Yusĩnaã, ha mixki hiwe tekei purekei keyushanai mĩ nuku yuishurã, mia yukapa? Ma hanu kema taei haskai nũ unãtirumẽkaĩ? Nuku yuiwe— akabu
LUK.21.8	Jesusũ hatu yuikĩ:
LUK.21.8	—Ẽ ana huriamakẽ haskai nuitapai taeshanaibu Deusũ yuini eskashãkanikiki. Shabakabi matu yuinũ nĩkakãwẽ. Ma ẽ hanu hua kemaya huni betsabu beshũ yuikĩ: “Ẽ Deusũ Messias Cristoki. Ea nĩkakãwẽ”, ikaibũ betsabũri yuikĩ: “Cristo dama huikiki. Matu uĩmanũ ea txibãkãwẽ”, iwanã, yuiaibu hatu nĩkayamashãkãwẽ, hau matu parãyamanũbunã. 
LUK.21.9	Ha inũ, yurabu nuitapai taeaitianã, detenamei kakaibu nĩkabiai e iki hawa dateyamashãkãwẽ, haskaibutiã ẽ huamakirã— iwanã, 
LUK.21.10	ana hatu yuikĩ: —Ha yurabu nuitapaibutianã, nawa betsa betsapa nawa betsabube detenameaibũ 
LUK.21.11	mai patxa sakuakeakeaya piti hayama buni teneaibũ isĩ betsa betsapa mae tibi anushũ teneakeakeaibũ nai anua hawẽ unãti mese haska tashnisma uĩaĩbũ hanu ẽ huriama ishanaii.
LUK.21.12	Hakia na dasibi eskashanai iriamakẽ mã ea txibãkubainaibuwẽ taeshũ matu itxakawakĩ matu atxitã itxati hiwe anu matu yunuabu hanushũ bitxiti hiwe anu matu bitxitã shanẽ ibu betsa betsapa anu matu iyuabu habũ betsabu matu ekiri yuimashãkanikiki, mã ea txibaĩbuwẽ taeshunã. 
LUK.21.13	Matu haska wabiabu kakape ekiri mã hatu yuishanaii. 
LUK.21.14+LUK.21.15	Mã haskaibu eã matu merabewakĩ hãtxa pe yuiti xara ẽ matu inã hawẽ unãnepakĩ ha matuki sinataibũ nĩkakĩ hawa ekiri txakabu yuiama inũ matu nematirubuma ishãkanikiki. Haskakẽ hawa dateama “Harakiri yuishãpa?” ikĩ bebũkiri xinãyamashãkãwẽ.
LUK.21.16+LUK.21.17	Ha inũ, ea txibãkĩ mã ekiri yusĩkubainaibu yura mirimabũ matu danaĩ hanubi matũ ibubu inũ matũ betsabu inũ matũ puibu inũ matunabu betsabu inũ matũ haibuaibũ matu danãkĩ habũ nawabu matu atximashũ betsabu matu hatiri tenãmashãkanikiki. 
LUK.21.18	Matu haska wabiaibũ Deus matu hakimamahaira ishanikiki. Matu haska waibuwẽ nuiyamashãwẽ. 
LUK.21.19	Ha inũ, tsuabũra ea txibaĩ txĩtuãmawẽ taeshũ hanu kupititiã ẽ matu piskumashanaii, matu kupiamarã.
LUK.21.20	Ana betsarã, nawa soldadobu Jerusalém mae keshebaunabu uĩkĩ hawaira hatu yamawashanaibu mã unãshanaii. 
LUK.21.21+LUK.21.22	Ha inũ, Deusũ hãtxa yuishunikabũ Deusũ Jerusalém kupishanaikiri kenenibu samama keyunũ bariyuai unaĩ Judéia anuabu mati keyatapa anu hau pashashanũbũwẽ. Ha inũ, Jerusalém anuabu hau tashniriabaĩshanũbũwẽ. Ha inũ, bai anu dayaibu hatũ hiwe anu ana beama hau pashariashanũbũwẽ. 
LUK.21.23	Nukũ mae ewapa hirabi anuabu yumaĩbutianã Deus danaĩbu hatuki sinatakĩ Deusũ hatu kupiaya betsa betsapa teneaibũ tuyabu inũ ha hatũ bake txutxu amamisburã, nuitapahairashãkanikiki. 
LUK.21.24	Ha inũ, detenamekĩ nupe txaipawẽ betsabu detekĩ hatiri tenãtã betsabu atxishũ tsuma washũ mai pakea betsa betsapa anu hatu iyuaibũ Deusũ nawa kuxipabu hatu nemakĩ yamawariama habũ Jerusalém anuabu itxakawashãkanikiki— iwanã,
LUK.21.25+LUK.21.26	Jesusũ hatu yuikubaĩkĩ:
LUK.21.25+LUK.21.26	—Hanushũ Deusũ bari inũ ushe inũ bixi betsa betsapa tashnimatanaya mai anu nawa shukua tibi hiweakeabu haskai tsuã nĩkaisma betsahairai iãnẽwã tũkash ikaiwẽ date paepai unãyamasi hawa dabanẽ nĩkai mesetxakayamaibũ habiatiãri nai anua betsa betsapai nai txuruãkĩ taka taka akaya ha yurabũ xinaĩ: “Ma nuku yamawaikiki”, ishãkanikiki. 
LUK.21.27	Ha haskaibũ ẽ matũ Hutxi Kayabi Iuwa shanẽ ibui kuxipahairai txashahaira nai anua nai kuĩ meranua ẽ huai uĩshãkanikiki. 
LUK.21.28	Haskai taeaya mã hawawẽ ana hawa teneama samama ẽ matu pepawẽ hiwemayuai unãtã benimahairai naiuri teskãtã uĩkĩ ea betxishãkãwẽ— iwanã,
LUK.21.29	miyuiwẽ hawẽ unãti hatu yusĩkĩ:
LUK.21.29	—Hiwẽ mã unãtirubukiri matu yusĩnũ nĩkakãwẽ. 
LUK.21.30	Ha hi mebi hawẽ pei petakatã ana pei bena hui metubistã peiai uĩkĩ ma bari kemai mã unãmis 
LUK.21.31	keskai hawara ẽ matu yuishu ikai betxitã ẽ samama shanẽ ibui huai mã unãshanaii. 
LUK.21.32	Ha inũ, yurabu dasibi hiwebaunabu yamariabuma ikũkĩ dasibi ẽ matu yuishu haskai taeshãkanikiki. 
LUK.21.33	Hakia habiaskariai nai anua inũ mai anua Deusũ damiwani habu keyushãkanikiki. Hakia ẽ hãtxawẽ bebũkiri ẽ matu yusĩaĩnã, binuama menepakeshanikiki.
LUK.21.34+LUK.21.35	Haska tibi kaĩshanaiwẽ taea matũ huĩtinĩ kemu betsa betsapa mekĩ kaneama uĩrashãkãwẽ. Hawara txakabu aki huĩti kuxiyamashãkãwẽ. Eskairã, paẽawẽ inũ hawara matũmebi mã haska xinaĩwẽs besti dabanã iki huĩti nixmayamakubaĩshãkãwẽ. Mã haskai hiweabũ yurabu mai hirabi anu ẽ hatu unãti watanũ ika huaya birũ merã hikitã kebẽmana keskama Deusunabu mã pashashanaii. 
LUK.21.36	Hamẽ matunã, ẽ hãtxa txibãkĩ heneama Deusbe bari tibi hãtxakubaĩshãkãwẽ. Haska mese tibi tashnishanai binutã mã ma pewẽ taea hanu matũ Hutxi Kayabi Iuwa ẽ matuki nukuaitiã ea bebũ mã mapushãkanaii— hatu wanikiaki.
LUK.21.37	Hanushũ bariri Templo hemaĩtĩ anushũ Jesusũ hatu yusĩkubaini mexu merã tibi Jerusalém anua kaĩkaini Oliveiras Mati anu ushatãtanaya 
LUK.21.38	Jesusũ hãtxa nĩkanũ ika yurã kaiã penaya bestẽtã Templo hemaĩtĩ anu haki nukui itxabirãbiranibukiaki.
LUK.22.1	Ha Páscoatianã, Egito anushũ Deusũ yunua debuwanika nai tsumã nawã bakebu tenãkĩ judeubũ shenipabu dũkebaini xinãmatitianã, usha dabe ma kemai misi shashama pimisbu ma kemaya 
LUK.22.2	hawenabu Deusbe hãtxashunika shanẽ ibubu inũ Deusũ hãtxa kenenibu yusĩnanãmisbũ haska washũ Jesus parãshũ hune atxitã tenãkatsi yubakai yuinamei yura itxapabũ Jesus nĩkamisbuki ika mesei dateaibũ
LUK.22.3	hanua Jesusũ 12 tsumabu betsa Judas Iscariotes Satanás hawẽ huĩtiki hikia hawẽ haibuaibu dapashkabaĩ 
LUK.22.4	Deusbe hawenabu hãtxashunikabu shanẽ ibubu inũ habũ Templo mekenika shanẽ ibubube hãtxai kashũ haska watã Jesus hatu atximashanũ ika hatube yubakaya 
LUK.22.5	habu benimakĩ yuikĩ: “Nũ mia pei inãshanaii”, akabu 
LUK.22.6	Judas hukĩ: “Hatiã hanishũ ẽ Jesus hatu hune atximatirumẽ?” ikĩ xinãkĩ taewabiranikiaki.
LUK.22.7	Ha bari Páscoa besi taemisbutiã ha dukũ txashuwã bake tesẽshũ taewamisbutiã habianuri misi shashama pikubaĩmisbutiã 
LUK.22.8	Jesusũ Pedro inũ João nitxĩkĩ yuikĩ:
LUK.22.8	—Ha Páscoa xinãti nukũ piti pewatãkãwẽ— aka 
LUK.22.9	yukakĩ:
LUK.22.9	—Hani kashũ bawakĩ pewatãpa?— akabu 
LUK.22.10	Jesusũ hatu yuikĩ:
LUK.22.10	—Bui Jerusalém mae anu hikitã habianuri huni betsã ũpash xumuwãki iabiranai haki nukutã txibãbaĩtãkãwẽ. Mã txibãbaina hanu hikiai uĩtã 
LUK.22.11	ha hiwe ibu yukakĩ eska watãkãwẽ: “Nukũ yusĩnã nuku yuishurã, mia yukapa? Haratu dĩtu anushũ ẽ tsumabubetã nukũ Páscoa xinãmati piti pipa?” mã wa 
LUK.22.12	hanushũ dĩtu ewapa manaũri ma pewa matu uĩma hanushũ nukũ piti bawakĩ pewayutãkãwẽ— hatu wa
LUK.22.13	hawẽ tsuma dabe kaĩbaini Jerusalém anu hikitã haska Jesusũ hatu yuishu keska ha huniki nukutã txibãbaini habe kashũ hiwe ibu yukatã hanushũ Páscoa besikĩ piti bawa menetã butani
LUK.22.14	bari kai mexuaya Jesus hawẽ 12 tsuma kuxipayabube hui hikitã tapu dapi dakai bashti ibaĩbaĩshũ piaibũ 
LUK.22.15	Jesusũ hatu yuikĩ:
LUK.22.15	—Ẽ mawariama na Páscoa xinãti matubetã pikatsis ikĩ ẽ manakakubaĩxinaki. 
LUK.22.16	Ikũ Deus danaĩbu hushũ ẽ yamawakĩ keyuriama ẽ ana habiaskari piama ishanaii. Hakia Deus shabakabi shanẽ ibuaya ẽ matubetã ana pishanaii— hatu watã
LUK.22.17+LUK.22.18	hawẽ Páscoa piti keyukĩ hawẽ kẽtxa tsumashũ Deus kẽwãtã yuikĩ:
LUK.22.17+LUK.22.18	—Ikũ ẽ matu yuiaii. Ẽ Epa Deusbe shanẽ ibui ẽ ana huriama na uva vinho ẽ ana matubetã ayuama ishanaii. Abaũkãwẽ— hatu watã
LUK.22.19	Páscoa piti hawẽ henekĩ hatu pima keyutã hanushũ xinãmati bena wakĩ misi betsa bishũ Deus kẽwãtã namakis tũketã hatu inãkĩ yuikĩ:
LUK.22.19	—Na misirã, ẽ matu mawashũshanai xinãti ẽ yura keskaki. Ea xinãbetanã mã pishanai ikis pikĩ taewakãwẽ— hatu wa
LUK.22.20	bitã tureshũ pikubaunaibũ habiaskari wakĩ kẽtxa vinho mata tsumashũ yuikĩ:
LUK.22.20	—Yura itxapabu matu merabewai mawakĩ ẽ himi ẽ matu habashũshanaii. Na vinho ẽ himi keskaki. Hawẽ yubaka bena xinãmatiki. Ea xinãbetanã, mã ashanai ikis akĩ taewabaũkãwẽ— iwanã,
LUK.22.21	ana hatu yuikĩ: —Hamẽ matu bestitxaitũ na mã ebetã piaibunã, mã ea hatu atximai kaii. 
LUK.22.22	Haska ekiri keneniburã, matũ Hutxi Kayabi Iuwa ẽ haskai mawashanaii. Hakia ha hunĩ ea hatu atximai kairã, peirashãwã!— hatu waya
LUK.22.23	yuinamei yuka irabebaũkĩ yuikĩ:
LUK.22.23	—Eamẽ, ẽ hatu amashanaitsa? —iake iakei keyutã
LUK.22.24	hanua hawẽ tsumabu yuinamekĩ yuikĩ: “Jesusbe shanẽ ibui haratu kaya nũ binunãnaĩ kai?” ikaibu 
LUK.22.25	Jesusũ nĩkatã hatu xinã betsa wamakĩ yuikĩ:
LUK.22.25	—Nawa shukua tibi shanẽ ibubũ hawenabu hatu bika tenemakĩ yunutxakayamabiakĩ hawenabu hatu kẽwãmakĩ yuimakĩ: “Mĩ shanẽ ibu pepaki”, hatu amamisbu, itxakawabia pepawanikapainũ ikarã. 
LUK.22.26	Hakia matunã, haska hatu wayamashãkãwẽ. Hatu keskama eska xinãkubaĩshãkãwẽ, matubunã. Tsuara huni ewabia berunã hawa yuiama yunuabu besti txibãkĩ amisbu keskakĩ matunabu betsabu mã binushanaii. Ha inũ, tsuãra hatu yunubiakĩ matunabu betsabu hatu duawakubaĩshãkãwẽ. 
LUK.22.27	Eska yurabũ uĩkĩ xinãmisbuki. Na bashti ika dakashũ pimisbu shanẽ ibuki. Hamẽ hatũ hatu pimakĩ duawairã, shanẽ ibumaki, iwanã, xinãmisbuki. Hamẽ eãnã, matu anushũ matu tapĩmanũ ishũ ẽ matu bestibu duawakĩ uĩmakubainaii. Haska keskakĩ haratutũra ea txibãkĩ betsabu mã binuai mã unãtiruki— iwanã,
LUK.22.28	ana hatu yuikĩ:
LUK.22.28	—Nukunabũ ea unãti wakĩ betsa betsapa ea tenemabiaibũ mã ea heneama ikũkainaii. 
LUK.22.29+LUK.22.30	Haska mã bika tenekubaĩxinawẽ taeshũ ebetã pikĩ hawẽ shanẽ ibu haki tsauti ea dapi tsaushũ Israelĩ 12 bakebũ baba shukuabu tibi hau mã hatu unãti watã mekeshanũbũ haska ẽ Epã ea yunua ẽ habe shanẽ ibumis keskakĩ ebe ẽ matu shanẽ ibumashanaii— iwanã,
LUK.22.31	Simão Pedro besti Jesusũ yuikĩ:
LUK.22.31	—Simaoõ, Simaoõ, hawena matu wakatsis ikĩ shekiwã shaka tamisbu keska wakĩ matu unãti wanũ, iwanã, Satanásã Epa Deus ma yukaxinaki. Uĩrawe. 
LUK.22.32	Habiaskabiakẽ ea txibaĩ hau mĩ huĩti babuyamanũ eãri Epa Deus ma ẽ mia yukashũxinaki. Mia haska wa kanebiatã ana ea txibã taewakĩ ikũwaĩ betsabu hau txĩtũyamanũbũ hatu kuxipa wakĩ merabewakubaĩshãwẽ— aka
LUK.22.33	Simão Pedrõ xinã pewama yuikĩ:
LUK.22.33	—Yusĩnaã, haskamaki. Mibe kai bitxiti hiwe anu ka kasmai hanu mĩ mawai anu ẽ mibe kaii, hawa dateamarã— aka
LUK.22.34	haska waya Jesusũ nemakĩ:
LUK.22.34	—Pedroõ, mĩ haskamaki. Na habia mexu merã pena kemaya takara keuriama yuikĩ: “Ẽ ha unãmaki”, iki txanima dabe inũ bestiki mĩ eki dakekĩ yui kaii— atã,
LUK.22.35	hanushũ Jesusũ hawẽ tsumabu yunua butanimabu hatu yukakĩ:
LUK.22.35	—Mã yusĩtanũbũ peiuma inũ kapãkaũma inũ tae pewetametia benauma ẽ matu nitxiã mã katanimarã, hawa mã yupaimamẽ?— hatu wa habũ kemakĩ:
LUK.22.35	—Haskamahairaki. Dasibi nũ hayaimaki— ikaibũ
LUK.22.36	Jesusũ ana hatu yuikĩ:
LUK.22.36	—Natianã, matu ana nitxĩti ẽ betsa waii. Tsuara mã pei haya bushãkãwẽ. Tsuara mã piti haya bushãkãwẽ. Tsuara mã hawẽ detenameti hayamarã, matũ dakukuti betsa inãnanãtã hawẽ detenameti bishãkãwẽ. 
LUK.22.37	Na eska ẽ matuki txaniairã, haska ea wakĩ binumama meneshanaibu Isaíasĩ kenekĩ yuikĩ: “Huni txakabu yuibaũshãkanikiki”, ani ikũ ekiri keneni dasibi betsa teshewama ea ashãkanikiki, ewẽ menekinã— hatu wa
LUK.22.38	hawẽ tsumabũ yuikĩ:
LUK.22.38	—Shanẽ Ibuũ, nũ ma dabe hayaki, hawẽ detenametirã— aka hatu yuikĩ:
LUK.22.38	—Peki. Harakiri ana ẽ matu yuitimaki —Jesusũ hatu watã
LUK.22.39	Jerusalém anua kaĩkaĩkĩ hawẽ tsumabu iyui hanu kamis anu Oliveiras Mati mapetã 
LUK.22.40	hanushũ hatu yuikĩ:
LUK.22.40	—Matuki txakabu hikiaya mã kaneyamanũbũ Deusũ hau matu merabewanũ ushama habe hãtxakãwẽ— hatu watã
LUK.22.41	hatu henebaini kai tsuãra hatishũ tĩ ikimẽkaĩ ishũ mixki ture putabu kai tĩ imistishũ Jesus ka dãti itã hawẽ Epa yukakĩ 
LUK.22.42	yuikĩ:
LUK.22.42	—Epaã, hamapai dasibi mĩ atiru ẽ unaiĩ. Ẽ mawayamanũ mĩ nematirubia ẽ xinaĩ keska ea akama mĩ xinãnẽ besti ea ashãwẽ— ikaya
LUK.22.43	ha haskaitiã nai anua Deusũ nai tsuma tashnitã merabewakĩ kuxipa watuxiaya 
LUK.22.44	hanu bika tenetxakayamai mesteã daka anua niskãhairai himi keska tuis tuis ikĩ mai metxa watã
LUK.22.45	Deusbe hãtxai menetã benikirã hawẽ tsumabuki nukuyushũ huĩti nixmahairatã ushabu betxitã 
LUK.22.46	Jesusũ hatu yuikĩ:
LUK.22.46	—Haskai mã ushamẽ? Bestẽtã txakabu huaya mã kaneyamanũ Deusbe hãtxakĩ hau matu merabewanũ yukakãwẽ— hatu wai
LUK.22.47	Jesus hawẽ tsumabube hãtxa meneriama huni itxapabube Judas hui hatu bebushũkirani Jesuski nukutuxitã tãtsu akaya 
LUK.22.48	Jesusũ yuikĩ:
LUK.22.48	—Judasiĩ, hawẽ abuti tãtsu akaiwẽ unãmakĩ mĩ Hutxi Kayabi Iuwa mĩ ea hatu atximai?— akaya
LUK.22.49	Jesusbe mapuabũ haskabiranabu unãkĩ yukakĩ:
LUK.22.49	—Shanẽ Ibuũ, na eskabirãkãshurã, matxatuwẽ hatu detekĩ nemapa?— ikaĩ
LUK.22.50	betsã hawenabu Deusbe hãtxashunikabu shanẽ ibuhairatũ tsuma hawẽ pabĩki yusiuria maebaĩ mapeshpaikĩ pashteaya 
LUK.22.51	Jesusũ nemakĩ hatu yuikĩ:
LUK.22.51	—Mĩ ma ashuki. Hatu haska wayamakãwẽ— iwanã, hawẽ pabĩki pashtea tĩ ika bishũ patsãkĩ Jesusũ shushawatã 
LUK.22.52+LUK.22.53	hawenabu Deusbe hãtxashunikabu shanẽ ibubu inũ hatũ Templo mekenika shanẽ ibubu inũ mae shanẽ ibu beshmasbũ Jesus atxinũ ika beabu Jesusũ hatu txitekĩ yuikĩ:
LUK.22.52+LUK.22.53	—Shaba tibi hanushũ Templo hemaĩtĩ anushũ ẽ matu yusĩkubainai mã ea atxiama ikũkaĩxinaki. Haskai natiã yumetsu atximisbu xinaĩ hawẽ deteti nupe txaipaya inũ hawẽ kuxati hiya mã bekãshumẽ? Natiã txanima txakabu dayaya ha merabewamai mã ea atxinũ ika bekãshuki— hatu wa
LUK.22.54	nĩkamas Jesus atxishũ hawenabu Deusbe hãtxashunika shanẽ ibuhairatũ hiwe anu iyuaibũ Pedro datekĩ benãta txipu kakĩ txibãkubaina 
LUK.22.55	hanu shanẽ ibũ hemaĩtĩ txi ketiã yui tsaubaunabube Pedro hatube tsauwa hune yuaya 
LUK.22.56	hanua aĩbu dayaru hushũ Pedro txĩ yuai uĩ kayati watã hatu yuikĩ:
LUK.22.56	—Na huni matube tsauwarã, hawẽ tsuma betsaki— akaya
LUK.22.57	Pedrõ parãkĩ yuikĩ:
LUK.22.57	—Aĩbuũ, hamaki. Ẽ ha unãmaki— ikaya
LUK.22.58	hakimamari betsãri betxishũ yuikĩ:
LUK.22.58	—Miarã, mĩ habia hatube uĩnãmãri— aka Pedrõ ana yuikĩ:
LUK.22.58	—Haskamaki. Earã, ẽ hamaki— aka
LUK.22.59	hanua hakimatsais katã Pedro metukĩ huni betsã unãshubima mapuabu yuikĩ:
LUK.22.59	—Ikũki. Na hunirã, habe nimiski. Habia Galiléia anuabu hãtxa nũ nĩkaii— ikai
LUK.22.60	nĩkatã Pedro datekĩ yuikĩ:
LUK.22.60	—Ha hari mĩ haska yuiairã, ẽ unãmaki— ikaya
LUK.22.60	ha haskaitiã takara keuwaya 
LUK.22.61	Jesus nasaukekawã Pedro uĩayã haska Jesusũ Pedro yuia: “Takara keuriama yuikĩ: ‘Ẽ ha unãmaki’, ikĩ txanima dabe inũ bestiki mĩ eki dakei parananãshanaii”, aka haska xinaĩ 
LUK.22.62	hanua Pedro tashnikaĩ kashatxakayamaya
LUK.22.63+LUK.22.64	habianushũri habũ Jesus atxibirã itxakawakĩ besu beputã kashe wakĩ kuxa kuxa akĩ yuikĩ:
LUK.22.63+LUK.22.64	—Tsuã mia kuxaimẽkaĩ? Unãtã nuku yuiwe— akubaĩkĩ 
LUK.22.65	betsa betsapa yuikĩ itxakawaxĩkĩ
LUK.22.66	hanua bari txi pesheaya mae yununika shanẽ ibubu inũ Deusbe hawenabu hãtxashunika shanẽ ibubu inũ, Deusũ hãtxa kenenibu yusĩnanãmisbu na Sinédrio itxabu anu Jesus hatu iyushunabu 
LUK.22.67	habũ yukakĩ:
LUK.22.67	—Habia mĩ miamẽkaĩ, nukũ Messias Cristorã? Menã nuku yuiriwe— akabu Jesusũ hatu yuikĩ:
LUK.22.67	—“Txanima ẽ haki”, iwanã, ẽ matu yuibia mã ea ikũwãtirumaki. 
LUK.22.68	Ha inũ, hawara eãri ẽ matu yukabia mã ea yuitirubumaki. 
LUK.22.69	Habiaskabiakẽ ẽ matu yuiai nĩkakãwẽ. Na habiatiã mã ea tenãbia Deus kuxipahaira dasibi binuatũ yusiuri ẽ tsauwa ẽ matũ Hutxi Kayabi Iuwa ẽ habe shanẽ ibukũkaĩshanaii— hatu wai
LUK.22.70	nĩkatã dasibibũ yukakĩ:
LUK.22.70	—Haskakenã, habia mĩ Deusũ bakeraka ikai?— akabu Jesusũ hatu yuikĩ:
LUK.22.70	—Ibubis matũmebi habiari mã yuiaii— hatu wa
LUK.22.71	hanua haki sinatai haburi yuinamei:
LUK.22.71	—Hawẽ keshawẽ Deus itxai hamebi txakabuikiki. Haskai nũ nĩkaiwẽ taeshũ hau tenãnũbũwẽ— itã yuinametã
LUK.23.1	shanẽ ibu dasibibũ haska wakĩ unãti wakĩ menetã hanua benibaĩkĩ Romano governador Pilatos anu Jesus iyushũ 
LUK.23.2	hakiri txitekĩ Pilatos yuikĩ:
LUK.23.2	—Na huninã, txakabu betsa betsapa hatu yusĩkĩ nukunabu itimaska wakĩ hatu paraĩkiki. “Mĩ shanẽ ibu César hau pei inãyamanũbũ nukunabu hatu nemamiski”. Habiari: “Ẽ Shanẽ Ibu Messias Cristoki”, imiskiaki— akĩ hakiri yuiaibu
LUK.23.3	Pilatõs nĩkakĩ Jesus uĩkĩ yukakĩ:
LUK.23.3	—Miarã, mĩ judeu shanẽ ibubu binu keyuamẽ?— aka
LUK.23.3	Jesusũ yuikĩ:
LUK.23.3	—Hawaikika! Habiari mĩ ea yuiaii— ikaya
LUK.23.4	hanushũ judeubu Deusbe hawenabu hãtxashunika shanẽ ibubu inũ yurã kaiã Pilatõs hatu yuikĩ:
LUK.23.4	—Hawa txakabu akamaki. Hawawẽ taeshũ kupiti hayamaki— hatu wabia
LUK.23.5	Pilatõs hãtxa nĩkama hawẽtxaĩs unãshubima yuikĩ:
LUK.23.5	—Judéia anushũ hatu yusĩakeakekĩ hatu itimaska wamiski. Galiléia anushũ taewaima nenushũri hatu yusĩriaikiki— akaibu
LUK.23.6	haska yuiaibu Pilatõs nĩkatã hatu yukakĩ: “Aa, ha hunirã, Galiléia anuaraka?” ikaya 
LUK.23.7	“Haa, Galiléia anuaki”, akabu Pilatõs tapĩtã ha Galiléia shanẽ ibu Herodes na habia mae Jerusalém anu bai huxĩkẽ hawẽ soldadobu yunukĩ shanẽ ibu Herodes anu Pilatõs Jesus hatu yunua iyuabu 
LUK.23.8	haska Jesusũ hamapai damiwakĩ betsa betsapa wai kakai Herodesĩ nĩkamis haska hawẽ berubi dami betsa ashuaĩ uĩnũ ishũ manahairamis atimas Jesus uĩ shanẽ ibu Herodes benimahairakĩ 
LUK.23.9	haska wamis keska yukatxakayamabiaya Jesusũ hawa yuiamahairakẽ 
LUK.23.10	habianuri Deusbe hawenabu hãtxashunika shanẽ ibubu inũ Deusũ hãtxa kenenibu yusĩnanãmisbũ Herodes yuiriakĩ hakiri Jesus txitekĩ ha akeakeaibũ 
LUK.23.11	Jesusũ hawa ha yukaikiri hatube hãtxama kutashna nikẽ hawẽ soldadobubetã Herodesĩ Jesus itxakawakĩ kashe wakĩ betsa betsapa watã shanẽ ibu keska wakĩ tima tari hawẽrua sawematã hawawẽ haska watima ana hawẽri Herodesĩ Pilatos anu Jesus yunua iyuabu
LUK.23.12	Romano shanẽ ibu Pilatos inũ judeu shanẽ ibu Herodes uatiã sinatanamebianibu na habiatiã daenamei haibunamei taenibukiaki.
LUK.23.13	Pilatos anu Jesus ana txĩtuãbiranabu uĩkĩ Deusbe hawenabu hãtxashunika shanẽ ibubu inũ mae shanẽ ibubu inũ yurã kaiã Pilatõs hatu itxawashũ 
LUK.23.14	yuikĩ:
LUK.23.14	—Na huni ana ea anu iweshũ matunabu parãkĩ hatu itimaska wamis yuikĩ mã txiteshuki. Hakia dasibi mã uĩayã Jesus yukakĩ unãti wakĩ hawa txakabuwakĩ mexina ẽ betxiamaki. 
LUK.23.15	Hanushũri hau Herodesĩ unãti watã haskara wanũ, iwanã, ẽ yunua unãti wakĩ hawa txakabuwaxina betxiamari ea anu Herodesĩ ana yunushuki. Hawa haskaxinawẽ taeshũ hau tenãnũbũ ẽ yunutirumaki. 
LUK.23.16	Haskakẽ kuxa kuxa a bestitã hau hawama kanũ ẽ hatu yunuaii— ikaya
LUK.23.17+LUK.23.18+LUK.23.19	bari tibi Páscoa besiaibutiã Romano soldadobũ hatu atxishũ bitximabu hau bestitxai tashnimanũbũ yurabũ katua Romano shanẽ ibũ hatu kaĩmashũpakemiskẽ habiatiãri huni betsa Barrabás huni betsabube detenamekĩ hatũ shanẽ ibu detepaikĩ hatubetã huni betsabu tenãkẽ habube atxishũ bitximabũ ha xinãkĩ hanushũ yurã kaiãnẽ unãshubima yuikĩ:
LUK.23.17+LUK.23.18+LUK.23.19	—Hau Jesus tenãnũbũ yunuwe. Haska watã Barrabás kaĩmatã nuku nitxĩshũwẽ— ikaibũ 
LUK.23.20	Pilatos Jesuswẽ nuikĩ hawa wama nitxĩkatsis ikĩ ana hatu yuikĩ:
LUK.23.20	—Haskamaki. Matũ shanẽ ibu Jesus matu kaĩmashũpa?— hatu wabia 
LUK.23.21	nĩkakatsi ikama unãshubimahaira ana yunukĩ:
LUK.23.21	—Cruzki hatu mastamawe! Cruzki hatu mastamawe!— akeakeabu
LUK.23.22	Pilatõs ana hatu nemanũ, iwanã, yuikĩ:
LUK.23.22	—Hawa txakabuwaxinamẽ? Hau tenãnũbũ unãti wakĩ hawara txakabuwaxina ẽ betxiamaki. Hatu kuxa kuxa ama bestitã ẽ henekatsis ikaii, hau hawama kanunã— hatu wabia
LUK.23.23	nĩkamas yura itxapabũ unãshubima ana yuikĩ:
LUK.23.23	—Cruzki nuku mastashũwẽ— akĩ haska xinaĩbu keska hau hatu ashunũ yunukĩ heneabumakẽ 
LUK.23.24+LUK.23.25	atimas haska xinaĩbu keska hau hatu ashunũbũ hawẽ soldadobu Pilatõs yunutã ha huni Barrabás detenameawẽ taeshũ bitximabu yurabũ katua kaĩmatã hanushũ Jesus hau mastatanũbũ hatu yununikiaki.
LUK.23.26	Hanushũ Romano soldadobũ cruz Jesus haki mastanũ, iwanã, iamabaĩkĩ iyukĩ huni betsa Simão Cirene anua ewani Jerusalém anu hikiai atxishũ hau Jesusũ cruz iashũbainũ yunuabu Jesus bebuaya 
LUK.23.27	yura itxapabũ Jesus txibãbainaibũ aĩbuaibu hawẽ nui kashai bis ikubainaibu 
LUK.23.28+LUK.23.29+LUK.23.30+LUK.23.31	Jesusũ hatu uĩkĩ yuikĩ:
LUK.23.28+LUK.23.29+LUK.23.30+LUK.23.31	—Jerusalém anua aĩbuaibuũ, ewẽ nui kashayamakãwẽ. Hakia hanu nuitapaibutiã nenuabũ yuikĩ: “Aĩbũ habũ bake bisbuma besti benimashãkanikiki”, ikaibũ hanushũ yura itxapabũ habũ txakabuwẽ datekĩ mawa yuikĩ: “Nukuki matekei di ikĩ nuku hunewe”, ashãkanikiki. Haska inũ, ea ẽ hawa wama nibiakẽ ea itxakawakanikiki. Hamẽ habũ ea itxakawaibu Deusũ haburi itxakawatxakayamariakĩ hatu kupihairashanikiki. Haskawẽ taea ana ewẽ nui kashama matũmebi inũ matũ bakebuwẽ taea nui kashakãwẽ— hatu wabainaya
LUK.23.32	hanua huni yumetsu dabe Jesusbe tenãnũ, iwanã, iyui 
LUK.23.33	Bushka Shau Mati anu mapematã Jesus cruzki mastatã hanushũ huni yumetsu daberi habianuri habe mastakĩ betsa hawẽ yusiuri betsa hawẽ yusmauri mastashũ nitxĩkĩ 
LUK.23.34	meneabũ soldadobukiri Jesusũ yuikĩ:
LUK.23.34	—Epaã, ea haska waiburã, hawa hatu kupiyamawe, hawa unãma iki ikanikikirã— ikaya hanushũ soldadobũ hawẽ beyustiwẽ maemanãkĩ hawẽ tari pashkanũ iwanã: “Tsuã dukũ hawẽ tari bimẽkaĩ? Akãwẽ”, ikaibũ 
LUK.23.35	habianuri shanẽ ibubu inũ yura itxapabũ uĩkĩ kashe wakĩ yuikĩ:
LUK.23.35	—Huni betsabu merabewamiski. Hamebiri hau pasharianũwẽ. Haska Deusũ Katua Messias kayamẽkaĩ cruz anua na habiatiã butuai uĩkĩ nũ ikũwãtiruki— ikaibũ
LUK.23.36+LUK.23.37+LUK.23.38	hi besha sapaki kenekĩ: “Narã, judeubũ shanẽ ibuhairaki”, akĩ kenea Jesus mamaki mastashũ soldadobũ txaima ha dapishũ kashe wakĩ vinho hene muka amapaikĩ yuikĩ:
LUK.23.36+LUK.23.37+LUK.23.38	—Mĩ judeu shanẽ ibu kayabimẽkaĩ? Nuku unãmai mimebi pashai buturikaĩtãwẽ— ariaibũ
LUK.23.39	hanua yumetsu dabe habe mastaburi betsa hãtxa txakabukĩ yuãkĩ:
LUK.23.39	—Mĩ Deusũ Messias Cristomẽkaĩ? Mimebi bututã nukuri buteriwe, nũ pashanunã— akaya
LUK.23.40+LUK.23.41	hanua betsã kũyã akĩ nemakĩ yuikĩ:
LUK.23.40+LUK.23.41	—Nukunã, nũ txakabuwaxinawẽ taeshũ atxishũ itxakawakĩ nuku tenãkanikiki. Hakia na huni pepatũ hawa txakabuwaismabiakẽ itxakawakĩ nukube tenãriakanikiki. Deuski meseama na huni pepa mĩ hatubetãs haska wai? Ana haska yuiyamawe— iwanã, 
LUK.23.42	hawẽ txakabuwẽ datekĩ Jesus yuikĩ:
LUK.23.42	—Jesusuũ, mĩ shanẽ ibui taeaitianã, ewẽ nui ea hakimayamashãwẽ— akaya 
LUK.23.43	Jesusũ yuikĩ:
LUK.23.43	—Txanima ẽ mia yuiaii. Mĩ xinã betsa waiwẽ taea na habiatiã pe besti anu ebe ka mĩ hiwepakeshanaii— ikaya
LUK.23.44+LUK.23.45	hanua bari mananãbibiakẽ bari nuka mexua itsa daka manaibũ ma bari kai nai putxinĩ dakakẽ bepenakainaya Templo merã dĩtu wakĩ ha tariwẽ kebẽnibu hamebi manaũria namakis dis iki keyuaya 
LUK.23.46	hanua Jesus bis ikĩ yuikĩ:
LUK.23.46	—Epaã, mia anu ẽ yushĩ ẽ nitxiaĩ ea mekewe— akĩ haska yuitã mawaya
LUK.23.47	hanushũ Romano soldado capitão Jesus haskai uĩtã Deus kẽwãkĩ yuikĩ:
LUK.23.47	—Ikũki. Na huni txakabumaki— akaya
LUK.23.48	ha dapi yurã kaiã mapubaunabũ haskashu dasibibũ uĩ hawẽ nui huĩti nixmai shutirĩ shutirĩ ibainaibũ 
LUK.23.49	hanua hatiri Jesusũ haibuaibu inũ aĩbuaibu Galiléia anua habe bexiãburi benãta nishũ haskai uĩnibukiaki.
LUK.23.50+LUK.23.51+LUK.23.52+LUK.23.53+LUK.23.54	Hanua ma bari kaya habiatiãri judeubu huĩrukũkatsi bebũkiri piti pewakĩ dasibi menea bari hikiaya ana dayatirubumawẽ taea hanu Judéia anua José hawẽ mae Arimatéia anua ewai yumeni, huni pepa inũ duapatũ Deus shanẽ ibushanaitiã manakĩ judeu shanẽ ibubiakĩ hau Jesus tenãnũbũ shanẽ ibu betsabube Sinédrio hatube ha yubakama ixiã José Romano shanẽ ibu Pilatos anu kashũ Jesus maiwatanũ ishũ hawẽ yura yukai kashũ yuka yunua ma huĩrukũti kemaiwẽ taea hawaira kashũ cruz anua hawẽ haibubetã Jesusũ yura hatu butemashũ tari txaipa hushupawẽ dayabutã bushũ maiwati mixki tãpe bena kini waimabu anu hanu yura betsa datãriabuma anu Josẽ hawẽ haibuaibubetã Jesusũ yura datãtã mixki ewapawẽ bepubainaibũ 
LUK.23.55	hanua aĩbuaibu Galiléia anua Jesusbe bexiãbũ Jesusũ yura buaibu txibãbaini maiwati tãpe inũ haska Jesusũ yura datãtã bepubainaibu uĩtã 
LUK.23.56	haria Jerusalém anu txĩtũbaĩ hatũ hiwe anu hikishũ sheni ininipa pepa inũ hawẽ dapushti dau betsa hawẽ yura tashka wakĩ txaputima wati dau pewakĩ meneabũ ma bari hikiaya huĩrukũtiãkẽ haska Deusũ Moisés yununi xinaĩ aĩbuaibu huĩrukũkĩ manabaixina
LUK.24.1	hanua ma huĩrukũti binuxĩkẽ domingotiã penamahaira maiwati tãpe anu bukatsi hawẽ dapushti sheni ma pewaxinabu buaibũ aĩbu betsaburi hatu txibaĩ hatube bui 
LUK.24.2	kematã ha mixki beputi ewapahaira tsuãra ma tarãbu betxitã 
LUK.24.3	hikikaĩ Shanẽ Ibu Jesusũ yura hawa betxiama 
LUK.24.4	hani tsuã haskara waxina unãma hanua e iki keyutã uĩaĩbũ habianuri hawaira huni dabe hatu bebũ tashnia tari hushupa txashahaira sawea betxitã 
LUK.24.5	haska uĩ datehairai maĩ beui beti ikaibũ huni dabetã hatu yuikĩ:
LUK.24.5	—Haskakĩ maiwati merã huni hiwea mã benakanai? 
LUK.24.6+LUK.24.7	Nenumaki. Ma bestẽkainaki. Galiléia anushũ matu yusĩkĩ yuikĩ: “Earã, matũ Hutxi Kayabi Iuwa huni txakabũ ea atxishũ hiki ea mastabu mawa shaba dabe inũ besti kaya ẽ ana bestẽshanaii, haska Deusũ yubanirã”, akĩ matu yusĩkĩ yuimarã, mã xinãmamẽ? Xinãkãwẽ— hatu wa
LUK.24.8	haska Jesusũ hatu yuima ikũ xinãtã 
LUK.24.9+LUK.24.10	maiwati tãpe anua kaĩbaini Maria Madalena inũ, Joana inũ, Tiagõ ewa Maria inũ, aĩbu betsabu habũ kaka bushũ Jesusũ 11 tsuma kuxipabu inũ habũ Jesus txibãmis betsabu haska uĩkãshu hatu yuibiabu 
LUK.24.11	hatũ hãtxa hawa ikũwãma: “Haskatãrũ haskanũ humei ikanikiki”, ikaibũ
LUK.24.12	hanua Pedro hari txaniaibũ nĩkatã: “Eãri uĩtanũ”, ika tashnikaini maiwati tãpe anu kuxikaĩ uĩnũ ika kakui denikaĩ uke merã uĩkĩ hawẽ yabuxinabu tari hamauri daka uĩtã haska uĩ e iki teku itã Pedrõ haskaxina xinaĩ xinãyabi kaya
LUK.24.13	hanua Jerusalém anua bui 11 quilômetro mae betsa hawẽ kena Emaús anu habias shabatiã Jesusũ tsuma betsabu dabe bui 
LUK.24.14	haska wakeaketã tenãxinabu bestẽkainakiri hãtxai 
LUK.24.15	yuinamekubainaibũ habiatiãri Jesus hatu itxũ tashnitã kakĩ hatu txibaĩ kai hatuki nukukainaya 
LUK.24.16	hau unãyamanũbũ Deusũ hatũ beru betsa wa 
LUK.24.17	hanushũ Jesusũ hatu yukakĩ:
LUK.24.17	—Bai tanabiranirã, hawa yui mã ikubaĩkanai?— hatu wakĩ ana hatu nui txipea nuiyabi buaibũ 
LUK.24.18	hanushũ habu betsa Cleopasĩ yuikĩ:
LUK.24.18	—Jerusalém anua haska dasibi waxinabu dasibibũ unãkanikiki. Jerusalém anu bai hubiaxina haskakĩ miã besti mĩ haska uĩyama ixiãmẽ?— aka
LUK.24.19	hanushũ hatu yukakĩ:
LUK.24.19	—Haskaxinamẽ? Ea yuiwe— aka ana yuikĩ:
LUK.24.19	—Jesus Nazaré anua ewani itxakawakĩ eskaya tenãxinabuki. Mia yuinũ nĩkawe. Deusũ hãtxa yuishunika pepahaira eskakĩ Deus inũ yura itxapabu hawẽ aka uĩmakĩ daya duapa inũ hãtxa kuxipai unãnepai 
LUK.24.20	pepahairabiakẽ hau tenãnũbũ Deusbe nukunabu hãtxashunika shanẽ ibubu inũ nukũ mae shanẽ ibu betsabũ nawabu anu Jesus yunuabu cruzki hatu mastamabu mawaxinaki. 
LUK.24.21	Ha inũ, Jesusũ nawabu nitxĩkĩ Israelbu nuku pe mekekĩ Deus nuku daewashũshanai dabanẽ nũ hamẽ dasibi manakakubaĩxinaki. Ha inũ, ma shaba dabe inũ besti binubiakainaya nũ hawa uĩriamaki. 
LUK.24.22+LUK.24.23	Haska inũ, nukubetã habũ Jesus txibãriamisbu aĩbuaibu penamahaira maiwati tãpe anu bushũ Jesusũ yura hawa uĩama nai tsuma dabe hatu betxãkamea nia uĩaĩbu hatu yuikĩ: “Jesus hiweaki”, hatu wa beshũkiaki. Haska nuku yuiabu datei nuku dateabu e itã nũ nĩkaki. 
LUK.24.24	Haska nukuki txaniaibũ nukũ haibu betsaburi maiwati tãpe anu bushũ haska aĩbuaibũ yuishu keska uĩkĩ hawa Jesus uĩyama iriakãshukiaki— aka
LUK.24.25	hanua Jesusbe hãtxai unãriabuma Jesusũ hatu yuikĩ:
LUK.24.25	—Deusũ hãtxa yuishunikabũ merabenã Messias Cristokiri kenenibu unãbiakĩ unãshubira ikũ beshmas wakĩ xinã pewariama mã kaneaii. 
LUK.24.26	Nukũ merabenã Messias shanẽ iburiama hau haskai yumaĩ kanũ Epa Deusũ yununiki— iwanã, 
LUK.24.27	Deusũ Moisés yusĩa keneniwẽ hatu yusĩ taewakĩ Deusũ hãtxa yuishunikabu dasibibũ yusĩa hãtxawẽri Jesusũ hatu yusĩkĩ hatu unãmakubainaya
LUK.24.28	Emaúski kemai buaibũ hatu binubainai dabanẽ 
LUK.24.29	nemakĩ yuikĩ:
LUK.24.29	—Ma bari kai mexuikiki. Habianu nukube niti iyuwe— akabu nĩkatã habianu hatube baxikui niti itã 
LUK.24.30	habianushũ hatubetã pinũ ika bashti itã misi bishũ piti hayabuwẽ taeshũ Deus kẽwãtã tũkeshũ hatu inãyã 
LUK.24.31	habiatiãri Deusũ hatũ beru ana betsa waya Jesus uĩkĩ unãtanaibũs samama ana damikainaya 
LUK.24.32	ha dabetã xinaĩ yuinamekĩ:
LUK.24.32	—Bai tanabirãkĩ Deusũ hãtxa yuishunikabũ yusĩni nuku unãmakĩ nuku yusĩayã nũ huĩti xinã txãkãkũkirãshuki, haskamamẽ?— iki yuinametã 
LUK.24.33	ma mexubiakẽ ana hanu ikatsi ikama benibirani Jerusalém anu hawaira txĩtũbaĩ Jesusũ 11 tsuma kuxipayabu inũ hatube hawẽ tsumabu betsabu itxabu anu hatu anu hikituxitã 
LUK.24.34	hanushũ habu itxapabu yuikĩ:
LUK.24.34	—Ikũki! Ma besteãki, nukũ Shanẽ Iburã, ha Simão Pedroki nukukĩ uĩmashurã— iwanã, yui hatuki txaniaya
LUK.24.35	hanushũ haska Jesus unãriamabia bai tanabaĩkĩ Jesusũ ha dabe hatube kakĩ yusĩshu yuitã hanushũ misi tũkeshũ hatu inaĩ anu atimas shabakabi uĩbirã hatu yuiaibũ
LUK.24.36	haskashu yui meneriama hãtxã waĩbũ Jesus hawaira dami naxui itã hatu hãtxa wakĩ yuikĩ:
LUK.24.36	—Haska mã unãnumamẽ? Ma ẽ huaki. Dateyamakãwẽ— hatu wabia 
LUK.24.37	datekĩ xinãkĩ yuikĩ: “Narã, yushĩmẽkaĩ?” ikĩ uĩkĩ xinaĩbũ 
LUK.24.38	Jesusũ ana hatu yuikĩ:
LUK.24.38	—Haskai mesei datei mã e ikanai? Mã huĩti kuximẽ?— iwanã, 
LUK.24.39+LUK.24.40	hawẽ mekẽ inũ hawẽ tae hatu uĩmakĩ yuikĩ:
LUK.24.39+LUK.24.40	—Ẽ tae inũ ẽ mekẽ uĩkãwẽ, habia ẽ eakirã. Nami inũ shau ẽ haya keska yushĩ hayaismaki. Mekĩ ea unãkãwẽ— hatu wa 
LUK.24.41	xinã txãkãbiai bika tenekĩ ikũhairawariabuma xinã dabewaibuwẽ taeshũ Jesusũ ana hatu yukakĩ:
LUK.24.41	—Piti mã hayamẽ? Ea inãkãwẽ— hatu wa 
LUK.24.42	baka shui inãbu 
LUK.24.43	hatũ berubi pitã 
LUK.24.44	yuikĩ:
LUK.24.44	—“Moisés yusĩni hãtxa inũ Deusũ hãtxa yuishunika betsabũ yusĩni hãtxa inũ Davĩ hawẽ nawakĩ kẽwãti hãtxa Salmoswẽ Deus yubakaniki, hau dasibi haskashanunã”, iwanã, yuinibu ẽ mawariama matu anushũ habiaskari matu yusĩkĩ dasibi ekiri na kenenibu bebũkiri ẽ matu yuikubainimaki— iwanã,
LUK.24.45	ha kenenibu una hau nĩka pewanũbũ 
LUK.24.46	hatu yuikĩ:
LUK.24.46	—Ekiri kenenibu matu yuinũ nĩkakãwẽ. Deusũ Katua Messias merabenã yumãtã mawa shaba dabe inũ besti kaya ana bestẽshanikiki. 
LUK.24.47	Haskawẽ taeshũ hawẽ kuxipawẽ hatu yusĩshãkanikiki, hau hatũ txakabu Deuskiri txakabumisbu hau henetã habũ xinã betsa waibu Deusũ buashũshanikiki. Nawa shukua tibi nĩkashanaibu yuini matũ Jerusalém anushũ taewakĩ 
LUK.24.48	na kakape ekiri txanibaũshãkãwẽ. 
LUK.24.49	Haska ẽ Epã ea yununi keska wakĩ eãri ẽ maturi yunuaii. Deusũ hawẽ hãtxati kuxipa datetima ẽ matu yunushanai binũ ika na habia Jerusalém anu hiweyushũ manakayukãwẽ. Deusũ hawẽ kuxipa nai anua matu inã bitã nawa dasibibu yusĩkĩ taewashãkãwẽ— hatu watã
LUK.24.50	haskakũkaĩkĩ shaba betsatiã Jerusalém anua kaĩkaini Betânia anu Jesus kakĩ hawẽ tsumabu iyushũ hawẽ mekẽ sanãshũ hau Deusũ hatu duawakubaĩshanũ hatu yukashunaya 
LUK.24.51	habu henemabaĩkĩ nai anu hawẽ Epã ainiaya 
LUK.24.52	hatu henebainai uĩ hawẽ tsumabũ teskãbaĩbaĩshũ Jesus kẽwãtã benimahairai Jerusalém anu ana txĩtũbirã 
LUK.24.53	Deusũ kuxipa manakakĩ shaba tibi hawẽ Templo anushũ Deus kẽwãkubainibukiaki.
LUK.24.53	Hatiski, Teófiloõ, na kakape ẽ mia kene keyushũshurã.
LUK.24.53	Lucas
JHN.1.1	Bawakĩ taewariama Deusũ Xinaĩ Hãtxati Epa Deusbe hiwea habiaska dabes Deus ipaunibukiaki, niti ikamarã. Hakiri matu yuinũ nĩkakãwẽ. 
JHN.1.2+JHN.1.3	Bai taei yura hayariama habias hawẽ Xinaĩ Hãtxati Deusbe yubakatã habetã dasibi damiwakĩ keyunikiaki. Dasibi damiwakĩ habe pashkama hiwea hauma Deusũ hawa wariama hakia hawẽ Xinaĩ Hãtxatibetã dasibi betsa betsapa damiwanũ ishũ damiwakĩ keyunibukiaki. 
JHN.1.4	Haska inũ, hawẽ Xinaĩ Hãtxati shaba keskatũ txanima hãtxa hiwekuĩakiri hatu xinãmai 
JHN.1.5	hubiakẽ txakabu xinãkĩ yurabu mexu merã nia keskabũ txanima hãtxa nĩkakatsi ikama ha shaba hiwemanika beshtekĩ nemanũ ibiakĩ atirubuma inibukiaki.
JHN.1.6	Hanua hawẽ Xinaĩ Hãtxatĩ yusĩkĩ taewariama huni betsa hawẽ kena João Deusũ yunua 
JHN.1.7	hawẽ Xinaĩ Hãtxatikiri hau dasibibũ nĩkakĩ ikũwãshanũbũ bebũkiri hatu yui huniki, Joãonã. 
JHN.1.8	Haskawẽ taea Joãonã, Deusũ Xinaĩ Hãtxatimaki. Hakia ha txanima hãtxa hakiri hau hatu yusĩyunũ Deusũ João yununiki.
JHN.1.9	Hanushũ shaba keskatũ hiwekuĩakiri yusĩ hatu unãmai 
JHN.1.10	mai damiwani anu hua hatube hiwea hawẽ yusĩa habũ hawẽ hãtxa nĩkama hatu hawenawakĩ damiwabiani Deusũ Xinaĩ Hãtxati mirimabũ unãma inibuki. 
JHN.1.11	Haska inũ, Deusũ Xinaĩ Hãtxati hawenabu anu hukẽ habia hawenabũri hawẽ hãtxa nĩkama habũ beya wama danaĩbũ 
JHN.1.12	hakia hatiritũ hawẽ hãtxa nĩkatã ikũwãkĩ beya waibũ Deusũ Xinaĩ Hãtxatĩ hau Deusũ bakebu ishanũbũ hawẽ kuxipa hatu inãkĩ hatu duawakĩ taewaniki. 
JHN.1.13	Haska inũ, Deusũ hawẽ bakebu hatu pepa wakinã, txutakĩ akama inũ yurabũ xinãwẽ akama hakia Deusũ hawẽ kuxipawẽ besti hawẽ bakebu wakĩ hatu hiwekuĩmakĩ taewaniki. 
JHN.1.14	Hanua hawẽ Xinaĩ Hãtxati yura kayabi hayanũ ika aĩbu meranu naneima kaĩyã Deusũ bake bestitxai ewatã nuku anua yumetã ewani hiwea hawẽ Epa Deus itsa kuxipa duapahaira nũ uĩpauniki, nuikipa haya inũ txani txakatima hãtxa hayarã.
JHN.1.15	Haska inũ, hawẽ Xinaĩ Hãtxati Joãonẽ Jesus unãtã João nĩkai beabu hãtxa kuxipawẽ hatu yuikĩ:
JHN.1.15	—“Ha dukũ hiweniwẽ taea ea katxu kaĩbiaimashũ ea binuyushanikiki, shanẽ ibuhairakinã”, akĩ haskakiri ẽ matu yuikubainaii— akĩ Jesuskiri João hãtxashũkũkainiki.
JHN.1.16	Deusũ dasibi pepa nuku inãtiruwẽ taea nukuwẽ nuikĩ nuku tibi hawẽ aka kuxipa tibi betsa betsapa nuku inãkeakemiski, txakabu katumamarã. 
JHN.1.17	Haskawẽ taeshũ bebũkiri Deusũ Moiséswẽ hawẽ hãtxa nũ ha txibanũ nuku yununiki. Hakia txanima hãtxa haya inũ hawẽ nui abunameti kayabi huirã, hanua nũ binũ Jesus Cristowẽ taea besti huaki. 
JHN.1.18	Ha inũ, natiã tsuabũra Deus uĩnakamabiakẽ hawẽ bake bestitxai Deusbe hãtxanameai Deus ha keskahairari hawẽ Epabe ketashameshũ shabakabi hatũ besti Deuskiri nuku unãmakubainiki.
JHN.1.19	Haska Naximanika Joãonẽ Jesuskiri hatu unãmani ẽ matu yuiai nĩkakãwẽ. Jerusalém anuabũ João kakaya judeu mae shanẽ ibubũ hau João yuka tapĩtanũbũ Deusbe nukunabu hãtxashunikabu inũ Jacõ bake Levĩ bababũ enabu betsabu habu yunuabu Naximanika João anu beshũ hatũ shanẽ ibubu yukashũkĩ:
JHN.1.19	—Miarã, mĩ tsuamẽ? Mĩ Messias Cristomẽ?— akabu 
JHN.1.20	hatu parãma yuikĩ:
JHN.1.20	—Ẽ ea Messias Cristomaki— hatu wa
JHN.1.21	—Mĩ tsuaraka, Deus hãtxashunika Elias kanirã, mĩ hamẽ?— akabu
JHN.1.21	—Ẽ hamariki— hatu wa
JHN.1.21	—“Deusũ hãtxa yuishunika kuxipa ea keska hushanikiki”, akĩ Moisés yuinirã, mĩ hamẽkaĩ?— akabu
JHN.1.21	—Ẽ hamariki— hatu wa
JHN.1.22	—Habũ nuku yunuxinabu hari nũ hatu yuitanũ, miarã, mĩ tsuamẽkaĩ nuku yuiwe, mikiri nuku yunuxinabu nũ hatu yuitanunã— akabu
JHN.1.23	hanushũ Naximanika Joãonẽ hatu yuikĩ:
JHN.1.23	—Haskakiri Deus hãtxashunika Isaíasĩ keneni keskarã: “Hanu tsua hiweabumanushũ hãtxa kuxipawẽ hatu yuikĩ: ‘Nukũ Shanẽ Ibu nai anua matuki bayui ma kemaikiki. Matũ huĩtinĩ xinã pewarikãwẽ, bai kayatapia keska wakinã’ ”, akĩ kenenirã, ẽ haki— hatu wa
JHN.1.24+JHN.1.25	hanu hau Joãobe hãtxatanũbũ fariseubũ hatu yunuxinabũ ana yuikĩ:
JHN.1.24+JHN.1.25	—Mĩ Messias Cristomaraka. Mĩ Eliasmaraka. Mĩ Deusũ hãtxa yuishunika betsamaraka. Haskakenã, hawawẽ taeshũ daka mĩ hatu naximakubaini ikai, miki txiti ikabu hatu wakinã?— akabu
JHN.1.26+JHN.1.27	hanushũ Jesuskiri Joãonẽ hatu yuikĩ: 
JHN.1.26+JHN.1.27	—Ikũ txanima henewẽ besti ẽ hatu naximakubainaii. Hamẽ ea dukũ ẽ kaĩbianikẽ ha huni betsa matube hiwebia mã unãriamarã, hawẽ kuxipawẽ ea binuhairaki. Haskawẽ taea earã, hawẽ tsumapã hawẽ daya ashũmis keska wakĩ ẽ hawẽ hawaumahairatũ eã merabewakĩ hawẽ bitxi tae meshpũ tsitsaushũ ẽ pekashũtirumaki— ikĩ 
JHN.1.28	Jordão hene kesha betsauri Betânia anushũ Joãonẽ hatu naximakubaini haria haska hãtxakĩ yuikubainiki.
JHN.1.29	Hanua ushaxini bestẽtã maniabũ Jesus huai txaima betxitã metukĩ Joãonẽ hatu yuikĩ:
JHN.1.29	—Uĩkãwẽ. Deus daewakĩ hatũ txashuwã bake menumisbu keska wai yurabu dasibibũ txakabu hatũ hatu buashũkĩ Deus nuku daewashũti ma huikiki. 
JHN.1.30	Hakiri habias matu yuinũ, nĩkakãwẽ: “Ha dukũ hiweni ea katxu kaĩbianishũ ea binushanikiki, shanẽ ibuhairakinã”, iwanã, ẽ matu yuixinaki. 
JHN.1.31+JHN.1.32+JHN.1.33+JHN.1.34	Ha inũ, mã Israelbũ ha huni unãkĩ mã xinã betsa washanũbũ matu unãmakĩ henewẽ naximakĩ ẽ matu taewaimaki, ha huni eãri ẽ unãriamabiarã. Hakia ea yununitũ ea shabakabi yuikĩ: “Ha huniki Yushĩ Pepa haki butua haki matsaumea mĩ uĩshanairã, habiatũri Yushĩ Pepawẽ hatu naximashanikiki”, ea waxĩkẽ ikũ ha huniki nai anua deiwã keska Deusũ Yushĩ butua ha huni mamaki baxikuai ẽ uĩmaki. Haskawẽ taeshũ: “Ha huni Deusũ Bakeki”, akĩ ẽ matu yuiaii— akĩ Naximanika Joãonẽ hatu yuitã
JHN.1.35	hanua ana ushaxini Naximanika João hawẽ tsumabu betsa dabebe nishũ 
JHN.1.36	Jesus kawanai uĩkĩ nuku yuikĩ:
JHN.1.36	—Uĩkãwẽ. Hatũ Deus sinatai daewanikaki, txashuwã bake menumisbu keskarã— nuku wa
JHN.1.37	nĩkatã ha dabe nũ Joãonẽ tsumabia Jesus txibãbaĩtanũ ika xinaĩ nũ kaya 
JHN.1.38	niti itã dabekekaũ nuku uĩkĩ yukakĩ:
JHN.1.38	—Mã hawa benayuai?— nuku wa
JHN.1.38	—Yusĩnaã, mĩ hani hiwea ikai?— nũ wa
JHN.1.39	—Ebe kashũ uĩ bukãwẽ!— nuku wa habe kai hanu hiwea anu nũ habe hikia ma 4:00 hora hikituxitã nũ habe hãtxaya 
JHN.1.40+JHN.1.41	Naximanika Joãonẽ hãtxa nĩkatã Andrẽ Jesus txibãbaina habe hãtxatã hawaira hawẽ betsa Simão Pedro yuinũ ika benabaũkĩ betxitã yuikĩ:
JHN.1.40+JHN.1.41	—Messias Cristoki nũ nukushuki. Mĩ tsiri uĩ kawe— itã 
JHN.1.42	hanushũ Jesus anu Andrẽ Simão iyua hanushũ Jesusũ uĩkĩ dais butã butãkĩ yuikĩ:
JHN.1.42	—Miarã, mĩ Jonasĩ bakeki. Mĩ Simãobiakẽ ẽ mia kena dabeya waii. Cefas wakĩ mia kenashãkanikiki— aniki. Cefasrã, nawã hãtxawenã, Pedroki. Pedrorã huni kuĩ hãtxawenã, Mixki Ewapaki.
JHN.1.43	Ana ushaxini Galiléia mae pakea anu Jesus kanũ ika yubakaxina kai Filipeki nukutã Jesusũ yuikĩ:
JHN.1.43	—Tapĩ ebe kakũkaĩwẽ— aka
JHN.1.43	—Peki— ikaini 
JHN.1.44	ha Filipẽ maerã, Betsaidarã, habianuri Pedro inũ André hiweriakẽ Galiléia anu nũ Jesusbe kai nũ hikikẽ 
JHN.1.45	Filipẽ hawẽ haibu Natanael benakĩ hawẽ hiwe anu kashũ yuikĩ:
JHN.1.45	—Baa, mia yuinũ, ea nĩkawe. Hakiri Moisés inũ Deusũ hãtxa yuishunikabũ keneniburã, nũ ma haki nukuxinaki, Josẽ bake Jesusrã. Hawẽ mae Nazaréki— aka
JHN.1.46	Natanaelĩ yuikĩ:
JHN.1.46	—Ha mae Nazaré anua tsua duapa tashnitirumaki— aka
JHN.1.46	—Ebe kashũ ibubis uĩkĩ unãyuwe— atã iwea
JHN.1.47	Natanael Filipebe huai uĩkĩ Jesusũ nuku yuikĩ:
JHN.1.47	—Uĩkãwẽ, ha Israelĩ baba kayabitũ tsua hatu paraĩsmarã— nuku wai
JHN.1.48	hawẽ hãtxa nĩkabirã Natanaelĩ Jesus yukakĩ:
JHN.1.48	—Haskakĩ hanishũ ea uĩmisshũ mĩ ea unaĩ?— aka Jesusũ Nataniel yuikĩ:
JHN.1.48	—Filipẽ mia kenariama mibã figueira hi namã tsaushũ mĩ xinaĩ ẽ mia unãshuki— aka
JHN.1.49	ikũwãkĩ yuikĩ:
JHN.1.49	—Yusĩnaã, ikũ mĩ Deusũ bake kayabiki, Israelbũ shanẽ ibu dasibi binuarã— aka
JHN.1.50+JHN.1.51	Jesusũ ana yuikĩ:
JHN.1.50+JHN.1.51	—“Mibã figueira namã tsaushũ mĩ xinaĩ ẽ mia unãshuki”, akĩ ẽ mia yuiaiwẽ taeshũ mĩ ea ikũwaiĩ. Ana pepa betsa xarabu ẽ binumai mĩ ea uĩshanaii— iwanã, ana yuikĩ: —Txanima ẽ matu yuiaii. Nai bepemanai anua ẽ matũ Hutxi Kayabi Iuwa ea anu Deusũ nai tsumabu inabaĩbaini butubirãbiranaibu uĩkĩ Deusũ kuxipa mã uĩshanaii— akĩ nuku yuiniki, Jesusunã.
JHN.2.1	Jesusũ ha dukũ dami wakĩ taewani matu yuinũ nĩkakãwẽ. Ana ushaxini Caná mae Galiléia anu aĩyaĩ nawaibu anu hatu merabewai Jesusũ ewa hukẽ 
JHN.2.2	nũ Jesusũ tsumabu Jesusbe nukuri iabu 
JHN.2.3	uva vinho akĩ netsuaibũ hawẽ ewã ha dukũtũ unãkĩ Jesus yuikĩ:
JHN.2.3	—Kukaã, vinho ma netsuabuki. Ana hatu bena washũwẽ— aka Jesusũ yuikĩ:
JHN.2.4	—Ewaã, mia inũ eãnã haskas nũ xinãmaki. Deusũ ea hatu unãmashanairã, iriamaki— ibiaya
JHN.2.5	hawẽ ewã ha habũ hatu pimai yuikĩ:
JHN.2.5	—Matu yunuayarã, ashũkãwẽ— hatu wa 
JHN.2.6	Deus peshuni piriama judeubu haki mepanumisbuwẽ taea dĩtu betsa anu mixki xumuwã 50 kasmai 70 litro ũpash mata wati tiubus seis xumuwã shaka serea 
JHN.2.7	Jesusũ uĩkĩ hatu yuikĩ:
JHN.2.7	—Ha seis mixki xumuwã tibiki ũpash manekĩ mata wakãwẽ— hatu wa xumuwã tibi mata wakĩ bupakemaibũ:
JHN.2.8+JHN.2.9	Jesusũ ana hatu yunukĩ:
JHN.2.8+JHN.2.9	—Natianã, kẽtxawẽ beaixtabaĩ ha hatũ hatu besimai shanẽ ibu anu bushũtãkãwẽ, hau menunã— hatu wa ma damia unãkĩ ha dayakapabu betsã beatã bushuãbu haskatã ũpash damishu unãma ha hatũ hatu besimai shanẽ ibũ metã hania bekãshu unãma ha shanẽ ibũ huni aĩyaĩ kenashũ 
JHN.2.10	yuikĩ:
JHN.2.10	—Nawai taekĩ habu dukũ vinho pepa hatu ama netsui betxãtu bestia benimaibũ ana pe beshmas hatu amamisbuki. Hakia mianã, pepahaira arushũ ikis mĩ hatu tashnimashunaii— aka hatu inãbaunaibũ 
JHN.2.11	haska wakĩ Caná Galiléia anushũ dami atimaska taewakĩ Jesusũ hawẽ kuxipa nuku uĩmakĩ taewaya hawẽ tsumabũ eskarabes ikũwãkĩ nũ taewaniki. 
JHN.2.12	Hanushũ hatu haska washũtã Cafarnaum anu hawẽ ewa inũ hawẽ betsabube Jesusbe nũ bai kaxiã hiweyuabũ
JHN.2.13	hanua Páscoatiã hanu nai tsumã detekĩ debu wanikatũ nukũ shenipabu dũkebaini xinaĩ besinũ ika judeubu mae tibi anua ma bea kemaibũ Jerusalém anu Jesusbetã nũ uĩ ka 
JHN.2.14	hanushũ Templo hemaĩtĩ anushũ ina awa inũ, txashuwã inũ, deiwãwẽ Deus kẽwãkĩ menu keyuti huni betsabu inãnãnaĩbu inũ pei biananaĩ tsauwabu Jesusũ betxituxitã 
JHN.2.15+JHN.2.16	haska waibu hatu uĩkĩ abuama bitxi kapikũkĩ mayatã habu inayabu hatu kuxa kuxa atãkĩ Templo hemaĩtĩ anuari hatu nitxĩ keyukĩ hanua pei biananaĩburi hatũ tapu narabekĩ pei heshe hatu sa akãkĩ deiwã inãnãnaĩbu yuikĩ:
JHN.2.15+JHN.2.16	—Matũ inabu inũ matũ mabu dasibiya nenua tashniribaĩkãwẽ. Ẽ Epa Deusũ hiwerã, hanua ana hamapai inãnanãyamakãwẽ— hatu wa datei kaiĩ sharakabaĩbainaibũ
JHN.2.17	Jesusũ haska wai uĩkĩ haska nukũ shenipabu Davĩ Jesuskiri yuikĩ: “Deus kẽwãti hiwewẽ taea hawa dateama nashukui sinatakĩ ẽ yauxishanaii”, akĩ keneni atimas nũ xinãyã
JHN.2.18	judeu shanẽ ibubu beshũ Jesus yukakĩ:
JHN.2.18	—Mĩ haska washurã, pemẽ? Ha kuxipawẽ mĩ hatu akairã, hawẽ nũ mia unãti wanũ hawara dami atimaska wakĩ nuku ashũwẽ— akabu
JHN.2.19	hunea hãtxawẽ hatu yuikĩ:
JHN.2.19	—Na mixki hiwe mã tekekĩ keyuarã, shaba dabe inũ besti kaya ana ẽ benishanaii— hatu wa
JHN.2.20	haska hãtxaiwẽ taeshũ mixki hiwe xinãkĩ shanẽ ibubũ Jesus ha akĩ yuikĩ:
JHN.2.20	—46 ano dayakũkaĩkĩ na Templo meneriabumaki. Haska watã shaba dabe inũ besti mĩ ana benikĩ bena watirumẽ?— akabu 
JHN.2.21	hakia hawẽ yura hiwe keskakiri Jesusũ xinãniki. 
JHN.2.22	Hanua Jesus mawa ana bestẽxĩkẽ: “Shaba dabe inũ besti kaya ana ẽ benishanaii”, hatu wani nũ xinaĩwẽ taeshũ hakiri haska tibi kenenibu inũ Jesusũ nuku yusĩniri xinãkĩ nũ ikũwãniki.
JHN.2.23	Hanua Jerusalém anu habias Páscoatiã dami atimaska wakĩ hawẽ kuxipa Jesusũ hatu unãmaiwẽ taeshũ yura itxapabũ uĩkĩ ikũwãkĩ taewaibũ 
JHN.2.24+JHN.2.25	hakia haska yurabũ hakiri xinãkĩ hawara akaiwẽ besti benimaibu Jesusũ hawa hatu unãmayuama yurabũ xinã mestẽ hayabuma dasibi hatu unaĩwẽ taea: “Ẽ Messias Cristoki”, ikĩ bebũkiri shabakabi Jesusũ hatu unãmayuama iniki.
JHN.3.1+JHN.3.2	Hanua judeubũ itxati hiwe shanẽ ibu betsa fariseu Nicodemos mexu merã hune Jesusbe hãtxai kashũ yuikĩ:
JHN.3.1+JHN.3.2	—Yusĩnaã, Deusũ mia merabewamarã, mĩ dami atimaska atirumaki. Haskakenã, Deus anua yusĩnanã, mĩ miaki, ẽ unãnã— aka 
JHN.3.3	Jesusũ ana yuikĩ:
JHN.3.3	—Ikũkĩ ẽ mia yuiaii. Tsuara ana kaĩ benama Deus shanẽ ibuai anu ka hiwetirumaki. Hakia ana kaĩ benatã Deus shanẽ ibuaibe hiweshãkanikiki— aka
JHN.3.4	Nicodemos Jesus nĩkama ana yukakĩ:
JHN.3.4	—Haskai yura ewabia haskatã ana kaĩtirumẽ? Hawẽ ewã bakẽ nãtiki nanetã ana haska hikikaĩtani ana kaĩtirumẽ?— aka
JHN.3.5+JHN.3.6	hanushũ Jesusũ yuikĩ:
JHN.3.5+JHN.3.6	—Haskamaki. Txanima ẽ mia yuiai nĩkawe. Yura kayabi meranua kaĩyãnã, yura kayabi ikubaĩmisbuki. Ha inũ, Yushĩ Pepatũ kaĩ benamatã hatuki hikitã hatu yauxikĩ mekekubaĩmiski. Ha inũ, hene inũ Yushĩ Pepawẽ naxiabumarã, Deus shanẽ ibuaiki mã nukutirubumaki. Hakia ha dabewẽ pepakubainaibu haki mã dasitirubuki. 
JHN.3.7	Haskakẽ: “Hau dasibibu ana kaĩ benanũbũwẽ”, iwanã, akĩ ẽ mia yuia xinaĩ: “Haskara betsahairamẽ?” iki Habaa! iyamawe. 
JHN.3.8	Haska inũ, niwe haikaimas shũku iki dãka imiski. Hakia hawẽ hui nĩkakĩ haniara huai inũ hanira kai mĩ unãmaki. Yushĩ Pepatũ tsuara yura betsa bena wairã, haska keskariki— aka
JHN.3.9	Nicodemos nĩkai tapiãmahaira ana yukakĩ:
JHN.3.9	—Haskatirumẽ, na haska mĩ yuiairã?— aka
JHN.3.10	—Israelbu yusĩbiamis haskakĩ ẽ mia yuiai mĩ nĩkamamẽ, tapĩbainamarã?— iwanã 
JHN.3.11	—Txanima ẽ mia yuiaii. Eskaki, mia yuinũ nĩkawe. Nukũ uĩkĩ inũ tapĩmisshũ Naximanika João inũ eã nũ matu yusĩmiski. Hakia nukũ hãtxa danãkĩ nukukiri shabakabi mã xinãbumaki. 
JHN.3.12	Haskakẽ yurabukiri ẽ matu yuikubainai ẽ hãtxa mã ikũwãbumawẽ taeshũ Deus anua hamapaikiri ẽ matu yuiairi mã ikũwãtirubumariki. 
JHN.3.13	Haska inũ, Deuskiri unãtanũ ika Deus anu tsua inatirumaki. Hakia earã, matũ Hutxi Kayabi Iuwatũ matu unãmai Deus anua hua ẽ tashniniki. 
JHN.3.14+JHN.3.15	Haska inũ, Deusũ nukũ shenipabu yusĩkĩ unãti wamanikiri mia xinãmanũ nĩkawe. Hanu tsua hiweabuma anu Moisés hatu iyuima hanus nukũ shenipabu hiweakeakeakĩ hawẽ hãtxa nĩkabumakẽ Deusũ hatu kupinũ, iwanã, dunu mirima itxawashũ hatu pima isĩ teneaibũ Deusũ Moisés yunua mane damiwakĩ dunu itsa washũ hiki netãshũ nitxiã tsuãra uĩkĩ ikũwaĩ shushanibuki. Habiaskari wakĩ Deusũ ea yubani keyukĩ hiki matũ Hutxi Kayabi Iuwa ea mastãshũ ea benitã ea nitxĩshãkanikiki. Haskawẽ taeshũ tsuabũra ea ikũwãkĩ xinaĩ ebe hiweshãkanikiki, niti ikamarã— iwanã,
JHN.3.16	Jesusũ ana Nicodemos xinãmakĩ yuikĩ:
JHN.3.16	—Yura betsa betsapa dasibi hiwebaunabuwẽ nuihairakĩ Deusũ eska xinãtã ea hawẽ bake bestitxai yunukĩ tashnimaniwẽ taeshũ tsuabũra ea ikũwãkĩ hawẽ hiwea kayabi benutima bitã mawa kayabiama Deusbe hiwekuĩshãkanikiki, ikibi ikirã. 
JHN.3.17	Hanushũ hau ewẽ taeshũ yurabu hatu kupishanũ, iwanã, Deusũ ea hawẽ bake bestitxai ea tashnimama iniki. Hakia Deus daewakĩ hau ewẽ dabanã matũ txakabu buashũkubaĩshanũ, iwanã, Deusũ ea hawẽ bake bestitxai tashnimaniki. 
JHN.3.18	Haskakẽ tsuãra Deusũ bake ikũwaĩbu Deusũ kupiamaki. Hakia tsuãra hawẽ bake bestitxai ikũwãmawẽ taeshũ Deusũ hatu danãtã kupishanikiki. 
JHN.3.19+JHN.3.20	Yurabu hamapai txakabuwẽ kemui abukĩ henekatsi ikama Deusũ hãtxa shaba keska danãmisbuki. Hanushũ hatũ xinã txakabuwẽ taeshũ Deusũ hatu kupinũ, iwanã, hawẽ hãtxa shaba keska yunukĩ tashnimaniki. Haskawẽ taeshũ tsuã hawa nĩkama hawẽ bake danãkĩ txakabuwẽ besti kemumisbu Deusũ hatu kupihairashanikiki, niti akamarã. 
JHN.3.21	Hakia tsuabũra Deusũ hãtxa shaba keska ea nĩkatã betsabu unãmakĩ hãtxa txanima yusĩkubaĩmisbũ habũ Deusũ xinaĩ keska txibãkĩ ea ikũwãmisbuki— aniki.
JHN.3.22	Jerusalém anua hãtxa menetã Jesus nukube Judéia mai pakea anu kashũ nuku yusĩayã betsabũ Jesus hãtxai ikũwãkĩ taewaibu nũ hatu naximakubainaya 
JHN.3.23+JHN.3.24	hanu haskaitiãri João atxishũ bitxiriabuma hanu Jordão hene netsuisma anushũ mae betsa Salim dapi Enom anushũ Naximanika Joãonẽ hãtxa nĩkanũ ika beabu habũ hawẽ yusĩa nĩkatã hatũ xinã betsa wakĩ ikũwaĩbu hatu naximariakubainaya: 
JHN.3.25	“Ha beya ũpashwẽ txukikĩ Deus shabakabi uĩmai nũ pepamiski”, ikĩ xinaĩ judeu yusĩnã betsabe Joãonẽ tsuma betsabu hatũ beyawẽ taea ha iki yuinamei menetã 
JHN.3.26	João yuinũ ika hawẽ tsumabu bushũ yuikĩ:
JHN.3.26	—Yusĩnaã, Jordão hene kesha betsaurishũ nuku yusĩkĩ hakiri mĩ nuku kẽwaĩmatunã, hatũri dasibi hawenabu wakĩ hatu naximaya nĩkatã betxibaĩ hari txibãkanikiki— akabu
JHN.3.27	Joãonẽ hatu yuikĩ:
JHN.3.27	—Huni betsa Deusũ yunuama shanẽ ibu kayabi itirumaki. 
JHN.3.28	Jerusalém anua beshũ ea yukaibu shabakabi txanima hatu yuikĩ: “Earã, ẽ Cristo Messiasmaki. Hamẽ earã, bebũkiri hakiri ẽ txaninũ Deusũ ea yununiki”, akĩ ẽ hatu yuiai mã nĩkaimarã, xinãkãwẽ. 
JHN.3.29	Ha inũ, hunĩ txipax bitã aĩwanã, ha besti hawẽ beneki. Hakia hawẽ bene benimai hawẽ aĩbe hãtxai nĩkatã hawẽ haibuaiburi benimatxakayamamisbu keskai eãri Jesus haskai nĩkatã ẽ benimahairariaii. 
JHN.3.30	Haska inũ, hawẽ kuxipawẽ ea binuĩ Jesus kuxipaya hanua earã, ẽ kuxipa beshtekei ẽ beshmasaii— iwanã,
JHN.3.31+JHN.3.32	ana habias xinãwẽ Joãonẽ hatu yuikĩ:
JHN.3.31+JHN.3.32	—Tsuara mai anua baarã, mai anu hiweshũ haska dasibi mai anuari tapĩ hãtxamisbuki. Hakia ha hunirã, Deus anua tashninishũ yurabu dasibi binukĩ Deus anua nĩkakĩ uĩtã haska txanibiaya tsuã hawa nĩkama danãkanikiki. 
JHN.3.33	Hakia tsuabũra hawẽ bake danãma “Deus txani txakaismaki”, ikĩ hawẽ hãtxa mestẽwãmisbuki. 
JHN.3.34	Hanushũ hawẽ bake yunukĩ hawẽ Yushĩ Pepa keyuisma inãkubaĩmiswẽ taeshũ Deusũ bake ha yununitũ hawẽ hãtxa yuimiski. 
JHN.3.35	Epa Deusũ hawẽ bake abukĩ hau dasibi ibuai shanẽ ibushanũ hawẽ kuxipa dasibi inãniki. 
JHN.3.36	Haska inũ, tsuabũra hawẽ bake ikũwãkĩ txibaĩbu hiwekuĩshãkanikiki, ikibi ikirã. Hakia hawẽ bake danãkĩ ikũwãbuma hatu danãriakĩ Deus haki sinatakĩ hiwekuĩmama hatu kupikubaĩshanikiki, hiwe txakamakinã— iniki.
JHN.4.1+JHN.4.2	João binũkĩ Jesusũ yura itxapa haki txiti ikabu wakĩ hatũ hatu naximamabiakẽ nũ hawẽ tsumabũ hatu naximapakebiaya itxati hiwe shanẽ ibu fariseubũ nĩkai haki sinataibu Jesusũ nĩkatã hatube ha ikatsi ikama 
JHN.4.3+JHN.4.4	haska nĩkabaini nukubetã Judéia henebaini Galiléia anu ana kai Samaria mai pakea dũkemisbu ana hanu kama daĩbaĩkĩ napaibainũ ika kai 
JHN.4.5+JHN.4.6	mae ewapa betsa Sicar dapi Jacõ hawẽ bai hawẽ bake José yununi anu ũpash bana kini anua dispiwẽ biti Jacõ hatu pukĩmaniki kemai ma bari mananãbi kemaya hĩ iki ũpash bana kini dapi Jesus tsaukẽ 
JHN.4.7+JHN.4.8	Sicar mae ewapanua piti bishuĩ nũ kakẽ Samarianawa aĩbu betsa hushũ ũpash biai Jesusũ yukakĩ:
JHN.4.7+JHN.4.8	—Mĩ ũpash biairã, ea amawe— aka
JHN.4.9	judeubu Samarianawabube hãtxaisbumawẽ taea e itã aĩbũ yuikĩ:
JHN.4.9	—Ẽ Samarianawaki. Miarã, mĩ judeuki. Haskakĩ mĩ ea ũpash ea akai?— aka
JHN.4.10	Jesusũ yuikĩ:
JHN.4.10	—Hawara Deusũ mia inãkatsi ikai inũ tsuãra mia ũpash yukai unãkĩ mĩ ea yuka ũpash netsuisma ẽ mia inãkeãshuki— aka
JHN.4.11+JHN.4.12	aĩbũri yuikĩ:
JHN.4.11+JHN.4.12	—Shanẽ ibuũ, na ũpash kini pukĩkinã, nukũ shenipabu Jacõ anishũ hawẽ bakebu inũ hawẽ inabubetã apauniburã, nuku heneshũbainiki. Haska nuku ashũbainiwẽ taeshũ nukũ shenipabu Jacó kuxiparã, mĩ binũamẽ? Ha dikabi na kini keyatapahairaki. Xumu inũ dispi txaipa mĩ hayamaki. Ũpash netsuismarã, hania hawawẽ bitã mĩ ea inãtirumẽ?— aka
JHN.4.13	—Tsuabũra na ũpash kini anua biwãshũ atã hawẽtxaĩs tetsusĩkĩ ana manushãkanikiki— iwanã, hãtxa huneawẽ ana yuikĩ: 
JHN.4.14	—Hakia tsuabũra ũpash ẽ inaĩ atanã, ana tetsusini manuama ishãkanikiki. Habu tibi merã txatxa ũpash netsuisma keskatũ hatu hiwekuĩmashanikiki, ikibi imakinã— aka
JHN.4.15	aĩbũ nĩkabiakĩ Deusũ Yushĩ Pepakiri hãtxai unãma ana yukakĩ:
JHN.4.15	—Shanẽ ibuũ, ana tetsusini ũpash manuama ẽ ana ũpash bi bika tenekirãkirãyamashanũ ha ũpash netsuisma mĩ ea yuiairã, menã ea inãriwe— aka
JHN.4.16	—Peki. Haskakenã ha dukũ mĩ bene iyutãwẽ— aka
JHN.4.17	—Ẽ bene hayamaki— aka
JHN.4.17	—“Ẽ bene hayamaki”, ikĩ mĩ txanima yuiaii. 
JHN.4.18	Ha dukũ cinco mĩ beneyabiakũkaĩmis natiã huni betsabe mĩ hiwearã, txanima mĩ bene kayabimaki— aka
JHN.4.19	nĩkai e iki teku iki huĩti metesheketã yuikĩ:
JHN.4.19	—Shanẽ ibuũ, mĩ Deusũ hãtxa yuishunika ẽ mia nĩkaii. 
JHN.4.20	Na mati anushũ nukũ shenipabũ Deus kẽwãkĩ taewapaunibuwẽ taeshũ nũ Samarianawabũ habianushũri nũ kẽwãriamisbuki. Hakia: “Jerusalém anushũ besti hau Deus kẽwãnũbũwẽ”, ikĩ mã judeubũ yuimiski. Haratu kẽwãti kayabi pemẽkaĩ? ea yuiwe— aka
JHN.4.21	—Aĩbuũ, ea nĩkairawe. Na mati inũ Jerusalém anu kama hani ana kama mã Epa Deus kẽwãshanai ma kemaikiki. 
JHN.4.22	Hakia unãriamabia Epa Deus mã kẽwãmiski. Hamẽ nũ judeubu anu Deus merabenã hushanaiwẽ taeshũ unãkĩ kaneama nũ Deus kẽwã kayabimiski. 
JHN.4.23+JHN.4.24	Deusrã, yushĩki, yura kayabimarã. Haska inũ, hawẽ Yushĩ Pepatũ hatu merabewakĩ xinãmaya Deusũ yuini txanima unãkĩ ikũwã kayabishanaibũ Epa Deus duawakĩ kẽwãshãkanikiki, benimawakinã. Haskawẽ taea na habiatiã ma haska Deusũ abuai txanima mã kẽwãkĩ taewashanai ma taeikiki, Epa Deusũ hawẽ Yushĩ Pepatũ merabewayarã— aka
JHN.4.25	aĩbũ yuikĩ:
JHN.4.25	—Ẽ unaiĩ, ha Messias Cristo hushũ dasibi nuku unãmashanairã— aka
JHN.4.26	Jesusũ yuikĩ:
JHN.4.26	—Na habia ẽ mibe hãtxairã, ẽ habiaki— aka
JHN.4.27	haska watanayas nũ hawẽ tsumabu niri ituxikĩ Jesus aĩbube hãtxai beshtetuxi e itã:
JHN.4.27	—Haskai aĩbube hãtxaimẽkaĩ? Hawa yukai habe hãtxai ishumẽ?— ikĩ nũ yukatirububia nũ hawa yukabumakẽ 
JHN.4.28+JHN.4.29	aĩbu hawẽ xumu henebaini hawẽ mae anu kashũ yurabu yuikĩ:
JHN.4.28+JHN.4.29	—Ebe kashũ uĩ bukãwẽ. Dasibi ẽ ipauni ea yui keyushuki, Messias Cristomẽkainã— hatu wa hawẽ hãtxa ikũwãkĩ nĩkabirani 
JHN.4.30	hatũ mae anua dasibi Jesus anu bei natsekebirani taeaibũ
JHN.4.31	ha haskaibũ nũ hawẽ tsumabũ Jesus yuikĩ:
JHN.4.31	—Yusĩnaã, nũ mia piti bishũtãshurã, menã piriwe— nũ akãwã
JHN.4.32	—Piti betsa mã unãriama ẽ hayaki— nuku wa
JHN.4.33	yuinamei:
JHN.4.33	—Hanishũ huni betsã piti beshũ pima ikimẽkaĩ?— nũ ikaya
JHN.4.34	Jesusũ nuku ana yuikĩ:
JHN.4.34	—Hatũ ea yununitũ xinã ẽ hayawẽ taea hawẽ daya keyui ẽ kuxipamiski, yani wa keskairã 
JHN.4.35	—iwanã, ana nuku yuikĩ: —Matũ bai mã banaxina uĩkĩ yuikĩ: “Ana ushe dabe inũ dabe ka bimi huxiã nũ tsekashanaii”, iwanã, mã xinãbiaya ana matu yusĩnũ nĩkakãwẽ. Deusũ bai kaiskĩ uĩkãwẽ. Ma hanu ikũwaĩbu itxawati peki. 
JHN.4.36	Tsuabũra hatu itxawakĩ hawẽ manakuti pepa bikanikiki, hatũ hiwea ikibi ika bikinã. Haskakẽ tsuabũra mibã bana bimi huxiaĩ hatu tseka keska waiburã, haburi benimakanikiki. 
JHN.4.37	Haska inũ, huni betsã banaima huni betsari hushũ tsekamiski, iwanã, nũ yuimisrã, txanima hãtxaki. 
JHN.4.38	Haska inũ, haniara dayakĩ Deusũ hãtxa banaimabu ikũwaĩbu mã itxawa bestinũbũ ẽ matu yunushanaii. Haska inũ, betsabu dayai taeimabũ natiãri matũri hawa bika teneama itxawa bestikĩ mã keyushanaii, hatube benimakinã— nuku waya
JHN.4.39	hanushũ aĩbũ hatu yuiaiwẽ taeshũ hawẽ mae anushũ Samarianawabu itxapabũ ikũwaĩ Jesus anu 
JHN.4.40	beshũ uĩkĩ yuikĩ:
JHN.4.40	—Nukuki bayuwe— akabu hanushũ Jesusũ yusĩ usha dabei hatu anu baxikua 
JHN.4.41	hawẽ hãtxa ana itxapabũ ikũwãkĩ taewakĩ 
JHN.4.42	aĩbu yuikĩ:
JHN.4.42	—Ha dukũ mĩ hãtxa besti nĩkatã mia txibãbaini kashũ nũ uĩxinaki. Hanua txanima kayabi ibubis nukũmebi hawẽ hãtxari nĩkatã Jesusũ yurabu dasibi Mekenika Messias Cristorã, natiã nũ ikũwaiĩ— akabu
JHN.4.43+JHN.4.44	hanushũ: “Deusũ hãtxa yuishunikarã, hawẽ mae anushũ yusĩayã hawenabũs kẽwaĩsbumaki”, imisshũ Jesusũ hamebi hatu kẽwãmakatsi ikama usha dabetã hanua ana kai 
JHN.4.45	Galiléia mae pakea anu hikia Jerusalém anu Páscoa nawai besiaibutiã habũ uĩ kashũ Jesusũ dami atimaska akai uĩxinabuwẽ taeshũ ikĩ pewa wani haki benimahairakubainaibũ
JHN.4.46	hanushũ Caná mae Galiléia anushũ ũpash dami waimanu Jesus ana txĩtũkaĩ hikiaya habiatiãri Herodesĩ ha dayashũmis shanẽ ibu betsã mae Cafarnaum anua hawẽ huni bake isĩ teneaya 
JHN.4.47	Jesus Judéia anua Galiléia anu ana txĩtũkirã hikiai nĩkatã hanu kashũ uĩkĩ ea akĩ yuikĩ:
JHN.4.47	—Yusĩnaã, ẽ huni bake mawakatsis ikikiki. Ẽ hiwe anu ebe kashũ ea shushawashũyuwe— aka 
JHN.4.48	Jesusũ yuikĩ:
JHN.4.48	—Matunã, hawẽ unãmati dami atimaska ẽ akai uĩyama mã ea daki ikũwãbumaki— aka
JHN.4.49	hawẽ bakewẽ nuimanũ, iwanã, Jesus daewakĩ yuikĩ:
JHN.4.49	—Shanẽ ibuũ, haskamaki. Hanũ ẽ bake mawanũ hawaira ea shushawashuĩ kawe— aka
JHN.4.50	hawẽ nuikĩ Jesusũri yuikĩ:
JHN.4.50	—Nenua txĩtũkaini mĩ hiwe anu kariwe, mĩ bakerã, mawama hiweakirã— aka ha hunĩ Jesusũ hãtxa ikũwãbaini hawẽ hiwekiri kai 
JHN.4.51	hanira bai putxinĩ ushaxini hawẽ hiwekiri kaya unuriari hawẽ tsumabu bei haki nukushũ yuikĩ:
JHN.4.51	—Mĩ bakerã, ma ana hiweaki— atuxiabu
JHN.4.52	nĩkatã hatu yukakĩ:
JHN.4.52	—Hatiã haskai shushai taexinamẽ?— hatu wa
JHN.4.52	—Uatiã ma bari kapukeaya 1:00 hora da tarde hawẽ yuna maĩxinaki— akabu
JHN.4.53	habianuri: “Mĩ bake mawama ana hiweaki”, Jesusũ axiã habiaskari nakuxshunaibuwẽ taea hikituxitã hatu yuia hawenabubetãs Jesus ikũwãnibukiaki.
JHN.4.54	Na haska ana ha katxu huni bake shushawakinã, tsuã haska watiruma Jesusũ akinã, Judéia anua txĩtũkirã Galiléia anu hikituxixĩshũ ana habianushũri haska waniki, hawẽ unãmati dami ha katxu ana akinã.
JHN.5.1	Galiléia anushũ Jesusũ huni bake shushawaima ana betsatiã Jerusalém anushũ judeubũ hatũ beya betsa txibaĩ besi nawaibu anu Jesus ana txĩtũkaini kakĩ 
JHN.5.2+JHN.5.3+JHN.5.4	hanushũ Jerusalém mae mixkiwẽ kenebaunibu hanu hikiti shui hawẽ kenarã, Txashuwã Kaĩtirã, ha dapi hanu ũpash uke merã habai anu mixki pukĩnibu anu ũpash tsauwa hawẽ kenarã, Betesdarã, hanu utai huĩrukũmisbu anu cinco utati anu bekũbu inũ, tiribu inũ, meyuxkibu inũ, isĩ betsa betsapa tenei maniabu anu mixki pukĩnibu ũpash mata nai tsumã xubimaya: “Ea dukũ ka ẽ pukua ẽ shushatiruki”, iki maniabu anu 
JHN.5.5	huni betsa 38 ano bari ka hawẽ yura babuni 
JHN.5.6	daka Jesusũ betxituxitã bari itxapa ka isĩ teneai unãkĩ yukakĩ:
JHN.5.6	—Mĩ yura shushai mĩ ana kuxipakatsis ikai?— aka
JHN.5.7	—Haa, Shanẽ Ibuũ. Hakia nai tsumapã hene xubimai anu tsuã ea bakebaĩ pukutimakẽ ẽ unãshubira kaya isĩ teneai betsã ea maemai binukaĩ habu dukũ pukukubaĩmisbuki— aka
JHN.5.8	hawẽ nuikĩ shushawanũ, iwanã, Jesusũ yuikĩ:
JHN.5.8	—Haskakenã, benitã mĩ dakati iabaini kariwe— aka 
JHN.5.9	hawaira hawẽ yura dakuxi kayatã benikawã sábado huĩrukũtitiã dayatimabiakẽ habiatiãri hawẽ dakati iabainaiwẽ taeshũ 
JHN.5.10	judeu shanẽ ibubũ yukakĩ:
JHN.5.10	—Haskakĩ huĩrukũtitiã mĩ dakati iabaĩkĩ Moisés nuku nemani mĩ txibãma kaneai?— akabu
JHN.5.11	—Ea shushawashutũ yunukĩ: “Mĩ dakati iabaini kariwe”, ea wa ẽ kai ikaii— hatu wa
JHN.5.12	—Tsuã mia haska yunushumẽ?— akaibũ 
JHN.5.13	hanu itxabu anu Jesus hawaira naxui ikawẽ taeshũ hatũ shushawashu unãma harakiri hawa hatu yuitima nibai kakẽ 
JHN.5.14	txipu Jesus Templo hemaĩtĩ anu haki ana nukushũ yuikĩ:
JHN.5.14	—Uĩwẽ, ikis ẽ ma mia shushawashuki. Haskakẽ txakabu xinãkĩ Deusũ hãtxa ana kaneyamashãwẽ, mĩ ana hamapai betsa kaneairã, hawara txakabuhairawẽ mĩ ana pikutirukirã— aka
JHN.5.15	ha huni haska wa kashũ judeu shanẽ ibubu hatu yuikĩ:
JHN.5.15	—Na ẽ shushashu mã ea yukarã, Jesusũ ea akakiaki— hatu wa 
JHN.5.16	huĩrukũtitiã Jesusũ shushawawẽ taea haki sinatakĩ judeu shanẽ ibubũ Jesus danãkĩ yuaĩbũ 
JHN.5.17	hatũ hãtxa nĩkatã Jesusũ hatu yuikĩ:
JHN.5.17	—Ẽ Epa Deusũ hatu merabewai dayakũkaĩmiski. Eari habiaskariai ẽ dayariakũkainaii— hatu wa
JHN.5.18	nĩkatã hune judeu shanẽ ibubu yuinamei:
JHN.5.18	—Sábado huĩrukũtitiã yununi kaneai bestimaki. Txakabu betsa wariai hamebi Deus keskakatsis ikĩ yuikĩ: “Deus ẽ Epaki”, ikĩ yuiriaikiki— ikaiwẽ taea haki sinatahairakĩ Jesus tenãkatsis itxakayamaibũ
JHN.5.19	Jesusũ ana hatu yuikĩ:
JHN.5.19	—Txanima ẽ matu yuiaii. Deusũ bakẽ hawẽ xinãnẽ besti haska atirumaki. Hakia hamapai xarabu Epa Deusũ akai uĩkĩ habiaskari wakĩ hawẽ bakẽri ariatiruki. Haskakẽ Epa Deusũ xinãnẽ ea hawẽ bakẽ ẽ ariaii. 
JHN.5.20	Haska inũ, Epa Deusũ hawẽ bake abukĩ dasibi akĩ uĩmamiski. Haska inũ, ana kuxipahairawẽ dami atimaska betsa betsapa hawẽ bakewẽ matu uĩmaya uĩ mã e ikũkaĩshanaii. 
JHN.5.21	Haska inũ, ẽ Epa Deusũ mawabu hiwemamiski. Habiaskari wakĩ hawẽ bakẽri tsuabura katutã hatu hiwekuĩmariatiruki. 
JHN.5.22+JHN.5.23	Haskawẽ taeshũ tsuara Epa Deusũ unãti waismaki. Hakia hau dasibibu hawẽ bakẽ hatu unãti washanũ hawẽ kuxipa inãni hayaki. Haskawẽ taeshũ habias Deus kẽwãmisbu keska wakĩ hawẽ bakeri hau kẽwãshanũbunã. Tsuabũra hawẽ bake ma yununi kẽwãbumarã, haskatã hawẽ Epari kẽwã kayabitirumaki.
JHN.5.24	Txanima ẽ matu yuikubainaii. Tsuãra ea nĩka pewai hawẽ hiwea txakabukiri kai beshteketã hatũ ea yununiri ikũwaĩ hiwekuĩkanikiki, ikisrã. Bikawẽ unãti wama mawa kayabi tenemama hiwekuĩaĩbu txakabuwẽ nũ kupiama ishanaii. 
JHN.5.25+JHN.5.26	Txanima ana ẽ matu yuiaii. Ẽ Epa Deusũ hawẽ hiwemati kuxipa hamebi hayatũ habias ea inãniki. Haskakẽ hanu bari hawẽ heneaitiã mawabũ ẽ hui nĩkatã besteĩ ana hiweshãkanikiki. 
JHN.5.27	Ẽ matũ Hutxi Kayabi Iuwawẽ taeshũ dasibi unãti kuxipa ẽ Epa Deusũ ea yunurianiki, eã ẽ hatu unãti wakeakeshanunã. 
JHN.5.28	Na haska hãtxa ẽ matu yuiai nĩkatã e iyamakãwẽ. Haskashanai matu yuinũ nĩkakãwẽ. Mawanibu dasibi ẽ hui kuxipawẽ ẽ hatu kena nĩkatã 
JHN.5.29	mai anua hanira hatu maiwanibu tashnibirãshãkanikiki. Pepabu hiwekuĩaĩbũ habu txakabumisbu ana bestẽbiatã ana hawẽri kai bika tenehairai ikibi ishãkanikiki— iwanã,
JHN.5.30	Jesusũ shanẽ ibubu hatu nĩkamakubaĩkĩ yuikĩ:
JHN.5.30	—Earã, ibubis e iskaũ ẽ xinãnẽ ẽ ikamaki. Hakia haska ẽ Epa Deusũ ea yunuai besti nĩkatã ẽ akubainaii. Haska hawẽ pepa ea katumairã, ẽ haska xinaĩwẽ ẽ akama hakia haska ẽ Epã ea yununitũ abuai haska yunuaya unãti wakĩ ẽ ashũkubainaii, kaneamarã. 
JHN.5.31	Emebi ẽ keãyanã, ẽ hãtxa txani ikeanaii. 
JHN.5.32	Hakia tsuabũra ekiri unãti watã ea kẽwaĩnã, hawẽ hãtxarã, pepaki, haska unaĩnã. 
JHN.5.33	Naximanika João Messiaskiri mã yukatanima txanima hakiri matu yuimaki. 
JHN.5.34	Hau tsuabũra mã ea kẽwãshanũbũ, iwanã, ẽ haskakiri xinãmaki. Hakia hanu kupiaitiã Deusũ hau matu kupiyamashanũ na kaka pepa ẽ matu yuiai nĩkatã mã benuama ishanaii. 
JHN.5.35	Haska inũ, João bĩ ewapa dekua hi ikĩ txashawa keskashũ matu yusĩaĩ nĩkai ushe eskarabes hawẽ yusĩa abui mã benimakũkainimaki. 
JHN.5.36	Hamẽ Epa Deusũ ea yununirã, hawẽ kuxipawẽ dami atimaska wakĩ ẽ matu uĩmaiwẽ taeshũ mã ea unãti wakĩ tapĩtirubuki, Deusũ ea yununirã. Haskakẽ ekiri hawẽ unãmati hãtxa Joãonẽ matu yusĩmaki. Hakia eãnã, atimaska betsa betsapa wakĩ haska Joãonẽ aisma akĩ ẽ binuaiĩ. 
JHN.5.37	Ha inũ, Deus mã uĩyama inũ hawẽ hui mã nĩkaismabiakẽ habiatũri ea yununitũ ea unãkĩ hawẽ hãtxa hatu kenemani anushũ ekiri hatu yuini mã uĩkubaĩmiski. 
JHN.5.38	Hakia matu anu Epa Deusũ ea yununi mã ea uĩkĩ ikũwãmawẽ taea habiaskari wakĩ hawẽ hãtxa uĩkĩ xinaĩ ha txibaĩ mã hawẽ hiweabumariki. 
JHN.5.39	Haskakẽ matunã, ha txibaĩ hiwei ikibi iti hãtxa kenenibu betxinũ, iwanã, Deusũ hãtxa yuishunikabũ kenenibu anua mã benakubaĩmiski. Hakia habias kenewẽ ekiri yuinibu uĩbiakinã, 
JHN.5.40	haskawẽ taea matũ ea ikũwãtã hiwekuĩkatsi ikama mã ea danaiĩ.
JHN.5.41	Hawara pepa ekiri yuiaibu besti ẽ nĩkakatsi ikamaki, yurabũ hãtxawenã. 
JHN.5.42	Hamẽ eãnã, ẽ matu unaiĩ, Deus nuimis keska hayama mã ikũkainairã. 
JHN.5.43	Epa Deusũ kuxipaya ẽ hubianikẽ xinã betsatã mã ea nĩkamaki. Hakia huni betsa hamebi kẽkĩ yuiai nĩkakĩ mã txibãmiski. 
JHN.5.44	Haska inũ, matũmebi ibubis mã yurabu kẽwãma bestikatsis imiski, ha besti Deus hatu kẽwãmamarã. Haskawẽ taeshũ mã ea ikũwãtirubumaki. 
JHN.5.45	Haska inũ, Deus bebũ nishũ ẽ matu ha ashanai xinãyamakãwẽ. Hakia matũ yusĩnã pehaira Moisés mã ikũwaĩ hatũri matu ha ashanai xinaĩ hakimayamashãkãwẽ. 
JHN.5.46	Ha inũ, Moisés ekiri keneniwẽ taeshũ Moisés hãtxa ikũwãkĩ mã ea ikũwãriakeanaii. 
JHN.5.47	Hakia haska hatũ keneni ikũwãkĩ mã txibãmarã, ẽ hãtxari mã ikũwãtirubumariki— hatu waniki.
JHN.6.1+JHN.6.2+JHN.6.3+JHN.6.4	Hanua haskakaĩkĩ Páscoatiã judeubu besikĩ pishanaibu ma kemaya Galiléia Iãnẽwã, hawẽ kena betsa Tiberíades Iãnẽwã anu Jesus nũ hawẽ tsumabube pukeshũ hatu shushawakĩ Jesusũ hawẽ unãmati dami atimaska betsa betsapa wai uĩxĩshũ ana uĩkatsis iki maĩ bukĩ mirimabũ nuku txibaĩbũ mati mapebaĩ tsauwa nukube hãtxabaikĩ 
JHN.6.5+JHN.6.6	yurabu itxapabũ txibãbiranabu uĩkĩ hawara akatsi unãbiakĩ Filipe unãti wakĩ Jesusũ yukakĩ:
JHN.6.5+JHN.6.6	—Nabũ hau pinũbũ, hania nũ hatu misi bishũtirumẽ?— aka
JHN.6.7	xinãma Filipẽ yuikĩ:
JHN.6.7	—Bestibu tibitũ hau misi eskarabe pinũbũ 200 dia nukũ daya peirã, damaki— aka
JHN.6.8	haskai nĩkatã hawẽ tsuma betsa Andrẽ, Simão Pedrõ betsã, yuikĩ:
JHN.6.9	—Cinco misi inũ dois bakaixta huni bakẽ nuku inãtirukiaki. Hakia hatibũ na misi eskarabes pikĩ hawa yani watirubumaki— aka
JHN.6.10	Jesusũ hatu yuikĩ:
JHN.6.10	—Ha basiki hau tsuabaunũbũ hatu yunukãwẽ— nuku wa nũ hatu yunua basi mamaki tsaui 5.000 hunibu tsauwabũ 
JHN.6.11	ha huni bake anua Jesusũ misi bitã Deus kẽwãtã misi tũkepakekĩ nuku inã ha tsauwabu nũ hatu inãbaunaya habiaskari wakĩ ha baka bitã tekepakekĩ nuku inãriaya nũ hatu inã hati pikatsis ikĩ bitã 
JHN.6.12	pikĩ hanushũ yani wai pepeaibũ Jesusũ hawẽ tsumabu nuku yunukĩ:
JHN.6.12	—Ha piti teshe waibu hau txakawayamanũbũ itxawabaũkãwẽ— nuku wa 
JHN.6.13	itxawakĩ ha cinco misi pikĩ teshewabu 12 kuki nũ mata wakẽ 
JHN.6.14	hawẽ unãmati dami Jesusũ hatu ashũshuwẽ taea uĩ yuinamei:
JHN.6.14	—Txanima Deusũ hãtxa yuishunika kayabiki, haska Moisés yuinirã, ha hunirã, habiaki— ikubaũkĩ 
JHN.6.15	barikis shanẽ ibu warinũ, iwanã, atxishũ iyupanãbu unãtã hatu pashkabaini ana hawẽri mati keyatapa mapebaini ha mesti hari pashashũ xinãyui kaya
JHN.6.16	ma bari hikiaya nũ hawẽ tsumabu iãnẽwã kesha anu butukĩ Jesus nũ shunũbirana huriamakẽ 
JHN.6.17	shashũ inatã Cafarnaum anu nũ kai besusi pukẽnũ ika nũ kai taeaya mexuhairakẽ Jesus txĩtũriama 
JHN.6.18	niwẽwã bekĩ iã buspu tsaubirãbirãkĩ hatu teawa 
JHN.6.19	haimãwẽ tuẽxini ma txaiskabui cinco kasmai seis quilômetro nunushũ Jesus iã bepaikiranai uĩ nũ datehairaya
JHN.6.20	nuku yuikĩ:
JHN.6.20	—Ẽ eaki. Ewẽ dateyamakãwẽ— nuku wa 
JHN.6.21	nĩkatã benimakĩ yuikĩ:
JHN.6.21	—Nukube shashũ inayuwe— nũ wa shashũ Jesus inaya niwẽwãnẽ shashu tsuma maiãyã hawaira kaĩ nũ keti iniki.
JHN.6.22	Ushaxini penaya ha yurabu iã kesha betsauriabũ xinaĩ:
JHN.6.22	—Habia besti shashuwẽ hawẽ tsumabũ Jesus iyuama buxiãbuki, shashu betsa hayamabiakenã— ikaibũ 
JHN.6.23+JHN.6.24	ha haskaibũ mae ewapa betsa Tiberíades anua shashu betsawẽ bei hanushũ Jesusũ Deus kẽwãtã hatu pimaxina anu keti itã Jesus inũ hawẽ tsumabu hatu benakubirani hawa hatu betxiama ana hawẽri butubirani hatũ shashuki inatã: “Cafarnaum anu kaxiãmẽkaĩ. Hari benanũ bukãwẽ”, itã hauri bui
JHN.6.25	iãnẽwã pukebaini kesha betsauria hanu itxati hiwe anu hatube itxanua Jesus betxituxitã habũ yukakĩ:
JHN.6.25	—Yusĩnaã, hatiã mĩ nekeri pukexinamẽ? Ukeria nũ mia benabiranairã— akabu
JHN.6.26	Jesusũ hatu yuikĩ:
JHN.6.26	—Mã unãti wakĩ kayatapĩnũ dami haskabiama wakĩ ẽ matu ashuaĩ uĩxina ha tapĩkĩ mã xinãmawẽ taea hakia misi pikĩ yani waxĩshũ haskas pinũ ishũ mã ea benai bei ikanaii. 
JHN.6.27	Haskai piti txapumiswẽ besti kemui mã mapua ikanai? Hakia ẽ Epa Deusũ ea kuxipa waniwẽ taeshũ hawẽ kuxipa ẽ matu inãshanai ha bestiwẽ kemui mapukãwẽ, hawẽ hiwekuĩ ikibi itirã. Haskawẽ taeshũ habia hawẽ unãmati wakĩ Epa Deusũ ea matũ Hutxi Kayabi Iuwa ea waniki, yunukinã— hatu wa
JHN.6.28	habũ nĩka pewama Jesus yukakĩ:
JHN.6.28	—Deusũ yunua ashũkĩ txibãkinã, nũ haska wakĩ benimawakĩ taewatirumẽ?— akabu
JHN.6.29	Jesusũ ana hatu yuikĩ:
JHN.6.29	—Deus benimawakinã, hatũ ea yununi besti ikũwãkãwẽ, ẽ eakirã— hatu wa
JHN.6.30+JHN.6.31	betsabũ nĩkama ana yukakĩ:
JHN.6.30+JHN.6.31	—Mĩ Deus anuarã, nuku ikũwãmakatsirã, hawa hawẽ unãmati mĩ nuku ashũkĩ kayati wamatirumẽ, nũ mia hawẽ taeshũ ikũwanũbunã? Nukũ yusĩnã Moiséskiri mia yuinũ nĩkawe. Hanu tsua hiweabumanu nukũ shenipabu hatu iyuyama hari hiweabũ Deus anua maná duru butea pikubaunibuki. Haska wanibu kenekĩ: “Pimakĩ nai anua Moisés misi hatu pimakubaũpauniki”, inikẽ damiwakĩ Moisés mĩ binua ikai?— akabu
JHN.6.32	—Txanima nai anua misi butunirã, ha Moiséskiri mã yuiairã, hatũ hatu pimama iniki. Hakia ẽ Epa Deusũ hatu pimakubaũpauniki. Hakia ikis nai anua habiaskari wakĩ misi kayabi ẽ Epa Deusũ matu inãkatsis iriaikiki. 
JHN.6.33	Ha misi Deusũ yurabu dasibi inãkatsi ikairã, ha nai anua butunitũ hatu dasibi hiwekuĩmatiruki— hatu wa
JHN.6.34	hawẽ hãtxa nĩkabuma ana yukakĩ:
JHN.6.34	—Shanẽ ibuũ, haskakenã na misirã, hawẽtxaĩs nuku pimapakeshãwẽ— akabu
JHN.6.35	Jesusũ ana hatu yuikĩ:
JHN.6.35	—Hiwekuĩmati misirã, habia ẽ eaki. Tsuabũra ea nĩkakĩ xinã betsa watã eki txiti ikaibu ẽ hatũ yushĩ kuxipa wa ana buniama keska ishãkanikiki. Ha inũ, tsuabũra ea ikũwãkĩ ẽ hãtxa nĩkakubainaibu ẽ hatu xinã txãkãwã ana ũpash manui tetsusinama keska ishãkanikiki. 
JHN.6.36	Haska ẽ matu yuiai keska ẽ akai uĩbiaxĩshũ mã ea ikũwãbumaki. 
JHN.6.37+JHN.6.38	Hakia ea yununitũ xinãnẽ aki ẽ huniki, emebi ẽ xinãnẽ aki huamarã. Haskakẽ tsuabura katushũ Epa Deusũ ea anu hatu peshukĩ ekiri yunua ikũwãkĩ ea haibuwakubaĩshãkanikiki. Ha inũ, ea ikũwaĩbu ẽ hatu danãtaskama ishanaii. 
JHN.6.39	Ea yununitũ xinãwẽ akinã, tsuabura ea anu yununi hawẽ heneai shabatiã hatu benuama hatu bestẽwãkĩ ẽ hatu tashnimashanaii. 
JHN.6.40	Dasibibũ Deusũ bake xinãkubaĩkĩ ikũwaĩ hiwekuĩa ma hayabuwẽ taeshũ hawẽ heneai shabatiã ẽ hatu bestẽwãshanaii, haska ẽ Epã xinaĩ yubakani keska meneshũkinã— hatu wakĩ
JHN.6.41	“Deus anua misi butunirã, ẽ eaki”, iki daketapai itsakĩ hatu yuiaiwẽ taea judeu shanẽ ibubu hune Jesuski ha ikĩ yuaĩ 
JHN.6.42	yuinamei:
JHN.6.42	—Na hunirã, Josẽ bakeki, Jesusrã. Hawẽ ibu daberã, nukũ uĩbuki. Haskai: “Deus anua ẽ butuniki”, iki daketapaimẽkaĩ? —iake iakeaibũ
JHN.6.43	hatũ xinã unãtã Jesusũ hatu yuikĩ:
JHN.6.43	—Matunã, hari hãtxakĩ ana ea yuãyamakãwẽ. 
JHN.6.44+JHN.6.45	Epa Deusũ ea yununitũ hatu kenamarã, ea haibuwatirubumaki. Hakia hatu kena ea ikũwaĩbu hawẽ heneai shabatiã ẽ hatu bestẽwãshanaii. Deusũ hãtxa Isaíasĩ keneni matu yuinũ nĩkakãwẽ: ‘Deusũ dasibi hatu yusĩkĩ meshtãmashanikiki’, aniki. Haskawẽ taeshũ tsuãra Deusũ hãtxa nĩkakĩ tapĩkubaĩmisshunã, ea haibuwakanikiki. 
JHN.6.46	Epa Deus tsuã mã uĩsmaki. Hakia Deus anua besti tashninitũ Epa Deus uĩniki.
JHN.6.47+JHN.6.48	Hiwekuĩmati misirã, habia ẽ eaki. Txanima tsuabũra ea ikũwaĩ hiwekuĩkanikiki, ikibi ikirã. 
JHN.6.49	Ha inũ, hanu tsua hiweabumanushũ Deus anua misi matũ shenipabũ pibiakubaini atimas bika tenei mawanibuki. 
JHN.6.50	Hakia misi nai anua butunikiri ẽ hãtxaii. Na misi pikubaini ana mawatirubumaki. 
JHN.6.51	Nai anua butuni misi hiwearã, habia ẽ eaki. Tsuabũra na misi hiwea pikubaini hiwepakeshãkanikiki, ikibi ikirã. Na misi ẽ hatu inãshanairã, ẽ yura kayabiki. Haskawẽ taea na mai anu yurabu shukuabu tibi hawẽ hiwetirubuwẽ taeshũ ẽ yura kayabi ẽ hatu inãshanaii— akĩ hunea hãtxawẽ hatu yuiaya
JHN.6.52	nĩkama e itã judeu shanẽ ibubu hãtxa tibiwẽ yuinamei ha ikaibũ:
JHN.6.52	—Haskakĩ nũ pinũ hawẽ nami nuku inãtirumẽ? Huni kuĩnẽ namirã, nũ pitaskatirumaki— ikaibũ
JHN.6.53	habũ xinã unãkĩ Jesusũ ana hatu yuikĩ:
JHN.6.53	—Txanima matu yuinũ nĩkairakãwẽ. Matũ Hutxi Kayabi Iuwatũ nami piama inũ ẽ himi akamarã, mã hiwekuĩa hayatirumaki. 
JHN.6.54	Hakia tsuabũra ẽ nami pikĩ ẽ himi aki hiwekuĩshãkanikiki, ikibi ikirã. Ha inũ, hawẽ henea shabatiã ẽ hatu bestẽwãkĩ tashnimashanaii. 
JHN.6.55	Haska inũ, ẽ namirã, piti kayabiki. Ha inũ, ẽ himirã, nushuti kayabiki. 
JHN.6.56	Tsuabũra ẽ nami pi inũ ẽ himi akirã, ebe hiweaibũ eari hatube dasitã ẽ hiwekũkaĩshanaii. 
JHN.6.57	Haska inũ, Epa Deus hiwei ikibi ikatũ ea yununiwẽ taea hawẽ kuxipawẽ ẽ hiwekũkainaii. Habiaskariai tsuabũra ea pi ẽ kuxipawẽ hiwekubaĩshãkanikiki. 
JHN.6.58	Nai anua misi butunikiri ẽ hãtxaii. Matũ shenipabu hiwekĩ ha misi pikubauni mawanibu keskamaki, na misi ẽ matu yuiairã. Na misi pikubaini hiwekubaĩshãkanikiki, ikibi ikirã— hatu wakĩ 
JHN.6.59	Cafarnaum anu hanu itxati hiwe anushũ Jesusũ haska hatu yusĩayã
JHN.6.60	hawẽ hãtxa nĩkatã Jesuski txiti ikabu itxapabu yuinamei:
JHN.6.60	—Na haska yuiairã, bikaki. Tsuã haska txibãkĩ ashũtirumaki— ikaibũ
JHN.6.61	habu hakiri yuaĩbu unãkĩ Jesusũ hatu yukakĩ:
JHN.6.61	—Ẽ hãtxã matu dakewakĩ danãmaimẽkaĩ? 
JHN.6.62	Hanua ẽ huni anu hawẽri ẽ matũ Hutxi Kayabi Iuwa ẽ ana kai uĩkĩ mã xinã betsa washanaii. 
JHN.6.63	Shabakabi matu yusĩnũ nĩkakãwẽ. Ẽ yushinĩ hatu hiwemashanikiki. Hamẽ yurabũ hãtxawenã, hawa hatu hiwemakĩ kuxipa watirumahairaki. Ẽ hãtxa ẽ matu yuiairã, ẽ yushĩ keskaki. Mã ikũwãyã ẽ hãtxã matu hiwekuĩmaikiki— iwanã, 
JHN.6.64+JHN.6.65	yusĩkĩ taewabirãshuwẽ hawẽ hãtxa ikũwãbuma inũ tsuãra atximashanai unaĩwẽ taeshũ Jesusũ ana yuikĩ:
JHN.6.64+JHN.6.65	—Hamẽ matunã, betsa betsapabũ mã ea ikũwãbumaki. Haskakẽ: “Epa Deusũ matu kenama mã ea ikũwãtirubumaki”, akĩ ẽ matu yuishuki— ikaya
JHN.6.66	haskawẽ taeshũ Jesuski txiti imisbu itxapabu niti iki baxikutã Jesusbe ana buama ikaibũ 
JHN.6.67	hakia nũ hawẽ 12 tsumabu nũ pashkabainabumakẽ Jesusũ nuku yuikĩ:
JHN.6.67	—Matũri mã ea henekatsi ikimẽkaĩ?— nuku wa 
JHN.6.68+JHN.6.69	Simão Pedrõ yuikĩ:
JHN.6.68+JHN.6.69	—Shanẽ Ibuũ, mia henebaĩ tsua mia keska nũ txibãtirumaki. Hiwekuĩmati hãtxa mĩ nuku yusĩmiski. Deusũ bake meribi peparã, habia mĩ mia nũ unaiĩ— aka
JHN.6.70	Jesusũ nuku yuikĩ:
JHN.6.70	—Eãnã, ẽ matu katubiayama bestitxai yushĩ txakabu mã hayaki— nuku wa 
JHN.6.71	nũ hawẽ 12 tsumabu betsã Jesus hatu atximashanaiwẽ taea Simão Iscariotẽ bake Judaskiri xinãkĩ haska nukukiri hãtxaniki.
JHN.7.1	Hanushũ judeu shanẽ ibubũ Jesus detekatsi ikĩ benaibuwẽ taea Judéia anu ana kakatsi ikama Galiléia anu besti mae tibi anu kakũkaũkĩ hatu uĩkĩ yusĩkubaunaya 
JHN.7.2	ha ushetiã ni pei meshtetã peãtã judeubũ shenipabu ushakubaũpaunibu hawẽ xinãti beya nawai pi besishanaibu ma kemaya 
JHN.7.3+JHN.7.4+JHN.7.5	hawẽ betsabũ ikũwãkĩ kayatiwariabumabia Jesus yunukĩ:
JHN.7.3+JHN.7.4+JHN.7.5	—Nenu hanus kesu kesu isama Judéia anu besiaibu anu kashũ uĩtãwẽ, kashũ harishũ mĩ damiwai miki txiti ikabu itxashũ uĩ Habaa! iki Yuu! hau ishanũbunã. Tsuara shabakabi shanẽ ibukatsi ikinã, hawẽ pepa hune akĩ hamapai aisbumaki. Haskakẽ mĩ akairã, pepakiaki. Jerusalém anuabu harishũri dasibi haska mĩ damiwamis shabakabi hatu uĩmaritãwẽ, mianã— akabu 
JHN.7.6+JHN.7.7	Jesusũ hatu yuikĩ:
JHN.7.6+JHN.7.7	—Haska ẽ ishanairã, kemariamaki. Maturã, tsuã matu hawa danãbuma hamapaiaibutiã mã katiruki. Hakia eãnã, hatũ txakabukiri shabakabi ẽ hatu yuiaiwẽ taeshũ eki sinatakĩ ea danãkanikiki. Haskawẽ taea ẽ daya ẽ meneriamawẽ taea ẽ kayutirumaki. 
JHN.7.8+JHN.7.9	Haskakẽ ẽ hatu uĩmashanai kemariamakẽ matube ẽ kamaki. Matũ mesti uĩtãkãwẽ— hatu wa buaibũ Galiléia anu Jesus baxikui niti ikẽ
JHN.7.10	nawai besiaibu anu hawẽ betsabu buxiãbũ Jesusũ tsua banabimama hari hatu itxũ kai Jerusalém merã hune hikikẽ 
JHN.7.11	nawai taeaibũ Jesus benakĩ judeu shanẽ ibubũ hatu yukakubauni:
JHN.7.11	—Hania mã uĩaĩ, ha huni Jesusrã?— ikaibũ 
JHN.7.12	yurã kaiã Jesuskiri hãtxai yuinamei betsa betsapabũ hakiri yuikĩ:
JHN.7.12	—Harã, huni txakabuma pepaki— akaibũ betsabũri yuikĩ:
JHN.7.12	—Haskamaki. Huni pemaki. Nukunabu parãmiskiaki— ariaibũ 
JHN.7.13	haskabiakĩ tsua nĩkamama habu judeu shanẽ ibubuki datei Jesuskiri hune hãtxanameakeakeaibũ
JHN.7.14	usha dabe inũ besti kaya napũriama nawaibu hatishũbukũs namakis Templo hemaĩtĩ anu Jesus ka tsaushũ itxabu hatu yusĩkĩ taewaya 
JHN.7.15	shanẽ ibubũ uĩ e itã haki sinatai yuinamei:
JHN.7.15	—Haskatã haska yusĩa unãhairai ikimẽkaĩ, nukubetã kene tapĩsmabiarã?— ikaibũ
JHN.7.16	haska hãtxaibu unãkĩ Jesusũ hatu yuikĩ:
JHN.7.16	—Na ẽ yusĩaĩ mã nĩkairã, enamaki. Ea hatũ yununitũ xinãwẽ ẽ matu yusĩ ikaii. 
JHN.7.17	Tsuabũra Deusũ xinã akatsi ikinã ẽ akai unãtã haska txanimamẽkaĩ ikĩ na ẽ yusĩaĩ: “Deus anua huimẽkaĩ, ẽ ibubis ẽ xinãnẽ ikimẽkaĩ”, mã unãtirubuki. 
JHN.7.18	Hamẽ huni betsa ibubis hatu kẽwãmakatsi ikirã, yusĩnã pepai hawẽruamisbuki. Hakia hatũ ea yununi ẽ matu kẽwãmakatsis ikaiwẽ taea txakabuuma pepa besti yui ẽ txani txakamaki. Haskawẽ taeshũ tsuã ha yusĩakiri ekiri metutirubumaki. 
JHN.7.19	Txanima Deusũ hãtxa Moisés matu yusĩbiani mestẽwãtã matũ huĩtinĩ Deusũ hãtxa tsuã mã txibaĩsbumaki. Haskawẽ taeshũ haska xinãma mã ea detekatsis ikanaii— hatu waya
JHN.7.20	ha dapi mapushũ betsã yuikĩ:
JHN.7.20	—Mĩ yushĩ txakabu hayaki. Mĩ haska xinaĩnã, tsuã mia tenãkatsis ikimẽkaĩ?— aka
JHN.7.21	nĩkabiai habe hãtxama shanẽ ibubu Jesusũ ana yuikĩ:
JHN.7.21	—Sábado huĩrukũtitiã huni bestitxai shushawakĩ ẽ merabewaima matuki txanimabu haska xinaĩ mã eki sinataibu ẽ unaiĩ. 
JHN.7.22	Hakia Moisés nuku yusĩkĩ yuikĩ: “Hawẽ Deus unãmati wakĩ matũ huni bake oito shaba kaya hawẽ hina kubitxi bikubaĩshãkãwẽ”, akĩ nuku yununiki. Hanũkaĩ ha hina kubitxi bikĩ Moisés taewama nukũ shenipabu Abraãonẽ dukũ bikĩ taewani Moisés xinãkĩ habiaskari nuku yununiki. Haskakẽ huĩrukũtitiãbiakẽ kaneama hina kubitxi mã biriamisbuki. 
JHN.7.23	Hanua Moisés hãtxa mã kanekatsi ikamawẽ taea huĩrukũtitiãbiakẽ matũ huni bake kaĩxina hina kubitxi bi maturi mã dayakubaĩmisbuki. Habiaskari keska wakĩ huĩrukũtitiãri huni betsa hawẽ yura hirabi ẽ shushawaimawẽ taeshũ haska xinaĩ eki sinatakĩ mã txakabu ekiri tanaki. 
JHN.7.24	Haskakẽ hawara bemakia uĩtã xinaĩ hawaira hãtxayamakubaĩkãwẽ. Hakia hawara mã unãti wakatsi ikairã, hawa kaneama uĩ pehairawatã pe xinãkĩ unãti watã ikubaĩkãwẽ— hatu waya
JHN.7.25	hanushũ Jesusũ yusĩaĩ Jerusalém anu hiwemisbũ nĩkatã yuinamei:
JHN.7.25	—Ha hunirã, detekatsis ikĩ benakubaunaiburã, habiamẽ? 
JHN.7.26	Ũ unu naxui ika yusĩ hãtxairã, hawa tsuã nemama uĩnãmãri! Nukũ shanẽ ibubunã, “Messias Cristoki”, iwanã, xinãkanimẽkaĩ? 
JHN.7.27	Hakia Messias Cristo hushanairã, harakiriara hushanai tsuã nũ unãmaki. Haskakẽ hanua Jesus huni nukũ nũ unaĩwẽ taea Messias Cristo itirumaki— ikaibũ
JHN.7.28	Templo hemaĩtĩ anushũ yusĩkĩ haska habu hãtxaikiri xinaĩ hãtxaibu nĩkatã hãtxa kuxipawẽ Jesusũ hatu xinãmakĩ:
JHN.7.28	—Matunã, ea unãkĩ hanua ẽ yumeriani mã unãriaii. Emebi ẽ xinãnẽ ibubis ẽ huamaki. Hakia parananaĩsmatũ ea yununirã, matunã, mã ha unãmaki. 
JHN.7.29	Hakia eã ibubis hatũ ea yununi anua ẽ tashnikiraniwẽ taeshũ ẽ ha unaiĩ— hatu wa
JHN.7.30	hanua haskaiwẽ taeshũ atxinũ ishũ xinãbiaibũ hanu mawashanai kemariamawẽ taeshũ tsuã meabuma iniki. 
JHN.7.31	Hanua hakiri haskabiaibu itxapabũ ikũwaĩ yuinamei:
JHN.7.31	—Messias Cristo hushũ dami itxapa nuku washũshanaikiri nuku yusĩmisbu na hunĩ haska nuku yusĩmisbu keska waikiki. Txipu Messias Cristo hushũ na hunĩ akai binutirumamẽkaĩ? Nũ xinãnã, atirumaki— iki
JHN.7.32	Jesuskiri yuiaibu fariseubũ nĩkabaĩ Deusbe nukunabu hãtxashunika shanẽ ibubu anu bushũ habube yubakatã hau Jesus atxitanũbũ habũ Templo mekemisbu betsabu hatu yunuabũ 
JHN.7.33	hanushũ mapuabu Jesusũ ana hatu yuikĩ:
JHN.7.33	—Haskaira ea wayamakãwẽ, usha eskarabes besti matube ẽ iyuairã. Hanua hatũ ea yununi anu ẽ ana txĩtũshanairã. 
JHN.7.34	Haskakẽ matunã, hanira ẽ kai anu mã unãmabia ea benakĩ ea betxiama mã ishanaii, mã hari katirumawẽ taearã— hatu waya
JHN.7.35	haskai nĩkai judeu shanẽ ibubu yuinamei yuka iki:
JHN.7.35	—Hani ka nũ betxiama itiru txani ikimẽkaĩ, harã? Nukunabu nawabube txai hiwebaunabu anu kashanũ ika xinaĩ ikimẽkaĩtsa? Gregonawabũ Deus unãbumanu yusĩtanũ ika ikimẽkaĩ? 
JHN.7.36	Na haska yuiairã, haskara xinaĩ ikimẽkaĩ: “Hanira ẽ kai anu mã unãmabia ea benakĩ ea betxiama mã ishanaii, mã hari katirumawẽ taearã”, ikai nũ nĩkairã— ikĩ xinãnibukiaki.
JHN.7.37	Nawai keyui hawẽ henei ma shaba dabe inũ besti kaya nawai besi bexiã ma kakatsi keyui dasibi itxahairabũ Jesus benikawã hãtxa kuxipawẽ hatu yuikĩ:
JHN.7.37	—Ũpash manuhairai mã tetsusinairã, eanu beshũ aki bekãwẽ, ea ikũwãkinã. 
JHN.7.38	Habiaskari Deusũ hãtxa keneni keska wakĩ tsuãra ea ikũwaĩ hawẽ huĩti meranua hiwekuĩmati hene habai netsuama ishanikiki, hatu kuxipa wairã— hatu waniki.
JHN.7.39	Haska nuku yuikinã, Deusũ Yushĩ Pepakiri nuku yuiniki. Hanushũ Jesus ikũwaĩbu hawẽ kuxipa Deusũ inanũ ikaya Jesus mawa besteã hawẽ Epanu kariamakẽ Deusũ Yushĩ Pepa nuku inãyuama iniki.
JHN.7.40	Hanushũ hatiritũ Jesusũ hãtxa nĩka pewatã yuikĩ:
JHN.7.40	—Txanima na hunirã, Deusũ hãtxa yuishunikakiri Moisés nuku yuinirã, haki— ikaibũ
JHN.7.41	betsabũri yuikĩ:
JHN.7.41	—Messias Cristorã, haki— akaya betsabũri yuikĩ:
JHN.7.41	—Hamaki. Galiléia anua Deusũ Messias Cristo tashniama ishanai nuku yusĩmisbuki. 
JHN.7.42	Hanua tashnikirãshanairã, “Davĩ mae Belém anua Davĩ babarã, Cristo Messias ishanikiki”, akĩ nuku keneshuniki. Haskakenã, Jesusrã, Deusũ Messiasmaki— akaibũ 
JHN.7.43	Jesusũ hatũ hãtxa nĩkatã hawẽ taea Jesuskiri xinã betsa betsapawaibuwẽ taeshũ 
JHN.7.44	hatiritũ atxibaĩ bitxi bupanãbũ tsuã hawa meabumakẽ
JHN.7.45	hanu fariseubu inũ Deusbe nukunabu hãtxashunika shanẽ ibubu itxashũ Templo mekenikabu Jesus anu hatu yunua bua ibai habũ Jesus iweama mais beaibũ shanẽ ibubu betsã hatu yukakĩ:
JHN.7.45	—Haskakĩ Jesus atxi biai kashũ mã iweama ishumẽ?— hatu wa
JHN.7.46	mekenika betsã yuikĩ:
JHN.7.46	—Haska ha huni hãtxai peaya huni betsari hãtxakĩ nematirumaki, txakabu hatu yuiamawẽ taeshunã— hatu wa
JHN.7.47	hanushũ fariseubũ hatu yuikĩ:
JHN.7.48	—Habi mã unaĩsmapabenibĩ, maturi paraĩkikirã! Nuku nũ shanẽ ibubu inũ nũ fariseubunã, nũ hawa ikũwãmaki. 
JHN.7.49	Hakia Moisés hãtxa unãbumawẽ taea ha yuraburã, ibubis yupukunaĩ ikanikiki— hatu waya
JHN.7.50	hanua fariseu betsa Nicodemos Jesus anu ka habe hãtxatanimatũ hatu yuikĩ:
JHN.7.51	—Hawẽ hãtxa nĩkariama hawara dayai nũ uĩriamabia Moisés hãtxawẽ taeshũ: “Huni txakabuki”, akĩ nũ kupitirumaki— hatu wa
JHN.7.52	Nicodemoski sinatakĩ yuikĩ:
JHN.7.52	—Galiléia anua unaĩsmapabu keska xinãyamawe. Deusũ hãtxa kenenibu una anua uĩtã Galiléia anua Deusũ hãtxa yuishunika tashniama ishanai mĩ unãshanaii— itã 
JHN.7.53	henebaini hatũ hiwe anu inũ buake buakenibukiaki.
JHN.8.1+JHN.8.2	Oliveiras Mati anu ka hari ushaxini penaya Templo hemaĩtĩ anu Jesus ana ka tsaukẽ haki itxabirãbiranaibu yurabu hatu yusĩkĩ taewatanaya 
JHN.8.3	aĩbu betsa beneyabia huni hawẽ benemabe txutanameai txitetã atxishũ Deusũ hãtxa kenenibu yusĩnanãmisbu inũ fariseubũ iweshũ mapubaunabu namakis aĩbu naxui akĩ Jesusũ besuuri nitxĩtã 
JHN.8.4	Jesus yuikĩ:
JHN.8.4	—Yusĩnaã, na aĩbunã, txakabukĩ huni betsa txutamaya atxiabu mianu nũ iweshuki. 
JHN.8.5	Aĩbu haskashukenã: “Mixki turewẽ tsaka tsaka akĩ hau tenãnũbũwẽ”, akĩ Moisés nukũ shenipabu yununiki. Haska wanikenã, mianã, haskara hakiri mĩ yunuai?— iwanã, 
JHN.8.6	ha akatsi unãti wakĩ yukabu hakia hatũ beparameti hãtxa unaĩ hãtxama tinishũ Jesusũ metutiwẽ mai kenekĩ taewaya 
JHN.8.7	haki sinatakĩ ana habias yukarãwãbu bewenikitã hatu yuikĩ:
JHN.8.7	—Tsuara Deuskiri txakabu mã hayamatũ ha dukũtũ mixki turewẽ tsakakĩ taewarikãwẽ— hatu watã
JHN.8.8	ana tinishũ ana mekenẽ mai keneaya 
JHN.8.9	Jesusũ hãtxa nĩkatã habũ iwea bestibu bui anibubu bui taei txipu hatiri bukĩ itxabu namakis aĩbu nitxiãbu besti henebainabu 
JHN.8.10	ana beweninatã Jesusũ aĩbu yukakĩ:
JHN.8.10	—Aĩbuũ, habũ mia tenãnũ, iwanã, iweaburã, hania? Tsuã mia tsakama ishumẽ, kupikinã?— aka
JHN.8.11	—Shanẽ ibuũ, tsuã ea haska wamabĩ!— aka
JHN.8.11	—Peki. Hau mia kupinũbũ, iwanã, eãri ẽ yunuamaki. Hakia ana txĩtũkaina txakabukũkainama ishũ inũ kariwe— aka aĩbu kaya
JHN.8.12	Templo hemaĩtĩ anushũ Jesusũ yurabu uĩkĩ mapuabu hatu yuikĩ:
JHN.8.12	—Earã, mai hirabi ẽ bĩ txashahaira keskaki, hatu tapĩmanikarã. Tsuabũra ea nĩkatã txibaĩburã, ha bĩki nukui hiwea bena hayakanikiki. Haskawẽ taea hawa mexu merã ana biũma niama keska ishãkanikiki— hatu waya
JHN.8.13	hanua fariseubũ haskai nĩkai haki sinatakĩ yuikĩ:
JHN.8.13	—Mimebi keĩ mĩ pepairã, hawa kuxipa mĩ hayamaki— akaibu
JHN.8.14	—Emebi ẽ dayuikibiakĩ hanua ẽ huni inũ hanu ẽ kashanai ẽ unaĩwẽ taea ẽ dayuikiairã, harã, kuxipaki. Hakia hanua ẽ huni inũ hanu ẽ kashanai mã unãbumawẽ taeshũ mã kaneaii. 
JHN.8.15	Yurabũ xinãmiswẽ mã ea unãti waii. Hakia eãnã, haskawẽ ẽ matu unãti wamaki. 
JHN.8.16	Hakia haska ẽ Epã ea yununibetã xinãkĩ txanima ẽ mesti ẽ akamaki, hawa kaneama eã unãti wakinã. 
JHN.8.17	Hanushũ Deusũ Moisés yuia matu keneshunirã, ha uĩkĩ hawara hakiri huni dabe habias hãtxa txaniaibu hawẽ hãtxa mã ikũwãtiruki, ikũkenã. 
JHN.8.18	Haskakẽ emebi ekiri ẽ pe yuiaii. Ẽ haskaya ẽ Epa hatũ ea yununiri habiaskari ekiri pe yuikiki. Ha nuku dabetã habiaskas txanikĩ nũ yuitiruki, hau mã nuku ikũwanũbunã— hatu wa
JHN.8.19	—Mĩ Epa mikiri txaniai nũ nĩkanũ, hani mĩ Eparã?— akabu
JHN.8.19	Jesusũ hatu kemakĩ:
JHN.8.19	—Matunã, mã ea unãmaki. Ẽ Epa mã unãmariki. Ea unãkĩ ẽ Epari mã unãkeanaii— akĩ 
JHN.8.20	Templo hemaĩtĩ anushũ na haska yusĩkinã, bau haki nuitapaibu inãkuĩkĩ pei mistumisbu dapishũ Jesusũ yusĩayã hanu mawashanai kemariamawẽ taeshũ tsuã mekĩ atxiyuama inibuki.
JHN.8.21	Habianushũri Jesusũ mapuabu hatu ana yuikĩ:
JHN.8.21	—Ea ẽ hanira kakenã, ea benai matũ txakabuwẽ taea mã mawashanaii. Hanu ẽ kashanai anu mã katirumaki— hatu wa
JHN.8.22	nĩkai judeu shanẽ ibubu yuinamei:
JHN.8.22	—Ha haska yuiairã, hamebi tenãmepai ikimẽkaĩ: “Ha ẽ hanu kashanai anu mã katirumaki”, ikairã— ikaibũ
JHN.8.23	Jesusũ ana hatu yuikĩ:
JHN.8.23	—Maturã, mã nenuabu bestiki. Hakia earã, ẽ manaũriaki. Haskawẽ taea mai anua besti mã baki. Hakia earã, na mai anua ẽ bamaki. 
JHN.8.24	Haskakẽ matu yuikĩ: “Matũ txakabu hakimama mã mawashanaii”, akĩ ẽ matu yuishuki. Nĩkakãwẽ. Txanima ẽ hiwei ikibi ini mã ea ikũwãkatsi ikama matũ txakabuwẽ besti mã mawashanaii— hatu wa
JHN.8.25	e itã betsabũ yukakĩ:
JHN.8.25	—Miarã, mĩ tsua iki ikai? —akeakeabu
JHN.8.25	—Haskai hamẽraka ẽ matu hãtxa txakawai ikai? Habia ẽ matu yuikĩ taewashuki. 
JHN.8.26	Ẽ matukiri itxapa unãti wakĩ ẽ yuitirubia hatũ ea yununitũ txanima hãtxa ea yuia nĩkatã habiaskari yurabu ẽ yuikubainaii— hatu wa 
JHN.8.27	hawẽ Epa Deuskiri Jesusũ yuiai hawẽ hãtxa nĩkabiai hawa tapiãbumakẽ 
JHN.8.28	haskawẽ taeshũ Jesusũ ana hatu yuikĩ:
JHN.8.28	—Matunã, matũ Hutxi Kayabi Iuwa ea binikĩ benimashũ hanu mã ea unãshanaii. Natianã, haska ẽ xinaĩwẽ ẽ akamaki. Hakia haska ẽ Epã ea yusĩni besti ẽ yuimiski. 
JHN.8.29	Ha inũ, ea yununi eskatiã ebekẽ hamapai betsa betsapa wakĩ abumakĩ ẽ benimawamiswẽ taeshũ ẽ Epã ea besti henebainamaki— 
JHN.8.30	hatu wai shanẽ ibu itxapabũ ikũwãkĩ taewaibũ
JHN.8.31+JHN.8.32	hanushũ ha shanẽ ibubũ ikũwãkĩ taewaibu Jesusũ hatu unãti wanũ ishũ hatu yuikĩ:
JHN.8.31+JHN.8.32	—Tsuabũra ẽ hãtxa nĩkatã txanima uke merã mestẽwãtã mã txĩtuãmarã, mã ẽ tsuma kayabi itirubuki. Haskawẽ taeshũ txanima hãtxa unãkĩ mã tapiãyã txakabũ matu ana tsuma wama ishanikiki— hatu wa
JHN.8.33	habũ kemakĩ yuikĩ:
JHN.8.33	—Nukurã, nũ Abraãonẽ enabuki. Nukũ yura tsuma wabiashũ nukũ xinã tsuã nuku biãtirumaki. Haskakẽ haskakĩ: “Matu ana tsuã tsuma wama ishanikiki”, ikĩ mĩ nuku yuiai?— akabu
JHN.8.34+JHN.8.35+JHN.8.36	Jesusũ ana hatu yuikĩ:
JHN.8.34+JHN.8.35+JHN.8.36	—Txanima ẽ matu yuiaii. Deusũ hãtxa kanekĩ dasibibũ txakabu xinaĩbu hatũ txakabũ hatu yabumiski, hawẽ dayaru keska wakinã. Haska inũ, huni betsã huni betsa bikĩ hawẽ dayaru waimakenã, ana hawenabube hiwetiruma xinãkĩ nitxĩmisbuki. Hakia huni betsã bakerã, hawẽ bake kayabi hani nitxiãma habe ikũkaĩmiski. Haskakẽ eãnã, haska keska wakĩ Deusũ huni bake kayabitũ matũ hawara txakabu mã devea keska hakimawakĩ ẽ matu mekeaya txakabũ matu ana yabutirumaki. 
JHN.8.37+JHN.8.38	Hakia ẽ hãtxa nĩkama mã Abraãonẽ enabubia eki sinatakĩ mã hatiritũ ea detekatsis ikaii. Ea hãtxairã, ẽ Epã hawara akai uĩtã ẽ matu yuimiski. Hakia matunã, matũ ibuã akai uĩkĩ nĩkatã mã mawamiski— hatu wa
JHN.8.39	—Hamaki. Deusũ katuni Abraãonẽ enaburã, nũ nukuki— ikaibũ Jesusũ ana hatu yuikĩ:
JHN.8.39	—Matu txanima mã Abraãonẽ enaburã, haska Abraãonẽ ani mã ariakeanaii. 
JHN.8.40	Hakia Deus anua nĩkatã txanima hãtxa ẽ matu yuibia danãkĩ mã ea detepai ikaii. Deusũ hãtxa txanima Abraãonẽ nĩkatã mã ikai keska ikama iniki, danainã. 
JHN.8.41	Haskakẽ matunã, matũ ibuã amis keska xinaĩ mã ikaii— hatu wa haki sinatakĩ yuikĩ:
JHN.8.41	—Nukurã, nũ husi bakemaki. Nukũ ibu kayabi bestitxairã, nũ hayaki, Deusrã— akabu
JHN.8.42	—Deus anua ẽ huniwẽ taeshũ Deus matũ ibu kayabikenã, haska xinãkĩ mã ea aburiakeanaii. Earã, ẽ xinãnẽ aki ẽ huamaki. Hakia hawẽ xinãnẽ Deusũ ea yununi aki matube hiwei ẽ huniki. 
JHN.8.43	Haskakĩ mã ea nĩkakĩ pewakatsi ikabumamẽ? Matu yuinũ nĩkakãwẽ. Ẽ hãtxarã, pata keskatũ ẽ hãtxa mã tapĩ pewabumaki. 
JHN.8.44	Mã haskawẽ taearã, matũ iburã, diabo Satanáski. Haska xinaĩ keska ashũkĩ mã abumamiski. Haska inũ, bai taeni anua diabo Satanás pubẽ detenã kaĩ taeni ikũkaĩmiski. Ha inũ, txanima hãtxa hayamawẽ taea txani txakakũkaĩriamiski. Ha inũ, txani txakanikawẽ taea txanĩ epaki. 
JHN.8.45	Hakia txanima hãtxa ẽ matu yuibia mã ikũwãkatsi ikabumaki. 
JHN.8.46	Haratutũ berubi ẽ hawa txakabu akai mã ea uĩxĩshũ ea txitetirumẽ? Eãnã, ẽ txanima hãtxa yuibiaya haskakĩ mã ea ikũwãma txitekubaĩkanai? 
JHN.8.47	Haska inũ, Deusunabũ Deusũ hãtxa nĩkamisbuki. Hakia mã Deusunabumawẽ taeshũ mã nĩkakatsi ikabumaki— hatu waya
JHN.8.48	hanushũ judeu shanẽ ibubũ Jesus yuikĩ:
JHN.8.48	—Eska nũ mia yuiaii. Mĩ yushĩ txakabu haya dikabia mĩ Samarianawaki, unaĩsmaparã— akabu
JHN.8.49	Jesusũ hatu kemakĩ yuikĩ:
JHN.8.49	—Ẽ hawa yushĩ txakabu hayamaki. Ẽ Epa ẽ kẽwãbiaya mã ea danaiĩ. 
JHN.8.50	Emebi ẽ keãmaki. Haska inũ, “Ea kẽwãkãwẽ”, iwanã, ẽ matu yuiamaki. Hakia hatũ matu unãti washanaitũ matu ea kẽwãmakatsis ikikiki. 
JHN.8.51	Haskakẽ habũ ẽ hãtxa nĩkakĩ heneama mawabia mawa kayabiama ishãkanikiki— hatu wa
JHN.8.52+JHN.8.53	hanua habu Jesuski sinatakĩ yuikĩ:
JHN.8.52+JHN.8.53	—Txanima mĩ yushĩ txakabu hayaki. Nukũ shenipabu pepa Abraão inũ Deus hãtxashunika dasibiburi mawakubainibuki. Hakia: “Tsuãra ẽ hãtxa nĩkai mawama ishãkanikiki”, ikĩ mĩ yuiairã, shanẽ ibukĩ mĩ hatu binũkĩ keyua iki ikai? Miarã mĩ tsua iki ikai, haska xinaĩ ibubis keĩnã?— akabu
JHN.8.54+JHN.8.55	—Emebi ẽ keaĩnã, pemaki. Hakia ẽ Epã ea kẽwãmiski. Unãmabia: “Nukũ Deuski”, ikĩ ẽ Epakiri mã yuimiski. “Eari ẽ Deus unãmaki”, iki ẽ txani txakakeanaii, matu keskairã. Hakia ẽ Epa Deus unãkĩ hawẽ yunua ẽ txibãmiski. 
JHN.8.56	Yurabube hiwei ẽ huai uĩkatsi manakai ikũwaĩ matũ shenipabu Abraão benimaniki. Atimas ea uĩtã xinã txãkaĩ benimahairaniki— hatu wa
JHN.8.57	nĩkai e itã yuikĩ:
JHN.8.57	—Mĩ anibui 50 bari kariamabia, haskatã nukũ shenipabu Abraão mĩ uĩnimẽ?— akabu
JHN.8.58	—Txanima ẽ matu yuiaii. Abraão hayariama ea dukũ ẽ ikibi ini ẽ ikũkainaii— hatu waiwẽ taeshũ 
JHN.8.59	detekatsi ikĩ mixki ture biake biaketã tsakapanãbũ mapubaunabu anu hunei naxui itã Templo anua kaĩkaini
JHN.9.1	hanua sábado huĩrukũtitiã Jesusbe kaĩkaini kakĩ mae anu kenebaunibu hanu hikiti shui kesha huni bekũ kaĩni tsaushũ buanaibu pei hatu ea aki tsauwa binubaĩkĩ betxitã 
JHN.9.2	nũ hawẽ tsuma betsã Jesus yukakĩ:
JHN.9.2	—Yusĩnaã, haskai na huni bekũ kaĩnimẽ? Kaĩriamakẽ tsuã Deuskiri txakabuwanimẽ? Hawẽ ibubũ animẽkaĩ? Hamebi iniraka?— aka
JHN.9.3	—Haskamaki. Hamebi Deuskiri txakabuwamaki. Hawẽ ibubũri txakabuwabumariki. Hakia ikis Deusũ pepawati kuxipa yura dasibibu ẽ uĩmatiruwẽ taea habiaska bekũ kaĩniki— iwanã 
JHN.9.4+JHN.9.5	—Na mai anu yurabube hiwea ẽ bĩ txashahaira keskaki, hatu unãmanikarã. Haska ẽ shaba hayawẽ taea hatũ ea yununitũ daya ashũrinãkãwẽ. Ea shaba keska ma ẽ kakẽ txakabu huaya ana tsua dayatirumaki, mexu beai keskayarã— 
JHN.9.6	nuku watã maĩ kemu mitxushũ pupus watã hawẽ huni bekũ bepushkĩ 
JHN.9.7	yuikĩ:
JHN.9.7	—Siloé hanu ũpash uke merã habai anu mixki pukĩnibu anu ũpash tsauwa anu ka betxukitãwẽ— akarã, nukũ hãtxawẽ Siloé yuiarã, ‘Hari yunuaki’, Jesusũ hãtxa nĩkakĩ ikũwaĩ benikaini ka betxukia bepeshetã uĩbaini inũ kakẽ 
JHN.9.8	hanua ha dapi hiweabu inũ habũ pei ea ikai uĩmisbu yuka irabekĩ:
JHN.9.8	—Ha huni bekũ tsaushũ hatũ hatu pei ea amisrã, na hunirã, habiamẽ?— ikaibũ
JHN.9.9	betsabũ yuikĩ:
JHN.9.9	—Haa, habiaki— ikeakeaibũ
JHN.9.9	hanushũ betsabũri uĩkĩ yuikĩ:
JHN.9.9	—Hamaki. Ha itsaki— ikaibũ ibubis huni bekũ bepesheatũ hatu yuikĩ:
JHN.9.9	—Habia ẽ eaki— ikaya
JHN.9.10	hanushũ yukakĩ:
JHN.9.10	—Haskatã mĩ ma bepesheamẽ?— akabu
JHN.9.11	hatu yuikĩ:
JHN.9.11	—Ha huni kenakĩ Jesus waibũ pupus watã ea bepushshũ: “Siloé anu betxukitãwẽ”, ea wa ka ẽ betxukia bepeshetã ẽ uĩ taewabirãshuki— hatu wa
JHN.9.12	yukakĩ:
JHN.9.12	—Hania ha hunirã?— akabu
JHN.9.12	hatu yuikĩ:
JHN.9.12	—Ẽ unãmaki. Hanira niaki— hatu wa
JHN.9.13+JHN.9.14	hanushũ sábado huĩrukũtitiã Jesusũ pupus watã shushawabaĩxinawẽ taeshũ fariseubu anu huni bekũ shushaxina iyushũ hatu yuiabu 
JHN.9.15	fariseubũ yukakĩ:
JHN.9.15	—Mĩ bekũnirã, haskatã mĩ ma bepeshexinamẽ?— akabu
JHN.9.15	—Pupuswẽ Jesusũ ea bepusha betxukitã ẽ uĩ taewaxinaki— hatu wa
JHN.9.16	hatiri fariseubũ haska xinãbumawẽ taea betsabu yuinamei:
JHN.9.16	—Moisés nuku yusĩni txibaĩ haki meseama sábado huĩrukuãma dayamisrã, ha huni Deus anuamaki— ikaibũ
JHN.9.16	hakia betsaburi yuinamei:
JHN.9.16	—Hawẽ unãmati dami atimaska akinã, huni txakabũ haska watirumaki— iki fariseubu hatũ xinã dabe wai pashkatã 
JHN.9.17	huni shushaxina ana yukakĩ:
JHN.9.17	—Mĩ beru mia shushawaxinawẽ taeshunã hakiri hawa mĩ yuiai?— akabu
JHN.9.17	—Ha hunirã, Deusũ hãtxa yuishunikaki— hatu wa
JHN.9.18	hawẽ ibubu yukariama ha huni bekũ kaĩni ma uĩ pewaiwẽ taeshũ judeubũ ikũwãkatsi ikama henetã hanushũ hawẽ ibubu kenabu 
JHN.9.19	beabu hanushũ judeu shanẽ ibubũ hawẽ ibu dabe hatu yukakĩ:
JHN.9.19	—Narã, mĩ bakemẽ? Ikũ bekũ kaĩni mã yuimismẽ? Haskatã ma uĩmẽkaĩ?— akabu
JHN.9.20	hawẽ ibubũ kemakĩ hatu yuikĩ:
JHN.9.20	—Na hunirã, nukũ huni bakeki. Bekũ kaĩnirã, nũ unaiĩ. 
JHN.9.21	Hakia haskatã ma uĩxina nũ unãmaki. Tsuãra shushawakĩ uĩmaxina nũ unãmariki. Habi yukakãwẽ, huni ewakirã, hamebi haskaxina hau matu yuinunã— hatu wa
JHN.9.22+JHN.9.23	bebũkiri yuinamei:
JHN.9.22+JHN.9.23	—Tsuãra yuikĩ: “Jesusrã, Messiaski”, ikaibu judeubu shanẽ ibubũ nĩkatã hatũ itxati hiwe anu hau ana itxayamanũbũ hatu nitxĩkatsi yubakaxinabuwẽ taea unaĩ hatuki datekĩ hawẽ ibubũ yuikĩ:
JHN.9.22+JHN.9.23	—Huni ewaki. Ha yukakãwẽ— hatu wa 
JHN.9.24	hanua ana yuinametã shushawaxina ana kenashũ yuikĩ:
JHN.9.24	—Txani txakamahaira Deusũ besuubi nuku yuiwe. Nukũ nũ uiaĩnã, ha hunirã txakabuki, Deusũ hãtxa txibãmarã— akabu
JHN.9.25	hanushũ ana hatu yuikĩ:
JHN.9.25	—Huni txakabumẽkaĩ, ẽ unãmaki. Ẽ bekũbiakẽ ikis ea uĩmaxina ha besti ẽ unaiĩ— hatu wa
JHN.9.26	ana hawẽtxaĩs yukakĩ:
JHN.9.26	—Mia haska kaya waxina mĩ ikai uĩmakinã, mia hawawẽ uĩmaxinamẽ?— akabu
JHN.9.27	—Haskakĩ mã ea ana yukai? Dama ẽ matu yuishuki. Ẽ hãtxa mã nĩkamamẽ? Matũri daka mã txibanũ ika ikanai?— hatu wa
JHN.9.28	kũyã akĩ hãtxa kuxipawẽ yuikĩ:
JHN.9.28	—Mĩ hawẽ tsumaki. Nukunã, nũ Moisés txibãpakeaii. 
JHN.9.29	Deus Moisésbe hãtxaniki. Hakia ha huni haniara kaĩkiranimarã, nũ unãmaki— akabu
JHN.9.30	—Mã ea peirawawa, ha huni haniara tashnia mã unãmarã. Haskabia ẽ beru ea bepeshxina ẽ ma uĩ pewaii. 
JHN.9.31	Huni txakabũ Deus ea akairã, Deusũ nĩkaismaki. Hakia Deuski datekĩ hawẽ hãtxa ikũwãkĩ yukai Deusũ nĩkamiski, nũ unãnã. 
JHN.9.32	Bai taei anua bekũ kaĩyã bepeshnirã, nũ haska nĩkaismaki. 
JHN.9.33	Deusũ yunuama haska watirumaki. Haskakẽ Deusũ Jesus merabewaxinaki— hatu wa
JHN.9.34	hanũkaĩ ana sinatahairakĩ yuikĩ:
JHN.9.34	—Mia bekũ txakabuhaira mĩ kaĩniwẽ taeshũ mĩ nuku yusĩtirumaki. Kariwe— atã hau ana hatube itxayamashanũ nematã nitxĩnibukiaki.
JHN.9.35	Hanu itxati hiwe anushũ bepeshxina nitxiãbu ka Jesusũ nĩkatã benabauni haki nukutã yukakĩ:
JHN.9.35	—Mĩ Hutxi Kayabi Iuwa Deusũ Katuarã, mĩ ikũwaĩ?— aka
JHN.9.36	—Shanẽ Ibuũ, ẽ Hutxi Kayabi Iuwa ẽ ikũwãtirurã, tsuamẽ?— aka
JHN.9.37	Jesusũ ana yuikĩ:
JHN.9.37	—Mĩ uĩ habe hãtxairã, ẽ habiaki— aka kẽwaĩ Jesus namã dãti ishũ yuikĩ:
JHN.9.38	—Shanẽ Ibuũ, ẽ mia ikũwaiĩ— aka
JHN.9.39	Jesusũ ana yuikĩ:
JHN.9.39	—Deusũ hatu unãti waiwẽ taea yurabube ẽ hiwekũkainaii. Tsuabũra uĩsbumã bepesheshũ hau uĩshanũbũ inũ natiã tsuabũra xinãkĩ uĩbiai bekũ keska hau ishanũbũ ẽ huniki— ikai 
JHN.9.40	fariseu betsabũ habetã nĩkatã Jesus yukakĩ:
JHN.9.40	—Nũ uĩyama nũ bekũ keska mĩ nuku xinaĩ?— akabu
JHN.9.41	Jesusũ hatu yuikĩ:
JHN.9.41	—Deusũ yusĩa unãriama matũ txakabuwẽ mã kaneama ikeanaii. Hakia yuikĩ: “Nũ Deus unaiĩ”, ikĩ hawa nĩkama mã kaneaii— hatu watã,
JHN.10.1	ana Jesusũ hatu yuikĩ: 
JHN.10.1	—Txanima ẽ matu yuiai nĩkakãwẽ. Tsuara txashuwã meketi shuiwẽ hikiama hamauri hawẽ keneki inakaĩ butumisrã, yumetsubuki. 
JHN.10.2	Hakia hanu hikiti shui kayabi bepẽshuni hikimisrã, txashuwã mekenika kayabiki. 
JHN.10.3	Hamẽ kene shui mekenikatũ txashuwã uĩkĩ bepẽshuna hawẽ ibuã txashuwã tibi hawẽ kenawẽ kenapakea hawẽ hui nĩkatã kaĩbiranaibũ 
JHN.10.4	hawenas kaĩmakĩ dasibi kenakĩ keyubaĩkĩ bepuaya hawẽ hui nĩkabaĩkĩ txibãmisbuki. 
JHN.10.5	Hanushũ huni betsã hatu iyunũ ishũ hatu kenariabaina hawẽ hui nĩkama txibãma pashai hamakiri bumisbuki— akĩ 
JHN.10.6	txashuwã miyuikiri hãtxa huneawẽ Jesusũ hatu yuikĩ hatu yusĩpaia tsuã nĩkabumahairawẽ taeshũ
JHN.10.7	judeu shanẽ ibubu Jesusũ ana hatu yuikĩ:
JHN.10.7	—Ikũkĩ ẽ matu yuiaii. Hanu txashuwã hikiti shuirã, habia ẽ eaki. 
JHN.10.8	Ẽ huriama habu dukũ bea dasibibu ẽ kenawẽ parananãkubaĩmisburã, yumetsu keskabukẽ txashuwã pepabũ hatũ hãtxa nĩkama ikubainibuki. 
JHN.10.9	Hakia hanu hikiti shuirã, ẽ eaki. Tsuara eanu hikiaibu ẽ hatu mekekubaĩshanaii, Deusunabu hatu wakinã. Txashuwã meke pehairawakĩ hatu bitxitã kaĩmakĩ basi pepa pimakĩ ẽ hatu ama keska wakubaĩshanaii. 
JHN.10.10	Huni itxakanikairã, yumetsukĩ detekĩ yamawai parananaĩ bemisbuki. Hakia hatu hiwekuĩmai ikibi imairã, ẽ ea huniki, unãnuma itxapa hatu inãkĩ yauxiama hatu kuxipa wairã. 
JHN.10.11	Earã, ẽ matũ mekenã pepaki. Mekenã pepatunã hawẽ txashuwã mekei yauxi mawashũtiruki. 
JHN.10.12	Hakia dayarũ pei binũ ika dayakĩ txashuwã mekeshunaya hanua kamã inu pubenẽ txashuwã pinũ ika huaya betxitã hawenamawẽ taea txashuwãki petxitã henebaini pashaya inawã bestibu atxikẽ hatiri pashai benumisbuki. 
JHN.10.13	Hanua dayaru txashuwãwẽ nuiama pei besti binũ ika mese huaya pashamisbuki. 
JHN.10.14+JHN.10.15	Haska inũ, Ẽ Epã ea unãnũ eãri ẽ Epa ẽ unaĩ keska wakĩ enabu txashuwã keskabu ẽ hatu unãyã habũri ea unãkanikiki. Haskakẽ ẽ mekenã pepawẽ taea enabu txashuwã keskabu ẽ hatu mawashũtiruki. 
JHN.10.16	Nenu besti enabumaki, na txashuwã kene anuarã. Hakia txashuwã betsaburi Deusũ ea ma yununiki. Israelbumabiakẽ haturi ẽ mekekubaĩshanaii. Ẽ hui nĩkaibu txashuwã shukua bestitxai mekenika bestitxaiya keska Israelbũ ea ikũwaĩbube Deusũ enabu dasibi ea iweshũshãkanikiki, hatuki dasi wakinã. 
JHN.10.17	Haska inũ, hawẽ mawati kuxipa inũ hawẽ bestẽti kuxipa ẽ Epã ea yununi ẽ hayaki. Ana bestẽkatsi ẽ hiwea yauxiama ẽ mawashanaiwẽ taea ẽ Epã ea abui ewẽ nuikiki. 
JHN.10.18	Haskakẽ tsuã ea debu watirumaki. Hakia ikatsis iki ibubis ẽ xinãnẽ ẽ debutiruki. Mawakĩ ẽ hiwea ẽ henexina ẽ ana bitiruki, ha kuxipa ẽ Epã ea yununiwẽ taearã— hatu waya
JHN.10.19	Jesusũ hãtxa nĩkatã judeu shanẽ ibubũ xinã dabe wai pashkakĩ 
JHN.10.20	betsabũ yuikĩ:
JHN.10.20	—Yushĩ txakabu haya patapaki. Haskakĩ nũ nĩkakubaini ikanai?— hatu waibũ
JHN.10.21	betsabũri yuikĩ:
JHN.10.21	—Yushĩ txakabu hayatũ pepa hãtxa yuitirumaki. Yushĩ txakabuyatunã, bekũ shushawatirumariki. Haskawẽ taea Jesus huni pepaki— ibaini buaibũ
JHN.10.22+JHN.10.23	hanua uitiã Jerusalém anu Deus kẽwãti Templo pewanibu xinaĩ besi nawaibutiã Templo hemaĩtĩ kesha anu hanu utai huĩrukuĩ tsauti txaipa hawẽ kena Salomão anu Jesus kai 
JHN.10.24	shanẽ ibubũ bebũteshũ yukakĩ:
JHN.10.24	—Hatishuĩra nũ ana hamẽ bika teneyamanũ menã hawa kuxi shabakabi nuku yuiriwe, habia mĩ nukũ Messias Cristomẽkainã— akabu
JHN.10.25	Jesusũ hatu kemakĩ yuikĩ:
JHN.10.25	—Matunã, ẽ matu yuia mã ea ikũwãma ikimaki. Ẽ Epã kuxipawẽ hawara pepa shabakabi ẽ amiswẽ taeshũ ẽ tsuamẽkaĩ mã ea unãtiruki. 
JHN.10.26	Hakia mã ẽ txashuwãmawẽ taeshũ mã ea hawa ikũwaĩsmaki. 
JHN.10.27	Ẽ txashuwanẽ ea unãkĩ ẽ hui nĩkakĩ ea txibãbainaibu eãri ẽ hatu unaiĩ. 
JHN.10.28	Eki txiti ikabu benuama ẽ hatu hiwekuĩmakubaĩshanaii. Parãshũ tsuã hatu ea mebiãma ishanikiki. 
JHN.10.29	Ha inũ, tsuabura ẽ Epa kuxipa dasibi binuatũ habu ea yunua hatuwẽ nuikĩ ẽ hatu mekehairakubainai tsuã ea hatu mebĩtirubumaki. 
JHN.10.30	Ea inũ ẽ Epa Deus ha dabe nũ bestitxai keskaki, dapashkanaismarã— hatu wa 
JHN.10.31	mixki tũkuwẽ tsakanũ ishũ judeu shanẽ ibubũ bitanaibũ 
JHN.10.32	hatuki dateama Jesusũ ana hatu yuikĩ:
JHN.10.32	—Epa Deus anua dami mirima pepa ẽ matu uĩmamiski. Haratu damiwẽ taeshũ mã ea tsakanũ ika ikanai?— hatu wa
JHN.10.33	—Pepawẽ taeshũ nũ mia tsakamaki. Hakia huni bestibia mimebi mĩ hãtxawẽ: “Ẽ Deuski”, ikĩ mĩ Deus itxaiwẽ taeshũ nũ mia aki ikaii— akabu
JHN.10.34	ana hatu yuikĩ:
JHN.10.34	—Manakãwẽ. Ẽ Deus itxamaki. Deusũ hãtxa yuishunikatũ kenekĩ: “Ha irabeaibu pewanika hatu wakĩ Deusũ hawẽ hãtxa hatu yunukĩ yuikĩ: ‘Mã hatu merabewakubainairã, mã deusbuki’, ikĩ Deusũ hatu yuiniki”, akĩ hatu keneshuniki, na kenerã, nũ unãkanaii. 
JHN.10.35	Haskawẽ taeshũ mã danãtirubumaki. Haskakẽ hawẽ hãtxa hatu yunukĩ: “Mã deusbuki”, aki nishũ 
JHN.10.36	Deusũ ea meribi washũ yurabu anu ea yununirã, eã yuikĩ: “Ẽ Deusũ bakeki”, ẽ ikaiwẽ taeshũ: “Mĩ Deus itxaii”, ikĩ ea txitekĩ mã kaneaii. 
JHN.10.37	Hamẽ ẽ Epã pepawai keska ẽ akamakenã, ẽ hãtxa ikũwãyamakãwẽ. 
JHN.10.38	Hakia ẽ Epã pepawai keska ẽ akai ẽ hãtxa mã ikũwãma ibiakĩ ẽ Epã kuxipawẽ ẽ dami pepawai ikũwãkãwẽ. Ha dami ikũwãkĩ ẽ Epa ebe imis inũ ẽ haberi imis mã unãtirubuki— hatu waya
JHN.10.39	ana atxipanãbũ Jesus pashai 
JHN.10.40	Jordão Hene pukei hanushũ Naximanika Joãonẽ hatu naximakĩ taewani anu nũ habe kakẽ 
JHN.10.41	ana mirima hari yurã kaiã haki shukuabu hatu yusĩa yuinamei:
JHN.10.41	—Joãonẽ damiwamabia dasibi Jesuskiri nuku yuixinarã, txanimaki— ikĩ 
JHN.10.42	harishũ itxapabũ Jesus ikũwãnibuki.
JHN.11.1+JHN.11.2	Hanua xinã Betânia anushũ Mariã txipu sheni ininipawẽ Shanẽ Ibu Jesusũ tae peukashũ hawẽ buwẽ tere ashanai anu hawẽ betsa Maria inũ Martabe hatũ pui Lázaro hiwea hanua isĩ teneaya 
JHN.11.3	hau Jesus yuishũtanũbũ hawẽ pui dabetã hatu yunua bushũ Jesus hatu yuishũkĩ:
JHN.11.3	—Shanẽ Ibuũ, mĩ haibu mĩ abuairã, isĩ teneikiki. Nukube kashũ uĩ kawe— akabu
JHN.11.4	Jesusũ nĩkatã nũ hawẽ tsumabu nuku yuikĩ:
JHN.11.4	—Ha isĩmanã tenãkĩ debu wamaki. Hakia Deus inũ hawẽ bakẽ kuxipa hatu uĩmashanũ ika isĩ teneikiki— ikaya
JHN.11.5	Maria inũ Marta inũ hatũ pui Lázaro abuhairabiai 
JHN.11.6	Lázaro isĩ teneai yuiabu nĩkatã kayuama ana usha dabei Jesus baxikuxĩshũ
JHN.11.7	nũ hawẽ tsumabu nuku ana yuikĩ:
JHN.11.7	—Judéia anu ana bunãkãwẽ— nuku wa
JHN.11.8	—Yusĩnaã, judeu shanẽ ibubũ dama harishũ mixki tũkuwẽ mia tsakapai ixiãbuki. Haskai hariri mĩ ana kakatsi ikai?— nũ wa
JHN.11.9	nuku yuikĩ:
JHN.11.9	—Shaba tibirã, 12 hora hayaki. Bariri shabatiã tsuara kai uĩ pewabaini tsua huti itirumaki, na ẽ mai anu shaba txasha hayawẽ taearã. 
JHN.11.10	Hakia tsuara mexu merã biũma kairã, huti itirubuki, eauma kai keskarã— 
JHN.11.11	itã,
JHN.11.11	—Nukũ haibu Lázaro ma ushaki. Datekĩ ẽ bestẽwaĩ kaii— nuku wa
JHN.11.12	—Shanẽ Ibuũ, ha huĩrukuĩ usharã, mawama maĩkiki. Kayamawe— nũ wa 
JHN.11.13	Lázaro mawakiri Jesusũ nuku yuibia unãma usha bestiakiri nũ xinãniki. 
JHN.11.14	Haska nũ xinaĩ unãtã shabakabi Jesusũ nuku yuikĩ:
JHN.11.14	—Lázarorã, ma mawaxinaki. 
JHN.11.15	Ẽ harimakẽ ixĩkẽ ẽ benimaii. Haskarã peki, matunarã, ana shabakabi ẽ matu ikũwãmai kairã. Eki sinatabiaibu anua Lázaro uĩnũ bukãwẽ— nuku waya
JHN.11.16	haskaya nũ hawẽ 12 tsuma kuxipaya betsa Tomé tsupibu bakẽ nuku yuikĩ:
JHN.11.16	—Kawe. Haria habe mawarinũ bukãwẽ— nuku waya
JHN.11.17+JHN.11.18+JHN.11.19	haska nĩkatã Jesusbe nũ kaya Betânia dapishũ: “Usha dabe inũ dabe ka Lázaro maiwaxinabuki”, akĩ nuku yuiabu Jerusalém txaima quilômetro dabe inũ besti anua judeu shanẽ ibubu itxapa beshũ hatũ pui mawaxĩkẽ Marta inũ Maria kashaibu hatuwẽ nuikĩ daewakĩ hatu nese wai beabũ 
JHN.11.20	Jesus huai bana nĩkatã Martã itanũ ika kai Jesuski nukui kaya Mariãri hawa nĩkama hiwetã hiwekẽ 
JHN.11.21+JHN.11.22	haki nukushũ Martã Jesus yuikĩ:
JHN.11.21+JHN.11.22	—Shanẽ Ibuũ, mĩ nenukenã, ẽ pui mawama ikeãxinaki. Hamapai xarabu mĩ Deus ea akai nĩkatã mia merabewakĩ mia ashũmiski, ẽ unãnã— aka 
JHN.11.23	Jesusũ yuikĩ:
JHN.11.23	—Mĩ puirã, ana hiweshanikiki— aka
JHN.11.24	hanushũ Martã yuikĩ:
JHN.11.24	—Txanima habiaskaki. Bari hawẽ heneaitiã mawabu Deusũ yura dasibi bestẽwãshanaitiã ana hiweshanai ẽ unãnaiĩ— ikaya
JHN.11.25	hanushũ Jesusũ ana yuikĩ:
JHN.11.25	—Bestẽwãkĩ hiwemanikarã, habia ẽ eaki. Tsuabũra ea ikũwaĩ mawabia ana hiweshãkanikiki. 
JHN.11.26	Habu dasibi hiweyushũ ea ikũwaĩ mawataskama ishãkanikiki. Na ẽ mia yuiairã, mĩ ikũwaĩ?— aka
JHN.11.27	—Heẽ, Shanẽ Ibuũ, mĩ Cristo Messiaski. Hawẽ bake yurabube hau hiweyushanũ Deusũ yubanirã, habia mĩ miaki, ẽ unãnã. Ẽ mia ikũwaiĩ— atã
JHN.11.28	hanua Marta hawẽ hiwe anu txĩtũkirã hawẽ betsa Maria hune yuikĩ:
JHN.11.28	—Nukũ Yusĩnã ma huaki. Mia kenaikiki. Kayuwe— aka
JHN.11.29	Mariã nĩkatã benikaini hawẽ betsa Martabe kaĩkainaya 
JHN.11.30	hawẽ mae anu hikiriama habianuari Marta haki nukushu anushũ Jesusũ manaya 
JHN.11.31	judeu shanẽ ibubũ Maria daewai bea hawẽ hiwetã habe maniabũ Mariã hawa hatu yuiama benikaini hawẽ betsabe hawaira buaibũ hatu uĩtã xinaĩ:
JHN.11.31	—Mixki tãpe anua kashai kaikiki— ikĩ txibaĩbũ
JHN.11.32	Jesuski nukutã huĩti nixma ha namã dãti ishũ Mariã yuikĩ:
JHN.11.32	—Shanẽ Ibuũ, mĩ nenukenã, ẽ pui mawama ikeãxinaki— atã 
JHN.11.33	judeu shanẽ ibubube Maria kashai bis ikaibũ Jesusũ haskaibu uĩ hatuwẽ uke merã nuihairai hatube kashakatsis ikĩ 
JHN.11.34	hatu yukakĩ:
JHN.11.34	—Hani mã datãxinamẽ?— hatu wa
JHN.11.34	—Shanẽ Ibuũ, uĩnũ kawe— abainabu 
JHN.11.35	Jesus kashakainaya 
JHN.11.36	shanẽ ibubũ uĩ yuinamei:
JHN.11.36	—Uĩwẽ, aburiaikikirã— akaibũ 
JHN.11.37	hakia shanẽ ibu betsabu yuinameriai:
JHN.11.37	—Huni bekũ shushawabiaxina hau Lázaro mawayamanũ shushawati xaraxina hawawẽ haska watima damapaikiki— abainaibũ
JHN.11.38	Jesus hatube kai kashakũkainaya ana nui pae tsekekirani kakĩ mixki tãpe merã datãtã mixki ewapawẽ bepuxinabu anu kematã
JHN.11.39	—Bepẽkãwẽ— hatu wa nemakĩ Lázarõ pui Martã yuikĩ:
JHN.11.39	—Shanẽ Ibuũ, hamaki. Meyamanãwẽ. Ma shaba dabe inũ dabe ka txapui pisi mayaikiki— aka 
JHN.11.40	Jesusũ kemakĩ yuikĩ:
JHN.11.40	—Ewẽ dateyamawe. “Ikũwãkĩ Deusũ kuxipa mĩ uĩaiĩ”, akĩ ẽ mia dama yuibirãshurã, xinãwẽ— akaya
JHN.11.41	hanushũ mixki ewapawẽ bepuxinabu bepẽshunabu Jesusũ uĩtã naiuri teskãshũ yuikĩ:
JHN.11.41	—Epaã, mĩ ea nĩkaiwẽ taeshũ ẽ mia pepawaii. 
JHN.11.42	Ẽ mia yuka nĩkatã mĩ ea merabewakubaĩmiski. Mĩ ea yununirã, na ebe mapubaunabũ hau ea uĩkĩ ikũwanũbũ shabakabi ẽ mia yukaii— itã, 
JHN.11.43	hui kuxipawẽ kenakĩ:
JHN.11.43	—Lázaroõ, hari dakama tashniyuwe!— akaya 
JHN.11.44	mawa tariwẽ yabu keshtu wakĩ sebikĩ utsi washũ hawẽ besuri beyabubiaxinabu ana hiwei bestẽtã kaĩkiranaya Jesusũ hatu yunukĩ:
JHN.11.44	—Hawẽ yabu dapekãwẽ, hau kanunã— hatu wa dapeabu haskai Lázaro ana bestẽtã hiweniki.
JHN.11.45	Hatũ berubi Jesusũ haska waiwẽ taeshũ judeu shanẽ ibu itxapabu Mariabe beshũ Lázaro mawaxina Jesusũ ana hiwemai uĩkĩ: “Jesus Deusũ bakeki”, ikĩ ikũwaĩbũ 
JHN.11.46	hakia shanẽ ibu betsabũ haska washu ikũwãkatsi ikama fariseubu anu bushũ haska Jesusũ ashu hatuki txaniabu 
JHN.11.47	hanua Deusbe nukunabu hãtxashunika shanẽ ibubu inũ fariseubu Sinédrio kena hatube itxatã Jesuski datei yuinamei:
JHN.11.47	—Ha huninã, hatu unãti wamakĩ dami tsuã haska watiruma itxapa waikiki. Nũ haska watirumẽ? 
JHN.11.48	Nũ nemama nuku henekĩ keyutã dasibibũ ikũwaĩ haki txiti iki keyutirubuki. Haskaibũ Romano shanẽ ibubũ hatũ soldadobu mirima beshũ nukũ Templo inũ nukunabuya nuku yamawashãkanikiki— ikaibũ
JHN.11.49	hakia na habia baritiã Deusbe nukunabu hãtxashunika shanẽ ibuhaira Caifásĩ hatu nĩkatã yuikĩ:
JHN.11.49	—Matunã, mã hawa unãmaki. 
JHN.11.50	Nukunabu hau pashkai sa iyamashanũbũ huni bestitxai nukunabu mawashunaya mã pepakũkaĩshanai mã haska xinãmaki— hatu wanikiaki.
JHN.11.51	Haska yubakaibu xinãmakinã, ibubis Caifásĩ xinãma hakia na habia baritiã Deusbe nukunabu hãtxashunika shanẽ ibuhairawẽ taeshũ: “Jesus judeubu mawashũtiruki”, akĩ Deusũ Caifás hatu yuimaniki. 
JHN.11.52	Na haska yunuirã, habu bestikiri ikama hakia Deusũ bakebu pashka hiweakeakeabu habũ ikũwaĩbu dasibi itxawashanũ ika merabewai Jesus nuku mawashũshanai 
JHN.11.53	Caifásĩ haska hatu yuiaiwẽ taeshũ judeu shanẽ ibubũ Jesus tenãnũ ika yubakai taenibukiaki.
JHN.11.54	Judeu shanẽ ibubu haki haskaibu hanua Jesus shabakabi ana niama hatu anua kaĩkaini mae betsa Efraim anu hanu hiweabuma dapi nuku iyushũ usha itxapakĩ Jesusũ nuku besti yusĩayã
JHN.11.55	Páscoa judeubu nawai besimisbutiã ma kemaya nawai taeriama hatũ beya txibaĩ hau Deus ana hatuki sinatayamanũ Deus daewai ibubis pepakatsi iki mae hatiubuma anua Jerusalém anu yurabu mirima beshũ 
JHN.11.56+JHN.11.57	Jesusũ yusĩaĩ nĩkakatsi ikĩ benabaunaibũ Deusbe nukunabu hãtxashunika shanẽ ibubu inũ fariseubũ Jesus atxitã bitxinũ, iwanã, hatu yunuxĩshũ hatu yuikĩ:
JHN.11.56+JHN.11.57	—Jesus haniara betxitã nuku yuikãwẽ— ikaibuwẽ taea mae betsa betsapa anua bexiãbu Templo hemaĩtĩ anua yuinamei:
JHN.11.56+JHN.11.57	—Jesuskiri hawa mĩ xinaĩ? Huimẽkaĩ? Huamaraka?— ibaũbaunaibũ
JHN.12.1	ha Páscoa nawai besi ana seis dia ma ika kemaibũ Jerusalém dapi Betânia anu nukube Jesus ka Jesusũ Lázaro bestẽwaĩma ana hiweawẽ taeshũ 
JHN.12.2	hawẽ xinã txãkãkĩ habũ Jesus duawakĩ bari kaya piti mirima nuku bawashunabu tapu txãpa anu Lázaro inũ hawẽ haibuaibu Jesusbe daka bashti ishũ piaibũ Martã piti betsa betsapa bebirã bebiranaya 
JHN.12.3	hanushũ Mariã sheni hene ininipa hawẽ shãkama 300 gramo kesua hawẽ kena nardo has karuhaira beshũ Jesusũ taeki hukakĩ tae peuka dasibi hiwe napua iki inĩ xiamayaya hawẽ bu txaipawẽ tere akaya 
JHN.12.4	nũ hawẽ tsuma betsa Judas Iscariotẽ txipu Jesus hatu atximashanaitũ yuikĩ:
JHN.12.5	—Haskakĩ hatu inãtã 300 shaba daya peiti biamamẽ? Ha peiwẽ nuitapaibu merabewati xarabĩ!— ibiai
JHN.12.6	ha nuitapaibuwẽ nuiamari hakia hatũ nukũ pei nukũ kapãkãki nũ mekemabia eskarabe bi yumetsubiakũkaini 
JHN.12.7	Judasĩ haska yuiai nĩkatã Jesusũ yuikĩ:
JHN.12.7	—Ana hari yuiyamawe, na eki tanashũ aruimashũ ẽ mawa txaputima wakĩ bebũkiri duawakĩ ea pushashukirã. 
JHN.12.8	Nuitapaibu matube hiweabu mã hatu duawapaketiruki. Hakia earã, hawẽtxaĩs mã ea duawapaketirumaki— nuku wa
JHN.12.9	hanua Jesus Betânia anu hua judeu shanẽ ibubũ nĩkatã Jesus besti uĩnũ ikama Lázaro bestẽwaĩmari habe uĩnũ ika beabũ 
JHN.12.10+JHN.12.11	hakia Lázaro ana bestẽwaĩmawẽ taeshũ shanẽ ibu itxapabũ hatu henebaĩ Jesusũ hãtxa nĩkakĩ ikũwanũ ika pashkabainaibuwẽ taea datei Deusbe nukunabu hãtxashunika shanẽ ibubu yubakai:
JHN.12.10+JHN.12.11	—Lázaro dikabi tenãtiki— ika yubakanibukiaki.
JHN.12.12+JHN.12.13	Jesus ushaxini bestẽkaini Jerusalémki kemai huai banabitã Páscoatiã nawai besi bexiã yurabu mirimabũ Jesus kẽwãbaĩkĩ shẽpã pei meshteshũ sanã sanã ashũkubaĩkĩ hãtxa kuxipawẽ yuibaĩkĩ:
JHN.12.12+JHN.12.13	—Deus nukuwẽ nuikĩ nuku merabewamiski. Deusũ kuxipaya huai kẽwanãkãwẽ, nũ Israelbũ Shanẽ Ibu kayabikirã— iki haki nukui buaibũ
JHN.12.14+JHN.12.15	hanushũ Deusũ hãtxa yuishunikã yuikĩ:
JHN.12.14+JHN.12.15	“Jerusalém anuabuũ, matũ shanẽ ibu hawa keãma
JHN.12.14+JHN.12.15	burro bake kamaki katsaumea hushanikiki.
JHN.12.14+JHN.12.15	Dateama uĩshãkãwẽ”,
JHN.12.14+JHN.12.15	hatu watã kenenirã, habiaskariai burro bake Jesusũ betxitã haki katsaumekaini kai Jerusalém hikiaya
JHN.12.16	hanushũ ha dukũ Jesus haskai nũ hawẽ tsumabũ nũ hawa nĩkakĩ pewama iniki. Hakia txipu Deusũ Jesus bestẽwaĩmakẽ xinãkĩ haska dasibi ikima ha kenenibu inũ kẽwãkubirãxinabu xinãkĩ atimas hakiri nũ nĩkaniki.
JHN.12.17	Habiatiãri Lázaro mawaxina Jesusũ kenakĩ bestẽwaĩ uĩmabũ yurã kaiã habu hatuki txanikĩ hatu yuibaũbaunaibũ 
JHN.12.18	hawẽ hatu unãmati dami wakĩ bestẽwãxiãkiri nĩkatã Jesuski nukutani beaibũ 
JHN.12.19	fariseubũ habũ ikũwãma uĩ yuinamei:
JHN.12.19	—Uĩkãwẽ, nũ hawawẽ ana hatu beparãshũ itimakirã. Dasibibũ ikũwãbaini haki dasikanikikirã— ikaibũ
JHN.12.20	judeububetã nawabu shuku betsa Gregobũ Deus kẽwaĩ hatube besi nawai Jerusalém anu bexiãbu 
JHN.12.21	Filipẽ mae Betsaida Galiléia mai pakea anua Gregonawabu haki nukushũ yukakĩ:
JHN.12.21	—Shanẽ ibuũ, nũ Jesusbe hãtxakatsis ikaii— akabu
JHN.12.22	hatu baxiyubaini kashũ André yuitã ha dabe kashũ haskaibu Jesus yuiabu 
JHN.12.23	Jesus hushũ hatu yuikĩ:
JHN.12.23	—Matũ Hutxi Kayabi Iuwa Deusũ hatu ea kẽwãmakatsis ikairã, ma kemaikiki, ikisrã. 
JHN.12.24	Ikũ ẽ matu yuiaii. Heshe mai merã banama hawa bimitirumaki. Hakia mai uke merã bana hawẽ nami txapui dami hukuĩ yumetã bimihairamiski. Earã, ẽ haska keskayuaii. 
JHN.12.25	Hamẽ tsuabũra hawẽ hiwea ibubis abu yauxirã, ibubis benushãkanikiki. Hakia tsuabura hawẽ hiwea hawa yauxi nuiama ekiri ma xinã pewa ana hiwekuĩshãkanikiki, ikibi ikirã. 
JHN.12.26	Tsuabũra ea duawakatsi ikinã, hau ea txibãkubainũbũwẽ. Hanushũ ea txibãkĩ ea duawaiburã, ebe hiweriashãkanikiki. Haskawẽ taeshũ tsuabura ẽ Epa Deusũ hatu duawaya hanu ẽ hiweshanai anu ebe iriashãkanikiki, habũ ea duawamisburã— iwanã,
JHN.12.27	haskai nũ nĩkaya Jesusũ hawẽ Epa yuikĩ:
JHN.12.27	—Ikis hawẽtxaĩs huĩti meteshekei ẽ punu nixmahairaii. Hawa yuipa?— itã —Epaã, na ẽ yura hatu mepamatã ẽ pashanũ ea nitxĩwẽ, akĩ ẽ mia yuitirubia hakia habiaskatanũ ika ẽ huai mĩ ea yubaniki— atã 
JHN.12.28	ana yuikĩ: —Epaã, ewẽ taeshũ dasibibũ hau mia kẽwãshanũbũwẽ— akaya hanua nai anua Deusũ hui tashniaiwẽ yuikĩ:
JHN.12.28	—Ẽ xinãwẽ mĩ ma abiakubainaya ana habiaskari wakĩ ẽ kena ana kuxipa wakĩ miwẽ ẽ ana hatu kẽwãmakatsis ikaii— akaya 
JHN.12.29	yurabu mapubaũshũ nĩkatã yuinamei:
JHN.12.29	—Tĩ ikaĩkainimẽkaĩ— ikaibũ hatiritũ yuiriakĩ:
JHN.12.29	—Deusũ nai tsuma hãtxaimẽkaĩ— ikaibũ
JHN.12.30	haskaibu nĩkatã Jesusũ hatu yuikĩ:
JHN.12.30	—Na hui tashniai mã nĩkashurã, ea merabewanũ ika hãtxa tashniamaki. Hakia matu merabewanũ ika hãtxa tashnishuki. 
JHN.12.31	Na habiatiã yurabu unãti wakĩ diabo Satanás yurabu dasibibuwẽ shanẽ ibumis mebĩtã ẽ urẽshanaii. 
JHN.12.32	Mai anushũ ea binikĩ sanãkĩ nitxĩmabũ haskawẽ taeshũ dasibibu ninia keska wakĩ ea anu ẽ hatu iweshanaii, hau itxapabũ ea ikũwanũbunã— iwanã, 
JHN.12.33	haskai cruzkia mawashanai hatube nukuki txanikĩ unãmaya 
JHN.12.34	hanushũ mapubaunabu betsã yuikĩ:
JHN.12.34	—Deusũ hãtxa kenenibu anua uĩkĩ nũ manakamisrã, “Messias Cristo hua matube hiwepakeshanikiki”, akĩ kenenibukenã haskakĩ: “Nukũ Hutxi Kayabi Iuwa Messias binikĩ sanãkĩ nitxĩshãkanikiki”, ikĩ mĩ haska nuku yuishumẽ? Haskakenã, tsuamẽ, nukũ Hutxi Kayabi Iuwarã?— aka
JHN.12.35	Jesusũ ana hatu yuikĩ:
JHN.12.35	—Ana usha eskarabesi Deuskiri unãmanika shaba keskarã, matube hiweyuikiki. Haskayuaya na hãtxa nĩkai hiweyukãwẽ. Hamẽ bĩ nukawa keskai ma ẽ kakẽ tsuabũra unãriabuma mexũ atxia keskai hanira baiwẽ kai bai unãma mã meshtãtirubumaki. Unaĩrakãwẽ. 
JHN.12.36	Ha shaba mã ebe ketashamekatsis ikirã, mã shaba hayayuaki. Ha shaba mã haya nĩkatã ea ikũwãkãwẽ— hatu watã hunetã nukube kaĩkainiki.
JHN.12.37	Hanushũ hawẽ unãmati dami atimaska Jesusũ hatu uĩmakĩ ashũbiakubaina hawa ikũwãma inibuki. 
JHN.12.38	Haska wanũbariaibukiri Deusũ hãtxa yuishunika Isaíasĩ yuikĩ:
JHN.12.38	“Yavé Deusuũ, yurabu mĩ kuxipa mĩ hatu uĩmakubaĩmiski.
JHN.12.38	Hakia nukũ hãtxa tsuã ikũwãbumaki”,
JHN.12.38	aniki. 
JHN.12.39+JHN.12.40	Haska inũ, Isaíasĩ yuikĩ:
JHN.12.39+JHN.12.40	“Hau uĩ pewayamanũbũ inũ hau xinã pewayamanũbũ
JHN.12.39+JHN.12.40	Deusũ hatũ beru bekũ keska wakĩ
JHN.12.39+JHN.12.40	hatũ huĩti kuxi waikiki.
JHN.12.39+JHN.12.40	Haskawẽ taeshũ Deusũ yuikĩ:
JHN.12.39+JHN.12.40	‘Hatũ xinã betsa watã
JHN.12.39+JHN.12.40	ea ikũwaĩbu ẽ hatu shushawakeanaii’ ”,
JHN.12.39+JHN.12.40	akĩ Deusũ hãtxa ikũwãtirubumakiri Isaíasĩ keneniki. 
JHN.12.41	Hanushũ Isaíasĩ namai keskakĩ Jesusũ kuxipa uĩtã hakiri txanikĩ hatu keneshuniki.
JHN.12.42	Isaíasĩ haska kenenikẽ judeu shanẽ ibu itxapabũ Jesus ikũwaĩbũ inũ shanẽ ibuhaira binuabu hatiribũri ikũwãbiai: “Hau nukũ itxati anua tashnimakĩ nuku nitxĩyamashanũbũ”, ika fariseubuki datekĩ yura itxapabũ Jesus ikũwaĩkiri shabakabi yuiama iyunibukiaki, 
JHN.12.43	Jesus xinãbiakĩ hawenabu kẽwãmayukatsis ikĩ Deuskiri beshmas kẽwãkĩ dateyabi xinãkinã.
JHN.12.44	Hanushũ hãtxa kuxipawẽ Jesusũ nuku yuikĩ:
JHN.12.44	—Tsuabũra ea ikũwãkĩ ea besti ikũwãma hakia ẽ Epa hatũ ea yununiri ikũwãkanikiki. 
JHN.12.45	Habiaskari wakĩ ea uĩkĩ hatũ ea yununiri unãriakanikiki. 
JHN.12.46	Yurabu mai anua hatu ikũwãmatanũ ika shaba keska ẽ huniwẽ taea tsuabũra ea ikũwaĩ mexu merã hari hiweama keska ishãkanikiki. 
JHN.12.47	Hakia yurabu kupinũ ika huama hatu merabewanũ ika ẽ huniwẽ taeshũ ẽ hãtxa nĩkabiakĩ tsuabũra txibãmakẽ ikis ẽ hatu kupiamaki. 
JHN.12.48	Hakia ẽ hãtxa danãkĩ abuabuma habuna kupiti ma hayaki. Shaba hawẽ henea unãtitiã ẽ hãtxawẽ taeshũ Deusũ habu hatu kupishanikiki. 
JHN.12.49	Eãnã, ẽ xinãnẽ ẽ matu yusĩamaki. Hakia Epa Deusũ ea yununitũ ea yunua yusĩkĩ ẽ matu yuimiski. 
JHN.12.50	Eã ẽ Epã hãtxa ẽ unaĩnã, harã hiwea keyutima hayaki. Haskawẽ taeshũ ẽ matu yuiaii, haska ẽ Epã ea yunukĩ yuinirã— akĩ nuku shabakabi yuiniki.
JHN.13.1	Páscoa nawai mexukiri ishanaitiã yurabu henebaini hawẽ Epa Deusbe ana dasi kashanai ma kemai Jesusũ unaĩ na mai anua habũ ikũwaĩbu abui hatuwẽ nuikũkaini haska bestiwẽma hakia nũ hawenabuwẽ taea nuiyabis mawakĩ nuku uĩmaniki.
JHN.13.2	Hanushũ bari kaya mexu merã Jesusbetã nũ piaya habiatiãri Judas Iscariotẽ Jesus hatu atximashanai diabo Satanásã Judas xinãmaya 
JHN.13.3	mai hirabi anua dasibi Epa Deusũ Jesus shanẽ ibumakatsi yununi Deus anua huni ana hawẽri txĩtũ kaĩshanai Jesusũ unaĩ 
JHN.13.4	nukubetã pibiai pia henetã benikawã hawẽ tima tari pekatã hawẽ datekere iti txaipa bitã txiabukukĩ tarãkĩ mestẽwãtã 
JHN.13.5	hanushũ kẽtxa ewapaki ũpash hushketã nũ hawẽ tsumabu nuku hutxukĩ taewakĩ hawẽ datekere itiwẽ nuku hutekere akubauni 
JHN.13.6	Simão Pedroki kematã anũ ikaya nemakĩ yuikĩ:
JHN.13.6	—Shanẽ Ibuũ, mĩ ẽ yusĩnãki. Haska wakĩ mĩ ea hutxunũ ika ikai?— aka
JHN.13.7	—Ikis ẽ matu akai mĩ unãmaki. Hakia txipu mĩ unãshanaii— aka
JHN.13.8	Pedrõ ana yuikĩ:
JHN.13.8	—Duawakĩ ea hutxuwe, iwanã, ẽ mia yunuamaki— aka
JHN.13.8	Jesusũ nemakĩ:
JHN.13.8	—Ẽ mia hutxuamarã, mĩ enabu kayabi iturumaki— aka
JHN.13.9	Simão Pedrõ yuikĩ:
JHN.13.9	—Haskakenã, Shanẽ Ibuũ, ea hutxu bestiama ea metxukĩ ea butxuriawe— aka
JHN.13.10	Jesusũ kemakĩ:
JHN.13.10	—Tsuabura dama naxitani huirã, hawẽ tae besti hau ana hutxuki bestinũbũwẽ. Haskarã, mã ana detsismaki. Haska keskai ẽ hãtxawẽ taea besti mã pepaki, mawaira dasibimarã— nuku watã 
JHN.13.11	Judasĩ hatu atximashanai unãkĩ haska nuku yuiniki.
JHN.13.12	Hanushũ nuku hutxushũ hutekere akĩ menetã hawẽ datekere iti pekatã hawẽ tima tari txaipa ana sawetã ana daka bashti ishũ nukubetã pikĩ nuku ana yuikĩ:
JHN.13.12	—Ẽ dama matu ashurã, xinãkĩ mã unaĩ? 
JHN.13.13	Txanima ea kenakĩ: “Yusĩnaã inũ Shanẽ Ibuũ”, akĩ mã ea kenamisrã, habia ẽ eaki. 
JHN.13.14	Ea ẽ matũ Yusĩnã inũ matũ Shanẽ Ibubiatũ ẽ matu hutxukĩ duawakĩ ẽ matu uĩmashu keska wakĩ maturi duanamei hutxukinaĩ keskakubaĩshãkãwẽ. 
JHN.13.15	Na eã eska wakinã, habiaskari wakĩ mã ashanũbũ ẽ matu bebũkiri uĩmakĩ ashuki. 
JHN.13.16	Ikũkĩ ẽ matu yuiai nĩkakãwẽ. Dayakapã hawẽ tsuma binuĩsmaki. Haska inũ, tsuara yunua hawẽ yunua ashũkĩ binuĩsmariki. 
JHN.13.17	Na haska ẽ matu yuiai tsuabũra nĩkatã hawẽ hiwekĩ habũ aki benimakubaĩshãkanikiki.
JHN.13.18	Na haska hãtxairã, matu dasibikiri ẽ hãtxamaki. Eã ẽ matu katunishũ ẽ unaiĩ. Hamẽ ekiri Deusũ hãtxa yuishunikatũ ea dayuikĩ: “Ebetã pibiakĩ ea detenũ ishũ xinaĩkiki”, ini keskai haska ekiri kenenibu yuiaiwẽ taea txanima matu bestitxaitũ mã ea habiaskari wakatsis ikaii. 
JHN.13.19	Ea ẽ inirã, mã ikũwãshanũbũ haska ea washanaibu bebũkiri ẽ matu banabimai txaniaii. 
JHN.13.20	Txanima tsuara ẽ kenaya ẽ yunua ka habũ hatũ hãtxa nĩkakĩ ikũwãkĩ hatu duawakĩ eari habiaskari wakĩ hatũ ea yununiri habiaskari washãkanikiki— nuku wai
JHN.13.21	hanua Jesus hawẽ huĩti meteshekei nixmahairakĩ shabakabi ana nuku yuikĩ:
JHN.13.21	—Txanima haratura bestitxaitũ mã ea hatu atximai kaii— nuku wa 
JHN.13.22	nuku hawẽ tsumabu betsakiri hãtxai unãma e itã nũ beisinãkeakeaya 
JHN.13.23	Jesusũ ea abuhairaiwẽ taea ẽ pekatxu Jesus bashti ika dakashũ piai 
JHN.13.24	Simão Pedro ẽ beisa hawẽ metutiwẽ Jesus ea yukamakĩ:
JHN.13.24	—Tsukiri hãtxaimẽkaĩ? Yukawe— ea wa 
JHN.13.25	dabekekawã teshkitã Jesus yukakĩ:
JHN.13.25	—Shanẽ Ibuũ, tsuamẽ?— ẽ wa
JHN.13.26	basheshẽri Jesusũ ea besti yuikĩ:
JHN.13.26	—Misi pukushũ ẽ inaĩnã, haki— ea watã misi bishũ tewe inũ yutxi mutsaki pukutã Simãonẽ bake Judas Iscariotes inã 
JHN.13.27	piaya Satanás Judasĩ xinã merã ma hikiawẽ taeshũ Jesusũ Judas yuikĩ:
JHN.13.27	—Mĩ haska xinaĩnã, hawaira aritãwẽ— aka 
JHN.13.28+JHN.13.29+JHN.13.30	nĩkatã hawa yuiama hawaira kaĩkaini mexu merã hanira Judas kakẽ haska wakĩ Judas Jesusũ yunua kakẽ nukubetã pi unãbumabia betsã xinaĩ yuinamei: “Judas pei mekenikarã, ‘Nawakĩ piti ana bitãwẽ’, akĩ Jesusũ yunushuki”, iake iakeaibũ betsãri xinãkĩ: “ ‘Nuitapaibu peiwẽ hatu merabewatãwẽ’, akĩ Jesusũ yunushuki”, iake iakeriakĩ xinaĩbũ
JHN.13.31+JHN.13.32	hanua Judas kaĩkaĩkẽ Jesusũ nuku yuikĩ:
JHN.13.31+JHN.13.32	—Ẽ hatũ Hutxi Kayabi Iuwa ẽ kuxipa hayaki, hawẽ taeshũ natiã Deusũ ea hatu unãmairã. Haskawẽ taeshũ Deusũ kuxipa ẽ hatu unãmaii. Ẽ hatũ Hutxi Kayabi Iuwa Deusũ hatu unãmaikiki, ẽwenã. Haskakẽ hau unãnũbũ manama hawaira akikiki— iwanã,
JHN.13.33	—Ẽ bake kayabibuũ, ana hatishuĩra ẽ matube niamaki. Hakia usha eskarabes ka ea benakĩ mã ea betxiama ishanaii. Haska judeu shanẽ ibubu ẽ yuixina keskarã, ẽ maturi yuiai ea nĩkakãwẽ. Hanu ẽ kai anu mã katirumaki. 
JHN.13.34	Haskawẽ taeshũ hawẽ yunuti hãtxa bena ẽ matu baxishũkĩ yunubainaii. Haska matuwẽ ẽ nuiai keskairã, habiaskariai matubus nui duanamepakeriashãkãwẽ. Haskai xinãnãnaĩ mã nuibukuaĩ 
JHN.13.35	matu uĩkĩ mã haskai ẽ tsumabu kayabi dasibibũ matu unãkubaĩshãkanikiki— nuku waya
JHN.13.36	hanushũ Simão Pedrõ Jesus yukakĩ:
JHN.13.36	—Shanẽ Ibuũ, mĩ hani kai?— aka
JHN.13.36	—Hanu ẽ kai anurã, ikis mĩ ea txibãtirumaki. Hakia txipu mĩ ea txibãshanaii— aka
JHN.13.37	Pedrõ ana yuikĩ:
JHN.13.37	—Shanẽ Ibuũ, haskakĩ ẽ mia txibãtirumamẽ, ikisrã? Earã, ẽ mia mawashũtiruki, miwenã— aka
JHN.13.38	Jesusũ Pedro ana yuikĩ:
JHN.13.38	—Txanima mĩ ea mawashũtirumẽ?— iwanã —Haskamahairaki. Txanima kayabi ẽ mia yuiai nĩkawe. Penariama takara keui taeriama eki dakekĩ: “Ha hunirã, ẽ ha unãmaki”, iki dabe inũ bestiki eki dakekĩ mĩ yui kaii— akĩ
JHN.14.1	nukuri Jesusũ yuikĩ:
JHN.14.1	—Na haska ẽ txaniayarã, huĩti meteshei dateyamakãwẽ. Deus ikũwãkĩ eari ikũwãkãwẽ. 
JHN.14.2	Ẽ Epa Deusũ hiwe anu teke shaka itxapa hayaki. Hawẽ hiwe haska hayamakẽ ẽ matu yuiama ikeanaii. Haskakẽ hanu hiwei mã niti ikama ishanũ ẽ matu pewashuĩ kashanaii. 
JHN.14.3	Hanu maturi ka ẽ hiweai anu mã iriatiruwẽ taea kashũ bebũkiri ẽ matu pewashuĩ kashanaii. Ana hushũ ẽ matu iyushanaii, hanu nũ hiwenũbunã— itã 
JHN.14.4	—Matunã mã unaiĩ, ha baiwẽ ẽ kairã— nuku waya
JHN.14.5	Tomẽ yukakĩ:
JHN.14.5	—Shanẽ Ibuũ, hanu mĩ kashanairã, nũ unãmaki. Haskatã hawẽ kati bai nũ unãshanai?— aka
JHN.14.6	Jesusũ kemakĩ:
JHN.14.6	—Hawẽ kati bai inũ hawẽ txanima unãti inũ hawẽ hiwekuĩtirã, habia ẽ eaki. Ea besti ikũwãkĩ txibaĩ Epa Deus anu mã hikitirubuki. 
JHN.14.7	Haska inũ, mã ea unãti wakubainairã, ẽ Epa Deusri mã unãkubainaii. Natiã ea tapĩkubaĩkĩ Epa Deusri mã uĩriakubainaii— nuku waya
JHN.14.8	nĩkatã Filipẽ yukakĩ:
JHN.14.8	—Shanẽ Ibuũ, Epa Deusrã nuku uĩmawe. Uĩtã nũ mia ana bikawamaki— aka
JHN.14.9	—Filipeẽ, hatishũ ẽ matube hiwebiakũkainai mĩ ea unãriamamẽ? Txanima ea uĩkĩ Epa Deusri mã uĩaiĩ. Haskakĩ: “Epa Deus nuku uĩmawe”, akĩ mĩ ea yukai? 
JHN.14.10	Epa Deus inũ ea, nũ dasiarã, mĩ xinãmamẽ? Ẽ xinãnẽ akĩ ẽ matu yuismaki. Hakia Epa Deus ebe ketashameshũ ea yunukĩ hawẽ daya ea amamiski. 
JHN.14.11	Epa Deus inũ ea nũ dasiarã, ikũwãkãwẽ. Haska ẽ hãtxa besti nĩkatã mã ikũwãtirumarã, ẽ dami matu unãti wamakĩ atimaska ẽ amiswẽ taeshũ ikũwãkãwẽ, nũ dasiarã. 
JHN.14.12	Txanima ẽ matu yuiai nĩkakãwẽ. Tsuabũra ea ikũwãkĩ ẽ haska amis mã ariakubaĩshanaii. Ha inũ, ẽ Epa Deus anu ẽ kashanaiwẽ taeshũ ẽ kuxipayabũ ea merabewakĩ hatu ikũwãmakĩ dami atimaska ewapa wakĩ ea binushãkanikiki. 
JHN.14.13	Ẽ kenawẽ taeshũ tsuabũra hamapai Epa Deus mã yuka ẽ hawẽ bakẽ ẽ matu ashũshanaii, ẽ Epã kuxipa matu uĩmakinã. 
JHN.14.14	Hamapai tibi ẽ kenawẽ mã ea yuka ẽ matu ashũshanaii— iwanã,
JHN.14.15	ana nuku yuikubaĩkĩ:
JHN.14.15	—Txanima mã ea abuairã, haska ẽ matu yusĩkĩ yunumis xinãkĩ ẽ hãtxa mã txibãkubaĩshanaii. 
JHN.14.16	Mã haska wakubainaya ẽ matu yukashuna Merabenã Bena betsa Deusũ matu anu yunushanikiki, hau matube hiwei ikibi ipashanunã. 
JHN.14.17	Merabenã Benarã, hawẽ Yushĩ Txanima Unãmanikaki. Mai anu yurabũ hawa unãbumã inũ uĩabumã Merabenã Bena ikũwãkĩ haibuwatirubumaki. Hakia natiã matu dapi hiwea txipu matube uke merã hiweshanaiwẽ taeshũ Deusũ Yushĩ Txanima Unãmanika mã ma unaiĩ.
JHN.14.18	Haskawẽ taeshũ eãnã, baxikĩ bake ibuuma keska wakĩ ẽ matu henebainamaki. Hakia ana matube iki ẽ ana txĩtũkirãshanaii. 
JHN.14.19	Mawaira hatishuĩra yurabũ ea uĩyama ishãkanikiki. Hakia matunã, mã ana ea uĩyushanaii. Ha inũ, ẽ ana matu hiweshunaiwẽ taea maturi mã hiweriakũkaĩshanaii. 
JHN.14.20	Ha shabatiã haskakaĩ ẽ Epaki ẽ dasia mã unãyã hanua matuki ana nukui ẽ matuki dasiriatã ẽ matube nipakeshanai mã unãshanaii. 
JHN.14.21	Haskakẽ tsuabũra ẽ yusĩa nĩkakĩ txibãkubaĩkĩ ea unãmai txanima ea abukubaĩshãkanikiki. Haska inũ, tsuabũra ea abuaibũ ẽ Epa Deusũri hatu aburiashanikiki. Haskaibu shabakabi ẽ hatu unãmashanaii, habũ txanima ea abuaiburã— nuku waya
JHN.14.22	Judas betsã yukakĩ:
JHN.14.22	—Shanẽ Ibuũ, haskakĩ yurabu dasibi uĩmama mĩ nuku besti ana uĩmashanai?— akaya
JHN.14.23	Jesusũ kemakĩ:
JHN.14.23	—Tsuabũra ea abukinã, ẽ yusĩa hãtxa txibãkanikiki. Ẽ Epã hatu abuaya ea inũ ẽ Epa hua nũ hatuwẽ hiweshanaii. 
JHN.14.24	Hakia tsuabũra ea abuabumarã, ẽ yusĩa hãtxa txibãbumaki. Na hãtxa ẽ matu yusĩa mã nĩkakubainairã, enamaki. Ẽ Epa hatũ ea yununitũ hãtxaki. 
JHN.14.25	Natiã matube hiweshũ ẽ matu yusĩyukubainaii. 
JHN.14.26	Hakia hawẽ Yushĩ Pepa matũ Mekenã Bena ẽ kenaya ẽ Epa Deusũ yunua hushũ haska ẽ matu yusĩkubaĩmis dasibi ẽ matu yuiai ana shabakabi matu xinãmakubaĩshanikiki.
JHN.14.27	Ẽ hãtxawẽ datei matũ huĩti nixmayamakãwẽ. Deusũ unãnuma hawẽ uke meranu unãnumati ẽ matu inaiĩ. Haska yurabu hatũ xinãwẽ hiwekĩ unãnumai hiwemisbu keska matu inãma hakia Deus anua daewanika kayabi unãnuma ẽ matuki baxiaii. 
JHN.14.28	“Ka matu anu ẽ ana hushanaii”, ikĩ ẽ yuiai mã ma ea nĩkashuki. Hanua Epa Deus shanẽ ibũ ea binuawẽ taea hanu ẽ kashanaii. Ẽ Epa anu ẽ kashanai mã nĩkaiwẽ taea mã benimakeanaii, txanima ea abu kayabirã. 
JHN.14.29	Na eska bebũkiri ẽ matu yuiai txipu ikai uĩkĩ ẽ matu hãtxa wai xinãkĩ mã ea ikũwãshanaii. 
JHN.14.30+JHN.14.31	Hakia mai anu yurabu yununika diabo Satanás ma huaiwẽ taea ana hatishuĩra ẽ matube hãtxamaki. Satanásã ea mei ewẽ kuxipatirumabiakẽ hau xinãshũ ea haska wayunũwẽ, txanima Epa Deus abukĩ haska ea yunua ẽ ashũmis yurabu ẽ hatu uĩmai kairã.
JHN.14.30+JHN.14.31	Haskaki. Benirikãwẽ, nenua nũ bunũbunã— nuku wa
JHN.15.1	nũ benibaunaibu nuku ana yuikĩ: 
JHN.15.1	—Ana betsa matu yusĩnũ nĩkayukãwẽ. Earã, ẽ uva bana nia hawẽ tashu kayabiki. Ẽ Eparã, mibã ibuã mekekĩ meurumiski. 
JHN.15.2	Hatiri mebi tibi bimi hayamakẽ meshteshũ putamiski. Hakia hawẽ mebi tibi bimiyamis ana bimihaira wakĩ hawẽ ibuã bumeshtekĩ pewamiski, hau ana katakutã bimihairanunã. Ea ikũwaĩbu ẽ Epa Deusũ habiaskari washanikiki. 
JHN.15.3	Ẽ hãtxa ẽ matu yusĩaĩ mã ikũwaĩwẽ taea mã ma xinã betsa haya mã ma shũpĩhairaki. 
JHN.15.4	Hakia hawẽ tashu anua hawẽ mebi betsa meskea ana haska bimitirumaki. Habiaskari wakĩ ea henebaĩkĩ mã Deus benimawatirumaki. Haskakẽ ẽ matu putama keska wakĩ eari putayamashãkãwẽ. 
JHN.15.5	Earã, ẽ mibã tashu keskaki. Maturã, mã hawẽ mebi keskabuki. Ebe haibunamekĩ bimi itxapaya keskakĩ mã Deus benimawatiruki. Eauma mã hawayatirumahairaki. 
JHN.15.6	Ea haibuwama ewẽ petxiarã, hawẽ mebi bimiuma meshtetã putaima barĩ shana waxina itxawashũ kua keska wakĩ Deusũ txi anu hatu urẽshanikiki.
JHN.15.7	Hanua maturã, ebe ketashameshũ ẽ hãtxa xinãkĩ unãhairai hakimama txibãkubaĩkĩ hawara bikatsis ikĩ mã Deus yuka matu ashũshanikiki. 
JHN.15.8	Haskai duapanãkĩ Deusũ kuxipa mã hatu kẽwãmairã, bimi itxapayai keskakĩ txanima ẽ tsumabu kayabi shabakabi mã ishãkanaii. 
JHN.15.9	Eãnã, ẽ matu abuaii, haska ẽ Epã ea abukĩ akai keska wakinã. Haskawẽ taea ea putapakeyamashãkãwẽ, ẽ nui mã hayawẽ taearã. 
JHN.15.10	Hawẽ hãtxa ẽ txibãyã ea abukĩ ẽ Epã ea putaismaki. Haska keskari wakĩ ẽ yunua hãtxa mã txibãyã matu abukĩ ẽ matu putamari ishanaii.
JHN.15.11	Xinã txãkaĩ mã ebe benimahairanũbũ hawẽ benimati hãtxa ẽ matu yuiaii. 
JHN.15.12+JHN.15.13+JHN.15.14	Tsuara hawẽ haibuaibuwẽ nuikĩ abukĩ hatu merabewai mawashunai tsuã haskakĩ ana betsã binutirumaki. Ẽ hãtxa mã txibãkubainai mã ẽ haibuki. Eskaki, ẽ matu yunuairã. Ẽ matuwẽ nuikĩ abumiski. Haska txibãkĩ betsabuwẽ nui abunamekubaĩshãkãwẽ. 
JHN.15.15	Hamẽ betsarã, hawẽ dayakiri hawẽ dayarubu shanẽ ibũ hatu shabakabi tapĩmaismaki. Hakia dasibi ẽ Epã ea yuia ẽ matu unãmaiwẽ taeshũ yunubiakĩ ẽ dayaru wakĩ matu kenama ẽ haibuwakĩ ẽ matu kenaii. 
JHN.15.16	Mã ea katuama eã ẽ matu katuniki. Haskawẽ taeshũ ẽ matu yunuaii. Kashũ hatu yusĩkĩ mã bimi itxapa wai keska wakĩ ẽ tsumabu hatu wakĩ hau txĩtũyamanũbũ hatu kuxipa wakubaĩshãkãwẽ. Haska wakĩ ẽ kenayashũ Epa Deus hamapai tibi mã yuka matu ashũshanikiki. 
JHN.15.17	Na haska ẽ matu yunuai keska wakinã, habũ ea ikũwaĩ betsabube hatuwẽ nui abunamekubaĩshãkãwẽ— iwanã,
JHN.15.18+JHN.15.19	ana betsa nuku yuikĩ:
JHN.15.18+JHN.15.19	—Habũ xinaĩ keska mã xinãyã ea ikũwãbumã matu abukeanaii. Hakia ikũwãbuma anua ẽ matu katuni habũ xinaĩ keska mã ana xinãmawẽ taeshũ ea dukũ danãxĩshũ maturi danãriashãkanikiki. 
JHN.15.20	Ẽ matu yuishurã, xinaĩrakãwẽ: “Dayakapã hawẽ tsuma binuismaki”, akĩ ẽ matu yuishuki. Haskakẽ ea itxakawanishũ habiabũri maturi itxakawashãkanikiki. Hakia betsabũri ẽ hãtxa nĩkanishũ matũ hãtxari nĩkakĩ ariashãkanikiki. 
JHN.15.21	Hatũ ea yununi habũ unãbumawẽ taeshũ na haska tibi matu wakinã, mã ea txibaĩbuwẽ taeshũ matu ashãkanikiki. 
JHN.15.22	Ẽ yusĩ hua hãtxamakẽ habu na mai anu hiweabũ ibubis xinaĩ: “Ẽ pepaki”, itirububia eskatiã ana haska washũ hatũ txakabu ibubis hũtãtirubumaki, mekeirã. 
JHN.15.23	Haska inũ, ea danãkinã, ẽ Epa Deusri danãriakanikiki. 
JHN.15.24	Ha inũ, hatu anushũ ẽ hawa hatu haska washũama txakabu xinãma ikeãkanaii. Hakia tsuã haska hatu anushũ haska washuĩsmabiakẽ Deusũ kuxipa hatũ berubi ẽ ma hatu uĩmabia uĩbiakĩ ea inũ ẽ Epa danãkanikiki. 
JHN.15.25	Haskakẽ Deusũ hãtxa yuishunikã yuikĩ: ‘Hawamawẽ taeshũ itxakawakĩ ea danãnibuki’, iwanã, keneni keska menekĩ ea danãkanikiki. 
JHN.15.26	Hanushũ maturi danaĩbũ ẽ Epa anua mekenã betsa matu anu ẽ yunua hanua Yushĩ Txanima Unãmanika hushũ ekiri matu unãmai ea hãtxashũshanikiki. 
JHN.15.27	Ha inũ, maturi ẽ tashnikiranai anua tapĩ mã ebe ikũkirãxinarã, mã ekiri hãtxai txaninikaburiki— iwanã,
JHN.16.1	ana betsa nuku yuikĩ:
JHN.16.1	—Txipu habũ matu itxakawabu mã ekiri hakimama xinã betsa wama mã txĩtũyamashanũ bebũkiri ẽ matu yuiai nĩkairakãwẽ. 
JHN.16.2	Hanu itxati hiwe anushũ matu danãkĩ nitxĩkĩ nukunabu matuki dakemashãkanikiki. Ha inũ, betsabũ xinaĩ: “Nũ Deus merabewaii”, ikĩ tsuabura matu betsa betsapa detekĩ 
JHN.16.3	ẽ Epa Deus unãma eari unãbumawẽ taeshũ matu hawa unãma itxakawashãkanikiki. 
JHN.16.4	Matu haska waibuaibu ẽ matu yuini matu xinãmai buaibuwẽ taeshũ bebũkiri ẽ matu yuiaii.
JHN.16.4	—Matube bebũkiri nibiashũ haska shabakabi ẽ matu yuiama iyuniki. 
JHN.16.5+JHN.16.6	Hakia natianã, hatũ ea yununi anu ẽ samama kaiwẽ taeshũ ikis ẽ matu yuishuki. Ẽ matu yuia nĩkatã matũmebi xinaĩ huĩti nixmashũ: “Hani mĩ kashanai?” mã ea wamaki. 
JHN.16.7	Hakia ikũkĩ ẽ matu yuiai nĩkakãwẽ. Ẽ matu kashũamakenã, Mekenã Bena matu anu hutirumaki. Hakia kashũ Mekenã Bena matu anu ẽ yunushanaii. Haskawẽ taea ẽ kayarã, maturã, mã pepakũkaĩshanaii. 
JHN.16.8	Ha Mekenã Bena hushunã, yurabu mai anuabu shabakabi Deuskiri txakabuwamisbu inũ, habũ Deuskiri txakabuwama pepa wamisbuma inũ, tsuabura Deusũ unãti watã kupishanai hatu unãmashanikiki. 
JHN.16.9	Tsuabumẽ, Deuskiri txakabumisburã? Habũ ea ikũwãbumarã. 
JHN.16.10	Tsuamẽ, Deuskiri txakabu hayamarã? Ẽ eaki, ẽ Epa anu ẽ kakẽ mã ana ea uĩyama ishanairã. 
JHN.16.11	Tsua ashanimẽkaĩ, Deusũ unãti washũ kupikinã? Na yurabu mai hirabi anu maniabu hatu shanẽ ibushũmis ma unãti wanishũ kupishanikiki.
JHN.16.12	Ana hãtxa itxapa ẽ matu yusĩkubaĩpanã hati mã tsuma keyutirumaki. 
JHN.16.13	Hakia txipu Yushĩ Txanima Unãmanika hushũ txanima dasibi matu yusĩkĩ meshtãmashanikiki. Hawẽ xinãnẽ hãtxama hakia ekiri dasibi nĩkatã hawara ishanairi matu shabakabi unãmashanikiki. 
JHN.16.14	Ha Yushĩ Txanima Unãmanika hamebi huama ẽ kuxipa bitã matu unãmakĩ inãkĩ matu kuxipa washanikiki. 
JHN.16.15	Dasibi ẽ Epa hayarã, enariki. Haskawẽ taea: “Yushĩ Txanima Unãmanika ena bitã matu unãmashanikiki”, akĩ ẽ matu yuishuki— iwanã,
JHN.16.16	—Haskaira hatishuĩra ka ẽ hari i iyamaki. Hakia samamahaira nũ ana uĩnanãshãkanaii— nuku wa
JHN.16.17	mawa ana bestẽshanaikiri hãtxai nũ unãma yuinamei:
JHN.16.17	—Hawa nuku yuikatsi ikimẽkaĩ? “Ana eskarabes ea uĩyama hanũkaĩ ana usha eskarabes kaya mã ea ana uĩshanaii”, ikai inũ: “Deus anu ẽ kashanaiwẽ taearã”, ikĩ haskara nuku yui ishumẽ? 
JHN.16.18	“Ana usha eskarabesrã”, hawamẽ? Harakiri daki yui ikikika!— nũ ike ikeaya
JHN.16.19	nũ yukapaia unãkĩ nuku yuikĩ:
JHN.16.19	—Ẽ hãtxawẽ taea mã yuinameairã, 
JHN.16.20	ikũkĩ ẽ matu yuiaii. Ẽ mawakẽ ea manui kashai mã huĩti nixmakẽ habũ ea ikũwãbuma benimahairashãkanikiki. Hakia maturã, ẽ mawakẽ matũ huĩti nui henetã mã benimahairashanaii. 
JHN.16.21	Haska inũ, aĩbu tuya bake kaĩkatsi punu nukai xinã txãkaĩsmaki. Hakia kaĩtã: “Peki”, ika benimai isĩ hakimamisbuki. 
JHN.16.22	Habiaskariai ikis mã punu nukaki. Hakia ẽ ana huaya mã benimahairaya matũ benima pae tsuã matu mebĩtirubumaki.
JHN.16.23	Habiatiãri ea uĩkĩ mã ea hawa yukama ishanaii. Hakia ẽ Epa Deus mã yuka ewẽ taeshũ matu merabewashanikiki. 
JHN.16.24	Ea ikũwãkĩ taewabianishũ ẽ kenawẽ taeshũ mã Deus yukariamahairaki. Na habiatiã ẽ kenawẽ taeshũ Deus yukakĩ taewarikãwẽ. Haska wakĩ mã yuka matu ashuã mã benimashanaii— iwanã,
JHN.16.25	hanushũ ana nuku yusĩkĩ:
JHN.16.25	—Hãtxa hunea miyuiwẽ ẽ matu yusĩkubirãxinaki. Hakia ana hãtxa huneawẽ yusĩama hanu shabakabi ẽ matu unãmashanai ma kemaikiki. Haskakaĩxĩshũ ẽ Epa Deuskiri hanu shabakabi kayabi ẽ matuki txanishanaii. 
JHN.16.26	Habiatiãri Deus ẽ ana matu yukashunama ishanaii. Hanu matũmebi ibubis ẽ kenawẽ taeshũ mã yukakubaĩshanaii, 
JHN.16.27	ẽ Epa Deus matuwẽ nuikĩ abuaiwẽ taeshunã. Deus anua ẽ huni ikũwãkĩ mã ea abuaiwẽ taeshũ Epa Deus matuwẽ nuikĩ matu aburiaikiki. 
JHN.16.28	Hamẽ ẽ Epa Deusũ besuuria kaĩkirani na mai anu yurabube hiwenũ ika ẽ huni haska ea yununi menetã natiã ana hawẽri kakĩ na yurabu ẽ henebainaii— nuku waya
JHN.16.29	hanushũ hawẽ tsuma betsã yuikĩ:
JHN.16.29	—Txanima na habiatiã shabakabi nuku yui ana miyui hãtxa huneawẽ mĩ hãtxamaki. 
JHN.16.30	Hanũkaĩ txanima mikiri nũ unaiĩ. Nũ mia yukariama unãkĩ nukũ xinã mĩ unaĩ inũ hamapai tibi mĩ unaĩwẽ taeshũ Deus anua mĩ hunirã, nũ ikũwaiĩ. Haskawẽ taea mĩ Deusũ bake kayabikẽ tsuã nũ ana mia yukai bika teneamaki— aka
JHN.16.31	haska waya Jesusũ nuku ana yuikĩ:
JHN.16.31	—Natiã hanu mã ma ea ikũwaĩ? 
JHN.16.32	Mã ea haska wabiai hanu mã datei pashairã, ma kemakanikiki. Uĩrakãwẽ, hanu dasibi sa ikĩ mã bestibu ea dapashkabaĩkĩ mã ea henebiabaina earã, ẽ emestimaki. Ẽ Epa ebe ketashameshũ ea heneamaki. 
JHN.16.33	Ea haibuwai eki dasia mã dateama unãnuma hiweshanũ na hãtxa ẽ matu yuishuki. Mai anushũ ea ikũwãbumã matu itxakawariaibũ dateyamashãkãwẽ, ẽ ma hatu maemakĩ binuniwẽ taearã— nuku watã
JHN.17.1	hanua naiuri teskãshũ uĩkĩ nuku nĩkamakĩ yuikĩ:
JHN.17.1	—Epaã, hanu mĩ ea yubanirã, hanuki. Ẽ mĩ bake mawai merabewakĩ ewẽ mĩ kuxipa hatu uĩmawe, hatu ẽ mia kẽwãmashanunã. 
JHN.17.2	Mai hirabi anua hawẽ yurabu dasibi yunuti kuxipa mĩ bake mĩ ea inãniwẽ mĩ hatu katuni ẽ hatu hiwekuĩmashanaii. 
JHN.17.3	Mĩ mia besti Deuski, txanimarã. Jesus Cristo mĩ yununirã, ẽ ea bestiki. Nuku unãtã na hiwekuĩyãwẽ hiweshãkanikiki, ikibi ikirã.
JHN.17.4	Yurabu anu ẽ mia dayashunũ mĩ ea nitxĩni mia ashũkĩ keyukĩ mia duawakĩ ẽ mia hatu kẽwãmakubaĩxinaki. 
JHN.17.5	Epaã, eskatianã, mai nũ damiwariama mĩ besuũbia ẽ shanẽ ibui taeaitiã ẽ txashakapa hawẽrua hayani keska habias ea inãshãwẽ.
JHN.17.6	Yurabu dasibi anua hatu katushũ mĩ ea yunua mĩ Deus kuxipa dasibi binu keyua nuikipakiri ẽ mia hatu unãmakubaĩxinaki. Haska inũ, mina katushũ mĩ ea hatu inãnirã, mĩ hãtxa nĩkamisbuki. 
JHN.17.7+JHN.17.8	Mĩ hãtxa mĩ ea yununi ma ẽ hatu yusĩaki. Haskawẽ taeshũ dasibi ẽ hãtxa minarã, ma tapiãbuki. Txanima mĩ ea yunua mianua ẽ huni unãkĩ ikũwãtxakayamakanikiki. Haskawẽ taeshũ mĩ kuxipa inũ mĩ yusĩti mianua huai unãkanikiki.
JHN.17.9+JHN.17.10	Hamẽ enaburã, ẽ mibe hatu hãtxashunaii. Hakia ea ikũwãbumakiri ẽ mibe hatu hãtxashunamaki. Ha inũ, mina watã mĩ ea yununirã, harã minabuki. Haskawẽ taea dasibi enarã, minaki. Hanua minarã, enariki. Ẽ kuxipa hatu meranua uĩshãkanikiki.
JHN.17.11	Natianã, ma mia anu ẽ mibe iki kaii. Na mai anu ẽ ana hatube hiwekũkainamaki. Hakia enaburã, na mai anu hatube hiweyukubaĩkanikiki. Haskawẽ taeshũ Epa meribi pepa bestituũ, mĩ kena kuxipawẽ ea hatu mekeshũshãwẽ, ha kena kuxipa mĩ ea inãniwenã, nũ pashkama keskariai hau haburi pashkamari iriakubaĩshanũbunã. 
JHN.17.12	Na enaburã, mai anua hatube hiweshũ mĩ kena kuxipa mĩ ea inãniwẽ txakabu nemakĩ ẽ hatu mekekubirãxinaki, hawa hatu benuamarã. Judas besti haska hakiri kenenibu keska aki ma benuni iki kashuki.
JHN.17.13	Mianu kakatsi ẽ benimahairaii. Ẽ hatu putabaĩriama hau habũ ea nĩkakĩ habias ẽ benimai keskai hau irianũbũ ẽ mibe hãtxaii. 
JHN.17.14	Mikiri ẽ haibuaibu ẽ hatu yusĩayã habũ xinã betsa wai pepaibu habũ ea danãmisbũ ea hatube danãmisbuki, nũ yurabũ xinã keska hayamakenã. 
JHN.17.15	Habiaskabiakẽ: “Ikũwãbuma anua hatu dapashkamabaĩwẽ”, iwanã, ẽ mia yukamaki. Hakia hau diabo Satanásã hatu parãyamashanũ hatu nemashũkĩ mekeshãwẽ. 
JHN.17.16	Ha inũ, na mai anua Deus ikũwãbuma ẽ hatu keskamawẽ taea ea ikũwaĩburi hatube hiwebia habu keskamariki. 
JHN.17.17	Mĩ hãtxa txanima kayabiki. Ha txanima hãtxawẽ mĩ meribiki. Mĩ hãtxa haskawẽ taeshũ hatu meribi wawe, habũ mĩ hãtxa txanima txibãshanaiburã. 
JHN.17.18	Haska inũ, na mai anu mia unãbuma anu mĩ ea yununi keska wakĩ ẽ haibuaibu habiaskari wakĩ na mai anuari ẽ hatu yunuriaii, hau mikiri hatu yusĩkubaĩshanũbunã. 
JHN.17.19	Hatuwẽ taea ea dukũ iki ẽ hatu meribishũshanaii. Haskawẽ taea txanima haburi hau mĩ hãtxa txanima kayabiwẽ meribirianũbunã, hawa kanetimarã.
JHN.17.20	Na ẽ haibuaibu besti xinãkĩ habukiri besti ẽ mia yukashunamaki. Hakia habũ hatũ hãtxa kakape nĩkatã ea ikũwãshanaiburi ẽ mia hatu yukashunaii, mĩ haburi mekekubaĩshanunã. 
JHN.17.21	Haskai mia inũ ea dasia nũ bestitxai keska hiwea haburi nukuki dasiabu habiaskari wakĩ mĩ hatu merabewashanũ ẽ mia hatu yukashunaii. Mĩ hatu haska wa habu shukushũ ea ikũwaĩbu mai hirabi anu mĩ ea yununi unãtirubuki. 
JHN.17.22	Haska mia inũ ea dasinishũ nũ habiaskas xinãmis keska wakĩ enabu habiaskari mĩ hatu xinãmashanũ, iwanã, mĩ kuxipa mĩ ea yununi ẽ ma hatu yunuaki. 
JHN.17.23	Mia inũ ea nũ dasinikẽ habuberi ẽ dasiaya habu yura bestitxai keska hau ishanũbũ ẽ mia hatu yukashunaii. Haskaibu mai hirabi anuabũ hatu uĩkĩ mĩ ea yununi inũ haska wakĩ mĩ ea abumis haburi mĩ aburiairã, habũ unãtirubuki— iwanã,
JHN.17.24	—Epaã, mai damiwakĩ taewariama mĩ ea abukĩ ea txashakapa hawẽruawakĩ taewani mĩ habiaskari ea wai hau ebe hiwekĩ uĩshanũbũ habu mĩ ea yununi ebe hatu hiwemashãwẽ— iwanã,
JHN.17.25	—Epaã, mĩ kaneismaki. Mai hirabi anu yura hiweabũ mia unãbumabiakẽ eã, ẽ mia unaiĩ. Na ebe mapuabũ mĩ ea yununi unãkanikiki. 
JHN.17.26	Haska inũ, mikiri mĩ kuxipa binu keyua ẽ hatu unãmapakeaiwẽ taeshũ ana mikiri ẽ hatu unãmakĩ heneyamashanũ mĩ ea abumis keskai hau haburi abunamei heneama ishanũbũwẽ, nuikipairã. Haska hayabuwẽ taea ea ẽ hatu anua kaĩkainama ishanaii— itã
JHN.18.1	Deusbe nuku hãtxashuni menetã hanushũ nuku kaĩmabaĩkĩ pashku debu hawẽ kena Cedrom Jesusũ nuku pukemabaini hanu mibã shukua mixkiwẽ kenenibu anu ukemerã nũ habe hikikẽ 
JHN.18.2	hanu Jesusbe nũ itxakũkaĩmis anu habianu nũ ana itxakẽ hanu Judasĩ unãhairai 
JHN.18.3	hari hatu iyui Deusbe nukunabu hãtxashunika shanẽ ibubu inũ fariseububetã hatu yunuabu hatiri Templo mekenikabu inũ Romano soldadobu shuku betsa Judasĩ hatu iyua hatũ detetiya mesebaini bĩ dekutã txasha dakabainaibũ 
JHN.18.4	Jesus atxi beaibu dasibi ma unaĩwẽ taea nuku bebũ Jesus nitã hatu yukakĩ:
JHN.18.4	—Mã tsua benai bekanai?— hatu wa
JHN.18.5	habũ atxi beaibũ betsã Jesus kemakĩ:
JHN.18.5	—Jesus Nazaré anuarã— akaya
JHN.18.5	Jesusũ ana yuikĩ:
JHN.18.5	—Habia ẽ eaki— hatu waya Judasĩ hatu atximai kai hawairakaĩ ma habe nikẽ 
JHN.18.6	haskai Jesus hãtxai nĩkatã txishtekiri shekibaini di ikaibũ 
JHN.18.7	Jesusũ ana hatu yukakĩ:
JHN.18.7	—Tsuaraka mã benai bei ikanai?— hatu wa ana habiaskari habũ yuikĩ:
JHN.18.7	—Jesus Nazaré anuarã— akaibũ
JHN.18.8	—“Habia ẽ eaki”, akĩ ẽ ma matu yuishuki. Mã ea besti benaiwẽ taeshũ ẽ haibuaibu hatu meyamakãwẽ, hau bunũbunã— hatu wa
JHN.18.9	bebũkiri Jesusũ yuikĩ: “Epaã, mĩ ea yununi ẽ tsua hatu benuamaki”, akĩ Jesusũ yuishuwẽ taeshũ: “Ẽ haibuaibu meyamakãwẽ”, akĩ Jesusũ hatu nemaniki. 
JHN.18.10	Hanushũ Simão Pedrõ hawẽ nupe txaipa sitã Deusbe nukunabu hãtxashunika shanẽ ibuhairatũ tsuma Malco mapeshpaikĩ maebaĩ pabĩki yusiuria pashteaya 
JHN.18.11	nemakĩ Jesusũ Pedro yuikĩ:
JHN.18.11	—Ana hatu meama mĩ nupe ana hawẽri usũwẽ. Ẽ Epã haska ea yununi habiaskari wakĩ ea yumãwãkanikiki. Ea yauxiyamawe— aka
JHN.18.12	hanushũ hatũ shanẽ ibu capitãobetã Romano soldadobu inũ Templo mekenikabũ Jesus atxishũ meneshtã 
JHN.18.13	iyukĩ ha dukũ hatũ shanẽ ibu Anásĩ hiwe anu iyuabũ hawẽ dais Caifás na bari bestitxai Deusbe nukunabu hãtxashunika shanẽ ibuhairatũ 
JHN.18.14	bebũkiri judeubu hatu yuikĩ: “Nukunabu hau pashkai sa iyamashanũbũ huni bestitxai nukunabu mawashunaya mã pepakũkaĩshanaii”, akĩ hatu yuimanurã,
JHN.18.15	Jesus iyuaibũ Simão Pedro inũ eã hune txipu kakĩ nũ Jesus txibãkubaini shanẽ ibu Anásĩ enabũ ea unaĩbuwẽ taea hanu itxamisbu dĩtu anu Jesusbe ẽ hikiaya 
JHN.18.16	hakia Pedro unãbumawẽ taeshũ nemakĩ niti akabu hikiama bai kesha Pedro nikẽ hanua hemaĩtĩ kene hanu hikiti shui anu ana kashũ shui mekenika aĩbu yukashũtã Pedro ẽ bitxiaya 
JHN.18.17	shui mekenika aĩbũ Pedro yukakĩ:
JHN.18.17	—Ha hunĩ tsuma betsarã, habia mĩ miamẽ?— aka
JHN.18.17	—Earã, ẽ hamaki— akaya
JHN.18.18	hanua ma matsi beaya hanu dayamisbu inũ Templo mekemisbũ hemaĩtĩ txi keti watã yui mapubaunabu hatube naxui ika Pedrori yuaya
JHN.18.19	hanushũ Deusbe nukunabu hãtxashunika shanẽ ibuhaira ikũkainima ma tashnima anu Anásĩ hiwe anu bitxiabu hawẽ tsumabukiri inũ hawẽ yusĩakiri Jesus yuka taewa 
JHN.18.20	Jesusũ kemakĩ:
JHN.18.20	—Nĩkaibũ ẽ hãtxakũkaĩmiski. Hanu itxati hiwe tibi inũ Templo hemaĩtĩ anushũ nukunabu itxamisbu anushũ shabakabi dasibibũ berubi ẽ hatu yusĩmiski, hune hatu yusĩamarã. 
JHN.18.21	Ea yukama habũ ẽ hãtxa nĩkamisbu hatu yukawe. Hawara ẽ hatu yusĩmis unãhairakanikiki— ikaya 
JHN.18.22	hari Jesusũ kemaya Templo mekenika betsa Jesus dapi nishũ mekẽ petxiuri kepais akĩ yuikĩ:
JHN.18.22	—Nukũ shanẽ ibuhaira haska yuiyamawe— aka
JHN.18.23	Jesusũ yuikĩ:
JHN.18.23	—Ẽ yui txakayarã, ea unãmawe. Hakia ẽ pe yuibiaya haskakĩ e iskaũ mĩ ea deteai?— aka 
JHN.18.24	hãtxawẽ binutiruma unãtã Anásĩ hatu yunua Jesus meneshekea habiaska Deusbe nukunabu hãtxashunika shanẽ ibuhaira Caifás anuri iyuaibũ
JHN.18.25	ha haska waibũ Simão Pedro hatube txĩ yui naxui ika yuaya betsabũ yukakĩ:
JHN.18.25	—Mĩ hamamẽ, ha hunĩ tsuma betsarã?— abaunabu
JHN.18.25	Pedrõ hatu parãkĩ yuikĩ:
JHN.18.25	—Ẽ hamaki. Ẽ eamabĩ!— hatu wa
JHN.18.26	hanushũ shanẽ ibuhaira binuatũ tsuma betsa Pedrõ patsãka hawenabũri Pedro yukakĩ:
JHN.18.26	—Mibã shuku anushunã, Jesusberã, ẽ mia uĩyama ikirãshumẽ?— aka
JHN.18.27	Pedrõ ana hari parãkĩ:
JHN.18.27	—Ẽ hamaki— itanayas hawaira habiatiãri takara keui taeaya
JHN.18.28	hanushũ Caifásĩ Jesus yukakĩ keyutã penaya Romano shanẽ ibu Pilatõs hiwe ewapa anu Jesus hau iyutanũbũ Romano soldadobu yunuaya judeu shanẽ ibubũ xinaĩ: “Nawã hemaĩtĩ anu hikia Moisés nuku yusĩniwẽ taea nawã detsiswẽ txakabutã ana Páscoa nawai besikĩ ẽ pitirumaki”, iki pepai nawayukatsi hikiabuma 
JHN.18.29	haskaibũ hatũ beya unãtã hatu anu Pilatos kaĩtã hatu hãtxa wakĩ yukakĩ:
JHN.18.29	—Na huninã, hawa txakabu axiã mã hakiri yuiai?— hatu wa
JHN.18.30	—Huni txakabumakenã, mianu nũ iweama ikeanaii. Unãti watã nuku kupishũwẽ— akabu
JHN.18.31	Pilatõsri hatu yuikĩ:
JHN.18.31	—Iyushũ haska matũ shenipabũ matu yusĩpauni keska wakĩ matũmebi unãti watã kupitãkãwẽ— hatu wa
JHN.18.31	judeu shanẽ ibubũ yuikĩ:
JHN.18.31	—Nũ tenãpanã mĩ nuku nemamiski. Hau tenãnũbũ miã besti mĩ yunutiruki— akaya
JHN.18.32	haska wakĩ tenãshanaibu Jesusũ nuku yuixinarã, unãmabia habiaskari hatu amaya 
JHN.18.33	nĩkatã hawẽ kene merã ana hikishũ Pilatõs Jesus kenashũ yukakĩ:
JHN.18.33	—Miarã, mĩ judeu shanẽ ibubu binu keyuamẽ?— aka
JHN.18.34	Jesusũri yukakĩ:
JHN.18.34	—Mimebi mĩ ea yukai? Huni betsã mia ekiri yunuaraka mĩ ea yukai ikai?— aka
JHN.18.35	e itã Pilatõs yuikĩ:
JHN.18.35	—Earã, ẽ judeumaki, haska mĩ ea yuipananã. Minabu judeubu inũ mĩ shanẽ ibubu Deusbe hãtxanikabũ mia ea inãkãshuki. Mĩ hawa txakabu mexinamẽ?— aka
JHN.18.36	kemakĩ:
JHN.18.36	—Earã, ẽ Shanẽ Ibu kayabiki. Mia yuinũ nĩkawe. Nenua hunibu shanẽ ibumisbu keskai ẽ shanẽ ibuamaki. Hakia ẽ kuxiparã, na nenu mai anua yurabũ xinaĩ hiweabu keskamaki. Hakia na, mai anua ẽ shanẽ ibuaya judeubũ ea atxishũ mia anu ea iweyamanũbũ ẽ tsumabu ewẽ taea nemakanai hatube detenamekeãkãshuki. Haskakẽ earã, ẽ Shanẽ Ibu kayabiki, nenuamarã. Ẽ hawa txakabu hayamaki— aka
JHN.18.37	hanushũ Pilatõs ana yuikĩ:
JHN.18.37	—Haskakenã, txanima mĩ shanẽ ibu kayabiraka— aka
JHN.18.37	Jesusũ ana yuikĩ:
JHN.18.37	—Mĩ haska hari yuiairã, ẽ Shanẽ Ibu kayabiki. Haskanũ ika yurabube hiwei ẽ tashnikiraniki, hatu txanima kayabi meshtãmairã. Tsuabũra txanima hãtxa abukĩ ẽ hãtxa nĩkamisbuki— aka
JHN.18.38	Romano shanẽ ibu Pilatõs yuikĩ:
JHN.18.38	—Txanima hãtxarã, hawamẽ?— itã
JHN.18.38	haska wa hanu judeu shanẽ ibubũ manaibu anu ana kaĩkirã Pilatõs hatu yuikĩ:
JHN.18.38	—Ha huni ẽ unãti washurã, hawa txakabu hayamaki. 
JHN.18.39	Páscoatiã bari tibi huni bestitxai hawa wama ẽ matu nitxĩshũmis keska wakĩ, judeu shanẽ ibu kayabi Jesus hawa wama matu nitxĩshũpa?— hatu wa
JHN.18.40	dasibibũ hui kuxipawẽ yunukĩ:
JHN.18.40	—Ha nuku ashũama ha huni betsa Barrabás yumetsubiakẽ nuku ha kaĩmashũwẽ— akaibũ
JHN.19.1	Pilatõs nĩkawãshũ hatu yunua bitxi kuxatiwẽ Jesus kuxa kuxa atã 
JHN.19.2	kashe wakĩ Romano soldadobũ nixi mushaya maiti washũ Jesus maimashũ shanẽ ibũ bemakia tari taxihaira sawematã 
JHN.19.3	bestibu Jesusũ besuuri nishũ kashe wakĩ yuikĩ:
JHN.19.3	—Judeu shanẽ ibu kayabirã, mĩ miaki— iwanã, hawẽ besuki bepastãtanaibũ
JHN.19.4	Pilatos ana kaĩtã judeu shanẽ ibubu yuikĩ:
JHN.19.4	—Jesusũ hawa hatũ txakabu wama ixiã ẽ matu unãmakĩ kaĩmai uĩkãwẽ— hatu waya
JHN.19.5	musha maiti inũ tari pauti taxipa mexu duakabi sawemabu hawẽ besu himĩ iruma Jesus kaĩkiranaya Pilatõs tenãkatsi ikama ana hatu yuikĩ:
JHN.19.5	—Na huni mã iweshurã, uĩkãwẽ— hatu wa
JHN.19.6	uĩkĩ Deusbe nukunabu hãtxashunika shanẽ ibubu inũ Templo mekenikabũ hui kuxipawẽ Pilatos yuikĩ:
JHN.19.6	—Cruzki mastawe! Cruzki mastawe!— akeakeabu
JHN.19.6	haska washũ atirubuma unãbiakĩ Pilatõs hatu kashe wakĩ ana yuikĩ:
JHN.19.6	—Hawa txakabu hayamaki. Matũmebi iyushũ aritãkãwẽ— hatu wa
JHN.19.7	Deusbe nukunabu hãtxashunika shanẽ ibubũ yuikĩ:
JHN.19.7	—Txani txakai: “Ẽ Deusũ bakeki”, imiski. Deusũ hãtxa Moisés nuku keneshuni nũ hayaki. Haskawẽ taeshũ Deus yuãkĩ kanemiswẽ taea nũ yunuaiwẽ taearã, hau mawanũwẽ— aka
JHN.19.8	haska yuiaibu nĩkatã Pilatos ana datekĩ 
JHN.19.9	hawẽ kene merã ana txĩtuãbaĩ Jesus iyushũ yukakĩ:
JHN.19.9	—Mĩ haniamẽ?— aka Jesusũ ana hawa yuiamakẽ
JHN.19.10	haki sinatakĩ Pilatõs ana yuikĩ:
JHN.19.10	—Mĩ ea ana hãtxa wamamẽ? Ẽ kuxipawẽ hawa wama ẽ mia nitxĩtiru inũ ẽ kuxipawẽri ẽ mia hatu mastamatiru, mĩ unãmamẽ?— aka
JHN.19.11	haska yuiai nĩkatã atimas Jesusũ kemakĩ:
JHN.19.11	—Deusũ dasibi damiwanitũ mia kuxipa yunuama ekiri mĩ kuxipa hayama ikeanaii. Haskakẽ habũ ea atxishũ mianu yunushũ ea nitxiãbunã, habũ txakaburã, mina binuabuki, Deus sinatamakinã— aka
JHN.19.12	haska wa nĩkatã Pilatos tashnikirã Jesus hawa wama nitxĩnũ ikaya judeu shanẽ ibubũ hui kuxipawẽ Pilatos ana yuikĩ:
JHN.19.12	—Tsuara shanẽ ibu kayabi ikatsis ikĩ mĩ shanẽ ibu kayabi César danãkĩ hawẽ kuxipa mebĩpai imiski. Hawa wama Jesus mĩ nitxĩainã, mĩ Césarn haibumaki— akubainaibũ
JHN.19.13+JHN.19.14	hanu Páscoa mexukiri ishanaitiã ma bari mananãbi kaya haskaibu Pilatõs nĩkatã Jesus tashnimabirã mixki buyakĩ kerã wanibu hawẽ kena Hebreu hãtxawẽ kenakĩ Gabatá hanushũ yunuti anu tsaushũ kashe hãtxawẽ judeu shanẽ ibubũ hatu yuikĩ:
JHN.19.13+JHN.19.14	—Narã, matũ shanẽ ibu kayabiki— hatu wa
JHN.19.15	haki sinatakĩ hãtxa kuxipawẽ yuikĩ:
JHN.19.15	—Tenãriwe! Tenãriwe, cruzki hatu mastãmatanã!— ikubainaibũ
JHN.19.15	Pilatõs ana hatu yukakĩ:
JHN.19.15	—Haskakĩ matũ shanẽ ibu kayabi hatu mastamapa?— hatu wa
JHN.19.15	Deusbe nukunabu hãtxashunika shanẽ ibubũ yuikĩ:
JHN.19.15	—Nukurã, nũ shanẽ ibu betsa hayamaki! César besti nukũ shanẽ ibu kayabiki. Hatu mastamariwe!— akabu 
JHN.19.16	hatũ hãtxawẽ taeshũ Jesus hatu mastamakĩ Romano shanẽ ibu Pilatos ĩ hawẽ soldadobu yunua iyuaibũ
JHN.19.17	hanushũ haki mastakatsi cruz Jesus iamatã sharamabaĩkĩ Jerusalém mae ewapanua kaĩmabaĩkĩ ha mati hawẽ kena Bushka Shau Mati anu mapematã, Hebreu hãtxawenã, Gólgota anurã, 
JHN.19.18+JHN.19.19+JHN.19.20	hanushũ hawẽ tari pekashũ cruzki mastashũ: “Nazaré anua Jesus judeubũ shanẽ ibu kayabiki”, iwanã, Pilatõs hãtxa dabe inũ besti hi besha sapaki Hebreu hãtxawẽ inũ, Grego hãtxawẽ, inũ Romano hãtxa Latimwẽ kenetã hatu buma Jesusũ bushka mamaki cruzki ha mamaki mastashũ netãbu Romano soldado betsabũri huni yumetsu daberi mastashũ betsa yusiuri nitxĩshũ betsa yusmauri nitxĩtã Jesus namakis wabu Jerusalém dapikea bukĩ Pilatõs hãtxa Jesusũ bushka mamaki netã judeu itxapabũ uĩbaĩbaĩkĩ 
JHN.19.21	haska wabu uĩbaĩ Deusbe nukunabu hãtxashunika shanẽ ibubu Pilatos anu bushũ yuikĩ:
JHN.19.21	—Hari mĩ keneshũ hatu netãmatirumaki: “Judeubũ shanẽ ibuhairaki”, akinã. Hakia haska ibubis yuimis keska hatu kene betsa washũwẽ, eska wakinã: “Earã, ẽ judeubũ shanẽ ibu kayabiki”, imiskirirã— akabu 
JHN.19.22	Pilatõs hatu nemakĩ:
JHN.19.22	—Hawara ẽ ma kenearã, hau habiaska kene nenũwẽ— hatu wa
JHN.19.23	cruzki Jesus nitxĩshũ soldado dabe inũ dabetã Jesusũ tari tibi habu tibibũ pashkatã hakia hawẽ tima tari txaipa hirabi keshemawẽ taea 
JHN.19.24	yuinamei:
JHN.19.24	—Pashkakĩ txakabuwayamanãkãwẽ. Tsuã bimẽkaĩ? hawẽ beyusti heshe putakĩ tsarĩ tsarĩ akĩ putanãkãwẽ— iwanã, haska bebũkiri Deusũ hãtxa anu kenekĩ: “Ẽ tari pashkakĩ ẽ tima tari bikĩ hawẽ beyusti putashãkanikiki”, akĩ yuini unãmabia haska kenenibu soldadobũ habiaskari wanibuki.
JHN.19.25	Haska waibũ Jesus mastabu dapi hawẽ ewa inũ, hawẽ ewa betsa Cleopasĩ aĩ Maria inũ, Maria Madalena inũ, ea nũ nia 
JHN.19.26+JHN.19.27	hawẽ ewa inũ ea uĩkĩ ekiri Jesusũ yuikĩ:
JHN.19.26+JHN.19.27	—Ewaã, ha mia dapi niarã, mĩ bakewawe— iwanã, ea abuhairamisshũ eari yuikĩ: —Baa, ikis ẽ ibu mĩ ewa ea washũwẽ. Ea uĩrashũkubaĩshãwẽ— ea wa ẽ hiwe anu iyuimashũ ẽ merabewapauniki.
JHN.19.28	Jesusũ haska nuku yuitã dasibi hawẽ Epa Deusbe yubakani keyuai unaĩ Deusũ hãtxa anu haska hakiri keneni menei Jesusũ hui kuxipawẽ yuikĩ:
JHN.19.28	—Ma ũpash manui ẽ tetsusinaki— ikai 
JHN.19.29	nĩkatã habũ kẽpuki uva vinho muka mata tsauwa haki tsinitiki pu atã tawaki ustãshũ Jesusũ kesha anu sanãshunabu 
JHN.19.30	tsu akĩ keyutã hui kuxipawẽ Jesusũ yuikĩ:
JHN.19.30	—Dasibi ẽ ma keyuaki— itã bekua tiniã mawakĩ hawẽ Yushĩ ibu anu nitxĩniki.
JHN.19.31	Hanua judeu shanẽ ibubu yuinamei: “Mexukiri sábado hanu meribihaira Páscoa nawatitiãki. Cruzki hatũ yura mapuabu sábadotiã nũ henetirumaki, Deus hau nukuki sinatayamashanunã. Hatũ yura hau hawaira butenũbũ Pilatos yununũ bukãwẽ”, ika bushũ Pilatos yuikĩ: “Cruz anua hatũ yura hawaira butetiki. Hau hawaira mawanũbũ hatũ kixi hau kixtekenũbũ hatu yunuwe”, akabu 
JHN.19.32	Pilatõs habiaskari xinãkĩ hatu yunua soldadobu bushũ ha dukũ huni yumetsu dabe Jesusbe mastabu kixtekerabetã 
JHN.19.33	hanua Jesuski kemashũ ma mawa uĩtã hawẽ kixi tekeama 
JHN.19.34	habiaskabiakẽ soldado betsã haxĩwẽ Jesus pixpe akabu hanua hakimamari himi hawẽ hene husia habaya 
JHN.19.35+JHN.19.36+JHN.19.37	hakia bebũkiri Deusũ hãtxa keneni anu yuikĩ: “Hawẽ shau tekeama ishãkanikiki”, anibu inũ, kene betsa anushũ yuikĩ: “Tsuara txatxiabu hawenabũ uĩshãkanikiki”, iwanã, keneniburã, unãmabia habiaskari keneni menekĩ arianibuki. Matũri mã ikũwãshanũbũ hawara ibubis ẽ uĩni ẽ matu yuiaii. Ẽ uĩniwẽ taea ẽ hãtxa txanimaki.
JHN.19.38	Hanushũ huni betsa José hawẽ mae Arimatéia judeu shanẽ ibubuki datekĩ hune Jesus ikũwãxinatũ Jesus mawa unãriai hakia natiã ana dateama Jesusũ yura maiwakĩ hanatanũ ika kashũ Pilatos ea akĩ yuka hawẽ yura yunua José hawẽ tsumabube kashũ Jesusũ yura cruz anua buteshunabu 
JHN.19.39	ha dikabi mexu merã Jesusbe hãtxatãyama Nicodemos hawẽ tsumabubetã 30 kilo mirra inũ aloé inĩti teipa husia bea José hawẽ tsumabube kashũ 
JHN.19.40	haska judeubũ yura mawa maiwakĩ pewamisbu keska wakĩ Jesusũ yura dapushyabi yabukubaĩkĩ inĩti teipawẽ dapushkubaĩkĩ tari hushupawẽ yabukĩ keyutã 
JHN.19.41+JHN.19.42	bari hiki ma huĩrukũti kemaya hĩ hĩ ikĩ hanu Jesus mastakãshu dapi mibã shukua namã hanu yura mawa datãti mixki tãpe kini bena waimabu hanu yura mawa datãriabuma anu hawaira ha merã hanakĩ mistutã mixki ewapa beputiwẽ beputã inũ bunibukiaki.
JHN.20.1	Hanua Jesus mawaxina ana besteni matu yuinũ nĩkakãwẽ. Huĩrukũtitiã Jesusũ yura mixki tãpe merã dakakẽ usha dabea penai taei penariama mexukẽ domingotiã taeaya Jesus maiwakĩ hanaxinabu anua hatube Maria Madalena kakĩ tãpe bepemana uĩtã Jesusũ yura hayama uĩbirani 
JHN.20.2	Pedro inũ ea anu kuxitxakayamakirã nuku yuikĩ:
JHN.20.2	—Nukũ Shanẽ Ibũ yura haniraki nuku buãbuki. Hanira datãbu nũ unãmaki— nuku wa
JHN.20.3	nĩkatã Jesus maiwaxinabu anu Pedrobe kai 
JHN.20.4	kuxirabekaĩkĩ ea dukũ binukaĩ tãpeki 
JHN.20.5	kemashũ dãkukaĩ tãpe merã uĩkĩ hawẽ yabuxinabu besti daka betxitã ẽ hikiriamakẽ
JHN.20.6	ea itxũ txipu Simão Pedro hui ha dukũri hikishũ hawẽ yabuxinabu uĩkĩ 
JHN.20.7	hawẽ buyabuxinabu sebi pewashũ ha katxu datã uĩriaya 
JHN.20.8+JHN.20.9	hanua eari hikishũ hawẽ yura yama uĩtã: “Messias Cristo mawa ana bestẽshanikiki”, iwanã, Deusũ hãtxa una merã kenebianibu nũ nĩka pewariamabia: “Ẽ Shanẽ Ibu Jesus ma bestẽkainamẽkaĩ”, ikĩ ikũwãkĩ ẽ xinãniki. 
JHN.20.10	Haskakaĩ uĩtani nũ ana txĩtũkiraniki, hanu nũ hiweanurã.
JHN.20.11	Hakia Maria Madalena katani ana txĩtũkirã hua mixki tãpe kesha nia kashai heneama nishũ ana uĩnũ ika dãkukaĩ tãpe merã uĩkĩ 
JHN.20.12	nai tsuma dabe tari hushupa sawea hanu Jesus datãxinabu anu hariri bupĩxinabukiri betsa tsauwa hariri tashkũwãxinabukiri betsa tsauria hatu betxitanaya 
JHN.20.13	hanushũ nai tsuma dabetã yukakĩ:
JHN.20.13	—Aĩbuũ, haskai mĩ kashai?— akabu
JHN.20.13	—Ẽ Shanẽ Ibũ yura haniraki ea buãbuki. Hanira datãbu ẽ unãma benai ẽ kashai ikaii— hatu watã
JHN.20.14	nasaukekawã uĩbiakĩ tsua nia dabanẽ unãma Jesus betxia 
JHN.20.15	hanushũ Jesusũri yukakĩ:
JHN.20.15	—Aĩbuũ, haskai e iskaũ hanu hua mĩ kashai ikai? Tsua mĩ benai ikai?— aka
JHN.20.15	mibã taurumis ikai dabanẽ Mariã xinãkĩ yuikĩ:
JHN.20.15	—Ẽ Shanẽ Ibũ yura bushũ hani mĩ ea datanãshumẽkaĩ ea yuiwe, ẽ buairã— aka
JHN.20.16	Jesusũ yuikĩ:
JHN.20.16	—Mariaã— aka
JHN.20.16	hawaira dabeketã benimahairakĩ Hebreu hãtxawẽ yuikĩ:
JHN.20.16	—Rabôni!— akĩ nukũ hãtxawẽ kenakinã: —Ẽ Yusĩnaã— iwanã, ikua
JHN.20.17	Jesusũ nemakĩ:
JHN.20.17	—Ẽ Epa anu kariama uatiã ẽ matube hiwemis keskai ẽ ana matube itirumaki. Ea tsumakĩ ea baxiyamawe— iwanã, —Ẽ betsabu anu kashũ ẽ mia yuishu hatu yuiritãwẽ. Matu merabewai ẽ Epa anu dasinũ ika ẽ kashanaii. Ẽ Eparã, habia matũ Epariki. Ẽ Deus mekenikarã, habia matũ Deus mekenikariki— aka
JHN.20.18	Maria Madalena kashũ Shanẽ Ibu Jesus ana hiwea uĩtãshu hari Jesusũ ashu nũ hawẽ tsumabu nuku yuia nũ nĩkakẽ
JHN.20.19	habias domingo mexu merã Tomé nukubemakẽ hiwe merã itxatã judeu shanẽ ibubuki datekĩ beputi nũ beshekĩ keyukẽ Jesus hikikaĩ damituxitã nuku naxui ika nishũ nuku hãtxa wakĩ:
JHN.20.19	—Haska mã unãnumamẽ? Ma ẽ huai dateyamakãwẽ— nuku watã
JHN.20.20	hanushũ nuku haska watã hawẽ mekẽ shui inũ hawẽ haxi shui nuku uĩmaya nukũ Shanẽ Ibu ana uiĩ nũ benimahairaya 
JHN.20.21	ana nuku yuikĩ:
JHN.20.21	—Haska mã unãnumamẽ? Ẽ matu hushuãki. Datetima kuxipa ẽ matu baxishunaii. Haska inũ, haska ẽ Epa Deusũ ea nitxĩkĩ yununi keska wakĩ ẽ matu nitxĩkĩ yunuriaii— iwanã, 
JHN.20.22+JHN.20.23	kuxipa wakĩ nukukiri kũtxũkaĩ kuxu atã nuku yuikĩ:
JHN.20.22+JHN.20.23	—Yushĩ Pepa hayarikãwẽ. Haskatã tsuabura Deuskiri habu txakabu haya mã hakimawakẽ Deusũri hatũ txakabu hatu buashũshanikiki. Hakia hatũ txakabu mã hakimawamakẽ Deusũri hatũ txakabu hatu buashunama ishanikiki— nuku watã haniraki ana dami kaĩkẽ
JHN.20.24+JHN.20.25	Jesusũ 12 tsuma kuxipaya betsa Tomé tsupibu bakekẽ hawẽ kenamisbu nũ shukua anu Jesus hua nũ uĩxĩkẽ habiatiãri nukube ikama ixĩkẽ mexukiri huai betsã Tomé nũ yuikĩ:
JHN.20.24+JHN.20.25	—Nukũ Shanẽ Ibu hiwea nũ uĩxinaii— nũ akeakea
JHN.20.24+JHN.20.25	nuku ikũwãma yuikĩ:
JHN.20.24+JHN.20.25	—Hawẽ mekẽ anu mastaxinabu shui ẽ uĩyama habianuri ẽ metuti ẽ mistuama txatxixinabu hawẽ haxi shui ẽ mekẽwẽ ẽ mekĩ mistuama Jesus ana hiwea ẽ ikũwãtirumaki— nuku waxĩkẽ
JHN.20.26	ana oito dia kaya Tomébe itxashũ ana nũ shui bepukĩ keyukẽ Jesus ana hikitã nuku bebũ damia naxui ika nishũ yuikĩ:
JHN.20.26	—Haska mã unãnumamẽ? Ana ẽ huai ewẽ dateyamakãwẽ— iwanã,
JHN.20.27	Tomé habis yuikĩ:
JHN.20.27	—Ikis ea uĩriwe. Ẽ mekẽ shui mewe. Mekẽ sanãbaĩ ẽ haxi shui misturiyuwe. Ana ikũwãbuma keskama ẽ hiwea ea ikũwãwẽ— aka
JHN.20.28	uĩtãs damapaikĩ Tomẽ yuikĩ:
JHN.20.28	—Txanima mĩ ẽ Shanẽ Ibuki, mĩ ẽ mekenã yushĩ Deusrã!— aka
JHN.20.29	—Ea uĩtãs mĩ ea ikũwaiĩ. Hakia habũ ea uĩyama ẽ haxi shui uĩyamabia ea ikũwãshanaiburã, Deusũ hatu duahaira waya benimakubaĩshãkanikiki— akai nũ nĩkaya ana habiaskariai damikainiki.
JHN.20.30+JHN.20.31	Txanima ana hawẽ unãti dami itxapa Jesusũ nukũ berubi abiakubainikẽ dasibi ẽ matu keneshunamaki. Hakia dasibi mã uĩyamabia ẽ hãtxa ẽ keneai uĩkĩ nĩkakĩ unãtã: “Jesus Messias Cristoki, Deusũ bake kayabirã”, akĩ Jesuswẽ taea mã hiwei ikibi ishanai mã ikũwãshanũbũ ẽ matu keneshunaii.
JHN.21.1	Jerusalém anua Jesusũ nuku betximai hãtxaxina ana Galiléia Iãnẽwã hawẽ kena betsa Tiberíades Iãnẽwã kesha anu nũ hawẽ tsumabu nũ ka Jesusũ eska wakĩ nuku uĩmani matu yuinũ nĩkakãwẽ. 
JHN.21.2	Galiléia anu nũ ka Simão Pedro inũ, Tomé ‘Tsupibu bakeẽ’, akĩ nũ kenamis inũ, Natanael hawẽ mae Caná Galiléia anua inũ, nũ Zebedeũ bakebu ea inũ ẽ betsa Tiago inũ, ana Jesusũ tsuma dabe betsa nũ itxa mapuabũ 
JHN.21.3	Simão Pedrõ nuku yuikĩ:
JHN.21.3	—Ẽ baka neshei kaii— ikaya
JHN.21.3	—Nũ mibe kaii— abaini habe kai hawẽ shashu ewapawẽ nanetã habe kashũ hawẽ hisĩ ewapa pũtebiaxĩkĩ nũ hawa baka biamahaira ixiãyã 
JHN.21.4	ma penakiranaya Jesus iã kesha nia uĩbiakĩ tsua nia dabanẽ nũ unãmakẽ 
JHN.21.5	hui kuxipawẽ Jesusũ nuku yukakĩ:
JHN.21.5	—Bakebuũ, bakarã, mã hayamẽ?— nuku wa
JHN.21.5	nukũ kemakĩ:
JHN.21.5	—Nũ hawa biamahairaki— nũ wa
JHN.21.6	—Ha shashu yusiuri hisĩ ana pũtekãwẽ, haurishũ mã biairã— nuku wa haska nuku yunushuri nũ pũtebauna ninibirãkĩ baka dasibi nuku neshema haska washũ shashũ nũ nanetimakẽ 
JHN.21.7	ẽ ea Jesusũ abuhairamistũ Pedro yuikĩ:
JHN.21.7	—Nukũ Shanẽ Ibu daki ikikiki— ẽ wa Simão Pedro hawaira nĩkatã tari pekashũ hisĩ pũtexinai hawaira sawekĩ kerũ atã ixtxui pukutã nunakainaya 
JHN.21.8	hakia 100 metro besti shashuwẽ kakĩ hisĩ baka mata sharabaini nũ hawẽ tsuma betsabu keti itã 
JHN.21.9	shashu anua butukaĩkĩ txi dekenẽ besti baka shuiai inũ misi mania nũ uĩayã 
JHN.21.10	hanushũ Jesusũ nuku yunukĩ:
JHN.21.10	—Ha baka mã bishurã, neri eskarabe bekãwẽ— nuku waya 
JHN.21.11	hanua Simão Pedro kakaĩ shashũ inatã hisĩmã baka itxapa bia ninikĩ sharabirãkĩ maxĩ mapema 153 hati baka ewapabu nanea hisĩ bashnekeamakẽ 
JHN.21.12+JHN.21.13	Jesusũ ana nuku yuikĩ:
JHN.21.12+JHN.21.13	—Piyui bekãwẽ— nuku wa nuku baka neshemashũwẽ taea: “Nukũ Shanẽ Ibuki”, ikĩ unãtã: “Mĩ tsuamẽ?” iwanã, nũ yukama misi inũ baka shuia bishũ nuku inã keyutã 
JHN.21.14	haskai mawaxina ana bestẽkaĩxĩshũ nukuki dabe inũ bestiki nukukĩ Jesusũ nuku uĩmaniki.
JHN.21.15	Hanushũ pikĩ nũ meneaya Jesusũ Simão Pedro yukakĩ:
JHN.21.15	—Jonasĩ bake Simãoneẽ, ea nĩkawe. Nabũ ea abuaibũ miãri ea abukĩ hatu binunũ, ishũ, mĩ yuixinarã, habiaskas mĩ xinaĩ?— aka
JHN.21.15	—Shanẽ Ibuũ, ẽ mia abuairã, mĩ unaiĩ— aka
JHN.21.15	—Habiaskari wakĩ enabu txashuwã bake keskabu hatu ea mekeshũkubaĩshãwẽ— iwanã,
JHN.21.16	ana Pedro yukakĩ:
JHN.21.16	—Jonasĩ bake Simãoneẽ, mĩ ea abu kayai?— aka
JHN.21.16	—Haa, ẽ mia abuairã, mĩ ea unaiĩ— aka
JHN.21.16	—Habiaskari wakĩ ea ikũwaĩbu txashuwã keskabu ea hatu mekeshũkubaĩshãwẽ— iwanã,
JHN.21.17	ana hawẽ henekĩ Pedro yukakĩ:
JHN.21.17	—Jonasĩ bake Simãoneẽ, mĩ ea abuhairai?— aka
JHN.21.17	dabe inũ bestiki habias yukaiwẽ taea Pedro huĩti nixmai punu nukatã abuaiwẽ taeshũ yuikĩ:
JHN.21.17	—Shanẽ Ibuũ, ẽ xinã dasibi unãkĩ ẽ mia abuhairairã, mĩ unaiĩ— aka
JHN.21.17	—Habiaskari wakĩ enabu txashuwã keska hatu yusĩkĩ hatu ea mekeshuĩrakubaĩshãwẽ— iwanã, 
JHN.21.18+JHN.21.19	Jesusũ Pedro ana yuikĩ: —Ikũkĩ ẽ mia yuiai nĩkawe. Berunã kuxipakĩ tari sawetã hanira kairã, mĩ ma itixaraxinaki. Hakia mĩ anibu mexã dakakẽ huni betsã mia tari sawemakĩ hanu mĩ kakatsi ikamabiakẽ mia iyushãkanikiki. Habiaskabiakẽ ea nĩkatã ea txibãpakewe, ikisrã— akĩ haskatã Pedro mawakĩ Deus hatu kẽwãmashanai hau nĩka pewanũ Jesusũ yuiai nũ nĩkaniki.
JHN.21.20+JHN.21.21	Jesusũ hãtxa nĩka keyutã dabekekaũ ea Jesusũ abuhairakubaĩmis bari kaya pi dakashũ ẽ yukakĩ:
JHN.21.20+JHN.21.21	—Shanẽ Ibuũ, tsuã mia akimẽkaĩ, hatu atximakinã?— ẽ waxina hawẽ petxiuria ẽ huai Pedro dabekekaũ ea uĩkĩ Jesus yukakĩ:
JHN.21.20+JHN.21.21	—Shanẽ Ibuũ, ha hunirã, haska wariashãkanimẽkaĩ?— aka
JHN.21.22	Jesusũ kemakĩ:
JHN.21.22	—Shanẽ ibui ẽ ana huriamakenã João hiwea mawamas ishanai keska ẽ xinaĩ hawẽ dabanã iyamawe. Mianã, haska ẽ mia yunumis besti akubaĩkĩ ea txibãpakeshãwẽ —akĩ Jesusũ Pedro yuiniki.
JHN.21.23	Haska bestibianikẽ ikũwaĩbu ekiri yuinamei: “Hawẽ tsuma João Jesusũ abuhairanirã, mawamas ishanikiki”, ikĩ ekiri kakakeakenibuki. Hakia: “Mawama ishanikiki”, akĩ Jesusũ ekiri yuiama hakia: “Shanẽ ibui ẽ ana huriamakẽ João hiwea mawamas ishanai keska ẽ xinaĩ hawẽ dabanã iyamawe”, akĩ Jesusũ Pedro yuibianikenã.
JHN.21.24+JHN.21.25	Ana mirima Jesusũ akubaini dasibi nũ kene keyuarã, hati una mai hirabi anushũ meketirubumaki. Hakia Deuskiri Jesusũ nuku unãmai uĩkĩ nĩkakĩ dasibi ẽ tapĩniwẽ taeshũ ẽ hãtxa txanimawẽ eã ibubis ẽ matu keneshũshurã, hatiski.
JHN.21.24+JHN.21.25	João
ACT.1.1	Ẽ haibu pepa Teófiloõ, ha dukũ una ẽ mia keneshũ bumaimarã, ha dukũ Jesusũ hatu yusĩkĩ ashũkĩ taewabiranimarã, haska dasibi hakiri ẽ mia keneshũ bumaimaki. 
ACT.1.2	Nai anu kariama Yushĩ Pepaki dasia nishũ hawẽ tsumabu kuxipayabu yusĩkĩ hau haska katushũ txanima akubaĩshanũbũ hatu yunuyabis shaba betsatiã nai anu inakainikiaki. 
ACT.1.3	Hanua ma mawabiaxina besteĩmashũ hawẽ yura kayabi ana shabakabi hatu kayatiwamakĩ hau unãtihairawanũbũ shaba 40 dia hatu uĩmakĩ haskai Deus nuku shanẽ ibushũshanaikiri hatu hãtxa wakubainikiaki.
ACT.1.4	Hanua Jesus hawẽ kuxipayabube niyushũ hau Jerusalém anua kaĩbaĩyamayushanũbũ hatu nemakĩ yuikĩ:
ACT.1.4	—Haska Epa Deusũ matu yubani ẽ matu yuixinarã, hau matu inãkĩ yunushanũ nenua kaĩama habianushũs manayushãkãwẽ. 
ACT.1.5	Txanima Joãonẽ henewẽ dukũ hatu naximakubaĩyamaki. Hakia eãnã, habiaskari wakĩ samama duakabi Deusũ Yushĩ Pepawẽ ẽ matu naximashanaii, matu unãti wamakinã— hatu waya
ACT.1.6	hanushũ hatube itxabu betsã Jesus yukakĩ:
ACT.1.6	—Shanẽ Ibuũ, na habiatianã, nawabu nitxĩtã nukunabu Israelbu ana hatu pewakĩ kuxipa wai mĩ hatũ shanẽ ibui taei kai?— akabu
ACT.1.7	Jesusũ hatu kemakĩ:
ACT.1.7	—Hatiãra ibubis hawẽ kuxipawẽ Epa Deusũ haska washanairã, matunamaki, mã unãtirubumarã. Hatũ besti unaĩkiki. 
ACT.1.8	Haska mã hawẽ unãtirurã, hawẽ Yushĩ Pepa matu anu huaya hawẽ kuxipa bitã Jerusalém anushũ inũ Judéia mai pakea inũ Samaria mai pakea ha dabe hirabi anushũ inũ txaihaira mai kesua anu hiwebaunabu anu bukubaũkĩ ekiri mã hatuki txanikũkaĩyushanaii— hatu wai 
ACT.1.9	nĩkakĩ uĩaĩbũ Jesus haskabiama nai anu Deusũ ainikĩ dũtãbainai nai kuĩ bekĩ bepukĩ huneaya ana uĩabumakẽ 
ACT.1.10	Jesus haska kaĩkĩ hatu henebainai uĩ naiuri teskãshũ uĩkĩ heneriabumakẽ huni dabe tima tari hushupa sawea damia hatu bebũ nituxitã 
ACT.1.11	hatu yuikĩ:
ACT.1.11	—Galiléia anuabuũ, haskakĩ mã naiuri uĩaĩ? Na habias Jesus matu anua nai anu Deusũ ainiairã, haskakainai mã dama uĩshu keskariai ana habiaskariakirãshanikiki, hauriarirã— hatu wabu
ACT.1.12	hanua Oliveiras Mati anua Jesusũ tsuma kuxipayabu Jerusalém anu ana txĩtũbirani quilômetro bestitxai hatishũ yununi besti anu huĩrukũtitiã katani 
ACT.1.13	haskabirani ha mae anu hikitã hanu ikabu hiwe keyatapa dĩtu merã mapekenibukiaki, Pedrorã, Joãonã, Tiagorã, Andrérã, Filiperã, Tomérã, Bartolomeurã, Mateurã, Alfeũ bake Tiagorã, Simão Zelote hatũ nawabu nitxĩkatsis imisrã, Tiagõ bake Judasrã. 
ACT.1.14	Habu haskabiranima ha dĩtu anu itxai Jesusũ betsabu inũ, hawẽ ewa Maria inũ, aĩbuaibu habũ ikũwaĩbu hatube itxashũ shaba tibi hau Deusũ hatu merabewanũ yukakubainibukiaki.
ACT.1.15	Ha shaba tibi haskakubaĩkĩ shaba betsatiã 120 ikũwaĩbu hatube itxa maniabu Pedrõ hatu yuinũ ika benitã hatu yuikĩ:
ACT.1.16	—Ẽ betsabu inũ ẽ puibuũ, haska bebũkiri Judaskiri Deusũ Yushĩ Pepatũ Davi yuia kenenirã, habias Judasĩ akĩ meneimaki. Haska wanikiri akĩ txanima hatũ hatu iyushũ Jesus hatu atximaimaki. 
ACT.1.17	Hamẽ Judasrã, ha dukũ Jesusũ nukube katushũ nukube daya inãriayama ikimaki. 
ACT.1.18	Haska Judasĩ txakabu xinãkĩ hawẽ Shanẽ Ibu hatu atximaxina ha pei pakabu hawẽ txakabuwẽ taeshũ bixiãwẽ taeshũ huni betsã bai ture bitã hanua Judas ibubis ikirã, manaũria maikiri besukirã tĩ iki pupeshekei puku haras iki keyutã mawanikiaki. 
ACT.1.19	Jerusalém anu hiweabũ nĩkatã ha bai kenakĩ: “Aceldamaki”, akĩ kenakinã, hatũ hãtxawẽ yuiarã: “Himi baiki”, anibu kenamisbuki. 
ACT.1.20	Txanima Salmos una merã Judaskiri Davĩ bebũkiri yuikĩ:
ACT.1.20	‘Hawẽ mae henebainaya ana tsua hanu hiweama ishanikiki’,
ACT.1.20	ani inũ:
ACT.1.20	‘Hawẽ daya henebaina huni betsã hau ibu washanũwẽ’,
ACT.1.20	aniki.
ACT.1.21	—Haska Davĩ kenenikiri xinãnãkãwẽ. Nukubetã Jesus txibãmisbũ na hunibu nũ hatube pashkaisma Shanẽ Ibu Jesus nũ txibaĩtiã nukube ikubirãxinabu nũ hayaki. 
ACT.1.22	Joãonẽ Jesus naximai uĩtã ikũwãbiranibu inũ nai anu Jesus inai habũ uĩxinabu hau habu betsa nukuki dasitã hari hau haska Jesus mawa bestẽkainima hau nukube hakiri txanikũkaĩshanũ betsa katunãkãwẽ— Pedrõ hatu watã
ACT.1.23	hanushũ huni dabe José Barsabás hawẽ kena betsa Justo inũ Matias katutã 
ACT.1.24	habũ eska Deus hatu yukashũkĩ:
ACT.1.24	—Shanẽ Ibu Deusuũ, dasibibũ xinã mĩ unaĩwẽ taeshũ na huni dabe pepa haratura mĩ katuai nuku uĩmawe, 
ACT.1.25	hau Judasĩ hawẽ txakabuwẽ taeshũ hawẽ kuxipa daya benutã hanu nuitapai kakẽ hau hawẽ daya kuxipa betsã binunã— atã 
ACT.1.26	unãkatsis ikĩ hawẽ unãtiwẽ katukatsi unãti watã putabu Matias unãti wabu kaĩayã ha katuabu Jesusũ 11 tsuma kuxipayabuki Matias dasitã hatube ikũkainikiaki.
ACT.2.1	Hanua ana betsatiã judeubu Pentecostes nawai besiaibũ Jesus ikũwaĩbu dasibi hanus itxabũ 
ACT.2.2	hawaira nai anua hawẽ bana niwe kuxipa bei dãka imis keska shũku ibirani hanu maniabu anu kerũ kerũ ikĩ 
ACT.2.3	haskakĩ Jesus ikũwaĩbu tibi txi here keska shawakeakei hatu mamaki maratamea hi ibauni hatuki hikiakeakeaya 
ACT.2.4	haskakĩ dasibi hatu atximakĩ keyuaya haska hãtxatirubumabiakẽ nawa betsa betsapabũ hãtxa tibiwẽ Deusũ Yushĩ Pepatũ yuimakĩ hatu hãtxamakĩ taewaya
ACT.2.5	mai pakea betsa betsapa anua judeubu Jerusalém anu hiwei benibu hiweabũ habu pepakĩ Deusũ hãtxa txibãkĩ menekĩ heneisbuma 
ACT.2.6	hawẽ bana nĩkabirani hanu mirima itxashũ ikũwaĩbu anu hãtxa betsa betsapawẽ hãtxabaunaibũ harakiri xinãtima hatu wakeakeabu huni tibitũ mai kesua anua habũ hãtxawẽ hãtxaibu nĩkai haskawẽ hãtxaisbuma nĩkai 
ACT.2.7	haskakaĩmaibu nĩkai e iki teku iake iakei hãtxanamebaũkĩ yuikĩ:
ACT.2.7	—Narã, Galiléia anuabumamẽ, na haska dasibi hãtxabaũkanairã? 
ACT.2.8	Nukũ hãtxa tibiwẽ hãtxabaunaibubĩ! Nũ nĩkai? Haskai ha hunibu haska hãtxakanimẽkaĩ? 
ACT.2.9	Na nũ nukuburã, Partos anuabu inũ, Média anubu inũ, Elão anuabu inũ, Mesopotâmia anuabu inũ, Judéia anuabu inũ, Capadócia anuabu inũ, Ponto anuabu inũ, mai pakea Ásia anuabu inũ, 
ACT.2.10	Frígia anuabu inũ, Panfília anubu inũ, Egito anuabu inũ, Líbia mai pakea Cirene dapi anuabu inũ, Roma anuabu inũ, 
ACT.2.11	betsa judeu kainibu inũ, betsabũ judeubũ beya txibãmisbu inũ, Creta anuabu inũ, Arábia anuabu beimabu nukũ hãtxa tibiwẽ Deusũ kuxipawẽ e imatikiri yuiaibu nũ hatu nĩkaii— iake iakeaibũ
ACT.2.12	haskaibu hatu nĩkatã dasibi harakiri xinãtima e iki keyutã yuka iki:
ACT.2.12	—Na eska txani hãtxaiburã, hawamẽ?— ikaibũ
ACT.2.13	hakia huni betsabũ hawa xinãmari hatu kashe wakĩ ikaibukiri hatu yuikĩ:
ACT.2.13	—Paẽa daki hãtxai ikanikika!— ikaibũ
ACT.2.14	hanua Jesusũ 11 tsuma kuxipaya betsabube Pedrõ hatũ hãtxa nĩkai benia nishũ hui kuxipawẽ hatu yuikĩ:
ACT.2.14	—Judeubu inũ dasibi Jerusalém anu hiweabuũ, eska ẽ matu yuiai nĩka peirawakãwẽ, haska mã nĩkai hãtxairã. 
ACT.2.15	Na yuraburã, paẽabumaki, haska mã xinãkĩ ikũwaĩ keskamarã. Haskai e iskaũ bari keyariamabiakẽ 9:00 hora paẽtirubumaki. 
ACT.2.16	Hakia natiã haska tashniai nĩkakĩ mã uĩaĩnã, haska bebũkiri Deus yubakanishũ akikiki. Hawẽ hãtxa yuishunika Joel Deusũ hatu yuimakĩ:
ACT.2.17	Deus txanii:
ACT.2.17	‘Ma bari hawẽ henei kaya ẽ Yushĩ Pepa yurabu anu ẽ hatu yunua
ACT.2.17	hatuki dasikẽ matũ huni bakebu inũ matũ aĩbu bakebũ ekiri yusĩaĩbũ
ACT.2.17	berunãbu usha keskashũ
ACT.2.17	dami betsa betsapa uĩaĩbũ
ACT.2.17	anibubu usha ekiri namariashãkanikiki.
ACT.2.18	Habiatiãri ẽ tsumabu hunibu inũ aĩbuaibu ẽ Yushĩ ẽ hatu inã
ACT.2.18	ekiri yusĩbaũshãkanikiki.
ACT.2.19	Haska inũ, nai anua hawẽ e imai kuxipa wakĩ
ACT.2.19	mai anuari dami betsa betsapari ẽ washanaii.
ACT.2.19	Himi habamakinã, txi wakinã, basnũ bai kua hawẽ kuĩ keska wakĩ
ACT.2.19	ẽ hatu uĩmashanaii.
ACT.2.20	Ẽ bake kuxipahairai txashakapai shanẽ ibui hua kemariamakẽ
ACT.2.20	shaba betsa betsapashanikiki.
ACT.2.20	Ha haskaitiã bari ana txashama mexu wakĩ inũ ushe ana txashamari himi keska ishanikiki.
ACT.2.21	Hanushũ tsuabũra: Ẽ Shanẽ Ibu Yavé Deus kuxipaki, ikĩ
ACT.2.21	ea yuiaibu habu besti pashakĩ hatũ hiwea ikibi ika bishãkanikiki’,
ACT.2.21	aka Joelĩ yusĩtã nuku keneshuniki— iwanã, Pedrõ ana hatu yuikĩ:
ACT.2.22	—Israelbuũ, ẽ matu yuiai ea nĩkakãwẽ. Matunã, mã unãhairaii. Jesus Nazaré anua hua Deusũ kuxipa watã hawẽ e imati inũ hawẽ unãti wamakĩ dami itimaska tsuã atiruma wamakĩ hawẽ kuxipa matu uĩmakĩ Deusũ amakeakekĩ shabakabi matu uĩmakubainimaki. 
ACT.2.23	Haska yubakani Deusũ ha huniwẽ abainai xinãma haska wai beshtenũ, iwanã, matũ hawẽ bake danãkĩ haki yubakatã hatu atximatã tenãmanũ, iwanã, huni txakabu mã hatu mastamaimaki. 
ACT.2.24	Hakia mawabiakẽ Jesus Deusũ ana bestẽwaĩmaki, mawamamistũ isĩ tenemakĩ baxitirubia hawẽ hiwea yabutiruma binumakinã. 
ACT.2.25	Hamẽ shanẽ ibuhaira Davĩ Jesus iki kaikiri yuikĩ:
ACT.2.25	‘Ẽ shanẽ ibũ ea mekekĩ
ACT.2.25	ẽ yusiuri hawẽ kuxipawẽ ea merabewai ẽ uĩkubainaya
ACT.2.25	hawa tsuã ea maematã binũtirumaki.
ACT.2.26	Haskawẽ taea huĩti xinã txãkaĩ benimai nawakĩ kẽwãkĩ heneama
ACT.2.26	ẽ hiwea dasibiwẽ ikũwaĩ hawa dateama ẽ ikũkaĩshanaii.
ACT.2.27	Mawabu hanu dasibi bumisbu anu ka
ACT.2.27	mĩ meribi mĩ tsumapã yura maiwati tãpe anu
ACT.2.27	hau dakai txapuyamashanũ mĩ nemashanaii.
ACT.2.28	Haska watã hanu hiwekuĩ kati bai ea unãmatã
ACT.2.28	mia anu hiwemakĩ mĩ ea benimawakubaĩshanaii’,
ACT.2.28	akĩ nuku keneshuniki— iwanã, ana Pedrõ hatu yuikĩ:
ACT.2.29	—Ẽ betsabu inũ ẽ puibuũ, nukũ shenipabu kayabi Davikiri txanima shabakabi matu yuinũ ea nĩkakãwẽ. Davi mawa hanu maiwakĩ hawẽ yura hananibu nũ uĩmiski. 
ACT.2.30	Habias Davi Deusũ hãtxa yuishunika hawẽ yurakiri hamebi hãtxama hakia hawẽ baba betsa kaĩriamakiri Deusũ yubakĩ shanẽ ibuhaira ishanai unãmakĩ yuimaniki. 
ACT.2.31	Deusũ hãtxa yuishunika Davi bebũkiri Deusũ xinãmakĩ Messiaskiri hãtxamakĩ hatu yuimakĩ: “Messias Cristo mawa hawẽ yura txapuama inũ mawabu anu hawẽ yura baxiama ana bestẽwãshanikiki”, ika hakiri hãtxaniki. 
ACT.2.32	Hamẽ Deusũ haskakiri hãtxamanirã, ha Jesus mawa bestẽwãxina txanima ibubis dasibibũ nũ uĩkubaĩxina nũ unãkanaii. 
ACT.2.33	Hanushũ ana bestẽwãtã Deus hau habe shanẽ ibunũ, iwanã, hawẽ yusiuri tsaũtã haska yubakani hawẽ Yushĩ Pepa hawẽ Epã Jesus inã hatũ nuku inãkeakekĩ nuku kuxipa waikiki, na habia nĩkakĩ mã uĩanã. 
ACT.2.34	Haska inũ, Davikirima tsuara nai anu kashanaikiri habias Davĩ hamebi yuikĩ:
ACT.2.34	‘Deusũ ẽ shanẽ ibu yuikĩ: Ẽ yusiuri tsauyuwe.
ACT.2.35	Hanu miki sinataibu ẽ mia yamawashũriama
ACT.2.35	ebe shanẽ ibukĩ manayuwe’,
ACT.2.35	aka hatu yusĩtã nuku keneshuniki— iwanã,
ACT.2.36	—Israelbu dasibibuũ, txanima matu shabakabi xinãmanũ ea nĩkakãwẽ. Ha habias Jesus cruz anu mã hatu mastamaimarã, Deusũ bestẽwãtã nukũ Shanẽ Ibu kayabi nuku washuĩmaki, hawẽ Messias Cristorã— hatu wa
ACT.2.37	hanu hatube itxabũ nĩkai haskatimẽ? ika hatũ huĩti nixmahairai bika tenekĩ xinãkĩ Pedro inũ Jesusũ tsuma kuxipaya betsabu hatu yukakĩ:
ACT.2.37	—Betsabuũ, haskatã nũ haskatirumẽ?— hatu wabu
ACT.2.38	Pedrõ hatu kemakĩ:
ACT.2.38	—Deus mã txibãkatsis ikairã, matũ txakabu henetã matũ xinã betsa watã Deus anu berikãwẽ. Haska watã mã Jesus Cristo ikũwaĩwẽ taeshũ hawẽ kenawẽ matu tibi nũ matu naximaya matũ txakabu buatã hawẽ Yushĩ Pepa Deusũ matu inã mã bishanairã. 
ACT.2.39	Nukuna bestimaki. Haska Deus yubakani ma akikiki. Matu dasibibu inũ matũ bakebu inũ txaihaira manibaunabu nukũ Shanẽ Ibu Deus haska matukiri yubakairã, dasibi matukiri iniki. Haskawẽ taeshũ hatira hawenabu wakĩ katukĩ kenakatsis ikikiki— iwanã,
ACT.2.40	ana hãtxa itxapawẽ Jesus mekenãkiri shabakabi yusĩ pewatã Pedrõ hatu yusĩkĩ yuikĩ:
ACT.2.40	—Ha yurabu hiwe txakabu anua pasharikãwẽ— hatu wa
ACT.2.41	hanushũ ha shabatiã hawẽ hãtxa nĩkakĩ ikũwãkĩ xinã betsa waibu 3.000 yurabu naximabu hati ana hatubetã ikũwaĩ hatuki dasinibukiaki. 
ACT.2.42	Hanushũ Jesusũ kuxipayabũ hatu yusĩaĩbu habũ hatũ yusĩa tapĩkĩ txĩtuãma hawara hatũ hamapai pashkai merabenaĩ inũ, itxashũ hatubetã Jesus hatu mawashunima xinãkĩ misi pikĩ inũ, habubetã Deus kuxipa yukakubainibukiaki.
ACT.2.43	Habiatiãri Jesusũ tsuma kuxipayabũ Deusũ hatuwẽ dami atimaska itxapa akĩ hawẽ unãmati betsa betsapa akaibũ dasibi Jerusalém anu hiweabu e iki Habaa! ikubainaibũ 
ACT.2.44	ikũwaĩbu dasibi pashkama merabenaĩ hatũ hamapai yauxiama inãnanãkĩ 
ACT.2.45	betsabu mabuyabu inũ baiyabũ hawẽ pei bikatsi huni betsabu inãtã hawẽ pei bitã ikũwaĩbu nuitapaibu hawa hayama pei hatu pashkashũkĩ merabewakubainibukiaki. 
ACT.2.46	Hanua shaba tibi Templo hemaĩtĩ anushũ kuxipa yukakĩ hiwe anushũri itxashũ hawa txĩtuãma xinã txãkãbetanã hatubetã pikĩ Jesus hatu mawashunima xinãmati misi pikĩ 
ACT.2.47	Deus kẽwaĩbũ dasibibũ hatukiri pe xinãkubainaibũ shaba tibi betsabũ Jesus ikũwaĩ yurã kaiã itxai hatuki dasiaibu Deusũ hawenabu hatu wakĩ kenakubainikiaki, habu hiwei mekekatsi ikaiburã.
ACT.3.1	Hanua shaba betsatiã ma 3:00 da tardekẽ judeubũ Deus yukamisbutiã Pedro inũ João Templo anu buaibũ 
ACT.3.2	habianuri huni betsa txãtu kaĩnitũ hau hatu pei ea anũ, iwanã, shaba tibi Templo hemaĩtĩ mixki kene hikiti shui hawẽ kena Formosa, nukũ hãtxawẽ yuia Hawẽrua anu hawenabũ iyushũ tsaũtãtãmisbu 
ACT.3.3	Pedro inũ João hikinũ ika buaibũ huni txãtũ hatu uĩkĩ yukakĩ:
ACT.3.3	—Ewẽ nuikĩ ea pei inãkãwẽ— hatu wa 
ACT.3.4	habũ uĩkĩ dais keyutã Pedrõ yuikĩ:
ACT.3.4	—Neri nuku uĩwẽ— aka
ACT.3.5	“Ea pei inãkanikiki”, ishũ beri ikama hatu uĩayã 
ACT.3.6	hanushũ Pedrõ ana yuikĩ:
ACT.3.6	—Ẽ peiumaki. Hakia ẽ ha hayarã, ẽ mia inaiĩ. Deusũ kuxipa ẽ hayawẽ taeshũ ẽ mia shushawatiruki. Jesus Cristo Nazaré anuatũ kena kuxipawẽ taea benitã niriwe— atã
ACT.3.7	Pedrõ hawẽ mekẽ yusiuriawẽ metsũshũ benia hawẽ tae inũ hawẽ hupushku hawaira mesteĩ hukuxitã 
ACT.3.8	hanua ha huni txãtuni beni ixtxui ti itã ni taekaini Pedro inũ Joãobe Templo hemaĩtĩ anu hikikaini ixtxui ti ti ikaĩkĩ Deus kẽwãkĩ taewabainaya 
ACT.3.9	dasibibũ uĩaĩbũ nikaĩkĩ Deus kẽwãbainai 
ACT.3.10	habũ uĩ e iki datekĩ haskai haskashumẽ? ikĩ:
ACT.3.10	—Ha hunĩ hatũ Templo hemaĩtĩ hikiti shui hawẽ kena Hawẽrua anu tsaushũ pei hatu ea amis ma shusha unaĩ habia ikikiki— ikaibũ
ACT.3.11	ha huni txãtu kaĩni ma shushawabu Pedro inũ João hatu dapashkama hatube nikẽ dasibi yurabu kuxibirã uĩ e ibirã ibirani Templo hemaĩtĩ kesha hanu bari utati hawẽ kena Salomão anu hatuki dasi itxabirãbiranaibu 
ACT.3.12	haskaibũ Pedrõ hatu uĩkĩ yuikĩ:
ACT.3.12	—Israelbuũ, haskai nuku uĩ mã e ikanai? Na huni nũ shushawashu benitã nia uĩkĩ nukũ kuxipawẽ nũ ashu mã xinaĩmẽkaĩ? Deus keskakĩ nũ huni pepahairawẽ taeshũ nũ shushawashu mã daka xinaĩ? 
ACT.3.13	Nũ haskamaki. Matu yuinũ nĩkakãwẽ. Habias nukũ shenipabu Abraão inũ, Isaque inũ, Jacõ Deus kẽwãpaunibũ na huni ma shushawashuki. Ha inũ, hawẽ bake abuhairakĩ Deusũ nukuwẽ taeshũ kẽhairawabiamiskẽ danãkĩ matubu haki sinatakĩ atxishũ nawa shanẽ ibuhaira anu mã iyua hanushũ Pilatõs xinã pewatã tenãkatsi ikama nitxĩpanã mã nemaimaki. 
ACT.3.14	Hanushũ matũri Pilatos yukakĩ Jesus huni pepatũ hawa txakabuwaisma hau tashnimanũ Pilatos yunuama ha huni txakabu besti merabewakĩ mã yuka matu hawa washũama nitxĩshunimaki. 
ACT.3.15	Haska wakĩ hatũ nuku hiwekuĩmashanai mã hatu tenãmabia mawa Deusũ ana nuku bestẽwãshuĩma nukubũ uĩkubainimashũ nũ unaiĩ. 
ACT.3.16	Haskawẽ taeshũ Jesus ikũwãkĩ hawẽ kuxipawẽ na huni mã uĩmis hawẽ yura hirabi kuxipa wakĩ nũ ma shushawashuki, haska dasibitũ mã uĩaĩnã— iwanã, ana hatu yuikĩ:
ACT.3.17	—Enabuũ, Jesus ikũwãkatsi ikama hawẽ kuxipa unãkĩ kayati wakĩ tapĩriamabia matũ shanẽ ibububetã ha huni unãma mã tenaĩma txanima ẽ unaiĩ. 
ACT.3.18	Ha mã haska waimakirirã, bebũkiri Deusũ hawẽ hãtxa yuishunika dasibibu hakiri txanikĩ nukunabu yuikĩ: “Hawẽ Messiasrã, nuitapatã mawashanikiki”, anirã, haska yuini keska wakĩ Deusũ ma hatu menemaimaki.
ACT.3.19	Haska xinãma Deus mã txibãkatsis ikairã, matũ txakabu henetã matũ xinã betsa watã Deus anu berikãwẽ, hau matũ txakabu matu buashununã. 
ACT.3.20	Deusũ matu hawẽ daewakĩ pepawakĩ benimawakatsis ikĩ hawẽ bake Messias Cristo bebũkiri katutã matu yubaniki, hau mã haki dasishanũbunã. 
ACT.3.21	Hanua natianã, Jesusrã, naiuri kayuimaki. Haurishũ Deusũ mai anuabu hawẽ hatu pewamakĩ keyumakĩ manakamayuikiki, haska hawẽ hãtxa yuishunika meribibu hiweshũ nuku keneshũpaunibu keska wamayukinã. 
ACT.3.22	Hanua Moisésri hakiri nukũ shenipabu hatu yuiriakĩ: “Hawẽ hãtxa yuishunika ea keska matu anua matũ Yavé Deusũ kaĩmashanikiki. Haska matu yunuai nĩkatã txibãkubaĩshãkãwẽ. 
ACT.3.23	Hakia hawenabu bababũ tsuabũra Deusũ hãtxa yuishunika Messias nĩkakatsi ikabuma Deusũ kupikĩ hatu yamawashanikiki, ana hawenabuma wakinã”, aniki.
ACT.3.24	Moisés besti haska hakiri txaniama hakia hawẽ hãtxa yuishunika tibi Deusũ hatu yuimakĩ Samuelwẽ taewakĩ haska Deusũ hawẽ bake yunushanaikiri yusĩ haburi txanikubainibuki. 
ACT.3.25	Haska inũ, matu henekatsi ikama Deusũ hawẽ hãtxa yuishunikabu hãtxamai habuwẽ Deus matuki yubakaniki. Haskawẽ taeshũ matũ shenipabu Deusũ yubai nukũ shenipabu Abraãobe Deus hãtxakĩ matu heneama inũbariaikiri yuikĩ: “Mĩ baba betsawẽ taeshũ mĩ bababu inũ dasibi nawa betsa betsapabu shukua tibibu ẽ hatu pepawariashanaii”, aniki. 
ACT.3.26	Haskawẽ taeshũ Deusũ hawẽ bake bestẽwaĩmashũ mã hawenabu dukũ matukiri pe xinãkĩ matu duawakĩ taewaikiki, matũ txakabu henetã mã xinã betsa wanũbunã— hatu wai
ACT.4.1	Pedro inũ Joãonẽ yura itxapabu hatu yusĩkĩ meneriabumakẽ Deusbe hawenabu hãtxashunikabu inũ, Templo mekemisbu shanẽ ibu inũ, saduceubu beshũ 
ACT.4.2	Pedro inũ Joãonẽ yurabu yusĩkĩ Jesus mawa ana bestẽkainima hatu unãmai nĩkatã hatuki sinatabaĩ 
ACT.4.3	hatu atxishũ ma bari kaya bitxiti hiwe anu hatu bitxitã: “Mexukiri besti hatu yukatiki”, ibainaibũ 
ACT.4.4	ha haskaibutiã itxapabũ habũ Pedrõ hãtxa nĩkakĩ kaka pewẽ taeshũ Jesus ikũwãkĩ taewaibu hatu tanakĩ aĩbu tanama hunibu besti 5.000 tananibukiaki.
ACT.4.5	Hanua ushaxini Jerusalém anu judeu shanẽ ibubu inũ, mae shanẽ ibubu inũ, Deusũ hãtxa kenenibu yusĩnanãmisbu Jerusalém anu itxabũ 
ACT.4.6	habianuri judeu shanẽ ibuhaira binua Anás inũ, Caifás inũ, João inũ, Alexandre inũ, Deusbe hawenabu hãtxashunika shanẽ ibubũ enabu dasibi hatibu itxashũ 
ACT.4.7	Pedro inũ João hau iwenũbũ hatu yunua iweabu hatu namakis nitxĩtã yukakĩ:
ACT.4.7	—Tsuã kuxipawẽ inũ tsuã kenawẽ na huni mã shushawaxinamẽ?— hatu wabu
ACT.4.8	Deusũ Yushĩ Pepatũ Pedro kuxipa wa hatu kemakĩ:
ACT.4.8	—Ẽ shanẽ ibubuũ, 
ACT.4.9	huni nuitapai isĩ teneai pewakĩ nũ shushawaxinakiri tapĩkatsi ikĩ mã nuku yukai ikaii. 
ACT.4.10	Haskakenã, matu inũ dasibi Israelbũ mã nĩkaya matu xinãmanũ nĩkakãwẽ. Habias Jesus Cristo Nazaré anua haki sinatakĩ hiki mã hatu mastama mawa Deusũ ana bestẽwaĩma ikũwãkĩ hawẽ kuxipa bestiwẽ na huni dasibibũ mã uĩaĩ nũ shushawaxinaki. 
ACT.4.11	Jesus Deusũ haska keska waimakiri matu shabakabi wanũ ea nĩkakãwẽ. Mã hiwe wanikabũ mixki danãbiaibũ habias mixki keska Deusũ bishũ deshũ makeresh wakĩ kene hawẽ mestẽwãkĩ akawaimaki, ha habias Jesusrã. 
ACT.4.12	Ha inũ, hawa tsua betsawẽ nũ meketi hayamakiaki. Mai hirabi anushũ hawa huni betsawẽ Deusũ hawẽ nuku mekekĩ pashawati hayamarikiaki— hatu wa
ACT.4.13	hanua Pedro inũ João hawa dateama kuxipai shanẽ ibubũ uĩabũ berubi Jesuskiri shabakabi hatu yusĩaĩbu shanẽ ibubũ nĩkatã ha hunibu unãnepabuma inũ escola anushũ hawa tapĩsbumabia pewẽ hatu hãtxa waibuwẽ taea unaĩ e itã hakia Jesus hatube nishũ hatu yusĩkubainima xinãtã 
ACT.4.14	ha huni shushawaxinabu hatube niawẽ taea haska washũ hatu haska watima nashukukĩ 
ACT.4.15	hanushũ hanu itxabu anua hatũ mekenikabu hatu nitxĩmatã habu besti yubakai yuinameakeakekĩ 
ACT.4.16	yuikĩ:
ACT.4.16	—Na Jerusalém anu hiweabũ dami atimaska wakĩ shushawaxinabu dasibibũ unãkanikiki. Nũ hatu haska wai, na huni daberã? “Habũ akamaki”, ikĩ nũ hatu parãmatirumaki. 
ACT.4.17	Hakia na haska Jesuskiri txanikubainaiburã, dasibibu hau ana hatu nĩkamakĩ ikũwãmayamanũbũ hatu beshtekĩ nesewanãkãwẽ, hau unuri ana Jesuskiri tsua yusĩtaskayamashanũbunã— itã
ACT.4.18	hanushũ ana hatu kenashũ hatu yunukĩ:
ACT.4.18	—Jesuskiri ana hãtxakĩ hawẽ kenawẽ hatu yusĩyamashãkãwẽ— hatu wabu 
ACT.4.19	Pedro inũ Joãonẽ hatu nĩkasama hatu kemakĩ:
ACT.4.19	—Dasibi nũ amis Deusũ unaĩwẽ taea haratu txibaĩ pemẽ? Matũ hãtxa nĩkaimẽkaĩ? Deusũ hãtxa nĩkairaka? Haskakẽ matũmebi unãti wakãwẽ. 
ACT.4.20	Eskawẽ taea nũ ikai matu yuinũ nĩkakãwẽ. Hawara uĩkĩ nũ nĩkakubiranima hakimama hatu yusĩkĩ nũ henetirumaki— hatu wabu 
ACT.4.21	haska shushawaxinabuwẽ taeshũ yurã kaiãnẽ Deus kẽwaĩbu shanẽ ibubũ uĩkĩ habuwẽ datekĩ hawa txakabuwama ixiãbu haska washũ hatu kupitima hãtxa kuxipa bestiwẽ ana hatu nematã nitxĩnibukiaki. 
ACT.4.22	Ha huni txãtu kaĩni ma 40 bari binubiakẽ kaya wakĩ damiwakĩ akawanibukiaki.
ACT.4.23	Hanua Pedro inũ João hatu hawa wama hatu kaĩmabu kaĩbaĩ hatũ haibuaibuki nukutuxitã hatube itxatã dasibi Deusbe hawenabu hãtxashunika shanẽ ibubu inũ mae shanẽ ibubũ hatu haska wakãshu hatuki txaniaibu 
ACT.4.24	haska hatu wakãshukiri nĩkatã dasibibũ Deus kẽwãkĩ yukakĩ:
ACT.4.24	—Nukũ Epa Deusuũ, nai inũ, mai inũ iãnẽwã, inũ dasibi hanu hiweabu mĩ damiwani nũ unaiĩ. 
ACT.4.25	Haska inũ, mĩ Yushĩ Pepawẽ mĩ tsuma nukũ shenipabu shanẽ ibuhaira Davi yuimakĩ:
ACT.4.25	‘Haskai hamẽmẽs hawa xinãma ha yurabu yubaka besumai
ACT.4.25	haskai hamẽ ha iki hãtxãwãkanimẽkaĩ, hawa xinãmarã?
ACT.4.26	Mai kesua anua inũ mae tibi anua shanẽ ibubu kuxipabu itxa yubakai
ACT.4.26	Shanẽ Ibu Deus inũ hawẽ Katua Messias danaĩ haki sinatashãkanikiki’,
ACT.4.26	iki hãtxanirã,
ACT.4.27	—Txanima na habiatiã shanẽ ibu Herodes Antipas inũ Pôncio Pilatos na mae anu nawa betsabube inũ Israelbube itxa mĩ tsuma Jesus meribi mĩ katuni Messias mĩ yununi mĩ kẽwãmis haki sinatakanikiki. 
ACT.4.28	Haska dasibi bebũkiri mĩ hakiri yubakani hau haska wai bunũbũ mĩ yuinirã, txanima haska keskarã, habunã, ma akimabuki. 
ACT.4.29	Nukũ Shanẽ Ibuũ, natianã, habũ nuku mese mesewaibu mĩ uĩaiĩ. Haskawẽ taeshũ nũ mĩ tsumabu hawa datea mĩ bakẽ kakape nũ shabakabi txanikũkaunũ nuku yunuwe. 
ACT.4.30	Mĩ kuxipa paewẽ isĩ teneaibu shushawakĩ dami atimaska tsuã atiruma mĩ tsuma meribi Jesus mĩ waniwẽ hawẽ kuxipawẽ nuku amakĩ nuku hatu uĩmakubaĩwẽ— akĩ
ACT.4.31	Deusbe hãtxai meneaibũ habiatiãri hanu itxabu anu patxa sakuaya Deusũ Yushĩ Pepatũ hatu dasibi atxikĩ kuxipa wakĩ keyua hanushũ ana dateama Deusũ kakape hawenabu hatu shabakabi yuikubainibukiaki.
ACT.4.32	Habũ Jesus ikũwaĩbu mirimabũ hatũ xinã habiaskas xinãwẽ xinaĩ habũ mabu tibi yui: “Ena bestiki”, ikama hakia dasibibũ mekubainibukiaki. 
ACT.4.33	Hanushũ Jesusũ kuxipayabũ haska Shanẽ Ibu Jesus bestẽkainima hawẽ kuxipa unãkĩ hatuki txanikubainaibu ikũwaĩbu dasibi Deusũ hatu duahairawakubainaya 
ACT.4.34	habu baiyabu inũ hiweyabũ habu hawa nuitapabumã huni betsa inãtã hawẽ taeshũ pei bitã ha pei 
ACT.4.35	hau hatu inanũbũ Jesusũ kuxipayabu hatu inãkubainaibu ha betsabu hawa hayama hau hawẽ binũbũ bestibu tibi hatu pashkashũkubainibukiaki. 
ACT.4.36	Haskanibu betsakiri mia yuinũ nĩkawe. Hanua Levĩ baba betsa natukã Chipre anua kaĩni hawẽ kena Josẽ hatubetã ikũwãyã Jesusũ kuxipayabũ kena betsa wakĩ Barnabé wanibukiaki, nukũ hãtxawẽ kenarã: “Xinã txãkãwanika bakeki”, akinã. 
ACT.4.37	Ha hunĩ hawẽ bai haya huni betsa inãtã hawẽ taeshũ pei bitã beshũ Jesusũ kuxipayabu hatu inãnikiaki, hawẽ hau ikũwaĩbu betsabu hatu merabewanũbunã.
ACT.5.1	Ha haskaibutiã huni betsa hawẽ kena Ananias inũ hawẽ aĩ Safirã hatũ bai huni betsa inãtã hawẽ taeshũ pei bitã 
ACT.5.2	hawẽ aĩbe yubakatã pashkashũ dabukũ hawena wakĩ arutã hatiri Jesusũ kuxipayabu anu bushũ inãyã 
ACT.5.3	hanushũ Pedrõ yuikĩ:
ACT.5.3	—Ananiasiĩ, mĩ bai inãtã pei bitã pashkashũ dabukũ arutã haskakĩ Satanásã mia txakabuwamaya nuku yui Deusũ Yushĩ Pepaki mĩ txani txakai? 
ACT.5.4	Mĩ bai mĩ hatu inãriama minayushuki. Ha inũ, pei mia inãbu minariayushuki. Hakia mĩ pei mĩ pashkashũ nuku inãkĩ mĩ nuku paraĩnã, mĩ nuku akamaki. Mĩ Deus paranũ ika ikaii. Hawai eiskirã mĩ haskatuxiai?— aka
ACT.5.5	Ananias haska yuiai nĩkatã tĩ itã mawaya haskai nĩkatã dasibibu dateaibũ 
ACT.5.6	hanua berunã dabe hushũ hawẽ yura yabutã bushũ maiwai buabũ
ACT.5.7	hakimamari três hora binuaya Ananiasĩ aĩnĩ haskashu nĩkariama hatũ hiwe anu hikiaya 
ACT.5.8	Pedrõ yukakĩ:
ACT.5.8	—Matũ bai inãtã hati pei besti mã bishu mĩ benẽ ea inãshumẽ?— aka
ACT.5.8	Safirã kemakĩ:
ACT.5.8	—Heẽ, habiati besti hawẽ karuki— akaya
ACT.5.9	Pedrõ yuikĩ:
ACT.5.9	—Haskai Deusũ Yushĩ Pepa parãkatsis iki mã yubakarabekãshumẽ? Mĩ bene parananaĩwẽ taea ma mawa maiwatani bekanikiki. Mĩ miari mawaya mia maiwariai bukanikiki— akaya
ACT.5.10	habiatiãri hawaira hari mawai Pedrõ tae namã di ikaya hanua ha hawẽ bene maiwatani berunã dabe hikitã hawẽ aĩ ma mawaria betxitã hawẽ yura hari bushũ hawẽ bene dapi maiwarianibukiaki. 
ACT.5.11	Hanua ikũwaĩbu itxapabu inũ dasibibũ haskashu kakaibu nĩkatã date paepanibukiaki.
ACT.5.12	Deusũ hawẽ kuxipa hatu yunua Jesusũ kuxipayabũ yurã kaiã merabewakĩ dami atimaska haikaimas betsa betsapa akaibũ hatu bana nĩkatã hatube itxai bebirã bebiranaibũ hanu Templo hemaĩtĩ anu hanu bari kuaya utamisbu hawẽ kena Salomão anu ikũwaĩbu betsabu hatuki dasi itxakubainibukiaki. 
ACT.5.13	Hanua hatiritũ hatũ yusĩa nĩkai itxakatsi ikabumabia hakia dasibibũ ikũwaĩbukiri pe xinã bestikubainibukiaki. 
ACT.5.14	Haskabiaibũ ana mirimabũ hatubetã hatũ Shanẽ Ibu ikũwaĩ huni itxapa inũ aĩbu itxapa hatuki dasikubainaibũ 
ACT.5.15	hanua betsarã, tsuabũra hatunabu isĩ teneaibu hawẽ dakatiki iweshũ bai kesha hanu Pedro huai anu xinãkĩ hau ha kawãkĩ hawẽ yura baka utawẽ hau shushawashunũ isĩ teneaibu hanakubainabu Pedro hanu kakĩ ha isĩ teneaibu bestibu hatu shushawakubainaya 
ACT.5.16	hanua ha dikabi hanu Jerusalém dapi hiwebaunabũ hatũ yurabu isĩ teneaibu inũ yushĩ txakabũ betsa betsapawẽ hatu nuitapawamis habu Jesusũ kuxipayabu anu hatu iweriabirãbiranaibu dasibibũ ea akaibu haburi hatu shushawakĩ keyurianibukiaki.
ACT.5.17	Ha hatu haska waibutiã Deusbe hawenabu hãtxashunika shanẽ ibuhaira inũ saduceu habũ txibãmisbu habianushũri Jesusũ kuxipayabu hatu uĩ hatũ kuxipawẽ kemubiai hatuki sinatakĩ 
ACT.5.18	Templo mekenikabu hatu yunua atxitã hatũ mae meketi hiwe merã hatu bitxiabũ 
ACT.5.19	hanushũ mexu merã Deusũ nai tsuma hushũ habũ mekeabu hatu unãmamatã bitxiti hiwe beputi bepẽtã hatu kaĩmatã yuikĩ:
ACT.5.20	—Nenua ẽ matu kaĩma bushunã, ha Templo hemaĩtĩ anu hikitã hanushũ Deusũ kakape hiwekuĩmati hãtxa dasibi hatu yusĩritãkãwẽ— hatu wa
ACT.5.21	haska hatu yuia nĩkabaĩ penaya Templo hemaĩtĩ anu bushũ hatu yusĩkĩ taewaibũ
ACT.5.21	habiatiãri ma kaĩbainabu unãmabia Deusbe hawenabu hãtxashunika shanẽ ibuhaira hawenabube itxatã Israelbu shanẽ ibu betsa betsapabu Sinédrio dasibi hatu itxawashũ hatũ meketi hiwe anua Jesusũ kuxipayabu hatu bitxixinabu hau itanũbũ hatũ mekenikabu yunuabu 
ACT.5.22	bushũ meketi hiwe anu hikishũ ma kaĩbainabu hawa hatuki nukuama benatã txĩtũbaĩ ha kaka hatu 
ACT.5.23	yuikĩ:
ACT.5.23	—Hanu meketi hiwe anu nũ hikia beputi tibi bepui pea policiabũ pe mekeabu uĩtã hatu iwẽnũ, ishũ hawẽ hikiti beputi bepẽtã ana tsua ha merã hayama nũ uĩtanaii— hatu wabu
ACT.5.24	hatu haska yuiabu nĩkatã Templo mekenikabu shanẽ ibu inũ Deusbe hawenabu hãtxashunika shanẽ ibubu yuka iki: “Haskaxinabumẽ?” iki hawa xinãtima yuinameaibũ 
ACT.5.25	ha haskaibutiã haskarapanãbũ huni betsã hatu uĩbirã hikishũ hatu yuikĩ:
ACT.5.25	—Ha hunibu mã hatu bitxixinarã, ũ unu Templo hemaĩtĩ anushũ ma hatu yusĩkanikiki— hatu wa
ACT.5.26	hanua mekenika shanẽ ibu hawẽ tsumabube bushũ ana hatu itanũ ika kashũ yurã kaiãki datei: “Nuku mãkãwẽ tsaka tsaka akana”, ika hawa hatu meama 
ACT.5.27	Sinédrio anu hatu iweshũ hatu bebũ nitxĩtuxiabu Deusbe hawenabu hãtxashunika shanẽ ibuhairatũ hatu yuikĩ:
ACT.5.28	—Ha huni akimabukiri mã hatu yusĩaĩbu nũ matu nemahairabiaxina nukũ hãtxa hawa nĩkama haskakĩ Jerusalém anuabu hatu itxawakĩ mã ha hunikiri yusĩkĩ heneamamẽ? Haska wakĩ ha huni nukukiri yuikĩ: “Mã hatu tenãmaimaki”, akĩ mã nuku hawẽ taeshũ yuãkĩ mã nuku hatu dake wamakubainaii— ikaibũ
ACT.5.29	haskaibũ Pedro inũ Jesusũ kuxipaya betsabũ hatu kemakĩ:
ACT.5.29	—Haska Deusũ xinaĩ nũ txibanũ nuku yunumis nũ akatsis ikaii. Hunibũ yunuawẽ taea nũ beshteketirubumaki— iki 
ACT.5.30	ana hãtxa txitxibaĩkĩ yuikĩ: —Jesus cruzki mã hatu mastamashũ hatu tenãmabia ha habias Deus nukũ shenipabũ kẽwãpaunibu habiatũri tenãbu nuku bestẽwãshuĩmaki. 
ACT.5.31	Deusũ haska watã nai anu ainitã hawẽ yusiuri nuku tsaũshunimakẽ ha nukũ mekenã inũ nukũ yusĩnã nũ ma hayaki. Haskawẽ taea nũ Israelbu shukua tibi tsuabũra nukũ txakabu henetã Deus anu txĩtuĩ nũ xinã betsaibu nuku hawenabu wakĩ Deusũ nukũ txakabu buatã ana xinãmaki. 
ACT.5.32	Na haskarã, Deusũ haska waima nukũ besti nũ unaiĩ. Ha dikabi Deusũ Yushĩ Pepatũ unãriaikiki, haska habũ nũ txibaĩbu Deusũ nuku inaĩmarã— hatu wabu
ACT.5.33	hatu haska waibu nĩkatã hatu abuama hatuki sinatahairakĩ hatu detekatsis ikaibũ 
ACT.5.34	hanua habianuri Deusũ hãtxa kenenibu yusĩnanãmis huni betsa fariseu dasibibũ nĩkakĩ hakiri pe xinãmisbu hawẽ kena Gamaliel hatube shanẽ ibubu hanu itxabu anuri hatube tsauwa benikaũ policiabũ hau Jesusũ kuxipayabu hatu kaĩmayunũbũ hatu yunua iyuaibũ 
ACT.5.35	hanushũ Gamalielĩ habube shanẽ ibubu hatu yuikĩ:
ACT.5.35	—Israelbuũ, na hunibu kupikatsis ikĩ mã haska wairã, xinãkĩ uĩrakãwẽ. 
ACT.5.36	Eskaki, matu yuinũ nĩkakãwẽ. Huni betsa Teudas shanẽ ibunũ, ishũ hatu binunũ ikĩ nukunabu parãyã 400 hunibũ hawẽ hãtxa nĩkakĩ txibaĩ haki shukuabu soldadobũ atxishũ ha huni deteabũ habũ txibaĩbu datei dasibi pashai sa iki keyunibukiaki, hanu beshtekei keyuirã. 
ACT.5.37	Hanua txipu César Augustõ hawenabu hau hatu tananũbũ yunua tanaibutiã huni betsa Galiléia anua Judas shanẽ iburianũ, ika Romanobu nemanũ ika mẽtsisipakaũkĩ hatu yusĩayã itxapabũ hawẽ hãtxa nĩkakĩ txibaĩbũ ha Judasri soldadobũ atxishũ tenãriaibũ dasibi habũ txibaĩbu pashai sa iki keyurianibukiaki. 
ACT.5.38	Haskawẽ taeshũ matu xinãmakĩ yuinũ nĩkakãwẽ. Ha huniburã, hatu meyamayukãwẽ. Habũ hatũ yusĩa ibubis ikaiburã, hamẽ hawama binushanikiki. 
ACT.5.39	Hakia Deusũ hatu yunua ikaiburã, mã hawa hatu nematirumaki. Txanima habũ Deusũ hãtxa kayabi yusĩaĩbu hatu nemakĩ mã binutirumaki. Deus nemanũ ika mã haskatirumaki. Haskakẽ xinãkĩ uĩrakãwẽ— hatu wa hawẽ yusĩa txibãkĩ pe nĩkatã:
ACT.5.40	—Peki— iake iaketã Jesusũ kuxipayabu hatu ana kenashũ itxakawakĩ hi siriwẽ hatu kuxa kuxa ama bestitã ana hau Jesuskiri hatu yusĩyamashanũbũ ha akĩ hatu nemahaira bestitã hatu nitxĩkĩ heneabu 
ACT.5.41	shanẽ ibubũ besuuria Jesusũ kuxipayabu kaĩbaini yuinamei: “Hawẽ bake Jesus Cristõ kakapekiri nũ yusĩayã Deusũ hawẽ nuku unãti watã nuku duawakatsi hatu yunua habuwẽ datei nũ beshtekẽnũ nuku akanikiki”, iki benimabaini buxĩshũ 
ACT.5.42	hatu yusĩkĩ hawa heneama Templo hemaĩtĩ anushũ inũ hiwe betsa betsapa anushũ shaba betsa tukuma Messias Jesus Cristokiri kaka pepakiri hatu tapĩmakubainibukiaki.
ACT.6.1	Ha bari haskaibutiãri mirimabũ ana ikũwaĩ hatuki dasii itxakubainaibũ habianuri judeububia hatũ hãtxa Grego hãtxawẽ besti hãtxamisbũ ha hatubetãri ikũwaĩ judeubũs hãtxa Hebreowẽ besti habu hãtxamisbu hatube ha ikĩ yuikĩ:
ACT.6.1	—Dasibibũ nũ Jesus matubetã ikũwãbiaibũ shaba tibi nuku pimakĩ nukũ aĩbu beneuma enaumabu piti nesheshũkinã, mã hatu pashka pewashunabumaki. Matunabu Hebreobu besti piti itxapa hatu nesheshũ inãkĩ nukunabu Grego hãtxawẽ nũ hãtxamis ha nukũ aĩbu beneumabu piti eskarabes nesheshũ hatu inãkĩ mã hatu nuitapawakubainaii. Haskarã, txakabuki— ikaibũ 
ACT.6.2	haskaibu hatu yuiabu nĩkatã ha 12 Jesusũ kuxipayabũ dasibi ikũwaĩbu hatu itxawashũ hatu yuikĩ:
ACT.6.2	—Nukũ nũ matu piti pashkashũkĩ mekeshuna bestirã, nukunarã, pemaki. Ha dikabi matu haska besti wakĩ Deusũ hãtxa yusĩkĩ nũ henea pemariki. 
ACT.6.3	Haskakenã, ẽ betsabu inũ ẽ puibuũ, hau huni betsabũ piti matu pashkashũkĩ inãkĩ pewakubainũbũ sete huni xinãyã inũ unãnepabu Deusũ Yushĩ Pepatũ kuxipayabu hau habũ matu pashka pewashunũbũ benakĩ katushũ ha daya hatu yunukãwẽ. 
ACT.6.4	Hakia nukubunã, Deusbe hãtxakĩ heneama hanushũ hawẽ hãtxa pepa matu inũ betsabu yusĩkĩ nũ henetirumaki— hatu wabu
ACT.6.5	haska hatu yuiabu nĩkatã dasibitũ habias xinãwãtã hanushũ hatu katukĩ huni xinãyã inũ unãnepabu Deusũ Yushĩ Pepatũ kuxipayabu katukĩ hati anibukiaki. Estêvão inũ, Filipe inũ, Prócoro inũ, Nicanor inũ, Timão inũ, Pármenas inũ, nawa betsa Antioquia mae ewapanu hiweshũ judeubũ beya tapĩni Nicolau hati hatu katubaĩ 
ACT.6.6	Jesusũ kuxipayabu anu hatu iyuabu hanushũ hatu unãti wakĩ mamepishũ Deus hatu yukashũkĩ hatũ merabewanikabu hatu wanibukiaki.
ACT.6.7	Hanushũ Deusũ hãtxa Jesuskiri kakape hatu yusĩpakekubainaibũ hatũ hãtxa nĩkakĩ Jerusalém anushũ ikũwaĩ itxai pakubainaibũ ha haskaibũ habiatiãri Deusbe hawenabu hãtxashunika itxapabũri Jesus ikũwãrianibukiaki.
ACT.6.8	Estêvão Deusũ duawakĩ kuxipa paeya wakĩ pepawanikiri mia yuinũ nĩkawe. Hawenabũ berubi Estêvãonẽ dami tsuã atiruma atimaska wakĩ hatu uĩmakubainaya 
ACT.6.9	hanua itxati hiwe hawẽ kena “Escravo Tsumawanibu Ana Tsumauma” hanu betsabu itxamisbu inũ, huni betsari mae Cirene anuabu inũ, mae ewapa Alexandria anuabu inũ, Cilícia mai pakea anuabu inũ, mai pakea Ásia anuabu habu Estêvãobe ha iki yuinameaya 
ACT.6.10	Deusũ Yushĩ Pepatũ Estêvão unãnepa wakubainaiwẽ taeshũ tsuã Estêvão maemakĩ hãtxawẽ binũtirubumakẽ 
ACT.6.11	hawawẽ haska watima haki yubakatã habu betsã huni betsabu pakakĩ yuikĩ:
ACT.6.11	—Nukũ shanẽ ibubu parãkĩ eska hatu yuitãkãwẽ: “Ha Jesuskiri yusĩmis Estêvãonẽ hãtxa txakabu yuikĩ Moisés inũ Deus dayuikĩ yuaĩkiki”, atãkãwẽ— hatu wa 
ACT.6.12	hatu haska wabu bushũ huni itxapabu yuikĩ mae shanẽ ibubu inũ Deusũ hãtxa kenenibu yusĩnanãmisbuki txani txakakĩ habu hatu sinatamabũ yurã kaiã ha iki berukui itimaskabaĩkĩ hanushũ Estêvão atxitãshũ shanẽ ibubu dasibi Sinédrio anu iyushũ 
ACT.6.13	hanushũ hau Estêvãokiri txani txakatanũbũ parã hãtxa katutã huni betsabu hatu parãmakĩ yuimakĩ:
ACT.6.13	—Na huninã, nukũ Templokiri inũ Moisés nuku yusĩni hãtxakiri yuaĩ hãtxai heneama nũ nĩkaii. 
ACT.6.14	“Jesus Nazaré anuatũ Templo yamawatã nukũ beya betsa betsapa Moisés nuku yusĩni betsa washanikiki”, ikai nũ nĩkariakubainaii— hatu wabu
ACT.6.15	hanua shanẽ ibubũs Sinédrio anu tsaushũ Estêvão nia uĩkĩ hawã ikama hawẽ besu shabakabihaira Deusũ nai tsumã besu keska beisnibukiaki.
ACT.7.1	Haska uĩtã hanushũ Deusbe hawenabu hãtxashunika shanẽ ibu binuatũ Estêvão yukakĩ:
ACT.7.1	—Na haska mikiri yuiaiburã, txanimamẽ?— aka
ACT.7.2	nĩkaibũ Estêvãonẽ hatũ yukai kemakĩ:
ACT.7.2	—Ẽ shanẽ ibubu inũ enabuũ, matu yuinũ nĩkakãwẽ. Mesopotâmia mai pakea anu nukũ shenipabu Abraão Harã mae ewapanu kariama bebũkiri nukũ Epa Deus kuxipa pepatũ yubakĩ unãmakĩ hanu hiweshanai anu 
ACT.7.3	yunukĩ yuikĩ: “Mĩ mai inũ minabu henebaini mai bena ẽ mia uĩmashanai anu hari kashãwẽ”, aka 
ACT.7.4	hanua Abraão kaĩkaĩkĩ Caldéia henebaini Harã anu kaima dakayukẽ hanua hawẽ epa ma mawaimakẽ hanushũ na habia mai mã hanu hiwea anu Deusũ Abraão iweshũ 
ACT.7.5	hanu hawẽ mae ibubis bitã hanu hiwepaketirumabiakẽ Abraão bebũkiri yubakĩ bakeyariamabiakẽ hau hanu hawẽ bababu hanu hiweshanũbũ hatu inãti hatuki tanamanikiaki, Abraão mawakẽ hawẽ bababu patã ibu wakĩ hau bishanũbũ yubakinã. 
ACT.7.6+ACT.7.7	Hanushũ ana yubakĩ: “Mai kesua betsa anu mĩ bababu hatube hiwei buimabu harishũ nawabũ habũ escravo dayaru hatu washũ 400 ano hatu dayamakĩ hatu itxakawakubainaibu atimas ẽ hatu kupiaya mĩ bababu haria kaĩbirani beshũ na mai ẽ mia yubai anu hiweshũ ea duawakubaĩshãkanikiki”, ayamashũ hanushũ Abraão hawẽ yubaka xinãmati wakĩ Deusũ yunukĩ: “Dasibi minabũ huni bake tibi kaĩyã hawẽ hina kubitxi meshtekĩ bikubaĩshãwẽ”, aka 
ACT.7.8	habe hãtxakĩ nĩkayamashũ hawẽ huni bake Isaque kaĩyã oito dia shabatiã hawẽ hina kubitxi binikiaki, haska yubani taewakinã. Hanua hawẽ bake Isaque bakeyatãri hawẽ bake Jacó birianikiaki. Hanua Jacó, hawẽ kena betsa Israel, hawẽ 12 huni bakebu kaĩaĩ habiaskari wakĩ hatu biriakubainikiaki. Ha 12 huni bakebu habu tibi anua nũ habia hawẽ bababuki.
ACT.7.9	Hanua ha nukũ shenipabu Israelĩ huni bake betsa José hawẽ betsabũ danaĩ haki sinatakĩ hau tsuma wabaĩ Egito mai pakea anu iyutanũbũ hawẽ taeshũ pei bikĩ nawa betsabu inãbu iyuyamabu harishũ Deusũ duawakĩ José merabewaya 
ACT.7.10	habu anushũ bika tenebiaya Deusũ nemakĩ unãnepa wakĩ Egito shanẽ ibuhaira Faraó abumaya hawẽ shanẽ ibu betsa wakĩ José shanẽ ibu wakĩ hawẽ mai hirabi inũ hawẽ hiwe hawẽrua ewapa mekei hau dasibi shanẽ ibushunũ yununiki.
ACT.7.11	Hanua Egito anua José shanẽ ibuaya Egito mai pakea anu inũ Canaã mai pakea anu dasibi ana yunu beneamakẽ Israelĩ bakebu nukũ shenipabu nuitapai hawa pitibumakẽ 
ACT.7.12	hanua Egito anu shekiwã haya txaniaibu Jacõ nĩkatã hau hawẽ bakebũ nukũ shenipabũ hari bushũ hau piti bikĩ taewatanũbũ hatu yunua butanibukiaki. 
ACT.7.13	Ana ha katxu betsatiã bunitxakayamakĩ ana piti bitanũ ika buabũ hanushũ Josẽ hatu unãmakĩ hãtxa wakĩ yuikĩ: “Ẽ matũ betsa Joséki”, akĩ hatu unãmaya Egito shanẽ ibu Faraónẽ nĩkatã: “José hawa nawamẽ?” itã xinãxĩkẽ 
ACT.7.14	txipu betsatiã José shanẽ ibuwẽ taeshũ hau hawẽ epa inũ dasibi hawenabu hau ishũtanũbũ hatu yunua hawenabu 75 ishũtãkĩ Egito anu iwenibukiaki. 
ACT.7.15+ACT.7.16	Haskawẽ taea Jacó, hawẽ kena betsa Israel, Egito anu kaima hiwea hanua mawa hanu maiwati tãpe Hamorĩ bakebũ hawẽ hutxi Abraão peiwẽ inãnibu Siquém anu hawẽ yura bushũ maiwatãnibukiaki. Israelĩ bakebu inũ hawẽ baba itxapaburi Egito anuari mawakubainibukiaki— iwanã,
ACT.7.17	Estêvãonẽ judeu shanẽ ibubu hatu yuikubaĩkĩ ana yuikĩ:
ACT.7.17	—Abraãonẽ bababu, Israelburã, Canaã anu ana hatu txĩtũmakatsi Deusũ yubani ha baritiã ma hatu tashnimabaĩkatsi iki kemaya Israelbu Egito anu hiwea pai itxai mirimakubainaibũ 
ACT.7.18	hanua Egitonawa shanẽ ibu bena Faraõ ikimashũ haska wakĩ Josẽ Faraónẽ enabu hatu merabewakubaini unãma 
ACT.7.19	ha shanẽ ibu Faraó benatũ nukũ shenipabu parãkĩ hatu itxakawakĩ hatũ huni bake dama kaĩaĩbu hau tenãnũbũ hatu yunukĩ hatu putamakubainaya 
ACT.7.20	ha hatu haska waibutiã Moisés kaĩyã hawẽruahaira pixtakẽ abuhairakĩ hawẽ ibubũ hiwe anushũ hune ewa wakĩ ushe dabe inũ besti huneshũ yumewai 
ACT.7.21	ana haska washũ hunetima datekĩ hau mawanũ hene kesha basi anu txitxãki hene hikitima wakĩ buiwẽ pepushtã nanetã nũtãtã shunũbirana Egito shanẽ ibũ aĩbu bakẽ betxishũ neshewanimashũ hawẽ bake keska wakĩ yumewakĩ 
ACT.7.22	haska wabainimashũ Egitonawa unãnepatũ Moisés yusĩkĩ unãnepawakĩ tapĩmakubainabu hãtxapai huni kuxipakĩ haska yunuabu hatu ashũkubainikiaki.
ACT.7.23	Ma hanu Moisés 40 bariyatũ hawenabu Israelbu xinãkĩ uĩbaunũ ika baii kashũ 
ACT.7.24	hanushũ Egitonawã Israelbu betsa itxakawakĩ kuxai uĩkĩ hawenabu merabewanũ ika kashũ nemakĩ hatũ itxakawai tenãshunikiaki. 
ACT.7.25	Hanushũ Moisés xinãkĩ: “Ẽ kuxipaiwẽ Deusũ ea merabewaya enabu Israelbu hatu merabewakĩ Egito anua hatu pashawatã unãnuma ẽ hatu hiwemashanaii”, ibiaya hakiri haska hawenabũ xinãma inibukiaki. 
ACT.7.26	Hanua mexukiri betsatiã Moisés ana kashũ hawenabu Israelbu dabe ana detenameaibuki nukutã daewakĩ hatu nemanũ ikaĩ hatu yuikĩ: “Matu dabe mã huni betsamaki. Haskai mã detenamei ikanai?” hatu wa 
ACT.7.27	ha hatũ hawenabu deteaitũ Moisés tu akĩ shututã yuikĩ: “Mĩ nuku uĩnũ tsuã mia shanẽ ibu wakĩ nukũ pewanika mia waxinamẽ, nuku anurã? 
ACT.7.28	Egitonawa detexĩshũ mĩ eari habiaskari wanũ ika ikai, tenãkinã?” aka 
ACT.7.29	haska wa nĩkatã datei txai kai Moisés pashai mae betsa Midiãnawabu anu hari kani haria nawa keskai hiweshũ aĩbu bitã huni bake dabe wanikiaki.
ACT.7.30	Hari Midiãnawabu anu 40 ano Moisés ma hatube hiwea binukainaya Mati Sinai hanu tsua hiweabumanu Moisés kashũ uĩayã hi mashu kui menui keskai here hi hi ikai anu Deusũ nai tsuma nia 
ACT.7.31	uĩ e itã namai keskakĩ shabakabi ana uĩ pewanũ ika kemai ha dapi kaya Deusũ yuikĩ: 
ACT.7.32	“Earã, ẽ matũ shenipabũ mekenika Deuski, Abraão inũ, Isaque inũ, Jacõ mekenika Deusrã”, akai nĩkai Moisés datei saki saki ikĩ hari uĩkatsi ikamakẽ 
ACT.7.33	hanushũ Yavé Deusũ ana yuikĩ: “Na mĩ nia anu ẽ niriaki. Haskawẽ taea na shaba turu meribi meseki. Mĩ bitxi tae pekayuwe”, aka hutsekeshunaya 
ACT.7.34	ana yuikĩ: “Enabu Egito anushũ bika tenetxakayamai saĩ iki kashai hawawẽ haskatima ikaibu txanima shabakabi ẽ uĩmis hatu merabewanũ ika ẽ butushuki. Uĩwẽ. Haskawẽ taeshũ Egito anu hari ẽ mia yunukatsis ikaii”, akĩ Deusũ Moisés yuinikiaki.
ACT.7.35	Uatiã ha habias Moisés danãkĩ hawenabũ yuikĩ: “Mĩ nuku uĩnũ tsuã mia shanẽ ibu wakĩ nukũ pewanika mia waxinamẽ, nuku anurã?” abianibu habias Moisés shanẽ ibu wakĩ hatũ merabenã wakĩ hawenabu merabewamakatsi ha nai tsuma hi mashu kui menui keska here hi hi ikai anua hãtxamakĩ Deusũ Moisés yununikiaki. 
ACT.7.36	Deusũ Moisés haska waimakẽ Moisés nukũ shenipabu Egito anua hatu kaĩmabaĩkatsi ikĩ Egitonawabu anushũ hatu dami betsa betsapa washũtã hanua hatu iyukĩ ha Iãnẽwã Taxipa hau pukebainũbũ damiwakĩ hene bai wakĩ hatu pashkashũtã hanu tsua hiweabuma anu nukũ shenipabu Egito anua hatu iyuimashũ 40 ano dami betsa betsapa hatu unãti wamakeatanikiaki, Moisés hatu tashnimabainishunã. 
ACT.7.37	Hanushũ habias Moisés Israelbu hatu yuikĩ: “Hawẽ hãtxa ẽ matu yusĩnũ Deusũ ea katuni keska wakĩ habia matunabu anuari Deus yuishunika betsa kuxipa ea keska matu anu yunushanikiki”, anikiaki. 
ACT.7.38	Haska inũ, hanu tsua hiweabuma anu ha habias Moisés nukũ shenipabu hatu itxawabainimashũ hanua ka Mati Sinai anua Deusũ nai tsumabe hãtxakĩ haska hiwea kayabi nũ bishanai Deusũ hãtxa nĩkatani nukũ shenipabukiri txanikirãkiranikiaki, Moisésrã.
ACT.7.39	Haska hatu yusĩkĩ unãmabiakubaina nukũ shenipabũ txibãkatsi ikama Egito anu ana txĩtũkatsis ikĩ Moisés danãkĩ 
ACT.7.40	hawẽ betsa Arão yuikĩ: “Egito anua nuku iwebiaima Moisés Mati Sinai anu kaima ana huamaki. Haskaima nũ unãmaki. Haskakenã, yushĩ betsa dami wakĩ ha kẽwãti nuku ashũwẽ, hau hatũ nuku yunukĩ iyukubaĩshanunã”, akabu 
ACT.7.41	hanushũ mane damiwakĩ ina awa bake itsa hatu washũxina kẽwãkĩ txashuwã bake deteshũ kua keyui hatũmebi hatũ mekenẽ axiãwẽ taea haki besikĩ duawai benimahairanibukiaki. 
ACT.7.42	Haskaibuwẽ taea Deus Israelbuki sinatakĩ nai anua bixi besti hau kẽwãnũbũ ha hatuwẽ nuiai beshtenibukiaki. Haskakubiranibukiri hawẽ hãtxa yuishunika Amós Deusũ hãtxamakĩ yuima:
ACT.7.42	‘Israelbuũ,
ACT.7.42	hanu tsua hiweabuma anu 40 ano hiweshũ
ACT.7.42	ina awa inũ txashuwã bake deteshũ kua keyubiakĩ earã,
ACT.7.42	ea kẽwãkĩ mã hawa ea inãkĩ ea kẽwãma ikubiranibuki.
ACT.7.43	Eũbia haskatimabiakẽ
ACT.7.43	yushĩ betsa hawẽ kena Moloque mã damiwaima kẽwãkĩ
ACT.7.43	hawẽ kẽwãti tari hiwe putakatsi ikama
ACT.7.43	iashũ bekubirãkĩ yushĩ betsa hawẽ kena Renfã kẽwãkĩ
ACT.7.43	hawẽ bixi kẽwãti ibubis damiwaimashũri
ACT.7.43	hari mã kẽwãkubainibuki.
ACT.7.43	Haska wakĩ mã txakabuwakubainibuwẽ taeshũ matu kupinũ, iwanã,
ACT.7.43	matũ mai anua txaihaira matu nitxĩkĩ
ACT.7.43	nawabũ mai pakea betsa Babilônia anu ẽ matu yunushanaii’,
ACT.7.43	aka keneshuniki.
ACT.7.44	Hakia hanu tsua hiweabuma anu nukũ shenipabu buaketãkinã, Deusũ hawẽ hatu yubakĩ xinãmati tari inũ bitxi hiwe hatu amaima hayanibuki, haska Moisés Deusũ uĩmakĩ yunuima keska hatu amaimarã. 
ACT.7.45	Hanushũ nukũ shenipabũ ha tari inũ bitxi hiwe mekekubainaibũ Josué hatũ shanẽ ibutã nawa betsa betsapabu hatube detenamemaya Deusũ hatu merabewakĩ hatũ mae tibi mebĩkĩ hatu nitxĩmatã hatu ibu wamaya ha tari inũ bitxi hiwe Deusũ hatu amani pekashũ iatã bekubiranibukiaki. Haskaibutiã ha hiwe bebũshũ Deus kẽwãkubainibukiaki. Habias hiwe hayayukẽ Davi hatũ shanẽ ibu iriakũkainikiaki. 
ACT.7.46	Hanua Davi shanẽ ibukĩ Deus benimawakubainaiwẽ taeshũ ana duawanũ, iwanã, Jacó hawẽ kena betsa Israel hawenabũ Deuski nukuti kayabi mixki hiwe hawẽrua washũshanũ, iwanã, Davĩ yukabia Deusũ nemayunikiaki. 
ACT.7.47	Hakia Davĩ bake Salomão shanẽ iburiatã hatũ Templo mixki hiwe Deus hatu amashunikiaki, 
ACT.7.48	hanu hunibũ hiwe wabu anu ha Deus dasibi binu keyua hiwetirumabiakenã. Habiaskari Yavé Deusũ hawẽ hãtxa yuishunika hãtxamakĩ:
ACT.7.49+ACT.7.50	‘Nai anurã, ẽ shanẽ ibui hanu tsauwa
ACT.7.49+ACT.7.50	inũ ẽ tae hanu maiki ẽ tapakea maiki paiaki.
ACT.7.49+ACT.7.50	Eãnã, dasibi ẽ damiwaniwẽ taeshũ ea huĩrukũmanũ, iwanã,
ACT.7.49+ACT.7.50	haska washũ tsuã ea hawa hiwe washũtirubumẽ?
ACT.7.49+ACT.7.50	Tsuã ea hawa hiwe washũtirumaki’,
ACT.7.49+ACT.7.50	aka keneshuniki— iwanã,
ACT.7.51	Estêvãonẽ Sinédrio ana hatu yuikubaĩkĩ:
ACT.7.51	—Dasibi kuxipa Deus haya mesebiakẽ matũ shenipabu ipaunibu keskai matuburã, matũ besu inũ, matũ huĩti inũ, matũ pabĩki kuxikẽ Deusũ Yushĩ Pepatũ matu yusĩbiakubainaya mã nĩkaisbumaki, nawabũ Deus unãbuma keskarã. 
ACT.7.52	Haska inũ, Deusũ Katua pepa hushanai Deusũ hãtxa yuishunikabũ bebũkiri hakiri txanibiakubainaibũ hawa nĩkakatsi ikama matũ shenipabũ hatu dasibi danãkĩ hatu itxakawakĩ detekubainibuki, hatu tenãkinã. Hanua natiã Deusũ Katua huni hawa kaneisma hakiri matu yuĩnibu ma nuku anu huni xinãma nawabu atximatã mã ha huni pepa Jesus hatu tenãmariaimaki. 
ACT.7.53	Deusũ hãtxa hawẽ nai tsumabũ nukũ shenipabu yusĩni haya tapĩbiakĩ mã txibaĩsbumaki— hatu wa
ACT.7.54	haska xarabu hatukiri shanẽ ibubu txiteai nĩkatã Estêvãoki sinatatxakayamai bene bene iki sheta yẽsh yẽsh akaibũ 
ACT.7.55	hakia Deusũ Yushĩ Pepatũ Estêvão merabewakĩ kuxipa waya naiuri teskãshũ uĩkĩ Deus txasha kuxipahaira anu hawẽ yusiuri Jesus nia uĩtã 
ACT.7.56	dateama hatu ana yuikĩ:
ACT.7.56	—Uĩkãwẽ. Teskãtã nai bepemana anua Deusũ yusiuri nukũ Hutxi Kayabi Iuwa Jesus nia ẽ uĩaiĩ— hatu waya
ACT.7.57	habũ hawẽ hãtxa ana nĩkakatsi ikama pabepukui keyubaĩ hakiri kuxi biski ibaĩ atxitã 
ACT.7.58+ACT.7.59	mae anua tashnimakĩ sharabaĩ habu Estêvãoki txani txakaibũ ha dukũtũ tsakanũ itã hatũ tari txaipa pekatã huni betsa hawẽ kena Saulo mekematã itxapabubetã mãkãwẽ tsaka tsaka akaibũ Estêvãonẽ Jesus yuikĩ:
ACT.7.58+ACT.7.59	—Shanẽ ibu Jesusuũ, menã ẽ yushĩ ea hari biriwe!— atã
ACT.7.60	hanua dãti ika dakashũ bis ikĩ hui kuxipawẽ ana yuikĩ:
ACT.7.60	—Shanẽ Ibuũ, na ea txakabuwaibuwẽ taeshũ hatu kupiyamashãwẽ— atã di iki mawanikiaki.
ACT.8.1	Hanushũ Estêvão hau tenãnũbũ Saulõ habiaskari xinãyã anibukiaki.
ACT.8.1	Habias shabatiã Jerusalém anushũ Jesus ikũwaĩbu habũ ikũwãbumã hatuki sinatakĩ itxakawatxakayamakĩ taewaibũ Judéia mai pakea anu inũ Samaria mai pakea anuri Jesus ikũwaĩbu dasibi pashai sa ibainaibũ habu Jesusũ kuxipayabu besti kaĩama inibukiaki. 
ACT.8.2	Hanua tsuabura huni duapabu Estêvãowẽ nui haya kashabetanã maiwanibukiaki. 
ACT.8.3	Ha hatu haska waibutiã Saulo hawẽ haibuaibubetã Jesus ikũwaĩbu itxakawakĩ hatũ hiwe tibi anu hikishũ huni inũ aĩbu itxapa pashariabuma hatu atxishũ kaĩmakĩ hatu sharabaĩbaĩkĩ bitxiti hiwe merã hatu bitximakĩ habũ Jesus ikũwaĩbu hakimawanũ, iwanã, Saulõ Jesus ikũwaĩbu yamawakĩ keyupai inikiaki.
ACT.8.4	Hanua habu Jerusalém anua pashai kaĩbainimashũ hanira mae tibi anu hikishũ Deusũ Messias Cristo mekenã hawẽ kakapekiri hatu yuikubainaibũ 
ACT.8.5	merabenã betsa Filipe mae ewapa betsa Samaria anu kashũ Messias Cristokiri hatuki txanikĩ taewakĩ 
ACT.8.6	hanushũ haska tsuã atiruma dami atimaska betsa betsapa hatu ashuaĩ uĩkĩ ha yurabu itxashũ Filipẽ hãtxa dasibibũ nĩkahairaibũ 
ACT.8.7	yushĩ txakabũ yura betsa betsapabu hatu nuitapawamis Filipẽ hatu shushawakĩ kaĩma ha yushĩ txakabu bis iki tashnibainaibũ hatu kaya wakĩ yura betsaburi babunibu inũ biyushkinibu hatu kaya waya 
ACT.8.8	ha mae anushũ Filipẽ hatu haska washunai uĩ hawẽ xinã txãkaĩ benimahairanibukiaki.
ACT.8.9	Hamẽ betsarã, Filipẽ hatu yusĩ kariamakẽ huni betsa Simão ha mae Samaria anushũ hawẽ mukawẽ unãkĩ hawẽ hatu shuũ akĩ yurabu paraĩ keĩ shanẽ ibukĩ hatu mesewamistũ 
ACT.8.10+ACT.8.11	bari itxapa hawẽ mukawẽ hatu parãkubainaiwẽ taeshũ hakiri yura dasibi shanẽ ibubu inũ hatube hiweabu dasibibũ txibãkĩ kẽwaĩ hakiri yuinamekĩ:
ACT.8.10+ACT.8.11	—Simãonã, Deusũ kuxipa itxapa hayaki— ikĩ hawẽ hãtxa nĩkakĩ ashũpakemisbũ
ACT.8.12	hakia Deus shanẽ ibuaikiri inũ Jesus Cristõ kakapekiri Filipẽ hatu yuiai nĩkatã ana Simão nĩkama huni itxapabu inũ aĩbu itxapabũri Jesus ikũwaĩbu Filipẽ hatu naximaya 
ACT.8.13	hanushũ Simãonẽ dikabi ikũwãyã naxima Filipebe kakũkaũkĩ haska tsuã atiruma dami atimaska betsa betsapa akai uĩ Simão e ikũkainaya
ACT.8.14	hanushũ haska habũ Samaria anushũ Deusũ kakape Jesuskiri hãtxa ikũwãkĩ ma txibaĩbũ haska kakaibu Jerusalém anushũ nĩkatã Jesusũ kuxipayabũ hau Pedro inũ Joãonẽ hatu merabewatanũbũ hatu hari nitxiãbu buabũ 
ACT.8.15+ACT.8.16	tsuabũra Jesus ikũwaĩbu Filipẽ bebũkiri hawenabu unãti wamakĩ Shanẽ Ibu Jesusũ kenawẽ hatu naximaxina habu betsa Deusũ Yushĩ Pepatũ hatu atxiriamakẽ haska hatu wabu buxĩshũ ha Samaria anushũ ikũwãxinabu hatukiri Pedro inũ Joãonẽ Deus hau hawẽ Yushĩ Pepa binũbũ hatu yukashũtã 
ACT.8.17	hanushũ hawẽ Yushĩ Pepa atximakĩ hatu mamepishũ hatu yukashunaya ha Yushĩ Pepatũ hatu merabewai hatuki hikiakeakenikiaki.
ACT.8.18	Hanushũ Jesusũ kuxipayabũ ikũwaĩbu hatu mamepiaya Deusũ Yushĩ Pepa hatuki hikiai Simãonẽ uĩ: “Eãri ha kuxipa peiwẽ binũ”, iwanã, Pedro inũ João 
ACT.8.19	yuikĩ:
ACT.8.19	—Na haska kuxipa eari ẽ hayanũ ea inãkãwẽ, mã hatu akai keska wakĩ yura betsaburi mamepishũ Deusũ Yushĩ Pepa ẽ hatu hikimashununã, na pei itxapa ẽ matu inaĩnã— hatu waya
ACT.8.20	hanushũ Pedrõ kemakĩ:
ACT.8.20	—Deusũ kuxipa inãkuĩki. Peiwẽ taeshũ mĩ bikatsis ikaiwẽ taea mĩ peiya hanu txiwẽ ikũwãbuma Deusũ hatu kupishanai anu mĩ katiruki. 
ACT.8.21	Haska inũ, mianã, mĩ xinãtxakai Deusũ unaĩwẽ taeshũ hawẽ kuxipa mĩ bitirumahairaki. 
ACT.8.22+ACT.8.23	Eã haska ẽ mia unãiĩ. Haska yushĩ txakabũ muka mĩ bini mĩ heneriamakẽ mia merãshũ ha mĩ txakabũ mia neshayuaki. Hakia xinã betsa watã mĩ txakabu mĩ putaya hau Deusũ mia buashunũ mĩ yuka mĩ txakabu mia buashũtirumẽkaĩ— aka
ACT.8.24	Simãonẽ kemakĩ:
ACT.8.24	—Txanima ẽ kanehairashuki. Ea Deus yukashũkãwẽ, hau haska mĩ ea yuiai keska wakĩ ea kupiyamashanunã— iki haska txaniaya hau Deusũ hawẽ txakabu buashunũ yukashũtã
ACT.8.25	habianushũri Deusũ hãtxa yusĩkĩ kakape Jesuskiri hatu yusĩ menetã Jerusalémkiri ana txĩtũbirãkĩ mae betsa betsapa Samaria mai pakea anushũ Jesuskiri hatu yusĩkubirani Jerusalémkiri txĩtũbaini bui hikinibukiaki.
ACT.8.26+ACT.8.27+ACT.8.28	Ha haska wawãxinabutiã Deusũ nai tsuma betsã Filipe yunukĩ yuikĩ: 
ACT.8.26+ACT.8.27+ACT.8.28	—Benitã Jerusalém anua kai sulkiri ha bai tanabaini Gazakiri kawẽ katãwẽ— aka
ACT.8.26+ACT.8.27+ACT.8.28	Filipe benitã kai hanu tsua hiweabuma anu bai tanabainaya bai namaki Etíopianawa aĩbu shanẽ ibuhairatũ tsuma huni hawẽ pei mekeshunikatũ Jerusalém anushũ Deus kẽwãtani hawẽ mae anu ana txĩtũkaini cavalo dabetã tarãbainaiki nawa ina tsaushũ Deusũ hãtxa Isaíasĩ keneni yuikubiranai betxitã uĩayã 
ACT.8.29	Deusũ Yushĩ Pepatũ Filipe yuikĩ:
ACT.8.29	—Kakaĩ haki kemai nukutãwẽ— aka
ACT.8.30	haska nĩkatã hawaira kaĩ haki nukuaya Deusũ hãtxa yuishunika Isaíasĩ keneni yuiai nĩkakĩ Filipẽ yukakĩ:
ACT.8.30	—Ha kene mĩ yuikubiranairã, mĩ nĩkai?— aka 
ACT.8.31	Etíopianawã nĩkatã kemakĩ:
ACT.8.31	—Haskatã tsuã ea hakiri yusĩ pewai ẽ nĩkatirumaki. Miã mĩ unaĩmẽkaĩ? Ebe inatã kakĩ ea tapĩmabaĩwẽ— aka
ACT.8.31	—Peki— itã inatã habe tsaukainaya
ACT.8.32	habias kene yuishu Etíopianawã ana Filipe yuishũkĩ yuikĩ:
ACT.8.32	‘Txashuwã detenikatũ detenũ, iwanã,
ACT.8.32	iyumis keska wakĩ tsuã nemama iniki.
ACT.8.32	Ha inũ, txashuwã bake dani dameshteabu
ACT.8.32	txashuwã hawã ikama pesmis keskai hawa yuiama iniki.
ACT.8.33	Hanushũ itxakawakĩ nuitapawabu hawa yuiamakẽ
ACT.8.33	tsua hawẽ nuikĩ merabewamari iniki.
ACT.8.33	Haska wakĩ bakeuma tenãbu
ACT.8.33	tsuã hanishũ hawẽ bababukiri hakiri hãtxatirubumaki,
ACT.8.33	haska wakĩ hawẽ hiwea mebĩkĩ mai anua mesha keska wakinã’,
ACT.8.33	akĩ yuishuna 
ACT.8.34	Filipe yukakĩ:
ACT.8.34	—Tsukiri ha Deusũ hãtxa yuishunikatũ kenenimẽ? Ibubiskirimẽkaĩ? Huni betsakiriraka? Menã ea yuiriwe— aka
ACT.8.35	Filipẽ unãmakĩ Deusũ hãtxa dama yuishurã, hawẽ yusĩ taewakĩ kakape Jesuskiri Etíopianawa tapĩmakĩ nĩkamakubaina 
ACT.8.36+ACT.8.37	ma hatishũra ka iãki kemakĩ haska Filipẽ dama yusĩshu Etíopianawã yuikĩ:
ACT.8.36+ACT.8.37	—Uĩa. Ma mĩ ea yuikubiranai ẽ ikũwaĩwẽ taeshũ ana ẽ hawamamẽ, na hene anu mĩ ea naximatirurã?— atã
ACT.8.38	hatũ cavalo tarãmabainai hau niti anũ hawẽ tsuma yunua niti amaya buturabekaĩ henẽ pukutã Filipẽ shanẽ ibu naximakĩ menetã 
ACT.8.39	hene anua neshekerabebiranaibũ hanushũ Deusũ Yushĩ Pepatũ Filipe dami wabaĩkĩ yamawabainaya ha shanẽ ibũ Filipe ana uĩyama hawẽ tarãbaĩtiki inatã ha kaikiri kai benimahairakainaya 
ACT.8.40	hanua Filipe Yushĩ Pepatũ iyushũ mae betsa Azoto anu butea hanua mae tibi anu hikiakeakekaĩkĩ Deusũ Katua Jesus mekenãkiri kakape hatu yuikubaini atimas mae ewapa betsa Cesaréia anu hikinikiaki.
ACT.9.1	Hanua habiatiãri Shanẽ Ibu Jesus ikũwaĩbuki pubẽkĩ Saulõ hatu itxakawakĩ tenãkĩ heneriama haskawẽ taea Deusbe hawenabu hãtxashunika shanẽ ibuhaira hatu binua anu Saulo kashũ 
ACT.9.2	haska xinaĩ yuikĩ: “Damasco anu kashũ ha Bai Bena Jesuskiri hatu tapĩmaibu huni inũ aĩbu atxitã Jerusalém anu ẽ hatu iwekatsis ikaii, nenu hatu bitxinũ, iwananã. Haskakẽ mĩ kuxipaya kanũ, iwanã, ẽ mia yukai huaii. Ea kuxipa wakĩ Damasco mae ewapanua hanu nukunabu itxamisbu hiwe anu ẽ kakẽ hau shanẽ ibubũ ea merabewashanũbũ mĩ kuxipa hatu yunuwe, ẽ buairã”, aka: “Peki”, ishũ keneshũtã haya yunua 
ACT.9.3	hanua Saulo haska wa kai Damasco bai tanabaini ma kemaya nai anua bĩ kuxipahaira peshekirã Saulo datxashaya 
ACT.9.4	hanua Saulo maĩ di ikaya hui tashnikĩ yuikĩ:
ACT.9.4	—Sauloõ, Sauloõ, haskakĩ mĩ ea hatu itxakãwaĩ?— aka
ACT.9.5	Saulõ dateyabi yukakĩ:
ACT.9.5	—Shanẽ ibuũ, mĩ tsua ikai?— aka
ACT.9.5	hanushũ ha hui tashniaitũ Saulo ana yuikĩ:
ACT.9.5	—Habia ea ikũwaĩbu mĩ ea hatu itxakãwainã, ẽ eaki, Jesusrã. 
ACT.9.6	Benikaini kai Damasco anu karitãwẽ, harishũ mĩ haskakũkaĩshanai tsuãra mia yuishanikikirã— akaya
ACT.9.7	ha hunibu Saulobe buaibũ hawẽ hui nĩkabiai tsua uĩyama datehairaibũ 
ACT.9.8	hanua Saulo maĩ daka benikawã ma bepeshebia hawa uĩtirumakẽ ha habe buaibũ metsũshũ Damasco anu Saulo iyuabu 
ACT.9.9	haskakaĩxina haria ma shaba dabe inũ besti kaya hawa uĩyama datekĩ Saulõ hawa piama hawa nushuamakẽ
ACT.9.10	ha Damasco mae anu hiweshũ Jesus ikũwaĩ betsa hawẽ kena Ananias nama keskaiwẽ uĩayã Shanẽ Ibu Jesus hushũ ha bebũshũ kenakĩ yuikĩ:
ACT.9.10	—Ananiasiĩ— aka
ACT.9.10	kemakĩ:
ACT.9.10	—Shanẽ Ibuũ, ẽ nenuki. Mĩ hawa ea yuiai?— aka
ACT.9.11	Shanẽ Ibu Jesusũ yuikĩ:
ACT.9.11	—Benikaini kakĩ ha bai hawẽ kena Kayatapia anu kashũ Judasĩ hiwe anu hikitã hanua huni betsa Tarso anua kaĩni huxiã hawẽ kena Saulo yuka itãwẽ, Deusbe hãtxaikikirã. 
ACT.9.12	Namai keskawẽ huni hawẽ kena Ananias hikitã mamepishũ hau ana uĩ benawanũ, merabewai ma uĩshuki— aka
ACT.9.13	Ananiasĩ nĩkatã Jesus yuikĩ:
ACT.9.13	—Shanẽ Ibuũ, Jerusalém anushũ minabu meribi mĩ hatu wai ha hunĩ mia hatu itxakãwãmiskiri itxapabũ hakiri hãtxakĩ txakabu ea yuimisbuki. 
ACT.9.14	Hatu haska wakubaini Deusbe nukunabu hãtxashunika shanẽ ibubũ kuxipaya bexiãbukiaki. Nũ habũ mĩ kenawẽ taeshũ Deus yukaibu dasibi nukuri nenua atxitã Jerusalém anu nuku iyushũ bitxinũ ika huxiãkiaki— aka
ACT.9.15	haska yuibiaya Shanẽ Ibu Jesusũ ana yuikĩ:
ACT.9.15	—Hẽ iyamai dateama katãwẽ. Ha huni kaĩriama ẽ katunitũ ekiri txanikĩ nawa shukua betsa betsapabu hatu yusĩkĩ inũ, hatũ shanẽ ibubu yusĩriakĩ inũ, Israelburi ea hatu yusĩriashũkubaĩshanikiki, 
ACT.9.16	ea txibaĩwẽ taea haskai nuitapakũkaĩshanai ẽ unãmashanairã— aka
ACT.9.17	nĩkabaini Ananias kai hanu Saulo ika anu hikikaĩ mamepitã yuikĩ:
ACT.9.17	—Sauloõ, Jesus ikũwaĩ ma mĩ nukũ betsaki. Mĩ bai tanabiranai habias Shanẽ Ibu Jesus miki nukuxinatũ hau mĩ beru mĩ ana uĩ pewanũ inũ hawẽ Yushĩ Pepatũ hau mia atxitã kuxipa wanũ mia anu Jesusũ ea yunushuki— akaya
ACT.9.18+ACT.9.19	hakimamari hawaira Saulõ beru anua baka shaka keska niri ikaya ana uĩ pewatã benikaĩ ma hatubetã Jesus ikũwãyã naximatã iyushũ pimabu ana kuxipatã usha eskarabes Damasco anua ikũwaĩbube hiweyunikiaki.
ACT.9.20	Hanu hatube hiweyushũ hanu judeubu itxamisbu betsa betsapa anushũ Saulõ hatu yusĩ taewakubaũkĩ:
ACT.9.20	—Jesusrã, Deusũ bake kayabiki— akĩ hatu yuikubainaya 
ACT.9.21	dasibibũ nĩkai e iki yuinamei:
ACT.9.21	—Na huninã, Jerusalém anushũ ikũwaĩbu hatu itxakawamisshũ nenuri hushũ nũ habũ Jesusũ kenawẽ taeshũ nũ Deus yukaibu nukuri habiaskari wakĩ nuku atxishũ Jerusalém anu Deusbe nukunabu hãtxashunika shanẽ ibubu anu nuku iyunũ ika huxianã, ha hunirã, hamamẽ?— ikaibũ
ACT.9.22	hanua Saulo ana hawa dateama Deusũ kuxipawẽ shabakabi judeubu Damasco anu hiweabu hatu yusĩkubaĩkĩ: “Jesus Deusũ Katua Messiaski”, akĩ Deusũ hãtxa kenenibuwẽ hatu unãmakubainaya hanua judeubũ uĩ e iki hakiri harakiri xinãtima ikaibũ
ACT.9.23	usha itxapa hatu yusĩkubainaya judeu shanẽ ibubu Sauloki sinatakĩ detekatsis iki hakiri hãtxai yubakaxinabũ 
ACT.9.24	Saulõ nĩkatã unãyã hanu kaĩkainai atxinũ ika yubakaxinabu bariri inũ mexu merã ha mae ewapa mixki kenebaunibu hikiti shui anu manakakĩ kesheabũ 
ACT.9.25	hanua hatũ mae anu mixkiwẽ kenekĩ keyatapa wanibu hanu uĩti shui anu Saulõ habu hatu yusĩa Jesus ikũwaĩ haki txiti ikaibu betsabũ mexu merã Saulo kuki ewapaki nanetã buteabu ha mae anua kaĩkaini pashanikiaki.
ACT.9.26	Hanua pashai kai Jerusalém anu ana hikixina hanishũra Jesus ikũwaĩ betsabube itxanũ ika dasipanã haska hatu itxakawatxakayamakubaĩxinawẽ taea dasibibu haki mesei ikũwãma ikai dabanẽ xinaĩ: “Jesus ikũwãmabia Saulõ nuku beparãtã anũ ika ikimẽkaĩtsa”, ika haki dateaibũ 
ACT.9.27	hakiri mesebiaibũ Barnabẽ Saulo Jesusũ kuxipayabu anu iyushũ hatu unãti wamakĩ yuishũkĩ:
ACT.9.27	—Ana haki meseyamakãwẽ. Damascokiri kakĩ nukũ haibu Saulõ Shanẽ Ibu Jesus uĩ habe hãtxaimaki. Hanushũ Jesus ikũwãtã hawẽ kuxipawẽ Damasco anushũ hawa dateama Jesuskiri hatu dasibi yusĩbaũxinaki— hatu wakĩ hatu beya wamakĩ tapĩmaxinawẽ taea 
ACT.9.28	hanu hatu anu niti iyuxina haskai hiweyushũ Jerusalém anu Jesusũ kuxipayabube hiwea hawa dateama nukũ Shanẽ Ibukiri yusĩ Saulo hatube hãtxakũkaĩkĩ 
ACT.9.29	judeubu Grego hãtxawẽ hãtxamisbube hatube hãtxai yuinamekĩ hatu yusĩayã hawẽ yusĩa danaĩ haki sinatakĩ tenãnũ ika yubakaibũ 
ACT.9.30	hakiri haska xinaĩbũ ikũwaĩbu betsabũ hune nĩkashũ Saulo merabewanũ, iwanã, iãnẽwã kesha Cesaréia anu iyuxĩshũ harishũ hawẽ mae Tarso anu niwe shashu ewapawẽ nitxĩkĩ yununibukiaki.
ACT.9.31	Ha haskaibutiã ikũwaĩbu Judéia mai pakea anuabu inũ, Galiléia mai pakea anuabu inũ, Samaria mai pakea anuabu itxakawakĩ ana tsuã hatu meabuma unãnuma hawama hiwei hanua ikũwaĩbu kuxipai Deus kuxipaki meseaibũ hawẽ Yushĩ Pepatũ hatu merabewaya ana itxapabũ ikũwaĩ mirimabu hatuki dasikubaini hiwenibukiaki.
ACT.9.32	Hanushũ Pedrõ ikũwaĩbu hatuki bakĩ hatu yusĩ kakũkaũkĩ mae betsa Lida anu hiweabu anuri Deusũ enabu meribi anu hatuki bai hikishũ 
ACT.9.33	hanua huni betsa hawẽ kena Enéias hawẽ yura babuniwẽ taea ma oito ano kabia benisma dakasa Pedrõ betxitã 
ACT.9.34	yuikĩ:
ACT.9.34	—Enéiasiĩ, Jesus Cristõ mia kaya waikiki. Benitã ha mĩ haki dakamis pewariwe— aka
ACT.9.34	hawaira Enéias benitã hawẽ yura damestẽtã nikaunaya 
ACT.9.35	ha mae dabe Lida inũ Sarona anu hiweabũ ha huni Pedrõ kaya waxina uĩkĩ Shanẽ Ibu Jesuskiri nĩkakĩ dasibibũ xinã betsa wanibukiaki.
ACT.9.36	Ha bari haskaitiã mae betsa txaima Jope anushũ aĩbu betsã Jesus ikũwaĩ hawẽ kena Tabita, Grego hãtxawẽ hawẽ kena Dorcasrã, aĩbu duapatũ hawauma nuitapaibu hatuwẽ dabanã ikĩ hatu merabewakubaĩmis 
ACT.9.37	e iskaũ hawaira isĩ bitã mawakẽ hawẽ yura datxushũ manaũri hiwe keyatapa dĩtu anu iabaĩ mapemashũ datãtanabũ 
ACT.9.38	ha mae urama Lida anushũ Pedrõ hatu yusĩaĩ Jope anuabũ ikũwaĩbũ nĩkatã hau habũ ha yuishũtanũbũ huni dabe nitxĩkĩ hatũ hãtxa hatu yuikĩ:
ACT.9.38	—Pedro yuikinã, eska watãkãwẽ: “Menaã, hawairakiaki. Jope anu huriwe”, atãkãwẽ— hatu wa bushũ yuiabu
ACT.9.39	hanua Pedro iyuabu hatube kai hikitanaya hanua Pedro ana uke merã iyukĩ hanu yura mawa datãbu anu hikimaibũ ha aĩbu beneuma nuitapaibũ keshebauna kashakĩ Dorcas hiweshũ hatu batxi washũmis Pedro uĩmai ana kashatxakayamaibũ 
ACT.9.40	hatuwẽ nuikĩ dasibi hatu kaĩmatã dãti ishũ Deus yukashũtã aĩbu mawa beiskĩ yuikĩ:
ACT.9.40	—Tabitaã, benirikirãwẽ— aka bepeshetã Pedro uĩtã tsauwaya 
ACT.9.41	Pedrõ metsũshũ benitã hanushũ aĩbu beneuma nuitapaibu inũ ikũwaĩbu betsabu hatu kena beshũ ma aĩbu ana hiwema uĩaĩbũ 
ACT.9.42	dasibi Jope mae ewapanu hiweabũ Pedrõ haska waxina nĩkaxĩshũ itxapabũ Shanẽ Ibu Jesus ikũwãnibukiaki. 
ACT.9.43	Hatu haska washũxina hanu hatũ ina awa bitxi payukĩ pewamis hawẽ kena Simãonẽ hiwe anu hiweyushũ Pedrõ hatu yusĩyukubainikiaki.
ACT.10.1	Cesaréia mae ewapanushũ Romano capitão hawẽ kena Cornélio inikiri mia yuinũ nĩkawe. Hawẽ 100 soldadobu shukuaya hatu kenamisburã, Italiana wamisbu 
ACT.10.2	ha huni pepa enayamistũ hawẽ hiwe anu hatube hiweabubetãs Deus kẽwãkubainikiaki, hanushũ judeubu nuitapaibuwẽ nuikĩ merabewanũ, iwanã, hatu pei inãshuni inũ Deusbe hãtxai heneismarã. 
ACT.10.3	Hanua shaba betsatiã ma bari kai 3:00 da tardekẽ nama keska uĩayã Deusũ nai tsuma betsa hawẽ dĩtu merã hikikaĩkĩ shabakabi Cornélio uĩmabaĩ yuikĩ:
ACT.10.3	—Cornélioõ— aka
ACT.10.4	hakiri besushũ uĩ datehairakĩ yukakĩ:
ACT.10.4	—Shanẽ ibuũ, hawamẽ?— aka
ACT.10.4	hanushũ nai tsumã yuikĩ:
ACT.10.4	—Deus kẽwãkĩ mĩ dayuimis inũ haska dasibi nuitapai hawa hayabuma mĩ hatu merabewamis Deusũ nĩkatã ma miwẽ benimaikiki. Haskawẽ taeshũ mia yuinũ nĩkawe. 
ACT.10.5	Ha mae Jope anu tsuara yunuriwe, hau Simão Pedro mia ishũtanũbunã. 
ACT.10.6	Ha Simão betsã hatũ bitxi pewakĩ pukumistũ hiwe anu iãnẽwã kesha dapi Simão Pedro habe hiwea haki nukui bukanikiki— abaini
ACT.10.7	ha nai tsuma habe hãtxatã kakẽ hawẽ tsuma dabe inũ soldado betsã Deus kẽhairawariakĩ Cornéliõ hãtxa nĩkashũmis hatu kenashũ 
ACT.10.8	dasibi haska nai tsumã yuishu hatuki txanitã hatu nitxiã bari kabiaya Jopekiri bui
ACT.10.9	hanua bai putxinĩ ushaxini ana bui ma Jope kemai ma bari mananãbi hikiriama bui bai tanayubainaibũ habiatiãri Pedro Deusbe hãtxanũ ika mai bawa hiwe sapa sheni anu mapeketã 
ACT.10.10	bunikĩ pinũ ika ibiaya hatũ bawamistũ dama pewashunaya usha nama keskakĩ Pedrõ uĩkĩ 
ACT.10.11	nai bepẽmanakainai uĩayã tari ewapa keshema ha dabe inũ dabe deshũ tibi dispiwẽ neshabauna mai anu Pedro bebũ buteaya 
ACT.10.12	ha tariki uke merã yuinaka tae dabe inũ dabeya inũ, maĩ sharamisbu, inũ peiyabu mata judeubũ pisbuma Pedrõ uĩayã 
ACT.10.13	hanushũ nai anua hui tashnikĩ Pedro yuikĩ:
ACT.10.13	—Pedroõ, benitã haratura ha yuinaka mĩ uĩaĩ betsa deteshũ piwe— aka nĩkatã
ACT.10.14	Pedrõ nemakĩ yuikĩ:
ACT.10.14	—Shanẽ Ibuũ, ea haska wayamawe. Nukũ shenipabũ beya txibãkĩ yuinaka betsa betsapa atimapa haska nũ pitirumahaira Moisés nuku nemani ẽ pismahairaki— aka
ACT.10.15	ana hawẽ hui tashnimakĩ yuikĩ:
ACT.10.15	—Deusũ hawara dasibi na mia pewashũshuwẽ taeshũ ana: “Deusũ mia nemamis”, yuikĩ ana danãyamawe— atã 
ACT.10.16	ana dabeki habiaskari Pedro yuikĩ nemaya hawaira ha tari ewapa nai anu ana hawẽri ainibainaya 
ACT.10.17	Pedrõ dama haska uĩshuwẽ taea: “Haskara ea yui ishumẽ?” ika xinaĩ hawẽ dabanã nuihairaya hanua Cornélio anua bea Simãonẽ hiwe yuka ikubirani hawẽ hiwe anu kematã 
ACT.10.18	unãshubima yuka ikĩ:
ACT.10.18	—Na hiwe anurã, Simão Pedro hiweamẽ?— ikaibũ 
ACT.10.19	ha kenaibu nĩkama Pedrõ haska uĩshu unãnũ ika xinã heneriamakẽ Deusũ Yushĩ Pepatũ yuikĩ:
ACT.10.19	—Uĩwẽ. Huni dabe inũ bestitũ mia benakanikiki. 
ACT.10.20	Ẽ hatu yunuxinawẽ taea benikaĩ bututã hawawẽ nuiama hatube katãwẽ— aka
ACT.10.21	Pedro bututã Cornéliõ hatu yunuxina Pedrõ hatu yuikĩ:
ACT.10.21	—Ha mã benairã, ẽ eaki. Hawa wanũ ishũ mã ea benai?— hatu wa
ACT.10.22	habũ Pedro yuikĩ:
ACT.10.22	—Nukũ shanẽ ibu capitão hawẽ kena Cornéliõ nuku yunuxina mia anu nũ hushuki. Huni duapa pepatũ Deus kẽwãriamiski. Haskawẽ taeshũ judeubu dasibibũ abukĩ hakiri pe xinãmisbuki. Hanushũ hau mĩ hãtxa nĩkashanũ Deusũ nai tsuma betsã yunua nĩkaxĩshũ hawẽ hiwe anu mĩ kanũ mia kenaikiki— akabu
ACT.10.23	habianu Simãonẽ hiwe anu Pedrõ hatu baxia hanu hatube ushaxini penaya Pedro hatube kaya ikũwaĩbu betsabu ha Jope anu hiweabũ Pedro banawabainaibũ
ACT.10.24	hatube kai ana bai putxinĩ ushaxini bui ma Cesaréia anu hikitã buaibũ Cornéliõ hawenabus inũ hawẽ haibu habe duanamemisbu hatu ishũ hawẽ hiwe anu hatu itxawashũ hatubetã Pedro manaya 
ACT.10.25	hawẽ hiwe anu Pedro hikinũ ika kaya Cornéliõ itanũ ika kaĩkaĩ kẽwaĩ Cornélio ha bebũ dãti itã mepia dakakẽ 
ACT.10.26	hanushũ Pedrõ nemakĩ metsũtã benikĩ yuikĩ:
ACT.10.26	—Eki haskama beniriwe. Ẽ hawamaki. Mia keska ẽ huni bestiki— atã 
ACT.10.27	hanua habe nia hãtxarabetã hanua hawẽ hiwetã bitxibaina hawẽ dĩtu ewapa merã yura itxapa hanu itxabu anu hatuki nukutuxitã 
ACT.10.28	Pedrõ hatu yuikĩ:
ACT.10.28	—Nũ judeubu nukũ shenipabũ beya txibaĩ judeubumabe nũ itxatirumahaira inũ matũ hiwe anu nũ hikitirumahairari mã unaiĩ. Nũ haskabiamiskẽ ẽ ana matu danãyamanũ Deusũ ea unãmakĩ yusĩxinawẽ taeshũ 
ACT.10.29	mĩ ea kenaxĩkẽ hawa matu ana danaĩ mesei teai niti ikama mia anu ẽ hushuki. Haskanũ ishũ mĩ ea kenaxinamẽkaĩ ea yuiriwe— aka
ACT.10.30	Cornéliõ kemakĩ:
ACT.10.30	—Ma shaba dabe inũ dabetiã ka na habia baritiãri 3:00 da tardekẽ ẽ hiwe anua samakekĩ Deus kuxipa ẽ ea akaya ẽ besuuria Deusũ nai tsuma betsa tari hushupa txashahaira sawea nishũ 
ACT.10.31	ea yuikĩ: “Cornélioõ, mĩ Deusbe hãtxakĩ dayuimis inũ haska dasibi nuitapaibu mĩ merabewamis Deusũ uĩkĩ xinãkubaĩmisshũ ma miwẽ benimaikiki. Haskawẽ taeshũ mia yuinũ nĩkawe. 
ACT.10.32	Ha mae Jope anu tsuara yunuwe, hau Simão Pedro mia ishũtanunã. Ha Simão betsã hatũ bitxi pukukĩ pewamistũ hiwe anu iãnẽwã kesha dapi Simão Pedro habe hiwea haki nukui bukanikiki”, ea wa 
ACT.10.33	hau mia itanũbũ hawaira ẽ hatu yunua buxĩshũ mia iweabu txanima nukuwẽ nuikĩ mĩ nuku pewabirãshuki. Haskawẽ taea natiã Deusũ nuku uĩayã hawẽ hãtxa nĩkanũ ika nũ ma itxaki. Hawara mĩ Deusũ mia yunua mĩ hatu yusĩmis nukũri nũ nĩkakatsis ikai nuku yusĩriwe— aka
ACT.10.34	hanushũ Cornéliõ hiwe anu itxabu Pedrõ hatu yusĩkĩ taewakĩ yuikĩ:
ACT.10.34	—Natianã, txanima mai hirabi anu shukuabu tibi nuku damiwanirã, nũ habiaskas shabakabi ea ma uĩmaxinaki. 
ACT.10.35	Na mai anu hiwebaunabu tsuabũra Deus nĩkai haki mesekĩ txibã pewaibu Deusũ hawa hatu danaĩsma ea yusĩxina na habiatiã ẽ ma tapĩaiĩ. 
ACT.10.36	Hamẽ dasibibũ Shanẽ Ibu Jesus Cristõnã, Israelbu anu dukũ hau habu yusĩnũ Deusũ yununiki. Hanushũ tsuabũra hawẽ hãtxawẽ unãnuma hiwetirubukiri Jesus hushũ hatu yusĩkubaĩyamaki. 
ACT.10.37	Hanushũ ha dukunã, Naximanika Joãonẽ Deusũ hãtxa hatu yusĩayã nĩkatã hatũ txakabu henetã hawenabu unãti wamaibu Joãonẽ hatu naximakubainaya Jesusũ Galiléia anushũri yusĩ taewakĩ Judéia mai pakea anu yusĩkubaunaikiri kakaibu txanima mã nĩkayamaki. 
ACT.10.38	Hanushũ Jesus Nazaré anua hawẽ Yushĩ Pepatũ kuxipawẽ Deusũ Jesus kuxipahairawa ha meranua merabenãkũkainaya habu diabo Satanásã itxakawakĩ isĩ betsa betsapa hatu tenemamis nuitapaibu Jesusũ hatu shushawakĩ pewakĩ hatu merabewakubaĩyama mã unãriaii. 
ACT.10.39	Haskarã, nukunã, ibubis nũ uĩkubirãyamaki. Hanua Jerusalém anushũ inũ mae betsa betsapa Judéia mai pakea anushũ Jesusũ haska wakubainai atxishũ cruzki mastashũ tenãyamabuki. 
ACT.10.40	Hanua shaba dabe inũ bestitiã Deusũ ana bestẽwãxina hanua Jesus nuku ana uĩmakĩ 
ACT.10.41	ana yura itxapabu hatu uĩmama hatibu Deusũ bebũkiri ma nuku katuni besti ana nukuki nukutã nuku uĩmayamaki, mawa ana bestẽxinakiri nũ hatukiri txanikubaĩshanũbunã. Ha Jesus mawa ana bestẽkaĩxina hiwearã, ana habetã pikĩ nũ habetã nushukubaĩyamaki. 
ACT.10.42	Hanua bari hawẽ heneaitiã haska yura dasibi mawabu tibi inũ hiweabu tibi Jesus shanẽ ibukĩ hatu unãti washanai nũ hatu yusĩkubaĩshanũbũ Jesus habitũ nuku yunubaĩyamaki. 
ACT.10.43	Haska inũ, uatiã habias Jesuskiri Deusũ hãtxa yuishunika dasibibũ bebũkiri hatu yusĩkĩ: “Deusũ Messias tsuabũra ikũwaĩbu hawẽ taeshũ habũ txakabu Deusũ hatu buashunũbarikiki”— akĩ
ACT.10.44	Pedrõ hatu yusĩ hãtxai heneriamakẽ hanua ha habũ hawẽ hãtxa nĩkaibu anu Deusũ Yushĩ Pepa hatuki hikiaya 
ACT.10.45+ACT.10.46	nawã hãtxa betsa betsapa tsuã hatu yusĩriamawẽ hãtxai taekĩ Deus kẽwaĩbu ha ikũwaĩbu Jope anua Pedrobe bekãshu hatu nĩkai: “Habaa! Habu judeubumabiakẽ Deusũ hatu haska hãtxamakĩ hawẽ Yushĩ Pepa haburi ma hatu inãshuki”, ikaibũ 
ACT.10.47	judeubu habe bekãshu Pedrõ hatu yuikĩ:
ACT.10.47	—Na judeubuma haskaiburã, “Na yurabu hatu naximayamanãwẽ”, iki nemai nũ itirumaki. Nuku keskari wakĩ Deusũ hawẽ Yushĩ Pepa ma hatu inãshuki— itã,
ACT.10.48	dasibi Jesus Cristo habũ ikũwãkãshu hau hawẽ kenawẽ taeshũ hatu naximanũbũ Pedrõ hatu yunua hatu naximanibukiaki. Hanushũ Pedro ea akĩ hau usha eskarabes hatube hiweyunũ baxiyunibukiaki.
ACT.11.1	Hanua nawã mae anushũ judeubumabiabũ Jesuskiri Deusũ hãtxa nĩkatã ikũwãxinabũ kakaibu Judéia anushũ Jesusũ kuxipayabu inũ ikũwaĩ betsabũ nĩkaxinabũ 
ACT.11.2	hanua Pedro Jerusalém anu txĩtũkirani hikixĩkẽ ikũwaĩbu betsa betsapabũ judeubũ beya abuhairamisbu haki ha ikĩ txitekĩ 
ACT.11.3	yukakĩ:
ACT.11.3	—Haskai judeubuma anu hatu uĩ kashũ mĩ hatubetã pixiãmẽ, nukũ beya ana txibãma kanekinã?— akabu
ACT.11.4	hanushũ Pedrõ hatu kemakĩ haska iki taekaĩxina dasibi hatu yuikĩ:
ACT.11.5	—Ha mae Jope anua Deusbe hãtxai usha namai keskakĩ ẽ uĩayã nai bepẽmanaya tari keshema ewapa dabe inũ dabe deshũ tibi dispiwẽ neshabauna ea anu buteaya 
ACT.11.6	habia tariki uke merã yuinaka tae dabe inũ dabeya betsa pianãbu inũ, maĩ sharamisbu inũ, peiyabu mata judeubũ pisbuma ẽ uĩayã 
ACT.11.7	hanushũ nai anua hui tashnikĩ ea yuikĩ: “Pedroõ, benitã haratura ha yuinaka mĩ uĩaĩ betsa deteshũ piwe”, ea waya 
ACT.11.8	eã kemakĩ: “Shanẽ Ibuũ, ea haska wayamawe. Nukũ shenipabũ beya txibãkĩ yuinaka betsa betsapa atimapa haska nũ pitirumahaira Moisés nuku nemani ẽ pismahairaki”, ẽ aka 
ACT.11.9	hanushũ nai anua hawẽ hui tashnikĩ ana ea hãtxa wakĩ xinã tapĩmakĩ ea yuikĩ: “Deusũ hawara dasibi na mia pewashũshuwẽ taeshũ ana: ‘Deusũ mia nemamis’, yuikĩ ana danãyamawe”, ea watã 
ACT.11.10	ana dabeki habiaskari ea yuikĩ nemaya ana hawẽri naiuri ana ainikĩ buaya 
ACT.11.11	ẽ haska uĩayã huni dabe inũ bestitũ Cesaréia anushũ hatu yunua bexĩshũ ẽ hanu ikanu ea benaibũ 
ACT.11.12	hanushũ Deusũ Yushĩ Pepatũ ea yunua hawa teama ẽ hatube kaya na seis nukubetã Jesus ikũwaĩbu ebe mapuabu ebe buriatãxinabuki. Hatube kai nawã hiwe anu nũ hikiaya 
ACT.11.13	hanushũ nawã nuku yuikĩ: “Ẽ hiwe anu ẽ hiwekẽ Deusũ nai tsuma betsa hushũ ea yuikĩ: ‘Ha mae Jope anu tsuara yunuwe, hau Simão Pedro mia ishũtanunã. 
ACT.11.14	Ha huni hushũ kakape mĩ hawẽ pashashanai mia inũ minabuya mia yusĩshanikiki’, ea wa ẽ mia kenaxinaki”, ea waya 
ACT.11.15	hanushũ Jesuskiri kakape ẽ hatu yusĩ taewaya Deusũ Yushĩ Pepa ha dukũ nuku anu huyama keskai habu anuri hushũ hatuki dasikĩ hatu atxixinaki. 
ACT.11.16	Hanushũ hatu haska waya haska bebũkiri nukũ Shanẽ Ibũ nuku yuibaini ẽ xinãxinaki: “Txanima Naximanika Joãonẽ henewẽ hatu naximakubaĩxinaki. Hakia Deusũ Yushĩ Pepatũ matu naxima keska wakĩ matu kuxipa washanikiki”, akĩ Jesusũ nuku yuibaini ikai ẽ uĩxinaki. 
ACT.11.17	Hanushũ nukũ Shanẽ Ibu Jesus Cristo nũ ikũwãyã hawẽ kuxipa nuku inãyama keska wakĩ ha nawabũri ikũwaĩbu Deusũ habiaskari waya eã haska washũ Deus ẽ nematiruma ixiãki— hatu wa
ACT.11.18	Deusũ hatu haska waxina Jerusalém anua ikũwaĩbũ nĩkatã ana Pedro ha akama nesetã Deus kẽwãkĩ yuikĩ:
ACT.11.18	—Judeubuma dikabiwẽ nuikĩ hatu xinã betsa wamakĩ txanima Deusũ hatu hiwekuĩa inãriaikiki, ikibi imakinã. Pehairaki— anibukiaki.
ACT.11.19	Ha shabatiã Estêvão tenãtã habiatiãri dasibi Jesus ikũwaĩburi hatu itxakawai berukubaunaibuwẽ taea datei Fenícia mai pakea anu inũ, Chipre natukã anu inũ, Antioquia mae ewapanu pashai buimashũ judeubuma yusĩama hatunabu judeubu besti Jesuskiri kakape hatu yusĩaĩbũ 
ACT.11.20	hakia ha haskaibũ ikũwaĩ betsabu Chipre anuabu inũ Cirene mai pakea anuabu Antioquia anu bushũ Gregoburi Deusũ kakape Shanẽ Ibu Jesuskiri hatu yusĩrianibukiaki. 
ACT.11.21	Hanua habu Deusũ Yushĩ Pepatũ hatu kuxipa waya hatũ yusĩawẽ taeshũ Gregobu itxapabũ hatũ xinã sheni henetã hiwea bena nukũ Shanẽ Ibu Jesuskiri ikũwãnibukiaki.
ACT.11.22	Hanua Antioquia anushũ judeubumã ikũwaĩbukiri Jerusalém anushũ ikũwaĩbũ hatu nĩkatã Barnabẽ hau hatu merabewatanũ yunuabu 
ACT.11.23	Barnabé kai hikixĩshũ habu Deusũ hatu duawakĩ hatu kuxipa wakĩ pepawai uĩ benimahairakĩ hatu ana yusĩ pewakĩ hau dasibi hawa txakabuyabi husiama nukũ Shanẽ Ibu Jesus ikũwaĩ txĩtuãma txibãkubaĩkĩ apakenũbũ hatu yusĩaĩ 
ACT.11.24	Barnabé huni pepa duapa Jesus ikũhairawamis Deusũ Yushĩ Pepatũ kuxipa hayakẽ hawẽ yusĩa nĩkai itxapabu nukũ Shanẽ Ibuki dasikubainibukiaki.
ACT.11.25	Hatu haska watã tsube merabetima: “Hau Saulõ ea merabewayunũ”, ika Barnabé Tarso anu benai kaxiã 
ACT.11.26	Sauloki nukutã Antioquia anu iyui habe hari kaimashũ hatu yusĩkĩ ano bestitxai nitxĩkĩ yura itxapabu kaka pepa Jesus Cristokiri hatu yusĩkubainaibũ ha mae anushũ nawabũ Jesus ikũwaĩbu hatukiri xinãkĩ kenakĩ: “Naburã, habũ Cristo txibaĩbuki”, iwanã, hatu kena taewanibukiaki, nawã hãtxawẽ kenakinã, “Cristãos”, hatu wakinã.
ACT.11.27	Ha haskaibutiã Deusũ hãtxa yuishunika betsabu Jerusalémkiria Antioquia anu bushũ 
ACT.11.28	betsa hawẽ kena Ágabo ikũwaĩbu itxabu anu hatu yuinũ ika benishũ Deusũ Yushĩ Pepatũ merabewakĩ hãtxamaya bebũkiri haskashanai hatu yuikĩ: “Mai hirabi anu piti hayama dasibibu bunihairashãkanikiki”, hatu wayama Roma maiwã anua Cláudio César shanẽ ibuhairaya haska Ágabõ hatu bebũkiri yuiyama haskanibuki. 
ACT.11.29	Haskaibũ Judéia anushũ ikũwaĩ nuitapaibu hatu merabewanũ, ishũ, yuinametã hatu pei itxawashũkĩ pei itxapayabũ itxapa inãkĩ eskarabes hayabũ eskarabes inãkĩ hatu itxawashũtã hanua 
ACT.11.30	Judéia anushũ ikũwaĩbu mekenikabu hau pei hatu habũ inãtanũbũ Antioquia anushũ ikũwaĩbũ Barnabé inũ Saulo katutã yununibukiaki.
ACT.12.1	Ha haskaibu habiatiãri shanẽ ibu Herodesĩ ikũwaĩbu betsabu hatu itxakawakĩ taewakĩ 
ACT.12.2	soldadobu hatu yunua Joãonẽ betsa Tiago nupe txaipawẽ detekĩ tenãxinabũ 
ACT.12.3	haska waibu judeu shanẽ ibubũ uĩkĩ abuxinabũ Herodesĩ unãtã judeubũ misi shashama besikĩ pimisbutiã Pedrori hatu atximashũ 
ACT.12.4	bitxiti hiwe merã Jerusalém anu hatu bitximatã habu tibibũ hau mekekĩ keshebainũbũ soldadobu quatro shuku tibi habu quatro soldadobũ habuã hau mekenũbũ hatu yunutã xinãkĩ: “Judeubu Páscoa nawai besi keyuaibũ Pedro unãti washũ ẽ hatu tenãshũriashanaii, judeu shanẽ ibubu benimawakinã”, ixĩkẽ 
ACT.12.5	Pedro kene merã bitxixinabu hatu keshe pehairawamabũ hanua ikũwaĩbu hawẽ nuikĩ hau tashnimanũ hakiri Deusbe hãtxakĩ yukatxakayamashũkĩ heneabumakẽ
ACT.12.6	hanua Pedro bitxishũ ushãxĩkĩ penaya yurã kaiãnẽ berubi uĩaĩbũ Herodesĩ Pedro unãti watã tenãkatsi ikĩ manaya hanua Pedro soldado dabebe mane dispi txiwetameyawẽ habe meneshekea mekea habe ushabũ, hanua daberi kini hawẽ beputi kesheshũ uĩhairaibũ 
ACT.12.7	hanua bitxiti hiwe merã Deusũ nai tsuma damii hiki txashai shabakaĩ bitxiti dĩtu merã shaba wa nitã nai tsumã Pedro usha bestẽwãkĩ tima tima aka besteĩ tekuitanai yuikĩ:
ACT.12.7	—Menaã, hawaira beniriwe— akaya ha Pedro mane dispi soldadobube meneshekea hawaira hamebi txurekei niri ikaya 
ACT.12.8	nai tsumã ana yuikĩ:
ACT.12.8	—Mĩ nanesheketi sawetã mĩ bitxi tae saweriwe— aka
ACT.12.8	Pedrõ haska waya nai tsumã ana yuikĩ:
ACT.12.8	—Mĩ tari bemakia peyabukutã ea txibãbirãwẽ— aka
ACT.12.9	hatxũ kakĩ txibãbaĩkĩ xinaĩ: “Ẽ haskai? Ẽ txanima ma besteã daka kai ikai? Na ea nai tsumã eska wairã, ẽ daka usha namai ikai?” ishũ xinãbaini 
ACT.12.10	ha dukũ soldado betsa daĩbaini ana betsãri keshea ha katxu daĩriabaini kai bitxiti hiwe hawẽ henea beputi anu mane beputi kuxipawẽ bepuabuki kemaya hamebi bepẽmanaya hanua kaĩkaini tashnirabetã bai tanabaĩkĩ nai tsumã ha besti henebaina 
ACT.12.11	hanushũ Pedrõ xinã kayatiwakĩ unãtã:
ACT.12.11	—Herodes inũ judeu shanẽ ibubũ dasibi ea haska wakatsi ikaibu nemanũ, iwanã, txanima ẽ Shanẽ Ibũ hawẽ nai tsuma yunua hushũ ea tashnimashu xinãkĩ ẽ unaiĩ— itã,
ACT.12.12	haska xinãbaini João Marcõs ewa Mariã hiwe anu ikũwaĩ mirimabu itxashũ Deus hakiri yukashunaibu anu Pedro kashũ 
ACT.12.13	hiwe hemaĩtĩ kenenibu hanu hikiti shui beputi tsã tsã akaya Mariã tsuma aĩbu hawẽ kena Rode:
ACT.12.13	—Tsua ikimẽkaĩ?— ika kaĩkaĩ uĩ kashũ 
ACT.12.14	Pedrõ hui nĩkatã benimahairai bepẽshũyuama kuxikaĩ uke merã hiwetã hikishũ hatu yuikĩ:
ACT.12.14	—Pedrorã, ua ma beputi kesha nia ẽ nĩkatanaii— hatu wa
ACT.12.15	hawẽ hãtxa ikũwãma habũri yuikĩ:
ACT.12.15	—Hamabiakẽ mĩ humei ikaii— akabu
ACT.12.15	—Ẽ txanĩwaĩ ikai dabanẽ mã ikaii. Haskamaki— ikaya
ACT.12.15	habũ ana yuikĩ:
ACT.12.15	—Hamaki. Hatũ mekea hawẽ nai tsuma mĩ nĩkatanamẽ ikai?— ikaibũ
ACT.12.16	Pedrõ hatu kenakĩ tsã tsã akĩ heneamakẽ hanua bepẽshũ betxitã uĩ e iki teku iki keyuaibũ 
ACT.12.17	hanushũ hikitã hawẽ mekenẽ hatu nemakĩ hatu hãtxa nesematã haska hawẽ Shanẽ Ibuã bitxiti hiwe anua tashnimakĩ pashawashu hatu yuitã ana yuikĩ:
ACT.12.17	—Haskatã ẽ kaĩshu Tiago inũ ikũwaĩbu betsabu ea hatu yuishũshãkãwẽ— hatu watã hanua hune kaĩkaini mae betsa anu iruyui kakẽ
ACT.12.18	hanua ma penai shabaya Pedro haskatã kaĩkaina unãma bepushui bitxiti hiwe anua soldado uĩnikabu haskatima datehairaibũ 
ACT.12.19	hanushũ hawẽ soldadobu betsa Herodesĩ yunua benabaũkĩ Pedro betxiabumakẽ ha soldadobũ Pedro mekexinaibũ Herodesĩ hatu yuka hawa yuitirubumakẽ hatũ hãtxa abuamahaira ha habũ meke txakaxina soldadobu kupikĩ hau tenãnũbũ soldado betsaburi yunutã hanua Judéia henebaini kai Cesaréia anu Herodes hiwei kanikiaki.
ACT.12.20	Hanua Tiro anuabu inũ Sidom anuabuki Herodes hatuki sinataya Tiro inũ Sidom yurabũ piti Herodesĩ maiwã anua bimisbuwẽ taeshũ shanẽ ibu Herodes daewakatsis iki habe shanẽ ibu beshmas Herodes merabewamis Blasto anu beshũ hau hatu merabewakĩ daewamashanũ haibu watã yukaxinabu 
ACT.12.21	hanua shaba betsatiã Herodesĩ hatu hãtxa wakatsi hatu kenaxina bea shanẽ ibu betsaburi beria itxa maniabũ hatũ besuuri Herodesĩ itxati tari hawẽruahaira sawea hanushũ yunumis anu tsaushũ hawẽ hãtxa hatu yuikĩ taewaya 
ACT.12.22	hanushũ hunibũ habũ hawẽ hãtxa nĩkakĩ abukĩ unãshubima yuikĩ kẽwãkĩ:
ACT.12.22	—Na Herodes hãtxairã, huni keskamaki. Ha deus betsa keskai hãtxaikiki— akaibũ
ACT.12.23	Herodesĩ haska waibu unãkĩ nĩkabiakĩ hatu hawa nemama hatũri Deus kẽwãkatsi ikamawẽ taeshũ hawaira Deusũ nai tsumã Herodes kupikĩ isĩ tenemaya nami shenã kaiãnẽ pia mawanikiaki.
ACT.12.24	Haskaxĩkẽ Deusũ Messias Cristo mekenãkiri mae betsa betsapa tibi hiweabu anu hatu yuikubainaibũ nĩkakĩ ana itxapabũ Jesus ikũwãkubainaibũ
ACT.12.25	hanua Antioquia anua ha pei hatu itxawashũtã bushũ Jerusalém anu Jesus ikũwaĩbu mekenikabu hatu inãtã harishũri hatubetã Jesuskiri hatu yusĩkubaĩkĩ keyutã txĩtũkirãkĩ João Marcos Antioquia anu iwei Barnabé inũ Saulo bunibukiaki.
ACT.13.1	Antioquia anushũ ikũwaĩ itxaibu habũ hatu yusĩaĩnã, eska hayanibukiaki, Deusũ hãtxa meshtãmanikabu inũ habũ kakape Jesuskiri hãtxa yusĩnanãmisbu betsa betsapaburã. Hatũ kenarã, Barnabé inũ, Simeão hawẽ kena betsa Mexupa inũ, Cirene anua huni betsa Lúcio inũ, Galiléia shanẽ ibu Herodesbe ewani Manaém inũ, Saulo inibukiaki. 
ACT.13.2	Hanua ana shaba betsatiã habu itxatã samakekĩ Deus kẽwaĩbũ Deusũ Yushĩ Pepatũ hatu yuikĩ:
ACT.13.2	—Barnabé inũ Saulo daya betsa ma ẽ hatu kenani ẽ hatu yunukatsis ikaya hau dayatanũbũ meribi hatu nitxĩkãwẽ— hatu wa
ACT.13.3	hanushũ samakeyabi hau Deusũ hatu mekekubaĩshanũ habũ hatu yunuaibũ yukashũtã hau dayatanũbũ meribi wakĩ mamepishũ hatu nitxiãbu
ACT.13.4	hanushũ Deusũ Yushĩ Pepatũ Barnabé inũ Saulo Antioquia anua nitxĩkĩ yunua hatũ merabewanika João Marcos iyui iãnẽwã maikiri kesha anu mae betsa Selêucia anu hikitã natukã ewapa hawẽ kena Chipre anu kakatsi pakatã niwe shashu ewapawẽ inatã besusi pukei kai 
ACT.13.5	mae betsa Salamina bai butuatũ keti itã hanu hikixĩshũ hanu judeubu itxamisbu tibi anushũ Deusũ Messias Cristo mekenãkiri hatu yusĩ taewatã hatu yusĩkubauni 
ACT.13.6	hanua natukã mae tibi anu Barnabé inũ Saulo uĩ bukubaini atimas ha natukã shanẽ ibũ mae hawẽ kena Pafos anu hikiabu hanu judeu betsa hawẽ kena Barjesus, hawẽ Grego kenarã, Elimas, huni mukayai txani txakai: “Deusũ hãtxa yuishunika nikapai ẽ hawẽ kuxipayaki”, ikĩ hatu parãmis 
ACT.13.7	hanu Romano shanẽ ibu Sérgio Paulobe ha huni mukaya ha dayashũmis hiwekẽ ha shanẽ ibu unãnepa xinã pepayatũ Barnabé inũ Saulokiri kakaibu nĩkatã Deusũ kakape Jesuskiri hãtxa nĩkakatsis ikĩ hau hatu ishũtanũbũ yunua hatu iweabu beshũ 
ACT.13.8	hanushũ hatu yuikĩ taewaibũ Romano shanẽ ibũ Jesus ikũwaĩ nemanũ ika huni mukayatũ Barnabé inũ Saulokiri hãtxai daketapakĩ hatu ha akaya 
ACT.13.9	hakia Saulo, hawẽ kena betsa Paulo, Deusũ Yushĩ Pepatũ kuxipayatũ beri ikama beishairakĩ 
ACT.13.10	huni mukaya Elimas yuikĩ:
ACT.13.10	—Diabo Satanásã bakeẽ, parananaĩ txani txakai dasibi pepaki mĩ sinatamiski. Haskai Yavé Deuskiri txani txakai Deuskiri bai mĩ nuku yushtu wamakatsis ikai? 
ACT.13.11	Mĩ haskaiwẽ taeshũ natiã Yavé Deusũ mia kupikĩ bari txasha mĩ uĩyamanũ mia bekũwãyuikiki— akaya
ACT.13.11	hawaira mexũ bepua hawa uĩyama hanua: “Tsuã ea metsũbainimẽkaĩ?” iki mexã atanikiaki, ma bekũwanã. 
ACT.13.12	Haskai uĩtã inũ Jesuskiri yusĩaĩ pepa ma hatu nĩkatã: “Habaa!”, ikĩ Romano shanẽ ibu Sérgio Paulõ Shanẽ Ibu Jesus ikũwãnikiaki.
ACT.13.13	Hanua Paulo hawẽ haibuaibube Pafos anua niwe shashu ewapaki inabaini iãnẽwã besusi pukei mai pakea betsa Panfília anu kai mae Perge anu keti iki kai buaibũ hanushũ João Marcõs hatu henebaini Jerusalém anu ana txĩtũkiranaya 
ACT.13.14	hanua Perge mae anu niti ikama bui mai pakea betsa Pisídia kapukebaini mae ewapa betsa Antioquia anu hikixinabũ hanua huĩrukũti sábadotiã hanu judeubu itxamisbu anu hikia hatube tsauwabũ 
ACT.13.15	hanushũ Moisés keneni inũ Deusũ hãtxa yuishunikabũ kenenibu una anua yusĩkĩ hatu yui menetã habũ yusĩmisbu shanẽ ibubũ Paulo inũ Barnabé yuikĩ:
ACT.13.15	—Ẽ betsabuũ, mã hawa nuku yusĩtanũ ika huxiãmẽkaĩ? Nukunabube benimawakĩ ikis nuku yuirikãwẽ— hatu wa
ACT.13.16	hanua Paulo benitã hau pesnũbũ hawẽ mekẽ sanãtã hatu yuikĩ:
ACT.13.16	—Israelbu inũ dasibi nawabu habu mã Deusũ kuxipaki mesemisbuũ, matu yuinũ nĩkakãwẽ. 
ACT.13.17	Habias Yavé Deusũ nukũ shenipabu katunishũ habiatũri Egito anu hatu iwenishũ nawabu keska hiwemakĩ harishũ hatu pahairawa hanu hiwekubainaibũ hanushũ hawẽ kuxipawẽri nawabu nematã ha mai anua hatu tsekabirãkĩ 
ACT.13.18	hanu tsua hiweabuma anu hatu iweimashũ iake iakemakĩ 40 ano nitxĩkĩ Deus bikawabiabu hawa hatu danãma hatu mekekubainikiaki. 
ACT.13.19	Hanushũ mai pakea betsa Canaã anu sete nawa shukua tibi hatu mebĩmakĩ hatu yamawamatã ha mai nukũ shenipabu ibuwani 
ACT.13.20	ha habu haska wakubirãkĩ 450 ano nitxiĩ bikanibukiaki.
ACT.13.20	Hau hatu merabewayunũ mekenikabu besti wakĩ Deusũ habu yunukubaĩmis hawẽ henea Deus hãtxashunika Samuelĩ hatu mekeriaya 
ACT.13.21	hanushũ habuã hau hatũ mai hirabi mekẽnũ huni hatũ shanẽ ibuhairawanũ ika Deus ea akaibũ Benjamimnẽ baba Quisĩ bake Saul Deusũ katushũ yunua shanẽ ibukĩ 40 ano nitxiãyã 
ACT.13.22	hanushũ Saulõ Deus ana pe txibãmawẽ taeshũ ana Deusũ merabewama hawẽ kuxipa mebĩtã hanushũ Jessẽ bake Davi hau ha mai hirabi shanẽ ibunũ, iwanã, kẽwãkĩ Deusũ yuikĩ: “Davĩ haska ẽ akatsi ikai akĩ ea benimawamistũ ẽ hãtxa txibãkĩ hatũ Israelbu pe mekekubaĩshanikiki”, hatu waniki. 
ACT.13.23	Haska yubakanishũ Davĩ bababu anua betsã Israelbu dasibi hau hatu merabewakĩ hatũ txakabu buashũtã mekeshanũ— iwanã —yuini natiã Deusũ Jesus yunuyamaki. 
ACT.13.24	Hanua Jesusũ hatu yusĩriamakẽ Naximanika Joãonẽ ha dukũtũ hawẽ kaka pepakiri Israelbu hatu yusĩkĩ yuikĩ: “Matũ xinã betsa watã Deuskiri mã txakabumis henerikãwẽ. Mã haskaya ẽ matu naximashanaii”, hatu wakubaini 
ACT.13.25	ma hawẽ daya menei kawãkĩ Joãonẽ ana hatu yuikĩ: “Ha matũ merabenã Deusũ yunushanai yuiniburã, ẽ, eamẽ mã ea xinaĩ? Ẽ hamaki. Hakia shanẽ ibu kuxipahairatũ ea binũa txipu hushanikiki. Haskawẽ taea earã, hawẽ tsumapã hawẽ daya ashũmis keska wakĩ ẽ hawẽ hawaumahairatũ eã merabewakĩ ẽ duawatirumaki, hawẽ bitxi tae meshpũ tsitaushũ ẽ pekashũtirumarã”, hatu waniki.
ACT.13.26	Abraãonẽ bababũ enabu inũ dasibi nawabu mã Deusũ kuxipaki datemisbuũ, nukũ txakabuwẽ taeshũ hau Deusũ nuku kupiyamashanũ hawẽ bakekiri kakape nukunaki. Matu yuinũ nĩkakãwẽ. 
ACT.13.27	Huĩrukũti sábado tibitiã hanu itxamisbu anushũ Deusũ hãtxa yuishunikabũ kenenibu hatu yuimisbu inũ habuã hatu yuibiamisbũ hawa tapiãma Jerusalém anuabu inũ hatũ shanẽ ibubũ xinãkĩ hawa unãma Jesus hau tenãnũbũ, iwanã, danãnibuki, haska hawẽ hãtxa yuishunikabũ bebũkiri yuini keska wakĩ menekinã. 
ACT.13.28	Hanushũ hawawẽ taeshũ tenãtirubumabia haska watima hau tenãnũbũ Romano shanẽ ibu Pilatos yunuabu 
ACT.13.29	Pilatõs hawẽ soldadobu yunua haska bebũkiri hakiri kenenibu keska wakĩ cruzki mastashũ tenãbu hanushũ hawẽ yura butetã bushũ maiwanibuki. 
ACT.13.30	Hakia Jesus tenãxinabu Deusũ ana hiwemakĩ bestẽwãkẽ 
ACT.13.31	Jesus Galiléia anua kaya Jerusalém anu habe buimabu hatu uĩmai shaba itxapa hawẽtxaĩs Jesus hatuki nukukirãkiranaiwẽ taea ma hiwea unãtã habuã natiã Jesuskiri yurabu hatu yusĩkubaĩkanikiki.
ACT.13.32	Na habias kaka pepa bexĩshũ nũ matu yuiairã, Deusũ nukũ shenipabu yubanirã, 
ACT.13.33	nuku ma ashuĩmaki, nũ hawẽ bababu anurã. Haska bebũkiri hawẽ xinãmati wakĩ shanẽ ibuhaira bena Deusũ katua tibi hau shanẽ ibui taenũ hawenabũ yunua hawẽ tsauti anu ainikubainibuki. Haska keskari wakĩ Deusũ hawẽ bake kayabi katua huni Salmos 2 anua yuiai keska wakĩ yuikĩ: “Mĩ ẽ bakerã, natiã ẽ hiwea mia inãkĩ ẽ mia yunuaii”, anirã, nuku ma ashuĩmaki. 
ACT.13.34	Deusũ ma bebũkiri yui txaniniwẽ taeshũ hawẽ yura txaputimawakĩ ana bestẽwaniki. Haska bebũkiri hawẽ hãtxawẽ pewakĩ yuikĩ: “Hawa kaneama Davi ẽ yubani keska txanima ẽ matu washanaii”. 
ACT.13.35	Haska inũ, Davĩ Salmos kene betsa anuri mã haya yuikĩ: “Mai anua hau hawẽ yura txapuyamanũ mĩ tsuma pepa abuhairakĩ mĩ heneama ishanaii”, abiani 
ACT.13.36	txanima Deusũ Davi yunua shanẽ ibukĩ hawenabu merabewakubaini atimas mawa maiwabu hawẽ shenipabuki nukutã hawẽ yura beniama txapuni natiã mã unaiĩ. 
ACT.13.37	Hakia Jesus mawa Deusũ bestẽwãtã hawẽ yura ana hawa txaputimawaniki— iwanã, 
ACT.13.38+ACT.13.39	—Enabuũ, Moisés nuku keneshuniwẽ nukũ txakabu buakĩ nukũ xinã xarabu pewatirumaki. Hakia Jesuswẽ taeshũ Deusũ hau matũ txakabu matu buashũshanũ unãkĩ ha txibãkãwẽ. Hanushũ tsuabũra Jesus habũ ikũwaĩbu Deusũ hatũ txakabu buashũkĩ hatu pepawakĩ keyushanikiki. 
ACT.13.40	Haska Deusũ hãtxa yuishunikabũ kenenibu keskai ibubis matũ txakabuwẽ mã Deus kupimatiruki. Uĩrakãwẽ, haska kenenibu keska wakĩ:
ACT.13.41	‘Matunã, uĩrakãwẽ.
ACT.13.41	Deusũ atimaska betsa betsapa akubainikiri matuki txanibiaibũ nĩkabiakĩ
ACT.13.41	danaĩ Deuski kashei shetxakakĩ mã ikũwãkatsi ikamaki’,
ACT.13.41	atã nuku keneshunibuki— hatu watã
ACT.13.42	hanua hanu judeubu itxamisbu hiwe anushũ hatu hãtxa menetã Paulo inũ Barnabé hatube kaĩbainaibũ Paulõ hãtxa ana nĩkakatsis ikĩ yurabũ yukakĩ: “Huĩrukũti sábado betsatiã hanu nũ itxamis anushũ habiaskari nuku ana yusĩshãwẽ”, akaibũ 
ACT.13.43	hanushũ judeubu itxapabu inũ nawabũ judeubũ beya txibãmis itxapabũri Jesuskiri kakape hãtxa ikũwãkĩ Paulo inũ Barnabé nĩkakubainaibu txĩtuãma hau pepawẽ Deus benimawakubaĩshanũbũ hatu yusĩnibukiaki.
ACT.13.44	Hanua ana sábado betsatiã Jesuskiri kaka pepa hãtxa nĩkanũ ika ha mae ewapanua keyu bebiai hatiri niti ikabũ habu beabũ kakape nukũ Shanẽ Ibukiri nĩkaibũ 
ACT.13.45	hanua judeu shanẽ ibubũ haskaibu uĩkatsi ikama Paulõ hatu haska wai abuama haki sinatakĩ ha itxabu shabakabi hatu ha akĩ: “Txani txakakĩ matu paraĩkiki”, ikaibũ 
ACT.13.46	hanua Paulo inũ Barnabé hawa dateama dasibibũ nĩkaibũ judeu shanẽ ibubu haskaibu hatu kemakĩ:
ACT.13.46	—Deusũ kakape hawẽ bakekiri mã judeubu dukũ nũ matu yusĩ taewanũ Deusũ nuku yunukĩ nitxĩbiaimakẽ nũ matu yusĩaĩ nukũ yusĩa danãkĩ hawẽ pepai hiweibi hiweti mã bikakatsi ikabumaki. Mã haskaya matu henebaĩ nawabu judeubuma anu nũ hatu yusĩ kaii. 
ACT.13.47	Hamẽ bebũkiri nukukiri Yavé Deusũ Isaías hãtxamakĩ yuini nĩkakãwẽ:
ACT.13.47	‘Nawa betsa betsapa txaihaira hiweakeakeabu haskai hiwekuĩtirubu mĩ hatu yusĩkubaũshanũ mia yunukĩ ẽ mia bĩ keska waii, hau mĩ hãtxa shabakabi mai hirabi anushũ nĩkashanũbunã’,
ACT.13.47	akaya Isaíasĩ nĩkatã nuku keneshuniki— hatu wa
ACT.13.48	hanushũ hatu haska wai nĩkatã judeubumã nĩkai xinã txãkaĩ benimakĩ yuikĩ:
ACT.13.48	—Deusũ kakape pehairaki— ikaibu dasibi habu Deusũ katushũ hiwekuĩa hatu inãshanai habuã Jesus ikũwãnibukiaki. 
ACT.13.49	Haskabiaibũ Deusũ hãtxa nukũ Shanẽ Ibukiri ha mai pakea anu nati ikĩ hatu yusĩkubainaibũ 
ACT.13.50	Paulo inũ Barnabẽ hãtxa judeu shanẽ ibubũ danãkĩ hau hatu nitxĩnũbũ, iwanã, aĩbuaibu pepa inũ huni shanẽ ibubu hatunabubetã txani txakakĩ hatu sinatamatã hanushũ Paulo inũ Barnabé hatũ mai pakea anua hatu putamaibũ 
ACT.13.51	hatu haska wabu Paulo inũ Barnabẽ hau hawa unãma habiaskasi hiwekubaĩshanũbũ hatu unãti wakĩ Antioquia anuabuki hatũ bitxi tae pekatã hatuki mai mixpu tabaini mae betsa hawẽ kena Icônio anu bunibukiaki. 
ACT.13.52	Hakia habũ Jesus ikũwaĩbu Antioquia anuabu Deusũ Yushĩ Pepatũ hatu merabewaya benimahairakubainibukiaki.
ACT.14.1	Icônio anu Paulo inũ Barnabé buxiã hanu judeubu itxamisbu anu hatube hikitã Jesus mekenã bestikiri shabakabi haska nĩkaisbuma hatu pe yusĩkĩ meshtãmaibũ judeubu itxapabu inũ judeubuma itxapabũri nĩkakĩ ikũwaĩbũ 
ACT.14.2	hanushũ ha judeu betsabũ hatũ hãtxa danãkĩ nawabuki txani txakakĩ Jesus ikũwaĩbuki xinã txakakĩ hatukiri txakabu yuibaunaibũ 
ACT.14.3	hatu haska wabiabu Jesusũ kuxipayabu Paulo inũ Barnabé habube shaba itxapa hiweyushũ nukũ Shanẽ Ibuki txiti itã hawa dateama Jesuskiri txani txakama hawẽ hãtxawẽ hatu ashũkĩ haska Deus nuikipakiri txanikĩ hatu unãmaya, hanushũ Deusũ hatu merabewakĩ kuxipa wakĩ dami atimaska betsa betsapa hatu ashũkĩ uĩmaya 
ACT.14.4	Icônio anu hiweabu yurabu pashkatã hatiritũ judeubũ hãtxa nĩkakĩ Jesusũ kuxipayabu Paulo inũ Barnabé danaĩbũ betsabu hatiritũri habũ hatu nĩkakĩ ikũwaĩbũ 
ACT.14.5	hanua nawabu inũ judeubu mae shanẽ ibubube hatube yubakatã nuitapawakĩ itxakawakĩ mãkãwẽ hatu tsakanũ ikaibu 
ACT.14.6	hanushũ Paulo inũ Barnabẽ banabitã pashai mae Listra inũ Derbe inũ mae betsa betsapa Licaônia mai pakea anu bushũ 
ACT.14.7	harishũri Deusũ hãtxa kakape hawẽ bake Jesuskiri hatu yusĩriaibũ
ACT.14.8	ha mae Listra anu huni betsa tae dabe txakabu habiaska kaĩni hawa haska nisma tsaushũ 
ACT.14.9	Paulõ yusĩaĩ nĩkahairaya: “Ha hunĩ ikũwãyã ẽ kaya watiruki”, ikĩ hawẽ xinã uĩhairatã 
ACT.14.10	Paulõ hui kuxipawẽ yuikĩ:
ACT.14.10	—Ha mĩ tae mĩ habiaska kaĩnirã, beniriwe— aka
ACT.14.10	ha huni dashka iki ixtxutã ti itã nikaunaya 
ACT.14.11	yurã kaiãnẽ Paulõ haska wai uĩkĩ kẽwaĩ hatũ Licaônia hãtxa kuxipawẽ yuinamei:
ACT.14.11	—Nai anua na yushĩ dabe hunikirã nuku anu damitã butuxinabuki. Pehairaki— ikĩ
ACT.14.12	Barnabé metukĩ yuikĩ:
ACT.14.12	—Harã, nukũ mekenika yushĩ Júpiterki— akĩ Paulo meturiakĩ: —Ha hatũ nuku hãtxa wairã, nukũ mekenika yushĩ Mercúrioki— akaibũ 
ACT.14.13	ha Júpiterbe hawenabu hãtxashunikatũ hawẽ kẽwãti hiwe mae hikiti anua ina awa bene dabe huawẽ dauwabu beshũ hawenabubetã Paulo inũ Barnabé ha yushĩ dabe kẽwãkĩ benimawanũ, iwanã, detetã kuakĩ hawẽ kẽwãnũ ikaibũ 
ACT.14.14	haska washunaibu uĩkĩ tapĩtã ha Jesusũ kuxipaya dabetã yurabu hatu kẽwãmakatsi ikama hatũ tari uxnitã yurabu naxui ikaĩ nemakĩ hui kuxipawẽ Gregõ hãtxawẽ hatu yuikĩ:
ACT.14.15	—Hunibuũ, hawakĩ mã nuku haska wai? Nuku haska wayamakãwẽ. Nukurã, matu keskari nũ habias huniki. Ha yushĩ dabe mã kẽwãmistũ matu hawa washũtirumaki. Haskawẽ taeshũ mã kẽwãmis henetã Deus hiweatũ nai inũ, mai hirabi inũ, iãnẽwã dasibi inũ, hanu hiweabu dasibi damiwani matũ xinã betsa watã mã kẽwãkubaĩshanũbũ hakiri hawẽ bakekiri kakape matu yusĩtanũ ika nũ huxiãki. 
ACT.14.16	Ũ unu bari betsatiã mai hirabi anu yura betsa betsapabũ hatũ xinãnẽs hawara txibãkubainaibu Deusũ hatu beruwẽs uĩyukubaĩbiakĩ 
ACT.14.17	hawa matu heneama haska pepawamiswẽ shabakabi naiuria ui matu imashũkĩ mibã mã banaima matu pe benemashũkĩ mã piaibu matu yaniwamakĩ betsa betsapawẽ matu benimawakubaĩmiski. Haskawẽ taeshũ Deus hiwea besti kẽwãkubaĩkãwẽ— iwanã, 
ACT.14.18	hatu haska wabia nĩkamas ina awa bene deteshũ yushĩ dabe benimawati kuashũyupanãbũ betsa betsa wakĩ hatu beshteaibũ
ACT.14.19	ha hatu haska waibũ judeubu Antioquia anua inũ Icônio anuabu beshũ Paulo inũ Barnabékiri txani txakakĩ yurabu parãkĩ hatu xinã betsa wamatã hatu itimaska wamabaũkĩ Paulo besti betxishũ mãkãwẽ tsaka tsaka akabu Paulo di ikaya: “Ma mawaki”, ishũ txaka urẽmisbu anu sharabaĩ urẽtanabu dakakẽ 
ACT.14.20	hanua ikũwaĩbu itxashũ Paulo kebaũshũ uĩaĩbũ Paulo besteĩ benitã hune ha mae anu hikia habianu ushaxini hanua bestẽtã Barnabébe mae betsa Derbe anu kashũ
ACT.14.21	harishũri Deusũ hãtxa hawẽ bakekiri kakape hatu yusĩa hanushũ Derbe anushũ hatũ hãtxa abukĩ itxapabũ nĩkakĩ ikũwaĩbũ haria txĩtũkirani Listra inũ, Icônio inũ, Antioquia anu bekubirãkĩ 
ACT.14.22	mae tibi anushũ hau habũ hatu yusĩshanũbũ ikũwaĩbu yusĩkĩ hatu mestẽwãkĩ yuikĩ:
ACT.14.22	—Eskaki, nĩkakãwẽ. Deus shanẽ ibuaiki nũ dasishanaibu nuku itxakawakubaĩshãkanikiki. Habiaskaki. Habiaskabiakẽ hawa datei txĩtuãma Jesus ikũwãpakeshãkãwẽ— akĩ menetã 
ACT.14.23	hanu ikũwaĩbu itxamisbu tibi anua mekenikabu hatu katutã hatube samakekĩ Deus dayuikĩ habũ Jesus ikũwaĩbu hau nukũ Shanẽ Ibu Jesusũ hatu merabewakubaĩshanũ Paulo inũ Barnabẽ kuxipa hatu yukashũkubiranibukiaki.
ACT.14.24	Hanua bei mai pakea betsa Pisídia kapukebirani mai pakea betsa Panfília anu hikixĩshũ 
ACT.14.25	hanushũ mae betsa Perge anushũ Jesuskiri kakape hatu yusĩtã hanua mae betsa Atália anu hikixina 
ACT.14.26	hanua Antioquia anushũ hau yusĩtanũbũ Deus hatuwẽ nuiai anu hari hatu yunuimabu anu bukubaũkĩ Jesuskiri hatu yusĩkubaũtani menebirani hanua niwe shashuki nanetã Antioquia anu txĩtũbirani 
ACT.14.27	keti itã mapekexinabũ hanushũri Jesus ikũwaĩbube itxashũ bukubauni haskatãxinabu inũ habu judeubumã hau habũri Jesus ikũwanũbũ natiã Deusũ hatu kenaya shabakabi haska hatu yusĩkubaũtãxinabu dasibi hatuki txanitã 
ACT.14.28	habianu hatube baxikuyuima Paulo inũ Barnabé ushe itxapa ikũwaĩbu hatu yusĩ hiweyuaibũ
ACT.15.1	habiatiãri habũ Jesus ikũwaĩ judeubu betsa Moisés yusĩa txibãkĩ abuhairamisbu Judéia anua Antioquia anu buxĩshũ Jesus ikũwaĩbu habũri hatu yusĩkĩ: “Judeubumã tsuabũra mã nukubetã Jesus ikũwaĩburã, Moisés nuku yununi beya habũ hina kubitxi biabumarã, Deusũ hatu meketirumaki”, iki hatukiri hãtxaibũ 
ACT.15.2	hanushũ Paulo inũ Barnabẽ haska hatu yusĩaĩbu danaĩ hatube yuinamei ha itxakayamai itimaskaibũ haska abuama atimas ikũwaĩbu itxatã Paulo inũ Barnabé inũ ikũwaĩ betsabu katushũ hau haska yusĩa husiaibu pewakĩ Jesusũ kuxipaya betsabu inũ mekenikabu Jerusalém anuabubetã pewai hau hatube hãtxatanũbũ hatu yunukĩ 
ACT.15.3	nitxiãbu bui Fenícia mai pakea inũ Samaria mai pakeakiri bukĩ judeubumã haska hatũ xinã txakabu henetã Jesus txibãxinabukiri hatuki txanikubainaibũ mae tibi anushũ ikũwaĩbũ haska waxinabukiri habũ kaka nĩkai benimatxakayamakubainaibũ
ACT.15.4	hanua Paulo inũ Barnabé inũ hatube buaibu Jerusalém anu hikiabu Jesusũ kuxipayabu inũ, mekenikabu inũ, dasibi Jesus ikũwaĩbu betsabũ hatu i pewatã hatube itxabu Deusũ hatu merabewaya judeubuma Jesuskiri hatu yusĩayã habũri ikũwãkubaĩxinabukiri Paulo inũ Barnabébe hatuki txaniaibũ 
ACT.15.5	hatu haska yuiaibũ judeu shuku betsa fariseubũ Moisés hãtxa txibãhairabiamisbũ ma hatiribũ Jesus ikũwãkĩ txibaĩbu betsa benikawã hatu yuikĩ:
ACT.15.5	—Mã haskakiri hatu yuiairã, nawabu Jesus mã hatu ikũwãmaiburã, haska Deusũ Abraão yununi keska hau hatũ hina kubitxi binũbũ hatu yunukãwẽ. Ha inũ, Moisés nukũ shenipabu yununi beya hau txibãrianũbũ hatu yunuriakubaĩkãwẽ— hatu wa
ACT.15.6	haskai nĩkatã ha beyakiri hatu husimapaiabu ha unãnepabu Jesusũ kuxipayabu inũ mekenikabu besti pewanũ ika ana itxatã 
ACT.15.7	haikaimas xinã betsa betsapaibu Simão Pedrõ hatu nĩka keyutã atimas hari benitã hatu yuikĩ:
ACT.15.7	—Ẽ betsabu inũ ẽ puibuũ, Deusũ kakape hawẽ bake Jesuskiri judeubumãri hau ikũwanũbũ matu anua Deusũ ea katushũ ea yunushũ ea hatu yusĩmayama mã unaiĩ. 
ACT.15.8	Ha Romano shanẽ ibu Cornéliõ hiwe anushũ ẽ hatu yusĩayã habũ Jesus ikũwaĩbu Deusũ dasibi nukũ xinã unãmistũ ha judeubumari hawenabu wakĩ ikũwãmakĩ nuku keskari wakĩ kuxipa wakĩ hawẽ Yushĩ Pepa hatu inãkĩ hatu atximayamaki. 
ACT.15.9	Nukunã, nũ Jesus ikũwaĩbu Deusũ nukũ huĩti pepawamis keska wakĩ habũri Jesus ikũwaĩbu Deusũ hawa hatu danãma hawa nuku pashkakĩ betsa wama habiaskas xinã hatube nuku waikiki. 
ACT.15.10	Haskawẽ taeshũ ha Moisés nukũ shenipabu yusĩni beya habũ txibãtiruma ipaunibuki. Habiaskari nũ Israelbũ nũ txibãtirubumariki. Haskakĩ Deusũ hatu haska wamabiakẽ matu Deus keskakĩ judeubumã Jesus ikũwaĩbu mã hatu yunuai? Hatu haska wayamakãwẽ. 
ACT.15.11	Natiã nuku inũ habukiri xinãnanãkãwẽ. Nukubũ nũ ikũwaĩ mekea hayarã, hawama hamẽhaira nũ ikanaii. Haska keskari wakĩ habu judeubumari habias nũ ikai keskari wakĩ nukũ Shanẽ Ibu Jesusũ habu duawaikiki, hawẽ pepawenã— hatu wa
ACT.15.12	hanua dasibibũ haska nĩkai pes nesei keyutã ana hawa yui hãtxabumakẽ hanushũ Barnabé inũ Paulo Deusũ hatu merabewaya judeubuma anushũ dami atimaska betsa betsapa hatu uĩmakubainimakiri hatu yuikĩ 
ACT.15.13	meneaya Jesusũ betsa Tiagõ itxabu hãtsiri hatu yuikĩ:
ACT.15.13	—Ẽ betsabu inũ ẽ puibuũ, eãri matu yuinũ nĩkakãwẽ. 
ACT.15.14	Jesus ikũwaĩbu Deusũ hawenabu hatu wariakĩ merabewani hau nukube ikubaĩshanũbũ haska bebũkiri tatesmakĩ Deusũ judeubumari katuyama Simãonẽ ma nuku yuishuki. 
ACT.15.15	Eãnã, habiaskari bebũkiri Deusũ hãtxa yuishunikabũ kenenibu ẽ haska xinaiĩ, Deusũ hãtxa haska yuiairã:
ACT.15.16	‘Israelbu kupitã ana hushũ
ACT.15.16	Davi shanẽ ibu ini keska wakĩ
ACT.15.16	hawẽ baba betsa merabewakĩ kuxipa wakĩ
ACT.15.16	ha hiwe di ini keskabu ẽ ana hatu benishanaii.
ACT.15.17	Ẽ hatu haska waya nawa shukuabu tibibu inũ
ACT.15.17	tsuabũra ẽ Yavé Deusũ kenayabũ ea yukai habũ ea benatirubuki.
ACT.15.18	Haska bebũkirihaira ẽ Yavé Deus hãtxakĩ hatu yubairã,
ACT.15.18	txanima ẽ hatu ashunũbariaii’,
ACT.15.18	ikai nĩkatã nuku keneshuniki— iwanã
ACT.15.19	—Haskawẽ taeshũ nũ xinãnũbũ matu yuinũ nĩkakãwẽ. Judeubumã hatũ xinã txakabu henetã Jesus ikũwãkĩ Deus txibaĩbu haska nũ judeubu nukũ beya txibaĩ nũ hiwemis yunukĩ hatu bikawayamanãkãwẽ. 
ACT.15.20+ACT.15.21	Hakia bari itxapa ma hari judeubu judeubumã mae tibi anushũ huĩrukũti tibitiã haska Moisés hatu keneshuni hatu yusĩ hatube beyamisbuwẽ taeshũ hau judeubumã judeubu hawaira hau berabĩ dabeyamanũbũ na besti nemakĩ hatu keneshunãkãwẽ, eska besti hatu beshtekinã. Yushĩ dami betsa kẽwãkĩ nami inãmisbu hau piyamanũbũ inũ, habu aĩyãkinã, haska Moisés hatu nemani hau txibanũbũ inũ, yuinaka teneshabu mawa hau piyamanũ inũ, yuinaka himi hau ayamanũbũ haska besti hatu nemakĩ keneshũ judeubuma dasibi anu bumanãkãwẽ— hatu wa
ACT.15.22	hanushũ Jesusũ kuxipayabu inũ mekenikabu inũ ikũwaĩ dasibibũ Tiagõ hãtxa nĩkakĩ abutã Antioquia anu Paulo inũ Barnabébe hau butanũbũ habubetã ikũwaĩbu anua huni dabe unãnepa Judas hawẽ kena betsa Barsabás inũ Silas katutã
ACT.15.23	hatu bumakatsi hatu keneshũkĩ:
ACT.15.23	“Nũ Jesusũ kuxipayabu inũ mekenikabu nũ matubetã ikũwaĩbunã, nũ matu kene bumai uĩkĩ nĩkashãkãwẽ. Judeubuma mã Antioquia mae ewapanu hiweabu inũ, Síria inũ, Cilícia mai pakea anu hiweabũ nukubetã Jesus mã ikũwaĩbu nũ matu xinaiĩ. 
ACT.15.24	Haskakẽ nenuari nukunabu nũ hatu yunuamabia buimashũ hatũ beyakiri matu yusĩkĩ matu itimaska waibu nũ nĩkaxinaki. 
ACT.15.25	Haskawẽ taeshũ nukũ nũ matu merabewanũ ishũ habias xinã itxawatã nukubũ nũ xinã pekẽ hau habũri haskakiri matu merabewashanũbũ ishũ nuku anuari huni dabe katutã nukũ haibu Barnabé inũ Paulobe nũ habube nitxiaiĩ. 
ACT.15.26	Nukũ haibu Barnabé inũ Paulõ hatũ hiwea yauxiama bikahaira mesebiakẽ nukũ Shanẽ Ibu Jesus Cristo dayashũkĩ yusĩkubaĩmis mã unaiĩ. 
ACT.15.27	Habu nũ matu anu yunuai haska nũ matukiri xinaĩ Judas inũ Silas hikitã matu shabakabi yusĩ pewashãkanikiki. 
ACT.15.28	Hakia haska mã judeubumãri Jesus ikũwaĩ unãnuma mã hiwenũbũ Deusũ Yushĩ Pepatũ nuku xinãmaya ana nukũ beyakiri hawa betsa matu yunuama na besti nũ matu nemai nĩkakãwẽ, mã judeubube berabinãrabeyamanũbunã. 
ACT.15.29	Yushĩ dami betsa kẽwãkĩ nami inãmisbu ana piyamakubaĩshãkãwẽ. Ha inũ, yuinaka teneshabu piyamariashãkãwẽ. Ha inũ, yuinaka himi ayamariashãkãwẽ. Ha inũ, aĩyãkinã, haska Moisés nuku nemani ha txibãriakubaĩshãkãwẽ. Haska besti mã mekearã, hawa txakabuma mã pe besti hiweshãkanaii. Hau Deusũ matu pe mekekubainũwẽ”,
ACT.15.29	hatu washũtã
ACT.15.30	habu butanũbũ keneya hatu nitxĩkĩ yunu pewabu Antioquia anu hikixĩshũ ikũwaĩbu itxawashũ kene hatu inãbu
ACT.15.31	hanushũ ikũwaĩbũ ha kene bitã yui hatuwẽ nuikĩ hatu daewaibu nĩkai benimaibũ
ACT.15.32	Jesusũ kuxipayakĩ Judas inũ Silasĩ Deusũ hãtxa pe hatu meshtamamiswẽ taeshũ ikũwaĩbu hatu merabewakĩ hatu benimawaya ikũwaĩbũ habũ hãtxa abuhairaibũ 
ACT.15.33	hanushũ hau hatu yusĩyunũbũ ushe itxapama baximashũ ma buaibũ ha habũ hatu yunuimabu anu habu hiwei peabu hau hatu yuitanũbũ, iwanã, unãnuma hau butanũbũ hatu nitxiã buaibũ
ACT.15.34+ACT.15.35	hanua Paulo inũ Barnabé Antioquia anua ana kama niti iki baxikuyuimashũ ikũwaĩbu betsabubetã kakape Jesuskiri yurã kaiã hatu yusĩpakekubainibukiaki.
ACT.15.36	Hanua Antioquia anu usha itxapa Paulo hiweyukĩ Barnabéki txanikĩ:
ACT.15.36	—Hanu Jesuskiri nũ yusĩkubaũtanima anu ikũwaĩbu haskaramẽkaĩ ana hatu uĩkubainãwẽ— aka
ACT.15.37	Barnabẽ kemakĩ:
ACT.15.37	—Kakinã, João Marcos nũ ana iyutirumẽ?— aka
ACT.15.38	bebũkiri hatubetã yusĩ ka Panfília anushũ hatu shunũbirãkĩ henebiranimawẽ taeshũ Paulõ ana iyukatsi ikamakẽ
ACT.15.39	hanua hawẽ taea iyunũ ika habe kũyã irabetã pashkai henenamerabetã Barnabẽ Marcos iyui Chipre anu niwe shashuwẽ inatã kaya
ACT.15.40	haska wabainaya Paulõ hawena meribis xinãtã Silas iyukatsis ikĩ katutã ikũwaĩbuki txaniaya habũ yuikĩ:
ACT.15.40	—Mã haska kainairã, peki. Mã hatu yusĩ kaya nukũ Shanẽ Ibu matuwẽ nuikĩ hau matu merabewakubainũwẽ— akĩ hatu nitxĩkĩ yunuabu hanua kaĩbaini maĩ bui 
ACT.15.41	Síria inũ Cilícia mai pakea kapukekubaĩkĩ Jesus ikũwaĩbu itxati hiwe tibi anushũ hatu yusĩkĩ hatu benimawakubauni kai
ACT.16.1	hanua Paulo inũ Silas kakũkaĩkĩ Derbe inũ Listra ha mae dabe anu yusĩ Listra anua Jesus ikũwaĩ betsa hawẽ kena Timóteoki nukunibukiaki. Hawẽ ewa judeu aĩbũ Jesus ikũwãyã hawẽ epa Gregonawã Jesus ikũwãmakẽ 
ACT.16.2	hanua ikũwaĩbu Listra inũ Icônio anushũ Timóteõ Jesus ikũwaĩ pe hiwekũkaĩmiskiri txaniaibũ 
ACT.16.3	Paulõ nĩkatã hau ea merabewai ebe kanũ, ishũ hawẽ epa judeumabiakẽ hawẽ ewa judeuwẽ taeshũ hau judeubũ Timóteo danãyamashanũbũ hawẽ berabĩtirubukẽ hatũ beya txibãkĩ hawẽ hina kubitxi Paulõ hatu meshtemanikiaki. 
ACT.16.4	Hanua bukubaĩkĩ judeubu inũ judeubumã Jesus ikũwaĩbu mae tibi anua hau hatũ beyakiri yusĩ bikanameyamakubainũbũ Jesusũ kuxipayabu inũ mekenikabu Jerusalém anushũ hatu nemakĩ keneshunimabu hatu yusĩ txanikubainaibũ 
ACT.16.5	hanua ikũwaĩbũ haska nĩkatã hatũ xinã pewakĩ mestẽwãkubainaibũ yura betsabũri Jesus ikũwaĩ shaba tibi ana itxapabu hatuki dasikubainaibũ
ACT.16.6	mai pakea betsa Ásia anu Paulo inũ, Silas inũ, Timóteo Jesuskiri hatu yusĩ hari bunũ ikaibũ Deusũ Yushĩ Pepatũ hatu nemaya mai pakea dabe Frígia inũ Galácia anuabu hatu yusĩ kapukebauni 
ACT.16.7	mai pakea betsa Mísia kemai Bitínia mai pakea betsa anu hikinũ ishũ xinãyã Jesusũ Yushinĩ hatu ana nemakẽ 
ACT.16.8	hanua Mísia kapukei bai txai tanabaini mae betsa iãnẽwã kesha anu bei butubirani Trôade anu hikiabũ 
ACT.16.9	habianuri ẽ Lucas ẽ hatuki nukukẽ mexu merã Paulo usha namaya huni betsa Macedônia anua damia nishũ Paulo yuikĩ: “Macedônia anuri hushũ nuku merabewayuwe”, ikai 
ACT.16.10	nĩkatã bestẽshũ ha namapã uĩshu nuku yuiaya Macedônia anushũ Jesuskiri kakape nũ hatu yusĩ kanũ Deusũ nuku yunuai unãtã nukũ mabu pewaxĩtã
ACT.16.11	hanua Trôade anua penaya niwe shashu ibu peiwẽ pakatã nanekaini natukã hawẽ kena Samotrácia anu kayãbis kai pukei hanu keti itã hanu ushaxini ana bestẽkaini mexukiri habias shashuwẽri pukei mai pakea betsa Macedônia anu mae betsa Neápolis anu hiki keti itã 
ACT.16.12	hanua mananã mapekekaini Romano mae ewapa mae tibi binua txaima Filipos anu nũ hikixina hawa wariama hanu usha eskarabestã 
ACT.16.13	hanu judeubu itxamisbu hiwe hayamakẽ sábado huĩrukũtitiã mae anua kaĩkaini hene keshashũ Deus kẽwãkĩ hanushũ Deus kuxipa yukamisbu anu kai aĩbus itxamisbuki nukutuxitã hatube tsaushũ Deusũ Katua Jesus mekenãkiri nũ hatu yusĩkĩ taewaibũ 
ACT.16.14	ha aĩbuaibu itxa betsã Deus kẽwãmis hawẽ kena Lídia mae betsa Tiatira anua hunishũ tari pepa bishũ pukukĩ nanke mexupa duakabi washũ hatu inãmis nukũ Shanẽ Ibũ merabewakĩ nĩka pewamakĩ hawẽ xinã betsa wamaya Paulõ hãtxawẽ Jesus Lídiã ikũwãyã 
ACT.16.15	hanushũ habubetã hawẽ hiwetãshũ ikũwaĩbuwẽ taeshũ unãtã nũ hatu naximakĩ keyua Lídiã nuku yuikĩ:
ACT.16.15	—Txanima nukũ Shanẽ Ibu Jesus ẽ ikũwaĩ mã ea xinaĩnã, ẽ hiwe anu iyui bekãwẽ— akĩ nuku ea akĩ ana nuku ena wanũ ikaya
ACT.16.15	—Peki— itã hari ka nũ habe hiweyuniki.
ACT.16.16	Hanua shaba betsatiã hanu Deusbe hãtxamisbu anu ana Deusbe hãtxanũ ika nũ kaya txipax yushinĩ bebũkiri unãmamiskẽ ha txipax huni betsabũ tsumapã hatu unãshũkĩ hawẽ tsumabu pei mirima hatu bishũmiskẽ txaima haki nukutã nũ daĩbainaya 
ACT.16.17	nuku txibãbaĩkĩ metubaĩkĩ mapuabu dasibi unãshubima hui kuxipawẽ hatu yuikĩ:
ACT.16.17	—Ha huniburã, Deus kuxipa dasibi binua hawẽ tsumabũ ha dayashũkanikiki. Hanu kupiaitiã tsuãra matu nemashũtiru hawẽ txanima pashati bai matu unãmakanikiki— akĩ 
ACT.16.18	shaba tibi hawẽtxaĩs bestikima nukukiri yui hãtxakũkainaya Paulõ haska nĩkai ma bika teneshũ dabeketã ha txipaxki yushĩ hikini yuikĩ:
ACT.16.18	—Jesus Cristõ kuxipawẽ ẽ mia yunuai ha txipax anua kaĩriwe— aka haska was ha yushinĩ hawaira henebainaya
ACT.16.19	ana ha txipax yushĩyãkĩ pei ana hatu bishũtiruma hawẽ tsumabũ ana hawawẽ haskatima unãtã Paulo inũ Silaski sinatakĩ atxibaĩkĩ hatũ mae namakis hemaĩtĩ anu hatũ shanẽ ibubu bebũ iyukĩ sharabaĩ 
ACT.16.20	hanushũ shanẽ ibu pewanikabũ besuuri hatu nitxĩtã yuikĩ:
ACT.16.20	—Na judeubunã, nukũ mae anushũ yusĩkĩ harakiri xinãtimawakĩ dasibibu nuku itimaska wakanikiki. 
ACT.16.21	Hatũ beya haska hiwemisbu nuku yusĩaĩbu nũ Romanobũ nũ txibãbaĩtirubumaki, haska nuku yusĩnũ ika ikaiburã— hatu waya
ACT.16.22	hanushũ yurã kaiã mapubaunabũri haska nĩkai sinatai habũri hatu txiteaibũ hatukiri haskaibuwẽ taeshũ hatũ shanẽ ibu pewanikabũ hau hatũ tari pekatã hi siriwẽ hau hatu kuxa kuxa anũbũ hatu yunuabu 
ACT.16.23	habũ hatu kuxa kuxa atxakayamatã bitxiti hiwe anu hatu bitximatã mekenikatũ uĩ pewakĩ hau mekehairanũ yunubiranabu 
ACT.16.24	nĩkatã ana dĩtu uke merãhaira Paulo inũ Silas mistushũ hau haska pashayamanũbũ hi shui dabeyawẽ hatũ tae bitaush arabetã mekekẽ
ACT.16.25	ha haska wabu habias mexu yamenapũ Deus dayuikĩ Paulo inũ Silasĩ hawẽ kẽwãti Deuskiri nawaibũ ha habu dukũ hatu bitximabũ hatu nĩkaibũ 
ACT.16.26	haskabiama e iskaũ hawaira patxa sakui mixki bitxiti hiwe wanibu takash takash akaya ha haska waya beputi tibi hamebi bepẽmanai keyuaya huni tibi mane dispiwẽ meneshekeabu hamebi txurekei niri iki keyuaya 
ACT.16.27	hanua mekenika bestẽkawã beputi tibi ma bepẽmana uĩtã xinaĩ: “E hee! Mĩ haskati kemaĩ. Dasibi ma kaĩbaini pashabubĩ! Ibubisbĩ ẽ mawai!” itã hawẽ nupe txaipa sitã ibubis tenukuyupanã 
ACT.16.28	hawaira Paulõ hui kuxipawẽ yuikĩ:
ACT.16.28	—Mimebi ibubis txakabuyamawe. Nuku dasibi nũ hani kamaki— ikaya
ACT.16.29	hanushũ hawẽ tsumabu bĩ yukatã Paulo inũ Silaski datei saki saki iki kuxikaĩ kẽwaĩ hatu namã dãti itã 
ACT.16.30	hanushũ kaĩmatã hatu yukakĩ:
ACT.16.30	—Shanẽ ibubuũ, hanu kupiaitiã ẽ Deus daewakatsis ikaii. Haskapa, hau ea mekeshanunã?— hatu wa
ACT.16.31	hanushũ habũ kemakĩ:
ACT.16.31	—Shanẽ Ibu Jesus ikũwãwẽ. Mia inũ mĩ hiwe anu mibe hiweabubetãs mã haska waya Deusũ matu mekekubaĩshanikiki, kupiamarã— hatu waya
ACT.16.32	hawaira bitxiti hiwe mekenika inũ dasibi habe hiweabu nukũ Shanẽ Ibu mekenãkiri hatu yusĩaĩ 
ACT.16.33	nĩkatã mexubiakẽ hatu kuxaxinabu su ika hene habaibu hawaira ũpashwẽ hatu txukatã hanushũ habe hiweabubetãs Jesus mekenã ikũwãkãshuwẽ taeshũ Paulo inũ Silasĩ hatu naximabu 
ACT.16.34	hanua habe hiweabubetã Deus ikũwãbaini benimahairabaĩkĩ hatũ hiwe anu hatu iyushũ hatu pimaxinaibũ
ACT.16.35	hanua penaya shanẽ ibu pewanikabũ hatũ tsumabu hatu hãtxa bumakĩ yuikĩ:
ACT.16.35	—Ha huni dabe atxiabu mã hatu bitxixinaburã, ana hatu hawa wama hau kaĩnũbũ yuitãkãwẽ— akabu bushũ bitxiti hiwe mekenika yuiabu 
ACT.16.36	hanushũ Paulo yuikĩ:
ACT.16.36	—Ẽ matu hawa wama kaĩmanũ shanẽ ibubũ ea yunukãshukiaki. Haskakẽ unãnuma burikãwẽ— hatu waya
ACT.16.37	hakia Paulo kaĩtã shanẽ ibũ tsumabu yuikĩ:
ACT.16.37	—Nuku dabe Romano documento nũ hayabiakẽ txanima nuku hawa yuka pewama e iskaũ huni dasibibũ berubi nuku kuxa kuxa matu amatã nuku bitxixinabuki. Ikis natiãri huneri nuku kaĩmakatsis ikanimẽkaĩ? Haskamaki, hau habũ ibubis nuku kaĩmai benũbũ hatu yuitãkãwẽ— hatu wa
ACT.16.38	hanua hatũ tsumabu bushũ haska Paulõ hatu yuia nĩkabaĩ hatũ shanẽ ibubu yuiabu nĩkatã:
ACT.16.38	—Romano documentoyabu daka— iki datei 
ACT.16.39	haska hatukiri nĩkabirani beshũ daewakĩ hawẽ bitxiti hiwe anua kaĩmatã nitxĩkĩ Paulo inũ Silas yuikĩ:
ACT.16.39	—Matu haska wakĩ nũ kanexinaki. Nukũ txakabu xinãma unãnuma burikãwẽ, nukũ mae henebainirã— hatu wa 
ACT.16.40	bitxiti hiwe anua tashnibaini bui Lídiã hiwetã hikia bayukĩ hanushũ ikũwaĩbu hatu xinã txãkãwãtã Paulo inũ Silas buaibũ Timóteo hatube kaya hakia ea Lucas habianu ẽ baxikuyuniki.
ACT.17.1	Filipos anua Timóteo iyui Paulo inũ Silas txipekebaini bui mae Anfípolis anu ushaxini ana bui mae Apolônia anu ana ushariakaini hanua bui mae betsa Tessalônica anu hikixina hanu judeubu itxamisbu hiwe hayawẽ taea 
ACT.17.2	Paulo ma haskamis beyawẽ taea hanu sábadotiã semana dabe inũ besti Paulo judeubube itxashũ Messiaskiri Deusũ hãtxa yuishunikabũ kenenibu betsa betsapa yuiaibube hatube yuinamekĩ:
ACT.17.3	—Deusunã, hawẽ Messiasrã, hau mawayushanũ yununiki. Mawatã ana bestẽshanikiki, akĩ hakiri keneniburã— akĩ Paulõ hatu yusĩ pewatã ana hatu yuikĩ:
ACT.17.3	—Ha Jesuskiri matu yui ẽ txanikũkainairã, Deusũ Katua Messias Cristoki— hatu wa
ACT.17.4	hanushũ judeubu hatiritũ inũ Gregonawabũ Deus kẽwãmisbu itxapabu inũ aĩbuaibu pepa hakiri pe xinãmisbu mirimabũri Jesus ikũwãkĩ Paulo inũ Silaski dasiaibũ 
ACT.17.5	hakia judeu shanẽ ibu betsabu habũ ikũwãkatsi ikama Paulo inũ Silasĩ hatu binuaiwẽ taeshũ hatuki sinatakĩ huni txakabu txikixbu hatu itxawatã hatu pei inãtã yura dasibibubetã hau hatu itimaska wabaĩ Paulo inũ Silas atxishũ mae shanẽ ibubu hau inãnũbũ hatu yunuabu haskai berukubaĩkĩ hatu mesewakĩ datebaĩkĩ dasibi itimaskakaĩ Jasomẽ hiwe anu ha hunibũ Paulo inũ Silas benakeakebaini ha hiwe anu hikitã 
ACT.17.6	hatu betxiama Jasom inũ ikũwaĩ betsabu besti atxibaĩ mae shanẽ ibubu anu sharabaĩkĩ hatu iyushũ hãtxa kuxipawẽ ha akĩ txitekĩ:
ACT.17.6	Ha huni Paulo inũ Silasinã, Romano mai hirabi anu buaketãkĩ hatũ yusĩawẽ hatu itimaska wakubaũkĩ nenuri bexĩshũ habiaskari wai 
ACT.17.7	Jasomẽ hiwe anu hatu ixinakiaki. Habũ nukunabu yusĩkĩ Jesus hatũ shanẽ ibu benakiri yusĩkĩ nukũ shanẽ ibu Romano Césarn nemati hãtxa danãti wakĩ binumakanikiki. Txakabuhairaki— hatu wakĩ 
ACT.17.8	yurã kaiã inũ mae shanẽ ibubu haska hatu yuiaibu nĩkatã hamẽmẽs daketapakĩ Jesus ikũwaĩbuki hatu sinatahairamaibũ 
ACT.17.9	nĩkatã hau hune kaĩbaĩyamashanũbũ hawẽ yubakati pei itxapa Jasom inũ ikũwaĩbu betsabuna biãyushũ txipu ana hatu nĩkakatsi hatu hawa wama heneyuabu
ACT.17.10	haskaibũ hawaira mexu merã hau hunebaĩtanũbũ ikũwaĩbũ Paulo inũ Silas inũ Timóteo mae betsa Beréia anu hau pashanũbũ hatu nitxiãbu bui Beréia anu hikixina hanua hanu judeu itxamisbu hiwe anu hikitã 
ACT.17.11	Deusũ Messias Jesus mekenãkiri hatu yusĩabu Tessalônica anua judeubu keskama Beréia anu judeubu pepabũ nĩkakatsis ikĩ: “Paulõ hãtxa txanimẽkaĩ? Txanimamẽkaĩ?” ikĩ Deusũ hãtxa kenenibu anua shaba betsa tukama tibi itxashũ tapĩkatsis ikĩ abukĩ uĩkubainaibũ 
ACT.17.12	haska wakĩ judeu itxapabu inũ Gregonawabu hunibu inũ aĩbuaibu pepabu hatukiri pe xinãmisbũri habũ Jesus ikũwaĩbũ 
ACT.17.13	hatu haska wamaya Beréia anushũ Deusũ Messias kakapekiri Paulõ hatu yusĩaĩ judeubu Tessalônica anuabũ nĩkakĩ unãtã hawairabirani beshũ Paulokiri txani txakabaũkĩ Beréia anu hiweabu hatu xinã betsa wamakĩ yurabu hatu itimaska wai berukubaunaibũ 
ACT.17.14	haska nĩkatã ikũwaĩbũ merabewakĩ hawaira hau Paulo pashanũ iãnẽwã kesha anu iyuaibũ hakia hatu anu Silas inũ Timóteo baxikuaibũ 
ACT.17.15	hanua ikũwaĩ betsaburi Paulobe niwe shashuwẽ bui mae ewapa betsa Atenas anu txaihaira iyushũ nitxĩtanabu Paulõ hatu yuikĩ:
ACT.17.15	—Silas inũ Timóteo hau hawairabirã hau eki nukuri benũbũ ea hatu yuishũtãkãwẽ— hatu wa txĩtũbainaibũ
ACT.17.16	hanua Paulo Atenas anushũ Silas inũ Timóteo manakĩ ha mae ewapanu dami yushĩ wanibu itxapa kẽwãmisbu uĩkubauni hatuwẽ nui bika tenehairai 
ACT.17.17	haskawẽ taea judeubu inũ Gregonawa bestibu habũ Deus kẽwãmisbu hatũ itxati hiwe anua shaba tibi hikitã Deusũ Messias Jesuskiri hatube yuinamei hãtxakũkaini inũ mae hemaĩtĩ ewapa anushũri dasibi maniabu habiaskasri Jesuskiri hatu yui hatube hãtxanameriakũkainaya 
ACT.17.18	hanua huni betsa unãnepabu epicureubũ yuikĩ: “Tsuawẽ nuiama hawara mĩ abuai besti aki pe hiwekũkaĩtiki”, ikĩ xinãmisbu inũ huni betsa unãnepaburi estóicobũ yuikĩ: “Hawawẽ benimama, hawẽ yurawẽ nuiama pe hiwekũkaĩtiki”, ikĩ xinãmisbu Paulobe yuinamei kemanameriaibũ habu betsã txitekĩ yuikĩ:
ACT.17.18	—Na txikix hãtxãwainã, harakiri hãtxai ikimẽkaĩ?— ikaya
ACT.17.18	betsã yuikĩ:
ACT.17.18	—Paulonã, eska yui ikikiaki. Deusũ Messias Jesuskiri inũ yurabu dasibi mawa ana bestẽshanaibukiri txanirã— ikaya haskakenã:
ACT.17.18	—Mekenika yushĩ betsa betsapa nũ hawa unãriabumakiri hawẽ nuku benimawanũ ika ikiraka?— ikaibũ 
ACT.17.19	haska wabaĩkĩ Mati Areópago anu hanu unãnepabu itxamisbu anu Paulo iyushũ yukakĩ:
ACT.17.19	—Nũ tapĩnũ ha yusĩa bena mĩ bexianã, nuku unãmariwe. 
ACT.17.20	Haskakiri txanikĩ mĩ nuku bepushuma kayairã, nũ tapĩkatsis ikai nuku yuiriwe, haskara kayakiri yuia mĩ yui ikimẽkainã?
ACT.17.21	Haska habu yuka ikirã, Atenas anu hiweabu inũ nawa betsa hanu hatube hiweyuabu tsuãra yusĩa bena beabu yuiaibu nĩkakatsis imisbukẽ
ACT.17.22	yusĩnã unãnepabu itxashũ kebaunabu namakis Paulo benia nishũ hatu yuikĩ:
ACT.17.22	—Atenas anua hunibuũ, txanima hãtxa matu yuinũ nĩkakãwẽ. Yushĩ betsa betsapaki mesekĩ mã kẽwãkubaĩmis ẽ matu uĩaiĩ. 
ACT.17.23	Hanushũ mã yushĩ dami betsa betsapa tibi duawakĩ kẽwãmis anu ha txi tapu fogão betsakia uĩbaũkĩ betsa hawẽ kene nea: “Yushĩ tsuã ha unãmaki”, ika netãni ẽ uĩxinaki. Haska hawẽ kena unãriamabia mã kẽwãmisrã, hawẽ kenarã, Yavé Deuski. Haskakiri matuki txanitanũ ika ẽ huxiãki. Ea nĩkakãwẽ.
ACT.17.24	Yavé Deusunã, mai hirabi inũ dasibi nũ hanu hiweabu Deusũ damiwanirã, dasibi hawenaski. Ha nai anua inũ mai anua dasibi mekei shanẽ ibuaya hunibũ haska wakĩ duawanũ, iwanã, hatũ xinãnẽ templo hawẽ kẽwãti hiwe washunabu anu besti hiweamakiaki. 
ACT.17.25	Ha inũ, dasibibu Deusũ nuku hiwemashũ huĩsinamamis inũ hamapai tibi nuku inãkĩ merabewakubaĩmiswẽ taeshũ hawara yurabũ Deus ashũtirubumahairakiaki.
ACT.17.26	Xinãkãwẽ, eskakirã. Na mai hirabi anu nũ hanu hiwebaũshanũbũ Deusũ huni bestitxai dukũ Adão dami watã hawẽ taeshũ dasibi nawa betsa betsapa pawanikiaki. Na nenu mai anu hatiãra inũ hanira nũ hiweshanũbũ ma hanu tibi nuku mae pewashuni anu nũ ikabuki, na habia mae anu nũ hiweaburã, 
ACT.17.27+ACT.17.28	Deus benai yurabũ haki nukutiruburã. Txanima Deus nuku tibi anu benãtamabiakẽ Deuskiri tapĩnũ ika hawa txai kama nũ hanubi haki nukutirubuki. Matunabu unãnepa miyui hawẽrua unaĩbũ yuikĩ: “Nukurã, nũ deusũ bakebuki”, anikiaki. Txanima haska yuini keska nũ habia Deusunabuki. Haskawẽ taea Deuswẽ nũ hiweabu inũ nũ hawẽ hamapaiyaibu inũ nũ hayabuki. 
ACT.17.29	Nũ haskai Deusunabukĩ nũ haska xinãtirubumabiakẽ hunibũ xinã txakakĩ Deus haska keska dabanẽ hatũ xinãwẽ habũ deus wakĩ ouro inũ prata inũ mixki dami wamisbuki. 
ACT.17.30	Ũ unu bari betsatiã yura betsa betsapabũ hawa unãbumakẽ Deusũ hatu beruwẽs uĩyukubainiki. Hakia natiã ana haska wama mai hirabi anu hiwebaunabũ hau hatũ xinã betsa watã hakiri hau xinãnũbũ Deusũ hatu yunuikiki. 
ACT.17.31	Huni betsa katushũ yurabu anu yununi mawa bestẽwãkĩ yurabu dasibi hawẽ kuxipa hatu uĩmaniki. Haskawẽ taeshũ ha shaba ma Deusũ katuni anu ha huni katuniwẽ taeshũ yura dasibi mai hirabi anu hiwebaunabu hatu unãti wakeakekĩ keyutã Deusũ hawa kaneama hatu kupishanikiki— hatu wa
ACT.17.32	mawa ana bestẽtirubukiri nĩkatã betsabũ kashe waibũ hanushũ betsabũ kashe wama yuikĩ:
ACT.17.32	—Nũ ma haska nĩkashuki. Betsatiã nũ ana mia nĩkatiruki— akaibũ
ACT.17.33	hanushũ Paulõ hatu henebaini kaya 
ACT.17.34	hanua yura eskarabesbũ txibãbaini haki dasishũ ana nĩka pewatã Jesus ikũwãnibukiaki, Areópago anua unãnepa yununika betsa hawẽ kena Dionísio inũ, aĩbu betsa hawẽ kena Dâmarisrã, ha inũ, ana hatirabunã.
ACT.18.1	Hanua txipu Paulo Atenas anua kaĩkaĩni kai mae ewapa betsa Corinto anu hikitã 
ACT.18.2	judeu betsa Ponto anua kaĩni hawẽ kena Áqüila inũ hawẽ aĩ Priscila dama duakabi Itália mae ewapa Roma anua hau judeubu kaĩbainũbũ Romano shanẽ ibuhaira Cláudiõ hatu kaĩma beimabu hanu Paulo hatuki bai ka hari ka hatuki nukunikiaki. 
ACT.18.3	Ha Áqüila hawẽ aĩbetanã, habias daya Paulõ amisri akĩ tari hiwe wamisbukẽ haskawẽ taea hatube dayanũ ika hatu anu baxikuima Paulo hiwea 
ACT.18.4	hanua sábado huĩrukũti tibitiã hanu judeu itxamisbu hiwe anushũ Jesuskiri hatu yusĩkĩ hatu tapĩmakĩ ikũwãmai judeubu inũ Gregonawabube Paulo hãtxanamekũkainaya 
ACT.18.5	hanua mai pakea betsa Macedônia anua Silas inũ Timóteo haki nukui ma bexiãbũ hanushũ hawẽ daya henei datã Paulõ Jesuskiri besti judeubu hatu yusĩhaira bestiyunũ ishũ ana daya kayabi akama hatu yuikĩ:
ACT.18.5	—Ikũki. Deusũ Messias nukũ Shanẽ Ibu nũ manakubaĩmisburã, Jesuski— akĩ hatu unãmai 
ACT.18.6	nĩkatã judeu itxapabũ ikũwãkatsi ikama danaĩ habi aki haki shetxakai ha ibaunaibũ Paulõ hatu henebaĩkatsis ikĩ Deusũ hãtxa danaĩ hau habiaskasi hiwenũbũ habu unãti wakĩ hawẽ tari anua mai kuru datakakĩ hatu yuikĩ:
ACT.18.6	—Deusũ Messiaskiri ẽ matu yusĩa nĩkama matũmebi ibubis matũ txakabuwẽ mã benu kayabiaii. Haskawẽ taeshũ ea akama matu besti Deusũ kupishanikiki. Haskakẽ judeubu ana yusĩama natiã unuri judeubuma besti ẽ yusĩkubainaii— hatu watã
ACT.18.7	hanua judeubũ itxati hiwe anua kaĩkaini hanu judeu itxamisbu hiwe dapi huni betsã Deus kẽwãmis hawẽ kena Tito Justõ hiwe anu hikixĩshũ Paulõ hatu yusĩkubainaya 
ACT.18.8	hanu judeu itxamisbu hiwe hatũ mekea shanẽ ibu hawẽ kena Crispõ habube hiweabubetãs nukũ Shanẽ Ibu ikũwanibuki. Ha dikabi Corinto anushũ itxapabũri Paulõ hãtxa kakape yuiai nĩkatã Jesus ikũwãriaibũ hau hatu naximanũbũ ikũwaĩ betsabu Paulõ yunua hatu naximanibuki. 
ACT.18.9	Hanua mexu betsatiã Paulo usha namaya Jesusũ yuikĩ:
ACT.18.9	—Datei hãtxa neseama ekiri ẽ kakape yusĩkĩ heneyamawe. 
ACT.18.10	Na habia mae anushũ yura itxapabu ẽ katuaiwẽ taeshũ hawa miki sinatakĩ tsuã mia txakabu watirumaki, ẽ mia putamakirã— akima 
ACT.18.11	hanu Corinto anu niti ikimashũ hanushũ ano bestitxai ana betsa namakis nitxĩ Paulõ Deusũ Messias Jesuskiri hatu yusĩkubainaya
ACT.18.12	hanua ha mai pakea Acaia anu hatũ Romano shanẽ ibu Gáliõ hatu shanẽ ibushunaya judeu shanẽ ibubũ Paulo ha akĩ txitenũ ishũ atxishũ hanushũ Gáliõ tsaushũ hatu unãti wamis anu Paulo iyushũ 
ACT.18.13	judeubũ itxati hiwe mekenika shanẽ ibu Sóstenesĩ txitekĩ Romano shanẽ ibu yuikĩ:
ACT.18.13	—Na huninã, Moisés hãtxa nukũ shenipabu yusĩni ana hatu txibãmama haska wakĩ hau Deus kẽwãnũbũ yusĩa benawẽ na huni kakũkaũkĩ nukunabu yusĩ txakaikiki— akaya
ACT.18.14	judeu shanẽ ibubu nemanũ ika Paulo hãtxayupanã shanẽ ibu Gálionẽ hatu kemakĩ:
ACT.18.14	—Judeubuũ, na haska mã ea hakiri yuiairã, na hunĩ hawara txakabu waxina kasmai huni detexĩkẽ ẽ matu nĩkakeanaii. 
ACT.18.15	Hakia kena betsa betsapa inũ, matũ shenipabũ yusĩni hãtxa inũ, hãtxa bena matu yusĩaĩwẽ nuikĩ ẽ pewakatsi ikamaki. Matũmebi mã haska akatsis ikai pewarikãwẽ— hatu watã
ACT.18.16	hawẽ soldadobu hatu nitxĩmaya 
ACT.18.17	hanua yurabu itxashũ judeubũ itxati hiwe mekenika shanẽ ibu Sóstenes atxishũ Romano shanẽ ibũ berubi mekenẽ deteaibũ Gálionẽ uĩbiakĩ hau xinãshũ anũbũ hatu hawa nemamakẽ
ACT.18.18	hanua ana usha itxapa hatu yusĩ baxikuima Corinto anua Paulo kakatsi Deusũ hau hatu mekekubaĩshanũ ikũwaĩbu Deus kuxipa hatu yukashũtã Priscila inũ Áqüilabe maĩ kai mae betsa Cencréia iãnẽwã kesha anu hikitã Corinto anua kai Paulõ Deusũ hau ea mekekubainũ, iwanã, haska habe yubakaima ma menexina Paulõ Deus benimawakĩ kẽwaĩ hawẽ bu txai waxina mashtekei mãkutã hanua niwe shashu ewapawẽ inatã Síria mai pakeakiri hariri bui iãnẽwã pukebaini 
ACT.18.19	Éfeso mae ewapanu keti itã habianu Áqüila inũ Priscila baxibaini hanu judeubu itxamisbu hiwe anu Paulo ha mesti kashũ Jesuskiri yusĩ hatube hãtxanameaya 
ACT.18.20	habũ ea akĩ:
ACT.18.20	—Habianu baxikushũ nuku yusĩyuwe— akĩ yukabu nĩkatã hanu niti ikatsi ikama hatu nematã 
ACT.18.21	Paulõ hatu yuikĩ:
ACT.18.21	—Jerusalém anu hatube besiyutanũ ika ẽ kayuaii. Hakia Deusũ ea ana yunua matuki ẽ ana bayutiruki— iwanã, hatu yuibaini niwe shashu ewapawẽ Éfeso anua Paulo inakaini 
ACT.18.22	Cesaréia anu keti itã hanua butukaini maĩ kai mananã mapeketã Jerusalém anuabu ikũwaĩbuki nukukunãtã hatu banabimatã hanua ana txĩtuĩ Antioquia anu maĩ kai hikixina 
ACT.18.23	hatuki dasixina semana eskarabes ikũwaĩbube hiwetã ana hawẽri tashnikaini kakũkaũkĩ ikũwaĩbu mai pakea dabe Galácia inũ Frígia mae tibi anuabu hatu xinã txãkãwãkubaĩkĩ hatu yusĩakeakeaya
ACT.18.24	ha haskaitiã judeu betsa, mae ewapa Alexandria Egito mai pakea anua kaĩni, hawẽ kena Apolo Éfeso anu huxĩshũ Deusũ hãtxa kenenibu unãhairakĩ shabakabi hãtxa pepa hawẽruawẽ hatu yusĩ pewakĩ 
ACT.18.25	Jesus mekenãkiri unãmaimabu ikũwãkĩ haska Joãonẽ besti hatu naximani ha besti unãkĩ hawa dateama benima paẽwẽ yusĩkĩ haska Jesus hiwekũkaĩni mawa ana besteni shabakabi hatu yusĩayã 
ACT.18.26	hanu judeubu itxamisbu hiwe anushũ Priscila inũ Áqüilã Apolõ hatu yusĩaĩ nĩkashũ tari ha besti pashkabaĩ iyushũ haska Jesusũ kenawẽ taeshũ Jesus ikũwaĩbu hatu naximamisbu inũ haska txibaĩbu Deusũ hatu hiwekuĩmamiskiri ana shabakabi Apolo yusĩabu nĩkatã 
ACT.18.27	hanua mai pakea betsa Acaia anu hawẽ mae ewapa Corinto anu Apolo kanũ ika pukekatsis ikaya habianushũri ikũwaĩbũ hau Apolo hatu anu hikiai i pewatã hau Apolo merabewashanũbũ Efeso anushũ ikũwaĩbũ keneshũ haya yunuabu niwe shashu ewapawẽ pukekaini Corinto anu hikixina hanushũ habũ Jesus ikũwaĩbu hatu merabehairawanikiaki, Deusũ hatu duawaiwẽ taeshunã. 
ACT.18.28	Habu judeubũ Jesus ikũwãbuma hamakiri yuiaibu Deusũ hãtxa kenenibuwẽ hatu yusĩkĩ: “Deusũ Messias Shanẽ Ibu mã manahairamisrã, Jesuski”, akĩ dasibi itxabu besuubishũ judeu shanẽ ibubũ hatu yusĩmis ana nemakĩ danãtirubuma hatu wanikiaki, hatu shabakabi unãmakinã.
ACT.19.1	Apolõ Corinto anushũ hatu yusĩayã hanua Paulori mati matipa anu kapukei Ásia mai pakea anu kakũkaĩni Éfeso anu hikitã ikũwaĩbuki nukushũ 
ACT.19.2	hatu yukakĩ:
ACT.19.2	—Hanu mã Jesus ikũwãkĩ taewairã, hawẽ Yushĩ Pepatunã, ma matu atxitã matuki hikimamẽ?— hatu wa
ACT.19.2	habũ yuikĩ:
ACT.19.2	—Deusũ Yushĩ Pepakiri tsuã hakiri hawa yusĩkĩ nuku nĩkamariamaki— akabu
ACT.19.3	hanushũ Paulõ ana hatu yukakĩ:
ACT.19.3	—Haskatã tsuã yununi kuxipawẽ matu naximabu mã ikimamẽ?— hatu wa habũ kemakĩ:
ACT.19.3	—Haska Naximanika Joãonẽ hatu naximakĩ yusĩniwẽ taeshunã— akabu
ACT.19.4	Paulõ ana hatu yuikĩ:
ACT.19.4	—Joãonẽ hatu naximakĩ hau hatũ txakabu henekĩ hatũ xinã betsa watã hau Deus anu benũbũ aniki. Hanushũ hatu ana yuikĩ: “Kuxipahaira ea katxu txipu huikiki. Ikũwãshãkãwẽ”, hatu wakubaĩnikiaki. Ha kuxiparã, Jesuski— hatu wa 
ACT.19.5	hatu haska wa nĩkatã:
ACT.19.5	—Haskakenã, Shanẽ Ibu Jesusũ kena kuxipawẽ ea naximawe— akabu hawenabu dasibi hatu unãti wamakĩ Shanẽ Ibu Jesusũ kenawẽ taeshũ Paulõ hatu naximatã 
ACT.19.6+ACT.19.7	hatu haska watã ha 12 hunibuki hatuki mamepikũkaunaya Deusũ Yushĩ Pepa hatuki butuakeakeaya hanua habu tibiki nawã hãtxa betsa betsapawẽ hãtxaisbumabiakẽ hatũ hãtxawẽ Deusũ hãtxa hatu yuimakĩ meshtãmanikiaki.
ACT.19.8	Hanushũ ushe dabe inũ besti nitxĩ hanu judeubu itxamisbu hiwe anu hikitãtani dateama shabakabi hatube hãtxanamekĩ hawẽ Messias Jesus nukũ mekenãwẽ taea Deus shanẽ ibushanaikiri Paulõ hatu ikũwãmakatsis ikũkaĩnaya 
ACT.19.9	hanua judeubu hatiri huĩti kuxikĩ Jesus mekenã Bai Bena ikũwãkatsi ikama dasibibũ nĩkaibũ hãtxa txakabukĩ txakabu yuiaibuwẽ taea hanua Paulo ana hatube itxama hatu henebaĩkĩ ikũwaĩbu tari hatu iyushũ Tiranõ escola anushũ hatu itxawashũ Jesuskiri yusĩ shaba tibi hatube hãtxanamekũkaĩkĩ 
ACT.19.10	ano dabe nitxiãyã ha mai pakea Ásia anu hiweabu dasibi judeubu inũ judeubumã Shanẽ Ibu Jesus mekenãkiri yusĩaĩ nĩkakubaĩnaibũ 
ACT.19.11	hanushũ Deusũ Paulo merabewaya dami tsuã atiruma betsa betsapa waya 
ACT.19.12	Paulo Deusũ kuxipa haya unãkĩ hawẽ tari tuashwẽ buneshekexina inũ hawẽ dayati tari saweshũ pekaxina bushũ isĩ teneaibu hawẽ hatu dakukĩ hawẽ tariwẽ betsabu shushawakĩ betsabu anuari yushĩ txakabubu kaĩmakĩ kaya wapakeaibũ
ACT.19.13	hanushũ judeubu betsabũ pei binũ ishũ bai namakishũ Deusũ hãtxa kenenibuwẽ yushĩ txakabu kaĩmakubaĩmisbu Paulõ akai keskari wanũ, iwanã, Shanẽ Ibu Jesusũ kena kuxipawẽ yushĩ txakabu yunukĩ: “Jesusũ kena kuxipawẽ Paulõ amis keskari wakĩ ẽ matu yunuai kaĩrikãwẽ!” hatu wakubainaibũ
ACT.19.14	hatiri shukuabu betsabu Deusbe hawenabu hãtxashunika shanẽ ibu Cevã sete huni bake mukayabũ haska wakĩ yura betsabu anua yushĩ txakabu kaĩmabiamisbuwẽ taea ana kuxipanũ, iwanã, Shanẽ Ibu Jesusũ kenawẽ kaĩmakĩ yunukĩ:
ACT.19.14	—Haska Paulõ amis keska wakĩ ẽ mia yuiai Jesusũ kuxipawẽ taea kaĩwẽ— akĩ 
ACT.19.15	abiamisbu betsatiã yushĩ betsa kaĩmapanãbũ yushĩ txakabũ hatu kemakĩ:
ACT.19.15	—Deusũ Katua Jesusũ kuxipawẽ ẽ dateaii. Paulokiri ẽ unãriaii. Hamẽ maturã, mã tsuabu iki ikai? Tsuã kuxipa mã hayamẽ?— hatu wa
ACT.19.16	ha hatu haska watã huni yushĩ txakabuyatũ hatu detekĩ yushĩ txakabũ kuxipawẽ hatu itxakahairawakĩ hatu nuitapawaya tariuma himi habai hiwe anua txĩtu kuxibaĩnabu 
ACT.19.17	Éfeso anuabu dasibi judeubu inũ judeubumã nĩkatã datehairakĩ Shanẽ Ibu Jesusũ kena kuxipa unaĩ itsakĩ: “Nũ hamẽ datãkeaketirumaki”, ikĩ Jesusũ kena pawanibukiaki.
ACT.19.18	Hanu ikũwaĩbu itxabu anua betsabu benishũ haska wakĩ txakabuwakubaĩnimabu hatuki shabakabi txanikubaĩnaibũ 
ACT.19.19	betsabu habu mukayakĩ unãmisbũ Jesus txibanũ, iwanã, hawẽ mukayakĩ unãti una beshũ dasibibũ besuuri mãtxĩshũ tanakĩ hawẽ pei karu 50.000 prata pei heshe tanashũ hawẽ nuiama kuakĩ keyunibukiaki. 
ACT.19.20	Haska waibũ Shanẽ Ibu Jesusũ kaka pepa inũ hawẽ kuxipakiri betsabũ hatu unãmakĩ dasibibu hatu nĩkamakĩ keyukĩ nati anibuki.
ACT.19.21	Hanushũ Paulõ xinãkĩ yuikĩ:
ACT.19.21	—Macedônia inũ Acaia mai pakea anu kashũ ikũwaĩbu ana uĩkubaũtani Jerusalém anu ana ẽ kashanaii. Hari kashũ hatu uĩtani Roma anuaburi Deusũ ea yunuaiwẽ taea ẽ hatu uĩ kakatsis iriaii— itã 
ACT.19.22	hanua hau bebũkiri Macedônia anu bunũbũ hawẽ merabewanika dabe Timóteo inũ Erasto yunutã ana usha eskarabesi Paulo Ásia mai pakea anu baxikuyuaya
ACT.19.23+ACT.19.24	ha hatu haska wakĩ Jesusũ Bai Benakiri hatu unãmaibũ hanua prata mane hushupa dami wanika hawẽ kena Demétriõ yushĩ hawẽ kena Diana hawẽ kẽwãti hiwe dami mixtĩ wamistũ habe dayaibũ pei itxapa bimisbuwẽ taeshũ Demétriõ Paulõ yusĩa bena abuama yurabu Éfeso anuabu hatu itimaska wakĩ 
ACT.19.25	habu habias keskari dayamisbu hatu itxawashũ yuikĩ:
ACT.19.25	—Ebe dayamisbuũ, haska nukukiri txakabu yuiaibu matu yuinũ ea nĩkairakãwẽ. Nukũ dayawẽ pepai nũ hiwemisbu mã unaiĩ. 
ACT.19.26	Ha yusĩnã Paulõ hatu yuikĩ: “Mekenẽ hunĩ damiwarã, yushĩ kuxipa deusmaki”, akĩ yurabu habũ bimisbu nuku putamakanikiki. Nenu nukũ mae Éfeso anu bestima hakia Ásia hirabi anushũ hatu yusĩkubaunai nĩkakĩ hatu haska wai mã unaiĩ. 
ACT.19.27	Haskarã, meseki. Nũ damiwai dayakĩ nũ hawẽ pei bimisbu nuku meshteabu nũ ana hawa hayatirumaki, danaĩbuwẽ taearã. Haska bestimarã, nuku merabewamis yushĩ dami aĩbu nai anua kawani Diana inũ hawẽ kẽwãti templorã, habu Ásia anu hiweabu inũ mai hirabi anuri hiweabũri ikis abukĩ kẽwãmisbuki. Hakia Paulõ hãtxa nĩkakĩ Diana ana kẽwãma hawẽ kẽwãti hiwe benukĩ danãshãkanikiki, Paulõ yusĩa besti nĩkakinã— hatu wa
ACT.19.28	hatu haska wa nĩkatã Pauloki sinatakĩ bis iki sai ikĩ hui kuxipawẽ yuikĩ:
ACT.19.28	—Éfeso anu nukũ yushĩ Diana pepahairaki!— ikĩ yui heneabumakẽ
ACT.19.29	haskaibu yurã kaiãnẽ nĩkatã Efeso mae hirabi anua dasibi itimaskai berukuakeakebaũkĩ Macedônia anua Paulobe beimabu Gaio inũ Aristarco atxibaĩkĩ hanu dasibi itxa tsaumisbu anu hatu sharabaĩkĩ iyuabu 
ACT.19.30	hanua dasibi ma itxabu anu Paulo naxui ikaĩ hatu hãtxa wai kapanã ikũwaĩbũ hari nitxiãma nemabu 
ACT.19.31	ha dikabi Ásia mai pakea shanẽ ibubu Paulõ haibuaibũ hatũ hãtxa bumakĩ: —Mesekanikiki. Hau huyamanũwẽ— akĩ Paulo habuã nemariabu 
ACT.19.32	hanua ma itxabu itimaskahairakĩ hãtxa kuxipa betsa betsapa yui bis iki xã xãki iki itimaskaibũ itxapabu hawa unãma bea itxabu yuka ikĩ:
ACT.19.32	—Haskai nũ itxa ikanai?— ikaibũ 
ACT.19.33	hakia haratutũra itxabu hau judeubukiri hawa txakabu hayama hau hatu unãmakĩ daewanũ judeu shanẽ ibu betsa Alexandre itxabu anua yunukĩ shutubaĩ hatu bebũ nitxiãbu hau pesnũbũ hawẽ mekẽ hatu sanãshuna 
ACT.19.34	hakia Alexandre judeu uĩkĩ hatunabuma unãtã danãkĩ hawẽ hãtxa nĩkakatsi ikama hãtxa kuxipawẽ bis ikĩ yuikĩ:
ACT.19.34	—Éfeso anu nukũ yushĩ Diana pepahairaki!— ikĩ yui yane heneama duas hora habias hãtxa kuxipawẽ yuiaibũ 
ACT.19.35	atimas hatũ mae shanẽ ibu betsa hatũ hatu keneshũmistũ hatu nesewashũ yuikĩ:
ACT.19.35	—Éfeso anua enabuũ, matu yuinũ ea nĩkakãwẽ. Nukũ yushĩ Diana hawẽ dami nai anua kawani inũ hawẽ kẽwãti templo hawẽrua nũ mekehairamis mai hirabi anuabũ unã keyukanikiki. 
ACT.19.36	Haska txanimawẽ taea pestã xinã pewama mã haskatirumaki. Uĩrakãwẽ. 
ACT.19.37	Na huni dabe mã iweatunã, nukũ yushĩ Diana kẽwãti templokiri hawa atimapa wai inũ hawa hakiri txakabu yuiabumaki. 
ACT.19.38	Hakia Demétriõ habe dayamisbubetã txitekĩ hatu ha akatsi ikinã, na hatu haska waibu nukũ shanẽ ibu pewanikabu itxashũ hatũ hãtxa nĩkashũ habubetã unãti watirubuki, haska habuã amiskirirã. 
ACT.19.39	Hakia matũ hawara betsa mã pewakatsis ikairã, nukũ mae shanẽ ibu pewanikabube itxashũ hawara mã abuama mã yuka hatubetã mã pewariatirubuki, hatube itxashunã. 
ACT.19.40	Hamẽ haskawẽ taeama itxa mã itimaskahairaibu natiã haskakiri mã pewama Romano shanẽ ibubũ matu ha atirubuki. Matu haska waibũ nemakĩ nũ hawa matukiri yuitirumaki. Ana haska hãtxayamakãwẽ— 
ACT.19.41	hatu watã hatu nitxĩnikiaki.
ACT.20.1	Éfeso anua itimaskabai ma heneabũ hanushũ Paulõ ikũwaĩbu hatu yusĩ pewanũ ishũ hatu itxawashũ hatu xinã mestẽwãmatã Deus hatu yukashũtã Éfeso anua kaĩkaĩni Macedônia mai pakea anu kaxiã 
ACT.20.2	hanushũ hatu uĩkubaũkĩ ikũwaĩbu yusĩ hatube hãtxakĩ hatu benimawakĩ xinã txãkãwãkĩ keyutã, hanua huni betsa betsapa hatu iyui atimas Grécia mai pakea anu Corinto dapi hikitã 
ACT.20.3	hanu hatuki nukutã hiweyukĩ ushe dabe inũ besti nitxĩtã hariri Síria mai pakea anu kanũ ika yubakatã niwe shashu ewapaki inai kapanã hanushũ judeubũ Paulo detekatsi yubakaxinabu Paulõ bana nĩkatã xinã betsa watã ana Macedôniakiri mananã hawẽri ana txĩtũkaĩni maĩ kaya 
ACT.20.4	haska kainai habũ txibãbainai Beréia anua Pirrõ bake Sópatro inũ, Tessalônica anua Aristarco inũ Segundo inũ, Derbe anua Gaio inũ, Timóteo inũ, Ásia mai pakea anua Tíquico inũ Trófimo habe bui 
ACT.20.5	hatiri bebũkiri pukeshũ mae betsa Trôade anushũ nuku manaibũ 
ACT.20.6	hanushũ judeubũ misi shashama pi besi nawai nũ hatube iyuaya hanua Filipos anua Paulobe ẽ kai niwe shashu ewapawẽ pukei shaba cinco dia binutã keti itã Trôade anu hatuki ana nukutã sete dia ikũwaĩbuki bai nũ hanu iyuniki.
ACT.20.7	Habianuari domingo mexu merã haska nuku yunubaini Jesus nuku mawashuni xinãmati misi tũkeshũ pikatsi ikũwaĩbubes nũ itxa mexukiri kanũ ishũ Paulõ nuku yusĩ yamenapũ hãtxa heneriamakẽ 
ACT.20.8	hari dĩtu ewapa hiwe keyatapa manaũri anu bĩ itxapa hari haya, harishũ dekuabu anu nuku itxawakẽ 
ACT.20.9	hiwe keyatapa tapa dabe inũ besti uĩti shui anu berunã hawẽ kena Êutico tsaushũ Paulõ yusĩ txaipawai nĩkai usha tenei hanua ushatxakayama manaũria kawani tĩ ikaya beninũ ika hawaira butukirã ma mawa betxiabu 
ACT.20.10	hakia Paulo buturiakirã haki beukaĩ teikutã ikũwaĩbu hatu yuikĩ:
ACT.20.10	—Hawẽ dateyamakãwẽ, hiweakirã— hatu wa ana hiwea uĩaĩbũ
ACT.20.11	Paulo ana nukube inakaĩ Jesus nuku mawashuni xinãmati misi tũkeshũ nuku pimatã ana nuku yusĩ nukube hãtxaxini ma shabaya hãtxa menetã nũ kaya 
ACT.20.12	berunã kawana ana hiwea iyui dasibi benimahairai inũ buaibũ
ACT.20.13	hanua Paulõ nuku dukũ nuku nitxiã niwe shashuwẽ kai Assôs mae anu bebũkiri nũ kanũ Paulõ nuku yunutã hanua nuku yuikĩ:
ACT.20.13	—Shashũ buãtãkãwẽ, ẽ kapakeairã, haria ea ibaĩkashunã— nuku wa niwe shashu ewapawẽ kai 
ACT.20.14	ma Assôs anu Paulo kapakea haria nukuki shashũ inakaini Mitilene anu keti ika hanu ushaxini 
ACT.20.15	ana kai natukã hawẽ kena Quios kema shashũ ushariaxini ana kai natukã betsa hawẽ kena Samos anu keti ika ushaxini hanua bestẽkaini Mileto txaimakẽ hanu hikitã 
ACT.20.16	Jerusalém anu Pentecostes shekiwã bimi betsa ha dukũ kanimistiã judeubu besi nawamisbutiã hatube besinũ ika hĩ hĩ ikĩ Ásia anu usha itxapai ana baxikukatsi ikamawẽ taea Éfeso anu Paulo kama Mileto anu niti ishũ hatu manakĩ
ACT.20.17	Éfeso anua ikũwaĩbu mekenikabu hau Mileto anu bea hau habe hãtxai benũbũ Paulõ hawẽ hãtxa hatu keneshũ bumakẽ 
ACT.20.18	uĩbirani Mileto anu mekenikabu beabu Paulõ hatu yuikĩ:
ACT.20.18	—Matũ mae pakea Ásia anu ẽ matu anu hiki taeyama haska ẽ hiwekũkaĩmis mã unaiĩ. 
ACT.20.19	Earã, matu anushũ ẽ xinãnẽ xinaĩ txikixi hawa keãma ẽ Shanẽ Ibu Jesusũ ea yununi duawai nĩkabumabiakẽ matuya kashai beũ hene habakĩ judeubũ ea itxakawabiabu matu anushũ bikahaira tenei ẽ Jesus dayashũkũkaĩyamaki. 
ACT.20.20	Ea haska wabiabu dasibibũ besuuria inũ matũ hiwe betsa betsapa anushũ matu yusĩkĩ matu merabewanũ, iwanã, hawa meseki dakeama ẽ matu yusĩ heneama iniki. 
ACT.20.21	Haska inũ, Deuskiri txakabumisbũ hau xinã betsa watã nukũ Shanẽ Ibu Jesus inũ Deuskiri xinã betsa watã mã ikũwanũbũ judeubu inũ judeubuma ẽ matu yusĩhairaniki. 
ACT.20.22	Hakia eskatiã Deusũ Yushĩ Pepatũ Jerusalém anu ea yunutxakayamaiwẽ taea hari ẽ uĩ kaii. Ẽ hari hikia tsuabura haskarara eki tanabu ẽ unãmaki. 
ACT.20.23	Hakia mae tibi anu ẽ ka Deusũ Yushĩ Pepatũ bebũkiri ea hatu unãmakĩ bitxiti hiwe anu ea bitxishanaibu inũ betsa betsapawẽ ea bika tenemashanaibu ea yuimisbuki. Ha besti ẽ unaiĩ. 
ACT.20.24	Habiaskabiakẽ earã, ẽ hiweawẽ nui yauxiama ẽ daya Jesusũ ea yununiwẽ taeshũ Deus yurabuwẽ nuikĩ haska wakĩ hawenabu hatu wakatsis ikaikiri punu nukama benimai heneama ẽ hatu yusĩkĩ keyukatsis ikũkainaii.
ACT.20.25	—Haska inũ, Deus shanẽ ibuaikiri ẽ matu yusĩkubaũyama tsuã mã ea ana uĩyama ishanai ẽ matu yuiaii. 
ACT.20.26+ACT.20.27	Haskakẽ ikis matu yuinũ nĩkakãwẽ. Dasibi Deusũ yurabu yubani hawa huneama shabakabi ẽ matuki txanimiswẽ taeshũ tsuãra habũ danãkĩ Jesus ikũwãbumawẽ taeshũ Deusũ ea kupiama ishanikiki. 
ACT.20.28	Haskakẽ ibubis mekekĩ Deusũ Yushĩ Pepatũ matu katua merabewakĩ ikũwaĩbu mekekubaĩshãkãwẽ. Deusunabu hatu wakatsi ikĩ hawẽ bake yunua mawashũkĩ hawẽ himiwẽ hawenawakĩ meribi hatu wani hatu putama hatu uĩrashũshãkãwẽ.
ACT.20.29	—Hamẽ betsarã, ẽ ma kaĩkainikẽ kamã inu pubẽ keskabu beshũ txashuwã shukua yamawamis keska wakĩ ikũwaĩbu txashuwã keska atxishũ tenãkĩ yamawanũ ika imisbu keska beshãkanikiki. 
ACT.20.30	Matu ibubis matu anua hanubi benitã shanẽ ibutã: “Ea txibãkãwẽ”, ishũ matu parãkĩ matu txani yusĩshãkanikiki. 
ACT.20.31	Haskawẽ taeshũ ano dabe inũ besti matube hiweyushũ mã kaneai tibi ẽ matu meshtamakubaĩkĩ matu yusĩkubaĩkĩ bariri inũ mexu merã matuya kashabetanã ẽ matu haska wani hakimayamakãwẽ. Eskatianã, hanũ ibubis beru mestẽwãrikãwẽ.
ACT.20.32	—Ẽ betsabu inũ ẽ puibuũ, ẽ matu hãtxa wai ma hatishũ ẽ matu keyuai nĩkakãwẽ. Natiã Deus ẽ matu yukashunaii. Hawẽ hãtxa pepa nuimis mã unãyã haska dasibi yubakani Deus matuwẽ dayakĩ hawẽ kuxipawẽ matu amashanikiki, mã hawenabu meribi ewai unãnepanũbunã— itã
ACT.20.33	—Daketapakĩ ibubis matũ pei inũ matũ mabu matu bianũ ika kemuama 
ACT.20.34	hakia haskama ea ẽ hatube dayai hawa hatu bika tenemama haska ea inũ habũ hamapai hayama bikatsis ikĩ mekenẽ dayakĩ ẽ bikubainima mã nuku unaiĩ. 
ACT.20.35	Haska inũ, nukũ Shanẽ Ibu Jesusũ nuku yusĩkĩ yuikĩ: “Tsuara nuitapakĩ hawara bi benimamisbuki. Hakia tsuãra nuitapaibu merabewakĩ inaĩ benimatxakayamamisbuki”, hatu wani xinaĩ: “Txikixama dayakĩ nuitapaibu merabewakubaĩshãkãwẽ”, akĩ ẽ matu yusĩkũbaĩmiski— iwanã,
ACT.20.36	hatu yusĩ menetã Paulo dãti ikaya habe dãti iki keyuabu hau Deusũ hatu mekekubaĩshanũ Paulõ hatu yukashũtã meneaya 
ACT.20.37	hanua dasibitũ teikutã haya kashabetanã Paulo tãtsu atã: 
ACT.20.38	“Ana mã ea uĩyama ishanaii”, ikĩ hatu yuishuwẽ taea hawẽ nuitxakayamai ana benimama punu nukatã habiaskabia nitxĩnũ ika iãnẽwã kesha anu shashu anu Paulo iyuabũ
ACT.21.1	hanushũ Jesus ikũwaĩbu hatu henebaini niwe shashu ewapaki nũ ana nanekaini natukã betsa hawẽ kena Cós anu kayãbis besusi nũ pukea hanu ushaxini ana kai natukã betsa hawẽ kena Rodes anu ushariakaini hanua ana kai mae betsa Pátara anu hikishũ 
ACT.21.2	niwe shashu ewapa betsa Feníciakiri kanũ ika neshea betxitã hawẽri kanũ, ika haki maekĩ hawẽ ibu pakatã hatube nũ ana kai 
ACT.21.3	ana patãbaĩkatsi ikama besusi pukei natukã ewapa hawẽ kena Chipre yusiuri daĩbaini mai kesua Síria anu patãkubauni Tiro anu hatũ mabu apakatsis iki hanu hikikaũ keti ikẽ 
ACT.21.4	hanua ikũwaĩbuki nukutã hanu mapekeyuxina sete dia besti hatuki nũ bayuaya Deusũ Yushĩ Pepatũ bebũkiri ikũwaĩbu yuia habuã Paulo yuikĩ: “Jerusalém anu kayamayuwe”, akĩ keyuabu 
ACT.21.5	hanua sete dia ma keyuaya: “Ẽ ma kaii”, nũ hatu wa nuku nitxĩnũ ika hatũ mae anua habũ ikũwaĩ hunibu inũ hatũ aĩbuaibu inũ hatũ bakebuya dasibibũ nuku txibãbirã iãnẽwã kesha anu bea maxĩ nukube dãti itã nukubetã Deus kuxipa yukatã 
ACT.21.6	nuku haska washũtã nũ kai penũ nuku nitxĩkĩ nuku shashũ ainitã hanua habu hatũ hiwekiri txĩtũbainaibũ
ACT.21.7	hanua Tiro anua kai mae betsa Ptolemaida anu keti itã ha shashuwẽ nũ huai henetã ikũwaĩbu nũ hatu betxima benimakĩ nuku yukabu hatuki bayui hanu ushaxini 
ACT.21.8	hanua mexukiri Paulobe bestẽkaini ana kai Cesaréia anu hikitã Jerusalém anushũ ha sete merabewanikabu wakĩ hatu katunibu betsa hawẽ kena Filipẽ Deusũ hãtxa hatu yuikubaũmistũ hiwe anu hikitã haki bai nũ hanu iyukẽ 
ACT.21.9	hawẽ aĩbu bake dabe inũ dabe beneyariabumã Deusũ hãtxa hatu yuiriakubainaibũ 
ACT.21.10	hanua shaba eskarabes kaya Judéia mai pakea anua tashnikirani Deusũ hãtxa hatu yuiriakubaĩmis hawẽ kena Ágabo hua hikia 
ACT.21.11	nuku uĩtanũ ika hushũ Paulõ nanesheketi bitã hawẽ tae inũ hawẽ mekẽ ibubis meneshtã yuikĩ:
ACT.21.11	—Deusũ Yushĩ Pepatũ ea yuixina matu yuinũ nĩkakãwẽ. Na ẽ akai keska wakĩ Jerusalém anushũ na nanesheketi ibu judeubũ atxishũ neatã Romanonawabu anu inãshãkanikiki— ikaya
ACT.21.12	nĩkatã Jerusalém anu hau ana hari kayamanũ nuku inũ Cesaréia anuabũ nũ nemakĩ baxibiakubaina 
ACT.21.13	Paulõ nuku kemakĩ:
ACT.21.13	—Haskai ewẽ taea kashakĩ mã ea huĩti nixmawakanai? Jesus ikũwãkĩ ẽ txibãmiswẽ taea Jerusalém anushũ ea atxishũ neashanaibuwẽ ẽ dateamaki. Hakia ẽ Jesus dayashũkũkaĩmiswẽ taea ẽ haria mawariashũtiruki— nuku wa
ACT.21.14	haska washũ hawẽ xinã betsa wamatima hau haskaratanũ nema henetã yuikĩ:
ACT.21.14	—Nukũ Shanẽ Ibũ xinãnẽ iwe— nũ wa
ACT.21.15	habe kanũ ishũ nukũ mabu pewatã Jerusalémkiri kakũkaini nũ mapekeaya 
ACT.21.16	Cesaréia anua ikũwaĩbu hatiri nukube buxĩshũ huni betsa Chipre anua kaĩni hawẽ kena Mnasom ma bari itxapa Jesus ikũwãpakemistũ hiwe Jerusalém anu nũ habe iyunũ nuku hari iyukĩ
ACT.21.17	hanua Jerusalém anu hikitã Mnasomẽ hiwe anu nuku iyuabu ikũwaĩbu nukuwẽ benimabirã nuku iabu 
ACT.21.18	hanu ushaxini Jesusũ betsa Tiago nũ haki bai ka habianuri dasibi mekenikabu nũ hatuki nukua 
ACT.21.19	hatube yuka itã hanubi Paulõ hatu hãtxa wakĩ haska Deusũ merabewakĩ dayamakĩ hamapai betsa tibi judeubuma anushũ Jesus hatu ikũwãmakubainai binumakubaĩxina hatuki txaniai 
ACT.21.20	nĩkabaikĩ hanushũ Deus kẽwãtã habu betsã Paulo yuikĩ:
ACT.21.20	—Nukũ betsaã, mia yuinũ nĩkawe. Nukunabu judeubu mirimabũ Jesus ma ikũwãbiakĩ hawẽ nemati inũ hawẽ yunuti Moisés nukũ shenipabu yusĩni meke pewashũ henekatsi ikama txibãpakemisbũ 
ACT.21.21	mĩ akaikiri mia yuãkĩ yuikĩ: “Nukunabu nawabube hiwea Paulõ hatu yusĩkĩ Moisés yusĩni hau ana txibãyamanũbũ inũ hatũ bakebu hau hatũ hina kubitxi ana meshteyamanũbũ hatu yusĩkĩ yunumiskiaki”, ibirã ibirãmisbuki, mikiri txani beshũ yuikinã. 
ACT.21.22	Natiã mĩ ma hua nĩkatã yurabu miki sinatakĩ mia danãtirubuki. Haska mia uĩaĩbũ hawawẽ nũ mia haska watirumaki. 
ACT.21.23	Mĩ haska wakĩ hatu daewanũ mia yuinũ nĩkawe. Nukũ betsabu quatro huni Deusbe yubakaima ma keyui kemai na habia tsauwabuki. 
ACT.21.24	Haskakẽ mia hatube kashũ Templo anu hatube pepakĩ Deusbe nukunabu hãtxashunikabũ nukũ beya txibãkĩ hau Deus ana matuki sinatayamanũ Deus yubaimabu hatu pakashũtã habũ bu hatu mashtemakĩ mãkuamashãwẽ. Mĩ hatu haska washũkẽ judeubũ Jesus ikũwãkĩ dasibibũ uĩkĩ Deusũ hãtxa Moisés yusĩni kaneama mĩ txibãmis inũ hamẽmẽs mikiri txani txakamisbu unãshãkanikiki. 
ACT.21.25	Haska inũ, judeubumã Jesus ikũwaĩbukiri hau nukũ beya txibãyamanũbũ nũ ma hatu bebũkiri keneshunimaki, xinã besti watã eska wakinã: “Yushĩ dami betsa kẽwãkĩ nami inãmisbu piyamashãkãwẽ. Ha inũ, himi ayamashãkãwẽ. Ha inũ, yuinaka teneshabu piyamashãkãwẽ. Ha inũ, aĩyãkĩ haska Moisés nuku nemakĩ keneshuni txibãshãkãwẽ, hau nukunabu berabĩrabeyamanũbunã”, nũ hatu waniki— aki Tiago hãtxa meneaya hawẽ hiwe anua kaĩkaini Mnasom hiwe anu nũ ka
ACT.21.26	hanua ushaxini bestẽkaĩ Paulõ ha quatro hunibu iyui hatube pepanũ, iwanã, Templo hemaĩtĩ anu kashũ haska Deusbe hawenabu hãtxashunikabube hãtxanamei pepatikiri hatube yubakashu taewaibũ hanua ha quatro yubakaimabu habu meneaitiã ha quatro huni tibitũ hawẽ inãkuĩ betsa betsapa bui Deusbe hawenabu hãtxashunikabu anu bestibu bushuãbu Paulõ hatu banabima
ACT.21.27	ma sete shaba keyui kaya Templo hemaĩtĩ anu Paulo nikaunai Ásia mai pakea anua judeubu bexĩshũ betxitã yurabu hatu itimaska wanũ ishũ pubẽkaĩ Paulo atxitã 
ACT.21.28	hãtxa kuxipawẽ hatu yuikĩ:
ACT.21.28	—Israelbuũ, nuku merabewai bekãwẽ. Na huninã, mae tibi anushũ yurabu hatu yusĩ txakakĩ nukukiri inũ, Moisés yusĩnikiri inũ, na nukũ Templokiri hau xinã betsa wanũbũ hatu yuikubaũmiski. Ha dikabi nukũ Templo anu Gregobu hatu iweshũ nukũ Templo meribi ma hatu atimapa wamaikiki— ikinã, 
ACT.21.29	haska yuirã, ha dukũ Éfeso anua judeubuma Gregonawa hawẽ kena Trófimobe Paulo Jerusalém bai tanabiranai uĩxĩshũ ha huni Templo anu iyua dabanẽ marias xinãkĩ kaneirã.
ACT.21.30	Hanushũ yurã kaiã itimaskai kuxibirã Templo hemaĩtĩ kene meribi anua Paulo atxitã shabakã kaĩmakĩ sharabainaibũ Templo shui beputi mekenikabũ hawaira bepuaibũ 
ACT.21.31	haska Jerusalém anushũ Paulo tenãnũ, iwanã, kuxa kuxa akĩ ma tenaĩ buanaibu mae hirabi itimaskaibũ Romano soldadobu shanẽ ibũ haskaibu banabimabu nĩkatã 
ACT.21.32	hawaira hawẽ soldadobu inũ soldado shanẽ ibu beshmasbu hatu itxawatã hatube kuxikaĩ ha yurã kaiã itxa itimaskaibu anu maputuxitã hatu uĩabũ Paulo kuxa kuxa akaibu hatu mepãmatuxitã 
ACT.21.33	hanushũ soldado shanẽ ibu Pauloki kematã hawẽ soldadobu yunua haki niri iki keyutã mane dispi txiwetameya dabewẽ meneshkĩ huneshaibũ shanẽ ibũ hatu yukakĩ:
ACT.21.33	—Narã, tsuamẽ? Hawa matu txakabuwaimẽkaĩ?— hatu wa 
ACT.21.34	habũ hawa unãmabia unãnumas hãtxa betsa betsapa yuiakeakekĩ hawa tapĩmakĩ pewabuma hawẽ soldadobu hatu yunukĩ:
ACT.21.34	—Hanu nukũ mixki hiwe kuxipa anu iyukãwẽ— hatu wa iyuaibũ 
ACT.21.35	yurabu mesebainaibũ Paulo soldadobũ iashũ tapaitiwẽ mapemabainaibũ 
ACT.21.36	yurã kaiã haki sinatai hatxũ bukĩ hui kuxipawẽ yuikubaĩkĩ:
ACT.21.36	—Tenãkãwẽ! Tenãkãwẽ!— ikubainaibũ
ACT.21.37	hanushũ soldadobu hanu mekei hiwemisbu mixki hiwe anu Paulo bitxi buaibũ Gregõ hãtxawẽ Paulõ Romano shanẽ ibu yukakĩ:
ACT.21.37	—Eska ẽ mibe hãtxatirumẽ?— aka
ACT.21.37	shanẽ ibũ kemakĩ yuikĩ:
ACT.21.37	—Aa, mĩ Gregõ hãtxayaraka? 
ACT.21.38	Haskakenã, miarã, Egitonawa betsa shanẽ ibukĩ nukũ mae nuku mebinũ ika hawẽ 4.000 soldadobu hanu tsua hiweabumanu hatu iyutanimarã, mĩ ha dabanẽbĩ ẽ ikai— aka
ACT.21.39	Paulõ kemakĩ:
ACT.21.39	—Ẽ hamaki. Earã, ẽ judeubĩ. Mai pakea betsa Cilícia anu mae kuxipa Tarso anua ẽ kaĩniki. Ea haska wama ha yurabu ẽ hãtxa wayuai ea heneyuwe— aka
ACT.21.40	shanẽ ibũ hani:
ACT.21.40	—Iwe— akĩ heneyua
ACT.21.40	mixki tapaiti kesha nishũ hawẽ mekẽ meneshekerabea sanãtã hatu nemakĩ pes wakĩ keyua mapuabũ judeũ hãtxa Hebreowẽ Paulõ shabakabi hatu yuikĩ:
ACT.22.1	—Ẽ betsabu inũ ẽ epabuũ, haska ẽ txakabuma ekiri matu yuinũ ea nĩkakãwẽ— hatu wa 
ACT.22.2	habũ hãtxa Hebreowẽ hatu yuia nĩkai ana hawa banama pes ikama nĩkaibũ Paulõ hatu yuikĩ:
ACT.22.3	—Earã, ẽ judeuriki. Mai pakea betsa Cilícia anu mae ewapa Tarso anua ẽ kaĩbiani na Jerusalém anu ea iwenishũ na habianushũ ea yumewanibuki. Haska Deusũ hãtxa Moisés nukũ shenipabu yusĩni Gamalielĩ ea yusĩ pehairawakubainai tapĩnishũ ẽ Deus dayashũkatsis ikũkainaii, na habiatiã mã Deus dayashunai keskariairã. 
ACT.22.4	Uatianã, Deus dayashunũ, iwanã, tsuabũra Bai Bena Jesuskiri ikũwaĩbu hatu tenãnũ, iwanã, hunibu inũ aĩbuaibu atxishũ bitxiti hiwe anu hatu yunukĩ ẽ hatu itxakahaira wakĩ ẽ hatu nuitapa waniki. 
ACT.22.5	Ẽ hatu haska waya Damascokiriari Jesus ikũwaĩbu benabaũkĩ atxitã nenu iwetã ẽ hatu kupishanũ ea kuxipa wakĩ Deusbe nukunabu hãtxashunika shanẽ ibuhaira inũ nukũ mekenikabũ Damasco anu shanẽ ibubukiri ea keneshũ ea inãtã hari ea nitxĩnibuki. Na habiabu Deusbe nukunabu hãtxashunika shanẽ ibuhaira inũ nukũ mekenikabũ ea yununibũ ẽ haska akubaini unãkĩ matu yuitirubuki.
ACT.22.6	Hanua ea kuxipa wakĩ kene ea inãbu bui haya kai Damasco bai tanabaini ma ẽ kemaya bari mananãbi nai anua bĩ txasha kuxipahaira peshekirã ea datxashaya 
ACT.22.7	ẽ maĩ di ika dakashũ nĩkaya hui tashnikĩ ea yuikĩ: “Sauloõ, Sauloõ, haskakĩ mĩ ea itxakawakubainai?” ea wa 
ACT.22.8	eãri yukakĩ: “Shanẽ ibuũ, mĩ tsua iki ikai?” ẽ wa hanushũ ea ana yuikĩ: “Habia ea ikũwaĩbu mĩ hatu itxakawakubainairã, ẽ Jesus Nazaré anuaki”, ea waya 
ACT.22.9	ha hunibu ebe bukĩ bĩ txashai uĩbiai hawẽ hãtxa nĩkabumakẽ 
ACT.22.10	eãri yukakĩ: “Shanẽ Ibuũ, haskapa?” ẽ aka ẽ Shanẽ Ibũ ea yuikĩ: “Benikaini kai Damasco anu karitãwẽ, harishũ mĩ haskakũkaĩshanai tsuãra mia yuishanikikirã”, ea akaya 
ACT.22.11	ha bĩ txashapã ea beru nuka wakĩ ea mexu bepua ẽ ma bepeshebia ẽ uĩyamakẽ ẽ haibuaibũ metsũshũ Damasco anu ea iyunibuki.
ACT.22.12	Hanu ẽ hikixĩkẽ huni betsa hawẽ kena Ananiasĩ Moisés hãtxa pe txibãmis judeu betsabũ hanu hiweshũ kẽwãmisbu 
ACT.22.13	Ananiasĩ ea merabewatanũ ika hua ea dapi nishũ yuikĩ: “Sauloõ, Jesus ikũwaĩ ma mĩ nukũ betsaki. Ana mĩ beruwẽ uĩ bena wariwe”, ea waya samama ẽ beru kayatiwatã ẽ ha uĩayã 
ACT.22.14	ana ea yuikĩ: “Ha nukũ Deus nukũ shenipabũ kẽwãpaunibu habiatũri mia katunishũ mia unãkĩ hau hawẽ xinãwẽ hawẽ bake pepa Jesus mĩ uĩnũ hawẽ huiwẽ mia hãtxa waxinaki. 
ACT.22.15	Haskawẽ taeshũ mianã, hawara uĩkĩ mĩ nĩkaxina yurabu mai hirabi anu hiweabu mĩ hatuki txanikũkaĩshanaii”, iwanã, 
ACT.22.16	“Haskakenã, ana hatishuĩra manama mĩ Deuskiri txakabukũkaĩmis hau mia buashunũ Jesusũ kenawẽ taeshũ ẽ mia naximai kanũ beniriwe”, ea waniki.
ACT.22.17	Hanua Jerusalém anu ẽ ana txĩtũkirãxina Deusbe hãtxanũ ika Templo hemaĩtĩ anu ka ẽ habe hãtxai nia namai keskakĩ 
ACT.22.18	Jesus ẽ uĩayã ea yuikĩ: “Nenushũ mĩ ekiri hatu yusĩayã mia nĩkama ishãkanikiki. Haskakẽ menã hawaira Jerusalém anua tashnirikaĩtãwẽ”, ea wa 
ACT.22.19	eã yuikĩ: “Shanẽ Ibuũ, hanu itxamisbu hiwe tibi anushũ mia ikũwaĩbu atxishũ bitxiti hiwe anu hatu bitximashũ hatu kupikĩ ẽ hatu kuxa kuxa amakubaĩxina dasibitũ ea unãkanikiki. 
ACT.22.20	Ha inũ, mĩ hãtxa yuishunika Estêvão mãkãwẽ tsaka tsaka akaibu uĩkĩ habũ akai keska xinãkĩ hatũ tari ẽ hatu mekeshũxinaki”, ẽ wa 
ACT.22.21	ẽ Shanẽ Ibũ ea nemakĩ: “Txaihaira yurabu betsa betsapa judeubuma anu ẽ mia yunuaii. Hari karitãshãwẽ!” ea waniki— hatu wai
ACT.22.22	ha judeubu itxabũ hatishũ besti Paulõ hãtxa nĩkashũtã ana judeubumakiri nĩkakatsi ikama hakiri sinatakĩ unãshubima yuikĩ:
ACT.22.22	—Ha hunirã, nũ ana hiwea uĩkatsi ikamaki! Tenãkĩ yamawarikãwẽ!— iki
ACT.22.23	heneama keketikubaĩkĩ haki sinatai nashuku paepakĩ hatũ peyabukumisbu tari pekatã mai bekux bekux akĩ kuru sa sa akaibũ 
ACT.22.24	haskarawẽ taea dasibibu haki sinataibu unãkatsis ikĩ Romano shanẽ ibu comandantẽ soldadobu yunukĩ:
ACT.22.24	—Nukũ meketi hiwe uke merã mistuyukãwẽ. Harishũ haskai haki sinatai biski ikanimẽkaĩ hau nuku yuinũ bitxi kuxatiwẽ kuxa kuxa akĩ txanimakãwẽ— hatu wa 
ACT.22.25	bitxishũ hawẽ nea pekatã hanushũ kuxakatsi pewaibũ hanua shanẽ ibu beshmas capitão ha dapi nia Paulõ yukakĩ:
ACT.22.25	—Romano huni documentoyabiakenã, unãti wariama mã kuxa kuxa atirumẽ? Ha dikabi hawa txakabu waxina unãmari mã ariatirumẽ? Haska mã yunuai? Earã, ẽ matũ documentoyakirã— aka
ACT.22.26	haska wa capitãonẽ nĩkabaĩ hawẽ shanẽ ibu comandante anu ka haki txanikĩ yuikĩ:
ACT.22.26	—Ha hunirã, Romano documentoyakiaki. Txanimamẽkaĩ, yukatãwẽ— aka
ACT.22.27	shanẽ ibu comandante kashũ Paulo yukakĩ:
ACT.22.27	—Txanima mĩ Romano documento hayamẽ? Ea yuiriwe— aka
ACT.22.27	Paulõ kemakĩ:
ACT.22.27	—Hawaikika! Ẽ hayabĩ!— aka
ACT.22.28	hanushũ shanẽ ibu comadantẽ Paulo yuikĩ:
ACT.22.28	—Ena bikinã, pei itxapawẽ pakatã ẽ biniki— aka
ACT.22.28	Paulõ ana yuikĩ:
ACT.22.28	—Enarã, haskamaki. Romano ẽ kaĩyã hawa pakama ẽ documento ea inãnibuki— ikai
ACT.22.29	nĩkatã datei kuxatiyabũ henebainaibũ hatu neamashũwẽ taea Romano shanẽ ibu comandante datebetanã Paulo hawa wama duawakĩ hau pe mekenũbũ hawẽ soldadobu yunubaina
ACT.22.30	hanua shanẽ ibu comandantẽ ushaxini penaya haskaya Paulo txitexinabumẽkaĩ, iwanã, tapĩhairakatsis ikĩ mane dispi txiwetameyawẽ neshaxinabu comandantẽ hawẽ soldado hatu pekamatã Deusbe hawenabu hãtxashunika shanẽ ibubu inũ Sinédrio dasibi hatu itxawatã Paulo kaĩmabaĩ hatu anu iyushũ hatũ besuuri nitxiã
ACT.23.1	Sinédrio itxabu dasibi shabakabi beiskĩ Paulõ hatu yuikĩ:
ACT.23.1	—Ẽ betsabuũ, matu yuinũ nĩkakãwẽ. Ẽ hawa Deuski txakabu nima natiã Deuski dateama unãnuma ẽ hiweaki, Deusũ ea unãyanã— hatu waya
ACT.23.2	ha dapi niabũ hau betsã kepais atanũ Deusbe hawenabu hãtxashunika shanẽ ibuhaira Ananiasĩ hatu yunua betsã kepais aka 
ACT.23.3	sinatakĩ Paulõ kemakĩ:
ACT.23.3	—Bemakis mĩ beparamebiaya mĩ huĩti txakabu unãtã Deusũ mia kupikĩ mia kepais ariashanikiki. Mĩ hari tsaushũ Deusũ hãtxa kenenibuwẽ ea unãti wabiakĩ hau ea kepais anũbũ hatu yunui na habia Deusũ hãtxa mĩ kaneaii— aka
ACT.23.4	ha dapi mapuabũ hawaira nemakĩ yuikĩ:
ACT.23.4	—Deusbe nukunabu hãtxashunika shanẽ ibuhairaki dateama mĩ haki sinataii— akabu
ACT.23.5	Paulõ yuikĩ:
ACT.23.5	—Ẽ betsabuũ, Deusbe nukunabu hãtxashunika shanẽ ibuhairama dabanẽ ẽ unãma ikaii. “Matunabu shanẽ ibukiri hãtxa txakabutimaki”, ibianikẽ ẽ kaneshuki— itã
ACT.23.6	shanẽ ibubu itxabu Sinédrio anu hatiri saduceubu inũ hatiri fariseubu Paulõ unãkĩ hui kuxipawẽ hatu yuikĩ:
ACT.23.6	—Ẽ betsabuũ, earã, ẽ fariseuki. Ẽ epa inũ ẽ shenipabu fariseubu irianibuki. Mawa ana hiweshanaibu ikũwãkĩ ẽ manaya ea unãti wakĩ mã daka ea danaĩ ikai— hatu wa
ACT.23.7+ACT.23.8	“Mawa ana besteãbuma ishanai inũ Deusũ nai tsuma inũ yushĩ hayamaki”, ikĩ saduceubũ yuimisbũ hanua fariseubu haskama: “Mawabu ana bestẽshanai inũ Deusũ nai tsuma inũ yushĩ hayaki”, akĩ yuimisbukẽ Paulõ ha hamebi haskakiri hatu hãtxa wai nĩkatã fariseubu inũ saduceubu ha iki hanubi kemanamei ha itxabu anua pashkaibũ 
ACT.23.9	haskaibũ unãshubima dasibibũ yui kemanamei keketikubaunaibũ hanua Deusũ hãtxa kenenibu yusĩnanãmisbu fariseubu betsa benitã fariseubu hãtxashunũ, iwanã, hatu yuikĩ:
ACT.23.9	—Na huninã, hawa txakabuwamaki. Yushĩ kasmai nai tsuma habe hãtxai daki ixiãki— hatu waibũ
ACT.23.10	pubẽhairai kemanamei hãtxa berukuaibuwẽ taeshũ Paulo yauxikĩ niniakeakekĩ pashka pashka akana ika datekĩ Romano soldado comandantẽ hau i benũbũ hawẽ soldadobu yunua itxabu anua Paulo iyushũ hawẽ meketi hiwe kuxipa anu soldadobũ ana bitxiabũ
ACT.23.11	ushaxini ana mexu betsatiã Paulo anu nukũ Shanẽ Ibu Jesus hushũ yuikĩ:
ACT.23.11	—Pauloõ, dateama benimawe. Na Jerusalém anushũ ekiri ikũwãkĩ mĩ hatu yuixina keskari wakĩ Roma anushũ habiaskari ekiri hatu yuiritãshãwẽ— awani kakẽ
ACT.23.12+ACT.23.13	hanua penaya judeubu itxapahaira 40 binua itxa Paulo tenãkatsi yubakai yuinamei:
ACT.23.12+ACT.23.13	—Paulo tenãnũ ika tenãriama ana nũ hawa piama inũ nũ hawa nushuama ishanaii. Hakia ariama hawara nũ pikẽ Deusũ hau nuku kupishanũwẽ— iki haskakiri xinaĩ hãtxabaini 
ACT.23.14	bushũ Deusbe hawenabu hãtxashunika shanẽ ibubu inũ shanẽ ibu beshmasbu anu bushũ betsã hatu yuikĩ:
ACT.23.14	—Nukubunã, Paulo tenãnũ ika nũ hakiri yubakashuki. Ariama ana nũ hawa pitiruma inũ nũ hawa nushutiruma nũ yubakashuki. Hakia tenãriama hawara nũ pikẽ Deusũ hau nuku kupishanũwẽ, iki 40 hunibu binua haskakiri xinaĩ nũ hãtxakãshuki. 
ACT.23.15	Haskakẽ dasibibũ mã ana unãti pehaira wakĩ Paulo hau ana iwenũbũ beparãtã Romano soldado shanẽ ibu comandante yukakãwẽ. Hanushũ iweaibũ hanu mã itxamisbu anu hikiriama nũ tenãshanaii— iwanã —Nũ yubakakãshu nũ ma peki— ikaibu 
ACT.23.16	Paulõ puĩ huni bakẽ haskaibu nĩkabaini hawaira kaĩ soldadobũ meketi hiwe anu kashũ haska yubakakãshu Paulo yuia 
ACT.23.17	Romano soldado shanẽ ibu beshmas capitão betsa kenashũ Paulõ yuikĩ:
ACT.23.17	—Mĩ shanẽ ibu comandante hau hawara nĩkashukiri banabimanũ na berunã iyutãwẽ— aka
ACT.23.18	hanua hawẽ shanẽ ibu comandante anu capitãonẽ berunã iyushũ yuikĩ:
ACT.23.18	—Hawa daki hau mia yuinũ na berunã mianu ẽ iwẽnũ ha Paulo nũ bitxixinatũ ea yunushuki— aka
ACT.23.19	Romano comandantẽ metsũshũ tari berunã ha besti iyushũ yukakĩ:
ACT.23.19	—Hawa mĩ ea yuinũ ika ikai?— aka
ACT.23.20	berunãtũ yuikĩ:
ACT.23.20	—Paulo ana yukanũ, iwanã, mia beparãtã mexukiri habu Sinédrio anu mĩ Paulo hatu iyushũshanũ mia yukai bekatsi ma shanẽ ibubu yubakakãshuki. 
ACT.23.21	Hakia 40 hunibu binuatũ Paulo tenãkatsi yubakakãshũ huneshũ manakanikiaki. Tenãriama ana hawa piama inũ hawa nushuama iyukanikiaki. Tenãriama hawara piaibũ Deusũ hatu kupishanikiaki. Haskakãshu miã besti: “Peki”, mĩ hatu wanũ mia yukai bekanikiaki. Hatũ hãtxa ikũwãyamashãwẽ— aka
ACT.23.22	comandantẽ nĩkatã berunã yuikĩ:
ACT.23.22	—Haska mĩ ea yuishu tsua kakawayamatãwẽ— ashũ nitxiã berunã kaya
ACT.23.23	hanushũ Romano comandantẽ hawẽ capitão dabe hatu kena beabu yunukĩ:
ACT.23.23	—200 soldadobu maĩ buaibu inũ, 70 cavaloki katsaumea buaibu inũ, hanua 200ri hatũ haxia buaibu itxawakĩ hatu pewakãwẽ. Mexu merã 9:00 hora da noitekẽ Cesaréia anu nitxĩtãkãwẽ, 
ACT.23.24	nukũ shanẽ ibu Félix anu iyukinã. Meribi cavalo betsaki katsaũshũ Paulo hawama meke pewashũ piskumatãkãwẽ— hatu wa kakatsi soldadobũ pewaibũ 
ACT.23.25	hau keneyabi butanũbũ comandantẽ keneshũkĩ:
ACT.23.26	“Ẽ ea comandante Cláudio Lísiasĩ mĩ ẽ shanẽ ibu pepahaira Félixsĩ, ẽ mia hãtxa bumai uĩrashãwẽ. 
ACT.23.27	Ha huni hawẽ kena Paulo haki sinatakĩ judeubũ atxipakebaũ tenãpanãbũ Romano documento hayakẽ tapĩtã hatu nemanũ ika ẽ soldadobube kashũ ẽ hatu mepãmaxinaki. 
ACT.23.28	Hanua haskai haki sinatakĩ ha akanimẽkaĩ tapĩnũ ishũ dasibi judeu shanẽ ibubu Sinédrio itxabu anu iyushũ 
ACT.23.29	hatũ shenipabũ yusĩni Paulõ betsa wamis haki sinatakĩ txitekĩ kũyã akaibu ẽ nĩkaxinaki. Hakia hawa txakabu hayamawẽ taeshũ haska ha huni tenãtima inũ haska bitxiti hiwe merã bitxitimakẽ ẽ hatu nemaxinaki. 
ACT.23.30	Hakia tenãnũ ika haki yubakaibu nĩkatã ha huni hawaira mia anu ẽ yunua iyukanikiki. Miã mekeyuwe. Habu haki sinataibu judeubu bushũ hau harishũ txitenũbũ mia anu ẽ hatu yunuriashanaii, hau habũ txiteai miãri mĩ nĩkashanunã. Ẽ shanẽ ibu pepahaira Félixsĩ, hatiski, ẽ hãtxarã”,
ACT.23.30	ashũ hatu bumaya
ACT.23.31	haska wakĩ soldadobu yunua mexu merã Paulo iyuxĩkĩ mae betsa hawẽ kena Antipátride anu bitxiabũ 
ACT.23.32	haria hatuki pena soldadobu mexukiri maĩ bexiãbu ana Jerusalém anu txĩtũbiranaibũ hatiri soldadobu cavalowẽ buxiãbũ Paulo habũ iyukubaini 
ACT.23.33	Cesaréia anu hikitã Félix anu iyushũ kene inãkĩ Paulo yunuabu 
ACT.23.34	kene uĩshũ Félixsĩ Paulo yukakĩ:
ACT.23.34	—Mĩ haniamẽ?— aka
ACT.23.34	Paulõ yuikĩ:
ACT.23.34	—Cilícia anua ẽ kaĩniki— ikai 
ACT.23.35	nĩkatã Félixsĩ yuikĩ:
ACT.23.35	—Mĩ haskaya habũ mia txitexina beaibutiã hatubetã ẽ mia nĩkashanaii— atã hawa wama Herodesĩ hiwe itamama anushũ hau Paulo mekeyunũbũ hatu yunuxĩkẽ
ACT.24.1	hanua ma cinco dia binukainaya Deusbe hawenabu hãtxashunika shanẽ ibuhaira hawẽ kena Ananias mae ewapa Cesaréia anu kakĩ judeu mekenika betsabu inũ huni unãnepa pe hatu hãtxashunika hawẽ kena Tértulo Jerusalém anua hatube kai hikitã Paulo txitenũ ika shanẽ ibu Félixsĩ besuuri itxabũ 
ACT.24.2	Paulo iweabu Tértulõ hakiri txitekĩ taewakĩ shanẽ ibu Félix yuikĩ:
ACT.24.2	—Nukũ shanẽ ibuũ, mĩ pehairaki. Dasibi pewai duapai unãnepai mĩ shanẽ ibuaya miwẽ taea unãnuma nukũ mai pakea anu nũ pe hiwekũkaĩmiski. 
ACT.24.3	Mĩ nuku haska waiwẽ taea xinã txãkãkĩ enabũ mia kẽwãkubaũmisbuki, mĩ nukũ shanẽ ibu duapahairarã. Eã ẽ mia habiaskari waii, Félixsĩ. 
ACT.24.4	Hatishuĩra hãtxatxakayamakĩ mia bikawama eskarabes ẽ mia yuiai ea nĩkayuwe. 
ACT.24.5	Na huni Paulorã, txanimahaira hakiri pemahaira nũ uĩaiĩ. Jesus Nazaré anuatũ yusĩa txibaĩbu hatu bebũshũkĩ mai hirabi anua judeubu manibaunabu bikawakĩ hatu yusĩ txakakĩ pashkakĩ hatu itimaska wakubaĩmiskiaki. 
ACT.24.6	Haska besti wama nukũ Temploki meseama nuku txakabuwãxinaki. Haska waya nukunabũ atxiabu nukũ shenipabũ beya txibãkĩ unãti watã nũ kupipanã 
ACT.24.7	soldado comandante Lísias hawẽ soldadobube kashũ hawẽ kuxipawẽ taeshũ nuku mebĩxĩshũ 
ACT.24.8	nenu mia anushũ nũ txitenũ nuku yunuxinaki. Hanushũ mĩ miã Paulo yukashũ haska ẽ mia yuishu txanimamẽkaĩ mĩ unãtiruki— akaya
ACT.24.9	nĩkatã ha judeu shanẽ ibubu hatube itxabũ Tertulõ hãtxa abukĩ Félix yuikĩ:
ACT.24.9	—Txanima habiaskaki— akaibũ 
ACT.24.10	hanushũ Paulõri hau hatu hãtxa wanũ shanẽ ibu Félixsĩ yunukĩ teweshuna hanushũ Paulõ shanẽ ibu Félix yuikĩ:
ACT.24.10	—Bari itxapa shanẽ ibukĩ enabu mĩ pe hatu mekekubaĩmis unaĩ benimakĩ haska ẽ hawa txakabuwaisma hamẽ ea txiteaibu hatũ hãtxa nemakĩ ẽ mia tapĩmai nĩkawe. 
ACT.24.11	Deus kẽwãtanũ ika ma 12 dia Jerusalém anu ẽ hikixinaki, haska txanima miari yuka ikĩ mĩ unãtiruki. 
ACT.24.12	Hanushũ Templo anua inũ hanu itxati hiwe anua inũ hanira hãtxai nishũ yurabu ẽ hatu itimaskawai tsua ẽ haska wai ea hawa nĩkabuma ixiãbuki. 
ACT.24.13	Haskawẽ taeshũ ha hunibũ mia haskakiri yuiaibuwẽ taeshũ hatũ hãtxa kayabi hawa hayamaki. 
ACT.24.14	Hakia haskakiri ekiri mia yuiaiburã, shabakabi mia yuinũ nĩkawe. Jesusũ Bai Bena nũ txibãyã: “Deuskiri kanekanikiki”, iwanã, nuku aki ikanikiki, haskamabiakenã. Jesus ikũwãkĩ nukũ shenipabũ Deus kẽwãpauni ẽ duawapakemiski, Moisés yusĩni inũ Deusũ hãtxa yuishunika betsabũri kenenibu dasibiri ikũwãkinã. 
ACT.24.15	Haska wakĩ yura pepabu inũ txakabubu kupikatsi Deusũ hatu ana bestẽwãshanai ikũwãkĩ ẽ manaii. Habiasri na judeubu nukube itxabũ habiaskari manariakanikiki. 
ACT.24.16	Haskawẽ taeshũ Deuski inũ hunibuki ẽ xinã txakaismaki, haskai hiwei pepanũ ishunã.
ACT.24.17	Haska inũ, betsarã, bari itxapa mai hirabi mae tibi kakũkaũtani enabu inãkuĩ hatu beshuĩ inũ Deus kẽwãkĩ txashuwã hatu kuamatanũ ika ẽ ana txĩtũkirãxinaki. 
ACT.24.18	Hanushũ nukukiri Deus pepa xinãmatã Templo hemaĩtĩ anushũ txashuwã ẽ inãkuĩayã eki hawa huni itxabuma inũ tsua itimaskabumakẽ Ásia anua judeu betsabu eki nukushũ ea habũ itimaska wakĩ taewaxinabuki. 
ACT.24.19	Ea habũ haska waxinabu ha Ásia anuabu habu betirubuki, mia bebũ shabakabi nishũ ea txiteirã, ẽ haskaxĩkẽ eki sinatai ixiãbumẽkainã. 
ACT.24.20	Beabumakẽ nukũ shanẽ ibubu Sinédrio itxashũ ea unãti wakĩ hawara ẽ txakabuwamis ea tapĩxĩshũ na shanẽ ibubũ mia haska yuikeãkanaii. 
ACT.24.21	Hakia Sinédrio shanẽ ibũ hatũ besuuri nishũ hãtxa kuxipawẽ hatu yuikĩ: “Mawabu ana bestẽshanaibu ẽ ikũwaĩwẽ taeshũ natiã mã ea unãti waii”, akĩ Jerusalém anushũ ẽ hatu yuixinawẽ taea eki sinatai ikanimẽkaĩ. Hatu yukawe— aka
ACT.24.22	Jesusũ Bai Benakiri unãhairakĩ Paulõ yuiai nĩkatã judeubu manamakĩ Félixsĩ hatu yuikĩ:
ACT.24.22	—Hatiara comandante Lísias Jerusalém anua huaya ẽ ana matu unãtihairawashũshanai, matunaki. Manayukãwẽ— hatu waya
ACT.24.23	hanua hawẽ haibuaibũ Paulo duawakĩ hau pimayushanũbũ hawa hatu nemama hau Paulo hawa wama mekeyunũbũ Romano capitão hatu yunuxĩshũ
ACT.24.24	hanushũ shaba betsaki txipu hawẽ aĩ judeu aĩbu hawẽ kena Drusila iyui Félixsĩ ana Paulo nĩkakatsi hatu kenama Paulo iweabu Jesus Cristo ikũwaĩkiri hatu yuikĩ 
ACT.24.25	hiwea pepatikiri inũ ibubis pe meketikiri inũ dasibi txakabu Deusũ kupishanaikiri Paulõ hatu hãtxa wakĩ yusĩaĩ nĩkai datekĩ Félixsĩ nitxĩkĩ yuikĩ:
ACT.24.25	—Kayuwe, xinãshũ ana ẽ daya hayamatiã ana mia nĩkakatsis ikĩ ẽ mia ana kenashanairã— atã 
ACT.24.26	Félixsĩ Paulokiri xinã betsa wairã: “Ẽ hawa wama nitxĩshanũ pei itxapa hau ea inãshanũwẽ”, ikĩ Félixsĩ Paulo hawẽtxaĩs kenai habe hãtxabiakũkaĩkĩ 
ACT.24.27	hawẽ hãtxa nĩkabiakĩ judeu shanẽ ibubu daewakatsis ikĩ Paulo hawa nitxiãma ma bari dabe ka hanua Félix hawẽ daya menetã kaĩkainaya Roma anua shanẽ ibu betsa hawẽ kena Pórcio Festo Cesaréia anu shanẽ ibui taeniki.
ACT.25.1	Hanua shanẽ ibui Cesaréia anu Festo hikixĩshũ shaba dabe inũ besti ma binuaya Jerusalémkiri bai kayuxĩkẽ 
ACT.25.2	harishũ Deusbe hawenabu hãtxashunika shanẽ ibubu inũ judeu shanẽ ibu betsabu yubakabaĩ Festo anu bushũ Paulo txakabuwakatsi parãkĩ:
ACT.25.3	—Haskai mĩ ma nenuki. Nuku pewashũkĩ Paulo miãri mĩ nuku unãti washũkatsi nenu Jerusalém anu hau itanũbũ mĩ hatu yunutirumẽ?— akabu, haskarã, eska Paulokiri yubakabaĩ bai tanabiranai nũ tenãnũbũ ika inibukiaki. 
ACT.25.4	Hakia Festõ hatu nemakĩ yuikĩ:
ACT.25.4	—Cesaréia anushũ Paulo ma pe mekeshũ uĩkanikiki. Haskakẽ usha eskarabestã ẽ ana txĩtũkainaya 
ACT.25.5	mã haska ea yuiairã, matũ shanẽ ibubu Cesaréia anu ebe bushũ ha hunĩ hawara txakabuwayama txitekĩ unãtirubuki— hatu waxina
ACT.25.6	Jerusalém anushũ oito dia kasmai dez dia daki nitxĩtã Cesaréia anu ana txĩtũkaini hikixina hanua mexukiri hanushũ shanẽ ibui tsaushũ unãti wamisbu anu hari Festo tsautã hau Paulo itanũbũ hatu yunua 
ACT.25.7	iweabu Jerusalém anua bexiã judeu shanẽ ibubũ kebaũshũ hawẽ yusĩa betsa betsapakiri Paulo txitebiakĩ hawẽ haska watima kayakiri Festo yuiaibũ 
ACT.25.8	hanushũ hãtseri Paulõ hawa txakabuwama ikimakiri unãmakĩ Festo yuikĩ:
ACT.25.8	—Ẽ hawa txakabu hayamakiri ena mia yuinũ nĩkawe. Deusũ nukũ shenipabu yusĩni txibãkĩ ẽ kaneama inũ, Jerusalém anushũ Templo ẽ hawa txakabuwama inũ, Romano shanẽ ibuhaira Césarki ẽ hawa hakiri txakabu yuismariki— ikaya
ACT.25.9	hanua judeu shanẽ ibubũ hau Festokiri pe xinãnũbũ, iwanã, Paulo yukakĩ:
ACT.25.9	—Jerusalém anurã, mĩ kakatsis ikai, harishũ mĩ haskayama hau ẽ mia unãti washanunã?— aka
ACT.25.10	Paulõ kemakĩ:
ACT.25.10	—Haskamaki. Huni betsa tibi miã mĩ unãti wanũ Romano shanẽ ibuhaira Césarn mĩ habiaska watanũ mia yunuimaki. Haskakẽ na habiatiã mĩ ea unãti watiruki. Haskakẽ enabu judeubu ẽ hawa txakabuwama iyama ẽ mia tapĩmashuki. 
ACT.25.11	Ẽ hawara txakabuwayamawẽ taeshũ hau ea tenãnũbũ ẽ hatu hawa nemama ikeanaii. Hakia mia paraĩbũ hau ea tenãnũbũ mĩ shanẽ ibũ hãtxa kanekĩ mĩ ea hatu yunutirumaki. Haskawẽ taeshũ maiwã kesua shanẽ ibuhaira Césarn hau ea unãti washanũ Roma anu ea yunushãwẽ— aka
ACT.25.12	hanushũ unãnepa merabenãbube Festo hãtxatã Paulo yuikĩ:
ACT.25.12	—Peki. Césarn hau mia unãti washanũ mĩ ea yukashuki. Hari ẽ mia yunushanaii— axiã hiweyukẽ
ACT.25.13	txipu shaba eskarabes kakẽ Romanobube shanẽ ibumis judeubũ shanẽ ibu Agripa hawẽ pui Berenicebe Cesaréia anu shanẽ ibu bena Festo uĩkĩ hãtxa wakĩ benimawanũ ika haki bai buxiã 
ACT.25.14	habe hiweyuabũ Festõ Paulokiri Agripa hari banabimakĩ:
ACT.25.14	—Nenu huni betsa mekeshũ Félixsĩ eki henebaĩxinaki. Mia yuinũ nĩkawe. 
ACT.25.15	Nenua Jerusalém anu ẽ ka Deusbe hawenabu hãtxashunika shanẽ ibubu inũ habũ mekenikabũ txakabu hakiri yuitã ha ẽ kupinũ haki sinatakĩ ea yunuabu 
ACT.25.16	hakia eã hatu kemakĩ: “Nũ Romanobunã, nukũ yunua kuxipawenã, e iskaũ detenũbũ nũ haska beyamaki. Hakia hau detenũbũ yunukinã, ha haki kayai haratura txakabu ha dabe unãti warabetã nũ hatu nematiruki, ha ikaiburã”, akĩ ẽ hatu waxina 
ACT.25.17	ẽ hatu haska wabirana ea txibãbirãxinabu manakatsi ikama mexukiri hanushũ nũ hatu unãti wamis anu tsaushũ ha huni ẽ hatu yunua iweabu 
ACT.25.18	habu bexiãbu benishũ haska hakiri kayakĩ hawa hatũ txakabu tibi waima haskakiri txiteaibu dabanẽ haska ẽ xinaĩkiri hawa yuiabuma 
ACT.25.19	hakia haska judeubũ hiwea beya kẽwãmisbu hatu maewamai inũ huni betsa Jesus mawabiani ana hiweaki, akĩ Paulõ hatu yuimis besti hakiri txiteaibu ẽ nĩkashinaki. 
ACT.25.20	Haska hakiri yuiaibũ hawawẽ ẽ haska watima ea unãtimaska kaya wabu xinãtã Paulo yukakĩ: “Jerusalém anushũ ana harishũ hatubetã ẽ mia unãti wai kashanũ hari mĩ kakatsis ikai?” ẽ wa 
ACT.25.21	hanushũ hatũ ea akĩ: “Hamaki. Shanẽ ibuhaira Césarn hau ea unãti washanũ Roma anu ea yunushãwẽ”, ixĩkẽ hari ea yukaxinanu yunukatsi hau bitxishũ meke bestiyunũbũ ẽ hatu yunuxinaki— aka
ACT.25.22	hanushũ Agripã Festo yuikĩ:
ACT.25.22	—Ha hunirã, eãri ẽ nĩkakatsis ikaii— aka
ACT.25.22	Festõ kemakĩ:
ACT.25.22	—Peki. Mexukiri mĩtsiri mĩ nĩkatiruki— aka
ACT.25.23	hanua ushaxini mexukiri hatũ tari pepa sawea hawẽruabiranaibu hatu kẽwãbirãkĩ teperewe mawabainaibũ shanẽ ibu Agripa hawẽ pui Berenicebe inũ Romano soldado shanẽ ibubu inũ Cesaréia anua shanẽ ibu beshmasbu hanushũ unãti wamis dĩtu anu hikibaina maniabũ Festõ hatu yunua Paulo iweabũ 
ACT.25.24	hanushũ Festõ hatu yuikĩ:
ACT.25.24	—Shanẽ ibu Agripa inũ nukube itxabuũ, na hunikiri matu yuinũ nĩkakãwẽ. Jerusalém anushũ inũ nenushũri judeu itxapabũ hakiri txakabu kayakĩ ea tenãmanũ ika biski ikubaĩxinabuki. 
ACT.25.25	Hakia haska hakiri yuibiaibũ eã ẽ nĩkaxinarã, haskawẽ dabanã ẽ tenãtiruma xinãtã ẽ haskara wayupanã hamebi ea yukakĩ: “Hau matũ shanẽ ibu kaya Césarn Roma anushũ hau ea unãti washanũ ea hari yunuwe”, ea waxina hari yunukatsi ẽ xinãxina ẽ yunushanaii. 
ACT.25.26	Hakia hawara txakabuwayamakiri tapĩ pewamabia shanẽ ibuhaira César anu ha hunikiri ẽ hawa keneshũ bumatima ẽ xinaiĩ. Haskawẽ taeshũ hawa txakabuwayamamẽkaĩ, Agripaã, natiã mĩ besuuri ẽ nitxiãki, hau miãri mĩ ea unãti washununã, haskakiri kenetã ẽ bumakatsis ikairã. 
ACT.25.27	Hamẽ hawa hawẽ txakabukiri unãma ẽ yunua: “Habitiruma benibĩ!” ishũ ekiri xinãtiruki— akaya
ACT.26.1	hanushũ Agripã Paulo yuikĩ:
ACT.26.1	—Hani mĩ hawa txakabuismakiri nuku yuiwe— aka
ACT.26.1	—Peki— iwanã, hatu mekẽ sanãshũtã Paulõ hatu yuikĩ:
ACT.26.2	—Shanẽ ibuhaira Agripaã, haska ekiri kayaibukiri mia bebũ nishũ ẽ haskakũkaĩmis ẽ mia hãtxa waĩwẽ taea ẽ benimaii, na haska judeu shanẽ ibubu ekiri txakabu txanitxakakĩ eki kayaiburã. Ẽ haska hayamaki. 
ACT.26.3	Mianã, dasibi judeubũ beya unãkĩ haska betsa betsapa xinaĩ nũ ha irabemis mĩ unãhairaiwẽ taeshũ txanima ẽ hãtxa mĩ nĩkatiruki. Ẽ hãtxa teneshũ ea nĩkayuwe.
ACT.26.4	Dasibi judeubũ ea unã keyukanikiki, ẽ hatube hiwekũkaunirã, ẽ mae anuabu inũ hanua ẽ yumeni Jerusalém anuabunã. 
ACT.26.5	Ha dikabi ẽ berunãtũ Moisés nukũ shenipabu yusĩni habũs xinã pashkama txibãhairakĩ nũ mekehairamis ẽ fariseu ikũkaini ea uĩkubainishũ mia yuitirubumẽkaĩ. Hakia ekiri xinaĩ hãtxatirubumamẽkaĩ. 
ACT.26.6	Haskawẽ taeshũ ẽ haskarakẽ daki ea unãti watã kupikatsi haska nukũ shenipabu Deusũ yubani ikũwãkĩ ẽ manai ea aki ikanikiki. Hanushũ mawabu ana hatu bestẽwaĩ kai Deusũ nukũ shenipabu yubani ẽ ikũwaĩwẽ taeshũ ea kupikatsis ikanikiki. 
ACT.26.7	Israelĩ bakebu 12 shukuabu tibitũ haska uĩkatsi manakĩ bariri inũ mexu merã Deus kẽwãkĩ duawakubaĩmisbu keska wakĩ haska manakabu keskari eãri ẽ ikũwaĩwẽ taeshũ haska bestiwẽ taeshũ habũ ea txitei kayanamei ikanikiki— iwanã, itxaburi uĩbaũkĩ ana hatu yuikĩ:
ACT.26.8	—Haskakĩ mã ikũwãbumamẽ, matubunã, mawabu Deusũ ana hatu bestẽwãshanairã?— iwanã 
ACT.26.9	—Eãnã, txanima haskakiri xinã pewariamarã, ẽ hatu ayuniki, hatu yamawakatsis ikinã, Jesus Nazaré anua ikũwaĩbuki sinatairã. 
ACT.26.10	Na haska akinã, Jerusalém anushũ ẽ aniki, Deusbe nukunabu hãtxashunika shanẽ ibubũ hatũ kuxipawẽ ea yunuaburã. Jesus ikũwaĩbu itxapa atxishũ bitxiti hiwe merã ẽ hatu mistukubainiki. Hanushũ hatu tenaĩbũ eã hatu nemama habiaskari xinãkĩ pesshũ ẽ hatu uĩs bestikubainiki. 
ACT.26.11	Hatu haska wakinã, hawa betsa tukama hanu itxamisbu hiwe tibi anushũ Jesus ikũwaĩbu hau henenũbũ hatu itxakawatxakayamakĩ beshtehairakatsis iki ẽ hatuki bene bene ikĩ hawa hatu henekatsi ikama judeubumã mae anuri pashaibu habiaria hatuki sinatahairakĩ hatu atxinũ, iwanã, ẽ hatu katxibãkubainiki.
ACT.26.12	Deusbe nukunabu hãtxashunika shanẽ ibubũ haska nũ akai keska nũ anũ ea hatũ kuxipaya wakĩ yunuabu Damasco bai tanabaini ma ẽ kemaya 
ACT.26.13	bai putxinĩ ma bari mananãbibiakẽ kakĩ ẽ uĩayã naiuria bĩ kuxipahaira bari binuatũ ea inũ ẽ haibuaibu nuku datxashaya 
ACT.26.14	hanua dasibi maĩ nũ di ikaya nukunabũ hãtxa Hebreowẽ tsuãra ea yuikĩ: “Sauloõ, Sauloõ, haskakĩ mĩ ea itxakawakubainai? Mimebi mĩ txakabuaii, tsuki ikama ibubis mushaki iki ikasirã”, ea wa 
ACT.26.15	eãri yukakĩ: “Shanẽ ibuũ, mĩ tsua iki ikai?” ẽ wa hanushũ ea yuikĩ: “Habia ea ikũwaĩbu mĩ hatu itxakawakubainairã, ẽ Jesuski. 
ACT.26.16	Beniriwe, ẽ mia anu hushukirã. Mia katutã haska mĩ ekiri dayakũkaini txanikũkaĩshanũ ẽ mia uĩmashu inũ txipu betsa ẽ mia uĩmashanairã. 
ACT.26.17	Ena mia watã judeubu anu inũ judeubuma anu hanu ẽ mia yunuai anu mĩ ka ẽ mia mekepakeshanaii, mia txakabuwatirubumarã. 
ACT.26.18	Habu anu ẽ mia yunua kashũ hatu xinã betsa wamakĩ hau unaĩsmapakĩ Satanás ana txibãyamanũbũ ẽ Epa Deusũ hãtxa mĩ hatu yusĩkubaunũ judeubuma betsa betsapabu anu ẽ mia yunuaii. Harishũ hatu beru bepesha keska watã ana mexu merã kama keska hakia bĩwẽ kai keskaibu mĩ hatu waya hatiritũ ea ikũwaĩbũ hatũ txakabu ẽ hatu buashunaya Deusũ hatu hiwekuĩmashanikiki, hawa hatu kupiamarã, hawenabu meribi wakinã”, ea waniki.
ACT.26.19	Shanẽ ibuhaira Agripaã, haska nũ uĩsma nai anua namai keska ẽ uĩxina txibãnishũ ẽ txibãkubaĩmiski, xinã betsa wamarã. 
ACT.26.20	Harishũ Damasco anushũ dukũ kakape hatu yusĩ taewatã txipu Jerusalém anushũ yusĩriatã Judéia mai pakea hirabi anuabu judeubu inũ judeubuma ẽ hatu yusĩkĩ: “Xinã betsa wakãwẽ”, ẽ hatu wa tsuãra xinã betsa watã Deusũ bake ikũwãkĩ hatũmebi hatũ hiwea bena hayakĩ uĩkubainimabuki, ẽ hatu unãmakubainarã. 
ACT.26.21	Ẽ hatu haska wamiswẽ taeshũ Templo anushũ judeubũ ea atxishũ ea tenãnũ ika iyamabuki. 
ACT.26.22	Haskakẽ Deusũ ea merabewaya hawa xinã betsa wama shanẽ ibubu inũ shanẽ ibuma hatuki txani Moisés inũ Deusũ hãtxa yuishunika betsabũ haska bebũkiri kenenibu ishanai 
ACT.26.23	yuikĩ: “Messiasrã, nuitapatã mawai kaikiki. Hanua ha dukũ mawa bestẽkaina ha dukũ nuku bebushuni kaikiki. Haskaxĩshũ nũ judeubu inũ judeubuma hawẽ pashati bai shaba kayabi ibubis Messias txani kaikiki”, inibu habiaskari haskakiri ẽ hatu yusĩkubaĩmiski— akaya
ACT.26.24	Paulõ haska hawẽ hiweakiri yuiai nĩkai Romano shanẽ ibu Festo e itã unãshubima yuikĩ:
ACT.26.24	—Pauloõ, mĩ patapaki. Kene itxapa unaĩ mĩ unaĩsmapakũkainaii— aka
ACT.26.25	Paulõ kemakĩ:
ACT.26.25	—Shanẽ ibu pepahaira Festoõ, ẽ unaĩsmapakiri hãtxamaki. Txanima shabakabi hãtxa kayabi besti ẽ matu yuiaii. 
ACT.26.26	Haskarã, ha shanẽ ibu Agripã Deusũ hãtxa unaĩwẽ taeshũ dateama haskakiri hãtxakĩ ẽ yui ikaii. Haska eã ẽ hakiri xinãnã, unã keyuriaikiki. Txanima Jesus hawa huneama habiaskariai hiwekũkainiki— iwanã, 
ACT.26.27	Agripakiri besushũ yuikĩ: —Shanẽ ibu Agripaã, Deusũ hãtxa yuishunikabũ keneni haskakiri ẽ mia yuiairã, mĩ ikũwaĩ? Ẽ xinãnã, mĩ ikũwaiĩ— aka
ACT.26.28	Agripã kemakĩ:
ACT.26.28	—Mĩ xinãnẽ, mĩ hawaira ea Cristo txibãmakatsis ikai?— aka
ACT.26.29	Paulõ ana yuikĩ:
ACT.26.29	—Hawaira kasmai txipu kasmai mia inũ dasibibũ natiã habũ ea nĩkaibu ẽ ikũwaĩ keskakĩ mã Jesus haibu warianũ Deusũ hau matu kenarianũwẽ, hakia na ẽ ika keskai mane dispiwẽ matu tsuã meneshamarã— hatu wa
ACT.26.30	hanushũ hatu haska wai nĩkatã judeu shanẽ ibu Agripa inũ Romano shanẽ ibu Festo inũ Berenice inũ shanẽ ibu betsabu hatube tsauwa 
ACT.26.31	tari meribi benibaĩ hamauria Paulokiri habu hãtxanamekĩ yuikĩ:
ACT.26.31	—Ha hunĩnã, hawa txakabuwaismawẽ taeshũ tenãtima inũ bitxiti merã bitxitimaki— ikaibũ
ACT.26.32	hanushũ Agripã Festo yuikĩ:
ACT.26.32	—Ha huni hawawama mĩ nitxĩtirubia hamebi: “Hau Césarn ea unãti washanũ”, ikĩ mia yukaxinarã, hari nitxĩyushãwẽ— akabu
ACT.27.1	hanushũ Romano maiwã kesua Itália mae ewapa Roma anu shanẽ ibu dasibi binuatũ hau Paulo unãti wanũ hari nuku nitxĩkatsi xinãxĩshũ hau nuku iyunũ capitão Júlio soldado hawẽ shukua ewapa kena César Augustonarã, Paulo inũ habu bitximisbu betsabu hatu Festõ inãkĩ yunukĩ:
ACT.27.1	—Roma anu iyukĩ hatu mekehairakubaĩtãkãwẽ— aka 
ACT.27.2	mae Adramítio anua niwe shashu ewapa Ásia anu kaiwẽ haki nuku naneabu mai pakea Macedônia mae betsa Tessalônica anua nukũ haibu Aristarco nukube kaya iãnẽwã kesha patãkubaini 
ACT.27.3	hanu ushaxini kai mae betsa Sidom anu nũ keti ikaya capitão Júliõ Paulo duawakĩ heneyua hanushũ Jesus ikũwaĩbu hawẽ haibuaibuki hau hatuki bayutanũbũ, iwanã, nemama kakẽ betxitã pimakĩ duawaxiãbu 
ACT.27.4	hanua Sidom anua bestẽkaini kai natukã ewapa hawẽ kena Chipre nũ kapanã niwe beaiwẽ taea dũkebaini 
ACT.27.5	mai pakea dabe Cilícia inũ Panfília besuuri iãnẽwã dũkebaini kai atimas mai pakea betsa Lícia anu hawẽ mae betsa Mirra anu nũ hikia ha shashu nũ hawẽ kai henetã
ACT.27.6	hanua maei niwe shashu ewapa Itáliakiri kai Romano soldadobu capitão Júliõ benabaũkĩ betsa Alexandria anua kai betxitã ana hawẽ kakatsi haki inatã nũ kai 
ACT.27.7	unãshubirahaira kakũkaini ushakũkaini iãnẽwã patãkubaini dayatxakayamakubaini mae betsa Cnido besusi niwẽ nuku niti aka nuku haska wa yusmauri natukã betsa Creta dũkebauni mae betsa Salmona natukã kesua binubaini 
ACT.27.8	niwẽ nuku kamama teshkitã unãshubira kai bikahairakũkaĩkĩ natukã Creta kesha patãkubaini atimas mae betsa Laséia dapi hawẽ kena Bons Portos anu nuku keti akabu nũ hikikẽ
ACT.27.9	niwe pepa manakubaini usha itxapakũkaini hawaira kainama judeubu samakemisbutiã ma binukẽ ui pakei taei niwẽwã bei meseaya haskawẽ taeshũ bebũkiri hatu nemakĩ Paulõ yuikĩ:
ACT.27.10	—Hunibuũ, haska ẽ xinaĩ matu yuinũ nĩkakãwẽ. Eã ẽ uĩaĩnã, nĩkamas nũ kaya niwe mesehaira bekĩ nuku shashu bitxia matũ shekiwã inũ nukũ mabu dasibi shashuyabi benui keyutiruki. Nukuri hasai nukũ hiwea nũ benuriatiruki. Buyamayunãkãwẽ— hatu wa
ACT.27.11	hanushũ hatũ shashu bumis inũ shashu ibu niti ikatsi ikama capitão Júliõ habu besti nĩkaniki, Paulõ hãtxa nĩkamarã. 
ACT.27.12	—Nenu Bons Portos bai butua txakabuki. Haskanushũ nũ matsi binutirumaki— ikaya dasibibũ habiaskasri xinaĩ: —Haskakenã, nenua buirã, Creta natukanu Fenice mae anu bunãkãwẽ, hanu bai butua peki, noroestekiri inũ sudoestekiri uĩakiri hanu baxikutã nũ ui binuyunũbunã— ikaibũ
ACT.27.13	hanua ana bunũ ishũ xinãtã buaibũ niwe kuxipama duakabi sulkiria pe shũku ikaya:
ACT.27.13	—Peki. Eskawẽ nũ katiruki, hawa bikamarã— ika ana kai taei natukã Creta hawẽ kesha hawama nũ patãkubainaya 
ACT.27.14	hanua hawaira natukãkiria niwe mexupa kuxipa bekĩ iã namakis nukũ shashu nuku tu akubainaya 
ACT.27.15	haska washũ ana tsitsũwãtũ ana ha kaikiri butima niwẽwãnẽ txixtekiri buaiwẽ taeshũ shashu hawẽ tuẽbaĩti heneabu niwẽ besti shashu bini bini abainaya 
ACT.27.16	hanua natukã hatiuma hawẽ kena Cauda hunea hauri niwe shũku ikamauri dũkebaĩkĩ hawẽ hasai pashati shashu pixta daneshekea kai nuitapatã dayahairatã mapemakĩ nũ nanea: 
ACT.27.17	“Nukũ shashu ewapa muxitiruki”, iwanã, shashu ibu dayashũmisbũ dispi kuxipawẽ shashu daweshekubaĩkĩ keyutã nespa hawẽ kena Sirte anu teshke itiruki ika datekĩ ha shashu dakereshkaĩ bitxai hau haki teanũ, iwanã, hi keku pukuabu hatũ mestẽwãkẽ niwẽ tu abaĩmis tari ewapari hawẽ hi mashkenãyãbi pekashũ butekĩ nũ peka niwẽwãnẽ shashu tu akubainaya 
ACT.27.18	hanua ana penaya niwẽwã ana kuxipa bekĩ shashu dabe dabe atxakayamaya shashu narabeketirukẽ datekĩ shashu shãka duakabi wanũ ishũ ha mabu buaibu hatiri iã merã datekĩ pukukĩ taewaibũ 
ACT.27.19	hanua usha dabexina ana penaya niwẽwã maĩriamakẽ ha niwẽ hawẽ tu abaĩmis tari ewapa inũ hawẽ txibu inũ hawẽ nabe inũ mashkenã dasibi dispiyabi shashu anua hatubetã mekenẽ dasibitũ shutukĩ iã merã nũ pukuabu 
ACT.27.20	hanushũ niwẽ nuku itxakawakubainaya mexu tibi bixi uĩyama inũ shaba tibi bari uĩyamari: “Nũ peamaki, haniara hasakĩ nukũ hiwea nũ benui kaii”, ikaibũ
ACT.27.21	natiã datekĩ hawa piabuma ikubainaibũ hanua Paulo hatu naxui ika benikaũ hatu yuikĩ:
ACT.27.21	—Hunibuũ, ẽ hãtxa nĩkatã Creta anu mã baxikuxianã, bika txakabu mã meama ikeanaii. 
ACT.27.22	Haskabiaya punu nukayamakãwẽ. Natianã, shashu besti benuaya nuku dasibi nũ mawama ishanaii. Matu yuinũ nĩkakãwẽ. 
ACT.27.23	Mexu merã ẽ Deus ha ẽ dayashũmis ea mekemistũ hawẽ nai tsuma yunua hushũ 
ACT.27.24	ea yuikĩ: “Pauloõ, dateyamawe. Romano shanẽ ibuhaira César mĩ uĩ kanũ Deusũ mia merabewakĩ ha dasibi shashũ mibe buaibu miwẽ taeshũ hatu tenãma ẽ hatu pasha washanaii”, akĩ ea yuishuki. 
ACT.27.25	Hunibuũ, ana punu nukama benimakãwẽ. Eãnã, ẽ Deus ikũwãyã haska ea yubashu ashanai ẽ ha xinaiĩ, nũ haskai kai hawẽ nai tsumã ea yuishurã. 
ACT.27.26	Hakia natukã betsa anu nuku teawai kaikiaki— hatu wa
ACT.27.27	hanua Creta anua buimabu ma semana dabe kaya mexu betsatiã iãnẽwã deshũ betsa hawẽ kena Adriático anu niwẽ nuku shutukubaunaya iãnẽwã buspu tsaubaĩkĩ nuku dabe dabe akubainaya shashu ibu dayashũmistũ unãshubira bana nĩkatã xinaĩ: “Nũ ma mai kemaii”, ishũ 
ACT.27.28	hawẽ nua meti dispiwẽ mea 36 metro tanatã ana ha katxu shekekainaya ana mekĩ 27 metro tanariatã 
ACT.27.29	mixkiki keti ikĩ tsakai kaya datekĩ hawẽ shashu tsumakĩ mai betãti shãkama dabe inũ dabe shashu txishukiri pukuabu niti ikẽ hau Deusũ penaya uĩmakĩ hatu merabewanũ manai manixinaibũ 
ACT.27.30	shashu pixta butetã pashanũ, iwanã, shashũ dayamisbũ hatu paraĩ shashu debukiria hawẽ mai betãti betsari pukui itsai parananãtã pashai bupanãbũ 
ACT.27.31	hakia haskaibukiri unãkĩ capitão Júlio inũ soldadobu Paulõ hatu yuikĩ:
ACT.27.31	—Habũ shashu ibu dayashũmisbu habu besti pashaibunã, maturã, mã haskatã pashatirubumaki. Hatu nemakãwẽ— hatu wa
ACT.27.32	hawẽ bupanãbũ capitão datekĩ hawẽ soldadobu yunua ha dispiwẽ shashu pixta neshabu meshteabu iãnẽ pukukainaya
ACT.27.33	ma pena kemaya hau pinũbũ Paulõ xinãkĩ hatu yunukĩ:
ACT.27.33	—Menã dasibitũ hawara pirikãwẽ, mã haskai ikai ma semana dabe kabia usha tenekĩ uĩkubaĩkĩ mã hawa piama ẽ matu uĩaĩnã. 
ACT.27.34	Haskakẽ ẽ matu yunuaii. Punu nukama mã pashakatsis ikairã, pirikãwẽ. Mã nuitapabiai mã hawa txakabui benuama ishãkanaii. Ẽ hãtxa ẽ matu yuiai hakimayamakãwẽ— hatu washũ
ACT.27.35	haska hatu yuitã Paulõ misi bishũ dasibibũ besuuria dakeama Deus kẽwãtã misi tũkeshũ pikĩ taewaya 
ACT.27.36	hanushũ unãshubira benimabaũ habũri piaibũ 
ACT.27.37	ha shashuwẽ nukubu nũ buaiburã, 276 yura nũ iniki. 
ACT.27.38	Hanushũ yaniwatã shashu ana shãkawakĩ shekiwã putakĩ teshe waxinabu ana hawẽ henekĩ pukukĩ keyuabũ
ACT.27.39	hanua penaya uĩbaũkĩ shashu ibu habu dayashũmisbubetã hanira kesha betsauri hanu unãbuma anu buabu hawa unãma hakia hawẽ deshũ anu maxi uĩtã:
ACT.27.39	—Maxiuri nũ teai katirumẽkaĩ. Hauri bunãkãwẽ— hatu wa 
ACT.27.40	habũ habiaskari xinãkĩ hawẽ tsitsũti haimã nea pekashũ shashu debu anu ha niwẽ tu abaĩmis tari pixta ana pũtetã iã anu henekĩ hawẽ mai betãti dispi haki neshea meshteabu maxikiri tu iki nunukaini kemai taeaya 
ACT.27.41	hakia hene hanus kuxibiranai anu uke merã maxi tsakai hanu uĩyama teshke ika ana harakiri katima hene kuxipai buspu tsaubirãkĩ shashu txishu tsaka tsaka akĩ hashka hashka akĩ taewaya 
ACT.27.42	huni bitxiyamabu nunai hau pashai hunebaĩyamanũbũ yubakatã soldadobũ hatu detekatsis ikaibũ 
ACT.27.43	hakia Paulo hatu mekemakatsis ikĩ soldado capitão Júliõ hatu nematã nunanikabu habu dukũ hau pukubaĩ maxĩ mapekenũbũ hatu yunua 
ACT.27.44	nuna unãbumari ha katxu shashu nabe inũ shashu tuash ikaiwẽ hau bunũbũ dasibi nuku yunua haskai dasibi nũ nunubaini maxi metsatã nũ mapekebirãbirani keyuniki, pashai tsua hasamarã.
ACT.28.1	Hanu dasibi hasama maxĩ nũ mapekei keyukẽ natukã hawẽ kena: “Maltaki”, ikĩ nuku yuiabu nũ nĩkaya 
ACT.28.2	ha uĩa nuku aka shũska nũ matsi teneaya hanu yura betsa hiweabu dasibi nukuwẽ nuikĩ nuku duawakĩ karu itxapa kuashũ nũ yui bunũbũ nuku kenabu 
ACT.28.3	hari kashũ Paulõ metash itxawashũ txi anu mãtxĩkĩ kuaya metash anua txi kuai anu shana mebirani dunu pianã tashnikirã ixtxukirã hawẽ mekẽki pikĩ mukua dunukẽ 
ACT.28.4	ha hanua yurabũ hawẽ mekẽ anu dunu dunua uĩ hawẽ datei yuinamekĩ:
ACT.28.4	—Na hunirã, pubẽkĩ yura betsa tenaĩmamẽkaĩ. Iãnẽwã anua pashabiashukẽ dunu yunukĩ nukũ mekenika yushĩ pepatũ hiwea inãma kupikikirã— ikaibũ
ACT.28.5	hakia hawaira Paulõ hawẽ mekẽ meixkukĩ txi anu dunu putatã hawa meama kayakẽ 
ACT.28.6	hanushũ dasibibũ xinãkĩ: “Meshashatã hawaira mawaimẽkaĩ”, ishũ manahairabiaibũ hawama kayakẽ haskaya xinã betsa watã habũ yuikĩ:
ACT.28.6	—Ha hunirã, yushĩ kuxipamẽkaĩ, dunũ pibia isĩ teneama kayabĩ!— akaibũ
ACT.28.7	hanua habia iãnẽwã kesha txaima natukã shanẽ ibu hawẽ kena Públio hawẽ mae ewapa kesuakea anua hushũ nuku iwãkĩ mapemaxĩshũ shaba dabe inũ besti hawẽ hiwetãshũ nuku pimakĩ pewakĩ nuku duahairawaya 
ACT.28.8	hatu haska waitiã Públiõ epa yuna inũ txishu tenei dakakẽ Paulo yuiabu uĩ kashũ hau merabewanũ Deusũ kuxipa yukashũtã hau shushanũ haki mepitã mea hawaira maiãyã 
ACT.28.9	natukã Malta anushũ nĩkakĩ keyubauni hau eari shushawanũ ika isĩ teneaibu bebirã bebiranaibu hatu shushawai ushe dabe inũ besti Malta anu nũ hiweyuniki.
ACT.28.10+ACT.28.11	Malta anushũ nuku duahairawaibũ ui inũ niwe txakabu maĩkũkainaya niwe shashu ewapa betsa Alexandria anuari Romano yushĩ hi dami dabe hatũ kena Castor inũ Pólux shashu hawẽ debukiri netãnibu ma niwe pepa taeaya ha shashuwẽ ana nũ inai taekainaya nũ haya katanũ tari inũ piti nuku inãkuĩtã nuku haya nitxiãbu
ACT.28.12	hanua hawẽ pukei kaĩkaini natukã ewapa Sicilia anu mae betsa Siracusa anu hikitã hanua shaba dabe inũ besti nũ manayuaya 
ACT.28.13	hanua ana kakĩ iãnẽwã patãkubaini Itália mai pakea anu mae betsa Régio anu hikiriatã ushaxini sulkiria niwe pepa ana bei taeaya ana kai usha dabetã hanira hawẽ mabu mapemakatsi mae betsa Putéoli anu hikishũ shashu anua bututã 
ACT.28.14	hanua Jesus ikũwaĩbuki nũ nukua nuku pimayuaibũ semana bestitxai hatuki nũ bayua hanushũ Romakiri maĩ soldadobũ nuku iyukĩ taewaibũ 
ACT.28.15	Roma anushũ ikũwaĩbũ nũ huai bana nĩkatã bai putxinĩ nukuki nukukatsi beaibũ hanua inãnanãmisbu hawẽ kena Ápio anu nũ hatuki nukua nukube ana bui txĩtũbainaibũ mae betsa hawẽ kena Três Vendas anu ikũwaĩbu betsa beaibukiri nũ hatuki nukuria haibu itxapabu uĩ Paulo benimai xinã txãkãkĩ Deus kẽhairawaya 
ACT.28.16	ana kai mae ewapa Roma anu nũ hikia huni bitxinibu betsabu Romano shanẽ ibubũ hau hatu ana bitxinũbũ hatũ soldadobu yunutã hakia Paulo haska wama hau tari meribi hiwe betsa anu soldado bestitxai habe meneshekerabetã hau mekekubaĩshanũ yunuabu
ACT.28.17	hikixina usha dabe inũ besti binukainaya Roma anu judeu shanẽ ibubu hiweabu hau habe itxai benũbũ Paulõ hatu kena bea ma itxabu hatu yuikĩ:
ACT.28.17	—Enabuũ, ekiri matu yuinũ nĩkakãwẽ. Nukunabuki inũ nukũ shenipabũ beya ẽ hawa wama kayabiakẽ Jerusalém anushũ ea atxishũ Romanobũ hau ea bitxinũbũ ea hatu mexui akimabu 
ACT.28.18	ea unãti watã habũ ea nĩka haska tenãtimakẽ ea nitxĩpanãbũ 
ACT.28.19	nukunabu shanẽ ibubũ ea betsa betsapawaibũ enabube yuãnanaĩ kayanamekatsi ikama hau nenushũ Romano shanẽ ibuhaira Césarn ea unãti washanũ Festo ẽ yukayamaki. 
ACT.28.20	Haskawẽ taeshũ mã ea uĩ ebe hãtxai benũbũ ẽ matu kenaxinaki. Nũ Israelbũ ha Deusũ nuku yubani nũ manakaibuwẽ taeshũ haskarawẽ dabanã ea mane dispi txiwetameyawẽ soldadobe ea meneshxinabumẽkaĩ, mã eki nukuyununã— hatu wa
ACT.28.21	ha itxabu betsã Paulo yuikĩ:
ACT.28.21	—Judéia anushũ mikiri kene nuku bemabumaki. Ha inũ, nukunabu hukĩ mikiri hawa txakabu nuku yuiabumariki. 
ACT.28.22	Na haska yusĩa bena mĩ ikũwaĩ mae tibi anushũ abuama danãmisbu nũ nĩkabiamis haskara mĩ xinaĩ nũ nĩkakatsi ikaii— aka
ACT.28.23	hawatiãra ana itxashanaibu shaba katutã: —Hanu nuku ashãwẽ— abaĩxinabu judeu itxapabu hanu Paulo hiwe anu itxai beabu Deus shanẽ ibuaikiri yusĩkubaĩkĩ Moisés inũ Deusũ hãtxa yuishunika betsabũri kenenibuwẽ Deusũ Messias Jesuskiri Paulõ hatu ikũwãmakatsis ikĩ bari txai hatu tanamakĩ hatu yusĩbaiaya 
ACT.28.24	haska Paulõ hatu yusĩa hatiritũ ikũwaĩbũ hatiri betsabũri danãkĩ ikũwãbumakẽ 
ACT.28.25	haskakiri xinãma hatũmebi itimaskatã inũ bui beni taebainaibũ Paulõ eskakiri hatu yuikĩ:
ACT.28.25	—Shabakabi matũ shenipabukiri Deusũ Yushĩ Pepatũ hãtxamakĩ Isaías yuimakĩ:
ACT.28.26	‘Kakaĩ ha yurabu yuiritãwẽ.
ACT.28.26	Habũ hãtxa itxapa nĩkabiakubaĩmisbu hawa unãma ishãkanikiki.
ACT.28.26	Itxapa uĩbiakubaĩmisbu hawa uĩama ishãkanikiki.
ACT.28.27	Hau uĩyamanũbũ hatũ beru bekua keskabuki.
ACT.28.27	Hau nĩkayamanũbũ hatũ pabĩki pabepukua keskabuki.
ACT.28.27	Na yurabu bushka kuxibũ hawa tapĩkatsis ikabumaki.
ACT.28.27	Hau ẽ hatu merabewakĩ shushawapanã ea danaĩ
ACT.28.27	ea anu bekatsis ikabumaki’,
ACT.28.27	aka matũ shenipabu yusĩtã Isaíasĩ nuku keneshuniki. 
ACT.28.28	Haskakẽ nukunabu nĩkabumakẽ natiã unuri Deusũ judeubuma hatu mekekatsis ikai hau habũ nĩkanũbũ hanuri bushũ hatu yusĩshãkanikiki, hawa niti ikamarã. Haskanikiri matũri xinãkãwẽ— hatu wa 
ACT.28.29	Paulõ haska hatu yusĩa nĩkabiatã habe kemanamebaini inũ buaibũ
ACT.28.30	hiwe inãyuimabu pakakubaĩkĩ hanushũ bari dabe nitxĩ hanu haki bai buaibu dasibi haska habe hãtxakatsis iki buaibu hatu i pewakubainiki. 
ACT.28.31	Tsuã hawa nemama Deus shanẽ ibushanaikiri shabakabi hatu yusĩkĩ Deusũ Messias Jesus Cristo mekenãkiri Paulõ hatu yusĩpakekubainiki, tsuã hawa bika tenemamarã.
ACT.28.31	Teófiloõ, hatiski, Jesuskiri hawẽ tsuma kuxipayabu dayakubainibukiri hãtxarã.
ACT.28.31	Lucas
ROM.1.1	Mã Jesus Cristo ikũwaĩbu Roma anuabu ẽ Paulo hawẽ tsumapã mã haskaramẽkaĩ? ishũ ẽ matu kene bumai uĩrakãwẽ. Hawẽ kakape ẽ txaniakeakeshanũ habistũ hawẽ kuxipaya ea wakĩ Deusũ ea meribi watã ea yununiki. 
ROM.1.2	Bebũkirihaira ha dukũ Deusũ hãtxa meribi kenenibu anu hawẽ bakewẽ yubakanikiri hawẽ hãtxa yuishunikabu Deusũ hatu kenemani nũ unaiĩ. 
ROM.1.3	Haska nukũ Shanẽ Ibu kuxipahaira, Deusũ bake Jesus Cristorã, huni kayabi judeubũ shenipabu Davĩ baba kaĩshanaikiri Deusũ hãtxa yuishunikabũ kenenibu hayaki. 
ROM.1.4	Hanua Jesus tenãbu mawaxina hawẽ Yushĩ Pepabetã hawẽ kuxipawẽ Deusũ bestẽwãtã: “Narã, ẽ bake kuxipahaira dasibi binuaki”, akĩ Jesus Cristokiri nuku shabakabi unãmaniki.
ROM.1.5	Haskawẽ taeshũ Jesus Cristo ẽ ikũwãniwẽ ea duawakĩ Jesusũ kuxipaya Deusũ ea wanikẽ yura betsa betsapa tibitũ hau habũri Jesus Cristo nĩkatã txibãkĩ kẽwãshanũbũ hawẽ daya ashũkĩ ẽ hatu tapĩmakubaunaii. 
ROM.1.6+ROM.1.7	Hari mã Roma anua hiweabũ Jesus Cristo mã ikũwaĩburã, matu dikabiwẽ Deus nuikĩ katunishũ hawenabu meribi matu waikiki. Mã haska hiweabuwẽ taeshũ nukũ Epa Deus inũ nukũ Shanẽ Ibu Jesus Cristõ duawakĩ hau unãnuma matu hiwemakubainũbũwẽ.
ROM.1.8	Ha dukũ matu yuinũ nĩkakãwẽ. Haska wakĩ mã Jesus Cristo ikũwãkĩ pe txibãkubainaibu mae betsa betsapa tibi anushũ matukiri txanimisbuwẽ taeshũ Jesus Cristobe hãtxakĩ matu dasibikiri dayuikĩ ẽ merabenã Deus ẽ kẽwãkubaĩmiski. 
ROM.1.9	Haska inũ, Deus besti duawanũ, iwanã, hawẽ bakewẽ nukũ txakabu Deusũ nuku buashũkatsis ikai hawẽ bakekiri dasibi ẽ kuxipawẽ hatuki txanikũkauni matu hakimama matu ea ashũkĩ Deus ẽ yukakubaĩmis Deusũ unaĩkiki. 
ROM.1.10	Haska inũ, matuki ẽ bakatsi ikai hau Deusũ hawẽ xinãnẽ ea beshpawashũshanũ hanu matuki ea bamakatsis ikĩ ea yunushanai Deusbe hãtxakĩ matukiri ẽ ea akubainaii. 
ROM.1.11	Ẽ xinãnã, matu uĩ kashũ ẽ matu yusĩkatsis ikaii, hau Jesus ikũhairawai mã kuxipakubainũbunã. 
ROM.1.12	Haska ẽ matu yuiairã, nũ Jesus txibaĩbu nuku dasibi merabenamei nũ huĩti kuxipanametirubuki, matubu inũ earã.
ROM.1.13	Ẽ betsabu inũ ẽ puibuũ, haska judeubuma mae betsa betsapa anu hiweabu ẽ hatu yusĩmis keska wakĩ matukiriri xinaĩ mã Roma anushũ Jesus ikũwaĩbu ana matu ikũhairawamakĩ inũ betsabũ ikũwãriabuma Jesus hatu ikũwãmanũ ika mã Roma anu hiweabu ẽ matu yusĩ kakatsis ikaii. Matu uĩnũ ika ẽ yubakabiakũkainaya hamapai betsa betsapatũ ea teawa matu anu ẽ kariamaki. 
ROM.1.14	Yura betsabu tibirã, Gregonawabu inũ, Gregobuma, unãnepabu inũ, unãnepabuma Deusũ ea yusĩmakatsi ea yununiki. 
ROM.1.15	Haska ẽ xinaĩwẽ taea mã Roma anu hiweabu anuri Jesuskiri kakape matu yusĩ kakatsis iki ẽ matukiri bepeshea ẽ xinã txãkãtxakayamaii.
ROM.1.16	Tsuabũra Deusũ kakape nĩkatã ikũwaĩbu Deusũ habũ txakabu buakĩ ana xinãma hawẽ kuxipa paewẽ hawenabu hatu wamisshũ mekepakeshanikiki. Haskawẽ taea ha dukũ judeu hatiribũ ikũwãkĩ taewanibuki. Hanushũ ha katxu judeubuma betsabũri ikũwãriakanikiki. Haskakẽ Deusũ kakape Jesus Cristokiri yuikĩ datã akĩ hawa hawẽ dakeama ẽ hatu yusĩkubainaii. 
ROM.1.17	Haska inũ, hawẽ hãtxa yuishunikatũ Deusũ kakapekiri kenekĩ yuikĩ: “Tsuabũra Deusũ hãtxa ikũwãkĩ txibaĩwẽ taea pepai hiweshãkanikiki”, aniki. Haskawẽ taeshũ hawẽ bakekiri kakape Deusũ hawẽ hatu mekekĩ hatũ txakabu buanishũ ha besti ikũwaĩbu hatu pashawashanikiki.
ROM.1.18	Yura hirabi hiwebaunabu hatũ txakabuwẽ txakabukubaĩkĩ hãtxa txanimawẽ hiwekatsi ikabumawẽ taeshũ betsabũ ikũwãtirubũ hau nĩkayamanũbũ txanima hãtxa hunekĩ nemamisbuki. Habũ hatu nemamisbu Deus nai anu hiwea hatuki sinatakĩ natiã hatu kupikĩ habu tenemaikiki. 
ROM.1.19	Hawara Deuskiri unãtirubu habu Deusũ unãmakĩ hamebi hatu uĩmamiski. 
ROM.1.20	Hanushũ Deus tsuã uĩtirubumabia Deusũ mai damiwani anua haska niti akama hawẽ kuxipa inũ haska watãra dasibi pewakeakekubaĩmis Deusũ yurabu uĩmaya hawara damiwani uĩkĩ dasibibũ Deuskiri shabakabi unãtirubuwẽ taea tsuabura Deuski meseama yuikĩ: “Deuskiri tsuã ea yusĩamaki”, iki txanitxaka bestikanikiki. 
ROM.1.21	Hanushũ yura itxapabũ Deuskiri tapĩbianishũ hawẽ hãtxa danãkĩ duawama inũ kẽwãma inibuki. Hakia haki petxitã hatũ xinãnẽ besti txakabu xinaĩ unaĩsmapakĩ ana txanima hãtxa tapĩtirubuma ikubainibuki. 
ROM.1.22+ROM.1.23	Ha Epa Deus kuxipahaira mawatiruma ana kẽwãma habũ xinã kuxitã ha dami uĩtiru kẽwãkatsi ikĩ huni mawatiru betsabũ dami waibu tsuabũra ha dami bitã kẽwaĩbu betsabũ peiyabu dami waibu bitã kẽwaĩbu betsabũ yuinaka piti inũ pitima tae dabe inũ dabeya dami waibu bitã kẽwaĩbu betsabũ nutawẽ sharaibu dami waibu bitã kẽwãkĩ haska xarabu besti kẽwãkubainũ ikĩ Deus danãkĩ yuikĩ: “Ẽ unãnepaki”, ibiai unaĩsmapabu ipaunibukiaki.
ROM.1.24	Haskawẽ taeshũ yurabũ haska xinaĩ aki hiwekatsis ikaibu hawaki ana dakeama hau habũ yura mekeama txakabukubainũbũ habũ xinã txakabu inũ hawara txakabuwakatsis imisbu akeakeaibu ana nemama ana hatu mekeama hatuki petxitã Deusũ hatu henea haska hiwenibukiaki. 
ROM.1.25	Yura betsabũ Deuskiri hãtxa kayabi danãtã txani hãtxa ikũwãkĩ txibãkĩ Deus kayabi ana xinãma hawara Deusũ damiwani besti uĩkĩ kẽwãkubainibukiaki. Hakia nũ ikũwaĩbunã, nukũ mekenika Deus hatũ nuku damiwani kẽwãkubainãkãwẽ. Haskakirã.
ROM.1.26+ROM.1.27	Haska txakabu besti xinãkubainaibuwẽ taeshũ Deusũ hatu henekinã, yurabu ana abunamekayabiama hatũ txakabuki dakeama daketapaibu hatu uĩkĩ anikiaki. Hawarawẽ yura pepabu dakeaibu ana dakeama aĩbuaibũ hunibu txutamakatsis ikama hakia habe aĩbu betsabe txutanamei itsai menamei ibunanãbu, inũ huniburi aĩbuwẽ ana kemukĩ txutakatsi ikama habe huni betsawẽ kemui habe txutanameaibuwẽ taeshũ hau haskai besti hiwekubainũbũ Deusũ hatu ana nemama henenikiaki. Haska hiwei dakeisbumawẽ taeshũ hatũ yura isĩ betsawẽ tenemakĩ Deusũ hatu kupikĩ taewaniki. 
ROM.1.28	Habũ Deuskiri xinã txanima kayabi ana xinãkatsi ikama ikubainaibuwẽ taeshũ hatũ huĩtinĩ xinã txakaibu haska abui hiweaibu Deusũ habu ana nemamaki. 
ROM.1.29	Eska tibi matawaibuwẽ taeshunã, hawẽ atimapaiburã, txutanametxakaiburã, yauxiaiburã, ha pewẽ hiweama txakabuwẽ hiweairã, betsabu hatũ hawara hayawẽ hatuki sinataiburã, yura betsa tenaĩburã, detenameaiburã, txani txakabaunaiburã, beparameaiburã, yuãnanaĩburã, haskai hiweabuki. 
ROM.1.30	Ha inũ, shetxakai hãtxa txakabumisburã, habũ Deus danãkĩ abuisbumarã, hawẽ nuibiabu benunũ ikĩ tsua nĩkaismarã, hamapai atirukiri keaĩburã, txakabu betsa betsapa benawairã, haskakĩ hatũ ibuã hãtxa danãkĩ nĩkaisbumariki. 
ROM.1.31	Haska inũ, hãtxa txanima nĩkakatsi ikamarã, hãtxabiatã aisbumarã, tsuawẽ nuisbumarã, tsua merabenãma hiwemisbuki. 
ROM.1.32	Ha inũ, haskai hiwea hau hawẽ besti mawanũbũwẽ, Deus ibianikẽ haska unãhairabiai ana hawaki meseama habias txakabuwakubaĩkĩ betsabũ habias akaibu uĩ benimakubaĩmisbuki, habu huni txakabu tibirã.
ROM.2.1	Haska txakabu tibiwẽ yura betsabu ikai tsuãra uĩtã xinãkĩ ha akĩ txitenũ ishũ mã amis kasmai mã atirurã, habias txakabu mã haya matũmebi mã daketapatirubuki. Habiaska tibi habubetã mã abiamiswẽ taearã, haskawẽ taeshũ shanẽ ibu bebũshũ matu txiteaibu mã hawa nematirubumaki. 
ROM.2.2	Hamẽ tsuabũra txakabuwakubaĩmisbu kaneama Deusũ unãti watã hatu kupishanai nũ unaiĩ. 
ROM.2.3	Hamẽ matunã, tsuabũra txakabuwariaibu uĩkĩ mã hatu kũyã akatsis imisburã, matũri habiaskari txakabu mã ariamiswẽ taeshũ unãtã Deusũ matu kupishanai: “Ẽ pashatiruki”, ikĩ xinãyamakubaĩkãwẽ. 
ROM.2.4	Hakia Deus pepahaira mã danãbiaya matũ txakabu tanabiakubaĩkĩ hau ana ha xinãma Deusũ buanũ tsuabura hakiri kakĩ xinã betsa watã mã yukashanũbũ matu xinaĩ matuwẽ nuikĩ hatiãra mã hakiri yukashanai hĩ hĩ ikama Deusũ manakubainikiki. 
ROM.2.5	Haska inũ, mã hatiritũ txakabu betsa betsapa akĩ henekatsi ikama Deus xinãma txakabu ibubis matsãkeakebaĩkĩ Deus sinatamamisbuwẽ taeshũ yurabu dasibi unãti washanaitiã ana manama Deusũ matu kupishanikiki. 
ROM.2.6	Haska yurabu tibi hiweshũ amisbuwẽ taeshũ Deusũ hatu kupiakeakeashanai matu yuinũ nĩkairakãwẽ. 
ROM.2.7	Deusũ hau nuku kẽwãshanũ hiwekuĩkatsi nũ hatiritũ hawẽ hãtxa txibãkĩ heneama pepawakubainaibu pepawẽ manakukĩ mekekĩ nai anu Jesusbe Deusũ nuku hiwekuĩmashanikiki, ikibi imakinã, nũ habu haska hiwekatsi benamisburã. 
ROM.2.8	Hamẽ yura betsa pubeĩ sinatai ha irabenamekĩ Deusũ hãtxa txanima danãkĩ ha txibãma txakabu betsa betsapa wakubaĩmisbu habuki Deus sinatakĩ kupishanikiki. 
ROM.2.9	Haska wakĩ Deusũ hatu isĩ tenemakĩ nuitapahaira wakĩ keyushanikiki, ha dukũ habu judeubũ txakabu wamisbu kupi taewatã hanushũ habu judeubumã txakabu wariamisbu kupikinã. 
ROM.2.10	Hakia mã hatiri pe hiwemisbu kẽwãkĩ niti akama unãnuma Deusũ matu habe hiwekuĩmashanikiki, ha dukũ judeubu manakutã hanushũ judeubuma hatu manakuriakinã. 
ROM.2.11	Hanushũ Deusũ hatu shabakabi unãti wakinã, yurabu txakabu inũ pepabu dasibi uĩmisshũ habias xinãwẽ besti hatu unãti wakĩ kanetirumaki.
ROM.2.12	Dasibibũ Deusũ yunuti inũ hawẽ nemati hãtxa Moisés keneni haska hayama dabanẽ unãma txakabuwakubainaibu hawẽ yunuti inũ hawẽ nemati hãtxa haska yununi Deusũ xinãma hatu kupishanikiki. Hamẽ betsabũ Deusũ yunuti inũ hawẽ nemati unãbiakĩ txibãma txakabuwakubainaibu hawẽ yunuti inũ hawẽ nemati hãtxa xinãkĩ Deusũ haturi kupishanikiki. 
ROM.2.13	Ha inũ, tsuabũra hawẽ hãtxa nĩka bestikĩ Deus benimawatirubumaki, hawa txibãmarã. Hakia tsuabũra hawẽ hãtxa yununi nĩkatã habias txibãkubaĩmisbu hatuwẽ benimakĩ hatũ txakabu ana xinãma Deusũ hatukiri pe xinãshanikiki. 
ROM.2.14+ROM.2.15	Tsuabura hatũ xinã txakabu wakatsi ikama Deusũ Moisés yusĩmani keska hatũ huĩti merã ha kene nea keskashũ hatu unãmaya txanima hawa hatũ xinã merã hawa txakabu hayabuma hatu unãmamiski, haska neatũ hatũ xinã ibubis txakabuaibu hatu ha akĩ inũ hatu nemakĩ unãmakinã. Haskawẽ taea judeubuma Deusũ Moisés yusĩmani kene hayamabia hatũ beyawẽ hawara txakabu unãmisbu inũ hawara pepa amisbu haska Deusũ Moisés yusĩmani unaĩ keskakĩ txibãmisburã, habu hatũmebi hatũ yunuti inũ hatũ nemati haya keskabuki. 
ROM.2.16	Haskawẽ taea hanu bari hawẽ heneaitiã Deusũ Jesus Cristowẽ taeshũ haska judeubu inũ judeubuma hawara txakabu inũ pepa hune akubaĩmisbu dasibi hatu unãti wakĩ keyushanikiki. Na haska washanaikiri hawẽ kaka pepa hawẽ meketi Jesus Cristokiri ẽ hatuki txanikũkainaii.
ROM.2.17	Mã judeubu kẽmis matu yuinũ nĩkakãwẽ. Txanima Deusũ matu katushũ hawẽ hãtxa Moisés matu kenemashuni haki txiti ika matũ Deuswẽ mã kẽmiski. 
ROM.2.18	Hawara Deusũ abuai unãkĩ hawẽ hãtxa mã unaĩwẽ taeshũ haska hãtxã matu yusĩa tapĩkĩ mã pe katukubaĩtirubuki. 
ROM.2.19	Hanushũ matunã, yura betsã huni bekũ iyumis keska wakĩ yura betsabũ Deuskiri unãriabuma yusĩkĩ mã hatu tapĩmatiru mã xinãriaii. 
ROM.2.20	Haska inũ, hawẽ yunuti inũ hawẽ nemati Deusũ Moisés yusĩni mã hayawẽ taeshũ dasibi hãtxa kayatapia unãkĩ habũ xinã benua inũ habu huĩti babubu mã hatu tapĩmatiruburi mã xinãriaii. 
ROM.2.21	Hakia haskabia yura betsabu yusĩkĩ meshtãmabiai haskai matũmebi mã yusĩnanaĩsmamẽ? Haska inũ, yura betsabu yumetsukiri hatu yusĩkĩ txitebiai haskai ibubis hatu beparãtã mã yumetsuriamismẽ? 
ROM.2.22	Haska inũ, hunibu hawẽ aĩmabe hau txutanameyamanũbũ, aĩbuaiburi hawẽ benemabe hau txutanameyamanũbũ, iwanã, nemakĩ hatu yusĩbiamis haskakĩ kanekĩ mã habiaskari akĩ txakabuwamismẽ? Haska inũ, yushĩ dami betsa kẽwãma mã danãhairabiamis dami itsa hawẽ kẽwãti templo anu mabu beabu mania yura betsã bitã hawẽ pei binũ itã inãnãnaĩ mã yumetsumiski. 
ROM.2.23	Haska wakĩ Deusũ yunuti inũ hawẽ nemati hãtxawẽ kẽbiai hawara Deusũ abuai akama ikũkaĩkĩ matũ xinã mã tapiskuamawẽ taeshũ yura betsabu Deuskiri mã hatu danãmamiski. 
ROM.2.24	Haska Deusũ hãtxa yuishunikatũ kenekĩ yuikĩ: “Mã haska hiwemiswẽ taea judeubuma Deuski meseama ẽ hẽ imakĩ mã hatu kashe paepawamaii”, haska keneni keska habias kanekĩ mã hatu amakubainaii.
ROM.2.25	Haska inũ, dasibi hawara Deusũ Moisés judeubũ shenipabu hatu yusĩmani habũ txibãkĩ yuikĩ: “Hawara Deusũ abuai dasibi nũ txibãkubainaii”, ikĩ matũ hina kubitxi mã meshteairã, ha txanima mã pewaii. Hakia habũ matũ hina kubitxi meshtebiatã hawara Deusũ judeubũ shenipabu yusĩni habũ mã txibãma matũ hina kubitxi hamẽ meshtekeyabia mã hawenabu kayabimaki, mã hawẽ hãtxa txibãmawẽ taearã. 
ROM.2.26	Haska inũ, hawara Deusũ abuai judeubumã pe txibãkubaĩkĩ hawẽ yunuti haya keska habu hatũ hina kubitxi meshtekeumabia Deusunabu kayabi hatu wamiski, hina kubitxi meshtekeya keska wakinã. 
ROM.2.27	Haska inũ, hawara Deusũ yusĩni mã judeubu hayabiabũ ha nĩkabiakĩ txibãma mã kaneaibũ hanushũ judeubumã hatũ hina kubitxi meshtekeumabia Deusũ yusĩni haya keskakĩ hawara Deusũ abuai txibãkubaĩmisshũ matu binuhairatã matu habũ unãti washanikiki. 
ROM.2.28	Haska inũ, judeubũ beya txibaĩ hawẽ hiwekĩ habũ bakebu hatũ hina kubitxi meshte bestimisbu judeu kayabi itirubumaki, bemakis bestirã. 
ROM.2.29	Hakia judeubu kayabitunã, uke merã hawẽ xinãwẽ Deus txibãmisbuki. Deusũ Yushĩ Pepawẽ hatu kaya wakĩ pewakubaĩmiski, hawenabu kayabi wakinã, bemakis besti hawẽ yunuti txibãkĩ hatũ hina kubitxi meshtekea bestiwẽmarã. Tsuara haskaburã, Deusũ hatu uke merã unaĩkiki, bemakis hunibũ uĩaĩ keskamarã.
ROM.3.1	Haskawẽ taeshũ judeu hatiritũ ea yukakĩ: “Dasibi Deusũ yusĩni judeubũ nũ unãkĩ txibaĩwẽ taeshũ Deus benimawakĩ judeubuma nũ hatu binuamẽ?” ea wamisbuki. 
ROM.3.2	Shabakabi matu yuinũ nĩkakãwẽ. Ikũki. Ha dukũ mã judeubu hawẽ hãtxa Deus mã ashũtiru matuki txiti iniki. Matu haska wani pehairaki. 
ROM.3.3	Ana habiaskari haratutũra ea yukakĩ yuikĩ: “Judeubu betsabũ Deusũ hãtxa ana txibãma danaĩbuwẽ taeshunã, hawara Deusũ nũ judeubu nuku yubani betsa washanimẽkaĩ, nuku danãkinã?” ea wabu: 
ROM.3.4	“Haska mã xinãtirubumahairaki”, akĩ ẽ hatu yuimiskiri matu yuinũ nĩkakãwẽ. Dasibi yurabu hawara yui yubakatã txani txakabiamisbũ Deusũ hawẽ hãtxa kayabi matu yubaniwẽ taeshũ Deus txani txakakĩ betsa waismariki. Haskawẽ taeshũ Deusũ hãtxa yuishunika Davĩ Deus dayuikĩ:
ROM.3.4	“Deusuũ, tsuãra mĩ pepawẽ hãtxa kaneama mikiri yuimisrã,
ROM.3.4	mĩ hawa kaneisma unãshãkanikiki.
ROM.3.4	Miki ha ibiamisbu
ROM.3.4	mĩ hatu binu keyushanaii,
ROM.3.4	hanu yurabũ mia unãti waitianã”,
ROM.3.4	itã keneniki.
ROM.3.5	Yura betsã xinã txakai hãtxatiru keska matu xinãmanũ nĩkakãwẽ. Yura betsã ea yukakĩ: “Nũ txakabu betsa betsapa wamiswẽ taeshũ Deusũ hawẽ yubakawẽ nukuwẽ nuibiai haskai Deus pepama ikaskĩ nuku kupimismẽ? Haskakenã Deusrã, txakaburaka”, ikaya 
ROM.3.6	ẽ Paulõ kemakĩ: “Haskatirumahairaki. Deusũ yurabu kupikinã, kanetirumaki. Haskawẽ taeshũ Deus pepa bestiwẽ taeshũ yura dasibi mai hirabi anu maniabu hatu unãtã habũ txakabu inũ habũ pepawẽ hatu kupikĩ keyushanikiki”, aka 
ROM.3.7	ana yuitxakakĩ: “Haskakenã, nũ txakabuwaya haska Deusũ pe bestiwakubaĩmisrã, yura betsabu nũ hatu unãmaya habũ Deus kẽwãmisbuwẽ taeshũ haskakĩ nũ txakabuwakubainaiwẽ Deusũ nuku kupishanimẽkaĩ? 
ROM.3.8	Hau yura betsabũ Deus kẽwãnũbũ nukubunã, txakabuwariakubainãkãwẽ”, ikaibu hari xinã txakakĩ yuiaibuwẽ taea Deus hatuki sinatakĩ txanima hatu kupishanikiki. Hakia nuku yuaĩ: “Paulo inũ hawẽ haibuaibũ haska yusĩmisbuki”, iki habu haskakinã, Deusũ kupiti ibubis bi yupukunãkanikiki.
ROM.3.9	Haskakẽkaĩ nukubu judeubunã, Deus benimawakĩ habu judeubuma nũ binuamẽ? Nũ haskamahairaki. Txakabuwakĩ nũ judeubu inũ matu judeubumã nũ hamapai kemu paewẽ txakabukĩ nuku dasibibũ hatu uĩmatxakakĩ nũ kanemisbuki, txakabũ nuku tsumawẽ taerã. 
ROM.3.10+ROM.3.11+ROM.3.12	Ha haskakiri hatunabukiri Deusũ hãtxa yuishunikatũ habukiri yuikĩ:
ROM.3.10+ROM.3.11+ROM.3.12	“Mai hirabi anu yura bestitxaitũ Deus haibu wanũ ishũ benamis hayamaki,
ROM.3.10+ROM.3.11+ROM.3.12	tsua nũ bestitxai kaneisma pepa hayamarã.
ROM.3.10+ROM.3.11+ROM.3.12	Tsua unãnepamaki.
ROM.3.10+ROM.3.11+ROM.3.12	Tsuã Deuskiri tapĩkatsi ikamaki.
ROM.3.10+ROM.3.11+ROM.3.12	Dasibibu bai txakabuwẽ buirã,
ROM.3.10+ROM.3.11+ROM.3.12	txakabui atimapai hiweabuki.
ROM.3.10+ROM.3.11+ROM.3.12	Tsuã pepahaira aki hiweamaki.
ROM.3.10+ROM.3.11+ROM.3.12	Tsua yura bestitxai pepa nũ betxitirumaki.
ROM.3.13	Yura mawa pukĩtã bepuama hanamisbu keska
ROM.3.13	hawẽ tepũ pisi maiyai keskaki,
ROM.3.13	hawẽ hana parananaĩ txani matarã.
ROM.3.13	Hawẽ keshawẽ dunũ pae arua keskaki.
ROM.3.14	Hawẽ hashpawẽ yupukunaĩ kũyã imiski.
ROM.3.15	Hawẽ taewẽ kuxikaĩkĩ yura betsa detekĩ
ROM.3.15	himi txara txara imamiski.
ROM.3.16	Hanira niake niakekĩ
ROM.3.16	pubẽkĩ nuitapawakĩ hawara yamawamiski.
ROM.3.17	Hani unãnuma kati bai tapia hayamaki.
ROM.3.18	Deusũ uĩbiaya hawẽ berubi dateismaki”,
ROM.3.18	hatu haska watã kenenibuki. 
ROM.3.19	Haskakẽ Moisés inũ Deusũ hãtxa yuishunikabũ yusĩni unãhairabianibu: “Mã pepaki”, akĩ Deusũ hatu haskakiri xinãkĩ yuiamaki. Hakia haska yura dasibi mai hirabi anuabũ txakabuwakĩ nũ kanemis nuku unãti washanai dasibibu Deus bebunua nũ hawa hãtxatirumaki. 
ROM.3.20	Deusũ hãtxa kenenibu tapĩmisshũ: “Eãnã, ẽ hawa kaneismaki”, ikĩ yui Deus unãti wamai pepatirubumaki. Hakia haska Deusũ hãtxa keneniburã, haska hawẽ nũ txakabuwakubaĩmis dasibibũ nũ hawẽ besti unãtirubuki.
ROM.3.21+ROM.3.22	Eska wakĩ Deusũ yurabu pepawamis shabakabi hatu uĩmani matu yusĩnũ nĩkakãwẽ. Judeubu inũ judeubumarã, tsuabũra Jesus Cristo ikũwaĩ nukũ txakabu hatũ nuku buashunikẽ: “Haska Deusũ bebũkiri yubani tsuabũra nũ ikũwaĩbu besti txakabu hayama pepabuki”, ikĩ Deusũ nukukiri pe xinãmiski. Haskakiri Deusũ hãtxa Moisés keneni inũ Deusũ hãtxa yuishunikabũ keneniburã, habiaska dabes xinã hakiri kenenibu kaneama ini uĩtirubuki. 
ROM.3.23	Ha inũ, yura dasibibũ txakabuwakubaĩmisbuwẽ taea haskatã ibubis Deus pepaki nũ tsua kematirubumaki, kanei hiwei peisbumawẽ taearã. 
ROM.3.24+ROM.3.25	Deus nũ hawa washũkĩ daewatirumabiakẽ Deus duapatũ hawẽ pepa hatu uĩmakĩ hawẽ bake hawa yauxiama hamẽ inãkuĩkĩ Deusũ Cristo hatu nuku tenãmashũkĩ hawẽ himi habawanirã, Jesus Cristõ nukũ kupiti biniwẽ taeshũ tsuabũra mã Cristo ikũwaĩ hawẽ nukũ txakabu buati waniki. Haska xinãkĩ tsuabũra nukũ txakabu nũ buamakatsis iki haki txaniaya txanima Deus pepa kaneismatũ nuku unãmakĩ nũ hawẽ bake ikũwaĩwẽ taeshũ besti nukũ txakabu buashũtiruki. Cristo mawakĩ nukũ txakabu besti nukuna buashunama hakia uatiã hiweshũ ikũwãniburi hatũ txakabu hatu buashũrianiki. 
ROM.3.26	Nukuwẽ nuikĩ hĩ hĩ ikama nuku manamiswẽ taeshũ na habiatiã haska Deus pepa bestitũ maturi pepa wakĩ nuku unãmakĩ tsuabũra Jesus ikũwaĩbu beru mestẽwãmakĩ natiã Deusũ nuku unãmariakubainikiki.
ROM.3.27+ROM.3.28	Haskakẽ nuku haska wakubainai nĩkakãwẽ. Deusũ nuku pepawairã, hawẽ yunuti inũ hawẽ nemati nũ txibãkubaĩmiswẽ taeama hakia Cristõ nukũ kupiti biniwẽ taea tsuabũra nũ ha ikũwaĩ haskai pe ikasi hiwea nũ kẽmis Deusũ xinãma hawẽ pepawẽ besti nuku hawẽruawamis nũ unaiĩ. Habiaskari Deusũ yunuti inũ hawẽ nemati nũ txibãkubaini ibubis pepakĩ nũ binutirumakẽ hakia haska Jesus Cristo nũ ikũwaĩwẽ taeshũ Deusũ nuku pepawamiski. Haskakẽ hawara pepa ibubis nũ amis xinaĩ ana nũ kẽtirubumaki.
ROM.3.29+ROM.3.30	Ha inũ, nukũ mekenika Deusrã, judeubuna bestimẽ? Haskawẽ taea yura dasibi shukua betsa betsapa hiwebaunabu hatu mekeismamẽ? Haskamaki. Txanima dasibi Jesus ikũwaĩbu nuku mekemiski, judeubu inũ hãtxa betsa betsapa tibiyarã. Nukũ mekenika Deus bestitxai hayaki. 
ROM.3.31	Haskakẽ tsuabũra Jesus ikũwãtã hawẽ yunuti inũ hawẽ nemati betsa wakĩ nũ maewamaki. Habiawẽ nũ matu yusĩkubainaii. Hakia ha kene hatu yusĩni unãkĩ haska Deusũ nuku pe hiwemakatsis ikai shabakabi nĩkakĩ nũ mestẽwaiĩ, hari Deusũ hãtxa haya betsa wamarã.
ROM.4.1+ROM.4.2+ROM.4.3	Deusũ hãtxa yuishunikatũ nukũ shenipabu Abraãokiri keneni eska yuiaki. Deusũ hãtxa Abraãonẽ ikũwãniwẽ taeshũ Deusũ xinãkĩ: “Abraão huni pepaki”, akinã, Abraãonẽ Deus ikũwãkubainai anikiri matu yuinũ nĩkakãwẽ. Abraãokiri Deusũ xinãkĩ: “Abraão pepai hiwekũkainaiwẽ taea huni pepaki”, ikaya Abraão ibubis kẽkeaniki. Hakia pepai hiwekũkainaiwẽ taeama hakia hawẽ hãtxawẽ Deusũ yubai nĩkakĩ tapĩtã ha besti Abraãonẽ txibãkubainiwẽ taeshũ Deusũ Abraãokiri pe unãti wakĩ xinãniki.
ROM.4.4	Haska inũ, tsuabũra yura betsa dayashunabu hatũ daya pei inãkuĩ keska hamẽ inãma hakia hatu dayamatã deveshũ pakakĩ inãmisbuki. 
ROM.4.5	Hamẽ, tsuabũra Deus duawanũ, iwanã, hatũ huĩti merã Deus ikũwaĩbu Deusũ hatũ aka pepawẽ hatu pepa wama hakia hatuwẽ nuikĩ yurabũ hatũ xinã betsa wawẽ taeshũ hatũ xinã txakabu hatu buashũtã: “Ha yura pepabuki”, akĩ haskawẽ Deusũ hatukiri xinãkubaĩmiski. 
ROM.4.6	Haska pepa inũ txakabu yurabũ amisbukiri tanama haska Deusũ abuai aki pepakĩ Deus unãti wamamisbukiri Davĩ ibubis unãkĩ xinaĩ hãtxai:
ROM.4.7	“Tsuabura hatũ txakabu Deusũ ma hatu buashũtã
ROM.4.7	ana xinãmakẽ xinã txãkãmisbuki.
ROM.4.8	Tsuara hawẽ txakabu Shanẽ Ibu Deusũ ana hakiri xinãmakẽ
ROM.4.8	ha yura benimariamiski”,
ROM.4.8	iniki, Davirã.
ROM.4.9	Na Davĩ eska kenekinã, judeubũ hatũ beya txibãkĩ hatũ hina kubitxi meshtemisbukiri besti animẽ? Habu judeubuma dikabiki akama iniraka? Matu yuinũ nĩkakãwẽ. Abraãonẽ Deusũ hãtxa nĩkatã ikũwãkubainaiwẽ taeshũ Deusũ unãti watã yuikĩ: “Huni pepaki”, anikiri kenekĩ ẽ matu xinãmashuki. 
ROM.4.10	Hakia hatiã Deusũ Abraão hakiri pepa xinãnimẽ? Hawẽ hina kubitxi ma meshtekẽ animẽ? Meshteriamabiakẽ aniraka? Ana matu xinãmanũ nĩkakãwẽ. Hawẽ hina kubitxi meshteriama Deus ikũwãkubainaiwẽ taeshũ Deusũ Abraãokiri pe xinãniki. 
ROM.4.11	Hanushũ Abraãonẽ Deusũ hãtxa ikũwaĩwẽ taeshũ unãti wakĩ hawẽ xinãmati wakĩ hawẽ hina kubitxi meshtenibuki, haska ikai tsuabũra shabakabi hau unãnũbunã. Deusũ haska wanikẽ dasibibũ Deusũ hãtxa ikũwaĩbu Abraão hatũ epa ikũkaĩtiwaniki, habũ hatũ hina kubitxi meshtemisbu inũ habũ meshteabumarã. Haska tibibu Deusũ haturi unãti wakĩ: “Yura pepabuki”, hatu washanikiki. 
ROM.4.12	Haska inũ, haska Abraãonẽ hawẽ hina kubitxi meshteriama Deus ikũwãkubaini keska wakĩ judeubu inũ judeubuma haratubũra Deus ikũwaĩbuwẽ taea ha ini keskabu habu dikabi hatũ shenipabuki.
ROM.4.13	Haska inũ, hawẽ yunuti inũ hawẽ nemati Deusũ Moisés kenemariama Deusũ hãtxa Abraãonẽ ikũwãkubainaya Deusũ Abraãokiri xinãkĩ: “Huni pepaki”, aniwẽ taea hatiritũ ha keskakĩ hawẽ bababũ Deusũ hãtxa ikũwãkubainaibu mai hirabi hatu ibu wamakĩ yunushanũ, iwanã, Deusũ Abraão hatukiri yubaniki. 
ROM.4.14	Ha dukũ hawẽ yunuti inũ hawẽ nemati hãtxa Deusũ Moisés yusĩmanikenã, ha besti txibãkĩ haska Deusũ Abraão yubani bi bestitiruburã, habũ Jesus nũ ikũwaĩbu hamẽ ikeanaii. Ha inũ, haska Deusũ Abraão yubani hawa kuxipa pema iriakeanaii. 
ROM.4.15	Hamẽ hawẽ yunuti inũ hawẽ nemati hãtxa Deusũ Moisés yusĩmani kaneaibu hatuki Deus sinatakĩ kupimiski. Hakia hanu yunuti inũ nemati hãtxa hayamakẽ hawawẽ taeshũ tsua kupitirumaki.
ROM.4.16	Hawara Deusũ abuai Abraãonẽ ikũwãkĩ ani keska wakĩ Deusũ hawẽ hãtxa mã ikũwaĩnã, hawẽ hãtxa benutima wakĩ nuku mestẽwãshuniki, hawa pakama hawẽ inãkuĩ ikũwãkĩ nũ bishanũbunã. Ha Deusũ Abraão yubani xinãkĩ tsuabũra hawẽ yunuti inũ hawẽ nemati nũ txibãkĩ Jesus nũ ikũwaĩbu inũ, tsuabũra Moisés hãtxa txibãma Abraãonẽ ikũwãni keskakĩ mã ikũwaĩbu mai hirabi nuku yunushanairã, Deusũ Abraãowẽ nuku dasibi yubashuniki, dasibi ikũwaĩbũ shenipabu wakinã. 
ROM.4.17	Haska inũ, ha Abraãonẽ ikũwãkubainai Deusũ yurabu mawa bestẽwãtiru inũ hawẽ xinãnẽ hawara xarabu dami hayariama damiwamistũ Abraão yuikĩ: “Yurabu betsa betsapabũ hatũ shenipabu ẽ mia waii”, inikẽ Moisés hakiri keneniki.
ROM.4.18	Haska Abraão inũ hawẽ aĩ Sara anua besti hatũ huni bake kayabi inũ hawẽ bababu mirima tsuã tanatiruma hayatã yura betsa betsapa shanẽ ibushanaibu bebũkiri Deusũ yubani anibuhairakĩ haska xinãma Deusũ hãtxa nĩkatã manakakĩ hawa dateama Deusũ haska washũshanai ikũwãkĩ xinãkubainikiaki. 
ROM.4.19	Anibuhaira 100 bari kemai mawatirubia inũ bakewatirumabia hawẽ nuiama inũ, hawẽ aĩ Sara yushabuhaira ma mawa kemariaitũ bake bitiruma hawẽ nuiamari Abraão hawẽ xinã babuama Deusũ hawẽ huni bakekiri yubani ikũwãkubaĩkĩ hawara Deusũ ashũshanai hawa hakimama mestẽshũ uĩkĩ kẽwãkubainikiaki. 
ROM.4.20	Deusũ Abraão yubani ashũshanai hawa xinã betsa betsapa wama inũ, xinã dabeama manakĩ ana ikũhairawakĩ Deus kẽwãkubainiki. 
ROM.4.21	Haska Deus kuxipatũ yubanishũ uĩmashanai Abraãonẽ xinãkubainai 
ROM.4.22	haskai Deusũ uĩkĩ xinãkĩ: “Abraãonẽ ea ikũwaĩnã, huni pepaki”, anikiaki.
ROM.4.23	Haskawẽ taeshũ Deusũ Abraãokiri hatu kenemakinã, hakiri besti xinãkĩ akama hakia yura betsabukiri 
ROM.4.24	inũ nukukiriri xinãkĩ ashuniki, hatu kenemakinã. Habiatũri nukũ Shanẽ Ibu Jesus bestẽwani ha xinãwẽ nũ ikũwãyã Deusũ hawenabu nuku wamiski. 
ROM.4.25	Hau nukũ txakabu nuku buashuni nukũ Shanẽ Ibu mawanũ Deusũ yunua mawaxina ana bestẽwaniki, hau hawẽ taeshũ yura pepabu nuku wakubaĩshanunã.
ROM.5.1	Hawẽ hãtxa nũ ikũwaĩwẽ taeshũ Deusũ nuku pepa wakĩ xinãkubainikiki. Nukũ Shanẽ Ibu Jesus Cristõ Deusbe nuku haibunamemaya unãnuma hiwei nũ benimakũkainaii. 
ROM.5.2	Hanua haskawẽ nũ benimaiburã, txĩtuãma Jesus Cristo ikũwaĩ Deusbe haibunamei nũ hiweabuki, ikisrã. Ha inũ, na habiatiã bestima hakia betsatiãri Deusbe hiwei hawẽ kuxipaki nukutã nũ hawẽruashanaii, ikibi ikirã. 
ROM.5.3	Haska bestimaki. Natiã Cristo nũ ikũwaĩwẽ taeshũ hamapai mei nũ bika teneaiwẽri Deusũ hawẽ kuxipa nuku uĩmakubainaiwẽ hawẽ xinã txãkaĩ nũ txĩtuãma nũ kuxipakũkainai nũ unaiĩ. 
ROM.5.4	Deusũ nuku kuxipa wakinã, haska xinaĩ keska nũ akaibu nukukiri pe xinaĩkiki. Hanushũ Deusũ kuxipa nũ hayawẽ taea haska nuku yubani manairã, nũ benutiruma nũ xinãkubainaii. 
ROM.5.5	Haska nũ manakatiru Deus nukuwẽ nuimis nuku unãmakĩ hawẽ Yushĩ Pepa nuku inã hawẽ taeshũ Deus ikũwãkĩ txibãkubaĩkĩ haska nuku yubani manai hamẽ nũ manakamaki. Haska xarabuwẽ taeshũ hamapai bika nũ teneairã, hawẽ taeshũ Deus nũ kẽwãkubainaii.
ROM.5.6	Yura dasibibu Deusũ nuku kupinũ ikũkainaya haska ibubis pashai nũ meketirubumakẽ hatiãra hanu Deusũ Cristo yunua tashnitã yurabũ Deuskiri xinãma txakabukubaĩmisbu hatũ txakabu dasibi Cristõ hatu bua keyushunũ ika debuniki. 
ROM.5.7	Tsua haskariai yura betsawẽ taea hawẽ nuikĩ hawẽ kupiti bishuĩ: “Ea awe”, ikirã, tsuã haska xinãtirumaki. Hakia yura betsa pekũkainai hawa kaneisma tenãnũ, iwanã, itxakawaibu tsuãri hawẽ kupiti bishuĩ mawashutirumariki. Yura betsabu merabewakubaũmis nuikipa tenãnũ, iwanã, itxakawaibu hawẽ kupiti bi yura betsa hawẽ dabanã iki mariastũ bishuĩ mawatiruraka. 
ROM.5.8	Haska keska binumakĩ Deus dasibibuwẽ nuikĩ nuku abuai nuku unãmanirã, dasibibu nũ txakabu husia hiwebiakẽ ha xinãma Deusũ Cristo yunua tashnitã nukũ kupiti nuku bishuĩ ha besti nuku mawashuniki. 
ROM.5.9	Cristo mawakĩ nukũ kupiti ma nuku bishũkẽ Deusũ nukukiri yuikĩ: “Mã ana txakabu hayamaki”, iniwẽ taea Cristo Shanẽ Ibuhairai hanu hawẽ henei yurabu kupinũ ika hushanaitiã Deus nukuki sinatabiamis hawẽ kupiti nũ hawa ana hayamahaira ishanaii, Cristo nukuwẽ hiwekũkaĩkĩ nuku pashawamiskenã. 
ROM.5.10	Haska inũ, Deus dasibi yurabuki sinataya nũ habe haibunameriamabiakẽ hawẽ Epa daewakĩ nukũ kupiti nuku bishuĩ Cristo nuku mawashũkĩ nukũ txakabu bua keyukĩ ana xinãtima watã pepa keskabu nuku waniki. Hawẽ bake hiwekũkaĩkĩ txanima nuku mekeshanikiki, nũ ma Deusũ haibuaibukenã. 
ROM.5.11	Natiã nukũ Shanẽ Ibu Jesus Cristõ hawẽ Epa Deus hatũ nuku haibu wamakĩ daewamani unãnuma hiwekĩ txanima hawẽ taeshũ benimakĩ Deus nũ kẽwãkubainaii.
ROM.5.12	Mai anua ha huni bestitxai ha dukũ Deusũ damiwashũ nemabiabaina nĩkama txakabu hikimakĩ tateskĩ taewakẽ hawẽ taea hau mawashanũ Adão anibuai Deusũ kupikĩ nemama inikiaki. Haska wanikẽ yurabu dasibi Adão keskariai Deus nĩkama kanemisbuwẽ taea anibui inũ yushabui mawariakubaĩmisbuki, Adão ini txibaĩnã. 
ROM.5.13	Ha txakaburã, ma yurabu anu mai anu haya inikiaki. Hawẽ yunuti inũ hawẽ nemati Deusũ yunukĩ hayawariamabia ha yurabu txakabuaibu hatũ txakabu xinãkĩ Deusũ hatu kupikubainikiaki. 
ROM.5.14	Haskakẽ Deusũ Adão damiwashũ hari hiwemani anua inũ hanu Moisés hiwenitiã Moisés Deusũ hãtxa yurabu yusĩkĩ taewariama hawẽ yunua keskawẽ txakabui yurabu ibubis mawakubainibukiaki, Adão keskakĩ Deus nĩkama inũ txakabu betsa betsapa wakubainirã.
ROM.5.14	Ha dukũ huni Adão Deusũ damiwaniki. Hatũ txakabuwanikẽ hanua huni betsa pepa Adão binua ha katxu hau hushanũ Deusũ yubani hushũ hatũ hiweti bai bena nuku washuniki. 
ROM.5.15	Ha Adãonẽ txakabu tashnimaniwẽ taearã, Deusũ hawẽ aka nuku unãmairã, haskasmaki. Ha huni bestitxaitũ txakabuwaniwẽ taea haska keskariai ha txibaĩ itxapabu mawakubainibuki. Hanushũ Deusũ hawẽ aka betsa nuku inãkuĩkĩ huni bestitxai Jesus Cristowẽri itxapa binumaniwẽ taeshũ itxapaburi pewakĩ hatu merabewaikiki, hawenabu hatu wakinã. 
ROM.5.16	Ha inũ, Deusũ nuku inãkuĩni inũ haska Adãonẽ txakabuwani ha dabe haskas dabemaki. Huni bestitxaitũ txakabuwaniwẽ taea dasibi yura betsaburi txakabukubaĩmisbuki. Haskawẽ taeshũ yura dasibibu hatu kupishanai Deus deveabu keska manakanikiki. Habiaskabiakẽ hatiri yurabu txakabubiakubainaibu Deusũ hatu duawakĩ tsuabũra hawẽ bake Cristo besti ikũwaĩbu habu kupiama: “Hawa txakabu hayama pepabuki”, iwanã, hatukiri pe xinãmiski. 
ROM.5.17	Hanua Adão huni bestitxaitũ kanekĩ txakabuwaniwẽ taea habiaskariai yura dasibi mawariakubaĩmisburã, txanimaki. Hakia Deus nuikipatũ Jesus Cristo huni bestitxai nuku hamẽ inãkuĩni habũ nũ ikũwaĩbu duawakĩ Deusũ nuku pepabu waya hawara Jesus Cristõ nuku ashũkĩ binumaniwẽ taeshũ hiwea bena bitã ha huni betsa Cristõnã, dasibiburi merabewakĩ hatu binumashuniki.
ROM.5.18	Haskakẽ huni bestitxai Adãonẽ txakabuwanirã, hawẽ taea hatũ kupitiwẽ hau mawakubaĩshanũbũ yura dasibibu Deusũ hatu yupuniki. Habiaskari wakĩ huni bestitxai hawa kaneismatũ nukũ kupiti nuku bishũriai mawaniwẽ taeshũ yura dasibibũ nũ ha ikũwaĩbu Deusũ nuku pepawatã habe niti akama nuku hiwekuĩmashanikiki. 
ROM.5.19	Haska inũ, huni bestitxai Adãonẽnã Deusũ nemati txibãma iniki. Habiaskariai yura dasibibu Adão ini keskabuwẽ taeshũ: “Yura dasibi txakabukĩ habias txibãkanikiki”, iwanã, Deusũ hatukiri pe xinaĩsmaki. Hakia huni bestitxairi Jesus Cristõnã, hawara Deusũ yunua txibãkubainiwẽ taeshũ yurabu itxapabũri Cristo txibaĩbu hatu merabewakubainai pepabũ txibãkanikiki.
ROM.5.20	Hanua haskai yurabu txakabu bestiwẽ hiwei mesei atimapahairakubainaibũ Deusũ hawẽ yunuti inũ hawẽ nemati nukũ shenipabu Moisés yusĩmakinã, ana hatũ txakabu ewawati waniki. Hanua txakabui pikubiaibũ Deus hatuwẽ nuikĩ hatũ txakabu binumakĩ hawẽ pepahaira hatu unãti wamakĩ hatu duawaniki. 
ROM.5.21	Txakabu hikinishũ ha shanẽ ibukĩ yurabu tenãkubaĩmiski. Haska keskariai Deus shanẽ ibukinã, hawẽ nuikipawẽ hawẽ bake Jesus Cristowẽ taeshũ hawenabu nuku wakĩ: “Ha enaburã, pepabuki”, ikĩ nuku hiwekuĩmaikiki.
ROM.6.1	Hanua yurabũ txakabuwakĩ Deusũ yusĩa txibãkubainabumawenã, nukunã ha xinãma yuikĩ hatũ Deus pepabia kemaĩ hau ana shabakabi hawẽ duapahaira nuku uĩmanũ nukubunã, txakabuwakĩ heneyamakubainãkãpa? 
ROM.6.2	ikĩ haskakiri xinaĩ hãtxatimahairaki. Hakia tsuara ma mawa maiwabu ana txakabuwatirubuma keskakĩ Satanásã parãti hãtxa txibãma dasibi nũ Jesus Cristo txibaĩbũ nukũ txakabu henetã nũ ana txakabuwẽ hiwekũkaĩtirubumaki. 
ROM.6.3	Haska inũ, Jesus Cristo nũ ikũwãkubainaya yura betsã nuku naximaburã, Jesuski nũ dasia habe mawani keska Deusũ nukukiri pe xinãmis matunã, mã unãmamẽ? 
ROM.6.4	Ha inũ, nuku naximaburã, Cristobe nũ mawa keska nuku habe maiwanibu keskakẽ nukũ xinã txakabu putai nũ hiwei benashanũ hawẽ Epa kuxipatũ Jesus Cristo bestẽwani keska wakĩ hiwea bena betsahairawakĩ nuku bestẽwã keska wamiski.
ROM.6.5	Nuku naximabu Cristoki dasia nũ habe mawani keska ana Cristo besteni keskairã, hiwea benawẽ nũ hawẽ hiwekũkainaii. 
ROM.6.6	Ha dukũ nũ hawẽ hiwetxakani sheni Cristobe cruzki netãtã nũ habe mawani keskaki. Nũ haskaya nukũ xinã sheni Deusũ nuku betsa wamakẽ txakabũ nuku beshetã hawẽ tsumawakĩ ana nuku yunutirumaki. 
ROM.6.7	Hanua tsuara mawakenã, ana haskatã shanẽ ibukĩ txakabũ tsumawatã yunutirumaki. 
ROM.6.8	Nukuburã, Cristobe nũ ma mawani keskawẽ taea txanima dateama nũ habe ana hiwekuĩkũkaĩshanai nũ unaiĩ. 
ROM.6.9	Ha inũ, Cristo mawatã ana besteni ana mawatiruma nũ unãriaii. Ha yushĩ parananãmistũ ana tenãkĩ maemakĩ ana binutirumahairaki. 
ROM.6.10	Ha inũ, Cristo bestiwai mawakĩ dasibibũ txakabu betsa betsapa binu keyuniki. Natiã hawẽ hiweawẽ Deus besti duawanũ ika habe hiwekũkainikiki. 
ROM.6.11	Haskawẽ taea matũri xinã bena wai mawa keskatã dasibi txakabu henebaini Jesus Cristoki dasitã Deus benimawanũ ika haskakiri besti xinaĩ hiwekubaĩkãwẽ.
ROM.6.12	Haskakẽ matũ xinã txakabu kemuwẽ hau matu tsumashũ hamapai betsa betsapa txakabuwẽ hau ana matu niniyamanũ nemakubaĩkãwẽ, ana ha uĩ mã kemuai txibãmarã. 
ROM.6.13	Haska inũ, matũ yura ana txakabu tsumawamayamakãwẽ, ha hamapaiwẽ nukũ yura hawẽ txakabu watimakirã. Eska wakinã, matũ xinã pe mekekĩ matũ yura hirabi Deus inãkĩ mekemariakubaĩkãwẽ. Ha inũ, yurabu mawatã ana besteã keskatã matũ yura pe mekekĩ matũ hiwea Deus inãtã pepashũkubaĩkãwẽ, matũ yura hirabiwẽ Deus duawakinã. Hawa kaneama ha bebũshũ pepakĩ akubaĩkãwẽ. 
ROM.6.14	Mã Cristo ikũwãyã Deusũ matu pepawaiwẽ taeshũ txakabũ matu ana beshetã tsumatirumaki. Haska inũ, Deus duawanũ, iwanã, hawẽ yunuti inũ hawẽ nemati Deusũ Moisés yusĩniwẽ matu ana mekeamaki. Hakia Deus duapatũ matu ma mekeikiki, mã hawẽ daya akaiburã.
ROM.6.15	Haskai hariri hãtxamisbumẽ? eska yuirã: “Haskakenã, Deusũ nukũ shenipabu hawẽ hãtxa yusĩnitũ nuku ana tsumama hakia hawẽ bake nũ ikũwaĩwẽ taeshũ nuku duawakĩ nukũ txakabu buashanairã, nũ txakabuwairã, hawamaki. Hamapai txakabu betsa betsapa anãkãwẽ”, iki mã yuinamemisrã, haskatimahairaki. Matu yusĩnũ nĩkakãwẽ. 
ROM.6.16	Yura betsã yura betsa tsumawamakĩ inã hanushũ hawẽ shanẽ ibu ha besti hau dayashũkĩ hawẽ yunua besti ashũmisrã, mã unaiĩ. Hakia habiaskari wakĩ matũ txakabũ matu tsumawakẽ haskai ha txakabu txibaĩ mã hawẽ mawa kayabi mã benushanaii. Hakia haska binumakĩ Deus mã nĩkakĩ txibaĩ hawẽ haibuaibu matu wakĩ hiwekuĩmakĩ hawenabu matu washanikiki. 
ROM.6.17+ROM.6.18	Ha dukũ txakabũ matu tsumawakĩ taewaniki. Hanushũ Deusũ matu merabewaya nũ matu yusĩkubaina nĩka pewatã matũ huĩti hirabiwẽ matu yusĩaĩbu mã ikũwãniki. Natiã ana txakabu dayashunama hanua kaĩkaĩ Deus dayashũkĩ pe besti mã ashũkubainaii. Matu mã haskai nĩkai huĩti xinã txãkãkĩ Deus ẽ kẽhairawakubainaii. 
ROM.6.19	Ha inũ, dasibi mã tapĩ keyuriamakẽ matu shabakabi yusĩkĩ hãtxa bikamawẽ matu yusĩnũ nĩkakãwẽ. Hawara txakabu pepama Deusũ danãmis betsa betsapa anũ ika hawẽ kemui matũ yurawẽ txakabu irumai mã atimapakũkainiki. Hakia habiaskari wakĩ matũ yura Deus inãtã pepakĩ Deus dayashũkubaĩkãwẽ, hawẽruai pepakinã. Haska wakĩ matũ txakabu putai tari meribi pashkatã mã pe besti hiwekũkaĩshanaii, Deusunabuirã.
ROM.6.20	Haska inũ, txakabũ matu tsuma wayukenã, Deusũ haska abuai xinãma mã hiwekũkainiki. 
ROM.6.21	Hawẽ haskati mã ikũkainimamẽ? Ha txakabũ yurabu hatu debuwamis hawẽ benuti bai mã txibãkubainimarã, natiã xinã betsa watã mã hawẽ dakeaii. 
ROM.6.22	Hakia txakabũ matu tsuma wapauni mã ma heneima hakia natianã, bai pepa betxitã hawama Deus besti mã dayashũkũkaĩkatsis ikaii. Haskakẽ na haska pepa Deus mã dayashunairã, hiwekuĩa pepa mã itxawaii, natiã mã hawẽ meribi hiwekũkainai inũ atimas hawẽ henekĩ hiwekuĩa hawẽ manakukĩ Deusũ matu inãshanikiki. 
ROM.6.23	Haskakẽ tsuabũra txakabuwakubaĩmisbu hatũ kupitirã, Deusũ meketi hayama mawa kayabi bishãkanikiki. Hakia nukũ Shanẽ Ibu Jesus Cristo nũ ikũwaĩ nũ haki dasikẽ hawẽ taeshũ Deusũ nukũ hiwekuĩti pepa inã nukũ Shanẽ Ibube dasitã nũ habe hiwei ikibi ishanaii.
ROM.7.1	Ẽ betsabu inũ ẽ puibuũ, Deusũ yunuti inũ hawẽ nemati mã unãhairaii. Haskawẽ taeshũ ha Deusũ yununiwẽ shanẽ ibubũ yunukĩ nemakĩ hatu mekekinã, habu mawabu akama hakia hiweyuabu besti yurabu yunutiru mã unãriaii. 
ROM.7.2	Haska aĩbu beneyakiri miyuiwẽ matu shabakabi yusĩnũ nĩkakãwẽ. Deusũ nuku yunukinã: “Tsuabura beneyabu hawẽ bene hiweyukẽ hau habe besti hiweyukubainũbũwẽ”, nuku waniki. Haskakẽ ma hawẽ bene mawakẽ aĩbu ana tsuã tsumamakẽ bene betsa hayakatsis iki beneyatiruki, Deusũ ana nemamarã. 
ROM.7.3	Haska inũ, hawẽ bene mawariama ha aĩbu huni betsabe uĩnanaĩ atiyai txakabumisbuki. Hakia tsuara hawẽ bene ma mawakẽ hanu huni betsabe shabakabi ana hiwekatsi ikai hawa txakabumaki.
ROM.7.4	Mã ebetã Jesus txibaĩbu, ẽ betsabu inũ ẽ puibuũ, maturã, mã haska keskaki. Matu yuinũ nĩkakãwẽ. Deusũ bake mawa ana bestẽwani haki dasi mã habe mawani keskaburiki, ana hawẽ yunuti inũ nematiwẽ matu tsumamarã. Hakia hawenabukĩ hamapai Deusũ abuai hawẽ daya ashũkĩ mã benimawa bestikatsis ikaii. 
ROM.7.5	Hanua nũ hiwei taeaitianã, hawẽ txakabu unãti Deusũ hawẽ yunuti inũ hawẽ nemati yununiki. Ha xinãkĩ nũ tapĩbiaya txakabu betsa betsapa nuku anua kemu tashniaiwẽ nũ txakabupauniki, haska hawẽ hiwetima txakabu mawa kayabiti besti birã. 
ROM.7.6	Hakia ma nũ Cristo ikũwaĩbu nũ ma habe mawa keskakẽ ha dukũ Moisés Deusũ hawẽ yunuti inũ nemati kenemaniwẽ nuku ana yunuamaki. Hakia natiã ana kene sheni ana paema nũ txibãmakẽ Yushĩ Pepa kuxipatũ besti nuku yusĩkĩ nuku pe mekekubainikiki, bai bena nuku txibãmakinã.
ROM.7.7	Haskakẽ nũ xinãkĩ yuiairã: “Deusũ yunuti inũ hawẽ nemati hawẽ txakabukĩ danãmatimẽ?” Haskamaki. Haska Deusũ Moisés hawẽ yunuti inũ hawẽ nemati kenemabianikẽ hawẽ yusĩa ẽ nĩkaisma txakabu hakiri ẽ tapiãma ikeaniki. Hakia Deusũ nukũ shenipabu yusĩkĩ: “Hawara yura betsana xinaĩ hawẽ kemuyamakãwẽ”, ini ha ẽ tapiãma hawẽ kemuti txakabu ẽ unãma ikeaniki, kemu Deusũ nemabianikenã. 
ROM.7.8	Nukũ xinã txakabu kaĩkinã, nuku eska wamiski. Ibubis nukũ xinãnẽ xinaĩ hawara tashniai uĩ xinã txãkãkĩ kemukĩ ibubis nukũ yurã yunuaiwẽ benimakĩ nũ txakabuwamiski. Haskakẽ hawẽ yunuti inũ hawẽ nemati hayamakẽ txakabu hamẽ hawẽ kuxipa hayama mawa keska ikeanaii. 
ROM.7.9	Haska inũ, Deusũ yunuti inũ hawẽ nemati ẽ tapĩriama ẽ hiwei pea keska ẽ ikũkainiki, haska wakĩ Deusũ ea kupishanai unãriamarã. Hakia hawẽ yusĩa ẽ ma tapiãyã ẽ xinã txakabũ ea hiwematxakashũ yunumis hatũ tenãkĩ ea benui kai ẽ unãniki. 
ROM.7.10	Haskakẽ ha yununi pepatũ ea hiwea inaĩ dabanẽ ẽ ikai ẽ hawẽ tenã mea keska ẽ uĩniki. 
ROM.7.11	Hanua Deusũ bemakis hawẽ hãtxa yununiwẽ txakabũ ea beparãtã ea kanemaniki. Ha Deusũ yununi pe dabanẽ ẽ ikai hatũ ea tenã kayabi waniki.
ROM.7.12	Haskakẽ Deusũ hãtxa keneniburã, harã, meribiriki. Ha inũ, hawẽ yunuti inũ hawẽ nematirã, meribi hawẽ kanetima pepa bestiki. 
ROM.7.13	Ha yusĩa pepa hawẽruabiatunã, ea mawa kayabi anu iyuairã, pemẽ? Haskamahairaki. Ha ẽ txakabu amisrã, haska txanima shabakabi kayabi ẽ txakabu tashnikĩ txakabũ ea parãkĩ yabutã ea kanemakĩ hatũ ea tenã keska waniki. Ikũki. Hawara Deusũ abuama nemani aki nũ txakabumisrã, harã, pemahairaki. Txakaburã, Deusunamaki. Haskarã, danãmiski.
ROM.7.14	Deus anua yunuti yusĩa pepa Moisés hatu yusĩbianikẽ Cristõ kuxipa xinãma babukĩ Deusũ hãtxa ẽ txibãmaki. Ẽ haskaya txakabũ ea atxikĩ tsumashũ ea yabumiski. 
ROM.7.15	Haskakẽ hawara pepa besti ẽ akatsi ikai akama hawara ha danãkĩ ẽ abuamabia ha ẽ abuai akĩ itsa wakĩ babutã ẽ amiski. Ẽ haskakeakemisrã, ẽ unãmahairaki. 
ROM.7.16	Haska inũ, txakabu ẽ akatsi ikamabia Jesusũ kuxipa hakimakĩ ẽ akaya haska Deusũ yunuti inũ hawẽ nemati hiwea pepa besti yusĩmiswẽ: “Yusĩa peki”, iwanã, ẽ xinãkubainaii, ẽ txakabuwẽ dabĩ tenekĩ xinaĩnã. 
ROM.7.17	Haskawẽ taeshũ eã ẽ akamabia ẽ xinã txakabũ ea tsumayushũ hawara pepa hakimawatã ewẽ hiweshũ ea amamiski, txakabu amakubaĩkinã. 
ROM.7.18	Ha inũ, Yushĩ Pepatũ kuxipa xinãma hawara pe ẽ akatsis ikai emebi ẽ xinã kuxipawẽ taeshũ ẽ akairã, babuki. Haska ẽ yuiairã, eskaki. Hawara pepa anũ ishũ emebi ẽ xinãnẽ ẽ ha abuai ẽ atirumaki. 
ROM.7.19	Haskawẽ taeshũ hawara pe besti ẽ akatsis ikai ha akama ha txakabu ẽ danãmis ẽ pe akaitũ besumiski, natiã e iki ẽ hawẽ dakeairã. 
ROM.7.20	Haskakẽ ẽ huĩti merã txakabu hiwekẽ hawara ẽ abuama ẽ akairã, eã ẽ akama hakia ẽ huĩti txakabũ xinãmakĩ ea txakabuwamamiski.
ROM.7.21	Ẽ pe bestibiakatsis ibiaya txakabu betsa betsapa ewẽ hiwea ha tashniai uĩkĩ ẽ xinã pema ẽ uĩkubainaii. 
ROM.7.22	Ẽ xinã uke merãwenã, Deusũ yunua besti abukĩ ẽ akatsi ikũkainaii. 
ROM.7.23	Haskabiakẽ ẽ akubainai uĩ txakabũ ea beshetã ea tsumawatã ẽ xinã kayabi nematã ea henekatsi ikamakẽ haska Jesus ẽ dayashunai ẽ pe besti xinãtiruma shabakabi ẽ unãkubainaii.
ROM.7.24+ROM.7.25	Haskawẽ taeshũ ekiri matu xinãmanũ ea nĩkakãwẽ. Earã, ẽ pemahairaki. Ibubis ẽ hiweawẽ Deusũ yununi ẽ tapĩkĩ hawẽ hãtxa txibaĩ ẽ peai dabanẽ ẽ imisrã, haskamahairaki. Ẽ xinã babu txakabũ ea yunumiski. Ea ẽ pe hiweismarã, tsuã ẽ yurawẽ ha Deusũ yununi ẽ txibãbiaya txakabũ tsumatã ẽ hiwea ea benumakĩ ea tenaĩnã, tsuã ea merabewatirumabiakẽ nukũ Shanẽ Ibu Jesus Cristõ ea merabewakĩ ẽ txakabu ea buashuniwẽ taeshũ Deus besti hawẽ taeshũ ẽ kẽwãkubainaii.
ROM.8.1	Haskakẽ natiã nũ habu hiweshũ Jesus Cristo ikũwaĩbu nũ ma haki dasiabũ nukũ txakabuwẽ taeshũ Deusũ nuku dasibi kupiama ishanikiki, nũ ma hawenabukenã. 
ROM.8.2	Jesus Cristo mã ikũwaĩwẽ taeshũ Deusũ yunua benawẽ hawẽ Yushĩ Pepatũ matu ma mekeikiki. Haskawẽ taeshũ matu tibitũ matũ xinã txakabu tashnimatã mã ma xinã betsabunã, haskawẽ taeshũ Satanásã hatũ mawa kayabi anu matu yunukatsis ikai Yushĩ Pepatũ nematã matu mekeshanikiki, hiwekuĩmakinã. 
ROM.8.3	Deusũ Moisés yunukĩ hawẽ hãtxa kenemanirã, yurabu hatũ xinã babuwẽ taeshũ haska washũ txibãtirubumakẽ haska bebũkiri yubani yurabu babubu hau hatũ txakabu hatu buashuni mawayunũ, iwanã, hawẽ bake yura babu nukuna keska bimatã Deusũ yununiki. Jesus haskakiranishũ hawẽ mawa kayabimati Satanásã kuxipa mebĩkĩ Deusũ bakẽ maemaniki. 
ROM.8.4	Haska Deusũ Moisés hawẽ hãtxa yununi nukubũ nũ hawa txibãkĩ menetiruma xinãkĩ Deusũ hawẽ bake hatũ hau meneyunũ yununiki. Nuku haska waniwẽ taeshũ ana haska yurabu txakabũ abuai hiwemis akama hakia haska Yushĩ Pepatũ nuku yunuai txibaĩ nũ hiwekũkaĩtiruki.
ROM.8.5	Tsuabura hiweshũ txakabu tibi ibubis xinaĩ hiwei hawẽ nuikĩ henekatsi ikama ha besti txibãmisbuki, Deuski sinatakĩ hawẽ yusĩa txibãma inũ hawẽ hamapai txibãtirubumarã. Hakia hawara Deusũ Yushĩ Pepatũ nuku amakatsis ikai tsuabura haska ikatsis ikai abukĩ haskanũ ishũ Yushĩ Pepa txibãriakubaĩmisbuki. 
ROM.8.6	Haska inũ, hawara txakabũ nuku amakatsis ikai nukũ huĩti babukĩ tsuabũra ha besti txibãkubaĩmisburã, hawẽ mawatã Deusbe hiweama ishãkanikiki. Hakia tsuabũra Deusũ Yushĩ Pepatũ bai txibaĩ unãnumati hawẽ nũ hiwenũ ikai ha besti xinaĩbu nuku duawakĩ hawama unãnuma nukũ hiwea nuku inãkubainikiki. 
ROM.8.7	Ha inũ, tsuabũra Deus xinãma hawara hatũmebi hatũ xinãnẽs akatsis ikaibu haska txibãmisbu Deusũ hatu xinãma inũ Deuskiri xinãbumariki, haki petxiaburã. Habunã, Deusũ yusĩa txibãma inũ hawẽ yunua ashũtirubumariki. 
ROM.8.8	Haskawẽ taeshũ tsuabũra hatũ kemu pae txakabũ hatu mekemisbu habũ Deus kẽwãkĩ benimawatirubumariki.
ROM.8.9	Hakia natianã, Deusũ Yushĩ Pepa mã haya matuki dasishũ matu mekeaya txakabuki petxitã mã ana ha txibãmaki. Hamẽ tsuabura Jesusũ Yushĩ Pepa hayama haki dasiama Cristonabumaki. 
ROM.8.10	Hakia Cristo matube dasikenã, Yushĩ Pepa matube hiweaki. Txakabũ benukĩ nuku tenãtirubiakẽ ha Cristowẽ Deus nukuwẽ nuikĩ nuku pewaniki, hawenawakinã. 
ROM.8.11	Hanua Deusũ hawẽ bake Jesus Cristo mawa bestẽwanitũ mã mawa maturi bestẽwãshanikiki, hiwea bena matu inãkinã. Deusũ Yushĩ mã hayawẽ taeshũ matũ yura mawatã txapui keyubiamiskẽ ha Yushĩ matuki dasiatũ matu ana hiwemashanikiki, nai anurã.
ROM.8.12+ROM.8.13	Haskakẽ, ẽ betsabu inũ ẽ puibuũ, hawara Deusũ abuai tsuabũra mã xinãma hawara matũmebi mã akatsis ikai mã akubainaiwẽ taea Deus matuwẽ nuiama mã mawa kayabishanaii. Hakia Deusũ Yushĩ Pepatũ matu merabewaya haratutũra ha txakabu mã heneai matu tenãshuna mã hanũkaĩ xinã kayabiwẽ mã hiwekubaĩshãkanaii. Haskakẽ tsuabũra Jesus txibaĩ ana nukũ xinã txakabu babuwẽs ikama natiã haska Deusũ nuku hiwemakatsis ikai haska abukĩ yunuai txibãtiki.
ROM.8.14	Ha inũ, tsuabura Deusũ Yushĩ Pepatũ merabewakĩ pe nimamisrã, haburã, Deusũ bakebuki. 
ROM.8.15	Maturã, ha yushĩ hatũ matu date pae inãmis ha yushĩ ana matu inãkĩ yabumama hakia Deusũ Yushĩ Pepatũ hawẽ bakebu matu wamamis matu inãniki. Ha Yushĩ Pepatũ nuku hãtxamakĩ: “Epaã, Ẽ Epa nuikipatuũ”, akĩ kenamakĩ nuku yuimamiski, 
ROM.8.16	haska wamakĩ nukũ yushĩki dasi nanetã nũ Deusũ bakebu shabakabi nuku unãmakinã. 
ROM.8.17	Haskakẽ Cristoki nũ ma dasiabuwẽ taea nũ ma Deusũ bakebuki. Haska inũ, yura betsabũ hawara bika nuku tenemaibu Cristõ tenekubaini keska wakĩ hawa yuiama nũ tenekubainaii. Haskawẽ taea naiuri hawa ana bika teneama nũ habe hiweshanaii.
ROM.8.18	Haska inũ, natiã Jesus nũ ikũwaĩbu hamapai bikawẽ berubi tenei nũ nuitapayuaiburã, Deusbe nũ hiweshanai betsahaira nũ ishanaii. Na hiweshũ nũ teneai inũ, na bika nũ tenekubainai txipu hawama keska ishanikiki. 
ROM.8.19	Mai hirabiki dasibi habu Deusũ damiwani: “Haratu hawẽ bakebu kayabimẽkaĩ?” ishũ shabakabi uĩkatsis ikĩ hĩ hĩ itxakayamakĩ manakanikiki. 
ROM.8.20	Hatiãra haskashanai unãma mai hirabi anu Deusũ damiwani bika tenei itimaskakanikiki. Haskairã, hatũ txakabuwẽ ikabumaki. Hakia haska Deusũ xinãni habu damiwanibu unãmakẽ haska Deus yubakani keska hatu ashũshanikiki. Dasibi mai hirabi Deusũ hatu damiwani 
ROM.8.21	Deusũ kupikubaĩkĩ hau keyukĩ yamawashanũ manakanikiki. Deusũ hawẽ bakebu duawakĩ mai hirabiri duawashanaiwẽ taeshũ dasibi damiwani benimashãkanikiki, mibanã, yuinakarã, bixirã, yuraburã, dasibi betsa betsaparã. 
ROM.8.22	Haska inũ, dasibi Deusũ hatu damiwani txakabuwẽ taea hamapai betsa betsapa tenekubaĩkanikiki, hawara isĩ teneai hau Deusũ merabewakĩ hatu nemashũshanũ manakayuirã, haska aĩbu bake kaĩkatsi isĩ betsabu tenei tsekerẽ imis keskairã. 
ROM.8.23	Habu bestima nuku dikabirã, nũ Deusũ bakebunã, hawẽ Yushĩ Pepawẽ haska Deusũ nuku duawashanai hawẽ unãti wati yubani nũ haya hawẽ bake kaya keska wakĩ yura bena nuku inãshanai bishanũ ika hawara hawẽ bakebu yubabaini Deusũ nuku inãshanai huĩti detsupe ishũ bika tenekĩ nũ manayuaii. 
ROM.8.24	Haska nũ manaiwẽ taea nũ ma mekea hayaki. Na bika nũ uĩaĩwenã, nũ hawẽ mekeamaki. Hakia nũ uĩriama nũ ha manakai hiwea haki nukui nũ hawẽ mekeshãkanaii, hawara ha Deusũ nuku yubanirã. 
ROM.8.25	Habiaskabiakẽ hawara Deusũ mae nai anu kashũ nũ uĩriama nũ hawẽ nuiama Deusũ hãtxa ikũbestiwakĩ xinã mestẽwãtã nũ manayukubainaii.
ROM.8.26	Haska inũ, nukũ huĩti babuwẽ taeshũ Deusbe hãtxakĩ nũ hawa yuitirumabiakẽ hawẽ Yushĩ Pepatũ nuku merabewamiski. Hari Deusbe hãtxati unãma: “Harakiri ea akĩ Deus hawa yukashãpa?” ikĩ nũ xinãyã hawẽ Yushĩ Pepa Deusbe hãtxakĩ nuku yukashũmiski, haska nũ yuitirumawẽ nuku ea ashũkinã. 
ROM.8.27	Haska inũ, nũ Jesus ikũwaĩbu Deusũ nukũ huĩti unaĩkiki. Ha dikabi hawẽ Yushĩ Pepatũ unãkĩ Deus ea akĩ habias nũ xinaĩ dasi watã nuku yukashũkubaĩmiski.
ROM.8.28	Haskakẽ matu yusĩkubainũ nĩkakãwẽ. Habu Deusũ abukĩ kenakĩ katuni hawẽ bake Jesus pepa keskai hau ishanũbũ Deusũ bebũkiri hatu xinãnishũ merabewakĩ hamapai txakabu hatu binumakubaĩmiski. 
ROM.8.29	Hanua Deusũ bake nukũ Hutxi Kayabi Iuwa Jesus Cristo ha dukũ iniki. Hanua hawẽ betsabu mirima ishanaibu bebũkiri Deusũ unãkĩ kaĩriabuma Jesus Cristo keskakĩ nũ ha txibãshanũbũ bebũkiri Deusũ unãniki. 
ROM.8.30	Haska inũ, tsuabura Deusũ bebũkiri hatu kabẽkĩ katuni Jesuswẽ taeshũ txakabuma wakĩ pewatã hawara Deusũ hawẽ bake Jesus Cristo yunutã ani keska wakĩ haburi duawakĩ Jesus Cristobe hatu shanẽ ibuwashanikiki.
ROM.8.31	Haskakẽ Deusũ haska xarabu nuku ashuniwẽ taeshũ haratubũra txakabuwakĩ nuku tenemaibu habu hawauma keskabuki, Deus kuxipahairatũ nuku mekekĩ binuhairawẽ taearã. 
ROM.8.32	Haska inũ, hawẽ bake hawa yauxitaskama yunua tashnitã mawakĩ nukubu nukũ txakabu nuku buashuniwẽ taeshũ nũ habu Jesus Cristoki dasiabu hawẽ taeshũ nuku duawakĩ hamapai tibi hawẽ bakewẽ nuku ashunishũ Deusũ nuku ashũkubainikiki. 
ROM.8.33	Deusũ ma nuku katunishũ ma nuku pepawabianikẽ Deus bebũshũ tsuã nuku ha akĩ nuku txitetirumaki. 
ROM.8.34	Haska inũ, Jesus Cristo debutã haska bestiama ana hiwei bestẽkaĩ nai anu Deusũ yusiuri tsaunishũ Jesus Cristo habe shanẽ ibukĩ Deus nuku ea ashũbiaya tsua betsa kuxipatũ Cristõ nuku pewashuni nematirumaki. 
ROM.8.35	Haska inũ, Jesus Cristõ matu abui matuwẽ nuiaya tsuã matu pashkatirumaki. Na eska xarabunã, na dasibi nuku hatũ bika tenemamistũ inũ, nuitapaiwẽ inũ, tariumawẽ inũ, pitiumawẽ inũ, nuku bikawaibuwẽ inũ, nuku itxakawaibuwẽ inũ, nuku deraibuwẽ inũ, mesewatã nuku tenãbiaibũ Jesus Cristo nukuwẽ nuikĩ nuku duawai habũ nuku mesewakĩ dapashkamatirubumaki. 
ROM.8.36	Haskakiri Deusũ hãtxa yuishunikatũ kenekĩ:
ROM.8.36	“Epaã, nũ mia txibãkubaĩmiswẽ taeshũ
ROM.8.36	bari tibi nuku itxakawakĩ tenãkatsis ikubaĩkanikiki.
ROM.8.36	Txashuwã samama detekatsis imisbu keska wakĩ
ROM.8.36	nukuri itxakawakanikiki”,
ROM.8.36	aniki, Davĩ yuikinã.
ROM.8.37	Hakia hamapai txakabu betsa betsapa haratutũra nuku bikawabiaya Jesus Cristõ nuku abuaiwẽ taeshũ hamapai txakabu tibi nũ binuhairakubainaii. 
ROM.8.38	Haska inũ, Deus nukuwẽ nuimiswẽ taeshũ ẽ matu yuiai nĩkakãwẽ. Deus nukuwẽ nuikĩ nuku abuairã, hawa eska xarabũ nuku dapashkamatirubumaki. Eska tibiwenã, mawawẽ inũ, tsuabura hiwetxakabiabũ Deus nukuwẽ nuikũkainaya Satanásã nai tsumabu inũ yushĩ betsabũ Deus nukuwẽ nuikũkainai habũ nematirubumariki. Ha inũ, natiã inũ uatiã ishanai Deus nukuwẽ nuiai habũ nuku dapashkamatirubumahairariki. 
ROM.8.39	Haska inũ, hawara kuxipabu manaũrishũ inũ namã uke merã mai merãshũ inũ, habu Deusũ hatu damiwanibũ haska xarabũ nuku dapashkamatirubumaki. Nukũ Shanẽ Ibu Jesus Cristo Deus hawẽ nuiai hawa dapashkamama ini nuku uĩmanishũ nukuri abukĩ hawẽ nuiwẽ nuku hawa dapashkamari ishanikiki.
ROM.9.1	Jesus Cristo eã ẽ ikũwaĩwẽ taea haki dasishũ ikũkĩ txanima hãtxa ẽ matu yuiaii. Yushĩ Pepatũ ẽ xinã mestẽwãshũ ea yuimai ẽ hawa matu paraĩ txani txakamaki. 
ROM.9.2	Eskaki, matu yuinũ ea nĩkakãwẽ. Enabu judeubuwẽ hatuwẽ nuihairai huĩti nixma punu nuka ẽ hatuwẽ kashakatsis ikũkainaii. 
ROM.9.3	Haskakẽ enabu Israelbũ hau Cristo ikũwanũbũ hatu merabewanũ ika eã eska ẽ hatukiri xinãkubainaii. Ea kayabis Deusũ hau hatuwẽ ea kupinũ ika hatuwẽ taea Cristo dapashkatã haskatã enabu kayabi ẽ hatu merabewatiru daka ishũ hatukiri ẽ xinãkubainaii, hau enabũ Cristo ikũwanũbunã. 
ROM.9.4	Enabu Israelburã, nukũ shenipabu anua Deusũ ana hatu ibu wakĩ hawẽ bakebu keska watã hatube hiwekĩ hawẽ kuxipa hatu uĩmai hawẽruai hatu bebunua txashahairakũkainikiaki. Hatu haska wakĩ Deusũ hawẽ yunuti inũ hawẽ nemati Moisés yusĩmakĩ hau itxashũ Deus kẽ kayabi wakubainũbũ hatu yusĩkĩ Messiaskiri hatu yubani haska manakakĩ hau txibãkubainũbũ betsa betsapakiri hatube Deus yubakakũkainikiaki. 
ROM.9.5	Habiari nukũ shenipabu Israelbu anua Messias Cristo yura kayabitã tashniniki. Nukũ mekenika Deusũ dasibibu mekei shanẽ ibuhairamisrã, kẽwãkĩ heneyamakubainãkãwẽ. Haskakirã.
ROM.9.6	Haska Deus Israelbu hatu yubanirã, Deusũ hawa betsa wama hawẽ hãtxa kuxipa hawa benuamaki. Haskabia Deusũ hatu yubani ikũwãkĩ ha Israelĩ baba itxapabũ txibãbumawẽ taea habu Israelbu kayabi itirubumaki. 
ROM.9.7	Haska inũ, Deusũ Abraão yuikĩ: “Haska ẽ mia yubairã, Isaquewẽ taea mĩ bababu kayabi besti inũbarishãkanikiki”, aniwẽ taea dasibi habũ txibãbuma Abraãonẽ bababu hawẽ bababu kayabi itirubumariki. 
ROM.9.8	Eska hakiri hãtxani nuku xinãmaikiki. Deusũ bakebu yuikinã, habu hawẽ shenipabu Abraão inũ hawẽ bake Isaque xinãma hakia habu hatu yubani hawẽ yubakani hãtxa haska tsuabũra ikũwãkĩ xinãkĩ hakimama ashũkubainaibu Abraãonẽ bakebu itirubuki. 
ROM.9.9	Ha haska washanaikiri Deusũ yubakĩ yuikinã: “Txanima ana bari betsatiã txĩtũkirã ẽ matu merabewaya mĩ aĩ kayabi Saraki mĩ bake wa huni bake kaĩshanikiki”, aniki.
ROM.9.10+ROM.9.11+ROM.9.12	Haska bestimaki. Betsa Deusũ anirã, eska waniki. Hawenabu Deusũ katukĩ hawara pepa inũ hawara txakabu yurabũ akubaĩmis xinãma hakia haratubura Deusũ hawenabu wakatsi ikai besti xinãkĩ hatu katumis mã shabakabi unãnũbũ nukũ shenipabu Isaquẽ bakebukiri matu xinãmanũ nĩkakãwẽ. Rebeca tsupibu bake wakĩ Isaquẽ nanemaima kaĩriama hawa pepa inũ hawa txakabuwariabumakẽ bebũkiri Deusũ Rebeca yuikĩ: “Mĩ bake dabe kaĩtã ha ha katxu Jacó kaĩyãtũ hawẽ betsa ha dukũ kaĩyã Esaú tsuma washanikiki, shanẽ ibukinã”, aniki.
ROM.9.13	Hanushũ txipu ana Isaquẽ bakebukiri Israelĩ baba Yavé Deusũ yuikĩ: “Jacó besti abukĩ Esaú ẽ danãniki”, akĩ Deusũ hatukiri yuiai Malaquíasĩ keneniki.
ROM.9.14+ROM.9.15	Haska inũ, Deusũ Moisés yuikĩ: “Haraturawẽ ẽ nuikatsis ikai hatuwẽ nuikĩ haratura ẽ duawakatsis ikai ẽ hatu duawakubaĩmiski”, ikĩ haratura dukũ kaini xinãma ha dabetã huĩti unãkĩ bestitxai katukĩ Deusũ kanenimẽkaĩ, pepa wamarã? Haskamaki. Hawẽ xinãnẽ besti akubainiki. 
ROM.9.16	Yurabu hatũ xinãwẽ haska abukĩ hawara ibubis binũ ika hĩ ikai Deusũ hari xinaĩsmaki. Hakia tsuaburawẽ nuikĩ Deusũ hamebi hatu katumiski. 
ROM.9.17	Haska inũ, txipu Deusũ shanẽ ibu Faraó kupikatsi xinãbiakĩ yuikĩ: “Faraónẽ, ẽ kuxipa miwẽ hatu unãmakatsis ikĩ mia katukĩ dasibi Egito nawabũ shanẽ ibu ẽ mia waniki, hau miwẽ taeshũ ẽ kuxipa inũ ẽ kena mai hirabi anu hiweabũ hau unãshanũbũ”, ikĩ hakiri Deusũ Moisés hãtxamai Moisés nĩkatã hakiri 
ROM.9.18	kenenirã, yura betsabu Faraó ani keska wakĩ habu ha keskabuwẽ nuiama Deusũ hatu besu kuxi wakĩ huĩti nĩkaisma wakatsis ikĩ hatu haska wamiski. Hanua haraturawẽ Deus nuikatsis iki hatuwẽ nuimiski, abukinã.
ROM.9.19	Deuskiri mã xinaĩ: “Hawara Deusũ nuku amakatsi ikai tsuabũra hawẽ xinã nũ beshtetirumaki, haki kayakinã.” 
ROM.9.20	Ha inũ, matunã, haskakĩ Deusũ hamapai wamis hawẽ xinã unãmabia haska hawara wamiskiri txitekĩ mã yukatirumẽ? Na keskairã, mai kẽti hãtxakĩ mai mabu dami wanika yukakĩ yuikĩ: “Haskakĩ mĩ ea haska waimamẽ?” itirumaki. 
ROM.9.21	Hakia haska aĩbũ mai mabu wakĩ habias mai kẽti dabe wakatsi ikĩ betsa haki hamapai wati xumu hawẽrua meribi wakĩ inũ betsa kẽti kayabi hawẽrua beshmas dasibituna hatu washũmis tsuã nematirumaki. Haska keskari wakĩ Deusũ hatu akeakemiski.
ROM.9.22	Haska yurabũ hatũ txakabuwẽ Deus danaĩbu Deus hatuki sinatakĩ mawa kayabiwẽ hatu kupishanai inũ, ha besti kuxipahaira Deusũ yurabu unãmakatsi ikĩ haska hawẽ kuxipawẽ hawaira akama teneshũ manayukubainikiki. 
ROM.9.23	Habiatiãri bebũkiri Deusũ nuku duawakatsis ikĩ hawẽ kuxipa nuku uĩmanũ ishũ nuku tibi nuku katukĩ xinãmisrã, nũ ma hawenabu nuku unãmaikiki. 
ROM.9.24	Haska tibi nukukiri akinã, nũ judeubu bestima judeubumari Deus hatuwẽ nuikĩ hatu duawakatsi ikĩ bebũkiri haska tibi nuku dasibi katuniki. 
ROM.9.25	Haska nawabuwẽri Deus nuikĩ hatũ txakabu buatã hawenabu wakatsis ikĩ haska washanaikiri haska kene haya Deusũ Oséias yuia kenekĩ:
ROM.9.25	“Nawa betsabu ẽ hatu katuama ibiani hatukiri yuikĩ:
ROM.9.25	‘Enabuki’, akĩ ẽ hatu katutã kenashanaii.
ROM.9.25	Hatukiri xinãkĩ ẽ hatu abuama ibiani
ROM.9.25	hanu ana hatu danãma hatu abukĩ hatukiri yuikĩ:
ROM.9.25	‘Ẽ ma hatu abuai enabuki’, akĩ ẽ hatu kenashanaii”,
ROM.9.25	iniki, Deusrã. 
ROM.9.26	Ha inũ, habianushũs ana hatu yuikĩ:
ROM.9.26	“Maturã, mã enabuma ibiani hakia ẽ matu katukẽ:
ROM.9.26	‘Mã Deus hiweatũ bakebu’, matu kenashãkanikiki”,
ROM.9.26	aka nĩkatã Oséiasĩ keneshuniki. 
ROM.9.27+ROM.9.28	Haska inũ, Israelbukiri Isaíasĩ yuikĩ: “Unãshubira akama haska hawẽ hãtxawẽ yubakani hawaira menekĩ ashanikiki, mai hirabi anu hiwebaunabu hatũ txakabuwẽ Deusũ hatu kupikinã. Hanushũ Israelbu mirimahaira maxitibiabũ eskarabes Deusũ hawenabu watã habu mekepakeshanikiki”, 
ROM.9.29	iwanã, Deusũ hatu kupiriama Isaíasĩ ana yuikĩ:
ROM.9.29	“Nukũ Epa Deus kuxipahairatũ nukunabu Israelbu kupikĩ
ROM.9.29	teshe wama inirã, nũ hayamari ikeanaii,
ROM.9.29	haska Sodoma mae ewapanuabu inũ Gomorra mae ewapanuabu
ROM.9.29	Deusũ hatu kupikĩ yamawani keskarã”,
ROM.9.29	itã Isaíasĩri keneniki.
ROM.9.30	Haskakẽ Deusũ yunuti judeubumã txibãkĩ Deusũ pashati benamabia habũ Jesus Cristo hatũ xinãnẽ besti ikũwaĩbu hatũ txakabu Deusũ ma hatu buashũtã ana hatukiri txakabu xinãma ikũkainikiki. 
ROM.9.31	Hamẽ Israelbu ikirã, habu Deusũ yunuti inũ hawẽ nemati Moisés hawenabu yununiwẽ hatũ txakabu hatu buashũtã pewatirubu dabanẽ haska xinãkĩ Jesus Cristo ikũwãbumawẽ taeshũ Deusũ hatũ txakabu buashũtirumaki. 
ROM.9.32	Haskairã, haskai inibumẽ? Habũ ikũwãti pepa hayabumawẽ taearã. Eskaki, matu yuinũ nĩkakãwẽ. Bai namaki mixki daka nũ uĩyama kai haki huti itã ha mixki tsakabaĩ nũ tĩ itiruki. Habiaska keskariai Deusũ yunuti inũ hawẽ nemati judeubũ txibãkubainai pebiakẽ haska xinãma hatũmebi hatũ xinãnẽs hiwekĩ Messiaskiri hãtxa danaĩ mixkiki huti ika keskanibuki.
ROM.9.33	Na habias yusĩa Messiaskiri Deusũ hawẽ hãtxa yuishunika Isaías yuimakĩ:
ROM.9.33	“Uĩa. Ẽ haska yubakani
ROM.9.33	ẽ kuxipa mixki keska Jerusalém anu ẽ nitxĩshanaii,
ROM.9.33	haki huti iki itxapabu tsakabaĩbaini tĩ ikubaĩshãkanikiki, ikũwãmarã.
ROM.9.33	Hakia tsuabũra hawẽ hãtxa ikũwãkĩ txibaĩbu
ROM.9.33	ẽ hatu hawa dake wama ishanaii”,
ROM.9.33	aka nĩkatã hari kenerianiki.
ROM.10.1	Haska inũ, ẽ betsabu inũ ẽ puibuũ, enabu Israelbu hatukiri eã xinaĩ habuwẽ nuikĩ Deus ẽ hatu yukashũkubaĩmiski, hau Deusũ kupiti mese binukĩ Jesus Cristo txibãkĩ ikũwaĩbu hau Deusũ hatu mekeshanunã. 
ROM.10.2	Israelbũ Deus duawakĩ dayashũkatsi imisbuwẽ taeshũ ẽ hatu kẽwãtiruki. Hakia haskai pepabiai hawẽ hãtxa kayabi unãkĩ txibãma kanemisbu eã ẽ unaiĩ. 
ROM.10.3	Hakia haska Deusũ nuku pepawamis ha txibãkĩ ikũwãma hatũ xinã besti txibaĩ keĩ ibubis pepai beparamei shabakabi kẽmisbuki, Deusũ besti tsuara ma pewashũ hakiri pe besti yuitiru unãmarã. 
ROM.10.4	Haska inũ, hawẽ yunuti inũ hawẽ nemati hãtxa besti txibãkĩ Deus benimawapaibiabu nuku dasibibũ nũ atirumakẽ ha yusĩni Cristoki hikia hatũ shabakabi betsa wakĩ nukũ txakabu buai mawakĩ ha yununi ana hawẽ hiwetima wakĩ Cristo besti nũ ha ikũwaĩbu hau Deusũ nuku pepawashanũ Deus benimawai Cristo nuku ishuniki, Deusũ hãtxa Moisés hatu yusĩni txibaĩ ibubis pepai ana nũ haskayamashanũbunã.
ROM.10.5	Hakia haska Deusũ yunuti inũ hawẽ nemati txibaĩ pepawẽ hiwetirubukiri Moisés yusĩkĩ: “Tsuabũra hawara Deusũ yusĩni txibãkubaĩkĩ kaneama Deus benimawai hawẽ yusĩawẽ taea hiweshãkanikiki”, iwanã, hatu keneshuniki. 
ROM.10.6	Haskakẽ tsuabũra xinã betsa washũ Jesus ikũwãkatsis ikĩ yuikĩ: “Nai anu mapeketã hau nuku mekeyunũ Messias Cristo hauria nekeriri butekĩ i bunãkãwẽ”, iwanã, hau haska xinãkĩ yuiyamakubainũbũwẽ. 
ROM.10.7	Haska inũ, betsarã, betsãri xinã betsawẽ yuikĩ: “Hanu mawabu bumisbu anu kashũ hau nuku mekeyunũ Cristo neriri mawabu anua shabakã tashnimai bunãkãwẽ”, iwanã, hau haska xinãkĩ yuiyamarianũbũwẽ. 
ROM.10.8	Hakia haska Deusũ hãtxa nũ txibãtirukiri hawẽ hãtxa yuishunikatũ yuikĩ: “Deusũ yusĩa mã hayaki, matũ huĩti merã mã hakiri xinãmis inũ, matũ keshawẽ hakiri mã hãtxamisrã”, iniki. Habias kaka nukũri yusĩ nũ hawẽ hãtxariakũkainaii. 
ROM.10.9	Haskakẽ hawara hawẽ bakekiri hawẽ hãtxa yuishunika Deusũ nuku kenemashuni haratubũra txibãkĩ shabakabi dateama yuikĩ: “Jesus Cristo ẽ Shanẽ Ibuki”, iwanã, haska Jesus mawa Deusũ ana bestẽwani ikũ kayabi waibu hawenabu watã niti akama Deusũ habu matu mekekubaĩshanikiki, hiwekuĩmakinã. 
ROM.10.10	Hanushũ Jesus txibãkĩ matũ huĩti merã ikũwãkĩ xinaĩ Deusũ matu ma pepawaya dateama haska shabakabi tashnimakĩ yuikĩ: “Txanima kayabi Jesus Cristõ ẽ txakabu buaniwẽ taea ẽ Shanẽ Ibuki”, ikaibu Deusũ matu hawenabu wakĩ niti akama habe matu hiwemariashanikiki.
ROM.10.11	Haska inũ, Deusũ hãtxa yuishunika Isaísĩ kenekĩ: “Tsuabũra Messiasĩ hãtxa ikũwãkĩ txibaĩbu ẽ hatu hawa dake wama ishanaii”, aniwẽ taeshũ 
ROM.10.12	judeubu inũ judeubumarã, tsuabũra Messias ikũwaĩ nukũ txakabu hatũ nuku buashũkĩ betsa tibiwẽ nuku ashuĩsmaki. Habias Shanẽ Ibu Deusũ hatũ dasibi meke keyua inãnanã txakaisma kẽwãkĩ mã ea akubainaibu hawa yauxiama matu duawakĩ inãkubaĩmiski. 
ROM.10.13	Ha inũ, Deusũ hãtxa yuishunika Joelĩ haskakiriri yuikĩ: “Haratubũra hawẽ mekenika ikũwãkĩ ea akĩ: ‘Yavé Deusuũ, ẽ txakabu buatã mina ea wawe, mekekinã’ ”, ikaibu Deusũ danãma hatu mekekubaĩshanikiki. 
ROM.10.14	Haskakẽkaĩ hau Deusũ hatu mekekubainũ habũ Cristo ikũwãriabumanã, haskatã Cristo ea atirubumaki. Ha inũ, tsuabũra Cristokiri yusĩabu hawa nĩkariabumã hawẽ kakape ikũwãtirubumariki. Ha inũ, hatu yusĩriabumanushũ Cristokiri hawa tapĩtirubumariki. 
ROM.10.15	Ha inũ, Deusũ hãtxa yusĩnãbu habu anu Deusũ hatu yunuama kakape Cristokiri hatu yusĩtirubumaki. Haskakẽ Deus yuishũkĩ hawẽ hãtxa yuishunikatũ haskakiri kenekĩ: “Deusũ kakape yusĩmisbu hikixĩshũ Deusũ kakape hatu yusĩaĩ nĩkai ha huxiãwẽ taea benimai xinã txãkãshãkanikiki”, iniki.
ROM.10.16	Haskabianikẽ Isaíasĩ yuikĩ: “Shanẽ Ibu Yavé Hiweatuũ, mirimabu mikiri nũ hatu yusĩa nukũ hãtxa nĩkatã danãkanikiki”, itã keneni keskai nukũri mirimabu Deusũ kakape Cristokiri nũ hatu yusĩa nĩkabiakĩ ikũwãbumariki. 
ROM.10.17	Haskakiri Deusũ hãtxa yusĩmisbũ Jesus Cristokiri kakape yusĩkubainaibu besti hãtxa pepa hawẽrua nĩka pewatã yurabũ Cristo txibãkĩ ikũwãtirubuki, hatũ hãtxawenã.
ROM.10.18	Hawara Deusũ hãtxa yuishunika Davĩ kenekĩ yusĩni matu ana yusĩnũ nĩkakãwẽ.
ROM.10.18	“Yurabu mai hirabi anu manibaunabu Deusũ hãtxa yusĩmisbũ
ROM.10.18	habũ hatu yusĩa ma habũ nĩka keyuabuki”,
ROM.10.18	iniwẽ taeshũ Israelbũ dasibi ma nĩkakĩ keyunibu nũ unaiĩ. 
ROM.10.19	Haska inũ, emebi ana yuka iki Israelbumã Messias txibãkĩ Israelbu binushanaikiri kenekĩ Moisés Deusũ hãtxa ha dukũ yuikĩ:
ROM.10.19	“Israelbuma habu enabuma ibianibũ
ROM.10.19	matũ Messias ikũwãkĩ txibaĩ ma enabuwẽ taea
ROM.10.19	mã hatuwẽ kemushanaii.
ROM.10.19	Hakia matu Israelbu mã enabu ibiani
ROM.10.19	matu habuwẽ kemumakĩ
ROM.10.19	habu unaĩsmapakiri mã xinãbiamiskẽ
ROM.10.19	ẽ matu haki sinatamashanaii”,
ROM.10.19	iniki. 
ROM.10.20	Hanua bari itxapa kakẽ hãtxa kuxipawẽ yura betsabukiri Deusũ Isaías yuimakĩ:
ROM.10.20	“Tsuabũra ea benabuma haska ẽ hatuwẽ nuimis
ROM.10.20	hatu shabakabi ẽ uĩmaya
ROM.10.20	habũ ea ikũwãshãkanikiki.
ROM.10.20	Habũ ea benamabia eki nukushãkanikiki.
ROM.10.20	Ekiri hawa yuka ikabumabiakẽ
ROM.10.20	ẽ kuxipa ẽ hatu uĩmashanaii”,
ROM.10.20	iwanã, 
ROM.10.21	Israelbukiri yuimakĩ: “Huĩti kuxitã hatũ besuwẽ dakeama ea nĩkaisbumawẽ nuikĩ ẽ hatu merabewapaibia ea nĩkabumaki”, aka keneniki.
ROM.11.1	Nukũ shenipabu katukĩ hawenabu hatu wanishũ nuku danaĩsmaki, txanimarã. Haskawẽ taea earã, ẽ shenipabu kayabirã, Abraãoki. Hanua hawẽ baba betsa Israel ẽ shenipaburiki. Ha hawẽ bake betsa Benjamim anua ẽ habiariki. Haska Deusũ nuku yubani xinãkĩ Jesus Cristo ẽ ikũwaĩwẽ taeshũ ea danãma ẽ txakabu buanishũ ma ea mekeikiki, haska Israel tibi anuabũ tsuabũra Jesus Cristo ikũwaĩbu hatu mekeshanai keska wakinã.
ROM.11.2	Bebũkirihaira Israelbu habu katukatsis ikĩ Deusũ katunishũ nuku danãma imiskiri matu shabakabi yusĩkĩ hawẽ hãtxa yuishunika pepa Eliaskiri ẽ matu yuiai nĩkakãwẽ. Hawenabukiri hawara Elias Deuski ha ikĩ haki txania hawẽ hãtxa yuishunika betsã keneshũkĩ: 
ROM.11.3	“Yavé Deus Hiweatuũ, mĩ hãtxa yuishunikabu tenãkĩ keyutã hanushũ mixki txi tapu fogão sa akĩ keyutã eã besti ẽ mia ikũwaĩ ea tenãriabuma ma ea tenãkatsis iriakanikiki”, 
ROM.11.4	aka Deusũ Elias yuikĩ: “Dateyamawe. Mĩ mimestimaki. Enababu betsa habu ẽ hatu mekea 7.000 hayabuki, habũ ea txibaĩ txĩtuãbuma ha yushĩ betsa Baal dami ha namã dãti itã habũ kẽwãbumarã”, akĩ Elias yuiniki. 
ROM.11.5	Haskawẽ taea na habiatiãri Israelbu ana hatirama hatuwẽ nuikĩ Deusũ hawẽ duapawẽ hawenabu wakatsi ma nukuri katuniki, hau Jesus habũ nũ ikũwãshanũbunã. 
ROM.11.6	Na haska nũ habũ txibaĩnã, hawẽ yunuti inũ hawẽ nemati txibaĩ nukũmebi nũ pepaiwẽ taeama hakia hawẽ pepawẽ nukuwẽ nuikĩ Deusũ nuku kenakĩ nuku katukubainikiki, hau habũ Jesus nũ ikũwanũbunã. Haska nuku wamarã, Deusũ pepa hayama ikeanaii.
ROM.11.7	Haskakẽ Israelbu pepatirubu mirimabũ tapĩpaibiabu kanei huĩti kuxikĩ unãbuma Deusũ hãtxa hawẽ hiwekaĩti biama inibuki. Haskabiaibũ hatiri Deusũ katuabũ habũ hatũ hiwea binibuki. 
ROM.11.8	Haska Deus nĩkama huĩti kuxibukiri Deusũ hãtxa yuishunikatũ kenekĩ: “Hatũ pabĩki pata keska hatu wakĩ hatũ beru bekũ keska hatu wakĩ hatũ xinã Deusũ beshekĩ hatu haska waniwẽ taea natiãri habũ hawẽ yusĩa txibãtirubuma ikubaĩkanikiki”, haska yuini keskairã. 
ROM.11.9	Haska inũ, ana Deus txibãbuma ishanaikiri Davĩ yuikĩ:
ROM.11.9	“Hamapai piti betsa betsapa haya
ROM.11.9	hawẽ besti beyusi unaĩsmapai harakiri pashai kaĩtirubumaki,
ROM.11.9	nawatikis ikabu hau Deusũ hatu kupinũwẽ.
ROM.11.10	Ha inũ, hau hawa ana uĩyamanũbũ
ROM.11.10	Deusũ hau hatu beshush wanũwẽ.
ROM.11.10	Ha inũ, hamapai bika tenei dayakĩ
ROM.11.10	shãkamahaira ia kakui tinĩkũkaini
ROM.11.10	hau ana tenehairakubainũbũwẽ”,
ROM.11.10	iniki.
ROM.11.11	Hanua mã xinãnã, Israelbũ Jesus danaĩbũ Deusũ hatu hene keyunimẽ, ana ikũwãtirubumarã? Haskamahairaki. Hakia Israelbu hawenabubia habũ Jesus danaĩbũ hanushũ Deusũ habu Israelbuma hawẽ kakape Jesus Cristowẽ hatu mekekĩ taewaniki, hatu haska wa Jesus Cristo Israelbumã ikũwaĩbu uĩ hau hatuwẽ kemukĩ Israelbũri ana xinã betsa watã habũ mekenã Jesus Cristo hau ikũwãriashanũbunã.
ROM.11.12	Haskakẽ hawara Deusũ abuai Israelbũ danãkĩ betsa betsapa wabiaibũ ha habu Israelbumã hawẽ bake Jesus Cristo danãma habũ abukĩ Deusũ kakape Cristokiri nĩkatã habũ akai Israelbũ xinaĩ txanima habuwẽ taeshũ Israelĩ baba mirimabũri hawẽ hãtxa ikũwaĩ bepesheshãkanikiki, Deusũ hatu ana duahairawakĩ ibu wayarã.
ROM.11.13+ROM.11.14	Mã ebetã Jesus ikũwaĩ Israelbumaã, ẽ eskaki, matu yuinũ nĩkakãwẽ. Hau Israelbuma betsa betsapabu anu ẽ hatu yusĩkubaũshanũ Deusũ hãtxa yuishunika hawẽ kuxipaya Jesusũ ea washũ ea nitxĩniwẽ taea ẽ hawẽ daya pe haya ashuĩ ẽ benimakũkainaii. Haskakẽ matu yusĩkubaũkĩ haska Jesus Cristo mã ikũwaĩbu enabu Israelbu hatu ikũwãmakatsis ikĩ haska mã ikũwaĩ hawẽruai benimaibũ hawẽ hatu kemumakĩ hatiriburi hatũ xinã ẽ betsa wamakatsis ikũkainaii, hau Deusũ hatu mekeriashanunã. 
ROM.11.15	Haska enabu Israelbũ Jesus Cristo danaĩbuwẽ taeshũ yurabu mai hirabi anu manibaũshũ Deusũ kakape habũ Jesus Cristokiri ikũwãbaunaibuwẽ taeshũ enabũ ikũwãkĩ taewariakĩ hatũ txakabu henei haki petxitã yura mawa ana besteã keskai hiwe kuĩa biriai benimashãkanikiki. 
ROM.11.16	Haska inũ, misi kapamanai ma bai keyua ha dukũ ture Deus inãkatsi ikĩ pashkabu meribi inãtikẽ habias ha misi kapamanaria habiaskari hirabi meribiriki. Haska keskari hi tapũ betsa yumei ha Deus ibu wamakĩ meribi wa hawẽ pũyãri Deusunamiski, meribirã. Haska keskai Abraão inũ, Isaque inũ, Jacó habu meribi pepabuwẽ taea habu hawenburi meribi ishãkanikiki.
ROM.11.17	Nũ judeuburã, oliveira hi kayabi keskabuki. Hakia hawẽ pũyã babu betsa meshtetã oliveira mebi betsa kuxipa haki tsamĩtã nea dasibi habias tatxanua hawẽ shuku hawẽ namibe husitã habias yumemis keska Abraãonẽ bababu Deusũ hatu watã Israelĩ baba betsabũ Deus txibãkĩ ikũwãbuma Deusũ oliveira pũyã meshtea keska wakĩ hatu danãtã maturi Deusũ hawenabu wakĩ Abraão matũ shenipabu keska matu wariakeakeikiki. Haskakẽ Deus hawenabu Israelbuwẽ nuikĩ hatu duawakubaĩshanai Deusũ Abraão yubani keska wakĩ mã Israelbuma matuburi Abraãonẽ bababu keska watã matuwẽ nuikĩ matu duawaikiki, oliveira kuxipaki tsamĩa haki nea keskawakinã.
ROM.11.18+ROM.11.19	Hanua tsuabura hãtxai: “Earã, ẽ Israelĩ babamabia Deusũ hawenabu ea wakatsis ikaiwẽ taeshũ haki ea dasiwanũ, iwanã, Israelbu danãtã hawenabu ea waniki”, iki matũmebi kẽkĩ xinã txakai hatukiri ẽ hẽ iyamakãwẽ. Hakia mã tatxa ibumabia mã hawẽ pũyã besti mã haki neaki, hawẽ tatxã matu hiwemairã. Deusũ besti hawenabu matu waiwẽ taea keãma Deus besti xinãkĩ duawakĩ kẽhairawakubaĩkãwẽ.
ROM.11.20	Eskawẽ taeshũ hatu meshtea keska wanirã, matu yuinũ nĩkakãwẽ. Habunã, Deusũ hãtxa ikũwãbumawẽ taeshũ hatu heneniki. Hakia matubu mariastũ mã ikũwaĩburã, hawenabu matu waikiki. Haskawẽ taea hawẽ keãma Deus bestiki mesekubaĩkãwẽ. 
ROM.11.21	Txanima Deusũ Israelbu dukũ katubianishũ hatu danãniki. Mã habu keskarikẽ matu habiaskari wakĩ danãtiruki. Xinaĩrakubaĩkãwẽ. 
ROM.11.22	Uĩkãwẽ, Deusrã, nuikipa hawẽruaki. Haskabia hawẽ yunua mestẽ binumaismaki. Habu txĩtuaĩbu danãkĩ hatu kupimisshũ matu mã Israelbumabiakẽ matuwẽ nuikĩ duawakĩ hawenabu matu wakeakekubainikiki. Hakia haska hi pũyã babu meshteshũ putamisbu keska wakĩ matũri hawẽ xinã txibãma mã txĩtuaĩbu Deusũ matu danãtã matu kupiriashanikiki. 
ROM.11.23	Haska inũ, Israelbu haratubũra hatũ xinã txakabu henetã txĩtũkirã ana ikũwãkatsis ikaibu ana Abraãonẽ bababu kayabi wakĩ Deusũ ana hawenabu hatu washanikiki, hiki ana netã keska wakinã. 
ROM.11.24	Hamẽ mã judeubumã bari itxapa Deus mã danãbiakubainaya atimas Deus matuwẽ nuiaya hawẽ kakape Jesus Cristokiri nũ matu yusĩayã xinã betsa watã mã ikũwaĩbũri ana habiaskari wakĩ Israelĩ baba kayabibũ xinã betsa wariatã itxapabũ ana txĩtũkirã txanima Jesus ikũwãriashãkanikiki, bebũkiri Deusũ hatu katunibunã.
ROM.11.25	Ẽ betsabu inũ ẽ puibuũ, Deusũ kuxipawẽ unãnepai hawẽ mã kẽyamashanũbũ hawara Deusũ matu ashũkatsis ikai haska hawẽ yubaka hunea hãtxani mã unã keyushanũbũ matu yuinũ nĩkakãwẽ. Haskai Israelbu huĩti kuxikĩ itxapabũ Jesus ikũwãbumaki. Haskakẽ Israelbuma hatira Deusũ meketã hanushũ itxapabu Deusũ Israelbu habu ana mekeriashanikiki.
ROM.11.26	Habu haskabaunaibũ Israelbu mirimabũ ikũwãriaibu Deusũ hawenabu hatu watã hatu mekeriashanikiki. Haska wai kaikiri hawẽ hãtxa yuishunikatũ kenekĩ:
ROM.11.26	“Matũ mekenã Messias Israelĩ baba Jerusalém anua kaĩtã
ROM.11.26	Jacõ bababu hatũ xinã txakabu betsa wamakĩ
ROM.11.27	haska ea Deus ẽ hatukiri yubakani
ROM.11.27	habũ txakabu buatã ẽ ana xinãma ishanaii,
ROM.11.27	hatũ mekenã Messias hukenã”,
ROM.11.27	iniki.
ROM.11.28+ROM.11.29	Hanushũ tsuabura Deusũ katutã habuwẽ nuikĩ duawamis inũ hawara hatuki tanani hawẽ xinã Deusũ betsa waismawẽ taeshũ Abraão inũ Isaque inũ Jacó hatu katuni habũ bababũ kakape Cristokiri danaĩbu Deus hatuki sinatayuikiki. Haskawẽ taea ha hatu maebaũ matu hawenabu wariayuikiki. Haskabia hatũ shenipabũ ikũwãnibu hakimama hatuwẽ nuikĩ Deusũ Israelbu heneama hatu xinãriaikiki. 
ROM.11.30	Uatiã hawa Jesus Cristokiri unãma Deus mã nĩkama iyupaunibuki, matubunã. Habiaska keskariai natiã Israelbũ Jesus Cristokiri xinãkĩ Deus nĩkabumariki, mã inibu keskakinã. Haskakẽ Deus natiã matuwẽ nuikiki. 
ROM.11.31	Haska inũ, natiã hawẽ nuiwẽ Deusũ matu hawẽ duapa uĩmakĩ matu duawaikiki. Habiaska keskari wakĩ ha Israelbu hatuwẽri nuiriashanikiki. 
ROM.11.32	Dasibi yurabu txakabubiakẽ Deusrã, dasibiwẽ nuikĩ hanu hawẽ nui hatu shabakabi uĩmakatsis ikikiki, tsuara Israelbu inũ tsuara Israelbumakiri hawa xinãmarã.
ROM.11.33	Haskakẽ nukũ Epa Deusrã, hawa yupaismaki. Dasibi nĩkai inũ xinaĩ unãnepahairaki. Ha inũ, haska wakatsis ikĩ Deusũ xinãkĩ hamapai akubaĩmisrã, hawẽ akarã, nũ haska washũ tapĩtirumahairaki. 
ROM.11.34	Ha inũ, haskarara Deusũ xinãmis hawẽ hãtxa yuishunikatũ kenekĩ: “Deusũ xinãnã, tsuã nĩkatirumaki. Ha inũ, Deusũ harakirira xinãyã tsuã merabewakĩ shabakabi ana haska washũ yusĩtirumaki”, 
ROM.11.35	iwanã, ana yusĩkĩ: “Hamapai betsa betsapa tsuãra Deus ashũbiatã hawẽ dayawẽ taeshũ duawakĩ hau eari inãshanũ, iwanã, haska xinãtimahairaki, menã akinã”, iniki. 
ROM.11.36	Haskakẽ betsa tukama tibi Deusũ damiwanirã, hawenaski. Hawẽ kuxipawẽ dasibibu maniabuki. Dasibibu ha hiweabuwẽ Deus benimakũkaĩshanũ, iwanã, habu tibi damiwaniki. Haskakẽ kẽwãkĩ heneyamakubainãkãwẽ, Deusrã. Haskakirã.
ROM.12.1	Ẽ betsabu inũ ẽ puibuũ, nukuwẽ dabanã ikĩ Deusũ nuku duawakubaĩmiswẽ taeshũ hawara xinãkĩ abuai natiã mã ashũkubainũbũ shabakabi ẽ xinaĩ matu yununũ nĩkakãwẽ. Haska Deus kẽwãkĩ yuinaka detetã menukĩ inãkĩ apaunibu keskama hakia natiã matũ hiweawẽ Deus duawanũ, iwanã, meribi pashkai pepatã Deus matũ yura inãkuĩa keska wakĩ hawẽ kemutapai benimawakubaĩkãwẽ. Haska wakinã, txanima kayabi mã Deus kẽwaiĩ. 
ROM.12.2	Haska habũ ikũwãbuma natiã mai anu hiwe bestishũ hamapai tibi akĩ xinãmisbu keskakĩ ana xinãma hakia xinã betsa watã haska Deusũ matu hiwemakatsi ikai haska abuai besti tapĩkubaĩkãwẽ. Eska hiweirã, haska Deusũ abumis mã tapĩkubaĩshanaii, pepakinã, Deus benimawai kemutapakinã, kanei hawa txĩtuãmarã.
ROM.12.3	Haskakẽ Deus ewẽ nuikĩ ea duawakĩ hawẽ hãtxa yuishunika kuxipa ea waniwẽ taeshũ matu yusĩnũ ea nĩkakãwẽ. Haska matu tibibu Deusũ duawakĩ matu ikũwãmakeakea xinãkĩ unãtã matũmebi xinã txakakĩ yuikĩ: “Ẽ huni pepakẽ Deusũ ea katuniki”, iwanã, xinaĩ ibubis kẽhairayamakubaĩkãwẽ, betsabube hãtxairã. 
ROM.12.4	Haska inũ, nukũ yura hirabi ha pabu tibi nebauna daya betsa tibi hayaki, haskasmarã. 
ROM.12.5	Haska keskari nũ yura itxapabubia Cristoki dasia nũ yura bestitxai keskaki, nũ habũ Cristo dayashunai pabu betsa tibibia nũ habias yura bestitxai keskabuki.
ROM.12.6	Nũ haskawẽ taeshũ nuku tibi hawẽ dayati kuxipa nuku inãmiski, haska nuku tibi nuku inãkatsis ikĩ inãkinã. Haskakẽ Deusũ hawẽ hãtxa yuishunika haratura matu katua ikũhairawai hawẽ kuxipa hayakĩ shabakabi hawẽ kakape hatu yusĩ hãtxakubaĩkãwẽ. 
ROM.12.7	Haska inũ, tsuabura hawẽ merabenãti kuxipa hatu inãkẽ hau habias merabenãti kuxipawẽ ikũwaĩ betsabu hau hatu uĩmakĩ merabewakubainũbũwẽ. Haska inũ, tsuabura Deusũ hãtxa yusĩnã kuxipa inãkẽ ikũwaĩbu kuxipa wakĩ hatu yusĩkĩ hau tapĩmakubainũbũwẽ. 
ROM.12.8	Haska inũ, tsuabura Deus anua xinã txãkãwẽ hatu txibãmatiru kuxipa bitã ikũwaĩbu betsabu merabewakĩ hau Jesus Cristo hatu txibãmakubainũbũwẽ. Haska inũ, tsuãra hawara bitã merabenãkatsis imisburã, yauxiama hau hatu inãkĩ uĩmakubainũbũwẽ. Haska inũ, tsuabura ikũwaĩbu betsabu merabewakĩ meketiru kuxipa wakĩ haya waburã, kaneama hau uĩrakubainũbũwẽ. Haska inũ, tsuabura yura betsa nuitapaibuwẽ nuimis kuxipa haya xinã txãkãwẽ hau hatu merabewariakubainũbũwẽ.
ROM.12.9	Ẽ betsabu inũ ẽ puibuũ, yura betsabuwẽ nui abukĩ tsua parãma txanima kayabi uĩmakĩ hatu merabewakubaĩkãwẽ. Haska inũ, hawara pe besti beya wakĩ hawara txakabu akama henekĩ danãkubaĩkãwẽ. 
ROM.12.10	Ha inũ, matũ betsa kayabi keska wakĩ ikũwaĩbu betsabu hawara pepa mã amis xinãma hakia ikũwaĩbu betsabube merabenamekĩ habube nuinamei duanamekubaĩkãwẽ.
ROM.12.11	Ha inũ, hawara nukũ Shanẽ Ibũ abuai dayashũkĩ ibubis txikixama hamapai tibi xinãkĩ huĩtinĩ xinaĩ benima paewẽ ashũkubaĩkãwẽ.
ROM.12.12	Ha inũ, Deusũ matu yubani hawa betsa wama ishanai unãkĩ mã manaiwẽ taea benimai hiwekubaĩkãwẽ. Ha inũ, matu itxakawaibu bika tenei txĩtuãma mestẽkubaĩkãwẽ. Haskakĩ Deusbe hãtxakĩ hamapai tibikiri yukai heneyamakubaĩkãwẽ.
ROM.12.13	Ha inũ, matubetã ikũwaĩ betsabu mabu yupaibu hawara mã haya pashkashũkĩ hatu merabewakubaĩkãwẽ. Ha inũ, ikũwaĩ betsabu haniara matuki bai beabu matũ hiwe anu ishũ pimatã hatu ushãkubaĩshãkãwẽ.
ROM.12.14	Ha inũ, tsuãra matu itxakawaibu habiaskari ana xinãma hatukiri pe besti yuikĩ hatu hãtxa wakubaĩkãwẽ. Haska wakĩ pepakiri Deus hatu yukashũkubaĩkãwẽ, txakabukiri yupukĩ Deus hatu yukashunamarã.
ROM.12.15	Ha inũ, tsuara huĩti benimai xinã txãkaĩbube habiaskariai hatuberi benimai xinã txãkãkubaĩkãwẽ. Ha inũ, tsuara bika teneai huĩti nixma punu nukakẽ habiaskari habetã xinãriakubaĩkãwẽ.
ROM.12.16	Ha inũ, mã hatubetã ikũwaĩ habube hiwearã, hatube ha ikama duanamei unãnuma hiwekubaĩkãwẽ. Matũmebi keãmarã, habũ hawara hatũ hamapai xinãma hakia habu xinã pepa haya keĩsbumabe haibunamekubaĩkãwẽ. Tsuãra xinaĩ: “Ea besti unãnepakĩ ẽ pewamiski”, ikĩ hatu mesewakĩ dakewayamakubaĩkãwẽ.
ROM.12.17	Ha inũ, yura betsabũ matu itxakawabu ana hatube manakunãyamakubaĩkãwẽ. Ha inũ, hawara pepa yura betsabũ abukĩ matu yunuabu txibãkĩ mã haskari akairã, hatu bebũshũ shabakabi ashũkĩ uĩmakubaĩkãwẽ. 
ROM.12.18	Ha inũ, yura betsabu duawanũ, iwanã, dasibi pepa mã akubaĩtirubu besti aki hatube unãnuma hiwei pekatsis mã ikairã, dasibibu daewakubaĩkãwẽ. 
ROM.12.19	Ẽ betsabu inũ ẽ puibuũ, matuwẽ nuikĩ matu yuinũ ea nĩkakãwẽ. Yavé Deusũ hatu yuikĩ: “Tsuãra matu txakabuwai ibubis ẽ hatu kupishanaii”, ikaya nuku keneshuniki. Haskawẽ taea tsuãra matu txakabuwakĩ itxakawayarã, hau Deusũ hatu kupishanũ ibubis hatu kupiama teneyukubaĩkãwẽ. 
ROM.12.20	Hakia Davĩ bake Salomão unãnepatũ hatu yusĩkĩ: “Matuki pubẽbiamisbu habu buniaibu hatu pimakubaĩkãwẽ. Ha inũ, ũpash manuriaibu amariakãwẽ. Mã hatu haska wairã, pepa besti mã hatu ashũkubaĩkatsis ikai uĩ dakei besu shanabiri ishãkanikiki”, anikiri habiaskari xinãkĩ txibãriakubaĩkãwẽ. 
ROM.12.21	Ha inũ, hau txakabũ matu maemakĩ binuyamanũ haskawẽ taea matunã, pepawakĩ txakabu binumakubaĩkãwẽ.
ROM.13.1	Ẽ betsabu inũ ẽ puibuũ, unãnuma nũ hiwenũbũ haska huni kuxipabu matũ shanẽ ibubu mã nĩkakubainũbũ matu yusĩnũ nĩkakãwẽ. Haska Deusũ amis habũ unãbumabiakẽ dasibi shanẽ ibu betsa betsapa mai anua katushũ Deusũ hawẽ kuxipawẽ hatu yunukĩ mistukubaĩmiski. Haskawẽ taeshũ hatũ yusĩa txibãkĩ hatũ yunuti inũ hatũ nemati dasibibũ nĩkakĩ hau txibãkubainũbũwẽ. 
ROM.13.2	Ha inũ, Deusũ hawẽ xinãnẽ tsuara katukĩ kuxipa wakĩ yunukĩ hatu shanẽ ibu wabiakẽ tsuabũra habũ hatũ shanẽ ibu yunua danãkĩ txibãkatsi ikabumawẽ taeshũ hatũ shanẽ ibũ hatu kupimashanikiki. 
ROM.13.3	Hanua yura kuxipabu matũ shanẽ ibubu Deusũ hatu warã, hau habu mã pepaibu hawẽ matu datekĩ mesewati akamaki. Hakia habũ txakabu akĩ habũ hãtxa txibãbuma haskaibuwẽ taeshũ nemakĩ hatu habu kupikatsi amiski. Haskawẽ taea mã dateyabi hiwekatsi ikamarã, hatũ yunuti inũ hatũ nemati hãtxa nĩkai pe hiwekĩ txibãkubaĩkãwẽ. Hanushũ shanẽ ibũ txanima mã hawa txakabuma unãkĩ hawa txakabu matukiri xinãtirubumaki. 
ROM.13.4	Haska inũ, mã txakabukubainaibũ matũ xinã mã betsa wanũbũ yurabu Deusũ hatu katua matũ txakabuwẽ habuã Deus matu kupishũshanai unaĩ governõ hatu yunuaibuki mesei hatuki datekãwẽ. Hamẽ ikabumaki. Haska kenu txaipa sawea mapuaburã, hatũ dau bestimaki. Hakia txakabuaibu hatuki tanarã, kashemaki, habũ txakabuaiburã. 
ROM.13.5	Ha inũ, hau Deusũ matu kupiyamashanũ, iwanã, matũ governo shanẽ ibubu Deusũ matu txibãmakatsis ikaiwẽ taeshũ hatu kuxipa wakĩ matũ shanẽ ibu wa habũ yunuti inũ hatũ nemati nĩkatã mã txibaĩnã, matu kupiai nemati bestimaki. Hakia haska Deusũ abuai akaibu nĩkakĩ mã xinãtirubuki. 
ROM.13.6	Ha inũ, matũ governo shanẽ ibu Deusũ katuatũ matu mekekĩ Deus dayashunaibuwẽ taeshũ matũ shanẽ ibubũ hawẽ merabewati pei hawara matũ daya pei mã biai matu yukaibu shabakabi inãkĩ hatu pakakubaĩkãwẽ, yura dasibibũ pei itxawashũ hatũmebi hatũ hawara hamapai biti pei bishũ arutã pei teshewẽ hau yura dasibibu merabewakubainũbunã.
ROM.13.7	Ha inũ, haska tibi governo shanẽ ibũ daya haya tibi ashũkubaĩkãwẽ. Hawẽ merabewati pei hawara mabu bikĩ inũ mae betsa anu piskumakĩ shanẽ ibu hau imposto pakanũbũwẽ. Shanẽ ibu duawai hau haki mesenũbũwẽ. Ha inũ, shanẽ ibubukiri xinã txakama xinã pewakubaĩkãwẽ.
ROM.13.8	Haska inũ, yura betsabu devetã hawaira hatu paka keyukubaĩkãwẽ. Haska keskari xinãkãwẽ. Matube hiweabuwẽ nui merabenaĩ mã hatu devea inaĩ keskai duanamekubaĩkãwẽ. Haska wakĩ hatukiri haska xinãkĩ ha Deusũ yununi txibãkĩ matũ akĩ menekĩ ma kaneamaki. 
ROM.13.9	Haska inũ, yura betsawẽ nuikĩ hatu merabewakĩ Deusũ yunuti inũ hawẽ nemati dasibi mã txibãriakubainaii. Eskaki, matu yusĩnũ nĩkairakãwẽ. Deusũ hawẽ nemati yuikĩ: “Huni aĩyãbia aĩbu betsabe txutanametimaki. Aĩbu beneyabia huni betsabe txutanametimariki. Mimebi pubẽkĩ yura betsa kupikĩ tenãtimaki. Tsuãra hamapai yumetsutimaki. Tsuara hamapai mabu hawẽrua haya kemutapa betxitã hawẽ kemutaskayamashãkãwẽ”. Ana hãtxa huneama shabakabi uĩmatirã, Deusũ yunuti binu keyuarã, eska yuiniki: “Mimebi nui mĩ mekeai keskakĩ yura betsa mibe hiweawẽ nuikĩ mekekĩ hatu xinaĩrakubaĩkãwẽ”, aniki, Moisésnã. 
ROM.13.10	Haskakẽ tsuabura hatube hiweabuwẽ nuimisrã, haburã, hawa txakabuma hatuwẽ nuikĩ dasibi Deusũ yunuti inũ hawẽ nemati txibãkubaĩkanikiki, hawa kaneamarã.
ROM.13.11	Haska inũ, Jesus Cristo txibãkĩ taewakĩ Deusbe nũ hiweshanai hawẽ hãtxa nĩkakĩ nũ unãnirã, ma ana txaima kemaiwẽ taea ana hatishuĩra haki txikixama yura betsa betsapabuwẽ nuikĩ hawara Deusũ abuai menã hawaira tapĩ hawẽ mekerikãwẽ, uatiã nũ hiwexina keska haskas xinãmarã. 
ROM.13.12	Haska inũ, ana bari itxapama mai anu nũ hiweyuaiwẽ taea hamapai txakabu ewakainaya menã bestẽtã xinãrikãwẽ. Nai anu Deusbe nũ hiweshanai ma kemaiwẽ taeshũ txakabu henerikãwẽ. Eska keskakinã, soldadobu tsakanamẽnũ ika hawẽ mane tari kuxipa sawemis keskakĩ Deusũ kuxipa bitã hawa dateama Satanás nemakubainãkãwẽ. 
ROM.13.13	Haska inũ, hawara txakabu hune ana akama nukũ hiwea shabakabi hatu uĩmai pe besti hiwenãkãwẽ, eska tibi ana akamarã, piti pepa kemutapa itxawatã pitxakayamamarã. Haska inũ, ana paẽyamanãkãwẽ. Kemui ana txutanamebaũyamanãkãwẽ. Hamapai txakabu abui kemui hawẽtxaĩs hakiribis ayamakubainãkãwẽ. Ha inũ, hawarakiri ana txitenamei ha iyamanãkãwẽ. Ha inũ, hawara yura betsa haya uĩ haki sinayamariakubainãkãwẽ. 
ROM.13.14	Ana haska txakabu tibi xinãkĩ akama nukũ Shanẽ Ibu Jesus Cristoki dasitã hawẽ kuxipawẽ kuxipakĩ hawẽ bai kayatapia besti txibãkubainãkãwẽ, txakabuwẽ besti pepamarã.
ROM.14.1+ROM.14.2	Jesus txibaĩbu nũ betsa betsapabukẽ Deusũ nukukiri xinãmis matu yusĩnũ nĩkakãwẽ, eskakirirã. Jesus Cristo habũ mã txibaĩbu betsabu ma huĩti kuxipa haya xinãkĩ dasibi piti betsa betsapa mã pimiski. Hanua betsaburi habũ tapĩ taewaibu huĩti babu mestẽriabumã nami pisbumaki. Haskawẽ taeshũ tsuara ha yurã ikũwãkĩ taewai haibu wakĩ hawara pimis inũ hawara pismakiri yuinamei habe ha irabeama uĩrakubaĩkãwẽ. 
ROM.14.3	Ha inũ, haratubũra hamapai piti betsa betsapa danãma pimisbũ ikũwaĩ betsabũri piti betsa danaĩbu hatu ha akĩ dakewayamariakubaĩkãwẽ. Haska inũ, habiaskari wakĩ yura betsabũ hamapai betsa betsapa pimisbu haratubũra piti betsa danaĩbũ hatu ha akĩ dakewariayamakubaĩkãwẽ, Deusũ hawa hatu danaĩsmawẽ taeshunã. 
ROM.14.4	Ha inũ, habu shanẽ ibukĩ hatu yunuai tibibũ hawẽ dayaru tibi ha akĩ pewamis inũ kẽwãmiskenã, tsuara ibumabia mariastũ mã hatu ha atirumaki. Habiaskari wakĩ nukũ Shanẽ Ibu Jesus Cristõ hamebi hawẽ dayarubu hatu kuxipa wakĩ hawẽ bai kayatapia hatu txibãmakĩ hatu pewakubaĩmiski. Haska hatu yunuai xinãkĩ hau ashuĩ hiwekubainũbunã.
ROM.14.5	Haska inũ, betsakirirã, Jesus txibaĩbu betsabunã, semana tibi haratura shaba meribi watã hanu itxashũ Deus kẽwãnũ ika ikubaĩmisbuki. Hakia ikũwaĩbu betsabũ shaba tibi kasmai mexu merã tibi itxashũ Deus kẽwãmisbuki, shaba meribi tibi habiasbiakenã. Haska wakinã, hawatiãra shaba betsatiã itxatã ikũwaĩ tibitũ Deus kẽwãkĩ kaneabumaki. Haska xarabu wakĩ mã ikũwaĩ unãtã dakeyamakubaĩkãwẽ. 
ROM.14.6	Ha inũ, haratura shaba betsa meribi watã hanu nukũ Shanẽ Ibu kẽwãkĩ Deus duawakatsis ikĩ hau hanu akubainũbũwẽ. Ha inũ, tsuabũra nami inũ hamapai piti betsa betsapa danãma pimisbũ Deus duawanũ, iwanã, hau kẽwãtã pikubainũbũwẽ. Ha inũ, tsuabũra yunu besti pimisbunã, Deus duawanũ, iwanã, kẽwãtã hau haskas piriakubainũbũwẽ.
ROM.14.7	Hanua nukubu tibirã, ana ibubis nũ hiweamaki. Ha inũ, nũ ibubisri mawama ishãkanaii. 
ROM.14.8	Hakia nukũ Shanẽ Ibuki ma nũ dasiarã, nũ ha hiweshunaii. Ha inũ, mawairã, nukũ Shanẽ Ibu duawakatsis iki nũ mawashanaii. Natiã nũ hiweyuabu inũ nũ mawashanaiburã, ma nukũ Shanẽ Ibuki nũ dasia nũ ma haskarã, nũ hawẽ yuraki. 
ROM.14.9	Haskawẽ taea Cristo mawatã ana bestenirã, txanima dasibitũ shanẽ ibunũ ika iniki, natiã nũ hiweabuna inũ habu mawabunarã.
ROM.14.10+ROM.14.11+ROM.14.12	Hanushũ Deusũ yuikĩ:
ROM.14.10+ROM.14.11+ROM.14.12	“Ẽ hãtxa txanima matu yuinũ nĩkakãwẽ.
ROM.14.10+ROM.14.11+ROM.14.12	Yura dasibibu unãtã ẽ hatu kupiaya
ROM.14.10+ROM.14.11+ROM.14.12	dãti itã ea kẽwãkĩ
ROM.14.10+ROM.14.11+ROM.14.12	haska ea besti kuxipahairatũ ẽ hatu kupiaya
ROM.14.10+ROM.14.11+ROM.14.12	ea yuiakeakeshãkanikiki”,
ROM.14.10+ROM.14.11+ROM.14.12	aka hawẽ hãtxa yuishunikatũ keneniki. Haskawẽ taeshũ tsuabũra Jesus txibaĩ betsabu hatukiri nũ hatu yuaĩbu inũ tsuabũra Jesus txibaĩ betsabu nũ hatu danãmisbu nũ haska hatukiri hãtxamis Deus bebũ nia nũ haki txaniaya nuku tibi unãti wakeakeshanaiwẽ taea nukubetã Jesus ikũwaĩbu ana hatu yuãkĩ danãyamakubainãkãwẽ, nukũmebirã.
ROM.14.13	Haska inũ, tsuãra Cristo ikũwaĩkiri hatube ana yuãnanãyamakubaĩkãwẽ. Ha inũ, nũ hatu uĩmatxaka hau haska xinaĩ ana nukukiri hãtxa txakabu yuiyamanũbũ hamapai piti tibiwẽ habũ ikũwaĩ betsa hatu babu watiru inũ hamapai piti tibiwẽ hatu kanematiru ana meama henekubaĩkãwẽ. 
ROM.14.14	Hamẽ eã ẽ Shanẽ Ibu Jesus ẽ ikũwaĩ ẽ haki dasiawẽ taea ẽ xinãnã, hamapai piti tibirã, hamebi hawa txakabumaki. Hakia tsuãra hawẽ xinã mekei haska xinãkĩ pikatsi ikamarã, hau meyamakubainũbũwẽ. Txanima hawenarã, txakabuki. 
ROM.14.15	Haskakẽ Jesus mã txibaĩbu betsabunã, hawara ha piti pisbuma pikĩ mã hatu itxakawairã, ha piti ana meama hatuwẽ nuikĩ ana hawẽ keĩ kemuama henerikãwẽ. Mã haska wamakẽ ha ikũwaĩ betsabu Cristo hatu mawashũbianikẽ huĩti babubu txĩtuĩ piti pixta bestiwẽ benutirubuki. 
ROM.14.16	Haskakẽ hawara piti xarabu mã pimis Deusũ matu nemamabiakẽ Jesusunabu betsabũ ha piti danãmisbũ hau matukiri hãtxa txakabukĩ yuãyamakubainũbũ ha piti pebiakẽ hatu uĩmakĩ ana piyamakubaĩkãwẽ. 
ROM.14.17	Deus shanẽ ibuai nũ ikũwaĩburã, hawara nũ pikatsis ikai inũ, hawara nushuti nũ akatsis ikai xinaĩ hawẽ nuitimaki. Hakia nukuwẽ Deus shanẽ ibuairã, hawẽ Yushĩ Pepatũ haska abuai nuku kanemakatsi ikama inũ, nuku unãnuma hiwemai inũ, nuku xinã txãkãwãkĩ benimawakĩ nuku hiwemaikiki. 
ROM.14.18	Ma haska hiwekĩ Cristo duawakĩ hawẽ Epa Deus benimawaya yurabũri matu uĩkĩ kẽwãtirubuki.
ROM.14.19	Haskakẽ hawa txakabu ana piama merabenamekĩ ana hatu kuxipa wakĩ unãnuma hiweti benakubainãkãwẽ. 
ROM.14.20	Haska wakĩ Deusũ daya mã benuama ishanaii, piti nũ pimis xinaĩ ha ikamarã. Txanima dasibi piti pepa bestibiakẽ hawara pitiwẽ Jesusunabu txĩtũmatiru harã, txakabuki. 
ROM.14.21	Ana ha meyamakubaĩkãwẽ, nami betsa pikinã. Ha inũ, hamapai hene paepa akĩ Jesus txibaĩbu betsabu mã hatu kanematirurã, ana meyamakubaĩkãwẽ. 
ROM.14.22	Haskakẽ nami piaibukiri inũ hamapai nushuti aka paẽtirubukiri haska Deusũ matu nemakĩ yusĩa haska mã xinaĩ tsuabura yuiyama haska Deusũ matu yusĩa besti txibãkĩ xinãkubaĩkãwẽ. Tsuara Deusũ kuxipa haya yurabũ nematiki meseama dasibi hawẽ yurawẽ hamebi mekei hawa bika teneama benimakũkaĩmiski. 
ROM.14.23	Hakia tsuãra pitikiri xinãkĩ: “Nami ẽ ana piamaki”, ibiakĩ pikĩ kanekanikiki. Hamẽ betsã piamarã, hatũ xinã kuxipa watirubuki. Hamẽ haskama hatũ xinã babu hayabia pirã, kanei Deuskiri txakabukanikiki.
ROM.15.1	Ikũwaĩ betsabu huĩti babuaibu haska Deusũ nuku hatu merabewamakubaĩkatsi ikaikiri matu yuinũ nĩkakãwẽ. Cristo habũ ikũwaĩbu huĩti babuaibu hau kuxiparianũbũ nũ ma nuku dukũ haska hayai nũ huĩti kuxipamis haska xinãkĩ hatukiri petxiama hatuwẽ nuikĩ hatu hakimama hatu merabewakubainãkãwẽ, nukũ besti haska nũ xinaĩ keska nũ iyamanũbunã. 
ROM.15.2	Ha inũ, nũ ikũwaĩ dasibibunã, nuku dapi hiwebaunabuwẽ nuikĩ hamapai tibiwẽ hatu merabewakĩ hatu ikũwãmariakubainãkãwẽ. 
ROM.15.3	Eska xinãnãkãwẽ. Cristo hamebi haska ikatsis ikaikiri xinãkĩ katuama iniki. Hakia haska bebũkiri Deusũ hãtxa hakiri kenenibu menei ikũkainiki. Haska Deusũ hãtxa yuishunika Davĩ kenekĩ: “Epaã, mia danãkĩ ea itxakawabu ẽ mia tenehairashunaii”, ini keskakĩ Cristõ menekĩ teneniki. 
ROM.15.4	Haska dasibi Deusũ hãtxa yuishunikatũ bebũkiri keneniburã, haska ha keneni tapĩkĩ xinaĩ nũ hawẽ hiwekubaĩshanũbũ nuku ashunibuki. Haskawẽ taea ha Deusũ hãtxa uĩkĩ tapĩ nũ txĩtuãma nuku merabewaya hawẽ taea benimai nũ hiweibi hiweshanai nuku manakamaikiki. 
ROM.15.5	Haskakẽ Deus matuwẽ nuikĩ matu merabewaya haska matu hiwemakatsis ikai hawẽ nui pepa hau matu uĩmakubainũwẽ, haska Jesus Cristo hiweni keska matu txibãmakinã. 
ROM.15.6	Deusũ matu haska waya maturi dasibibu merabenamekĩ nukũ Shanẽ Ibu Jesus Cristõ Epa Deus dasibibũ habiaskas xinãkĩ hau kẽwãriakubainũbũwẽ.
ROM.15.7	Hanushũ haska Cristõ matu haibu wani keska wakĩ ikũwaĩ betsabube haibunamekĩ hatu beyawakubaĩkãwẽ, haskai mã pekũkainaya hau dasibibũ Deus kẽwãkubainũbunã. 
ROM.15.8	Haska bebũkiri nukũ shenipabu Deusũ yubaniwẽ taea haska Deus txani txakaisma haska yubai hãtxani haska xarabu Deus yubakani menei Cristo nũ Israelbu anu tashniniki, duawakĩ nuku merabewanũ ikarã. 
ROM.15.9	Haska nukukiri bestima mã Israelbumawẽri taea Cristo tashnirianiki. Haskakiraniwẽ taeshũ mã Israelbumã Deus duapahaira mã kẽwãriakubaĩtirubuki. Haska bebũkiri Deusũ hãtxa yuishunika Davi hariri nawai kenekĩ:
ROM.15.9	“Haskawẽ taeshũ nawa shukua betsa tibibũ mia kẽwaĩbũ
ROM.15.9	hatubetã mia xinãkĩ kẽwãkĩ
ROM.15.9	hui kuxipawẽ nawati pepawẽ ẽ mia kẽwãkubaĩshanaii”,
ROM.15.9	iyamakẽ 
ROM.15.10	ana hawẽ hãtxa yuishunika betsa anu Moisés yuikĩ:
ROM.15.10	“Nawa shukua tibibuũ,
ROM.15.10	Deusũ Israelbu katunibe hatube benimakubaĩshãkãwẽ”,
ROM.15.10	iyamakẽ 
ROM.15.11	ana betsãri yuikĩ:
ROM.15.11	“Nawa shukua tibi mã manibaunabuũ,
ROM.15.11	nukũ merabenã hiweibi hiwea kẽwãkubaĩshãkãwẽ”,
ROM.15.11	iyamakẽ 
ROM.15.12	haskakiriri Isaíasĩ yuikĩ:
ROM.15.12	“Davĩ epa Jessẽ baba kaĩtã
ROM.15.12	nawa shukua tibibu mekei hatũ shanẽ ibuaya
ROM.15.12	hawẽ taea haburi Deusunabui
ROM.15.12	haki txiti ikĩ manashãkanikiki”,
ROM.15.12	iniki.
ROM.15.13	Haska hakiri kenenibu keska wakĩ mã Jesus ikũwaĩbu Deusũ hawẽ Yushĩ Pepatũ kuxipawẽ unãnuma matu hiwemakĩ benimawaya hawa txikixama hawẽ matu duawashanai pepa manakakubaĩkãwẽ.
ROM.15.14	Ẽ betsabu inũ ẽ puibuũ, yura betsabuwẽ nuikĩ mã hatu merabewamis inũ, Deusũ yusĩa mã unãhairai inũ, matubetã ikũwaĩ betsabube mã pe yusĩnanãmis ẽ hawa txakabu matukiri yuitiruma ẽ unaiĩ. 
ROM.15.15	Hakia matu keneshũ bumakinã, txanima kayabi hawara hawẽ yusĩa betsa kanei mã hakimayamanũbũ, iwanã, matu ana xinãmanũ, iwanã, ẽ hãtxa kuxipawẽ keneshũkĩ ẽ matu yuiaii. Haska Deusũ ea duawakĩ hawẽ kakape yuishunika ea yunukĩ 
ROM.15.16	mã Israelbumã hawama mã Jesus Cristo ikũwãshanũbũ ea hawẽ kẽwãnika betsa Deusũ ea nitxĩkĩ hawẽ kakape hawẽ bake Jesuskiri ẽ matu yusĩbaunũ mã Israelbuma anu ea yununiki. Haskawẽ taea mã Israelbumari Deusũ Yushĩ Pepatũ matu meribi wa hawa txakabuma inãkuĩ pepa keska Deus bebũ matu nitxĩtã Deus ẽ matu uĩmakatsis ikaii.
ROM.15.17	Haskakẽ Jesus Cristõ daya ẽ bini ẽ ashũmiswẽ taea haska Deusũ ea yununi txĩtuãma ẽ akubaĩmiswẽ taea txani txakama ẽ kẽtiruki. 
ROM.15.18	Haska kakape bui ea hãtxairã, hamapai xarabukiri ẽ hãtxai kaismaki. Cristokiri besti mã Israelbumã mã Deus txibanũbũ matu yusĩ ẽ kamiski. Haska hatu yusĩ taewakinã, hãtxa bestiwẽma hatu ashũkĩ uĩmakĩ 
ROM.15.19	Deusũ Yushĩ Pepatũ kuxipawẽ hawara atimaska yurabũ atirubuma dami betsa betsapa haskabiamawakĩ ea wama ẽ akeakeaya hawẽ taea kuxipakĩ kakape Jesus Cristokiri hatu yusĩkinã, haska Israelbuma betsa betsapaburi ẽ hatu txibãmakubainima besti ẽ matu yuiaii. Hanushũ taewakinã, Jerusalém mae anushũ ẽ taewaxina mae tibi iake iaketãkaini hari mai pakea betsa Ilírico anu ẽ txĩtũtãyamaki. 
ROM.15.20	Hatu yusĩ kairã, hanushũ tsuã Jesus Cristokiri hatu yusĩriabumanu besti ẽ kakũkaũkatsis imiski, hanushũ Jesus Cristokiri kakape yusĩnã betsã ma hatu yusĩma anu naxui iki kamarã. 
ROM.15.21	Deusũ kakape Jesus Cristokiri mã nĩkashanaibukiri Deusũ hãtxa yuishunika Isaíasĩ kenekĩ:
ROM.15.21	“Nukũ mekenãkiri tsuã hatu banabimariabumanushũ
ROM.15.21	haska xinaĩsbuma damas nĩkashãkanikiki.
ROM.15.21	Ha inũ, habũ hakiri hawa nĩkariabumã tapĩriashãkanikiki”,
ROM.15.21	ini keskai ẽ ikũkainaii.
ROM.15.22	Haska matukiri bai kanũ ika hawẽtxaĩs ẽ xinãbiakubaini haska Deusũ ea amai aki yusĩkubauni matu anu ẽ kariamaki. 
ROM.15.23	Hakia bari betsatiã haska ẽ xinãyama mae tibi anushũ ma ẽ hatu yusĩ keyuawẽ taea natiã ana ẽ matukiri xinaiĩ, 
ROM.15.24	samama ẽ matu uĩ kakatsis ikairã. Hari kairã, Espanha mai pakea anu kakatsi mã Roma anuabu hanu dukũ matube uĩnanaĩ benimatã habianua eskarabes matube merabenãtã hanua unuri ẽ kaya matũri matũ hawarawẽ mã ea merabewa Espanha anu ẽ katiru ẽ xinaiĩ. 
ROM.15.25	Hakia natianã, Jesus ikũwaĩbu Jerusalém anuabu hatu merabewakĩ hatu pei itxawashũxinabu hatu bushuĩ ẽ kayuaii, 
ROM.15.26	eska hatu washũxinabu ẽ hatu bushuainã. Habubetã nũ Jesus ikũwaĩbu Macedônia mai pakea anushũ inũ Acaia mai pakea anushũ hatu merabewakatsis ikĩ hatukiri yubakatã hatũ pei itxawatã Jesus Cristo ikũwaĩbu nuitapaibu Jerusalém anuabu inãkĩ habũ ea yunuxinabu ẽ hatu bushũyukatsis ikaii. 
ROM.15.27	Ha inũ, haska hatukiri xinã pewatã txanima hatu ashũxinabuki. Eska xinãkinã, hawara hawẽ katuabu Israelbu Deusũ hatu yubani hatu inãkĩ Israelbumari inãkubainaiwẽ taeshũ Israelbumã hawara pepa Israelbu hatube manakunãkĩ Macedônia anuabu inũ Acaia anuabũ habuã habu mabuyabũ hatũ hamapai biti pei yauxiabuma pashkashũ Jerusalém anu nuitapaibu duawakĩ hatu inãkatsi hatu manakamabuki. 
ROM.15.28	Haskakẽ hatũ pei itxawaimabu ha dukũ Jerusalém anuabu ẽ hatu pei bumayuaii. Haska wakĩ hatu pewashũtã hanua Espanha anu hatu yusĩ kai matu daĩbaini ẽ matuki bayushanaii. 
ROM.15.29	Txanima ẽ haska xinaĩ keska ẽ matuki nukuayarã, haska Jesus Cristõ hawẽ duapawẽ nuku duawamiswẽ ẽ matube benimakatsis ikaii.
ROM.15.30	Ẽ betsabu inũ ẽ puibuũ, nukũ Shanẽ Ibu Jesus Cristowẽ ha Deusũ Yushĩ Pepã betsabuwẽ nuiti nuku inãmis haskawẽ taea mã ea hakimayamanũ ẽ matu ea akaii, ẽ daya bikakiri mã ea Deus yukashũkubainũbunã. 
ROM.15.31	Haska inũ, habũ Deus danaĩbu Judéia mai pakea anuabũ hau ea meyamakubaĩshanũbũ ea yukashũkĩ Jesus Cristo ikũwaĩbu Jerusalém anushũ hau ha pei hatu itxawashuĩmabu danãriayamashanũbũ Deus hatu yukashuĩrashãkãwẽ. 
ROM.15.32	Haska Deusũ ea yunuaya matu anu kai hikitã hanua benimai ẽ huĩrukũyushanũ haskakiri Deus ea yukariashũshãkãwẽ. 
ROM.15.33	Deusũ hau matu unãnuma hiwemanũ haska ẽ matukiri xinaiĩ, haskakirã.
ROM.16.1	Cencréia mae anushũ aĩbu dayarũ ha ikũwaĩbu merabewamis hawẽ kena Febe Roma anu kaya hakiri ẽ matu yuiaii, 
ROM.16.2	hikiai ikĩ haska Jesusunabu mã duawamis keska wakĩ Febe itã hamapai tibi hayama inãkĩ merabewashãkãwẽ, ea inũ nũ ikũwaĩbu betsa betsapabuwẽ nuikĩ nuku merabewakubaĩmis kaikikirã.
ROM.16.3+ROM.16.4	Haska inũ, Priscila inũ hawẽ bene Áqüilã ebetã Jesus Cristokiri yusĩmisbu ẽ hatu xinãmiski. Yurabũ ea itxakawaibu habũ ea merabewai ea mawashũkeanibu inũ ewẽ taea haskanibu bestima nukube itxamisbu Israelbumari hatubetã nũ hatu kẽwãkubaĩmisbu Deusũ hau hatu duawanũ ẽ hãtxa ea hatu yuishũshãkãwẽ. 
ROM.16.5	Ha inũ, habetã Jesus txibaĩ hatũ hiwe anu itxamisburi habiaskari ẽ hãtxa ea hatu yuishũriashãkãwẽ. Ha dikabi Ásia mai pakea anushũ ha dukũ Cristo ẽ ikũwãmani ẽ haibuhaira Epêneto ẽ hãtxa ea yuishũriashãkãwẽ. 
ROM.16.6	Ha inũ, Mariã matu dayahairashũkũkainairi ẽ hãtxa ea yuishũriashãkãwẽ. 
ROM.16.7	Ha inũ, enabu Andrônico inũ Júnia habube ea bitxiniburã, ẽ ikũwãriamakẽ habũ dukũ ikũwãnibũ haskawẽ taeshũ dasibi Jesus Cristõ kuxipaya yununikabũ hatu unãkĩ hatukiri xinãkĩ kẽwãmisburi ẽ hãtxa ea hatu yuishũshãkãwẽ.
ROM.16.8	Haska inũ, ẽ habetã ẽ Shanẽ Ibu dayashũmis ẽ haibuhaira habe ẽ abunamemis Amplíato Deusũ hau duawanũ ẽ hãtxa ea yuishũriashãkãwẽ. 
ROM.16.9	Ha inũ, Urbanõ ebetã Jesus Cristo dayashũmis inũ ẽ haibuhaira Estáquis shũska ẽ hãtxa ea yuishũshãkãwẽ. 
ROM.16.10	Ha inũ, Jesus Cristo dayashuni bika betsa betsapa mebiai txĩtuĩsma Apeles ẽ hãtxa ea yuishũriashãkãwẽ. Ha inũ, Aristóbulo hawenabube hiweabu haburi ẽ hãtxa ea hatu yuishũriashãkãwẽ. 
ROM.16.11	Ha inũ, enabu Herodião shũska ea yuishũriashãkãwẽ. Ha inũ, hawenabubetã Jesus txibaĩbu Narcisobe hiweabu ẽ hãtxari ea yuishũriashãkãwẽ. 
ROM.16.12	Ha inũ, ha aĩbu dabetã nukũ Shanẽ Ibu dayashũkubaĩmisbu Trifena inũ Trifosari ẽ hãtxari ea hatu yuishũshãkãwẽ. Ha inũ, aĩbu betsa nukũ haibuhaira Pérsidẽ nukũ Shanẽ Ibu dayashũkũkaĩmis ea yuishũriashãkãwẽ. 
ROM.16.13	Ha inũ, Deus pehaira dayashũmis unã keyuaibu Rufo inũ hawẽ ewa ẽ ibu keskari ẽ hãtxa ea yuishũriashãkãwẽ. 
ROM.16.14	Ha inũ, Asíncrito inũ, Flegonte inũ, Hermas inũ, Pátrobas inũ, Hermes inũ, Jesusunabu betsabu hatube itxamisbu Deusũ hau haturi duawanũ ẽ hãtxa ea hatu yuishũriashãkãwẽ. 
ROM.16.15	Ha inũ, Filólogo inũ, Júlia inũ, huni betsa Nereu hawẽ puibe inũ, Olimpas inũ, Jesus txibaĩbu dasibibu hatube itxamisbu ẽ hãtxa ea hatu yuishũriakeakeshãkãwẽ.
ROM.16.16	Haska inũ, Jesus txibaĩbu dasibibu tibi hatuki nukutã hatu danãma yuka iki hatube ikukunãkubaĩshãkãwẽ. Haska inũ, na nenu hiweabu Jesus Cristo txibaĩbu itxati hiwe tibi anuabũ habũ hãtxari matu bumakanikiki, Deusũ hau matu dasibi duawakubainunã.
ROM.16.17	Ẽ betsabu inũ ẽ puibuũ, haskaibu mã uĩnũbũ ẽ matu yunuaii. Yusĩnã betsabũ habũ matu parãkĩ nũ haska matu yusĩmis betsa wakĩ matu xinã betsamakĩ matu pashkatirubuki. Uĩrakãwẽ. Haska nũ matu yusĩa mã nĩkamis keskamakẽ hatu danãkĩ hatũ yusĩa ana nĩkama ana hatube itxayamakubaĩkãwẽ. 
ROM.16.18	Haska habu parananãkĩ nukũ Shanẽ Ibu dayashunaiburã, hamẽ ikanikiki. Haska habũ xinaĩ besti abukĩ hatũ hãtxa hawẽrua txẽshwẽ besti hatu hãtxa wakĩ yura betsabu Jesus Cristokiri kakape unãhairariama beparamekanikiki. Haskakẽ hatuki kemama jatu dũkekubaĩkãwẽ. 
ROM.16.19	Eska matukiri dasibi pe txaniaibu ẽ matu nĩkamiski. Haska mã Deus dayashunairã, hawara Deusũ abuai unãtã mã amis inũ, hawara Deusũ danãkĩ abuama unãriakĩ mã xinã husiamakeakemis matũ xinã unaĩ ẽ matuwẽ dateama haska matukiri xinaĩ ẽ benimaii. 
ROM.16.20	Mã haskai hiweawẽ taeshũ nukũ Epa Deusũ nuku unãnuma hiwemamistũ matu merabewaya mã Satanás txitekĩ ha aka hawaira babutã matũ mae anua kaĩkaĩshanikiki. Mã haska waya nukũ Shanẽ Ibu Jesus Cristõ hawẽ pepawẽ hau matu unãnuma hiwemakubainũwẽ.
ROM.16.21	Ha inũ, Deusũ hau matu duawanũ Timóteo ebe dayamistũ hawẽ hãtxa matu yunuriaikiki. Enabu Lúcio inũ, Jasom inũ Sosípatrõ hatũ hãtxa matu yunuriakanikiki.
ROM.16.22	Ea Térciõ Paulõ hãtxa ẽ matu keneshunaitũ nukũ Shanẽ Ibu Jesus ẽ ikũwãriaiwẽ taeshũ ẽ hãtxari ẽ matu yunuriaii.
ROM.16.23	Ha inũ, nenu Corinto anushũ ikũwaĩbu Gaiõ hiwe anu itxamisbu inũ hawẽ hiwe anu ea hiwematũ hawẽ hãtxa maturi yunuriaikiki. Ha inũ, na mae hirabi pei mekemis Erastõ hawẽ hãtxa matu yunuriaikiki, Jesusunabu Quartõ shũskatunã.
ROM.16.24	Nukũ Shanẽ Ibu Jesus Cristõ matu merabewakĩ hau matu dasibi duawakubaĩshanũwẽ. Haskakirã.
ROM.16.25	Nukũ Epa Deusũ matu abukĩ hawẽ kakape Jesus Cristokiri datã akĩ ẽ yusĩmis mã ikũwãriaibuwẽ taeshũ Epa Deusũ matu txĩtũmatiruma ha kẽwanãkãwẽ. Mai hirabi damiwariama na haskakiri Deusũ nuku mekei kai bari itxapa hunekĩ tsuabura yaneri unãmama ibiakũkaini 
ROM.16.26	natiã ha hãtxa hakiri hatu kenemakĩ shabakabi wama ini haska Deus ikibi initũ yununi txanima natiã yurabu shukua tibibũ nĩkatã tapĩ keyutirubu wani ma nũ unaiĩ, hau Deusũ hãtxa ikũwãkĩ txibãshanũbunã.
ROM.16.27	Deus ha besti unãnepahaira kẽwãkubainãkãwẽ, niti ikamarã, hawẽ bake Jesus Cristowẽ taeshunã. Haskakirã.
ROM.16.27	Hatiski, ẽ hãtxarã.
ROM.16.27	Paulo
1CO.1.1	Jesus Cristõ kuxipayawakĩ Deusũ ea xinãkĩ ea katunikẽ Cristowẽ taea nukũ betsa Sóstenesbetã ẽ Paulõ ẽ matu kene bumakĩ taewaii. 
1CO.1.2	Deusũ katua Corinto mae ewapanu mã hiweabu Jesus Cristo matu mawashũkĩ meribi wakĩ matu pepawaniwẽ taeshũ Deusũ haturi katua nukũ Shanẽ Ibu Jesus Cristo habũ txibãmisbu dasibibubetã mã ikũwaĩbu itxamisbu tibi anu ẽ matu kene bumai uĩbaũshãkãwẽ. 
1CO.1.3	Nukũ Epa Deus inũ nukũ Shanẽ Ibu Jesus Cristõ hau matu unãnuma hiwemakĩ pewakĩ duawakubainũbũwẽ.
1CO.1.4	Mã Jesus Cristo txibaĩbuwẽ taeshũ Deusũ matu pepawakĩ duawaya ẽ Epa Deusbe hãtxakĩ ẽ matuwẽ kẽwãkubaĩmiski. 
1CO.1.5+1CO.1.6	Ha inũ, Cristokiri nũ matu yusĩtani mã ma ikũwãkĩ txibãkubainaya Deusũ shabakabi matu unãmakĩ pe hãtxamakĩ hakiri matu tapĩmakĩ hawẽ pepawẽ Deusũ matu duahairawakubainikiki. 
1CO.1.7	Haskakẽ mã Deus ikũwaĩbũ hamapai hawẽ aka tibi Deusũ matu inãkubainai hayatã mã ashũkubaĩmiswẽ taea nukũ Shanẽ Ibu Jesus Cristo naiuria ana butuai mã uĩshanai mã manakubainaii. 
1CO.1.8	Haskawẽ taeshũ Deusũ hawa heneama matu kuxipa wakubaini Cristo ana huaya hawa txakabu matukiri yuitirubuma ishãkanikiki. 
1CO.1.9	Ha inũ, Deusũ bake nukũ Shanẽ Ibu Jesus Cristobe mã hiwekubaĩshanũbũ Deusũ matu katunitũ duawakĩ hawa matu hakimakĩ henebainama ishanikiki, haska yubakani amis betsa wakĩ kaneismawẽ taearã.
1CO.1.10	Ẽ betsabu inũ ẽ puibuũ, nukũ Shanẽ Ibu Jesus Cristõ kuxipawẽ ẽ matu yunuai nĩkakãwẽ. Matũmebi pashkanameama xinã betsa betsapa wama unãnuma Jesus ikũwaĩbube hiwekubaĩkãwẽ. 
1CO.1.11	Mã xinã txakai ha ikĩ ana unãnuma hiweama mã xinãnãnaĩ pashkanameaibu Cloẽ enabũ ea banabimaxinawẽ taeshũ ẽ betsabuũ, ẽ matu yuiaii. 
1CO.1.12	Matu tibikiri ea yuikĩ: “Nukũ betsabu ha irabekĩ yuikĩ: ‘Eãnã, Paulõ nuku yusĩmis besti ikũwãkĩ ẽ txibãkubainaii’, ikaya betsari: ‘Eãnã, Apolõ nuku yusĩmis besti ikũwãkĩ ẽ txibãkubainaii’, ikaya betsari: ‘Eãnã, Pedrõ nuku yusĩmis besti ikũwãkĩ ẽ txibãkubainaii’, ikaya betsari: ‘Eãnã, Cristõ nuku yusĩni besti ikũwãkĩ ẽ txibãkubainaii’, ikĩ haska yuikubaĩkanikiki”, ea waxinabuki. 
1CO.1.13	Ea haska wabu, Habaa! Cristorã, nũ haska watã pashkatirubumẽ? Nũ haska washũ pashkatirubumahairaki. Mã ha ikũwanũbũ cruzkia ea Paulo ẽ matu mawashunama iniki. Ha inũ, ẽ Paulo mã ea ikũwaĩwẽ taeshũ ẽ kuxipawẽ matu naximabumariki. 
1CO.1.14	Haskakẽ huni betsaburi ẽ naximamawẽ taeshũ tsuabũra yuikĩ: “Paulõ ea naximani hawara Paulõ besti yusĩaĩ ẽ txibaiĩ”, itirubumawẽ taeshũ Deus ẽ kẽwaiĩ. Eska unãkĩ matũ mae ewapa Corinto anushũ Crispo inũ Gaio besti ẽ naximaniki. 
1CO.1.15	Haskawẽ taeshũ: “Paulo ẽ txibãyã hawẽ kuxipawẽ ea naximaimaki”, ikĩ tsuã yuitirubumaki. 
1CO.1.16	Hamẽ betsarã, ẽ hakimarã, Estéfanasbe hiweabu ẽ hatu naximarianiki. Yura betsa ẽ naximani ẽ ana xinãtirumaki. 
1CO.1.17	Hamẽ ea yunukĩ: “Ea ikũwãtã hatũ txakabu henekatsis ikaibu naximakubaĩwẽ”, iwanã, Cristõ ea yunuama iniki. Hakia ea yunukĩ: “Ekiri kakape besti datã akĩ hatu yusĩkubaĩwẽ”, akĩ ea nitxĩniki. Matu yusĩ kashũ yusĩnã betsabu hãtxa hawẽrua besti hãtxamisbu keskakĩ eari matu anu kashũ Cristo kẽwãma mã ea kẽwãnũbũ ẽ matu yusĩnirã, hamẽ Cristo cruzkia nukuwẽ taea mawanirã, hawẽ kuxipa hakimawakĩ hamẽ ẽ matu yusĩkeaniki.
1CO.1.18	Yurabũ txakabu buanũ ika cruz anua Cristo mawatã ana besteni ikũwaĩ nũ hawenabuwẽ taeshũ nũ habu Deusũ hawẽ kuxipawẽ nuku mekeshanai nũ ma unãyã, haska xinãma yura betsabũ yuikĩ: “Nuku tatima yuimisburã!”, habũ Jesus haibuwakatsi ikama nukũ yusĩa danãmisbuwẽ taea habu mawa kayabi teneshãkanikiki. 
1CO.1.19	Haskakẽ ha yurabukiri yuikĩ hawẽ hãtxa yuishunika Isaías Deusũ yuikĩ:
1CO.1.19	“Habu unãnepabu unaĩsmapa keska wakĩ,
1CO.1.19	dasibi tapĩkĩ kaneisbuma unãriama keskabu ẽ hatu washanaii,
1CO.1.19	hawarawẽ unãnepamis hawauma keska wakinã. Manayuwe”,
1CO.1.19	aka nuku keneshuniki. 
1CO.1.20	Haska inũ, yura betsabu unãnepabiabũ Deusũ hatu binumiski. Betsabũri Deusũ nemati inũ hawẽ yunuti yusĩnanãbiamisbũ Deusũ hatu binuriamiski. Betsaburi yura betsabe ha irabekĩ binubiamiskẽ Deusũ unãkĩ dasibibu binumiski. Haskakẽ Deusũ dasibi unãhairakĩ haska yurabũ xinãtiru binukĩ unaĩsmapabu keska hatu wamiski. 
1CO.1.21	Haska inũ, yura betsa betsapa unãnepabiakĩ Deus unãbumakẽ nukũ Epa Deusũ dasibi unãhairakĩ kakape nuku hatu yusĩmaya itxapabũ danãkĩ: “Tatima ikanikiki!”, ibiaibũ nũ matu yusĩayã Cristo mã ikũwaĩbu hawenabu Deusũ matu waniki, niti akamarã. Haskakĩ mã xinã betsa watã ikũwãyã matuwẽ Deus benimakũkainikiki.
1CO.1.22+1CO.1.23	Haska inũ, dami itimaska besti judeubũ uĩtã besti ikũwãtirubuwẽ taeshũ Messias Cristo yumetsu keska mawakĩ hatũ nukũ txakabu buani nũ yusĩmis danãkĩ habũ xinãkĩ: “Haskai e iskirã nukũ Shanẽ Ibu hua mawakeanamaki”, akĩ yuimisbuki. Ha inũ, ikũwãriama judeubumã dasibi unãkatsis imisbuwẽ taeshũ habũ xinãkĩ: “Deusũ bake cruz anua mawaxina ana besteni tatimabũ besti ikũwãtirubuki”, iwanã, yuimisbuki. Haskabiaibũ nukũ txakabu buakĩ hawenabu nuku wai cruz anu yumetsu imis keskai Cristo nuku mawashunikiri nũ yusĩkubainaii, hatuki e iki dakeamarã. 
1CO.1.24	Haskakẽ na kakape Messias Cristokiri betsabũ danãbiaibũ nũ judeubu inũ nũ judeubuma Deusũ nuku katuniwẽ taeshũ Deusũ hawẽ kuxipa Cristo yunukĩ habia keskari wakĩ dasibi unãhairamani ha besti xinãkĩ nũ ikũwaiĩ. 
1CO.1.25	Deusũ haska wamis nĩkama betsabũ kanekĩ yuikĩ: “Deusrã, tatimaki, unaĩsmaparã, kuxipa hayamarã”, amisbuki. Hakia dasibi unãhairakĩ Deusũ yurabu dasibi binumiski. Hawara yurabũ ikũwãma danãmisburã, Deusũ hawẽ kuxipa nuku uĩmãmiski, nũ babubiakenã. Haskai Deus kuxipahairakĩ yurabũ kuxipa binumiski.
1CO.1.26	Ẽ betsabu inũ ẽ puibuũ, Deusũ matu katukĩ eska matu wakubaĩmisrã, nĩkakãwẽ. Unanepabu eskarabes besti katukĩ kuxipaburi eskarabes besti katukĩ shanẽ ibuburi eskarabes besti katuriakĩ yununikabũ enabu eskarabesri matu katuakeakeniki, haska yurabũ matu uĩkĩ kẽwãmis katuamarã. Haska wakĩ Deusũ nuku katumis hakimama xinãkubaĩkãwẽ. 
1CO.1.27+1CO.1.28+1CO.1.29	Haskakẽ tsuabura: “Ẽ huni pepawẽ taeshũ Deusũ ea katuniki”, iwanã, xinãyamakubaĩkãwẽ. Unanepabu hawauma wakĩ dakewanũ, iwanã, Deusũ ha matu tatima waibu matu katumiski. Kuxipabu hawauma wakĩ dakewanũ, iwanã, tsuabura babubu habu hakiri petxitã yuãkĩ: “Mitanumabuki”, hatuki imisbu Deusũ matu katukubaĩriaikiki. Tsuabura yurabũ matu danãkĩ pe xinaĩsbumarã, Deusũ matu katukubaĩmiski. Dasibibu binunũ, iwanã, tsuabura yurabu haki petxitã xinaĩsbumarã, Deusũ matu katuriamiski. Haskakẽ nukũmebi nũ pepaumabiakẽ Deusũ matu katuniwẽ taea nukũ pepakiri Deus yui tsua hamebi hawa kẽtirubumaki. 
1CO.1.30	Haska wakĩ matu katukĩ Jesuski matu dasiwakĩ Deusũ hamebi matu katuniki. Haskakẽ Jesus Cristõnã, hawẽ xinãwẽ nuku unãnepa wamiski. Ha inũ, habiatũri nukũ txakabu buakĩ Deus nuku daewashũmiski. Ha dikabi nuku meribi wakubaĩmiski. Ha inũ, habiatũri nukũ txakabu buatã Satanás anua nuku mebikinaniki. 
1CO.1.31	Nuku haska wanũbariaikiri bebũkiri Jeremiasĩ keneni nĩkairakãwẽ: “Tsuabũra kẽwaĩ hamebi keãma nukũ Yavé Deus besti hau kẽwãkubainũbũwẽ”, iniki.
1CO.2.1	Ẽ betsabu inũ ẽ puibuũ, matũ mae ewapa Corinto anu hikitã hãtxa hawẽrua kemu paewẽ matu yusĩ keãma Deusũ kakape uatiã hunebianikẽ shabakabi hakiri besti ẽ matu yusĩkubainiki. 
1CO.2.2	Jesus Cristo cruzkia mawakĩ hawara nuku ashuni mã nĩkakĩ ikũwanũbũ ana hamapai miyui tibi betsa betsapakiri xinãkatsi ikama Jesus Cristo bestikiri has xinãkĩ yusĩ ẽ matube hiwekũkainiki. 
1CO.2.3	Hanua ẽ Jesusũ kuxipaya matu anu kaimashũ haska bebũkiri kẽkĩ kanekatsi ikama babua dateyabi huĩti shurubiashũ ẽ matu yusĩyukubainiki. 
1CO.2.4+1CO.2.5	Hanua yusĩnã betsã hãtxa hawẽrua yuiaya ha nĩkatã hatũ hãtxa abukĩ itxapabũ hawaira txibãtirubuki. Hakia ea matu anu kashũ yusĩ hãtxairã, unãnepa hãtxamis keskawẽ ẽ matu yusĩama iniki. Hamẽ haskama Deusũ Yushĩ Pepa inũ Deusũ kuxipa bestiwẽ ea amakĩ matu merabewamaya haska yurabu unãnepakĩ yusĩmisbu keskamawẽ ẽ matu ikũwãmani mã unaiĩ.
1CO.2.6	Haskakẽ mã unãnepabũ Jesus ikũwãtã ma pe tapĩkĩ mã mestẽwaĩ ha unãnepa hãtxawẽ haska wakĩ nũ matu haska yusĩaĩnã, hawa txakabumaki. Hakia na mai anua haska shanẽ ibukĩ unãnepabũ ibubis hatũ xinãnẽ amisbu keskama inũ habu shanẽ ibu kuxipakĩ yunubaũmisbu keska haska kuxipa xinãwẽ nũ matu yusĩsmaki. Hatũ kuxipa inũ hatũ unãnepa keyuaya nukuna Deusũ nuku inãkubainai keyuismaki.
1CO.2.7	Haska mai damiwariama Deusũ hawẽ unãnepati hawẽ xinã huneyunishũ nuku matu yusĩmairã, eskaki, nĩkakãwẽ. Txanima Deusũ hawẽ bakewẽ taeshũ nuku hawenabu wakatsi nukuki tana yubakaniki. Haskawẽ taea nukuburi hatuki dasitã nũ hatu keskari ipakeshanaii, hawẽrua kuxipa txashakapa buirã. 
1CO.2.8	Haskakiri shanẽ ibubu Deusũ hatu unãmarã, haska xinãkĩ nukũ Shanẽ Ibu mastama ikeanibuki. Hakia hawa shabakabi xinãbumawẽ taeshũ nukũ Shanẽ Ibu kuxipa duapa cruzki nuku mastashũkĩ xinãma kanekĩ itsa wanibuki. 
1CO.2.9	Haskakiri Deusũ hãtxa yuishunika Isaíasĩ Deusunabu keneshũkĩ:
1CO.2.9	“Hawara tsuã uĩsma inũ,
1CO.2.9	hawara tsuã nĩkaisma inũ,
1CO.2.9	hawara tsuã xinãtiruma
1CO.2.9	bebũkiri habu Deusũ abukĩ ma hatu pewashuniki”,
1CO.2.9	aniki. 
1CO.2.10	Nukũ Epa Deusũ nuku haska wanũbariai nũ tapĩtirubumabiakẽ hawẽ Yushĩ Pepatũ nuku tapĩmaniki. Ha hawẽ Yushĩ Pepatunã, dasibi unãkĩ Deusũ xinaĩ yubakaniri unã keyuriaikiki.
1CO.2.11	Yura betsã xinã huĩti anuarã, tsuã nũ hawa unãtirubumaki. Hakia unãkinã, hamebi hawẽ yushinĩ unaĩkiki. Haska keskari Deusũ Yushinĩ Deus anua unã keyuriaikiki. 
1CO.2.12	Yurabũ habũ ikũwãbumã yushĩ nũ biamaki. Hakia Deusũ hawẽ Yushĩ nuku inãni hatũ Deus anua hawẽ duapa nuku inãkĩ nuku tapĩmaikiki. 
1CO.2.13	Nukũmebi hãtxa tapĩ unãnepanishũ nũ matu akama hakia nuku hãtxairã, haska Deusũ Yushĩ Pepatũ nuku yusĩmiswẽ nũ matu amiski, haska matu meshtamakinã. Deusũ Yushĩ Pepatũ xinã inũ hawẽ hãtxa besti nũ matu yusĩkubainaii.
1CO.2.14	Haskawẽ taea habu Yushĩ Kayabi hayamarã, Deusũ Yushĩ Pepatũ Jesuskiri txaniai danãmisbuki, tatimakĩ hakiri xinãkatsi ikamarã. Haska inũ, haska Deusũ Yushĩ Pepatũ abuai hatũ xinã unãti wai nĩkatirubumariki.
1CO.2.15	Tsuabura Yushĩ Pepa hayatunã, txakabu inũ pepa unãtirubuki. Hamẽ ha Yushĩ hayamatunã, Yushĩ Pepa hayabu unãti watirubumaki, txakabu inũ pepa wairã. 
1CO.2.16	Na haskakiri Deusũ hãtxa yuishunika Isaíasĩ yuikĩ: “Deusũ xinã tsuã unãmahairaki. Ha inũ, tsuã Deus yusĩtirumariki”, abianikẽ nukuburã, nũ ma Cristõ xinã hayakẽ hawẽ Yushĩ Pepatũ nuku yusĩkubainikiki.
1CO.3.1	Ẽ betsabu inũ ẽ puibuũ, ẽ matube hiweyukĩ habũ Jesus ikũwãkĩ hawẽ Yushĩ Pepa nĩkakubaĩmisbu mã hatu keskamakẽ matu yusĩkĩ dama ikũwãkĩ matũ xinã mestẽriama mã bakeixta keskabukẽ unãshubira Cristokiri ẽ matu unãmakubainiki. 
1CO.3.2	Bakeixta pimakĩ piti kuxi memayuama txutxu dukũ hatu beyawamamisbu keska wakĩ matu tapĩmakĩ unãshubira nũ matu yusĩkubainiki. Haska wakinã, haskarawẽ taeshũ nũ matu animẽ? Mã hawa nami kuxi pia unãriama keskabuki. Na habiatianã, mã habiaskaski, hawa piti kuxi pitirubuma keskaburã. 
1CO.3.3	Mã kuxipai beyariama habias matũ hiwea keska xinaĩ mã babuwẽ taea ikũwaĩ betsabube ha iki hatu dabaĩ binunãnanũ ika inũ betsa kemutapaya ha xinaĩ sinai ikũwãbuma keska xinaĩ mã hiweabukiaki. 
1CO.3.4	Haska hãtxakeakekĩ yuikĩ: “Eãnã, Paulõ nuku yusĩmis ikũwãkĩ ha besti ẽ txibãkubainaii”, ikaya betsari iki: “Eãnã, Apolõ nuku yusĩmis ikũwãkĩ ha besti ẽ txibãkubainaii”, ikeakei ikũwãbuma hiwemisbu keskai mã betsa betsapaikiaki. 
1CO.3.5	Nũ haskarawẽ taeshũ mã nukukiri xinaĩ ikai? Tsuamẽ, Apolorã? Tsuamẽ, Paulorã? Mã haska nukukiri xinaĩnã? Nuku daberã, nũ Jesusũ dayaru bestiki. Haskawẽ taeshũ hawẽ daya nũ ashuãyã nukuwẽ taeshũ mã ikũwãniki, haska nukũ Shanẽ Ibũ nuku yununiwenã. 
1CO.3.6	Nũ Deusũ tsuma dabe bestiki. Nuku ana kẽwãyamakubaĩkãwẽ. Ea dukũ matu anu kashũ ẽ matu yunu banakĩ akawaniki. Hanushũ Apolori kashũ ẽ banatãyama matu mibã naximakĩ akawayamaki. Nukũ dayawẽ nũ matu haska wabiaya hakia Deusũ ha mibã ewawakĩ kuxipa wamis keska wakĩ ha bestitũ matũ xinã betsa wamakĩ ewawakubainikiki. 
1CO.3.7	Matu yusĩkĩ matũ huĩtiki Deusũ kakape ẽ bana keska watanima mibã naxima keska wakĩ Apolõ txanima matu merabewatanimaki. Hamẽ nuku daberã, nũ hawamaki. Hawẽ kakape matũ huĩti anu Deusũ besti ewawakĩ yumewamiski. Haskakẽ ha daya nũ amisrã, nukunamaki. Epa Deusũ daya bestikẽ ha besti kẽwãkubaĩkãwẽ. 
1CO.3.8+1CO.3.9	Hamẽ maturã, Deusũ hawẽ kakape heshe banamis keska mã hawẽ baiki. Hakia nukurã, nũ bai anu dayai keskakĩ nuku dasibibũ nũ Deus merabewakubainaii. Betsabũ kakape banai inũ betsabũ naximabiaya hamapai daya nuku yunua dasibibũ nũ pe akubainaiwẽ taeshũ Deusũ nuku pakakĩ manakushanikiki, nukũ daya tibi pepawenã.
1CO.3.8+1CO.3.9	Hunibũ hiwe wamis keska wakĩ Deusũ matu wakatsis ikĩ 
1CO.3.10	ea dukũ Deusũ ea katutã duawakĩ hiwe wanika unãnepa keska ea wakẽ hiwe tekeismawakĩ ha dukũ shãtu ewapa watã pukĩbaũkĩ haki tsamabirãkatsi mixki ewapa ẽ datãbaũkĩ itsa waniki, matukiri kakape yusĩkĩ taewakinã. Ẽ haska wanikẽ hiwe benibaũmisbu keska wakĩ huni betsã matu yusĩpakeikiki. Hiwe pepawai dayamisbu keska wakĩ huni tibitũ matu ana yusĩkĩ kanemama hau matu pehairawakubainũbũwẽ. 
1CO.3.11	Ha inũ, ma ẽ mixki buya pewabianikẽ ana yusĩnã betsa hushũ ana betsa wakĩ taewatirumaki. Haska keskari wakĩ Jesus Cristokiri ẽ matu yusĩ taewanikiri tsuã yusĩa benawẽ matu yusĩkĩ ana betsa watirumariki. 
1CO.3.12	Na mixki ẽ bebuyakĩ taewani anu tsuãra hiwe wakĩ menẽnũ ishũ ouro mane kasmai prata mane kasmai mixki hawẽ daya karuwẽ amisbu keskarã, habũ Jesus Cristo ikũwãtã hawẽ hiwekĩ matu yusĩaĩbu hatũ hiwea keskaki. Hamẽ huni betsabũri habias mixki mamaki hiwewanũ ishũ hi tuash kasmai hepe kasmai tawa akaibu keskarã, habũ Jesus Cristo ikũwãbiatã haska Jesusũ abuai keska hiweama hatũ hiwea hi tuash inũ hepe inũ tawa besti keskabuki.
1CO.3.13	Nai anua nukũ Shanẽ Ibuhaira Jesus hukirã haska hawẽ yusĩa txibaĩ nũ hiwemis nuku tibi shabakabi nuku unãti washanikiki. Hanu nuku unãti waitianã, nukũ hiwea inũ nũ hawẽ taea nũ dayamis txiwẽ nuku unãti washanikiki. 
1CO.3.14	Tsuara hiwe kuxipa txĩ menuisma keska hiwemisburã, hawa txĩ menuismawẽ taea hatũ manakuti pepa bishãkanikiki. 
1CO.3.15	Hakia tsuãra hiwea kuxipa akama hawẽ hiwea hi tuash inũ tawa inũ shẽpã besti keskawẽ taeshũ txĩ menukĩ yamawashanikiki. Haska hiwe menuai anua hawẽ yura besti pashabiatã nai anu Jesus Cristobe hiweai bitã hawa manakuti hayama habe besti hiweshãkanikiki.
1CO.3.16	Haskawẽ taeshunã, matunã, mã unãmamẽ? Mã ikũwaĩbu Deus matubekẽ mã hawẽ hiwe keskawẽ taea Deusũ Yushĩ Pepa matuki dasia hiweaki. 
1CO.3.17	Tsuãra ha Deusũ hiwe txakabu wakĩ nuitapawamis ha yurari Deusũri nuitapawariashanikiki. Hakia ha Deusũ hiwe meribi peparã, habia mã matuki, hiwe keskarã.
1CO.3.18	Betsa betsapabu mã unãnepakatsis ikaii. Hakia haska unãnepabũ ibubis xinãkĩ kanemis Deusũ abuismaki. Mã ibubis keĩ unãnepaiburã, matũ xinã danãtã ana kẽkĩ haska xinãma txĩtũtã haska Deusũ abuai keskai unãnepa kayabikubaĩkãwẽ. 
1CO.3.19	Na mai anu hiwea unãnepaiburã, Deusũ hatu danãkĩ unaĩsmapabukiri hatu xinãmiski. Habiaskari xinãkĩ ẽ shenipabu Jõ yuikĩ: “Unanepabũ betsa parãtã binunũ ikaibu Deus unãnepa kayabitũ hatu beshtekĩ hawauma hatu wamiski”, hatu waya huni betsã keneshuniki. 
1CO.3.20	Hanushũ Davĩ yuiriakĩ: “Haska unãnepabũ xinãmis unãkĩ danãkĩ: ‘Hawa unãbumaki’, iwanã, Deusũ unãmiski”, iwanã, keneniki. Haskakẽ ibubis parananãyamakãwẽ.
1CO.3.21+1CO.3.22	Haskawẽ taea nũ yurabu nũ matũ yusĩnã bestibiakẽ daketapakĩ nuku kẽwaĩ hunibũ tsumabu nuku wayamakãwẽ. Hamẽ Deus hawa yauxiama nukũ nũ matu merabewanũ, iwanã, ẽ Paulo inũ, Apolo inũ, Pedro inũ, huni yusĩnãbu tibi nuku yununiki. Ha inũ, mã hiwea inũ, mã mawabu inũ, na habiatiã inũ, bari betsa ũ unuatiã dasibi inũ mai hirabi Deusũ matu yununi mã hawẽ hiwearã, matunaki. 
1CO.3.23	Dasibi matu ibuwamabiani, na haska dasibi mã hiwearã, mã Cristonaki. Ha inũ, Cristorã, Deusunaki, hawẽ bake kayabirã. Haskawẽ taeshũ Epa Deusũ hãtxa xinãkĩ nuku nũ yura bestibiakẽ ana nukukiri hãtxakĩ nuku kẽwãyamakãwẽ, nukũ Shanẽ Ibu besti kẽwãkinã.
1CO.4.1	Nukurã, nũ eska bestiki, nuku xinãkãwẽ. Cristõ daya ashuĩ nũ hawẽ merabewanika bestiki. Haskawẽ taeshũ nukũ xinã benawatã nuku yununiwẽ taeshũ Deusũ hawenabu matu wakatsis ikĩ hawẽ kakape yubakani hunekubirani ma shabakabi nuku matu yusĩmakubainikiki. 
1CO.4.2	Tsuara shanẽ ibu betsã hau hawẽ daya ashunũ yunuarã, hawẽ hãtxa nĩkatã txibãkĩ hau uĩmakubainũwẽ, kaneamarã. 
1CO.4.3	Mã ea danã duakabiaiwẽ taea haska bestikiri ẽ xinãyã matũ besti mã ea atiruki, haska mã yura itxapabubetã ea unãti wakatsi ikairã. Emebirã, haskatã ẽ xinã emebi ẽ unãti watirumaki. 
1CO.4.4	Haska mã ekiri xinãbiaya ẽ haska hiweshũ xinãmis ẽ txakabu amismẽkaĩ, ẽ pemismẽkaĩ, haska xarabũ ea bika tenemamaki. Eã ẽ xinãnã, Deusũ ẽ txakabu buatã ea pewani hatũ besti ea unãti washanikiki. 
1CO.4.5	Hanu unãtiwati iriamabiakẽ matũmebi nuku tibi unãti wakĩ ha akĩ nuku txiteyamakubaĩkãwẽ. Hanu nukũ Shanẽ Ibu huaitiã mananãkãwẽ. Hatũ besti dasibi hune nũ amis shabakabi tashnimashanikiki, na haska huĩti merã nũ haya nuku bepẽshũ uĩmakinã. Hanushũ Deusũ nukũ daya unãkĩ betsa kẽhairawakĩ betsa beshmas kẽwãkĩ ikũwaĩbu tibi Deusũ kẽwãkeakeshanikiki, manakukinã.
1CO.4.6	Ẽ betsabu inũ ẽ puibuũ, Deusũ hãtxa hakimama yusĩnã betsa itxakawama hau betsari kẽwãyamanũbũ matu kene bumakĩ ẽ Paulo inũ Apolo haska nũ hiwemiskiri besti ẽ matu keneshunaii, hau nũ imis keskai nuku mawai mã hiwekubainũbunã. Haska Deusũ hãtxa kenenibu besti xinãkĩ matũmebi akama yusĩa betsawẽ ha kenenibu binumayamakãwẽ, tapĩkinã. 
1CO.4.7	Matũmebi xinã txakakĩ: “Ikũwaĩbu betsabu nũ hatu binuaki”, ikĩ mã kaneaii. Mã tsua binuamawẽ taea haskayamakubaĩkãwẽ.
1CO.4.8	Haska inũ, matũ xinãkĩ: “Dasibi unaĩ hamapai Deusũ hawenabu inãmis haya nũ ma shanẽ ibubuki”, iwanã, ea Paulo inũ Apolo mã nuku ana xinãma haskayarã, txanima kayabi matũmebi mã shanẽ ibu mẽtsisipa kayabiayarã, ana nuitapama nũ daka matube shanẽ ibushãti. 
1CO.4.9	Nukũ nũ xinãnã, nũ Jesusũ kuxipayabiaburã, Deusunã hawẽ henekĩ nuku nesha daka hanushũ nuku tenãkatsis ikinã, dasibibũ nuku uĩkĩ danaĩbuwẽ taea nũ atimapaki, Deusũ nai tsumabu inũ yurabũ berubirã. 
1CO.4.10	Nukurã, mã haskara nukukiri xinaĩ? Cristowẽ taea nũ tatĩmakenã, hakia maturã, Cristowẽ taea mã unãnepakiaki. Hamẽ nukurã, nũ babuki. Hakia maturã, mã kuxipakiaki. Nukurã, nuku itxakawakanikiki, nukuki meseamarã. Hakia maturã, matu kẽwaĩ matuki mesemisbukiaki. 
1CO.4.11	Na habia eskatianã, hawa nũ pe hiweriamaki, eska teneirã. Nũ bunimiski. Nũ ũpash manumiski. Nũ tari txuka sawea nimiski. Ha inũ, yura betsabũ nuku itxakawamisbuki. Meribi hiwe hayama nũ hiwemiski. 
1CO.4.12	Haska tenebiai nukũ mekenẽ dayai nũ heneismaki, babuamarã. Nuku yupukĩ shuũ abiaibũ nukũ hatu kemakinã, pewẽ besti nũ hatukiri shuũ amiski. Nuku itxakawakĩ bika tenemabiaibũ nũ hawa yuiama tenemiski. 
1CO.4.13	Hamapai txakabu nukukiri yuibiaibũ unãshubira hãtxa pewẽ nũ hatu kemamiski. Txaka inũ hawara txapuai yurabũ putamisbu keska wakĩ nuku danãmisbuki. Na habiatiã nuku heneabuma nũ nĩkakubainaii.
1CO.4.14	Na eska ẽ matu keneshũ bumairã, matu dakewanũ ishũ ẽ matu akamaki. Hakia matu yusĩ pewai mã ẽ bakebu kayabi matuwẽ nuikĩ abuai keska wakĩ ẽ matu akaii. 
1CO.4.15	Natiã matũ yusĩnã 10.000tũ Cristokiri matu yusĩbiaya eã dukũ Jesus mekeakiri ẽ matu yusĩtaniwẽ taea ea dukũ ẽ matũ epa kayabi keskaki. Ea hakimayamakãwẽ. 
1CO.4.16	Haskawẽ taea ẽ matu yunuai ẽ aka ea txibãkãwẽ.
1CO.4.17	Mã haska xinãnũ Timóteõ ebetã Cristo txibaĩ ẽ bake keska txĩtuĩsma hau matu merabewanũ matu anu ẽ nitxiaiĩ. Ha ẽ abumistũ nukũ Shanẽ Ibu ikũwãkĩ txibãkĩ hawẽ yunuti inũ hawẽ nemati ashũkubaĩkĩ ikũwaĩbu itxati tibi anushũ haska ẽ yusĩkubauni keska shabakabi Timóteõ matu yusĩ kaikiki. Nĩkairashãkãwẽ. 
1CO.4.18	Matu anu ẽ kama dabanẽ xinaĩ matũmebi patapai shanẽ ibui mã hamẽ keaiĩ. 
1CO.4.19	Hamẽ nukũ Shanẽ Ibũ ea yunua matu anu hikitã ibubis keaĩbu unãkĩ hatũ hãtxa danãkĩ hatũ kuxipa ẽ unãshanaii, haska mã hãtxa unaĩ ikimẽkainã. 
1CO.4.20	Hanua matu anua Deus shanẽ ibuairã, hãtxawẽ besti mã hatu uĩmatirumaki. Hakia matũ hiwea Deusũ ma betsa wakẽ hawẽ kuxipa mã ma haya uĩtirubuki. 
1CO.4.21	Haskara ẽ matu wai kashanai, mã abuai? Kashũ hiyashũ daka ẽ matu kupi kashãti? Ẽ daki matu merabewakĩ duawai unãshubira hãtxai kashãti? Haskakẽ ewẽ dateama pe hiwekubaĩkãwẽ.
1CO.5.1	Ikũwaĩ betsa matu anushũ txakabuhairawai hari matu anua kaka huai nũ nĩkairã: “Ikũwaĩ betsã hawẽ ibuã aĩ mebĩkĩ aĩwaĩmaki”, ikaibũ Habaa! Ikũwãbiai hawai mã haska hiweamẽ? Mã mesehairaii. Tsuabura ikũwãbumabiarã, haskai hiweabu nũ nĩkaismaki. 
1CO.5.2	Matu anua haskabiaya matũmebi mã hawẽ keaiĩ, ha huni ha akĩ huĩti nixmawamarã. Hawa yuiama mã habe hiwea itxakũkainairã, haska ha hunĩ matu wairã, nitxĩtiki. Nematã tashnimarikãwẽ. 
1CO.5.3	Natiã hari ẽ yura ẽ matubemabia ẽ xinãwẽ ẽ matu anu keskashũ unãtã mã haskai hiwea ha huni hawẽ aniwabe hiwea ẽ matu yunuai nĩkakãwẽ. 
1CO.5.4	Ẽ matu anu keskakẽ Jesus ikũwaĩ matubus itxatã nukũ Shanẽ Ibu Jesus Cristõ hawẽ kuxipa matu inãyã 
1CO.5.5	hau Deusũ Yushĩ Pepatũ ana mekeyamanũ ha hunĩ txakabuwaima kupikĩ Satanás yunukĩ inãkãwẽ, Satanásã hawẽ yura hau hawara tenemanunã. Haska wanikẽ nukũ Shanẽ Ibu Jesus hukĩ hau hawẽ yushĩ mekei kanunã.
1CO.5.6	Mã eska keskaki. Matu yuinũ nĩkakãwẽ. Misi wamisbu mã unaiĩ. “Misi wakĩ hawẽ shasha wati eskarabes kapã shashai ewapamiski”. Haska keskai hawara txakabu ha hunĩ matu anushũ akĩ matu daũkĩ akawabia unãbiai pepai mã keaiĩ, haskatimabiakenã. 
1CO.5.7	Hamẽ Deusũ nai tsuma debuwanikatũ judeubũ bakebu dũkebaini Egitonawabũ huni bake iuwabu tenãnitiã xinaĩ Páscoa nawakĩ shasha wati dasibi judeubũ putatã shasha watiuma misi washũ txashuwã bake detetã pi nawakubaĩmisbuki. Hamẽ nukurã, txanima nũ shasha wati bena keskaki. Haskawẽ taea Cristo txashuwã detenibu keskai nuku mawashũkĩ nukũ txakabu nũ heneshanũbũ nuku ishuniki. Mã ma xinã betsa warã, hamapai txakabu mã hayari henerikãwẽ. Haska washũ shasha wati misi shasha wamisbu keskawẽ matũ xinã txakabũ matu ana txakabuwatirumaki. 
1CO.5.8	Hawara txakabu mã amis henetã ana itxakanikama duapakĩ hãtxa kayabi yuikĩ hawara Jesusũ nuku ashuni xinaĩ nawakubaĩkãwẽ.
1CO.5.9	Ha inũ, bari betsatiã kenewẽ matu yuikĩ: “Habu dakeisma txutanamebauni itimaskaibu hatube mapuyamakãwẽ”, akĩ ẽ matu yusĩma ana hariri matu yusĩnũ nĩkakãwẽ. 
1CO.5.10	Matu kene bumakĩ ikũwãbuma txutanamebaũmisbukiri ẽ keneama inũ yura betsa hamapai hayanũ ika kemuaibu inũ yura betsa parãtã yumetsumisbu inũ dami yushĩ itsa bitã kẽwãmisbu hari ẽ matu keneshunama ikimaki, haska tibi manibaunabu tsuã mã dasibi daĩbaĩtirubumakenã. Ha ikũwãbuma keska mã ana hiweyamanũbũ haska ẽ matu keneshunimaki. 
1CO.5.11	Hakia hatiri mã eska hayabuwẽ taeshũ ẽ matu yui ikai nĩkakãwẽ. Tsuabura hãtxai: “Ẽ Jesus ikũwaĩ ẽ matũ betsaki”, ibiai haska hiweama txakabui txutanamebauni inũ, mabu tibiwẽ kemui inũ, yushĩ dami betsa bitã kẽwaĩbu inũ, yupukunaĩbu inũ paeĩ heneisbuma inũ, betsa parãtã yumetsumisbu ha haskai beparamemisburã, ana hatubetã piama daĩkubaĩkãwẽ, ana hatube mapuamarã. 
1CO.5.12+1CO.5.13	Haska ikũwãbuma ikaiburã, haska nukũ dayamaki, nũ hatu unãti wapananã. Deusũ besti ikũwãbuma hatu unãshũ kupishanikiki. Hakia nukũ dayarã, Jesus ikũwaĩbu nuku inũ matũ mã atiruki, unãti watã hatu kupikĩ pewakinã. Haskakẽ ha huni hawẽ ibuã aĩbe hiwea txakabukẽ matube itxai menã nemakĩ tashnimakĩ beshterikãwẽ.
1CO.6.1	Mĩ habetã ikũwaĩ betsã mia txakabuwaya haki sinatai mĩ kayanameai hau matu dabe pewanũ haskai ikũwaĩbu anu kama ikũwãbuma anu mã kamismẽ? Haskatimaki. 
1CO.6.2	Cristo ana huaya mã ikũwaĩbũ habetã yura dasibi mã unãti washanairã, mã unãmamẽ? Mã hatu haska washanaiwẽ taeshũ natiãri ikũwaĩ dabe sinatai hawara kayanameaibu hau merabewanũbũ ikũwãbuma anu hatu yunuama matũmebi ha dabe pewakĩ mã unãti watirumamẽ? Matũmebi unãkĩ mã pewatiruki. 
1CO.6.3	Deusũ nai tsumabũ hawara txakabuwanibu nũ hatu unãti washanaiwẽ taeshũ Jesus ikũwaĩbu ha ikaibu txanima natiã nũ unãti wariatiruki, hatu daewakĩ pewakinã. 
1CO.6.4	Haska ikũwãbumã xinãmis mã danãmiswẽ taeshũ mã ha ikaibu hau matu unãti wakĩ merabewanũ ana ikũwãbuma anu kai hatuki ana txiti iyamakubaĩkãwẽ. 
1CO.6.5+1CO.6.6	Ha inũ, Jesus ikũwaĩbu ha ikaibu hau ikũwãbumã unãti wanũbũ mã yunumisbuwẽ taeshũ ẽ matu dakewaii, haskatimabiakenã. Matuburã, matu anua unãnepa betsa mã hayamamẽ, haska matu pewatirã? Mã hayariki.
1CO.6.7	Ikũwaĩ betsã mia txakabuwaya ikũwãbuma anu mã pewanũ ika kakĩ matũmebi haskakaĩkĩ txakabuhairakĩ mã kanekubainaii. Mia txakabuwabiaya ana habebis manakunama tenekubaĩwẽ, hau ha besti inũnã. Ikũwaĩ betsã mĩ hawara yumetsubiaxĩkẽ ha xinãma ibubis beshtekekãwẽ, ana habebis yumetsuamarã. Mã haskairã, peki. 
1CO.6.8	Hakia maturã, mã haskamaki. Matubetã Jesus ikũwaĩbu hanubi itxakawakĩ hatu beparãtã hatũ hamapai bi mã yumetsukũkainaii.
1CO.6.9	Tsuãra Deusũ hãtxa nĩkama txakabukubaĩmisbu nai anu Deusbe hiweama ishanairã, mã unaiĩ. Haskakẽ mã ikũwã kayabiriamakiri ibubis beparamei parananãyamakãwẽ, mã eska husia hiweawẽ taearã. Ha betsa betsapabu txutakĩ txutabaũmisbu inũ, yushĩ damiwakĩ ha itsa betsa wabu bitã kẽwãmisbu inũ, huni aĩyãbia aĩbu betsa hawẽ aĩma txutamisbu inũ, aĩbu beneyabia hawẽ benemabe txutanamemisbu inũ, huni aĩbu ikasi txutanamemisbu inũ, aĩbu dabe menamei txutanamei itsamisbu inũ, habu txakabui beshtekeisbumarã, Deusbe hiweama ishãkanikiki. 
1CO.6.10	Ha inũ, yumetsumisbu inũ, hawara betsana uĩ kemuhairamisbu inũ, paẽmisbu inũ, yupukunamisbu inũ, yura betsa parãtã yumetsumisbu inũ, yauxi inãnanãkatsi isbuma haburi beshtekeabumari nai anu Deusbe hiweama ishãkanikiki. 
1CO.6.11	Maturã, betsabu ha ikaibu keska hiwebiakũkaĩkĩ Jesus Cristo mã ikũwaĩbu nukũ Shanẽ Ibu Jesus Cristõ kuxipa inũ Deusũ Yushĩ Pepatũ kuxipawẽ matu xinã betsa wamaya ikũwaĩ betsã matu naximabu matũ txakabu detsis dashkia keska wakĩ meribi habias besu keska wakĩ Deusũ Yushĩ Pepatũ matu pepawaniki.
1CO.6.12	Hawara Deusũ nema keyuama ini ẽ atirubia hawãra merabewakĩ ẽ huĩti ea kuxipa wama ẽ heneaii. Hawara Deusũ nemama ẽ atirubia hawãra ea beyawatã ea yabutirurã, ẽ heneriaii. Jesusũ ea yunua besti ẽ ashũkubaĩkatsis ikaii.
1CO.6.13	Hamẽ betsarã, piti pikĩ yaniwai nũ hiwenũ Deusũ piti nuku washuniki. Ha inũ, nukũ haturã, haki piti nanekĩ nũ yaniwa hiwenũ nukũ hatu nuku washuniki. Habiaskabiakẽ betsatianã, piti inũ nukũ hatu ha dabe yama washanikiki. Haska inũ, nukũ yurarã, eskaki. Nĩkakãwẽ. Nukũ yurawenã, hawẽ hamapai betsa betspabube txutanametima Deusũ nuku waniki. Hakia nukũ Shanẽ Ibu Jesusunaki, nukũ yurarã. Na nukũ yurawẽ nukũ Shanẽ Ibu nũ dayashũtiruki. 
1CO.6.14	Ha inũ, nũ mawa nukũ yura txaputima bestima hakia haska nukũ Shanẽ Ibu mawa Deusũ bestẽwanishũ hawẽ kuxipawẽri nuku bestẽwãriashanikiki.
1CO.6.15+1CO.6.16	Deusũ Moisés yuia kenekĩ: “Huni hawẽ aĩbe hiwearã, yura bestitxai keskatiki”, akĩ haska keneniwẽ taeshũ tsuabũra aĩbu betsa ati wai habe yura bestitxai keskakĩ hawena wamiski. Hakia nũ Cristõ enabubia nukũ yura habe neshebia henetã ana nukũ yura betsa ibu wamakĩ neshenũ ika atibe nesheirã, ana haskakubaĩyamakãwẽ. 
1CO.6.17	Haskawẽ taea nukũ Shanẽ Ibube nukũ yushĩ nũ neshea hawẽ xinã nũ hayarã, habe pe hiwekubainãkãwẽ.
1CO.6.18+1CO.6.19+1CO.6.20	Cristo nuku mawashunaya paka keska watã Deusũ nuku ibu wakĩ Jesusũ yura nuku waniki. Hawẽ Yushĩ Pepa nuku inã nukube dasia hiweawẽ taeshũ nukũ yurarã, ana nukunamaki. Haskakẽ nukũ yura meribi pe mekekĩ hawẽ Deus kẽwanãkãwẽ. Hamapai txakabu nũ amis Deusũ abuamabiakẽ hakia ibubis nukũmebi txakabu aki nũ txutanameairã, nukũ yura ibubis nũ txakabuwaii. Hanua aĩbu mĩ aĩma txutakĩ mĩ yura detsis keska wakĩ Deusũ Yushinĩ hiwe mã txakabuwaii, detsis keska wakinã. Haskakẽ tsuabũra aĩbu mĩ aĩma txutanũ, iwanã, ha xinã henetã ana hari mapuyamakubaĩkãwẽ.
1CO.7.1	Ea kene bemakĩ hawara mã ea yukaima matu yuinũ nĩkakãwẽ. Hunĩ aĩbu bikatsi ikama inũ txutakatsi ikamarã, haska peki. 
1CO.7.2	Hamẽ dasibibu txutanamekatsi ikirã, huni tibi hau meribi aĩyanũbũwẽ. Habiaskariai aĩbu tibiri hau meribi beneyarianũbũwẽ. Hamẽ mã haskabumarã, atimapa hiwei mã txakabuskubaĩtirubuki. 
1CO.7.3	Haskakatsi ikama aĩbube biakanãtanã hunĩ hawẽ hina yauxiama inũ aĩbũri hawẽ shebi yauxiamari hau txutanamekubainũbũwẽ. 
1CO.7.4	Aĩbũ shebirã, hawenabia hawẽ benenaki. Hanua hunĩ hinarã, hawẽ aĩnenaki. Haskakẽ yauxirabeama hau habe txutanamekubainũbũwẽ. 
1CO.7.5	Haskakẽ habu dabe hãtxanamei petã matũ mabu yauxiama mã txutanametirubuki. Hanua mã Deus kẽwaĩ Deusbe mã yubakatã mã habe hãtxayukatsis ikai ana menameyuama mã itiruki. Hanua keyutã ana mã txutanametirubuki. Hamẽ mã yubakai peama shaba itxapa kaya Satanásã matu parãkĩ kanemakĩ matu txakabu watiruki, betsawẽ kemumakinã.
1CO.7.6	Na haska matu yusĩkinã: “Aĩyãkãwẽ, benayakãwẽ”, iwanã, yunuama inũ ẽ matu nemamariki. 
1CO.7.7	Earã, aĩuma hiwea ẽ aĩyãkatsi ikamaki. Tsuabura ea keska hiwetiruburã, haska peki. Hamẽ Deusũ huni tibi haskas nukũ aka nuku inãma betsa tibi nũ ha dayashunũ nuku inãmiski, yunukinã.
1CO.7.8	Tsuara aĩyãriama inũ, hawẽ bene ma mawaima inũ, hawẽ aĩ ma mawaimakẽ haska ana xinãma hiwekatsis ikaiburã, haska mã pe meairã, habiaska hiwekubaĩkãwẽ, ea ẽ hiwea keskairã. 
1CO.7.9	Aĩyã inũ beneya pekẽ hau biakanãkubainũbũwẽ. Hamẽ tsuabura aĩbuwẽ kemukĩ mã xinã heneama txutakatsis ikairã, hau aĩbu bikubainũbũwẽ. Aĩburi hau beneyarianũbũwẽ.
1CO.7.10	Ẽ xinãnẽma nukũ Shanẽ Ibũ ea yusĩniwẽ ẽ matu yunuaii, enawẽmarã. Mã ma biakanani hiweabukiri matu yusĩnũ nĩkakãwẽ. Aĩbuaibuũ, matũ bene henebaĩyamakãwẽ. 
1CO.7.11	Hamẽ ikũwãrabebiai mã hawawẽra taea mã ma henenameyuarã, xinã betsa watã mã ana haki nukutiru inũ mã haki nukukatsi ikama ana beneyayamakãwẽ. Hunibuũ, matũ aĩ sinayukaĩkenã, ha xinãkĩ hene kayabiyamakubaĩkãwẽ.
1CO.7.12	Haska tibi mã aĩyã inũ beneya mã hiweabu matu xinãkĩ haska nukũ Shanẽ Ibũ yunuama ibianikẽ haska matu tibikiri eã xinãkĩ ẽ matu yunuai ea nĩkakãwẽ. Jesus ikũwãriama betsa aĩyãbu inũ betsa beneyabukiri eska hiwekãwẽ. Mĩ aĩnẽ ikũwãmabia mibe hiweshũ mia merabewakatsi ikairã, nitxĩkĩ heneyamakãwẽ. 
1CO.7.13	Ha inũ, mĩ benẽ ikũwãmabia mibe hiweshũ mia merabewakatsi ikairã, nitxĩkĩ heneyamariakãwẽ. 
1CO.7.14	Haska inũ, mĩ benẽ ikũwãmabiakẽ mĩ ma habe biakananiwẽ taeshũ Deusũ mia danãma hakia mĩ ikũwaĩwẽ taeshũ mĩ benẽ ikũwãtirukẽ duawaikiki. Habiaskari wakĩ mĩ aĩnẽ ikũwãmabiakẽ Deusũ danãma hakia mĩ ikũwaĩwẽ taeshũ mĩ aĩnẽ ikũwãtirukẽ duawariaikiki. Huni inũ aĩbũ Jesus ikũwãbumã bake yumeriabumarã, meribi pepatirubumaki. Hakia hunĩ Jesus ikũwaĩ kasmai aĩbũ ikũwaĩ kasmai ha dabe bakeya hatũ bake yumeriamarã, Deus hatuwẽ nuiaya habũ bakẽ ikũwãtiruki, Deusũ duawaiwẽ taeshunã. 
1CO.7.15+1CO.7.16	Aĩbuaibuũ, mĩ benewẽ mĩ nuibiaya mia henekatsis ikairã, haska watã mĩ pashamatirurã, tsuã unãmaki. Hunibuũ, mĩ aĩnẽ mia henebaĩkatsis ikaya mĩ hawẽ nuikĩ haska watã mĩ pashamatirurã, tsuã unãmariki. Haskawẽ taeshũ hunĩ ikũwãyã hawẽ aĩnẽ habetã ikũwãkatsi ikama hamapai xaranũ ika kayarã, hunĩ hawa yuiamakẽ hau aĩbu kanũwẽ. Habiaskariai aĩbũ ikũwãyã hawẽ benẽri habetã ikũwãkatsi ikama hamapai xaranũ ika kayarã, aĩbũ hawa yuiamakẽ hau huni kanũwẽ. Ikũwãma ma haskakaĩkẽ Deusũ matu nemamabia ha mã ikũwaĩwẽ taeshũ matu unãnuma hiwemakatsis ikikiki.
1CO.7.17	Mae tibi anushũ ikũwaĩbu hanu itxamisbu tibi anu kakũkaũkĩ haska ẽ yusĩmis habiaskari matu yuinũ nĩkakãwẽ. Haska bebũkiri mã haska beyawẽ hiwea nukũ Shanẽ Ibũ matu hiwemashanũ, iwanã, Deusũ matu tibi katukĩ kenaniki, haska Deusũ hawẽ xinãnẽ haska matũ hiwea matu betsawamani hawa ana xinãma hau mã Jesus txibã bestikubainunã. 
1CO.7.18	Ha inũ, judeubu kaĩtã Jesus ikũwãkĩ judeubũ beya hau danãyamakubainũbũwẽ. Judeubuma kaĩtã Jesus ikũwãkĩ judeubũ beya hau txibãriayamakubainũbũwẽ. 
1CO.7.19	Judeubũ beya txibãkĩ nũ hina kubitxi meshtemis inũ judeubũ beya txibãmarã, nũ haskai hiwekĩ Deus benimawatirumaki. Hakia Deusũ hãtxa besti txibãkĩ nũ Deus benimawatirubuki. 
1CO.7.20	Haratura hiwea txibaĩ mĩ hawẽ hiwekatsis ikai anua Deusũ matu tibi katunirã, ha beyawẽ Deus hiweshũkubaĩkãwẽ. 
1CO.7.21	Ha inũ, Deusũ matu katuriama hunĩ matu escravo dayaru wakẽ hawẽ bika teneyamawe. Hakia mĩ tsumapã mia ana bikatsi ikama kasmai ibubis peiwẽ mĩ paka mia nitxiãyã benimari kaĩshãwẽ. 
1CO.7.22	Haska huni betsã escravo dayaru mã ibianikẽ nukũ Shanẽ Ibũ matu katushũ matũ txakabu buakĩ matu haibuwaiwẽ taea escravobia Jesus mã ikũwaĩwẽ taea mã yurã escravoma keskaki. Hakia mĩ tsuã escravo dayarumabia Jesusũ mia katutã yunuawẽ taea matũ xinãwẽ mã hawẽ escravo dayaruki, Cristonarã. 
1CO.7.23	Jesus Cristo matu mawashũkĩ matũ txakabu matu buashunaya Deusũ ibuwakĩ hawena matu wakĩ biniwẽ taeshũ ana huni betsã matu escravo wai keska wakĩ xinã betsa matu yusĩaĩburã, danãkãwẽ, mã Cristonawẽ taearã. 
1CO.7.24	Escravo inũ escravoma mã ebetã ikũwaĩbuũ, mã haskarara hiwea Deusũ matu katuni hawa haskatã mã betsatirumaki. Habiaskas ikubaĩkãwẽ, mã Deus txibaĩburã.
1CO.7.25	Hamẽ betsarã, beneyariabumakiri mã ea yukaima haskakiri nukũ Shanẽ Ibũ ea yunuamabia ewẽ dabanã ikĩ ea duawa hawẽ kuxipawẽ yununikai ẽ txĩtuãmawẽ taeshũ matukiri haska ẽ xinaĩ matu yusĩnũ nĩkairakãwẽ. 
1CO.7.26	Ẽ xinãnã, natiã nũ hiweatianã, nũ bika teneaii. Haskawẽ taea haskarara mã bestibu hiwearã, habiaskayukãwẽ. 
1CO.7.27	Tsuara mã aĩyanã, matũ aĩ nitxĩyamakãwẽ. Tsuara mã aĩuma aĩbu benayamakãwẽ. 
1CO.7.28	Hamẽ mã aĩyãriama aĩyaĩnã, hawa txakabumaki. Aĩbu beneyariama beneyariairã, hawa txakabumariki. Haskabia mã hanu biakanaĩtiãnã, mã bika tenetiru ẽ matu nematirubia haska mã ikatsis ikai ibubis katukĩ xinãkãwẽ.
1CO.7.29	Ẽ betsabu inũ ẽ puibuũ, ma bari keyui kemaya aĩyãkĩ matũ aĩkiri besti xinãma nukũ Shanẽ Iburi xinãkubaĩkãwẽ. 
1CO.7.30	Minabu mawakẽ huĩti nixma mã kashamisrã, harã keyumiski. Haska besti xinãma benima keyuismarã, nukũ Shanẽ Ibu anu bestiki, haska xinãkãwẽ. Hamẽ betsarã, beyusi mã xinã txãkãbiamisrã, ha dikabi keyumiski. Ha inũ, betsabu mã mabu itxapayabia ha xinãma Jesus dasibi mabu iburi hakimayamakubaĩkãwẽ. 
1CO.7.31	Haskarara na mai anu dayakĩ mabu hayai inũ mabu hayama mã haskai hiwearã, ana haska tibiwẽ benimayamakubaĩkãwẽ. Hatiara nukũ Shanẽ Ibu Jesus huaitiã na haska nũ haya tibi dasibi yamawashanikiki. Haska xinãkãwẽ.
1CO.7.32	Haskawẽ taea mã ana bika tenei itimaskayamanũbũ ẽ matu yuiai nĩkakãwẽ. Tsuabura aĩumabũ hawẽ Shanẽ Ibu Jesus dayashũkĩ ha besti txibãkĩ benimawatiruki. 
1CO.7.33+1CO.7.34	Hamẽ aĩyãbũ hawẽ aĩ merabewakĩ hamapai tibi akĩ hawẽ Shanẽ Ibu inũ hawẽ aĩ dikabi benimawatiruki. Haska inũ, beneyabũ hawẽ bene merabewakĩ hamapai tibi akĩ hawẽ Shanẽ Ibu inũ hawẽ bene dikabi benimawatiruki, ha dabetũ haska wakinã. Hakia aĩbu ewa ana beneumatũ inũ txipax beneyariama hawẽ Shanẽ Ibu Jesus besti dayashuni hasnũ ika hawẽ yurawẽ inũ hawẽ huĩtiwẽ benimatirubuki. 
1CO.7.35	Nemakĩ matũ hiwea beshtekĩ ana bikawakĩ itimaska wakatsi ikama hau mã unãnuma hiwenũbũ matu merabewa bestikatsis ikĩ nukũ Shanẽ Ibu besti matu duawamanũ ishũ haska ẽ xinaĩ ẽ matu yuiaii.
1CO.7.36	Tsuãra bebũkiri hatũ aĩbu bake ha huni bimakatsi yubaima ma ha dabetã Jesus ikũwaĩbu ma pekenã, abunamerabeirã, ma aĩyaĩ inũ beneyatirubuki, hawa txakabuwamarã. 
1CO.7.37	Hakia betsarã, tsuãra hatũ huni bakẽ aĩbu xinãkĩ bitirubia ibubis haska xinãmarã, hawẽ xinã mestẽwãtã Jesus besti dayashunũ ikairã, hau aĩyãyamanũwẽ. Haska xinaĩ, peki. 
1CO.7.38	Hanua ha hatu yubaimabube aĩyaĩ inũ beneyai biakanãtã merabenaĩnã, periki. Hakia aĩuma hiwea inũ beneuma hiwearã, pehairatiruki, ẽ hãtxa txibãinã.
1CO.7.39	Hamẽ aĩbũ ikũwaĩ hawẽ bene hiwekẽ dapashkama habe hau hiwenũwẽ. Hawẽ bene mawaya ana beneuma keska hiwea beneyakatsis iki ikũwaĩ betsa benewatiruki. 
1CO.7.40	Hamẽ aĩbu hawẽ bene mawakẽ ana bene betsa bikatsi ikama ikũwã besti benimai hiwetiruki. Haska Deusũ Yushĩ Pepatũ ea xinãmaya haska xinãkĩ ẽ matu yusĩaiĩ.
1CO.8.1	Ẽ betsabu inũ ẽ puibuũ, mã ea kene bemakĩ ha yuinaka deteshũ dami yushĩ nami inãtã pikĩ matu pimakatsis ikaibukiri mã ea yukaima matu yuinũ ea nĩkakãwẽ. Ha nami dami yushĩ kẽwãkĩ inãmisbu pirã, hawa txakabumaki. Txanima haskabiakẽ hakia ikũwaĩbu betsa babubu ha nami pikĩ mã hatu uĩma ana babutirubuki, pi mã keaĩwẽ taearã, haskakĩ tsua kuxipawakĩ mã hatu merabewatirumaki, mã nui hayamarã. 
1CO.8.2	Tsuãra haska tibi aki: “Ẽ unã keyuaii”, mã ibiairã, haskai unãnepati kayabi mã unã keyuriamaki. 
1CO.8.3	Hamẽ tsuabũra Deus abukĩ duawakĩ hawẽ yunuti akaiburã, harã, Deusũ hatu unaĩkiki.
1CO.8.4	Yushĩ dami kẽwãti betsa kẽwãkĩ hawẽ kẽwãti nami inãnãnaĩbu bitã mã piaiburã, haskarã nũ unãriaii. Hawẽ kẽwãti yushĩ dami hiwea hayama inũ hawa kuxipa hayamahairaki. Hakia nukũ mekenika Deus bestitxai hiwea nũ unaiĩ. 
1CO.8.5	Jesus ikũwãbumã yushĩ kuxipa betsa betsapa nai anua inũ mai anua hayakiaki, iwanã, habũ xinãkĩ kẽwãmisbuki. Kanekĩ deus itxapa inũ yushĩ shanẽ ibu itxapa xinãkĩ ikũwãmisbuki. 
1CO.8.6	Hamẽ nukubũ ikũwãkinã, nukũ Epa Deus bestitũ dasibi bawani inũ nuku hatũ damiwani nũ hawẽ hiweaki. Ha inũ, Shanẽ Ibu bestitxai nũ hayaki, Jesus Cristorã. Hawẽ taeshũri Jesusũ hawẽ Epa Deusbetã dasibi damiwakĩ keyuniwẽ nũ hiweriaki, nukuburã.
1CO.8.7+1CO.8.8	Txanima haska tibi nukũ Epa Deusũ dami wani tsuã tapĩ keyuamaki. Haskawẽ taea Jesus mã ma ikũwãbiai betsabũ yushĩ dami betsa hawẽ kẽwãti namikiri piaibu nĩkakĩ shabakabi mã unãriabumaki. Yushĩ dami betsa kẽwãkĩ hawẽ kẽwãti piti pikĩ: “Nukũ yushĩ dami betsa nũ duawaii”, iwanã, apaunibu ana xinãkĩ hamapai nami nũ piaiwẽ taeshũ Deus nũ duawatirumaki, iwanã, pikĩ nukũmebi pepama inũ piama nũ pepamariki. Yushĩ dami betsa kẽwãkĩ mã ma beyawanirã, hatiritũ matubetã Jesus ikũwãkĩ yushĩ dami betsa hawẽ kẽwãti nami pikĩ haska hawẽ kuxipa yukapaunibu hakimama xinaĩ huĩti babukubaĩkanikiki. 
1CO.8.9	Hamẽ yushĩ dami betsa hawẽ kẽwãti nami hawa hayama unãkĩ hawa dateama pikĩ ikũwaĩ betsabu huĩti shubu mã hatu uĩma matu uĩtã txĩtũkĩ kanetirubuki. Matu yusĩnũ nĩkakãwẽ. 
1CO.8.10	Yushĩ dami betsa kẽwãti hiwe anushũ mã ikũwaĩbu kuxipabũ piaya ikũwaĩ betsa babubũ matu uĩkĩ haska yushĩ dami betsa kẽwãkĩ henebianishũ mã ana hawẽ kuxipakiri xinaĩ dabanẽ habũri hawẽ kuxipatikiri pinũ ishũ xinãtirubuki. 
1CO.8.11	Haskakẽ matunã, matũ xinãwẽ besti unãnepabiakĩ yushĩ dami betsa hawẽ kẽwãti nami pikĩ ikũwaĩ huĩti shubu haburi Jesus Cristo hatu mawashũbianikẽ mã hatu benutiruki. 
1CO.8.12	Haska wakĩ Cristonabu huĩti babubu hatũ xinã txakabuwamakĩ mã Cristo txakabuwariaii. 
1CO.8.13	Haskakenã, eãnã, ha nami betsa pikĩ ẽ betsabu ẽ kanematiru xinãkinã, ana hatu kanemakatsi ikama ha nami ẽ ana metirumahairaki, hatu txakabuwakatsi ikamarã.
1CO.9.1	Hamẽ enakiriri matu yuinũ nĩkakãwẽ. Damasco baiwẽ ẽ kai Jesus hanu eki nukutã ea uĩmaxĩshũ nukũ Shanẽ Ibũ hawẽ tsuma kuxipaya betsa ea wakĩ ea yununiwẽ taeshũ tsuã ea yunuamawẽ taea haska matu anu ẽ dayai kashũ nukũ Shanẽ Ibũ daya ẽ matu uĩmakĩ Deusũ kaka pepa matu yusĩkubaũkĩ mã Corinto anuabu Jesus ẽ matu ikũwãmaniwẽ taeshũ ẽ Jesusũ kuxipaya betsabu keska habias daya ẽ hayabiakẽ matũ mã ea danãtirubumaki. 
1CO.9.2	Mae betsa anuabũ ea unãti watã: “Harã, Jesusũ kuxipaya betsamaki”, akĩ ea danãbiaibũ matunã, ẽ matu yusĩa nukũ Shanẽ Ibu ikũwãtã mã haki dasiniwẽ taeshũ ẽ Jesusũ kuxipaya txanima mã unaiĩ. 
1CO.9.3	“Haskakĩ Paulõ nukũ merabe bismamẽ?” iki ekiri hãtxaibu eska ẽ hatuki txanimis matu yuinũ nĩkakãwẽ. 
1CO.9.4	Ea inũ Barnabẽ nũ matu yusĩkubaĩkĩ matu anua piti inũ nushuti nũ biturubia nũ matu ea aismaki. Hakia nũ Jesusũ kuxipayabuwẽ taea nukuri nũ haska ea itiruki. 
1CO.9.5	Jesusũ kuxipaya betsabu inũ, nukũ Shanẽ Ibũ betsabu inũ, Pedrõ yusĩbaũkĩ hatũ aĩ iyumisbu keska wakĩ nukũri aĩbu nukubetã ikũwaĩbu nũ iyuriatiruki. Nũ hatu haska wabainaya Jesusũ nuku yununiwẽ taeshũ hatuna biriatirubuki. 
1CO.9.6	Matu anu haska Jesusũ kuxipayabu betsa haskabainaibu piti inãkĩ tari inãkĩ hanu hiweyunũbũ dĩtu betsa inãkĩ mã hatu merabewabiamis ea inũ Barnabé haska wama nuku besti mã nuku merabewamatirumamẽ? 
1CO.9.7	Hakia soldadobu detenamei bukĩ ibubis hatũ hamapai pakaisbumaki. Ha inũ, uva bai anu dayakĩ habũ ha uva bimi pimisbuki. Ha inũ, txashuwã mekekubaĩmisbũ hawẽ txutxu tsinitã amisbuki. 
1CO.9.8	Haska wakĩ yura betsa betsapabu dayakĩ hatũ hamapai bimisbu besti xinãkĩ ẽ matu yuiamaki. Hakia hawara Deusũ nuku yusĩni matu yuinũ nĩkakãwẽ. 
1CO.9.9	Moisés kenekĩ: “Mĩ hemaĩtĩ anushũ mĩ ina awã hawẽ taewẽ mĩ shekiwã pema pema akĩ mia shemeshunaya dispiwẽ kuneshyamakãwẽ, hau pinunã”, aniki. Na ina awakiri kenenirã, haska keska xinãti wakĩ
1CO.9.10	Deus nukuwẽri nuiti Moisés haska kenemaniki. Hakia mai pukĩshũ yunu banabu yunu ewatã kaniai tsekashũ betsa pimisbu keska wakĩ shekiwã shemenikatũ shekiwã shemetã hatiri bumisbu keskai Deus dayashuni nũ nuitapayamanũbũ merabewakĩ mã nuku pakanũbũ ina awakiri Deusũ Moisés nũ hawẽ dayakapabu nukukiri kenemaniki. 
1CO.9.11	Haskakẽ ana betsa matu yuinũ nĩkakãwẽ. Bai bana keska wakĩ Deusũ hãtxa Jesuskiri nũ matu yusĩkubainaya nuku manakukĩ hawara mã haya piti kasmai tari kasmai hiwe kasmai pei betsa mã nuku deveaki. 
1CO.9.12	Yauxiama yusĩnã betsabu mã pakamiski. Nukũ dukũ Jesus Cristokiri nũ matu yusĩaĩ mã ikũwaĩmawẽ taeshũ itxapa mã nuku devepakemiski. Na haskakiri nũ matu haska wa matũ yuikĩ: “Nuku yusĩmisshũ nukũ pei bikĩ nuku pakamakĩ taewaikiki”, iwanã, nukukiri mã xinãtxakayamanũbũ hawara mã nuku devea hawẽ nuiama Cristõ kakape besti mã txibanũbũ hawara mã nuku devea matu yukama nũ habiaska hiwekũkainaii.
1CO.9.13	Ha inũ, Templo anushũ ha habu dayanikabũ yura betsabũ inãkuĩ Deus inaĩbu ha nami menushũkĩ hamapai betsa betsapa wakĩ habianushũri hatiri kuakĩ hatiri bikĩ hatũ piti dasibi bishũ hawenabu hatu pimamisbu mã unaiĩ. 
1CO.9.14	Haska habũ amis keska wakĩ tsuabũra Jesuskiri kakape yusĩkubaĩmisbũ habũ hatũ piti inũ tari inũ pei mã hatu inãkubaĩtirubu nukũ Shanẽ Ibũ habias hawẽ tsumabu hatu yununiki, hau betsaburi habiawẽri hiwekubaĩshanũbunã. Haska keska xinãkubaĩkãwẽ.
1CO.9.15	Na haska tibi yunuti hayabiakẽ ha xinãkĩ ẽ matu hawa ea aismaki. Haska inũ, kene matu bumakĩ: “Matũ hawara ea inãkãwẽ”, ẽ matu wakĩ yukamaki. Haska ẽ matu yuiai keska wakĩ ekiri xinã txakakĩ: “Paulo pakakĩ taewanãkãwẽ”, iwanã, xinãyamashãkãwẽ. Mã ea pakaisma keska besti ikubaĩkãwẽ. Ẽ matu yusĩayã mã ea hawa inaĩsma benimahairai ẽ keaiĩ. Ẽ haskakũkainairã, ẽ abuhairariaii. Matu berabĩwãkatsi ikama ẽ hawaira mawakatsis ikaii.
1CO.9.15	Eskaki, matu yuinũ nĩkakãwẽ. 
1CO.9.16	Deusũ ea katukĩ Jesusũ kuxipaya ea wa hawẽ kakape yusĩbauni ẽ hawẽ kẽnũ ea yunuama iniki. Hakia ẽ xinãnẽ akirã, ẽ kẽtiruki. Hakia haskama hawẽ kuxipawẽ ea yunu yunu aka ẽ akubainaii, enamawẽ taeshunã. Ẽ yusĩamakẽ Deus eki sinatai ewẽ benimama ishanikiki. 
1CO.9.17	Ẽ xinãnẽ Deusũ kakape yusĩbaunũ, iwanã, emebi ẽ akĩ taewaniwẽ taeshũ mã ea devekeanaii. Hakia ẽ haska ẽ xinã meribi ẽ akama Deusũ ea kenatã ea txai putani ha ẽ dayashũshanũ ea katukĩ nitxĩnikẽ haskakĩ matũ hamapai tibi biãtibiakẽ ẽ tsua matu yukaismaki. 
1CO.9.18	Matũ mã ea haska waismakẽ tsuã ea pakama Deusũ daya ẽ akubainaya haska ẽ matu yusĩmis Jesusũ kuxipaya betsabu pakakĩ yusĩnã betsabu pakariakĩ mã ea pakaismakẽ hawẽ benimawatiwẽ Deusũ ea manakumiski, ea xinã txãkãwãkinã.
1CO.9.19	Ẽ tsuã escravo dayarumabia itxapabu Jesus hatu ikũwãmanũ ika dasibibũ escravo dayaru hikini keskakĩ yura tibi ẽ hatu dayashũkũkainaii. 
1CO.9.20	Hakia pepanũ, iwanã, Moisés yunuti inũ hawẽ nemati ẽ unãbiai ana hatũ ea tsumamabiakẽ judeubu Jesus ikũwãmanũ ika hatube dasitã haska Moisés yunuti inũ nemati txibãmisbu hatu yabuni henemanũ ika hatu keska ẽ hiweyumiski. 
1CO.9.21	Deusũ yusĩa danãma Jesus Cristõ yusĩa heneama txibãkubaĩkĩ judeubuma habũ Moisés yusĩa txibãbuma Jesus ikũwãmanũ ika hatube hiwea hatũ beya keska txibaĩ ẽ hatube hiweriamiski. 
1CO.9.22+1CO.9.23	Ha inũ, Jesus ikũwãkatsis ibiai ikũwaĩ kayabi iriama babubu merabewai hatu kuxipa wakatsi iki hatube hiweshũ yusĩa bika yuiama hatu keskari eari babu keska ẽ hiwemiski. Jesus ikũwaĩbu itxapabu Deusũ hatu duawakĩ eari hau ea duawashanũ, iwanã, hawẽ kakape yusĩkubauni tsuabura yura betsa betsapa ikũwãmanũ ika haska hiweabu keska hatube hiwekũkaũkĩ ẽ yusĩtãmiski, kaneamarã. Haska tibi kakape ẽ hatu yusĩmiswẽ taea habias nũ txibãmiswẽ taeshũ hatubetã manakuti pepa ẽ binũbariaii. 
1CO.9.24	Hamẽ matuburã, beyusi itxapa kuxibaini hawairabainaibu bestitxaitũ hatu binutã maemamis mã unaiĩ. Ha bestitxaitũ hatu binukĩ keyutã hawara pe bimis keska wakĩ Jesus ikũwãtã duawakĩ nĩkahairai txĩtuãma ha besti txibãkubaĩkãwẽ, haska keskai matu tibi mã pe hiweawẽ taeshũ hau Deusũ matũ pepawẽ taeshũ matu manakushanunã. 
1CO.9.25	Beyuskĩ betsabu binutã ni pei maiti hawẽruabia txapushanai binũ ika hamebi hawẽ yura kuxipa wakĩ hamapai piti tibi txakabuwamis piama hatũ yura pe mekemisbu keska wakĩ Deusũ hawenabu manakuti hawa txapuisma matu inãkĩ matu hiwekuĩmashanaiwẽ taeshũ matũ xinã pe mekeriakubaĩkãwẽ. 
1CO.9.26	Eã ẽ xinãnã, kuxikaĩkĩ ẽ binukatsis ikai keskaki. Beyus betsai detenamekĩ betsa maemanũ, iwanã, tsuãra mekenẽ kaneama detenamemisbu keska wakĩ eã Jesus txibãkubaĩkĩ 
1CO.9.27	hamapai txakabu ẽ hayari henekĩ ẽ huĩti kuxipa keska wakĩ ẽ yura ẽ mekehairaii, betsabu Jesus Cristo ikũwãmatã ẽ manakuti pepa ẽ benuyamashanunã. Jesus Cristo besti txibaĩ mã pe hiweawẽ taeshũ maturi pepawẽ Deusũ matu manakushanikiki.
1CO.10.1	Ẽ betsabu inũ ẽ puibuũ, judeubũ shenipabukiri haska Deusũ hatu wani mã hakimayamashanũbũ matu xinãmanũ nĩkakãwẽ. Egito anua kaĩbainaibũ Deusũ ẽ shenipabu iyukĩ txi kuĩ puei maya kai anu butukaini hatube kai Iãnewã Taxipa nuahairabiakẽ hawẽ kuxipawẽ hene pashkakĩ bai watã dasibi hatu pukemanikiaki. 
1CO.10.2	Hanua Deusũ hatu yunua kuĩ pueaiwẽ inũ, Iãnewã Taxipa pukeaibuwẽ ha dabewẽ taea dasibibu Moiséski hau txiti inũbũ Deusũ hatu naximabainikiaki. 
1CO.10.3	Haska inũ, hanu piti hayamakẽ nai anua piti Deusũ hatu inãkubaina dasibibũ piriakubainibukiaki. 
1CO.10.4	Ha inũ, ẽ shenipabũ ũpash manuhairaibũ habiatũri mixki anua ũpash tueshũ hatu amani hatube kakĩ dasibibu ũpash pepa amariakubainikiaki, ha Yushĩ kuxipa Cristo yura kayabi hayariama mixkiki damitã hatu amakinã. 
1CO.10.5	Haska wakĩ Deusũ nai anua pitiwẽ inũ ũpashwẽ hatu duawabia hawẽ hãtxa nĩkabumawẽ taeshũ eskarabes pepabu danãmabia itxapabuki sinatakĩ hanu hiweabumanu hatu ima atãbaunaya Egito anua kaĩnibu huni ewabus debui keyukubainibukiaki.
1CO.10.6	Na haska dasibi Deusũ hatu akubiranirã, hau txakabuwẽ nũ kemuyamanũbũ Deusũ nuku yusĩkĩ haska hamapai txakabuwẽ ẽ shenipabu kemui hanu hiweabumanua debunibu nukũri shabakabi nũ hawẽ unãshanũbũ hatu akubainikiaki. 
1CO.10.7	Hanushũ Moisés kenekĩ: “Ouro ina awa bake damiwabu ha dami uĩ tsaushũ pi inũ mabesh aki benibaũ beyuskĩ ha dami kẽwãnibuki”, hatuki keneniki. Haska judeubũ dami betsa washũ kẽwãnibu keskarã, matũri ana haska husiayamariakubaĩkãwẽ. 
1CO.10.8	Haska inũ, Israelbu aĩbu hatũ aĩmabe txutanameaibũ Deusũ hatu kupiaya shaba bestitxaitiã 23.000 debunibukiaki. Hatu keskakĩ aĩbu nukũ aĩ kayabima ana metaskayamakubainãkãwẽ. 
1CO.10.9	Ha inũ, hatiritũ Moisés ha akĩ Deus unãti wakĩ yuikĩ: “Haskakĩ mĩ nenu nuku iweima ikai?” iwanã, yuikĩ: “Piti hayamaki. Ũpash hayamaki. Ha inũ, piti nai anuarã, nismaki”, iwanã, Deus unãti waibũ dunu mirima Deusũ hatu pima debunibukiaki. Haskanibu keskakĩ nukũri Cristo unãti wayamanãkãwẽ, mesekirã. 
1CO.10.10	Ha inũ, hatiritũ Moisés inũ Arão hune haki ha ikĩ yuaĩbuwẽ taeshũ nai tsuma Deusũ hatu tenãmanikiaki. Haskanibu keskakĩ Deusri shabakabi haki ha ikĩ yuãyamakubainãkãwẽ.
1CO.10.11	Ẽ shenipabu txakabukubiranaibu Deusũ haskaibu hatu kupinikiri hau habiaskari nũ iyamashanũbũ bebũkiri haska ikaibukiri Deusũ hãtxa nuku keneshunibuki, nukuri bari hawẽ henei keyuaitiã hiwea nũ haskariayamashanũbunã. 
1CO.10.12	Hatu haska waniwẽ taeshũ tsuabũra: “Jesus txibãkĩ duawai ẽ txĩtuãmaki”, iki keãma mestẽtã hau uĩrakubainũbũwẽ, txakabu tibi huayarã. 
1CO.10.13	Tsuabũra hawara txakabu ma huni mã meriama inũ txakabuhairatũ matu atxima ana matu atximakatsis ikai nukũ yura babũ nũ tenetirumarã, xinãkãwẽ. Haskawẽ taeshunã, mĩ yura babubiakẽ Deus putama haki txiti ikubaĩkãwẽ, nuku babu watã hau nuku bika tenemakĩ haska tsuã tenetiruma nũ haskatã binutirumaki. Matu haska tenemabiaya hawẽ baxikuama Deusũ hawẽri hawẽ kuxipa matu unãmakĩ matu hawẽ tashnimakĩ matu binumashanikiki, txakabu tenekĩ mã binuaiwẽ taeshunã.
1CO.10.14	Ẽ betsabu inũ ẽ puibuũ, Deusũ haskawẽ matu mekekatsis ikaiwẽ taea yushĩ dami betsa txakabukẽ kẽwaĩ ana hari buyamakãwẽ, mã ma Cristo hayarã. 
1CO.10.15	Na eska matukiri hãtxa yuikinã, mã huni unãnepatã matũmebi unãtinãtã mã xinãtirubu ẽ matu yuiaii. 
1CO.10.16	Nukũ betsabube itxatã hatubetã meribi uva bimi hene watã akĩ Cristo nuku mawashuni xinãmatirã, xinãkĩ nũ amiski, Deus kẽwãkinã. Ha inũ, misi tũke tũke ashũ nuku mawashũkĩ Cristo hawẽ yura nuku inãkuĩni ha misi hawẽ xinãmati nũ piriamiski. 
1CO.10.17	Nũ Jesus ikũwaĩbu nũ yura betsa betsapabia dasibibũ ha misi nũ pimisbuwẽ taearã, Jesus nuku mawashuni xinaĩ nũ habias yurabuki.
1CO.10.18	Israelbukiri matu yuinũ nĩkairakãwẽ. Habũ hawẽ txakabuwẽ taeshũ kẽwãti piti Deus inãbu nami teshe Templo anu dayanikabũ bushũ pimisburã, habia dabetã Deus kẽwãkanikiki, na habũ inaĩbu inũ Templo anu dayamisbunã. 
1CO.10.19	Hakia yushĩ dami betsa kẽwaĩnã, dami hawauma inũ hawẽ kẽwãti piti hawauma nũ unaiĩ, nukubunã. Hakia habũ xinãnẽ ha yushĩ dami kẽwaĩburã, unãma haska xinaĩburã, hayaki. 
1CO.10.20	Eskaki. Matu yuinũ nĩkakãwẽ. Deus ikũwãbumã yushĩ dami betsa hawẽ kẽwãti piti yushĩ txakabu inãkĩ Epa Deus inãbumaki. Haskawẽ taeshũ yushĩ txakabu kẽwaĩbubetã hawẽ kẽwãti piti piama hatubetã kẽwãriayamakãwẽ. 
1CO.10.21	Ha inũ, Deus kẽwãkĩ Jesus nuku mawashuni xinãmati nushuti akatsis ikĩ yushĩ dami betsa hawẽ kẽwãti nushuti inaĩbu ayamakãwẽ. Jesusũ yura xinãmati misi pikatsis ikĩ yushĩ dami betsa hawẽ kẽwãti inaĩbu piyamariakãwẽ. Haska inũ, ma Deus kẽwãbiai ana husikaĩ yushĩ dami betsa kẽwãtimahairaki, txakabu irumai keskairã. 
1CO.10.22	Ha inũ, yushĩ dami betsa kẽwãkĩ Deus daka mã sinatamanũ, iwanã, aki ikai? Matũ kuxipawenã, mã Deus binuamẽ? Haska yushĩ dami betsa kẽwãkĩ mã husiakeakeairã, ana haska tibi akĩ Deus sinatamayamakãwẽ.
1CO.10.23	Tsuãra hamapai tibi atirurã, tsuã hatu nemamaki. Haskarã, txanimaki. Haskabia nuku merabewatirumaki. Haska xaraburã, ẽ heneaii. Dasibi tsuã nuku nemama nũ atirubia ikũwaĩbu dasibi merabewamarã, heneriatiki. 
1CO.10.24	Hamẽ hamapai pepa bikĩ ha dukũ matuna binũ ika ana hatu maemai naxui ikama hakia yura betsabu dukũtũ hau katuyunũbũ pes ikama manakubaĩkãwẽ.
1CO.10.25+1CO.10.26	Haska inũ, betsarã, mai dasibi Deusunaki. Ha inũ, dasibi betsa betsapa mai anua damiwanirã, hawenariki. Haskakẽ nami inãmisbu hiwe anua nami bi yuka iki: “Narã, yushĩ dami betsa hawẽ kẽwãti namimẽ?” iwanã, tapĩkĩ tsua yukai meseama bitã pikubaĩkãwẽ. 
1CO.10.27	Hamẽ ikũwãbumã matu haibuwatã pimakatsi ikĩ matu iabu mã kakatsi ikai namikiri yuka ikama haska hatũ piti matu kaĩmashuna xinã txakama hatubetã mã pitirubuki. 
1CO.10.28	Hakia betsã mia bebũkiri yuikĩ: “Na namirã, yushĩ dami betsa hawẽ kẽwãti namiki”, matu waya hawẽ huĩti babu ana babu wakatsi ikama hawẽ nuikĩ ha nami piyamakãwẽ. 
1CO.10.29+1CO.10.30	Yushĩ dami betsa hawẽ kẽwãti tsuabũra mã nami piarã, matũmebi mã txakabumaki. Haskabiakĩ ikũwaĩ betsa huĩti babuwẽ nuikĩ ha nami hatu merabewakĩ mã pitiruma ẽ matu yuiaii. Haskarara Deusũ ea nemamakẽ ẽ pitiruki. Hakia yura betsa ẽ uĩmatxakaiwẽ taeshũ ena pemaki. Deus kẽwãtã hamapai tibi ẽ pibia pebiakẽ habu hatu mesewakatsi ikama dasibiwẽ Deus duawanũ, iwanã, ẽ ana haska tibi meamaki. 
1CO.10.31	Hamapai pikĩ nushuti akĩ hamapai betsa betsapa akinã, Deus duawanũ, iwanã, akubaĩkãwẽ. 
1CO.10.32	Haska hamapai tibi akĩ hawara danaĩbu hatũ berubi akĩ hatu uĩmatxakayamakãwẽ, judeubu kasmai judeubuma kasmai ikũwaĩ betsabu hiweaburã. 
1CO.10.33	Hamẽ ea ẽ xinãnẽ ikirã, dasibibu merabewanũ ika emebi haska ẽ xinaĩ benama dasibi hatu kẽwãmakĩ Jesus hatu ikũwãmanũ ika hawara danaĩbu henekĩ haska dasibibu hiweabu ẽ hatu merabewakubainaii.
1CO.11.1	Haska Cristo hiweni eã ẽ mawai hiwemis keskai matũri ẽ hiwemis ea mawai hiwekĩ eari txibãkubaĩkãwẽ.
1CO.11.2	Ẽ matu yusĩtani habi txibaĩ mã txĩtuãmawẽ taeshũ benimakĩ ẽ matu kẽwaiĩ. 
1CO.11.3	Haskabia Deusũ hãtxa nĩkai itxatã Deus kẽwãkĩ haska aĩbuaibu hau ikubainũbũ matu yuinũ nĩkakãwẽ. Ha dukunã, Cristõ hunibu mekekĩ yunumiski. Hunibũri hawẽ aĩ mekekĩ yunuriamisbuki. Habiaskari wakĩ Deusũ Cristo mekekĩ yunuriamiski. 
1CO.11.4	Hakia huni betsã hatũ maiti mabikiama sawea Deusbe hãtxai kasmai Deusũ hãtxa hatu yusĩkinã, Cristo duawama itxakawaikiki. 
1CO.11.5	Hakia aĩbu betsãri hawẽ bushka mayabukuama Deusbe hãtxai kasmai Deusũ hãtxa hatu yusĩkinã, hawẽ bene duawama itxakawariaikiki, hawẽ bu mashtekei keyua mãkua nia keskakinã. 
1CO.11.6	Haskawẽ taea mayabukukatsi ikamarã, hau mashtekei keyunũbũwẽ. Hamẽ mã dakei mashtekei keyukatsi ikamarã, batxi tuash ewapawẽ mayabukukubaĩkãwẽ. 
1CO.11.7	Hamẽ hunirã, hawawẽ hawẽ bushka mayabukutirubumaki, Deusũ huni ha dukũ damiwakĩ hawẽ kuxipa unãti wati ha itsa Deusũ huni waniwẽ taearã. Hakia aĩburã, hunibu itsa Deusũ hatu waniki, hau hawẽ benẽ kuxipayakĩ duawanũbunã. 
1CO.11.8	Ha dukũ huni damiwatã hanubi hawẽ pixi bitã aĩbu damiwaniki. Aĩbu anua hawẽ pixi bitã huni damiwama inikiaki. 
1CO.11.9	Huni damiwakĩ aĩbũ hau benewanũ, iwanã, damiwama iniki. Hakia aĩbu damiwakinã, hunĩ bitã hau aĩwãshanũ, iwanã, damiwashuniki. 
1CO.11.10	Haskawẽ taeshũ hunĩ hawẽ aĩ mekemiswẽ taeshũ aĩbũ Deus kẽwãkĩ hawẽ hãtxa shabakabi yuikĩ hatũ bushka hunekĩ tari tuashwẽ hau mayabukukubainũbũwẽ, hawẽ benẽ kuxipa unãmati wakĩ duawairã, haska wakĩ Deusũ nai tsumabũ hatũ Shanẽ Ibu duawamisbu hatu keska wakinã. 
1CO.11.11	Haskakẽ nũ Jesus ikũwaĩburã, hunibus aĩbuuma hiwetirubumaki. Aĩbusri huniuma hiwetirubumariki, ha dabe pashkatã hawawẽ haskatirubumawẽ taearã. 
1CO.11.12	Haskawẽ taeshũ xinãkãwẽ. Txanima hunĩ pixi bishũ Deusũ damiwakĩ aĩbu wanikiaki. Haska inũ, habias aĩbu anuari huni inũ aĩbu bake kaĩmisbuki. Haska dabes dukũ Deusũ hatu damiwaniwẽ taea yura dasibi hiwebaunabuki.
1CO.11.13	Hamẽ betsarã, aĩbu Deusbe hãtxairã, hawẽ bushka tari tuashwẽ mayabukuama itimẽ? Mayabukutã iti daka? Matũmebi xinãkãwẽ. 
1CO.11.14	Haska inũ, aĩbu itsai hunĩ bu txaipa wairã, haska nukũ hiwea nuku wabiani ibubis betsai daketapai bu txaipayai nũ hawẽ daketirubuki. 
1CO.11.15	Hamẽ aĩbuaiburã, hatũ bu txaipa wai hawẽruakĩ hatũ bu beneai meshteama hau bu txaipanũbũwẽ, mayabukui keskairã. 
1CO.11.16	Na yusĩawẽ mã ha ikatsis ikairã, ha ikãwẽ. Hakia na haska ẽ matu yusĩaĩnã, habias keskari Jesus ikũwaĩbu itxamisbu tibi anushũri habiaskari xinãkĩ yusĩkanikiki.
1CO.11.17	Na ẽ matu keneshũ bumaiwẽ matu ha akĩ txitenũ nĩkakãwẽ. Ikũwaĩbu betsabube itxatã pewama mã hatu itxakawaiwẽ taeshũ ẽ matu kẽwãmaki. 
1CO.11.18	Ha dukũ matukiria hushũ ea yuiabu ẽ nĩkairã, mã ikũwaĩbu itxairã, mã shukui pashkakanikiaki. Haska txanima pashkatã mã pewairã, mã haskaiwẽ taeshũ eskarabes ẽ matukiri ikũwaiĩ. 
1CO.11.19	Matũmebi pashkai mã unãtinãkeakeairã, haskatimaki. 
1CO.11.20+1CO.11.21	Ikũwaĩbu itxashũ pibiakĩ yura betsabũ bebũkiri habũ piti beshũ pashkama hawaira keyuaibũ ha habu piti eskarabes haya buniaibũ hanua betsabu pãekĩ haska tibi wakĩ nukũ Shanẽ Ibu nuku mawashuni xinãmati piti pinũ, iwanã, mã haska xinãbetanã akamaki, haska watimabiakenã. 
1CO.11.22	Matũ hiwe anu piti hayamakẽ ikaskĩ bebũkiri yaniwakatsi ikama ha piti bawabirã beshũ dabukũ hatu pashkashũkĩ inãkatsis ikama yauxikĩ hawaira keyukĩ ikũwaĩbu betsã piti eskarabes beabu hatu dakewakĩ Jesus ikũwaĩbu dabĩwãkĩ Jesus nuku mawashuni xinãmati piti pinũ ikaibu mã hatu dakewaibu matukiri yui benimakĩ ẽ matu kẽwãtirumaki.
1CO.11.23	Jesus nuku mawashuni xinãmatikiri nukũ Shanẽ Ibũ ea yusĩni ẽ maturi yusĩtani unãbiakĩ mã akĩ pewamawẽ taea ẽ matu kẽwãmaki. Ana matu yuinũ nĩkakãwẽ. Habias mexutiãri Judasĩ Jesus hatu atximakatsi ikaya hatubetã pikĩ Jesusũ misi bitã tsumashũ 
1CO.11.24	Deus kẽwãtã misi namakis tũketã hawẽ kuxipayabu inãkĩ yuikĩ: “Narã, ẽ yuraki. Matuwẽ dabanẽ matu mawashũkĩ ẽ yura ẽ matu inãshanai keskaki. Pikãwẽ. Ea xinãbetanã habiaskari akubaĩshãkãwẽ”, iwanã, 
1CO.11.25	misi inũ txashuwã bake nami hatubetã pitã kẽtxa uva vinho mata tsumashũ Deus kẽwãtã hatu yuikĩ: “Yuba benawakĩ ẽ matu mawashuni kai xinãmati inãkĩ na uva vinho ẽ matu amairã, mawakĩ ẽ himi ẽ matu habashũshanai keskaki. Ikũwaĩbube itxashũ ea xinãbetanã habiaskari akubaĩshãkãwẽ”, hatu wanikiaki. 
1CO.11.26	Jesus ana huriamakẽ hawẽ xinãmati misi pikĩ inũ hawẽ xinãmati uva vinho akĩ nukũ Shanẽ Ibu nuku mawashuni mã hatu xinã benawamakubaĩshanaii, kaneamarã.
1CO.11.27	Haskakẽ tsuabũra Jesus nuku mawashuni xinãmati uva vinho inũ misi pikĩ haska nukũ Shanẽ Ibũ xinãmati nuku washuniki meseama hawẽ yura inũ hawẽ himi atxakai mã ibubis atimapakubaĩkanaii. 
1CO.11.28+1CO.11.29	Matũmebi ibubis matũ xinã pe unãtã hawa txakabu hayama mã pitiruki. Hamẽ txakabu pewariamatunã, mã piyutirumaki. Mã hawaraxina matũ xinã mã pewariamarã, haskakĩ eistã Jesusũ yura hawẽ haskakatsi mã piai? Mã xinãma haki meseama piaiwẽ taeshũ Deusũ matu kupishanikiki. 
1CO.11.30	Ikũwaĩbũ haska kanemisbuwẽ taea matũmebi betsa betsapa babui betsaburi isĩ betsa tenei betsaburi mã debukubaĩkanaii. 
1CO.11.31	Nukũ xinã ibubis pewai nũ ma unãti wakẽ nukũ Shanẽ Ibũ nuku kupiama ishanikiki. 
1CO.11.32	Hakia nukũ Shanẽ Ibũ nukũ yura kupikinã, nuku hawẽ tapĩmanũ, iwanã, nuku akikiki. Nuku kupibiatã ha Jesus ikũwãbumabe nuku tenã kayabiama ishanikiki.
1CO.11.33+1CO.11.34	Haskakẽ ẽ betsabu inũ ẽ puibuũ, ikũwaĩbu betsabubetã pikĩ Jesus nuku mawashuni xinãmati mã pikatsis iki bunihairakĩ matũ hiwe anushũ bebũkiri pitã hatube itxakubaĩshãkãwẽ. Hanushũ hatubetã pi matũ betsabu manakĩ hawaira piyamakãwẽ. Mã haska wakĩ ana kaneamakẽ Deusũ matu kupiama ishanikiki. Ana betsakiri mã ea keneshunimarã, matũ mae anu kashũ haska mã ikai pewakĩ ẽ matu yusĩ kashanaii.
1CO.12.1	Ẽ betsabu inũ ẽ puibuũ, haska Deusũ Yushĩ Pepatũ matu tibiki hikitã hawẽ aka kuxipa tibi matu amamiskiri hau mã tapĩ pewanũbũ matu yuinũ nĩkakãwẽ. 
1CO.12.2	Jesus mã ikũwãriama yushĩ txakabũ ha dami betsa txakabu hiwea hayama inũ hãtxa hayamatũ hawa xinãma haskati dabanẽ matu iyua mã kẽwãkubainirã, haskarã, mã unaiĩ. 
1CO.12.3	Hamẽ betsarã, Deusũ Yushĩ Pepa hayatũ hawẽ hãtxa yuishunikã Jesus yuputirumahairaki. Ha inũ, yura betsãri txanima yuikĩ: “Jesus Cristo ẽ Shanẽ Ibuki”, iwanã, yuitirumaki, Yushĩ Pepatũ kuxipawẽ merabewamawẽ taearã. Haskaki, xinaĩrakãwẽ.
1CO.12.4	Hanua nũ ikũwaĩbu tibi nũ hawẽ kuxipanamei inũ nũ merabenamenũbũ Yushĩ Pepatũ hawẽ kuxipa betsa tibi nuku yunuakeakekĩ habias Yushinĩ nuku yunumiski. 
1CO.12.5	Ha inũ, merabenãti betsa betsapa nuku akeakekinã, habias Shanẽ Ibu Jesus Cristõ nuku tibi nuku yunumiski. 
1CO.12.6	Epa Deus nũ dayashunairã, haska nuku tibitũ hawẽ daya nũ ashuaĩ betsa betsapa nuku tibiwẽ kaĩmamiski. Haska wakĩ habias Epa Deusũ nuku amakĩ hawẽ kuxipawẽ nũ hawenabu nuku tibi yunuakeakemiski. 
1CO.12.7	Deusũ nuku yunukĩ txanima shabakabi hawẽ Yushĩ Pepawẽ nuku tibi merabenãti xarawakĩ ikũwaĩbu dasibibu pashkatima wakĩ nuku yunuakeakemiski. 
1CO.12.8	Yushĩ Pepawẽ yura bestibu tibi hawẽ kuxipa yunukĩ Deusũ xinãwẽ shabakabi hau hãtxanũbũ unãnepa kayabibu hatu wamiski. Habias Yushĩwẽ bestibu tibi shabakabi pe yusĩti xarawakĩ itxapa unãhairaibu yusĩnãbu hatu wariamiski. 
1CO.12.9	Betsa habias Yushĩwẽ hawẽ kuxipa yunukĩ hawa dateama xinã betsa betsapama ikũhairawanikabu wakĩ betsa isĩ teneaibu hatu kaya wakĩ shushawanika wakinã, 
1CO.12.10	betsa haska tsuã atiruma hawẽ kuxipa unãmati dami betsa betsapa wanikabu wakĩ betsa Deus anua hãtxa nĩkatã txaninikabu wakĩ betsa haratura yushĩ txanima txaniai inũ haratura yushĩ txani txakai unãtirubu hatu wakĩ betsa hãtxa tapĩriamawẽ hãtxatirubu wakĩ betsãri habũ hãtxa nĩkatã matũ hãtxawẽ hatu shabakabi maewashunika wakĩ Deusũ nuku tibi yunuakeakeriamiski, 
1CO.12.11	haska tibi nuku wakĩ Deusũ Yushĩ Pepatũ hawẽ kuxipawẽ Deusũ daya nuku amakĩ haska abuai keska yura tibi hawẽ kuxipa yunuakeakekinã.
1CO.12.12	Nukũ yura bestitxaibia nukũ pabu tibi tsamiakeakearã, dasibirã, yura bestitxaiki. Haska keskai nũ Cristo ikũwaĩ betsa betsapabia nũ hawẽ yura bestitxai keskaki. Eskaki, matu yuinũ nĩkakãwẽ. 
1CO.12.13	Habiaskari wakĩ nũ habũ ikũwaĩ tibi judeubu inũ judeubuma inũ, escravo dayaru inũ tsuã dayarumã nũ Jesus ikũwãyã nuku duawakĩ habias Yushĩ Pepa Deusũ ma nuku inãkeakekẽ ikũwaĩ betsabuki dasinũ nũ ikaya henewẽ nuku naximabu ha Yushinĩ nukũ yura bestitxai keska wamiski.
1CO.12.14	Haska keskarã, nukũ pabu pashka tibi hayamaki. Hakia pabu mirima nũ hayaki. Haska matu yuinũ nĩkakãwẽ. 
1CO.12.15	Hanushũ nukũ taẽ mekẽ xinãkĩ yuikĩ: “Ẽ mekẽmawẽ taea ẽ hawẽ yuramaki”, iwanã, yuibiaya dasibi ha yuraki tsamiaki. 
1CO.12.16	Ha inũ, pabĩkĩ beru xinãkĩ yuikĩ: “Ẽ berumawẽ taea ẽ hawẽ yuramaki”, iwanã, yuibiaya dasibi ha yuraki tsamiriaki. 
1CO.12.17	Yura dasibi beruskenã, hawawẽ nĩkatirubumẽ? Haska inũ, yura dasibi pabĩkiskenã, hawawẽ shetetirubumẽ? Yura pabu tibi hawẽ daya haya keska ikũwaĩ tibi hawẽ daya hayariki. 
1CO.12.18	Hanushũ nuku tibi Deusũ katutã haska abuai keska wakĩ nũ ha dayashunũbũ haska daya nuku yunuakeakemiski, yura pabu tibi keska wakinã. 
1CO.12.19	Nukũ pabu tibi nũ bestitxaiyarã, nũ yurauma ikeanaii. 
1CO.12.20	Hakia txanima nukũ pũyã inũ, nukũ kixi inũ, nukũ tae inũ, nukũ bushka inũ, dasibi betsa betsapa nũ hayarã, nũ yura bestitxai hayaki.
1CO.12.21	Ha inũ, berũ mekẽ yuikinã: “Ẽ mia hayakatsi ikamaki”, atirumaki. Ha inũ, bushkapãri tae yuikĩ: “Ẽ mia hayakatsi ikamaki”, atirumariki. 
1CO.12.22	Haskarara dasibi ikũwaĩbu nũ merabenamemis yusĩkĩ nukũ yura kayabikiri yusĩkĩ ẽ matu nĩkamairã, ea nĩkakãwẽ. Hawara nukũ yura anu nebiakẽ nũ xinaĩsmarã, nukũ mẽtsis inũ, nukũ bexpi inũ, nukũ dekĩ inũ, nukũ bu inũ, nukũ dani ha tibi hayama nũ bika tenei hiwetirubuki. 
1CO.12.23	Haska inũ, dakekĩ hawara yura betsabu nũ uĩmakatsi ikama yauxikĩ ha hunenũ ika tari sawekĩ atximai nũ hawẽruamiski. 
1CO.12.24	Hakia hawakira nukũ yura dakeama hunekatsi ikama nũ hawa bepuismaki. Hamẽ hawakira nukũ yura dakeai inũ ibubis nũ dakemis Deusũ nuku atximakĩ hawẽrua nuku wamiski. 
1CO.12.25	Haska nukũ yura pashkaisma keskai ikũwaĩbu dasibi xinã betsa betsapa nũ hayama habiaskas nũ xinaĩbu habube duanamei ikũwaĩ betsabu uĩkĩ hatũ hamapai tibi hayabumawẽ hatuwẽ nuikĩ nũ merabenanũbũ Deusũ nuku katumakeakemiski. 
1CO.12.26	Haska inũ, nukũ pabu betsã hawara bika teneaya dasibi yura isĩ tenemiski. Haska keskariai ikũwaĩ betsa hawara txakabu teneaya dasibibũ habetã tenetirubuki. Ha inũ, nukũ pabu betsaki hawara hawẽrua nũ sawemaya nukũ yura hirabi hawẽruamiski. Haska keskariai ikũwaĩ betsa tsuãra kẽwãkĩ duawaibũ dasibi hawẽ nũ benimamiski.
1CO.12.27	Hamẽ matu dasibi mã yura betsa tibibiakẽ Deusũ Yushĩ Pepatũ meribi tibi matu kuxipa waya daya betsa betsapa Deusũ matu yunuakeakearã, mã habias Cristõ yura keskabuki. 
1CO.12.28	Haska tibi nũ hayanũbũ Deusũ haska abukĩ hawẽ daya tibi nuku yunukĩ ha dukũ Jesusũ kuxipayabu wakĩ ha katxu Deusũ hãtxa kakape yuishunikabu wakĩ ha katxu yusĩkĩ tapĩmanikabu wakĩ hanua ikũwaĩ betsabu habũ tsuã atiruma dami wanikabu inũ, habũ isĩ teneaibu shushawanikabu inũ, habũ merabewanikabu inũ, shanẽ ibu keska wakĩ yununikabu wakĩ hanushũ hãtxa betsa tapĩriamawẽ hãtxatirubu wakĩ haska tibi nuku yunuakeakeniki. 
1CO.12.29	Nũ dasibi haskabia ikũwaĩbu tibi nũ dasibi Jesusũ tsuma kuxipayabuma mã nuku unaiĩ. Ha inũ, dasibiburi Deusũ hãtxa kakape yuishunikabumaki. Ha inũ, dasibibũri yusĩkĩ tapĩmatirubumariki. Ha inũ, haska tsuã atiruma dami wai dasibibũri atirubumaki. 
1CO.12.30	Ha inũ, dasibibũri isĩ teneaibu shushawatirubumaki. Ha inũ, dasibibũri hãtxa betsa tapĩriamawẽ hãtxatirubumaki. Ha inũ, dasibibũri hatũ hãtxa nukũ hãtxawẽ yura betsabu yuishũtirubumariki. Mã haska haya tibi mã unaiĩ. 
1CO.12.31	Haska tibi mã hayawẽ taeshũ unãkĩ matunabu merabewakubaini pe hiwekĩ hawẽ Yushĩ Pepatũ kuxipawẽ hawara pepa Deusũ abuhairai hayakatsis ikĩ yukakubaĩkãwẽ.
1CO.12.31	Mã haskai pepai hiwetirubiakẽ hatũ ha binua ẽ matu yuiai nĩkakãwẽ.
1CO.13.1	Haska hawẽ pepai hiwekũkaĩtirã, eska xinãtiki. Hamapai yura betsabũ hãtxa tibiwẽ ẽ hãtxatiru inũ, Deusũ nai tsumabũ hãtxawẽ ẽ hãtxatirubia ẽ hawa nuikipama hãtxairã, hawara mane kuxakĩ taĩ taĩ amisbu keska inũ mane dabe tsumashũ tsakama tsakama abaĩkĩ huiyawamisbu mimawati keskaki, hawauma hamẽ hãtxawã bestirã. 
1CO.13.2	Haska inũ, ẽ Deusũ kakape shabakabi yuinikabia inũ, Deusũ xinã ẽ unãbiamis inũ, hamapai betsa betsapa hunea ẽ unãhairabiai inũ, Deus ikũhairawakĩ mati ẽ maewatirubia ẽ nuikipama ẽ hawamahairaki. 
1CO.13.3	Haska inũ, hamapai ẽ haya inãtã hawẽ pei bitã ha nuitapai yumaĩbu pimai inũ, Jesus Cristo ikũwãkĩ ẽ hawẽ kakape yusĩkubaunaya huni betsã ea atxishũ ẽ nĩkai ea kuabiaburã, ẽ nuikipamakẽ Deusũ ea hawawẽ manakuama ishanikiki.
1CO.13.4	Nuikipa kayabi hayarã, eskaki. Nĩkairakãwẽ. Bika tenebiai pes ikama tenemisbuki. Ha inũ, duapanãmisbuki. Ha inũ, hawara huni betsa hayawẽ nui kemuismaki. Ha inũ, shanẽ ibubia: “Ea duawakãwẽ”, isbumaki. Ha inũ, hawara pepa amisbukiri tsua yui hatũmebi keĩsbumaki. 
1CO.13.5	Haska inũ, metukĩ yura betsabu dakewama hãtxai pemisbuki. Ha inũ, hatũ xinãnẽs besti ikatsi isbumaki. Ha inũ, hawaira sinataisbumaki. Ha inũ, hawara hakiri txakabuwaimabu ana has xinaĩsbumaki. 
1CO.13.6	Ha inũ, hawara wai txakabu akaibuwẽ benimaisbumaki. Txanima hawara pepa besti tashniaya uĩ hawẽ benimamisbuki. 
1CO.13.7	Tsuabura nui hayarã, bika tenemabiabu ana hatube kemanameama tene keyumiski. Ha inũ, tsuabũra hatũ hãtxa ikũwãkatsi imisbuki, yui kaya keskakenã. Ha inũ, haratura pepa kaĩaĩ manakubaĩmisbuki. Ha inũ, hawara pepa tibi mei tenemisbuki.
1CO.13.8	Yurabũ Deusũ hãtxa shabakabi yuimisbu Deusũ hatu henemai inũ, yura betsaburi hãtxa tapĩriamawẽ hãtxai Deusũ hatu henemashanai inũ, hamapai xarabu unãkĩ keyubiakubaĩxinabu haska tibi Deusũ yamawashanikiki. Hakia Jesuswẽ taea nuikipabu betsawẽ nuikĩ merabewakĩ heneisbuma haska besti keyuama ishãkanikiki. 
1CO.13.9	Natiã Deusũ hãtxa eskarabes tapĩtã nũ unaiĩ. Hakia Deus hãtxashũkĩ nũ yusĩbiai mawaira nũ kati akĩ keyuamaki. Harã, keyushanikiki. 
1CO.13.10	Haskakẽ Jesus habi ma hukẽ dasibi hanushũ ana huneamakẽ hakiri tapĩkĩ nũ unãkĩ keyushanaii.
1CO.13.11	Eskaki. Nĩkairakãwẽ. Bake mixtĩbũ pesheixta unãkĩ hawẽ hãtxawẽ yuikĩ hawẽ xinãnẽ xinãkĩ hawara bake mixtĩbũ unãmis eãri ẽ unãniki. Hakia huni ewatã bakeixtã xinã henetã huni ewã xinãnẽ ẽ xinãmiski. 
1CO.13.12	Haska inũ, ha mane txasha beisiti keskawẽ uĩkĩ nukũ yura pe beshmas nũ uĩmiski. Habiaskari Deusũ xinã pesheixta nũ unãmiskẽ Jesus ana huaya haska Deusũ ẽ huĩti unãmiswẽ eari Deusbe beisinãrabekĩ ẽ unã beshmas wamis ẽ unã keyushanaii.
1CO.13.13	Ha inũ, na xinã dabe inũ besti keyuismaki, ikũwaĩnã, yubakani dateama manatirã, nuikipa kayabirã. Na xinã dabe inũ besti hatũ binu keyuarã, nuikipa kayabiti bestiki.
1CO.14.1	Ha dukũ yura betsabuwẽ duapai mã nuitiru tapĩkubaĩkĩ Deusũ Yushĩ Pepatũ kuxipawẽ hawara Deus mã dayashũkatsis ikai yukakubaĩkãwẽ. Hakia Deusũ Yushĩnĩ matu dayamai hau hawẽ hãtxa shabakabi Deus yuishũkĩ hawẽ yurabu yusĩkubaĩkĩ henetima yukakubaĩkãwẽ. 
1CO.14.2	Yushĩ Pepatũ hãtxa matu inã mã hawẽ hãtxairã, Deus mã yuiaii. Mã haskabiai hawẽ hãtxa matu anua tashniai hunea tsuã mã hawa nĩka pewatirubumaki. 
1CO.14.3	Ha inũ, tsuãra Deusũ kakape Deus hatu yuishũkĩ habũ ha hãtxa nĩkaiwẽ yuiaya nĩkairã, hawẽ hatu ha akĩ kuxipawai inũ, hawarawẽ dateai punu nukabu hatu benimawatiru inũ daewakĩ hatu duawatiru yuiai nĩkamisbuki. 
1CO.14.4	Deusũ hãtxa shabakabi yuishunikabũ ikũwaĩbu itxapa yusĩkĩ hawẽ hatu kuxipa watibiakẽ hãtxa tapĩriamawẽ hawẽ hãtxamawẽ hãtxai ibubis besti xinã txakãmisbuki, tsuã nĩkamabiakenã.
1CO.14.5	Tsuabura matũ hãtxamawẽ Deus yuishuni mã hãtxaya huni betsã matũ hãtxawẽ haska yuiai matu maewashũamarã, ha hãtxa tashniaiwẽ tsua merabewatirumaki. Hamẽ betsarã, matũ hãtxamawẽ Deusũ Yushĩ Pepatũ matu hãtxamai pekẽ matu dasibi mã haska hãtxai ẽ abuaii. Hakia Deusũ hãtxa shabakabi yuishũkĩ ikũwaĩbu itxapa mã kuxipa wa pehairaya Yushĩ Pepatũ kuxipawẽ ha dukũ Deusũ hãtxa yuishũti yukakubaĩkãwẽ. 
1CO.14.6	Hanua ẽ betsabu inũ ẽ puibuũ, matu anu yusĩ kashũ hãtxa mã nĩkatirumawẽ matu yusĩkĩ hawa ẽ matu pe merabewatirumaki. Matu haska wama hawara Deusũ ea unãmai inũ hawara txanima ẽ unaĩ ẽ matu yuitiruma inũ, hawẽ hãtxa ẽ matuki txanitiruma inũ, hawara yusĩa betsawẽ ẽ matu merabewatiruma iniki.
1CO.14.7	Ha inũ, teperewe inũ harpa hawẽ mimawati tapiãmabia beyuskĩ mimawairã, hawa dũkemakĩ hawẽrua wai unãtirubumaki, hawẽ hui kaĩaĩnã. 
1CO.14.8	Haska inũ, shanẽ ibũ habe sinatanamemis beaibũ hau hawaira hawẽ soldadobu benũbũ itxawakatsi huni betsa yunua hatu kenakĩ trombeta mawatxakaya haska nĩkabiai soldadobu hatu unãtimaskawa hawa nĩka pewatã betirubumaki. 
1CO.14.9	Habiaska keskariai matubu matũ hãtxamawẽ shabakabi Jesuskiri mã txanibiaya hawa matu nĩkatirubumariki, hawa mã hatu yuiai dabanenã. Haskairã, hamẽ niwe besti tashnimai mã hãtxakanaii. 
1CO.14.10	Mai hirabi anu hiwebaunabu hãtxa betsa betsapa tibi hayabuki. Haska inũ, nawa betsa betsapabũ hawena nĩkatirubiakẽ 
1CO.14.11	yura betsabũ ea hãtxawabiabu hatũ hãtxawẽ hawara yuiai ẽ nĩkamakẽ: “Nawaki”, ika eki dakeaibũ eari: “Nawaki”, iriai eari ẽ hatuki dakemiski. 
1CO.14.12	Haratura matũ aka pepawẽ Yushĩ Pepatũ matu merabewatirurã, ha hayakãwẽ, ikũwaĩ tibirã. Haskawẽ taeshũ Deus mã dayashũkatsis ikĩ ha dukũ ikũwaĩbu betsabu merabewaxarakatsi mã ikairã, hawẽ kuxipa yukakubaĩkãwẽ.
1CO.14.13	Haska inũ, hãtxa matũ hãtxamawẽ Yushĩnĩ matu hãtxamairã, itxati hiwe anushũ yusĩ hãtxakatsirã, bebũkiri Deusbe hãtxakubaĩkãwẽ, hau ibubis kasmai huni betsã matũ hãtxa maewashũtiru matu inãnunã. 
1CO.14.14	Ẽ hãtxawẽma hãtxa betsawẽ ẽ Deusbe hãtxakĩ kẽwãyã ẽ yushĩnĩ ha kẽwãbiaya ẽ xinã unãnepawẽ emebi ẽ hawa nĩkatirumaki. 
1CO.14.15	Haskakenã, haskashãpa? Ẽ daka eskati. Deus kẽwãkĩ ẽ yushĩwẽ inũ ẽ xinãnẽri ẽ akaii. Haska inũ, Deus kẽwaĩ nawai ẽ yushĩwẽ inũ ẽ xinãnẽri ẽ iriaii. 
1CO.14.16	Deus kẽwãkĩ matũ yushĩ bestiwẽ mã akayarã, yura betsabu matube itxashũ matũ hãtxa nĩkamawẽ taeshũ matubetã Deus kẽwãpaibia hawa yuitirubumaki. 
1CO.14.17	Ha inũ, Deus kẽwaĩ hawẽruabiaibũ matube itxabũ matubetã Deus kẽwãtirubumaki. 
1CO.14.18	Ha hãtxa ẽ hãtxama ẽ ha tapĩriamawẽ hãtxakĩ matu dasibi ẽ binuawẽ taeshũ ẽ Deus kẽwaiĩ, 
1CO.14.19	iwanã, ikũwaĩ betsabube itxashũ itxapabu yusĩnũ, iwanã, 10.000 ha hãtxa ea nĩkabuma hãtxawẽ ẽ yusĩkatsi ikama hakia hãtxa shabakabi mekẽ bestiti dasibibũ nĩkatirubu ẽ yusĩkatsis ikaii.
1CO.14.20	Ẽ betsabu inũ ẽ puibuũ, matubunã, haska bakeixtã hawa unãma xinãmis keska ana iyamakãwẽ. Hakia bake mixtĩbu parananaĩ txakabuwama imisbu keskai tsuabura mã ma ewarã, ana unaĩspama haskakiri xinaĩrakubaĩkãwẽ. 
1CO.14.21	Israelbu Judéia anuabukiri Deusũ Isaías yuikĩ: “Hunibũ hatũ hãtxama Judéia anuabu ẽ hatu hãtxamaya nawã hãtxawẽ ekiri yuiaibu habũ hatũ hãtxa nĩkabiatã eari txibãma ishãkanikiki”, aka keneniki. 
1CO.14.22	Haskakẽ Yushĩ Pepatũ hãtxamaya tsuara hãtxa betsawẽ hãtxairã, haska yurabũ atiruma amakĩ hatũ hãtxawẽ nĩkakĩ ikũwãriabuma hatũ xinã e itirubuki, haskawẽ xinaĩ hãtxai unãmarã. Hakia Deusũ hãtxa hatũ hãtxawẽ yusĩkinã, habũ ma ikũwaĩbu merabewatiruki. Ikũwãbumã ha hãtxa nĩkai eskarabes merabewariatiruki. 
1CO.14.23	Haskakẽ matu dasibi itxatã Yushĩ Pepatũ kuxipawẽ hãtxa betsa tibiwẽ dasibibu hãtxakĩ mã yuibaunaibũ yura betsa haska hãtxatiruma inũ ikũwãbuma hikishũ mã hãtxai nĩkakĩ unãmabia yuikĩ: “Jesus Cristo ikũwaĩbu hari haska hãtxatimawẽ hãtxakanikiki”, iwanã, matu yuikĩ danãtirubuki. 
1CO.14.24	Hakia Deusũ matu merabewaya matũ hãtxawẽ mã shabakabi hatu yusĩayã yurabu ikũwãbuma hikishũ nĩkakĩ hatũ xinã txakabu unãkĩ ikũwãnũ, iwanã, haska hiwemisbu unãtã matubetã ikũwãkatsis ikĩ xinã betsa watirubuki. 
1CO.14.25	Hatũ xinã txakabu hunea shabakabi wamakĩ Deusũ hatu unãmaya ana hawawẽ haskatima datei Deus kẽwãnũ ika dãti iki beutã yuikĩ: “Txanima Deus matuki dasia hiweaki”, ishãkanikiki.
1CO.14.26	Ẽ betsabu inũ ẽ puibuũ, haska mã ikũwaĩbu itxatã hawara Deusũ matu amai merabenaĩ kuxipai mã eskakubainũbũ matu yuinũ nĩkakãwẽ. Deusũ matu tibi unãnepa waya huni betsã Deus kẽwãkatsi ikirã, nawakãwẽ. Ha inũ, huni betsãri yusĩkatsi ikinã, yusĩtirubuki. Betsari Deusũ hawara dama unãmashu txanikatsi ikirã, txanitiruki. Betsari hatũ hãtxamawẽ hãtxakatsis ikirã, hau hawẽ hãtxamawẽ hãtxanũwẽ. Betsã ha hãtxa yuiaya shabakabi hawẽ hãtxa maewashũkĩ yuishũkatsis ikairã, hau hatu maewashuni hãtxanũwẽ. Habu tibi hãtxakeakekĩ unãshubira ikũwaĩbu merabenaĩ mã kuxipanamekubaĩtirubuki. 
1CO.14.27	Hakia Yushĩ Pepatũ kuxipawẽ matũ hãtxamawẽ mã hãtxakatsis ikaiburã, dabe kasmai dabe inũ bestitũ dukũ mã yuiakeakeaibu habiatiãri huni betsa Yushĩ Pepatũ kuxipa hayatũri hau hatu maewakĩ shabakabi yuishũkubainũbũwẽ. 
1CO.14.28	Hakia huni betsa Yushĩ kuxipa hãtxa maewashũtiru hayamakẽ hau tsuara Yushĩ Pepatũ kuxipa hãtxa betsawẽ hãtxai matu anu hayabia itxamisbu bebunua hau matu hãtxashũyamanũwẽ. Hakia hamebi Deus kẽwaĩ haniara tsuã nĩkama Deusbe hãtxatirubuki. 
1CO.14.29	Habiaskari tibiri Deus yuishunikabũ hawẽ hãtxa shabakabi yusĩaĩbu yusĩnika dabe kasmai dabe inũ bestitũ hatũ hawara yuitirubuki. Yusĩayã yusĩnika betsabũ nĩkakĩ hawẽ hãtxa hãtxa kayabimẽkaĩ? hau yukakĩ unãkubainũbũwẽ. 
1CO.14.30	Hanua tsuara huni betsa matube itxa tsauwanua Deusũ hawẽ hãtxa shabakabi tashnimakĩ yuimakatsi ikaya ha dukũtũ yusĩkĩ hau hawaira keyunũwẽ, hanua ha katxu betsãri hau anũwẽ. 
1CO.14.31	Haska wakĩ matu tibitũ inũ dasibitũ hawara Deusũ matu yuimakatsis ikai hawẽ hãtxa hatu yusĩkĩ mã akaya haska tibi dasibibũ matu anua tapiĩ benimakubaĩtirubuki. 
1CO.14.32+1CO.14.33	Mã itxatã kẽwaĩbu Deus unãnuma hiweatũ matu itimaska wakĩ husimakatsi ikamawẽ taea mã Deusũ hãtxa shabakabi mã yuishũmisbũ matũ kuxipa meketã uĩra hawẽ dayakubaĩkãwẽ.
1CO.14.32+1CO.14.33	Haskai nũ itxai beyamis tibi ikũwaĩbu itxatã 
1CO.14.34	huni yusĩnãbũ yusĩkĩ keyuaya hunibũ nĩkatã yuka ikeakeaibũ ha itxabu anua aĩbuaiburi yuka ikatsis ibiai hau hãtxayamanũbũwẽ. Hawẽ benẽ mekeawẽ taea aĩbuaibu hau pes tsaunũbũwẽ, Deusũ Moisés kenemakĩ habiaskari yununiwẽ taearã. 
1CO.14.35	Hawara yuka iti tenebai kashũ hawẽ hiwetãshũ besti hawẽ bene kasmai hawẽ epa inũ hawẽ hutxi hau yukakubainũbũwẽ.
1CO.14.36	Deusũ kakape yusĩkĩ taewakĩ matu anu dukũ tashnimama inibu mã unaiĩ. Ha inũ, hunibũ yusĩkĩ matu anu besti yusĩama irianibuki. 
1CO.14.37	Haskakẽ tsuabũra xinãkĩ: “Deusũ Yushĩ Pepa haya hawẽ hãtxa ẽ shabakabi yuishũtiruki”, iwanã, ẽ kene uĩkĩ: “Nukũ Shanẽ Ibũ Paulo nuku yusĩmaniwẽ taea yusĩa pepaki”, iwanã, unãshãkanikiki. 
1CO.14.38	Hakia tsuãra ẽ yusĩa danãyã Jesusũ ha yusĩnãri danãriashanikiki.
1CO.14.39	Haskakẽ ẽ betsabu inũ ẽ puibuũ, tsuara Deusũ Yushĩ Pepatũ kuxipawẽ hãtxa hawẽ hãtxama hãtxakatsis ikai hatu nesewakĩ nemayamakãwẽ. Hakia Deus yuishũkĩ hawẽ hãtxa shabakabi hatu yusĩkatsi ikinã, Deus yukakubaĩkãwẽ. 
1CO.14.40	Hanua itxatã Deus mã kẽwãkatsis ikairã, dasibi Deusũ Yushĩ Pepatũ kuxipawẽ hawẽrua wakĩ haska ẽ matu yusĩmis txibãkĩ akubaĩkãwẽ.
1CO.15.1+1CO.15.2	Ẽ betsabu inũ ẽ puibuũ, Deusũ kakape Jesuskiri ẽ matu yusĩayã nĩkakĩ xinãtxakayamakĩ unãshubira abukĩ Jesus mã ikũwãnishũ txibãkĩ xinãkubaini txĩtuãma mã kuxipakũkainaya ha kakapewẽ Deusũ matu mekeawẽ taea mestẽtã mã hamẽ ikũwãma ini unãkĩ matu ana yuinũ nĩkairakãwẽ. 
1CO.15.3	Haska dukũ eã unãkĩ tapĩnishũ ẽ matu yusĩtanirã, eskaki, nĩkairakãwẽ. Haska Deusũ hãtxa yuishunikabũ kene tibiwẽ yuini keskai yusĩkĩ: “Nukũ txakabu buanũ ika Messias Cristo mawashanikiki”, inibu haska kenenibu meneni keska nũ matu yusĩkubaĩtaniki. 
1CO.15.4	Ha inũ, Jesus mawa maiwabu shaba dabe inũ besti kaya Deusũ bestẽwanikiaki, haska bebũkiri Deusũ hãtxa yuishunikabũ hakiri kenenibu keskariairã. 
1CO.15.5	Haska waxinabu hanua Simão Pedro, hawẽ kena betsa Cefasrã, haki dukũ Jesus tashnitã uĩmatã hanua hawẽ kuxipaya 12 hunibu haburi uĩmarianikiaki. 
1CO.15.6+1CO.15.7	Hanuari hawẽ betsa Tiago hakiri nukutã Jesusũ kuxipaya betsaburi habukiri nukutã hatu uĩmaxĩkẽ hanua habũ txibãkĩ ikũwãmisbu mirimahaira 500 binuabutikiri Jesus hatuki nukutã uĩmarianikiaki. Hatiri ma debua inũ itxapa hiweriayuabuki.
1CO.15.8+1CO.15.9	Hanushũ Jesus ikũwaĩbu itxakawakĩ ẽ hatu mesewakĩ itimaska wakubainaiwẽ taea ẽ atimapa txakabubia Damascokiri ẽ kaya hawẽ henei eki nukui Jesus tashnitã ea uĩmarianiki. Ẽ bake atimapa kaĩyã kaũma hiwemis keska ẽ ikaya hawẽ kuxipaya betsa tsuabũra ea kenatirumabiakẽ ẽ hawẽ tsuma betsabu kuxipaya keska Jesusũ ea wani hatu keskabia ẽ xinãnã, ẽ beshmaski. 
1CO.15.10	Earã, txanima ẽ hawẽ tsuma kuxipaya betsaki. Haska ea wakatsi Deusũ ea duawakĩ ea katunishũ hamẽ ea katuama hawẽ daya akĩ Jesusũ kuxipaya betsa dasibibu ẽ hatu binumakubainaii. Hakia emebi dayama Deusũ ea duawakĩ ea merabewaya ẽ dayashũkũkainaii. 
1CO.15.11	Nũ tsuabura Jesusũ kuxipaya betsabu inũ ea nuku dasibibũ Deusũ Jesuskiri kakape nũ matu yusĩkubainaya ea kasmai huni betsabu matuki txaniaibũ mã Jesus ikũwãkĩ taewaniki.
1CO.15.12	Hamẽ betsarã, Cristo mawaxina Deusũ bestẽwanikiri nũ matu yusĩbiamiskẽ haskakĩ: “Mawabũ yura ana besteãma ishanikiki”, iwanã, hatiritũ xinãkĩ Corinto anushũ yuimisbumẽ? Mã haska xinaĩbu matu ana yusĩnũ nĩkairakãwẽ. 
1CO.15.13	Mawabu hawẽ yura ana besteãma ishanaibunã, Cristorã, hawẽ yura ana besteãma iniraka, mã xinaĩ? 
1CO.15.14	Deusũ Cristõ yura ana bestẽwãma inikenã, haska Cristokiri hawẽ kakape nũ yusĩmisrã, hawama inũ mã Jesus txibaĩnã, matũ xinãwẽ mã ikũwaĩnã, hawamari ikeanaii. 
1CO.15.15	Ha inũ, Deusũ Cristõ yura bestẽwani nũ hawẽ kuxipayabũ matu yusĩkĩ mawabu hatũ yura ana besteãbuma ibiashanaya hamẽ matuki txani nukũ hãtxawẽ matu paraĩ nũ txanitxaka bestikũkaĩkeanaii, Deus haska yubakabianikẽ nukũmebi hawẽ hãtxa betsa wakĩ Deus danãmairã. 
1CO.15.16	Mawabũ habũ yura besteãma ishanaya Cristori Deusũ bestẽwãma iriakeaniki. 
1CO.15.17	Haska inũ, Cristo besteãma inikẽ mã Cristo ikũwaĩ hawamawẽ taeshũ matũ txakabu tsuã buama mã habiaskas hiwekeãkanaii, hawa kuxipa hayamawẽ taearã. 
1CO.15.18	Haska inũ, Cristo besteãma inikẽ Cristo ikũwaĩbu hamẽ mawatã benukeãkanaii. 
1CO.15.19	Ha inũ, na hiweawẽ besti Cristo ikũwãkĩ nũ manakaiburã, nũ nuitapatxakayamakeanaii, haska betsabũ nuku danãkĩ nukukiri xinãtiruburã.
1CO.15.20	Hãtxa txanima matu yuinũ nĩkairakãwẽ. Cristo mawaxina ha dukũ Deusũ bestẽwaniwẽ taea yuraburi mawakubainaibu hawẽ taeari besteĩ keyushãkanikiki. 
1CO.15.21	Adãonẽ txakabuwakĩ yurabu dasibi mawati baiwashuniki. Haska keskariwakĩ Cristo mawa ana bestẽnishũ habiawẽri taea yurabu dasibi mawa bestẽshãkanikiki. 
1CO.15.22	Adão ini keskariai yurabu dasibi mawashãkanikiki. Hakia Cristo bestẽtã ana hiwenikẽ haska keskariai yurabu ikũwaĩ ana bestẽtã hiweriashãkanikiki. 
1CO.15.23	Hanua Cristo hawẽ yura Deusũ bestẽwanikẽ ha habũ ikũwaĩbu hawenabu mawabu haska Cristo ini keskai ana Cristo huaya dasibi hatũ yura Deusũ bestẽwãkĩri keyushanikiki. 
1CO.15.24+1CO.15.25+1CO.15.26	Hanua dasibi pewakĩ keyunũ ika Cristo Shanẽ Ibuhaira hushũ dasibi hatũ kuxipa tibi hatu mebĩkĩ shanẽ ibu betsabu mitanumabu wakĩ dasibi yununika kuxipabu yamawakĩ dasibi yushĩ yamawakĩ dasibi hawẽ haibuaibuma maemakĩ yamawakĩ keyutã atimas hawẽ yurabu mawamis keyu maematã Cristo ana Shanẽ Ibuama henetã Epa Deus besti yunua ha bestitũ dasibi mekei Shanẽ Ibushanikiki. 
1CO.15.27+1CO.15.28	Dasibi Deusũ damiwani Cristõ hatu maemamakĩ keyutã haska habe yubakai yuinameni hawẽ Epa Deuski shanẽ ibuama Epa Deusũ ha damiwani mekekubaĩmisshũ yunua Cristõ hatu maemakĩ binumatã dasibi betsa betsapa habetã damiwani Epa Deusũ mekekĩ dasibibu binui ha besti shanẽ ibuhairashanikiki, Epa Deusrã.
1CO.15.29	Haska inũ, betsarã, ẽ haska matu yusĩsmabiakẽ yurabũ ikũwaĩ naxiriama debuabu hatiri yura betsabũ merabewanũ ika naxishũmisbuki. Mawabu Deusũ ana bestẽwãma ibiashanaya, haskai ha yura mawa mã hatu naxishũmisbumẽ, ana bestẽshanai mã ikũwãmabiarã? 
1CO.15.30	Haskabiakẽ Deusũ kakape nũ yusĩayã txakabu mese tenei nũ ikũkainaya mawa nũ ana besteãma ibiashanaya, haskakĩ hiwea bika bari tibi nũ tenekubaĩkanai? 
1CO.15.31	Ẽ betsabu inũ ẽ puibuũ, nukũ Shanẽ Ibu Jesus Cristo mã ikũwãyã txanima benimahairakĩ hãtxa kayabi matu yui: “Bari tibi ẽ mawakeãkũkainaii”, ika ẽ txanitxakamaki, haska ẽ ikũkainairã. 
1CO.15.32	Nũ ana besteãma ishanaya ẽ hamẽ hiweawẽ taea Éfeso anua pubẽhairabube hatube ha iki ẽ xinãnẽ besti ẽ hawa maemama ini mã xinaĩ? Txanima mawabu nũ ana besteãma ishanayarã, haska yurabũ ikũwãbuma hãtxai: “Beyus bestikĩ pinãkãwẽ, vinho anãkãwẽ, mexukiri mawatã nũ hawa piama ana beyusama ishanairã”, ikaibũ nũ habiaskari xinãriakeanaii. 
1CO.15.33	Haska xinãbiakubainaibũ hãtxa kayabi matu yuinũ nĩkairakãwẽ. Hau matu parãyamanũbũ tsuabũra nukũ yusĩa danãkĩ mã beya pepa txibãbiaya hamakiri xinãmakĩ matu txakabuwamakĩ henemakatsis ikaibu ana hatube haibunameyamakãwẽ. 
1CO.15.34	Matu dakewanũ, iwanã, na haska ẽ matu yuaii. Yurabu Deusũ bestẽwãshanai betsabũ ikũwãma kanekanikiki. Matubu niti itã hatũ hãtxa ana nĩkai txakabuwama matũ xinã bestẽwãtã pe besti Deuskiri xinãkubaĩkãwẽ.
1CO.15.35	Hamẽ tsuara yuka iki: “Haskara ishãkanimẽkaĩ, yura mawabu Deusũ bestẽwanã?” iki: “Hatũ yurarã, haskara hayashãkanimẽkaĩ?” ikĩ nuku yukamisbuki. 
1CO.15.36	Haska mã yuka ikairã, hawa unãmabia mã ikaii. Heshe banakiri yusĩkĩ haska nukũ yura bestẽshanai ẽ matu nĩkamatiruki. Eskaki, nĩkairakãwẽ. Yunu heshe bana hawẽ bimi txapuaya hawẽ heshe peshei hukuĩ betsai ana hiwemiski. 
1CO.15.37	Hanua shekiwã heshe bana hukuĩ hawẽ hi dami beneama hakia hawara heshe tibirã, shekiwã keskarã, hawẽ bimi damimisbuki. 
1CO.15.38	Heshe tibi Deusũ haska benemanishũ haska tibi betsa wama yumewamiski.
1CO.15.39	Ha inũ, yura dasibirã, betsa tibi haskas nami hayamaki, huni kuĩ nami inũ, yuinaka nami inũ, peiyabu nami inũ, baka namirã. 
1CO.15.40	Haska keskari nai anua inũ mai anua yura haska keska dabes wama iniki. Ha inũ, yura besu naiuria hawẽrua wakĩ mai anuari yura besu hawẽrua betsa warianiki. 
1CO.15.41	Haska inũ, bari inũ ushẽ txasharã, haskasmaki. Ha dikabi bixi dasibi haskas txashamariki. Betsa txashahaira inũ betsa beshmas txashaya Deusũ dasibi txashamamiski.
1CO.15.42	Nukũ yura bestẽwãkĩ betsa washanairã, habiaskari tibi nuku washanikiki. Mawa maiwabu yura txapumiski. Hamẽ bestẽwãkĩ yura bena txapuisma nuku tibi inãshanikiki, Deusunã. 
1CO.15.43	Mawabu hawẽ nami abuama maiwakĩ putabiabu hanua hawẽ yura ana besteaĩtiã yura bena txapuisma bi bestẽshãkanikiki. Yura mawa nami babu maiwabiabu Deusũ txipu bestẽwã hawẽ kuxipa inã hayashanikiki. 
1CO.15.44	Yura kayabi himia mawa maiwabu ha yura besteĩnã, Yushĩ Pepaya nũ bestẽshanaii. Yura kayabi nũ ma hayakẽ yura bena hawẽ Yushĩ Pepatũ hiwemaya nũ hayashanaii.
1CO.15.45	Deusũ yunua Moisés kenekĩ: “Huni wakĩ taewakĩ Adão damiwatã Deusũ hiwemaniki”, aniki, Moisésnã. Hamẽ Cristõ yura Adão keskari bia nuku mawashũkĩ hiwekuĩa Deusbe niti ikama hawẽ Yushĩwẽ hiweti nuku washuniki. 
1CO.15.46	Nuku damiwakĩ taewakinã, ha dukũ yura kayabi Deusũ nuku waniki. Ha katxu Deusũ nuku bestẽwãyã hawẽ Yushĩ Pepatũ yura bena nuku inãshanikiki. 
1CO.15.47	Ha dukũ huni Adão wakĩ Deusũ mai mixpu bishũ hawẽ yura damiwanikiaki. Hamẽ yura Cristorã, nai anua hui huni kuĩ yura bitã kainiki. 
1CO.15.48	Mai mixpu bishũ damiwakĩ Adãonẽ yura wani habias nukũ yura mai mixpukẽ ha yura nũ mawabu txapui keyui nukũ yura ana hawẽri mai mixpu besti ishanikiki. Hamẽ Cristo nai anua huni habiauriri kani keskai nukuri nai anu habe hiwei kai nukũ yura Yushĩ Pepatũ kuxipa haya yura benaya nũ hiwekuĩshanaii, niti ikamarã. 
1CO.15.49	Ha dukũ mai anu hiwea Adão damiwani hawẽ yura keska nũ hiwea Deusũ nuku bestẽwãkĩ nuku betsa wa Cristõ yura keska nũ ishanaii. 
1CO.15.50	Ẽ betsabu inũ ẽ puibuũ, ana matu yusĩkubainũ nĩkairakãwẽ. Nukũ yura kayabi txapumiswẽ taea hiwekuĩ niti ikama nũ hawẽ itirumawẽ taea habias yura kuĩ nai anu Deusbe hiwetirumaki.
1CO.15.51	Yubakatã Deusũ hawẽ hãtxa huneni matu shabakabi yuinũ eskaki, nĩkakãwẽ. Jesus nũ ikũwaĩburã, mawaira hatira nũ mawama ishãkanaii. Jesus ana huaya nuku tibi betsa washanikiki, yura bena betsa nuku wakinã. 
1CO.15.52+1CO.15.53	Bari hawẽ henei keyuaitiã hawaira nũ betsupe imis keskai Jesus Cristo huaya Deusũ nai tsumã trombeta txaã akaya mawabu Deusũ bestẽwãyã yura kayabi txapumistũ hawara txapuisma bikĩ yura bena ana mawatiruma biaya nuku nũ hiweyuabu nuku dasibi dami wakĩ betsa wariashanikiki. 
1CO.15.54	Haskai kaikiri Deus yuishunika Isaíasĩ kenekĩ: “Ana tsua mawama iki kai Messiasĩ mawa maemashanikiki”, ini shabakabi txanima ani nũ unaiĩ. 
1CO.15.55	Deusũ hãtxa yuishunika betsa Oséiasĩri kenekĩ: “Deusbe hiwea niti ikamarã, nũ mawamawẽ taea nũ ana hawa tenetiruma ishanaii”, ini mã nĩkariatiruki. 
1CO.15.56	Eskaki, matu yuinũ nĩkairakãwẽ. Txakabukũkaini txakabuwẽ mawai nũ datemiski. Haska inũ, dasibi Deusũ nemati inũ hawẽ yunuti Moisés kenemani nũ txibãtirumawẽ taea xinã txakabũ nuku atxishũ nuku txakabuwamakubaĩmiski. 
1CO.15.57	Haska binumakĩ nukũ Shanẽ Ibu Jesus Cristo nuku mawashũkĩ nukũ txakabu buanikẽ mawai nũ hawa ana dateama ishanaiwẽ taea Deus kẽwãkubainãkãwẽ, benimawakinã.
1CO.15.58	Haskakẽ ẽ betsabu inũ ẽ puibuũ, hawara nukũ Shanẽ Ibũ matu yunua heneama akĩ mã hamẽ dayama mã unaĩwẽ taea Jesus txibaĩ txĩtuãma xinã betsa wama nukũ Shanẽ Ibuki shukua pehaira dayakĩ apakekãwẽ.
1CO.16.1	Yunuti betsa matu yuinũ nĩkakãwẽ. Jesus ikũwaĩbu Jerusalém anuabu nuitapakanikiaki. Nũ hatu merabewanũbũ haska ikũwaĩbu Galácia anuabu ẽ hatu yunuyama keska wakĩ ẽ maturi yuiai nĩkakãwẽ. 
1CO.16.2	Matu anu ẽ kariama ea manama domingo tibi matũ dayawẽ mã pei biai itxapa mã biaitũ pei itxapa aruaya eskarabes mã biaitũ pei eskarabes arukĩ ea manakãwẽ. Mã ma itxawaxĩkẽ 
1CO.16.3	hanua ẽ kai hikiaya pei mã itxawaxina Jerusalém anu mã bumakatsis ikĩ huni betsabu katutã ẽ kene hatu bumashanaiyabi ha merabewati pei mã itxawaxina hatu inaĩ butirubuki. 
1CO.16.4	Hamẽ ẽ haska xinaĩnã, ea dikabi ẽ kayarã, habu ebe butirubuki.
1CO.16.5	Nenua kaĩkainirã, Macedônia mai pakea anu kakũkaini hanua atimas Corinto anu ẽ matu anu hikishanaii. 
1CO.16.6+1CO.16.7	Matu anu kabia ẽ hĩ hĩ ikaĩkatsi ikamaki. Hamẽ nukũ Shanẽ Ibũ ea nemama ushe dabe kasmai ui debuaya matube hiwekatsi iki hawaira ẽ kakatsi ikamaki. Hanushũ ea duawakĩ ea merabewakĩ harakirira ẽ kaya mã ea nitxĩkĩ pewatirubuki.
1CO.16.8	Ha Pentecostes habiatiãri ikũwaĩbu itxabuki Yushĩ Pepa hatuki butuni besiaibutiã ushe junho keyuaya nenu Éfeso anu ẽ habianu baxikushũ hatu uĩyuaii. 
1CO.16.9	Éfeso anushũ Jesuskiri kakape yuii ẽ dayai itxapabũ ea nemai eki sinatabiaibũ Deusũ hãtxa betsabu ẽ yusĩkubainaya itxapabũri ea nĩkakanikiki.
1CO.16.10	Nukũ betsa Timóteo matu anu hatiara kaya nukũ Shanẽ Ibũ daya ẽ ashũmis keskari akaiwẽ taeshũ hikiai ishũ duawashãkãwẽ. 
1CO.16.11	Matubũ tsuãra danãma duawakĩ hamapai tibi bikatsis ikai merabewakĩ inãtã benimawakĩ unãnuma hau eanu hunũ nitxĩshãkãwẽ, nenushũ ikũwaĩ betsabubetã hatubetã ẽ manairã.
1CO.16.12	Ea kene bemakĩ Apolokiri mã ea yukaima matu yuinũ nĩkakãwẽ. Ẽ yunubiakubaina natiã matu anu kayutirumakiaki. Hanu hatiara hawẽ xinãnẽ kashanikikirã.
1CO.16.13	Kuxipai hawaki teama Jesus txibaĩ txĩtuãma hamapai txakabu danaĩ mestẽnepakubaĩkãwẽ, niti ikamarã. 
1CO.16.14	Hamapai tibi mã akairã, yura betsabuwẽ nuikĩ hatu duawakĩ ashũkubaĩkãwẽ.
1CO.16.15	Ẽ betsabu inũ ẽ puibuũ, Acaia mai pakea anushũ Estéfanas inũ habe hiweabũ habu dukũtũ Jesus ikũwãkĩ taewanibũ ikũwaĩbu dasibiwẽ nuikĩ hatu merabewakubaĩmisbu mã unaiĩ. 
1CO.16.16	Habu keska nĩkakĩ ikũwaĩbu betsabũ nukũ Shanẽ Ibu Jesuskiri kakape dayamisbu hatu nĩkariakĩ dasibi hatu merabewakubaĩkãwẽ.
1CO.16.17	Mã txai hiwekẽ matumaki Estéfanas inũ, Fortunato inũ, Acaico ea anu bexĩshũ hawara mã ea ashũtiruma ea ashuaĩbuwẽ taea ẽ benimahairaii. 
1CO.16.18	Habũ mã ea ashũtiru keska wakĩ ea anu bexĩshũ ẽ huĩti xinã txãkãwãkĩ ea benimawakanikiki. Ikũwaĩ betsabu haska keskabu duawariakubaĩshãkãwẽ.
1CO.16.19	Ikũwaĩbu Ásia mai pakea anushũ matukiri pe xinãkĩ habũ hãtxa matu yunukanikiki. Ha inũ, Áqüila inũ Prisca inũ dasibibu hatũ hiwe anu itxamisbũ matukiri pe xinãriakĩ habũri hatũ hãtxa matu yunukanikiki. 
1CO.16.20	Nenushũ ikũwaĩ dasibibũ habũ hãtxa matu yunuriakanikiki. Ikũwaĩ betsaki nukutã hatube benimai yuka iki ikukunãkubaĩkãwẽ.
1CO.16.21	Kenekĩ keyukĩ ẽ tsumapã ana ea ashũama ẽ Paulõ emebi ẽ matu kene keyushunaii.
1CO.16.22	Tsuabũra nukũ Shanẽ Ibu abuamarã, hau Deusũ yupunũwẽ.
1CO.16.22	Nukũ Shanẽ Ibu nũ manai hawaira hau ana menã hurinũwẽ.
1CO.16.23	Nukũ Shanẽ Ibu Jesusũ hau hawẽ pepawẽ matu duawakubainũwẽ. 
1CO.16.24	Matubetã ẽ Jesus Cristo ikũwaĩwẽ taea matu xinaĩ ẽ matuwẽ nuikũkainaii.
1CO.16.24	Hatiski, ẽ hãtxarã.
1CO.16.24	Paulo
2CO.1.1	Ẽ Paulo Jesus Cristõ kuxipayawakĩ Deusũ hawẽ xinãnẽ ea katunikẽ nukubetã ikũwaĩ nukũ betsa Timóteobetã ẽ Paulõ ẽ ana matu kene bumaii. Deusunabu Corinto mae ewapa anushũ mã ikũwaĩbu inũ dasibi nukubetã Jesus txibaĩbu Acaia mai pakea anu manibaunabu ẽ matu kene bumai uĩrashãkãwẽ, haska mã unãnumamẽkainã. 
2CO.1.2	Nukũ Epa Deus inũ nukũ Shanẽ Ibu Jesus Cristõ hau matu unãnuma hiwemakĩ pewakĩ duawakubainũbũwẽ.
2CO.1.3	Nukũ Shanẽ Ibu Jesus Cristõ Epa Deus, habias nukũ Epari nukuwẽ nuikĩ nukũ huĩti punu nukai tsiũ ikai nuku daewakĩ benimawakubaĩmisrã, kẽhairawakubainãkãwẽ. 
2CO.1.4	Hamapai tibi mei nũ bika teneaya Deusũ nuku daewakĩ nuku benimawamiski. Nuku haska wamiswẽ taeshũ Jesus Cristo ikũwaĩ betsabu hawara mei bika tenei huĩti nixmaibu Deusũ ma nuku merabewamiskẽ hatuwẽri nuikĩ nũ hatu benimawariatirubuki. 
2CO.1.5	Haskakẽ haska Cristo bikahaira hiwekĩ tenekubaini keska nũ hawenaburi hawẽ taea dayariai bikabiakẽ nũ hiweaburã, tsuabura habũri ikũwaĩ dayashũkĩ teneriaibu Cristo hau hatuwẽri nuinũ habu huĩti nixmabu binumakĩ hatu benimawakĩ xinã txãkãwãkubainãkãwẽ. 
2CO.1.6	Ea inũ Timóteo hamapaiwẽ nuku bika tenemaibũ nukuwẽ taea nukukiri xinãtxakai mã huĩti nixmama mã Jesus Cristo ikũwanũbũ nũ tenekubainaii. Ha inũ, Deus nukuwẽ nuikĩ nukũ huĩti tsiũ ika nixmabiakẽ nuku benimawamisshũ haska maturi memaibu merabewati xara nũ tenemiski. Haskakẽ hawa dateama habiaskari maturi akaibu mã teneriairã, hawẽ kuxipakubaĩkãwẽ, maemairã. 
2CO.1.7	Haska inũ, nũ imis keskai bika hiwekĩ mã teneaibũ haska merabewai nukuwẽ nuikĩ nukũ huĩti nixma Cristõ nuku benimawamis keska wakĩ habiari matuwẽ nuikĩ matũ huĩti nixma benimawashanai matukiri dateama nũ manakubainaii.
2CO.1.8	Ẽ betsabu inũ ẽ puibuũ, eska Ásia mae pakea namakis anushũ nũ hatu yusĩaĩwẽ taeshũ haska bikahaira nuku hiwemaibu nũ tenekubaĩyama matuki ana txaninũ nĩkakãwẽ. Hawara bika nukũmebi haska nũ tenetiruma inũ nũ binutiruma hamapai txakabu tibi tenei nukũ hiwea ma benua keska 
2CO.1.9	xinaĩ: “Natiã daki nuku ma tenãkanikiki”, ikĩ hawara nukũmebi nũ atiruma ibubis nũ xinãbiaya Deusũ nuku yusĩkĩ haska hatũ mawabu bestẽwãshanaitũ nukũ hamapai tibi nuku ashũtiru nũ ikũwãtirubu Deusũ nuku haska binumakubaĩyamaki. 
2CO.1.10	Ha inũ, nũ mawapanã haska Deusũ nuku mekeyama keska wakĩ nuku ashũkubaĩshanai hawa dateama ikũwãkĩ nũ manakubainaii. 
2CO.1.11	Nũ haskamiskẽ nukukiri xinãkĩ merabewakĩ Deusbe hãtxakĩ nuku yukashũkubaĩkãwẽ. Itxapabũ mã nukukiri Deus yukakubainaibũ Deusũ nuku mekekĩ duawaya itxapabũri nukukiri nĩkakĩ Deus kẽhairawatiruburiki.
2CO.1.12	Hamẽ nukukirirã, haska yurabũ Deus unãbumã xinaĩ kẽmis keskama hakia Deusũ nuku xinã betsa wamatã huĩti pepa nuku waniwẽ taeshũ haska Deusũ abumis nuku xinãmaya tsua parãma duapa bestikũkaini matuwẽ nuihairai nũ kẽkũkainaii, matuwẽ taea txanima benimairã. 
2CO.1.13	Matu kene bumakinã, hãtxa huneawẽ matu keneshunama hãtxa shabakabi mã uĩkĩ pe nĩkatirubu besti nũ matu keneshũkubaĩmiski. Ana mã nĩkakĩ pehairawakẽ eãri matu nĩkai ẽ benimashanaii. 
2CO.1.14	Nukukiri mã nĩka beshmas waii. Hakia nukũ Shanẽ Ibu Jesus ana huaya mã pepaibu matuwẽ keĩ nũ benimaya nũ matu yusĩ pewamiswẽ taea inũ nukuwẽri taea benimakĩ mã nuku kẽwãriashanai ẽ manakubainaii.
2CO.1.15	Haskawẽ taea matuki txiti ikĩ haska ẽ xinaiĩ. Haska matu anu kashũ matu uĩkatsis ikĩ ha dukũ ẽ xinaĩma keska dabeki matuki bai kai 
2CO.1.16	Macedônia mai pakea anu hiweabu dukũ uĩatãbaini hanua matuki bakĩ matu benimawatã hanua txĩtũkirani hui matuki ana bakĩ ana ẽ matu benimawaya hanua Judéia mai pakea anu hiweabu anu ẽ kaya matũri mã ea merabewatiru xinaĩ: “Ẽ matuki bai kashanaii”, matu watã ẽ haska matu keneshunimaki. 
2CO.1.17	Matu anu bai kanũ ika txanima ẽ yubakaimaki. Haskawẽ taea ẽ xinã dabewaisma mã ekiri xinãtirumaki. 
2CO.1.18	Ẽ xinã betsa betsapa ẽ maewama Deusũ unaĩkiki. Haskawẽ taeshũ mã nuku ana ha atirubumaki. 
2CO.1.19	Ea inũ Timóteo inũ Silvanonã, Deusũ bake Jesus Cristokiri besti nũ matu yusĩmiski. Hawẽ bake Jesus Cristokiri yubakai hãtxani Deusũ betsa waisma haska menenishũ betsa wama akubaĩmiski. 
2CO.1.20	Ha inũ, Deus yubakani hawẽ bakewẽ dasibi shabakabi kaka kaĩmaniki. Haskakẽ yurabũ Deus kẽwãyã habũ hãtxa abukĩ Cristõ kuxipawẽ yuikĩ: “Hãtxa txanimaki. Habiaskaki”, ikĩ nũ kẽwãmisbuki. 
2CO.1.21+2CO.1.22	Haska inũ, nuku dasibibũ Cristo nũ txibaĩburã, hawẽ kuxipawẽ Deusũ Yushĩ Pepawẽ unãti xarawatã hawenabu benutimawakĩ nuku ibuwaniki. Haska wanishũ nuku heneama duawapakeshanai mestẽwaĩ Deus yubakaniki. 
2CO.1.23	Haskakẽ matu dake tenemakatsi ikama haskai mã Corinto anuabu ẽ kariama hau nukũ Epa Deusũ matu shabakabi unãmanũwẽ, ẽ txanitxakama ea unaĩkikirã. 
2CO.1.24	Ha inũ, nukũ Jesuskiri nũ matu ikũwãmamisrã, nukurã, nũ ibumaki. Jesus ikũwaĩ ibubis matũ xinã ewai mestẽtã kuxipai mã benimakubainũbũ matu merabe bestiwai nũ matu dayashũkũkaĩmiski.
2CO.2.1+2CO.2.2+2CO.2.3+2CO.2.4	Haska matukiri xinãkĩ matũ huĩti punu nukawakĩ tsiũ akatsi ikama haska ẽ matuwẽ nuihairai mã ea unãnũbũ, iwanã, matu xinãkĩ kashabetanã matu merabewanũ, iwanã, ẽ matu kene bumaimaki. Matu anu hikituxitã tsuabura ẽ matu huĩti punu nukawakĩ tsiũ akaya tsuã eari benimawatirumaki, ẽ matu punu nukawatuxikenã. Hanua mã ma pewaxĩkẽ ea benimawaya maturi ewẽ mã benimashanaii. Haskakẽ natiã matu anu ẽ kakatsi iyuamaki.
2CO.2.5	Ha hunĩ kanekĩ ea punu nukawakĩ ea besti akama matu dasibiburi akima ikũ mã unaiĩ. 
2CO.2.6+2CO.2.7+2CO.2.8	Na besti ẽ matu yuiai nĩkakãwẽ. Hawẽ txakabuwẽ taeshũ mã ha tashnimaima matube ana itxatiruma tenehairakubaĩkĩ hatishũ mã bika tenemaima henetã ikũwaĩ hau heneyamanũ matu mã hawẽ nuiai hau unãnũ ana itã beyawakĩ daewarikãwẽ. Hakiri hawẽ txakabu ana xinãma hakimawakĩ maturi hakimarikãwẽ. 
2CO.2.9	Haska inũ, ẽ matuki txiti itã haska ẽ matu yusĩkubaĩmis ha txibãkĩ mã amis unãnũ, iwanã, matu keneshũri bumakĩ hakiri ẽ matu haska yunuimaki. 
2CO.2.10+2CO.2.11	Haska Satanásã nuku parãkatsis ikai nũ unãhairaya hau nuku txakabũ maemayamanũ hawara ha hunĩ akubaĩyama hakimakĩ hari hakimawatã mã ana xinãbumakẽ matũ xinã pe unãkĩ eari hakimai ẽ ana xinãmariki. Merabewakĩ ẽ matu kuxipa wakatsi ikaii. Cristõ ẽ xinã ea bebũshũ unãyã hawara txakabu mã hakimaimakẽ eãri ha hunĩ txakabuwayama ẽ ana haska hakiri xinãtirumariki.
2CO.2.12	Ha inũ, Deusũ kakape Cristokiri datã akĩ yusĩkatsis iki Trôade mae ewapa anu ẽ hikiaya yura itxapabu Deusũ ea nĩkamaya tsuabũra ea nemamabiakẽ 
2CO.2.13	Cristowẽ taea ẽ betsa Titoki ẽ nukuriama inũ matukiria hawa bana nĩkariama ẽ huĩti punu nuka kayashũ hatu yuikĩ: “Ẽ ma kaii”, itã Macedônia mai pakea anu Tito benai ẽ kaĩkainimaki.
2CO.2.14	Hakia Cristoki nũ dasia nũ hawenabukẽ hamapai bika Deusũ nuku habetã binumakubaĩmiski. Ha inũ, nukuwẽ hawẽ kakape yurabu Cristokiri mae tibi anua yusĩmakĩ nuku hatu unãmamiski. Nukuburã, nũ nis hawẽrua keskabuki. Haskawẽ taeshũ Epa Deus kẽwanãkãwẽ. 
2CO.2.15	Ha inũ, hawẽ Epa benimawakĩ Cristõ hawẽ hiwea sheni ininipa keska inãkubaini haska keska yusĩkĩ Epa Deus benimawakĩ yurabu anu nũ bumiski, Cristokiri yurabu dasibi, betsabũ Cristo ikũwaĩbu inũ betsabũ nĩkabiakĩ ikũwãbuma benushanaibu anurã. 
2CO.2.16	Haska xinaĩbutunarã, nukũ yusĩanã, ikũwãbumã nuku nĩkamarã, atimapa yura mawa pisi mayai keska shetekĩ aka wakanikiki, nuku danãkinã. Hakia dasibibũ nukũ yusĩa nĩkakĩ Cristo ikũwãkĩ nukũ yusĩa ininipa keska abukĩ benukatsi ikama haska niti ikama Deusbe hiwekuĩshanaibu bikubaĩkanikiki. Hakia Cristokiri shabakabi yusĩa mesekenã, tsuabũra nũ xinã txakai, ha hiweakirirã? 
2CO.2.17	Haska xinãbuma yusĩnã betsabu Deusũ hãtxaki meseama kemukĩ pei besti binũ, iwanã, bukubaũkĩ yusĩmis keskama nukuburã, Deusũ nuku yunukĩ hawẽ kuxipa nuku inãkẽ matu parãma hãtxa txanima nũ matu yusĩayã hawẽ hãtxawẽ taea nũ Cristoki dasiabũ txanima Deusũ nuku pe uĩayã Jesus Cristokiri nũ yusĩkubaĩmiski.
2CO.3.1	Na haska ẽ ana matu yuiairã, ana nukũmebi nũ kẽkatsi ikamabia txanima besti ẽ matu yuiai nĩkakãwẽ. Tsuãra hatu yusĩtanũ ika hukĩ habũ keneya bemisbuki. Hamẽ nuku ikirã, huni betsã keneya nũ mapuisbumaki. Hanua matũ mae anuari nũ kaya hau merabewakĩ nuku i pewashanũbũ matũ keneya nũ kaismariki. 
2CO.3.2	Nũ ma matu yusĩmiswẽ taea matũ xinã betsa watã matũ hiwea betsa watã mã ma pepa besti hiwea hatu uĩmairã, haska nũ matu yusĩmis unaki kenea keskama nukũ huĩtiki kene nea keska dasibibũ ha kene uĩa keska wakĩ matu uĩkĩ unãkanikiki. 
2CO.3.3	Deusũ hawẽ yunuti inũ hawẽ nemati Moisés inãkĩ mixkiki Deusũ kenekĩ netãni keska wakĩ natiã shabakabi matu uĩnũbũ nukũ yusĩawẽ Cristõ hawẽ Yushĩ Pepawẽ txĩta tushkutimawẽ matũ huĩtiki kenea keska wakubainikiki. Hakia Deus hiweatũ Yushinĩ matũ xinã betsa wamakĩ matũ yuraki hawẽ kene netã keska waikiki.
2CO.3.4+2CO.3.5	Ha inũ, nukũmebi nũ ikai keskai nũ kẽtiruma inũ nukũmebi nũ hawa atirumabia hawara dasibi nuku amakĩ Deusũ hawẽ kuxipawẽ nuku amamiski. Na haska ẽ matu yusĩmisrã, Cristowẽ taea Deus nũ ikũwãpakeaii, nũ ana txĩtuãmarã. 
2CO.3.6	Jesus Cristo mawaiwẽ Deusũ hawẽ nuku yuba bena wai maewakinã, ana hakiri kenewẽ akama iniki. Hakia ha binumakĩ hawẽ Yushĩ Pepawẽ aniki. Haskawẽ taeshũ tsuabura Deusũ hawẽ taeshũ nuku tapĩma nũ hawẽ dayarubu besti nuku wamiski. Hamẽ Moisés Deusũ yusĩkĩ hawẽ yunuti inũ hawẽ nemati inãkinã, tsuãra ha yuba meneamakẽ hawẽ hatu kupikatsi amaniki. Hakia Deusũ Yushĩ Pepatunã, nuku haska wama ha binumakĩ hawẽ yuba benawẽ nuku hiwea inãkubainikiki, nũ habe hiwepakeshanũbunã.
2CO.3.7	Deusũ hawẽ yunuti inũ hawẽ nemati mixkiki keneshũ Moisés inã hatu unãmakĩ yuikubainũ ika mati anua Moisés butukẽ hawẽ besu txashakirãkiranai maĩbiaya hawẽ datekĩ Israelbũ Moisés beistirubuma inikiaki. Haska hatu wabiani dasibi Deusũ yunuti inũ hawẽ nemati Moisés inãni tsuabũra txibãtirubuma ha dayani kanemisbu Deusũ hawẽri hatu kupishanikiki, niti akama Deusuma mawa kayabi tenemakinã. 
2CO.3.8	Hakia haska nukũ txakabu Cristõ buakatsis inikiri Deusũ Yushĩ Pepatũ nuku yubakĩ hawara Deusũ Moisés yusĩa yusĩ hawẽ besu txasha txasha iki kuxipai txani pehairabianikẽ hawẽ Yushĩ Pepatũ haska wani ana binumaikiki. 
2CO.3.9	Eskati wakĩ aniki, ana matu yuinũ nĩkakãwẽ. Hawara Deusũ Moisés yusĩni pebiakẽ tsuãra: “Dasibi Moisés hãtxa ẽ txibãtirumaki”, ishũ txakabuwaibu hawẽ taeshũ unãtã hatu kupiti kaka waniki. Haska hawara Moisés yuini kuxipabiakẽ Deusũ hawẽ bakewẽ taeshũ binumakĩ Deusũ nuku ma pepawaikiki. 
2CO.3.10	Haska inũ, haska Deusũ Moisés yusĩni pebia hawauma keska hawẽ yuba benawẽ binuhairaikiki. 
2CO.3.11	Ha inũ, hawara mixkiki Deusũ Moisés keneshũ inãni hawẽ yuba pebia beshtekei beshmasaya hanua Cristowẽri nuku ana yuba bena wani nũ ma tapiã pehairakũkaĩshanikiki, niti ikama ikibi ikirã.
2CO.3.12+2CO.3.13	Eska Israelbũ Moisés besu uĩkĩ hawara txashahaira maĩ beshmasai hau uĩyamanũbũ Moisés tari tuashwẽ hawẽ besu hunei bepukukũkaini keskama haska nukũri nũ ikũwaĩbu Cristo manakakĩ nukũ hãtxa hakiri huneama hawa dateama shabakabi nũ yusĩkubainaii. 
2CO.3.14+2CO.3.15+2CO.3.16	Haska Moisés hãtxa danãkubiranaibu hatũ huĩti Deusũ kuxiwani keska wakĩ natiã habias yubani hãtxa betsabũ danãriaibu hatũ huĩti Deusũ kuxiwariamiski. Moisés hãtxa keneni yuiaibu hatu nĩkamamakĩ bepukĩ hunemiski. Tsuabũra Cristo danãkĩ Moisés hãtxa nĩkatirubumaki. Tsuabũra na habiatiã Deus kẽwãnũ, iwanã, benakĩ Deus unãkatsis ikaibu hãtxa shabakabiwẽ Deusũ hatu nĩkamamiski. Haskakẽ Cristo ikũwanũ ikaibu Deusũ hatũ huĩti ana kuxiwama inũ Moisés hãtxa ana bepuama shabakabi tapĩkĩ nĩkatirubuki. 
2CO.3.17	Hanua nukũ Shanẽ Ibu inũ hawẽ Yushĩ Pepatũ habiaskas xinaĩbũ hawẽ Yushĩ Pepatũ nuku mekeaya txakabũ nuku ana tsumama inũ pepanũ, iwanã, hawẽ yunuti inũ hawẽ nemati Deusũ Moisés yusĩniwẽ nuku ana bikawatirumaki. 
2CO.3.18	Haskakẽ dasibi nũ Jesus Cristo ikũwaĩburã, ha yusĩniwẽ nukũ besu inũ nukũ xinã nuku ana bepuamaki. Nukũ Shanẽ Ibũ nukũ xinã nuku betsa wakubainaya hawẽ kuxipawẽ ha itsa nuku wakubainikiki. Unãshubira nukũ hiwea betsa wakĩ nuku pewakubainikiki. Nuku haska wakĩ nukũ Shanẽ Ibũ hawẽ Yushĩ Pepawẽ nuku hatu uĩmakubainikiki.
2CO.4.1	Haskakẽ Deus nukuwẽ dabanã ikĩ hawẽ yuba benakiri nũ yusĩnũ ishũ nuku yununiwẽ taea hawẽ babui punu nukai nũ beshtekeisbumaki. 
2CO.4.2	Hakia hawa dakeama hawara huneshũ nũ aisma inũ, matxupakĩ tsua nũ paraĩsma inũ, Deusũ hãtxa hamakiri yuikĩ nũ betsa waismaki. Nũ haska wamiswẽ taea hiwekĩ nũ yusĩmis Deusũ unãyã hawẽ hãtxa nũ matu shabakabi yusĩkubaĩmiski, hau dasibibũ nukũ yusĩa nĩkatã hatũ xinã pewanũbunã. 
2CO.4.3	Cristokiri nũ hatu yusĩaĩ ha hãtxa tsuãra nĩkamarã, hãtxa bepukuaki. Habu hatũ txakabuwẽ benushanaibũ nĩkatirubumaki. 
2CO.4.4	Tsuabũra habũ ikũwãbumarã, na mai anushũ hatũ shanẽ ibu Satanásã hatu parãkĩ hatũ xinã nemakĩ bekũ keska hatu wamiski. Haskawẽ taeshũ Cristo, Deus itsa hiwea mekenika kuxipa yurabu mawashũtã hatũ txakabu ana xinãma buakatsis ini nĩkabiakĩ kaka pepa shabakabi ikũwãtirubumaki. 
2CO.4.5+2CO.4.6	Haska inũ, mai damiwakĩ Deusũ yuikĩ: “Mexu anua hau shabayunũwẽ”, anishũ habiatũri nukũ huĩti anu shaba peshani keska wakĩ Deusũ Cristo nuku unãmaya hawẽ kaka pepa Cristokiri nũ shabakabi matu unãmakubainaii. Haskakẽ yusĩkĩ: “Jesus Cristo nukũ Shanẽ Ibu kayabiki”, ikĩ, “Jesus Cristo abuhairakĩ nũ matũ dayaru bestiki”, ikĩ shabakabi dasibibuki txani ibubis nũ keĩsmaki.
2CO.4.7	Ha inũ, Deusũ yusĩkĩ hawẽ pepakiri nuku tapĩmaya dasibi kuxipa Deusuna inũ nukũmebi nũ hawauma hau mã unãnũbũ nukũ yura babuhaira, mai xumu pusimis keskabianu hawẽ kakape nukũ huĩti merã nuku netãtã hawẽ tsumabu Deusũ nuku waniki. 
2CO.4.8+2CO.4.9+2CO.4.10	Haska inũ, Jesus anibu keska wakĩ nukuri itxakawakĩ tenãkatsis ibiaibũ hamapai bika betsa betsapa nuku waibu tenekĩ Jesus Cristo nukũ Shanẽ Ibu hiweatũ nuku merabewakubainai txĩtuãma dasibibu nũ hatu uĩmakubainaii. Haska tibi Jesus Cristõ nuku merabewamis matu yuinũ nĩkakãwẽ. Hamapai bika betsa betsapa nuku tenemakĩ harakiri nuku pashatimawabiaibũ nukũ Shanẽ Ibuã bai nũ manaka besumawamaki. Ha inũ, nuku tenãkatsis ibiaibũ hatuwẽ datekĩ nukũ Shanẽ Ibu nũ henebaĩsmaki. Nuku nemanũ ishũ kushakĩ nuku di abiaibunã, hawẽ taeshũ nuku yamawatirubumaki. 
2CO.4.11	Natiã nukuri hiweyushũ Jesus nũ txibaĩwẽ taeshũ nuku tenãkatsis ibiaibũ Jesus ini keska hiweriakĩ nukũ yurawẽ nũ haskashunai dasibibu nũ hatu uĩmakubainaii. 
2CO.4.12	Haskakẽ shaba betsa nũ matu mawabiashũshanaya Jesus Cristokiri nũ matu yusĩmiswẽ taea niti ikama maturi benuama mã habe hiwepakeshãkanaii.
2CO.4.13	Haskakiri Davĩ kenekĩ: “Deus ikũwaĩ hakiri ẽ hãtxakũkainaii”, ini keskai nukubũri Deus ikũwãriai hawara nũ ikũwaĩ nũ hakiri yui hãtxariakũkainaii. 
2CO.4.14	Ha inũ, Jesus mawa Deusũ bestẽwanishũ nukuri bestẽwãkĩ maturi bestẽwãriatã Deusũ ibubis nuku habis beismakĩ nuku iyushanai unãkĩ hawẽ hãtxa nukũri nũ yusĩkubainaii, hawa dateamarã. 
2CO.4.15	Haska inũ, Deusũ matu pepawaya mirimabũ Jesus Cristo ikũwãtã benimakĩ mã Deus kẽhairawanũbũ hawara matuwẽ taea bika tenekĩ matu merabewanũ ika nũ ikũkainaii.
2CO.4.16+2CO.4.17+2CO.4.18	Hawara bika shabakabi mekĩ nũ teneai hawaira keyushanaiwẽ nuiama haska Deusũ mekekĩ niti akama nuku habe hiwemashanai uĩriamabia xinãkĩ nũ uĩkatsis ikaii, ikibi ika hunea keskarã. Ha inũ, natiã na hiweawẽ nũ hiweairã, bikaixta nũ teneai hawama keskaki, hawaira hayabiatã keyumisrã. Hakia haska hawẽ taea nũ bika teneairã, Deusũ pewẽ kupikĩ nuku benimawatxakayamashanai akũhaira bikatsi nũ manaii. Haskakẽ nukũ yura ewanai babui mawabiaya bari tibi Deusũ nukũ hiwea tibi uke meranua nuku benawakubainaya punu nukai nũ txĩtũtirubumaki.
2CO.5.1	Haska inũ, na mai anu nukũ yurawẽ nũ hiwea peã shubuwẽ nũ hiweyua keskabukiaki, hatiara hawaira nũ debushanairã. Hakia nai anu nukũ hiwe nũ hanu hiwei kashanairã, Deusũ ma nuku akibi ashuniki, yurabũ hiwe wamis keskamarã. 
2CO.5.2	Haskakẽ na mai anu nukũ hiwea txakabuwẽ nũ nuitapayuaii. Hanua txipu nai anu nukũ hiwe pepa anu hiwei kakatsi iki nũ manayukubainaii. 
2CO.5.3	Na nukũ yura mawa txapukẽ hawaira nũ hawa saweama keska ishanai nũ unaiĩ. Hakia yura bena txipu Cristõ nuku inãyã nũ tari bena sawekĩ akawashanaii. 
2CO.5.4	Natiã nũ hiwearã, hawawẽ haskatima nũ bika teneyuaii. Mawatã nũ txapukatsi ikamabia nũ ma mawa kasmai nũ hiweyuarã, Jesusũ nai anu nuku ainitã hiwea bena inãkĩ nukũ yura bena nuku inãshanai nũ manaii. 
2CO.5.5	Deusũ nuku haki maewakatsi bebũkiri yubakatã hawẽ Yushĩ Pepa hawẽ unãti watã kanetima nuku inãni hawẽ taeshũ nũ bishanairã, nũ hayaki.
2CO.5.6	Haskawẽ taea nũ benimakũkainaii. Na nukũ yurawẽ nũ hiwea nukũ Shanẽ Ibube benãta nũ hiweyua nũ unaiĩ. 
2CO.5.7	Ha shabakabi nũ uĩyamabia uke merã xinãkĩ nũ ikũwaiĩ. 
2CO.5.8	Na nukũ yura nũ henebaĩshanaii, nukũ Shanẽ Ibube hiwei kakinã. Hawa dateama punu nukama nũ hiweyukũkainaii. 
2CO.5.9+2CO.5.10	Ha inũ, dasibi nukuburã, nũ hamakiri kama nukũ Shanẽ Ibuhaira Cristo hanu tsaushũ unãti wamis anu haki nukutã nuku tibibũ habis nũ beisshãkanaii. Nuku tibi unãkĩ Cristõ nuku manakuakeakeshanikiki, na yurawẽ hiweshũ nũ pepa amis inũ nũ txakabu amis unãtã nuku tibi kupikinã. Haskakẽ na mai anu nũ habe hiweriama kasmai nũ habe hiwei kashanairã, nukũ yurawẽ nukũ Shanẽ Ibu nũ benimawakatsi ikaii.
2CO.5.11	Haskakẽ nukũ Shanẽ Ibũ kuxipa meseki datekĩ hawẽ kaka pepakiri yurabũ hau Jesus ikũwanũbũ nũ hatu yusĩbaunai haskai nũ hiwemis Deusũ nuku unãhairaikiki. Haskawẽ taeshũ hau mã tapĩrianũbũ pe hiwekĩ hãtxa txanima nũ matu yusĩmis unãkĩ mã xinãtiruki. 
2CO.5.12	Haska yurabũ xinãmis keska xinaĩ nukũmebi nũ keãmaki. Hakia nukukiri hãtxakĩ nukukiri pe xinãkĩ mã nuku kẽwãtirubuki. Betsabũ yura bemakis uĩkĩ unãti wamisbuki, hatũ huĩti hatu shabakabi uĩyamabiarã. Haska nũ yusĩmis besti ẽ matu yuiai ea nĩkakãwẽ. 
2CO.5.13	Nũ patapa unaĩsmapa keskabukiaki. Hakia abukĩ nũ Deus duawaibu yura betsabũ nuku uĩkĩ haska nũ dayamis nĩkama yuikĩ: “Paulo inũ habetã yusĩmisbu patapa unaĩsmapabuki”, ikaiburã, haskakĩ Deus nũ duawamis yura betsabũ unãbumaki. Hatuwẽ nuiyamakãwẽ. Ha inũ, yura betsabũ nuku uĩmisshũ nukukiri yuikĩ: “Shabakabi hatu yusĩkanikiki”, mã imisburã, matu merabewanũ, iwanã, nũ akubainaii. 
2CO.5.14	Cristo nuikipatũ nũ hawẽ kuxipayabu nuku ma mestẽwanishũ nuku txishukubainikiki. Dasibibuwẽ taea huni bestitxai nuku mawashuni ikũwãnishũ nũ unaiĩ. Habiaskariai habũ ikũwãshanaibu itxapaburi habe mawanibu keskaki. 
2CO.5.15	Cristo mawairã, dasibi hatu ishuniki. Hamẽ ikama habu hiweabu ishuinã, hau ana hatũmebi hatũ xinãnẽ besti hiweyamanũbũ hau ha hiweshũshanũbũ hatu ishuniki, mawatã ana hatu bestẽshunirã. 
2CO.5.16	Haska inũ, nukunã, haska ikũwãbumã xinaĩ hãtxamisbu keska nũ ana hatũ xinã keskamaki. Ha dukũ Cristokiri xinãkĩ: “Yura kayabi bestiki”, iwanã, nũ xinãbiaya Deusũ nuku ma betsa wakẽ betsahaira Cristokiri nũ ma xinaiĩ. 
2CO.5.17	Hanushũ tsuabũra Cristo ikũwaĩ haki nukui dasiayarã, habũ xinã sheni Deusũ betsa waya hawara mekĩ txakabuwamis henetã hatũ Shanẽ Ibu Cristo txibãnũ ika yura bena keskabuki.
2CO.5.18	Na haska Deusũ daya tibirã, Cristo hamebi hawẽ Epa daewakĩ hawẽ haibuaibu nuku wamaniki. Haskawẽ taea nũ daenamei haibunamenũbũ nuku katunishũ hawẽ kakape nuku yusĩmakubaũmiski. 
2CO.5.19	Na habias Deusũ xinãni ẽ matu ana yuiai ea nĩkakãwẽ. Cristowẽ yurabũ txakabu ana xinãtimawani Cristobe Deus dayakĩ yura dasibibu hatu haibuwakatsis ikĩ habũ Cristo unãtã ikũwaĩ hau unãnuma hiwekubaĩshanũbũ na txanima hãtxa nũ hatu yusĩkubainũ nuku yununiki. 
2CO.5.20	Haskakẽ Cristõ kuxipa nũ hayawẽ taea nũ hawẽ hãtxa bushunikabuki. Nukuwẽ Deus hãtxai keskaya Cristo ea ashũkĩ nũ matu yukashũmiski. Eskaki. Matu yuinũ nĩkakãwẽ. Nukuwẽ taeshũ Deusũ hãtxa ikũwaĩ Cristo matu mawashuniwẽ Deus daewai habe haibunamekãwẽ. 
2CO.5.21	Jesus Cristo hawa txakabu meamahairabiakẽ hakia nukũ txakabuwẽ taeshũ txakabu memis keska wakĩ Deusũ Cristo aniki. Nũ Cristowẽ taea pepa keskabu Deusũ nuku ana kupikatsi ikama: “Ẽ haibuaibu txakabu hayama keskaki”, iwanã, Deusũ nukukiri haska xinãmiski. Haskakẽ Cristo matu mawashuniwẽ taea Deusbe haibunamekubaĩkãwẽ.
2CO.6.1+2CO.6.2	Ha dikabi yura tibi Deusũ yuikĩ:
2CO.6.1+2CO.6.2	“Ẽ tsuara nĩkakatsis ikaya
2CO.6.1+2CO.6.2	mĩ ea kenaya mĩ hãtxa nĩkatã
2CO.6.1+2CO.6.2	ha shaba ikaitiã ẽ mia mekekĩ merabewashanaii”,
2CO.6.1+2CO.6.2	ikaya nĩkatã Isaíasĩ keneniki. Haska shabakabi ẽ matu xinãmai nĩkakãwẽ. Natianã, Deusũ matu nĩkakatsis ikikiki. Ha inũ, natiã matu mekekatsis iriaikiki. Haskakẽ mã Deusbe dayakĩ ashũmis matu yununũ nĩkakãwẽ. Hamẽmẽs Deusbe haibunamei beparameama ikũ kayabi Deusũ hawẽ pepa ma matu uĩmaki. Danãyamakãwẽ. Haskawẽ taea nukurã, nũ Deusũ daya ashũkĩ merabewai dayashunikabuki.
2CO.6.3	Deus nũ dayashunaiwẽ taeshũ hau tsuabũra: “Mã kaneaii”, iki hau nukukiri hãtxayamanũbũ pe hiwekũkaĩkĩ nũ tsua kanekĩ uĩmatxakaismaki. 
2CO.6.4	Hakia nũ haskai Deusũ tsuma ikinã, eskawẽ nũ matu uĩmamiski. Hamapai bika nuku tenemaibu mei hawa hayama nuitapakĩ nũ hawa hatu kemama tenekubaĩmiski. 
2CO.6.5	Eska tibi nuku wabu meirã, nuku unãbumã nuku kuxa kuxa akinã, nuku bitxikinã, nukuki shukubirã hãtxa txakabuirã, daya kuxipa meirã, usha tenekĩ buni tenetã nũ Deus dayashũkũkaĩmiski. 
2CO.6.6	Haska inũ, nukũ hiwea pepa kayabi nũ hatu uĩmairã, tsua parãma inũ, unãnepai sinatama txanima nũ ikũ kayabi ikai Deusũ Yushĩ Pepatũ kuxipaya nũ Deusũ tsumabu txanima nui kayabi nũ hiwekũkaĩmiski. 
2CO.6.7	Ha inũ, Deusũ kuxipa nuku merã nũ hayawẽ taea kaka txanima nũ yuimiski. Habias Deusũ kuxipa pepawẽ unãmakĩ nũ hatu atximamiski. Ha inũ, habiawẽri hakiri txakabu yuibiaibũ nũ hatu nemamiski. 
2CO.6.8	Ẽ hanu haska wakĩ hatu merabewa bestiaitiã yura betsabũ nuku kẽwaĩbũ hatiritũ yuãkĩ nuku kẽwaĩsbumaki. Ha inũ, yura betsabũ nukukiri shetxakaibũ betsabũ nukukiri pe yui hãtxamisbuki. Ha inũ, yura betsabũ nukũ yusĩa danaĩ: “Matxupaki”, nuku wabiaibũ txanima yui besti nũ hãtxakũkaĩmiski. 
2CO.6.9	Yura itxapabũ nuku uĩsma akawabiaibũ betsabũ nuku unãhairamisbuki. Danãkĩ nuku debu wapaibiabu habiaskabia nũ hiweyukũkainaii. Nuku itxakawabiakĩ hawa nuku tenãriabumaki. 
2CO.6.10	Ha inũ, habũ nuku xinã nũ punu nuka dabanẽ xinãkanikiki, Cristo txibaĩ nũ xinãtxãkaĩ nũ benimabiakũkainaya nũ hamẽ nia nuitapai keska xinãmisbuki, nũ hatu tapĩmai itxapa enayabiakenã. Nukuburã, nũ hawa hayama keskabia dasibi Deusũ nuku haya wamiski.
2CO.6.11	Corinto anushũ ebetã ikũwaĩbuũ, hãtxa matu bumai hawa huneama hãtxa shabakabi besti nukũ xinãnẽ hawa teshewama nũ matu yuiaiwẽ taeshũ 
2CO.6.12	haska mã nukukiri xinãmis xinaĩrakãwẽ. Nũ matuwẽ nuikĩ nũ matu danãmabiakẽ matũri matũ nui uĩmakĩ mã nuku hawa waismaki. 
2CO.6.13	Ẽ matu yuiai ea nĩkakãwẽ. Mã ẽ bake keskabu ẽ matu waii: “Merabewai haska ẽ matuwẽ nuimis keskai duapai ewẽri nuikãwẽ”, iwanã, ẽ matu keneshunaii.
2CO.6.14	Haska matubũ mã ikũwaĩnã, ha habũ ikũwãbumabe Deusũ matu ana hatube ketashamekatsi ikama xinãnishũ xinãmiskiri matu yuinũ nĩkairakãwẽ. Hawara Deusuna peparã, ha danaĩ pepabe husitirumẽ? Shaba pebiakẽ mexũ haibuai shabatirumẽ? 
2CO.6.15	Habiaskariai Cristo Satanásbe haibunaĩ pepatirumaki. Ikũwaĩbu betsari ikũwãbumari hatube haibunaĩ pepatirumaki. 
2CO.6.16	Hanushũ Deus kẽwãti Templorã, hanushũ yushĩ dami betsa ha merãshũ kẽwãtirubumaki. Nukũ yurarã, hanushũ Deus hiwea kẽwãti Templo keskaki. Haska Deusũ hamebi ibubiskiri yuini nĩkakãwẽ:
2CO.6.16	“Habu anu hiwei hatube nikũkaini
2CO.6.16	ea ẽ hatũ mekenika Deus ikaya,
2CO.6.16	haburã, enabu ishãkanikiki”,
2CO.6.17	ikaya kene betsawẽ ana habias hãtxawẽ Deus Yavẽ yuikĩ:
2CO.6.17	“Habũ ea danaĩbu anua kaĩbaĩkĩ henebaĩkĩ
2CO.6.17	ana txakabu mei atimapayamakãwẽ.
2CO.6.17	Mã haskakũkainaya matuwẽ benimakĩ ẽ matu beyawashanaii,
2CO.6.18	matu haska watã ẽ bakebu matu wai
2CO.6.18	matũ epa ẽ ikũkaĩshanaii”.
2CO.6.18	Deus kuxipa dasibi binuatũ yuiai hawẽ hãtxa yuishunikabũ nĩkatã keneniki.
2CO.6.18	Habiaskari ẽ matu yuiaii.
2CO.7.1	Ẽ betsabu inũ ẽ puibuũ, haskakẽ Deus nukuki hawẽ pepa yubakani hawẽ hãtxa nũ hayaki. Haskawẽ taeshũ nukũ yura inũ nukũ yushĩ mekei Deuski mesekĩ ana hawara txakabũ nuku atimapa watiru ana akama henetã pepai hawenas ikubainãkãwẽ. Haskai nũ hawama dasibi Deusunabu itirubuki.
2CO.7.2+2CO.7.3+2CO.7.4	Mã pe hiweabuwẽ taea matukiri nĩkatã xinaĩ hawa dateama matukiri shabakabi hãtxakĩ ẽ matu kẽwaiĩ. Hamapai bika nũ tenerabebiai haska mã pe hiweabu nĩkai ẽ huĩti benimahairaii. Matũ txakabu henetã nuku keskakĩ Deus duawanũ ika mã hiweaya matuwẽ nuihairai ẽ matuki ana ha ikamaki. Haskarã, ma bebũkiri ẽ xinãwẽ ẽ matukiri txanimaki, ẽ matube hiwekatsi ikai inũ ẽ matube mawakatsis ikairã. Hanua nũ tsua txakabuwaismabiakẽ yura eskarabes matu anushũ nukukiri xinã txakakĩ: “Paulo inũ habetã yusĩmisbũ nukũ hamapai biãkĩ nuku nuitapawakĩ itxakawakĩ nuku paraĩmabuki”, ikaibu nũ hatu haska waismawẽ taeshũ hatu ikũwãyamakãwẽ. Hakia nũ matũ haibuaibuwẽ taea matuwẽ nuihairakĩ nũ matu pe xinãmis keska wakĩ nukukiriri pe xinãkãwẽ.
2CO.7.5	Macedônia mai pakea anua nũ huai yura itxapabũ nuku yumãwãkĩ nuku haska wakubiranimabu matu yuinũ nĩkakãwẽ. Deus danãkĩ nuku itxakawakĩ bikawakĩ nuku deteaibũ harakiri haskatima date paepai nũ hani haskatã huĩrukũtirumahaira ikimaki. 
2CO.7.6	Hakia haska yura babu punu nukabu Deusũ benimawamistũ nukũ haibu Tito nukuki nukumakĩ Deusũ nuku benimawaimaki. 
2CO.7.7	Ha Tito hikituxikĩ nuku benimawai bestiwẽma hakia haska matube pe hiwetã matube haskaxina txaniai nĩkai inũ haska ha huni hawẽ ibuã aĩbe hiwea nitxĩmashũ ikis mã ha huni merabewai inũ, haska mã ea uĩkatsis ikai Tito nukuki txaniaya ẽ xinã txãkaĩ matuwẽ ẽ tse ikũkainimaki.
2CO.7.8	Hanushũ ẽ kenewẽ ẽ matu dakewakĩ huĩti nixmawakĩ ẽ matu tsiũ akima ẽ unaiĩ. Ha inũ, matu haska bumai eari ẽ huĩti tsiũ iriayuimaki. Ẽ matu haska waima ẽ ana haskakiri matu xinãmaki. 
2CO.7.9	Hanushũ ẽ matu haska waya matũ txakabu unãtã xinã betsa watã hawara Deusũ matu amakatsis ikai dateama mã akimaki. Ha inũ, matu ha abiakĩ nũ hawa matu txakabuwama ikima mã unaiĩ. Hakia nukũ hãtxa nĩkabiatã matũ xinã mã betsa wamakenã, Deusũ matu kupikeanimaki. Haskawẽ taea natiã matuwẽ ẽ benimaii. 
2CO.7.10	Tsuabũra ikũwãkĩ nũ txakabu wai unãtã henenũ ikĩ xinã betsa wai nukũ huĩti nixmaya hau nukũ txakabu nuku buashunũ Deus benakĩ nũ ea akaya benimakĩ nukũ txakabu ana xinãma nuku hakimawakĩ Deusũ nuku buashũmiski. Hakia habũ Cristo ikũwãbumanã, hatũ txakabu unaĩ punu nukabia hatũ xinã betsa wama Deusũ hatu merabewama mawa kayabi hayapakeshanikiki. 
2CO.7.11	Hakia maturã, matũ txakabu haska Deusũ matu unãmaiwẽ matũ huĩti nixmabiatã pepanũ, iwanã, ẽ yusĩa txibaĩ ẽ haska abuai ea uĩmai eki mesekĩ ha hunĩ txakabukĩ matu txakabuwaima haska waima ẽ matu xinãma matu datei haki sinatatã pewai hawa kuxi dakewakĩ mã nemaimaki. Haska ẽ matu waima ha huni pewai mã hawa hawẽ txakabu ana habe hayama nũ unaiĩ. 
2CO.7.12	Eskawẽ taeshũ ẽ matu ha aniki. Ha huni hawẽ ibuã aĩbe hiwea merabewanũ, ikama inũ hunĩ hawẽ aĩ ma mebiã merabewanũ ikamari hakia haskama nukuwẽ nuikĩ haska nukũ yusĩa mã txibãkatsis ikai Deusũ matũ xinã unãmaya mã unãnũbũ: “Mã itxamis anua ha huni nitxĩrikãwẽ”, iwanã, matu anu kene bumakĩ ẽ matu haskakiri xinãkĩ bumayamaki.
2CO.7.13	Hawaira ẽ yunuti txibãkĩ mã akimakẽ ana huĩti nixmama matuwẽ hanũkaĩ nũ xinã txãkaiĩ. Haska bestiwẽma Tito matube hãtxakĩ matũ xinã pe unãtã matuwẽ xinã txãkãkirani nukuki ana nukutã matukiri nukuki txaniaya haska tibi matukiri nĩkatã nũ benimahairakũkainaii. 
2CO.7.14	Haska hãtxa txanima nũ matu yuimis keska wakĩ Tito matu anu ẽ nitxĩriama matukiri kẽwãkĩ ẽ kaneama ikimawẽ taea ẽ hawa matuki txakabumaki. Haskawẽ taea txanima hawara matukiri ẽ yuima mã habiaskaki. Haska ẽ Tito yuima keska uĩmakĩ mã beyawaimawẽ taea nũ matu kẽhairawaii. 
2CO.7.15	Ha inũ, haska eki inũ ẽ keneki mesekĩ Tito beyawakĩ mã iakeakekĩ ẽ kene ẽ matu anu bumayama nĩkatã ẽ yunuti mã txibãmis xinaĩ matu uĩtãyamashũ Titõ ana matu abuhairakubainikiki. 
2CO.7.16	Mã txĩtuĩsmawẽ taea ẽ matuwẽ benimahairariakũkainaii.
2CO.8.1	Ẽ betsabu inũ ẽ puibuũ, Macedônia mai pakea anua itxamisbu Deusũ hawẽ nuiwẽ hau Jerusalém anuabu nuitapaibu hatu merabewanũbũ, iwanã, Deusũ hatu duawamaimakiri ana ẽ matuki txaniaii. 
2CO.8.2	Hatu bika tenemabiaibũ yumãbiakĩ haska xinãma hatũ huĩti nixmama nuitapabiai benimakubaĩkĩ hawa yauxiama hatũ pei itxawakĩ: “Eskarabes nũ hayabũ hawara nũ haya hatu inãkĩ Jesus ikũwaĩbu Jerusalém anua merabewanãkãwẽ”, iwanã, itxapa itxawaimabuki, pei itxapa hayabu keskakinã. 
2CO.8.3	Haska wakĩ hatũ xinãnẽ inãkuĩkĩ hawa yauxiama hati inãtirumabia binumaibu eã ẽ hatu uĩma ẽ matuki txaniaii. 
2CO.8.4	Nũ haska hatu yunuamabia nuku ea akĩ: “Nukũri nukũ betsabu nũ hatu merabewakatsis ikaii”, ikĩ nuku yuikubainimabuki. 
2CO.8.5	“Hati bikãwẽ”, ishũ nũ hatu manakamamabia haska Deusũ abumis keska wakĩ hatũ yurawẽ nukũ Shanẽ Ibu dukũ duawanũ ikĩ nukuri ha katxu merabewaimabuki, hatũ inãkuĩwenã. 
2CO.8.6	Haskakẽ pei itxawakĩ Macedônia mai pakea anu itxamisbu anushũ Titõ hatu taewamaima keska wakĩ matu anu kashũri hau matũ merabewati pepa mã itxawaxina hau matu itxawamakĩ pewai kashanũ Tito nũ haska yunuxinaki. 
2CO.8.7	Matunã, ikũwãkĩ betsabu mã hatu binumiski, Cristõ kakape ikũwãkĩ inũ, Deusũ hãtxa shabakabi unãkĩ inũ, shabakabi unãnepakĩ inũ, hamapai Deus mã ashũtiru akĩ inũ, haska merabewati nuku anua nui mã tapĩmiswẽ taea ikũwaĩbu betsa mã hatukiri xinaĩnã matũ nuikipa uĩmakĩ Jerusalém anuabu nuitapaibu hatu merabehairawakãwẽ, betsabũ akima binumakinã.
2CO.8.8	Haska matu yuikĩ ẽ matu yunuti mese washunamaki. Hakia Macedônia anuabũ hatu ashuĩmabu keska wakĩ Jerusalém anua nuitapaibu ikũwaĩbuwẽ maturi mã nuiai shabakabi dasibibu mã uĩmatirubuki, iwanã, ẽ matu haska xinãmaii. 
2CO.8.9	Ha inũ, nukũ Shanẽ Ibu Jesus Cristo nai anua hawẽ Epa Deusbe hiwea habe shanẽ ibuhairabia dasibi hawenabia henebirã hawẽ pepawẽ matu pepawanũ ika matuwẽ taea nuitapai matuwẽ nui mawaniki, hawẽ taea mã nuitapama dasibi haska yubakani mã ibu washanunã. Haska matu washuniwẽ taeshũ mã hatu merabewatiruki. 
2CO.8.10	Haska inũ, na haska merabenãtikirirã, eã haska ẽ matukiri xinaĩ matu yuinũ ea nĩkakãwẽ. Hatu merabewakatsis ikĩ bari betsatiã matũ pei itxawakĩ taewakĩ benimayabi mã ayamaki. 
2CO.8.11	Natiã ana matũ pei itxawakĩ haska mã hatu merabewakatsis iyama keska wakĩ benimai mã yubakai taeyama keska habias xinãwẽri ana benimakĩ matũ pei haki dasiwakĩ itxawakĩ keyutã hatu inãshãkãwẽ. 
2CO.8.12	Hanushũ tsuabũra txanima kayabi yura betsa merabewakatsis ikaibu Deusũ hatũ xinã nuima unãkĩ hatuwẽ Deus benimamiski. Hawara haya inũ hawara hayama xinãma hakia haska hawara pepa nũ haya nũ inãtirubu Deusũ nukukiri xinãmiski.
2CO.8.13	Haska merabenãtikiri ẽ matuki txaniairã, betsabu mã merabewamatiru hirabi matũ mesti mã atirumaki. Txipu mã nuitapatiruki. Haskakẽ hawara mã hayama iriaya habias keskari wakĩ matu manakutirubuki, iwanã, ẽ matu yuaii. 
2CO.8.14	Natianã, Jerusalém anuabu ikũwaĩbu nuitapai piti eskarabes hayabuki. Hakia maturã, itxapa mã hayaki. Haskawẽ taeshũ txipu haburi itxapa hayabũ maturi eskarabes mã hayakẽ matu merabewatiruburiki. Haskai mã binunãnãtirubumaki, senẽbukuinã. 
2CO.8.15	Haska Moisés keneni nĩkakãwẽ: “Nai anua duru Deusũ niri akai habũ itxapa tupikĩ itxawaibũ hanushũ betsabũri eskarabes tupikĩ itxawariatã habũ ha piti pi hawa bika teneama ipaunibukiaki”. Haska keska xinãkãwẽ.
2CO.8.16	Hanushũ matu merabewakatsi iki nũ matuwẽ nuiai keskai Titori habias xinã haya matuwẽ nuiriai kakatsis iki kaya benimakĩ Deus pepa wakĩ ẽ kẽwaiĩ. Hau matu anu kanũ nũ nitxiã hawaira matu anu kaikiki. 
2CO.8.17	Habiaska xinãyã daki ẽ yunua hawaira ea nĩkatã hamebi matu merabewakatsis iki matu anu kaikiki.
2CO.8.18	Tito matu anu kaya nukũ betsã Deusũ kakape datã akĩ pe yusĩ heneisma hakiri dasibibũ pe uĩkĩ yuimisbu Titobe nũ ha nitxĩriaii. 
2CO.8.19	Haska inũ, hau Jerusalém anu nukube kakĩ nukubetã ha inãkuĩ pei bushanũbũ, iwanã, Macedônia anushũ ikũwaĩbu itxashũ ha huni katuimabuki. Ha inũ, nukunã, ikũwaĩbu betsabu nuitapaibu nũ merabewakatsis ikai habũ nuku uĩkĩ nukũ Shanẽ Ibu nũ duawai merabenaĩ nũ haska abuai nũ hatu uĩmakatsis ikaii, haska daya beyairã. 
2CO.8.20+2CO.8.21	Yurabũ nukukiri yuikĩ: “Ikũwaĩbũ pei itxapa Jerusalém anuabu itxawashunimabu haska Paulõ inũ habe buaibũ bukĩ haska waimabumẽ?” iki hau nukukiri xinã txakai ha iyamashanũbũ dasibi shabakabi pewakĩ haska Deus inũ yurabũ nuku amakatsis ikai hatu uĩmakĩ nũ pewanũbũ hawara yauxiama mã hatu inãkuĩshanai benuama aru pewatã nũ hatu bushũshanaii.
2CO.8.22	Ha inũ, betsarã, habube ẽ nitxĩainã, nukũ betsa ikũwaĩ pepa ma kayatapĩni txĩtuĩsma hamapai betsa betsapa pewanika ha dikabi mã haki txiti itiru ẽ ha matu nitxĩshũriaii. 
2CO.8.23	Hamẽ Tito ebe dayakĩ ebetã matu merabewamis mã unaiĩ. Hamẽ ha nukũ betsabu Macedônia anua ikũwaĩbũ katuimaburã, habe ẽ hatu nitxĩainã, Cristõ kuxipa hayaburi bukanikiki. 
2CO.8.24	Haskakẽ habu ha ikũwaĩbũ matu uĩayã haska mã hatuwẽ txanima nuiai hatu uĩmakĩ beyawashãkãwẽ. Mã hatu haska waya haska wakĩ nũ matukiri kẽwãkubaĩmis mã hatu uĩma kayabishanaii.
2CO.9.1+2CO.9.2	Mã Corinto mae ewapa Acaia mai pakea anuabũ ua bari betsatiã nuitapaibu Jerusalém anuabu matũ inãkuĩa mã habũ inãkatsis ikai nĩkatã dasibi Macedônia mai pakea anu manishũ ikũwaĩbu mã akai kakai nĩkatã mirimabũ habunari bumakatsi iriaibuwẽ taeshũ matukiri kẽwãkĩ nuitapaibu mã merabewati xinãnikẽ ẽ ana haskakiri txanikĩ matu keneshunamaki. 
2CO.9.3+2CO.9.4	Hakia ẽ matukiri kẽwãbiamis dasibi matũ pei mã itxawashũ aruriamakẽ Macedônia anuabu ebe bukĩ mã haska ariama dama tapĩ itsakĩ hatu uĩmai hanis akĩ hau matu dakewakĩ eari dakewakĩ txakabuwayamashanũbũ, iwanã, matu merabewakĩ nukunabu dabe inũ besti matu anu bebũkiri ẽ hatu nitxiaiĩ. 
2CO.9.5	Haskakẽ haska matũ pei mã bebũkiri inãkuĩkatsi mã yubayama keska wakĩ mã habũ inãriamatũ nuiama hatu inãkĩ keyukãwẽ, matũ yauxi hatu uĩmamarã. Hawara mã inãtiru hawaira mã inãnũbũ matu anu nukunabu dabe inũ besti habũ matu merabewai bunũbũ dasibi bebũkiri hatũ berubi mã pewakĩ keyunũbũ ẽ hatu nitxiaiĩ.
2CO.9.6	Hanua haska hunĩ eskarabes mibaĩmatũ yunu ewai kaniai eskarabes tsekamis inũ, hunĩ mirima mibaĩma hawẽ yunu ewai kaniai akũhaira tsekamisrã, haska keska xinãkãwẽ. 
2CO.9.7	Haskakẽ yauxiama hatu merabewakĩ nukũ hawara benimayabi nũ hatu inãyã Deusũ abumiswẽ taeshũ tsuã matu yunuamabia bestibu haska mã yubaima keska hatu merabewai yauxibetanã inũ sinatabetanã inaĩ xinãma hawara mã pashkakatsi ikai hatu inãkuĩshãkãwẽ. 
2CO.9.8	Ha inũ, merabewakĩ hamapai betsa betsapa yura betsabu ashũkĩ matũ hawara pashkashũ mã hatu merabewaya Deusũ matu duawakĩ akũhaira pawamakĩ matuna binumakĩ inãkĩ matu ashũtiruwẽ mã duanametirubuki. 
2CO.9.9	Deusũ haska xinãmiskiri Davĩ keneni matu yuinũ nĩkakãwẽ.
2CO.9.9	“Txikixama dayabiamis dasibi hayamakẽ
2CO.9.9	Deusũ hawẽ pepa keyuismawẽ
2CO.9.9	hatu duawakubaĩmiski”,
2CO.9.9	aniki. 
2CO.9.10	Haska keska Deusũ nuikipabu hatũ hawara inãmistũ maturi matuna inãmiskẽ yauxiama pashkashũ mã hatu inaĩbu ana akũhaira matu inãkĩ binumakĩ Deusũ matu merabewamakubaĩshanikiki. 
2CO.9.11	Haska inũ, Deusũ itxapa matu inãmiskẽ pashkashũ matũri yura betsabu mã inaĩbu nũ matu haska yusĩmiswẽ taeshũ yura itxapabũ Deus kẽwãshãkanikiki. 
2CO.9.12+2CO.9.13	Hawara Deusũ matu amakatsi ikai txibãkĩ Cristo ma ikũwaĩwẽ hawẽ kakapewẽ matu betsa wa yura betsabu shabakabi merabewakĩ mã hatu uĩmashanaii. Ha inũ, na mã hatu merabewashanai nukũ betsabu Jerusalém anua hawa hayabumakẽ nũ hatu bushuã bitã benimakĩ Deus kẽhairawashãkanikiki, matũ pepawẽ taeshunã. 
2CO.9.14	Ha inũ, haska bestiwama haska duahairawakĩ matuwẽ Deusũ hatu merabewai habũ unãkĩ matu abukĩ Deus matu yukashũkubaĩshãkanikiki. 
2CO.9.15	Haska washũ nukũ hãtxawẽ nũ Deus pepawakĩ keyutirumaki. Haska Deusũ binumakĩ nuku dasibi duahairawakĩ hawẽ inãkuĩwẽ Deusũ hawẽ bake nuku mawamashuniwẽ hawenabu nuku waiwẽ taeshũ Deus kẽhairawakubainãkãwẽ.
2CO.10.1+2CO.10.2	Haska bestibu mã ekiri hãtxamis ẽ Paulõ ẽ matu yuiai ea nĩkairakãwẽ. Matu anushũ betsabũ yuikĩ: “Paulo nukube hiwea hãtxahairaisma yunuama unãshubira nuku hãtxa wabiamis txaikeshũ nuku keneshũkĩ hãtxa kuxipawẽ yunukĩ nuku ha amiski”, iwanã, mã ea yuãbiamisbũ haska duapakĩ ẽ xinãmis matu yuinũ nĩkairakãwẽ. Haska mã yuibiaya hãtxa kuxipawẽ ẽ matu kũyã atirubia haska duapakĩ unãshubira Cristõ yurabu yusĩkubaini keska wakĩ hãtxa shãkamawẽ yuikĩ matu kũyã akatsi ikama matu anu ẽ ana kakẽ habũ ea shenĩkamisbu ẽ hatube hãtxakatsi ikamaki. Hatũ xinã betsa wamakĩ hau ana hamakiri xinãtxakayamanũbũ hatu meshtãmakãwẽ. 
2CO.10.3	Hanushũ tsuabũra nukũ Shanẽ Ibu txibãkatsi ikabumã yura betsabu parãkĩ hawara ibubis akatsi ikai akĩ yura betsabu binunũ, iwanã, hatube sinataibube detenamei hatũ mabu kuxipa tibiwẽ haki txiti itã detenamei hawẽ kuxipai hiwemisbuki. Hakia habu keskama 
2CO.10.4	nuku ikirã, hawara Deusũ nuku amakatsis ikai akĩ Deus inũ Cristo danaĩbu ha txakabuki txiti ika hawẽ kuxipaibu binumai Deusũ kuxipawẽ hatu ha akĩ nũ hatu nuitapawatiruki, detenameai keskakinã. 
2CO.10.5	Haska inũ, haska Deus danaĩ unãnepabũ xinãmis hawauma wakĩ Deus nũ hatu unãmakatsis ikaii, hatũ txakabu beshteketã xinã betsatã hau Cristo txibanũbunã. 
2CO.10.6	Cristokiri nũ matu yusĩbia mã nuku txibãmakenã, nũ matu kupikatsi ikamaki. Menã hawaira nuku nĩkatã txibãkĩ pewarikãwẽ. Mã ma pewakẽ tsuabura huĩti kuxibu nũ kupishanaii.
2CO.10.7	Hatiritũ xinã txakakĩ yuikĩ: “Cristoki dasia nũ hawenabuwẽ taea ẽ unãhairaii”, mã ikaibunã, nukurã, nũ habias Cristoki dasia nũ hawenaburiki, uĩkĩ hau xinãnũbuwẽ, shabakabi nũ ikũwaĩnã. 
2CO.10.8	Ẽ matuki hawẽtxaĩs haska Cristõ hawẽ kuxipa ea yununikiri hawa dakeama ẽ txanimis hawẽ taeshũ matu beshtekĩ txĩtũmakatsi ikama hakia hawẽ merabewakĩ nukũ Shanẽ Ibũ kuxipawẽ ikũwãmakĩ ẽ matu kuxipa wakatsis ikũkainaii. 
2CO.10.9	Na kene ẽ matu bumaiwenã, hawẽ taeshũ matu datẽnũ, iwanã, ẽ matu bumamaki. 
2CO.10.10	Hamẽ bestibũ ẽ kene uĩtxakakĩ yuikĩ: “Hãtxa bika inũ kuxipa keneshũ nuku yunubiai Paulo nuku anu hiwea unãnepa keskama huni babu hawẽ hãtxa hameaĩ tsuã kẽwãtirumaki”, mã imiski. 
2CO.10.11	Haska hari bestibu yui mã hãtxamisrã, nũ txaikeshũ matukiri kenewẽ nũ matu yunumis keska wakĩ kashũ matu bebũshũri habiaska mã imis hãtxa kuxipawẽ nũ matu shabakabi yui kashanaii.
2CO.10.12	Haska nũ yusĩmis yusĩnã betsabũ hatũ yusĩawẽ matu nuku danãmakĩ putamakatsi ikanikiki, haska hatũmebi yusĩtxakai kanei ẽhẽ iki atimapakinã. Ha binunãnaĩ keaĩbu keska nũ haska hayamaki. 
2CO.10.13	Hanira kashũ hawẽ daya nũ ashunũ hatishũ besti Deusũ tanashũ nuku yununi anu besti dayai nũ kẽtiruki. Hakia hanu nuku yunuama anu ibubis dayama haskawẽ taea ha binumai nukubu nũ keãmaki. Deusunã, haska tibi hanu kesua anu nũ kanũ nuku henea nũ kamiski. Haskawẽ taea matu Corinto anuabu mã ikũwãriabuma anu nuku yununiki. 
2CO.10.14	Haskawẽ taea nuku dukũ matu anu Deusũ nuku yunua kashũ nukũ dukũ Deusũ kakape Cristokiri datã akĩ nũ matu yusĩ taewaniki. Hamẽ hari Deusũ nuku yunuama inirã, nukurã, haskarara nũ matube ikeanaii. 
2CO.10.15	Nukuburã, huni betsabu ma dayani anu hikitã nũ kẽkatsi ikamaki, nukũ dayamawẽ taearã. Hakia nuku ikirã, matube dayakĩ nũ taewaniwẽ taea matũ mae anushũ mã nuku merabewaya ana itxapabu matu ikũwãmakĩ nũ ewawakatsi ikai nũ matu manaii. 
2CO.10.16	Haskawẽ taea nuku kairã, mã nuku merabewaya Jesuskiri kakape bui mã Corinto anuabu bestima habu txai hiweabu anu tsuã hatu yusĩriama anu yusĩ nũ dayakatsis ikaii. Nũ haska dayakũkainairã, yusĩnã betsã yusĩawẽ nũ kẽkatsi ikamaki. 
2CO.10.17	Haskakẽ tsuara kẽkinã, hau nukũ Shanẽ Ibu besti kẽwãkubainũbũwẽ. 
2CO.10.18	Hanua ibubis hawẽ xinãnẽ besti hamẽmẽ keaĩnã, Deusũ abuama hume humepamiski. Hakia tsuara ha nukũ Shanẽ Ibukiri pe hãtxairã, hakiri pe xinãkĩ kẽwãmiski.
2CO.11.1	Haska hãtxai ẽ patapamisrã, tenetã mã ea nĩkatirumẽkaĩ. Haskakiri ẽ matu yuiai ea nĩkakãwẽ. 
2CO.11.2	Haska matukiri xinaĩ nui ẽ matu yauximisrã, ibubis ẽ yurawẽ matu yauxiama haska Deusũ matu abuai ea matu amamiski. Matu haska wakatsi ikĩ hawenabũ Cristo mã hawa heneyamashanũbũ ẽ haska matu yuiaii. Huni betsã hawẽ bake txipax tsuã pesariama huni betsa yubamis keska wakĩ eãri Cristokiri matu yusĩkinã, hawa txakabu hayama keska Cristo ẽ matu beismakatsis ikĩ ẽ matube yubakayamaki. 
2CO.11.3+2CO.11.4	Jesuskiri nũ ma haska matu yusĩbianikẽ yusĩnã betsabu bushũ matu parãkĩ haska Jesuskiri nũ matu yusĩsma Jesus betsa keska wakĩ matu yusĩaĩbu hawaira hatũ hãtxa hawẽrua abukĩ mã hatu nĩkakubaĩmiski. Ha inũ, nukubũ Deusũ Yushĩ Pepa matuki nũ ma matu dasiwabiayamakẽ yushĩ betsakiri matu yuiaibu mã hawaira atximamiski. Ha inũ, haska kakape nũ matu yuiama ibiayamakẽ kaka betsa mã hawaira txibaĩwẽ taea matuwẽ ẽ dateaii. Haska Éden bai anushũ dunũ Eva parani keska wakĩ hawara pepa Cristokiri mã ma hayabia henetã habũ txakabu txibaĩ mã hamakiri benuaibuwẽ ẽ matuwẽ dateaii. 
2CO.11.5	Haska inũ, eã ẽ xinãnã, habu txipu kabiashũ hãtxa hawẽruawẽ matu yusĩkĩ ea binũkatsis ikaiburã, hawa ea binutirubumahairaki. 
2CO.11.6	Habũ matu paraĩbu unãnepabu habũ hãtxa hawẽruabiakẽ ea ẽ hui kuxipamabia nukũ Epa Deus inũ nukũ Shanẽ Ibukiri tapĩnishũ matu ashũkubaĩkĩ ẽ matu uĩmamis keskawẽ habũ ea binutirumahairaki.
2CO.11.7	Matu anu kayamashũ Deusũ kakape datã akĩ matu yusĩkĩ ẽ hawara hayamabia pei inũ mabu matu yukakĩ ẽ matu txakabu wayamamẽ? Ẽ matu haska wama iyamaki. 
2CO.11.8	Hamẽ matu anushũ matu yusĩkĩ matu duawanũ, iwanã, ẽ hawẽ dayatiru mae betsa anushũ ikũwaĩ betsabũ pei hatu mebĩkĩ akawatã hawẽ matu merabewai ẽ dayayunũ hatũ pei ea inãnibuki. 
2CO.11.9	Hanua matu anu yusĩ hiweyui kashũ ẽ hawa hayamabia matu daketapa wakatsi ikama ẽ xinãyã nukũ betsabu Macedônia anushũ haska ẽ hayama ẽ binũ hatũ pei ea bumayamabuki. Mã ma ea haska wayamawẽ taea matu anu ana ẽ kakenã, mã ea ayama keska besti ea wakubaĩshãkãwẽ. 
2CO.11.10	Matu merabewakatsi iki matuwẽ nuikĩ matũ pei ẽ bisma yuikĩ hãtxa txanima besti ẽ yuiai Cristõ unãyã hawara ẽ yusĩmis ẽ hawẽ keaĩ Acaia mai pakea anu maniabu tsuabũra ẽ hãtxa nematirubuma ishãkanikiki. 
2CO.11.11	Haskai haska ẽ hãtxai? Ẽ matuwẽ nuiamawẽ taeshũ ẽ yuiai? Haskamahairaki. Ẽ matuwẽ nuikĩ abuhairai Deusũ unaĩkiki. 
2CO.11.12	Deusũ daya ẽ amis keska habũ ea mawapaikĩ hau hawawẽra kẽyamanũbũ hatu nemakĩ haska matũ pei bikĩ ẽ matu itxakawaisma ẽ habiaska besti ikũkaĩshanaii. 
2CO.11.13	Hamẽ haburã, Cristõ kuxipayakatsis ibiai yusĩnã kayabibumaki. Nuku keskakatsis ibiai peiwẽ kemui parananãmisbuki. 
2CO.11.14	Haska inũ, Satanásãri nuku paranũ, iwanã: “Ẽ Deusũ tsumaki”, iwanã, nuku uĩmairã, haska 
2CO.11.15	tashnishanai yuini hatuwẽ Satanás parananaĩ dayaikiki, “Nũ Deusũ tsumaburiki”, ikirã. Haskakĩ habũ nuku parãmisbu Deusũ hatũ txakabu unãtã hawẽ hatu kupishanikiki.
2CO.11.16	Haska ẽ tatima keska ekiri xinãkĩ tsuabũra mã haska xinãmiskẽ haska mã habũ xinãmis ẽ tatima ibubis ẽ kẽtiru mã ana ekiri xinãyamanũbũ matu yui ẽ hawẽ keĩ hãtxai ea nĩkakãwẽ. 
2CO.11.17	Haska nukũ Shanẽ Ibũ ea yunuamabia emebi ẽ xinãnẽ ẽ hãtxaii. Tsuara hamebi keĩ hãtxai tatima ikasmis ẽ unaĩ ẽ haskakiri keĩ hãtxai eari nĩkakãwẽ. 
2CO.11.18	Habu keĩ ibubis hatũ unãnepawẽ binunãnãmisbũ eari haska keskariai ẽ imiskiri ẽ keĩmẽkainã. 
2CO.11.19	Ha inũ, matu unãnepabia tatimabu hãtxai benimakĩ nemama mã hatu nĩkamiski. 
2CO.11.20	Haska inũ, habũri matu dayaru watã matu yunuabu mã hatu dayashũmiski. Matu parãbetanã, itxakawakĩ matũ hawara matu biaĩbu mã hatu inãmiski. Habũ matu tãpais akabu mã tenemiski, haskatimabiakenã. 
2CO.11.21	Hakia nukurã, ha dukũ matu anu kai taeirã, nũ babu kaĩtãyamaki, dakekĩ haska yuitimabiakẽ ẽ matu yuiairã. Hakia natiã betsabũ hãtxa kuxipawẽ matu hãtxa wamis keska wakĩ eãri natiãri ẽ hãtxa tatima kuxipawẽ ẽ matu yuiaii.
2CO.11.22	Matu parãmisbũ habũ shenipabukiri kẽkĩ yuikĩ: “Nũ Hebreonawabu inũ, nũ Israelbu inũ, nũ Abraãonẽ bababuki”, ikĩ txanima yuiaibunã, eari ẽ habiariki. 
2CO.11.23	Ha inũ, habũ yuikĩ: “Nũ Cristõ tsumabuki”, iki Cristo dayashunaiburã, ẽ iriakũkainaii, Cristo dayashũkĩ hatũ daya binumahairairã. Mã eki hãtxai mã ea tatimawabianũ eã ẽ hatu binumiski. Ha inũ, Deusũ kakape ẽ yusĩayã itxapaki ea bitximisbuwẽ eã ẽ hatu binuhairaki. Ha inũ, hatikira ea kuxanibu tsuabũra tanatirubumawẽ taeshũ ẽ hatu binuhairaki. Ha inũ, ẽ mawakeãkũkainiwẽ ẽ hatu binuhairariaki. Ẽ haska tibi memis ẽ matuki txaniairã, earã, ẽ tatimamẽ? Ẽ tatimamaki. 
2CO.11.24	Deusũ kakape Cristokiri ẽ yusĩbaũmiswẽ taeshũ ea nemapaikĩ hanu ea akaibutiã judeu shanẽ ibubũ mekẽ bestitiki ea hatu kupimakĩ awa bitxi kuxatiwẽ hawẽtxaĩs 39 tibiki ea hatu pekux pekux amakubainabu ẽ mawakeãkũkaĩyamaki. 
2CO.11.25	Haska inũ, Cristokiri ẽ yusĩbaũmiswẽ taeshũ ea nemapaikĩ Romano shanẽ ibubũri dabe inũ bestitũ hi kuxatiwẽ ea hatu pekux pekux amayamaburiki. Haska inũ, ea tenãpaikĩ mãkãwẽ ea tsaka tsaka akĩ ea xinã nemanibuki. Ha inũ, Cristokiri ẽ yusĩkubaunaya niwe shashu dabe inũ besti habu tibi txakabuakeakeaya ẽ hasakeaniki. Ha shashu betsa anua mexu bestitxai inũ shaba bestitxai iã batapa anu shashuuma nunai tsuã ea neshetima hi tuashki mepia ẽ nunukũkauniki. 
2CO.11.26	Haska inũ, Jesusũ kakapekiri yusĩ nũ kakũkaunai haska tibi mese ẽ binukubaĩmis matu ana yuinũ nĩkakãwẽ. Ẽ hene pukei kaya hawaira bai mata bekĩ ea shashu narabea inũ maĩ pukei nua maeshbaĩ hasai ẽ mawakeãkũkainiki. Ha inũ, maĩ ẽ kaya yumetsubũri ea mesewatã ẽ hamapai ea bianibuki. Ha inũ, enabu inũ enabumã ea itxakawakĩ ea date date akubaĩyamabuki. Ha inũ, mae ewapa tibi anushũ inũ hanu hiweabumanushũ hunibũ ea itxakawanũbũ yuinaka pianãbũ ea pikeãyamaki. Ha inũ, iãnẽwanu niwe shashuwẽ ẽ kaya niwẽwã mese bekĩ ea datekubaĩyamaki. Ha inũ, nukubetã ikũwaĩbu habũ ikũwãtxakaibũ ea bikawakĩ ekiri txanitxakubaĩyamabuki. 
2CO.11.27	Ha inũ, ẽ dayatxakayamakũkaĩmiski, bika betsa betsapa tenebiakubainirã. Mexu betsa tukama ẽ usha tenemiski. Ha inũ, buni tenea inũ ũpash tenea piama ẽ ikũkaĩmiski. Ha inũ, matsi tari hayama hawa dakukuti hayamari ẽ matsi tenekubaĩmiski.
2CO.11.28	Haska tibi ena tenebiakĩ ha xinãma ẽ betsabu mae tibi anushũ mã ikũwaĩbuwẽ ẽ matuwẽ nuihairakũkaĩmiski, haska tibi binuirã. 
2CO.11.29	Yura betsã bika tenei babuaya hawẽ nuikĩ ẽ habetã teneai keskamiski. Ha inũ, yura betsã ikũwaĩbu babu wakĩ txakabuwamaya tsuãra hatu txakabuwamaiwẽ ẽ hatuki sinatahairamiski. 
2CO.11.30	Ẽ hawa hayama emebi ẽ haska kẽtirumabia haska ẽ babumiswẽ taea ẽ keaiĩ. 
2CO.11.31	Ẽ haska txani keãyã nukũ Shanẽ Ibu Jesus Cristõ Epa Deusũ ẽ hãtxa nĩkakĩ txanima hãtxa besti ẽ yuiai unaĩkiki, ha ikibi ini yurabũ kẽwãkubaĩshanaibunã. 
2CO.11.32	Cristo ẽ ikũwãkĩ taewabirãxina ea haska wanibu ana matu yuinũ nĩkakãwẽ. Shanẽ ibuhaira Aretasĩ Damasco mae ewapa yunumistũ hawẽ soldadobu ea atximanũ, iwanã, ha mae hawẽ mixki kene sheshekaiã hanu kaĩbaĩti tibi anushũ ea hatu atximakatsi iniki. 
2CO.11.33	Haska hatu wamabiaya ikũwaĩbu betsabu ẽ haibuaibũ hanushũ uĩti kene shui anu kukiki ea nanetã dispiwẽ kukiki dũtãtã ea hanu buteabu ea atxipanãbũ ẽ pashakainiki.
2CO.12.1	Nama keskawẽ hawara nukũ Shanẽ Ibũ ea uĩmani ẽ matuki txani haskawẽ ẽ kẽtirumabia ekiri matu unãmahairakatsis ikĩ hawara nukũ Shanẽ Ibuã ea shabakabi unãmani ẽ matu yuiai nĩkairakãwẽ. 
2CO.12.2+2CO.12.3+2CO.12.4	Ma 14 bari kakẽ nai binua keyatapahaira anu Deus hiwemis pepanu ẽ yura kasmai ẽ yushĩ besti Deusũ ainitã ha hãtxa tsuã shabakabi yuitiruma Deusũ ea yuiniki. Haskara watã ea aininirã, ẽ yura kasmai ẽ yushĩ besti ea uĩmani Deusũ besti unaĩwẽ taeshũ eã ẽ matu yuitirumaki. 
2CO.12.5	Haska ẽ ini ẽ hawẽ kẽtirubia ẽ hawẽ hawa keãmaki. Hakia haska babukĩ ẽ tenemis bestikiri txanikĩ ẽ yuitiruki, keĩnã, nukũ Shanẽ Ibũ ea merabewamiswẽ taearã. 
2CO.12.6	Haska inũ, tatimabia ẽ keĩ hawara Deusũ ea ashũmis yuikĩ hãtxa txanima ẽ yuiaya hawara emebi ẽ akai inũ hawara emebi ẽ yuiai besti ikũwãkĩ hawara betsa betsapa Deusũ ea ashũmis ẽ ana matu yuikatsi ikamaki, mã tsuã ekiri haska xinãkĩ yuitirubumakenã. 
2CO.12.7	Ha inũ, haska pepahaira ẽ uĩniwẽ taea keĩ ẽ hawẽruayamanũ Deusũ nemama Satanásã ea isĩ betsa inãkĩ ea musha tekea keska ea wani ẽ teneaii. Ha inũ, hawãra ea isĩ tenemaima tenekĩ 
2CO.12.8	hau ẽ Shanẽ Ibũ ea shushawanũ, iwanã, dabe inũ bestiki ẽ ea aka 
2CO.12.9	dabe inũ bestikiri ea yuikĩ: “Miwẽ nuikĩ ẽ mia duawamisrã, hatiwẽ besti mĩ benimatiruki. Isĩ tenei mĩ babubia mĩ ea dayashũkũkaĩkĩ ẽ kuxipa mĩ unãtiruki”, ea waniki. Haskakẽ yura babu haya Cristõ kuxipa hayakatsis iki haska emebi ẽ hawawatiruma ẽ hawẽ kẽtiruki. 
2CO.12.10	Haskakẽ babui Cristõ kuxipawẽ ẽ kuxipatiruwẽ taea Cristo duawanũ, ika ẽ xinã txãkãmiski, eska tibiwenã, ẽ babuaiwẽ inũ, eki sinataibuwẽ inũ, ẽ yumaĩ hawaumawẽ inũ, ea tenãnũ ishũ ea itxakawaibuwenã, Cristowẽ dayai ẽ bika tenekubainaiwenã. Hanu ẽ babuhairaitianã, Cristõ kuxipa ẽ mekubaĩmiski.
2CO.12.11	Haska tatimai ẽ keaĩ ẽ hawaumaki. Hakia mã ea kẽwãma danaĩbuwẽ taea ibubis kẽkĩ ẽ matu haska yuiaii. Ha unãnepabu parananãkĩ bemakis matu uĩmakĩ haska ekiri hawauma matu yuimisburã, hatũ hawawẽ ea binutirubumaki. 
2CO.12.12	Ha inũ, bika betsa betsapa mebiakĩ ẽ tenekubainimaki. Haska inũ, matube hiweshũ haska dasibi Jesusũ kuxipayabũ amis keska wakĩ eari habiaskari Deusũ kuxipa ẽ haya shabakabi matu uĩmakĩ dami betsa betsapa ẽ wakubainimaki, matũ berubirã. 
2CO.12.13	Ha inũ, haska ikũwaĩbu maniabu dasibi duawakĩ ẽ yusĩmis maturi ashũkubaĩkĩ hatũ pei ẽ bibiamis matuna ẽ matu yukama ikimaki. Matũ pei mã ea inãkatsi ikama xinãkĩ matu bikawakatsi ikama matũ merabewati yukama ẽ kaneimamẽkaĩ. Matube hiweshũ matũ hamapai merabewati biama matũ huĩti ẽ nixmawaimamẽkaĩ. Ẽ haskakĩ kaneimakẽ ẽ txakabu ea hakimakãwẽ.
2CO.12.14	Dabeki ẽ matu yusĩtanima samama ana matuki banũ ika ẽ kakatsis ikĩ ẽ matukiri ana xinãtanaii. Hakia haska bakebu yumeriabumã hatũ hamapai xarabu hatũ ibubu mekeshuĩsma hakia ibubũ hatũ hamapai hatũ bakebu mekeshũshũ hatũ hawara bishũmis keskakĩ eã dukũ Cristokiri ẽ matu yusĩtani ẽ matũ ibuki. Matu haska wakĩ ẽ bakebu keska ẽ matu aniwẽ taeshũ matũ hamapai ẽ matu mẽkatsis ikamaki. Hakia mã Cristoki dasiabũ ẽ yusĩa ikũwãkĩ txibãmisbũ mã ekiri xinãtiruki. Haskawẽ taea Cristo besti mã txibanũbũ ẽ matu ana yusĩ kakatsis ikaii. 
2CO.12.15	Matu anu hikitã matũ ibu keskakĩ matuwẽ nuihairakĩ matu merabewakatsis ikĩ ẽ hawara bikĩ dasibi ẽ pei putakĩ ẽ keyushanaii. Ha inũ, matu abuhairakĩ ẽ heneama ibiakũkainaya matunã, mã ea abu mirĩkĩ henekubaĩshanai?
2CO.12.16	Habiaskabiakẽ matũ pei biãkĩ ẽ matu daketapa waismabiakẽ ekiri tsuãra yuikĩ: “Nuku parãkĩ nukũ pei Paulõ hune biãkubaĩmiski”, iwanã, haratura eki beparamekĩ mã ea yuãtiruki. 
2CO.12.17	Yusĩnã betsabu ẽ matu anu yunuxinabunã, habũ matũ pei itxawakĩ: “Ea bishũtãkãwẽ”, iwanã, ẽ hatu yunuamaki. 
2CO.12.18	Ha inũ, Tito inũ ikũwaĩ betsa matu anu ẽ yunuxinabunã, pei matu biãkĩ matu parãxinabumẽ? Haskamaki. Habu ebetã yusĩmisbu keska xinaĩbũ habiaskari yusĩkĩ eãri ẽ hatu yunumistũ ẽ matu paraĩsmariki. Habukiri txakabu xinãyamakãwẽ.
2CO.12.19	Na eska ẽ matu yuiairã, hawara nũ matubetã kaneima ẽ ibubis nemakanaĩ ikimẽkaĩ? Haska ekiri mã xinã txakatirubumaki, ẽ matu haska waismabiakenã. Hakia nuku hãtxairã, Deusũ nuku unãti wakubainaya Cristoki dasitã nũ hawenabũ matu merabewakatsis ikĩ matuwẽ nuikĩ hawara inũ haskara Deusũ nuku amakatsis ikai shabakabi matu ashũkĩ dasibi nũ matu uĩmamiski. Haskakẽ ẽ betsabu inũ ẽ puibuũ, hawara nũ matu yuiai txibãkĩ matũ hiwea pewatã Cristoki txiti itã kuxipai ewarikubaĩkãwẽ. 
2CO.12.20	Ha inũ, tsuabũra ẽ hãtxa mã habũ danaĩ mã haskarara ẽ matu uĩ kashanai inũ, matũri haskarara mã ea uĩshanai matuwẽ ẽ dateaii, eska mã hiweamẽkaĩ ikarã, mã danãnanãbukuaĩwẽ inũ, huni betsa ikaiwẽ uĩ mã hatuki sinatamiswẽ inũ, mã pubeaĩwẽ inũ, mã ibubis keĩ binũnãnaĩwẽ inũ, hune mã yuãnanaĩwẽ inũ, mã shabakabi txitenamemiswẽ inũ, “Eã besti ẽ hatu binuaki”, mã ikaiwẽ inũ, mã merabenameismawenã. 
2CO.12.21	Haska inũ, matũ mae ewapa anu ana ẽ kakẽ habũ txakabu betsa betsapa wakĩ kanekubaĩkĩ xinã betsa wariabumawẽ taeshũ Deusũ ea dakewashanaiwẽ ẽ dateaii. Uatiã mã txakabu heneriama ẽ matu uĩtanima keska ana habiaskaswẽ mã hiwea uĩ huĩti nixmahaira ẽ matuya kashatuxitiruki, eska tibiaibu uĩnã, tsuabura mã habũ txakabu heneriama haikaimas txakabuwẽ habũ xinã txakaibu inũ, huni dabe txutanameaibu inũ, aĩburi yura tibibube txutanameaibu inũ, atimapakĩ hatũ xinã benutã txakabu bestiwakubainaibuwenã. Ẽ betsabu inũ ẽ puibuũ, ẽ matu anu kariamakẽ matũ xinã betsa wai bebũkiri peparikãwẽ.
2CO.13.1+2CO.13.2+2CO.13.3+2CO.13.4	Yurabu mai hirabi anu mekẽnũ ika Jesus babuyunikẽ hunibũ atxishũ cruzki netãtã tenaĩbu Jesusũ hatu nemamakẽ hanua ma tenãbu Deusũ hawẽ kuxipawẽ ana bestẽwaniki. Haskakẽ nukũ Shanẽ Ibu keska babuyui hawẽ kuxipa Deusũ nukuwẽ matu unãmamiswẽ taea niti ikama Cristobe nũ hiwekuĩkũkaĩshanaii. Habiaskabiakẽ Cristõ kuxipawẽ ẽ matu yunumismẽkaĩ mã unãkatsis ikaibu matu anu ana kashũ Cristõ hãtxa txanima kuxipawẽ ẽ matu ha atiru ẽ matu uĩmai kashanaii. Ẽ matu yusĩtani ana matu yusĩ matube ana ka hiwea ẽ yubakayama keska txai hiwebia matu dapishũ ẽ yuiai keska ana ẽ matu banabimai nĩkairakãwẽ. Haratubũra ikũwaĩbũ txakabuwakĩ hatũ huĩti ana pewariabuma ẽ ana hatuwẽ nuiama iki kashanaii. Eska Deusũ yunua Moisés hatu yununiwẽ besti nũ hatu unãti watiruki: “Tsuãra txakabuwai hawẽ hãtxa unãkĩ yura dabe kasmai dabe inũ bestitũ hakiri txanii pikuaibũ habũ hãtxa ikũwãtirubuki”, ini ha yusĩa txibaĩ matũ itxati anu itxashũ habu txakabumẽkaĩ haska unãtinaĩ txitenamei penamebukũkãwẽ. 
2CO.13.5	Haskakẽ matu anu ẽ ana kariamakẽ Jesus Cristo matuki dasia mã haska ikũwãkĩ pewaimẽkaĩ. Matũmebi uĩkĩ matũ xinã uke merã unãkãwẽ. Betsabũ mã ikũwaĩmẽkaĩ. Betsabũ mã daki ikũwãbumaki. Matũmebi ibubis unãtinãkãwẽ, haska mã kaneamamẽkainã. 
2CO.13.6	Hamẽ nũ habũ matu yusĩmisrã, hawa txakabu wakĩ daka kanekĩ nũ matu uĩmatxakai hawa txĩtuãma nũ Jesus ikũwaĩ mã nuku unãtirubuki. 
2CO.13.7	Nukukiri xinãkĩ unãti wakĩ hatibũra nukũ yusĩa mã abuamabiakẽ haska nukukiri mã xinaĩ nũ hawẽ nuiamaki. Hakia mã pe besti hiwenũbũ nũ matuwẽ nuikũkainaii. Haska mã hiweabu hau hawa txakabũ matu atxiyamanũ Deusũ kuxipa nũ matu yukashũkubainaii. 
2CO.13.8	Haska wakĩ txanima hãtxa nũ danãtirumaki. Hakia txanima hãtxawẽ shabakabi nũ matu ashuãkeakemiski. 
2CO.13.9	Haska inũ, Deusũ matũ xinã kuxipa waya hau niti ikama mã pepaki nukunũbũ nũ babubia benimakĩ Deus nũ matu yuka heneshunama ikũkainaii. 
2CO.13.10	Haskakẽ matu uĩ kashũ matu ha akĩ nixmawakĩ ẽ matu ana babu wayamashanũ hakia merabewakĩ ẽ matu kuxipa wakubaĩshanũ nukũ Shanẽ Ibũ hawẽ kuxipa ea inãniwẽ matu yamawama mã ikũwaĩbu ẽ matu kuxipa wakatsis ikaii. Haskawẽ taea matu anu kariama bebũkiri ẽ hãtxa keneshũ ẽ matu bumaiwẽ taeshũ xinaĩrakãwẽ.
2CO.13.11	Ẽ betsabu inũ ẽ puibuũ, matu keneshũkĩ ma ẽ keyuai nĩkairakãwẽ. Epa Deusũ duawakĩ merabewakĩ unãnuma matu hiwemakatsi ikaya matũ huĩti benimakĩ hawara Deusũ matũ hiwea matu pewamakatsis ikai arikãwẽ. Ha inũ, punu nuka pesburã, hau merabenãkĩ matu benimawanũbũ Deus hatu yukashũkãwẽ. Mã haskai hiweabu Deusũ matu abukĩ matu unãnuma hiwemai matube hiwekũkaĩshanikiki. 
2CO.13.12	Ha inũ, nukunabu matuki nukuaibu Jesusũ kenawẽ yuka iki benimai ikukunãkubaĩkãwẽ. Ha inũ, ikũwaĩbu Macedônia anuabũ hatũ hãtxa matu bumariakanikiki.
2CO.13.13	Nukũ Shanẽ Ibu Jesus Cristõ hawẽ pepawẽ hau matu duawakubainũwẽ. Ha inũ, matuwẽ nuikĩ Deusũ hau matu merabewakubainũwẽ. Ha inũ, Deusũ Yushĩ Pepatũ hau dasibibu matu haibunamemakubainũwẽ.
2CO.13.13	Hatiski, ẽ hãtxarã.
2CO.13.13	Paulo
GAL.1.1	Jesusũ tsuma kuxipaya betsa earã, ẽ Pauloki. Hawa hunibũ hatũ xinãnẽ katushũ ea yunuama inibuki. Hakia katukinã, Jesus tenãbu hatũ bestẽwani hawẽ Epa Deus inũ ha kayabis Jesusũ hamebi ea katunishũ ea yunukubaĩmisbuki. 
GAL.1.2	Na nenu hiweshũ dasibi nukũ betsabu Jesus ikũwaĩbubetã hari Galácia mai pakea mae tibi anu mã dasibi nukũ betsabu itxamisbu tibi anua ẽ matu kene bumai uĩkubaũshãkãwẽ. 
GAL.1.3	Ẽ kene uĩtã mã haskaya mã unãnuma hiweaibũ Epa Deus inũ nukũ Shanẽ Ibu Jesus Cristo matuwẽ nuikĩ hatũ pepawẽ hau matu duawakubainũbũwẽ. 
GAL.1.4	Haskakẽ nukũ Epa Deusũ haska xinaĩ keskawẽ nuku ikirã, natiã hiweabũ txakabuhaira wakubainaibube hau nuku kupiyamashanũ haskawẽ taea Jesus Cristo mawai hawẽ hiwea yauxiama nukũ txakabu buanũ ika iniki. 
GAL.1.5	Haskakẽ nukũ Epa Deus kuxipa hau kẽwãkubainũbũwẽ. Haskakirã.
GAL.1.6	Cristo nuikipa pepawẽ taeshũ Deusũ matu katukĩ unãmabianiwẽ taea kanekĩ hawaira henei yusĩa betsaki maekĩ mã harakiri ea xinãtima kayawai e ikĩ ẽ nĩkaii. 
GAL.1.7	Txanima ẽ matu yuiaii. Yusĩa betsa naeshuma kuxipa hayama keskawẽ matu yusĩkanikiki. Huni betsabu humepakĩ matu parãkĩ Cristõ matu mekeakiri kakape betsa wakĩ habias hãtxawẽ matu yusĩabumaki. Hatũ yusĩa hãtxarã, hamẽ haki beparamekanikiki. 
GAL.1.8	Haskakẽ tsuãra yusĩa betsa nũ matu yusĩ taewani keskama beshũ matu yusĩaĩburã, Deusũ yupukĩ kupiti wani anu bunũ ika ikanikiki. Haratura xinãma ea kasmai naiuria Deusũ nai tsuma hua hatũ hãtxawẽ txanitxakayuarã, hawa hatu nĩkayamakubaĩshãkãwẽ. 
GAL.1.9	Ha dukũ ẽ matu yuitani keska na habiatiã ana ẽ matu yuaii: “Tsuabũra yusĩa betsa, hawara mã ikũwãni keskama, habũ matu yusĩkĩ parãkĩ matu betsa wakĩ itxakawaiburã, Deusũ hatu yupukĩ hatu kupiti wani anũ hau meshanũbũwẽ”, iwanã, ẽ matu ana keneshunaii. 
GAL.1.10	Matũmebi xinã pewakãwẽ. Tsua ẽ benimawaimẽkainã? Ea ikirã, yurabu ẽ datã akĩ kẽwãmakatsi ikamaki. Hakia Deus besti datã akĩ ẽ hatu kẽwãmakatsis ikaii, yurabũ hau ea kẽwãnũ hatu abumairã. Haska abuaibu keska ẽ hatubetã pewakeanaii. Hatubetã haska akirã, ẽ Cristõ tsuma ikeanamaki.
GAL.1.11	Ẽ betsabu inũ ẽ puibuũ, matunã, nĩkairakãwẽ. Deusũ yusĩni Jesus mekenãkiri kaka wakĩ datã akĩ ẽ matu yuikubainirã, yurabũ ea hawa tapĩmama inibuki. 
GAL.1.12	Hakia hunibũ katutã ea yusĩabumabiakẽ Jesus Cristo bestitũ ibubis hawẽ meketi shabakabi ea unãmaniki. 
GAL.1.13	Haskati dabanẽ ẽ Israelĩ babawẽ taeshũ judeubũ beya dasibi txibãkubaĩkĩ Jesus ikũwaĩbu bari betsatiã ẽ hatu itxakahairawakĩ ẽ hatu yamawakĩ keyukatsis ikai mã ekiri nĩkanibuki.
GAL.1.14	Earã, tsua haskamabiakẽ ẽ shenipabũ beya txibãhairakĩ huni ewai unãnepakĩ betsabu ea keskabu ẽ hatu binuhairakubainiki. 
GAL.1.15+GAL.1.16	Hamẽ judeubumari hau Deusũ hatu kupiyamashanũ nukũ mekenã Messiaskiri eã ẽ hatu yusĩkubaũshanũ ẽ kaĩriamabiakẽ bebũkiri Deusũ ea katuniki. Hanua hawẽ pepawẽ ewẽ nuikĩ ma ẽ huni ewa ea unãmakĩ ana shabakabi ea katushũ hawẽ bakẽ daya ẽ ashũkubaĩshanũ ea kenashũ hawẽ bake ea unãmaniki. Hanushũ hawẽ merabewati hãtxa hau tsuãra ea yusĩnũ yura betsa ẽ hawa yukama iniki. 
GAL.1.17	Ha inũ, Jerusalém anu dikabi Jesusũ kuxipayabube dukũ ẽ hãtxai kayuama iniki. Hakia Damasco mae ewapa leste bari huaikiri Arábia mai pakea anu ẽ katanima haria Damasco anu ẽ ana txĩtũkiraniki. 
GAL.1.18	Ẽ Jesus Cristo ikũwãkĩ taewabainima harishũ ano dabe inun besti nitxĩtã Damasco anu txĩtũkirã Pedro uĩnũ ika Jerusalém anu ẽ ka 15 shaba besti haki bakĩ daewakĩ unãti wai ẽ habe hiweyuniki. 
GAL.1.19	Hakia Jesusũ kuxipaya betsabu uĩyama nukũ Shanẽ Ibũ betsa Tiago besti ẽ uĩrianiki. 
GAL.1.20	Deusũ ẽ xinã txanima unãyã ẽ matu keneshũkĩ yuiairã, txanimaki.
GAL.1.21	Pedro uĩxina hanua kai mai pakea dabe Síria inũ Cilícia anu ẽ kakẽ 
GAL.1.22	hakia Judéia mai pakea anushũ ikũwaĩbu nukũ puibu inũ nukũ betsabũ ea uĩsmabia 
GAL.1.23	tsuãra nĩkashũ hatu yuikĩ: “Paulõ nuku itxakawakubainitũ Jesusũ kakape yamawapaiaya Deus hawẽ nuikĩ huĩti benawaima ikis hawẽ kakape dasibibu yusĩkubaunikiaki”, iwanã, ekiri nĩkakĩ 
GAL.1.24	ewẽ taeshũ Deus kẽwãkubainibukiaki.
GAL.2.1	Hanua ma 14 ano binukainaya txipu Jerusalém anu ana kakĩ Barnabébetã Tito ẽ iyuniki. 
GAL.2.2	Haskakaini kairã, ẽ xinãnẽma Deusũ haska ea unãmaya ẽ kaniki. Jerusalém anu Jesusũ kuxipayabu yununikabube hatube besti itxatã haska hatumaki Jesuskiri kakape judeubumakiri kashũ ẽ hatu yusĩtãmis ẽ kanemismẽkaĩ ika datebetanã ẽ hatuki txaniniki, hau ea nĩkatã unãnũbunã. 
GAL.2.3	Haska ẽ hãtxa danãma inũ betsarã, Tito Gregonawabiakẽ uĩbiakĩ hau hawẽ hina kubitxi meshtenũbũ hawa nuku yunuama irianibuki. 
GAL.2.4+GAL.2.5	Hanua betsarã, nũ itxanu nukũ betsabu hatiri nukubetã ikũwaĩ kayabibumari hune nuku unãti wanũ ika hikia manishũ nĩkakĩ hawama Jesus Cristokiri nĩkatã txibaĩ ma mekei pepabiaibũ hanua habũ Moisés hatu yusĩni hatũ beya nuku ana husimakĩ txibãmanũ ika ikaibũ hawa hatu nĩkama binumakĩ ha Jesuskiri hãtxa txanimawẽ taea hawa beya tibiwẽ husikĩ matukiri nuku kanemama inibuki, mã haska betsatã maetirubumakirirã.
GAL.2.6	Jesusũ tsumabu unãnepabu habu hatu nĩkamisbu shanẽ ibubiabũ habũ hawa hãtxa bena betsa ea yuiama inibuki. Hakia txanima bemakis nũ hatu uĩkĩ xinãkĩ kẽwãbiamiskẽ haska Deusũ bemakisa xinãkĩ unãti waismaki. Haska katukinã, hatũ huĩti uke merã uĩmiswẽ taea haskawẽ ẽ nuiamaki. 
GAL.2.7	Haskawẽ taea ha beya dabekiri nũ unãtinãnibuki. Haska Jesuskiri kakape nũ hatu pe yusĩnũbũ Deusũ nuku yununiki, ea nitxĩkĩ yunukinã. Judeubuma anu kashũ Jesus mekenãkiri ẽ hatu tapĩmanũ bebũkiri ea unãmaniki. Habiaskari wakĩ Jesusũ Pedrori judeubu anu yunukĩ nitxĩrianiki, hau hakiriri hatu unãmakubainunã, hawẽ mekeakirirã. Nũ haska dayamis nuku nĩkakĩ nukũ shanẽ ibubũ nuku unãnibuki. 
GAL.2.8	Deusũ bake Jesusũ Pedro katushũ yunurianiki, hau hawẽ kuxipayashũ hawenabu judeubu hau hatu yusĩkubaĩshanunã. Habiaskari wakĩ Deusũ bake Jesusũ eari katutã hawẽ kuxipayawashũ judeubuma anu eari yununiki, haburi ẽ hatu yusĩriakubaũshanunã. 
GAL.2.9	Haskawẽ taeshũ ẽ hawa pepamabiakẽ ewẽ nuikĩ Jesusũ ea katushũ ea yununi ẽ hatuki txanikĩ meshtãma nĩkatã habu dukũ Jesusũ hatu katuni binuabu Tiago inũ, Pedro inũ, Joãonẽ ẽ haskamis txanima unãtã ea haibuwakĩ nuku danãma ea inũ Barnabébe ea habe metaka anibuki. Nuku haska wakĩ haibuwabu ea Barnabébe pashkakaĩ judeubuma anu nũ yusĩ kaya hanua haburi hawenabu judeuburi hatu yusĩnũbũ hatube yubakatã nũ ana dayai kaniki. 
GAL.2.10	Eska besti nuku yununibuki, nuitapaibu nũ hatu hakimayamanũbunã, eã ma ẽ habiaska wabiamiskẽ ana nuku xinãmakinã.
GAL.2.11	Hanua Jerusalém anu nũ itxaxina menetã ana Antioquia mae ewapakiri nũ txĩtũkainima hiwekẽ habiatiãri Pedro nukuki bai kaxĩshũ hatu yusĩkĩ kaneaya ẽ ha bebũshũ ha ani matu yuinũ nĩkakãwẽ. 
GAL.2.12	Ha dukũ Pedro kashũ judeubũ beya unãbiakĩ Tiagõ haibuaibu beriabumakẽ Jesus ikũwaĩbu judeubumabetã pikubainaya habũ judeubũ beya txibãkĩ henekatsi isbuma Jerusalém anua bei ma hikiabũ hatuki mesekĩ hau hakiri txakabu xinãyamanũbũ hatu beparani ana ikũwaĩbu judeubumabetã Pedrõ piama hatu heneyuniki. 
GAL.2.13	Hanushũ Jesus ikũwaĩbu judeubu betsa Antioquia mae ewapa anuabũ judeubumabetã piaibukiri pe xinãbiakĩ haska Pedrõ kanekĩ taewai keska wakĩ habũri habiaskari wakĩ kaneriakubainibuki, ẽ haibu Barnabẽ dikabirã. 
GAL.2.14	Haska wakĩ Jesusũ yusĩa kayabi txibãkĩ pewama kaneaibu eã uĩkĩ Pedro hawẽ haibuaibube nia hatu txitekĩ: “Pedroõ, judeubia uatiã judeuma keskai mĩ hatube nishũ pikubaĩxinaki. Haskai natiã hatu beparani ana txĩtũkirã judeubũ beya hau judeubuma mĩ hatu uĩmatxakai? 
GAL.2.15	Nukubu na nenu mapuaburã, judeubumabũ Deusũ yunuti inũ hawẽ nemati unãbuma keskama judeubu kaĩtã nũ yumeniki.” 
GAL.2.16	Habiaskabiakẽ Moisés yunuti inũ hawẽ nemati txibaĩbuwẽ taeama tsuabũra Jesus Cristo ikũwaĩbuwẽ taeshũ Deusũ hatũ txakabu buatã ana xinãma nũ unaiĩ. Nukũri judeubũ beya nũ txibaĩwẽ taeama Jesus nũ ikũwãyã nukũ txakabu Deusũ buashũ nuku ma pepawani nũ unãriaii. Jesus haibuwama judeubũ beya besti txibaĩbũ tsuabũra txakabuwai Deusũ buashũkĩ pepa waismaki.
GAL.2.17	Hamẽ nuku ikirã, Moisés yusĩa txibaĩ nũ txakabu iyunibuki. Haskawẽ taeshũ ẽ mia yuiairã, Cristõnã, nuku txakabu amaismaki, txanimarã. Haskakẽ nũ pepakatsis ikĩ hatu unãti wamairã, hau nuku unãti wanunũbũ Cristowẽ taea besti nũ pepatirubuki. 
GAL.2.18	Ha inũ, judeubũ beya danãkĩ henebiatã ana txĩtũkirã ẽ bena wairã, earã, ẽ txakabu ikeanaii. 
GAL.2.19	Haskakẽ Moisés keneni txibãhairabiai earã, hawẽ taearã, ẽ mawa keska iniki. Haskawẽ taea Jesus Cristo mawaya ẽ habe cruzki dununi keskawẽ taea hatishũra ẽ hiweawẽ Deus duawai ẽ hiweshũyuaii. 
GAL.2.20	Natiã na ẽ yurawẽ ẽ hiweyuairã, Deusũ bakẽ ea abui ewẽ taea mawanishũ ea xinã betsa wamani ha ikũwaĩ ẽ hiweyuaii. Haskawẽ taea earã, ẽ ana emebi yunui ẽ hiweamaki. Hakia Cristo bestitũ ea yunui ewẽ hiweyuikiki. 
GAL.2.21	Haska inũ, Moisés keneni txibaĩ ẽ pepa bestiaya Cristo hamẽ nuku mawashũkeaniki. Hakia natianã, ẽ ana haskamaki. Deus ewẽ nuiaya Cristõ ea mekeawẽ taeshũ ẽ shenipabũ beya henetã Cristo besti ẽ txibãkubainaii”, akĩ ẽ Pedro yusĩniki, dasibitũ nĩkaibunã.
GAL.3.1	Galácia anua unaĩsmapa tatimabuũ, tsuã matu dauĩmẽkaĩ, parã paepa wakinã? Jesus Cristõ matu pepawanũ ika cruzkia matu mawashunikiri ẽ matu unãmakubaĩbiaya huni betsabũ hatũ yusĩa bena matu yusĩkĩ parãkubaĩkanikiki. 
GAL.3.2	Haskakẽ na besti matu yukanũ: Haskarawẽ taeshũ Deusũ Yushĩ Pepa mã binimẽ, Moisés keneni txibãkĩraka? Ẽ yusĩa Jesuskiri ikũwãkĩraka? 
GAL.3.3	Unaĩsmapahairabuũ, haskakĩ Deusũ Yushĩ Pepa bikĩ taewabiayama hakimatã ana pepanũ, iwanã, hunibũ beya mã txibãkubaĩkanaii, kanekĩ txakabuwairã. 
GAL.3.4	Hamẽ Deusũ kuxipa mã binimẽ? Mã haskayarã, ẽ harakiri xinãtimaki. 
GAL.3.5	Deusũ hawẽ Yushĩ Pepa matu inãshũ hawara dami itimaska hawẽ kuxipawẽ hunibũ atirubuma matu amakubaĩmisrã, haratu txibãkĩ matu amamismẽ? Moisés keneni mã txibãmiswẽ taeshũraka? Haskamahairaki. Uĩrakãwẽ. Deusũ hãtxa nĩkakĩ mã ikũwaĩwẽ taeshũ besti hawẽ kuxipawẽ matu amamiski.
GAL.3.6	Ẽ shenipabu inikiri matu yuinũ nĩkakãwẽ. Abraãonẽ Deus nĩkatã ikũwaĩwẽ taeshũ Abraãokiri hãtxakĩ Deusũ yuikĩ: “Huni pepaki”, aniki. 
GAL.3.7	Haskakẽ tsuabũra Deus ikũwãkĩ Jesus txibãmisbu Abraãonẽ bababu kayabibuki. 
GAL.3.8	Hanua judeubuma dikabibũ hatũ xinã betsa watã hatũ txakabu henetã Jesus ikũwãshanaibuwẽ taeshũ Deusũ unãkĩ hawẽ hãtxa yuishunika Deusũ Yushĩ Pepatũ Abraão kenemashũkĩ yuikĩ: “Deus mĩ ikũwaĩwẽ taeshũ yura shukua tibibu dasibibũ hawẽ bake ikũwaĩbu hiwekuĩmakĩ Deusũ miwẽ taeshũ hatu duawashanikiki”, aniki. 
GAL.3.9	Haskakẽ Abraãonẽ ikũwãyã Deusũ duawani keska wakĩ tsuabũra hawẽ bake ikũwaĩbu Deusũ duawariamiski, hiwekuĩmakinã.
GAL.3.10	Hanushũ Deusũ hãtxakiri hawenabu Moisés yuikĩ: “Hawẽ yunuti inũ hawẽ nemati ẽ matu keneshunai tsuabũra dasibi txibãhairabumakẽ Deusũ hatu yupukĩ pe hiwemama ishanikiki”, haska watã hatu keneshuniwẽ taea txibãmabia hatũmebi pepapaikĩ hawẽ yunuti inũ hawẽ nemati txibãpaikĩ pewabumakẽ Deus hatuki sinatamakĩ yupushanikiki. 
GAL.3.11	Haska inũ: “Ikũwaĩ pepabu hiwekuĩshãkanikiki”, iwanã, Deusũ hawẽ hãtxa yuishunika kenemaniwẽ taeshũ hawẽ yunuti inũ hawẽ nemati besti txibãkĩ Deus daewatirubumaki, nũ unãnã. 
GAL.3.12	Hawẽ yunuti inũ hawẽ nemati Deusũ Moisés inãni txibaĩnã, hawẽ hiwea kayabi Deus anua bitimaki. Hakia Moisés yuikinã: “Tsuãra Deusũ yunuti inũ hawẽ nemati txibãkubaini ha yusĩa hãtxawẽ kaneama hawẽ hiweshanikiki.” 
GAL.3.13	Deusũ hawẽ yunuti inũ hawẽ nemati yunukinã, hawẽ yupukunãkatsi aniki. Hatũ nukũ txakabuwẽ nuku yupubiaya Cristõ nuku meshpamanũ ika nukũ txakabu kupiti bi nuku mawashuniki. Haskai kaikiri bebũkiri Moisés yuikĩ: “Tsuara hatũ txakabuwẽ taeshũ tenãkĩ hiki netãbu mawaya Deus hawẽ nuiama yupumiski”, iniki. 
GAL.3.14	Haskawẽ taeshũ haska Deusũ Abraão duawakĩ pepa yubani Jesus Cristowẽ taeshũ judeubumãri mã ikũwãyã Deusũ Abraão yubaniwẽ taeshũ hawẽ Yushĩ Pepa Deusũ ma matu inãni dasibi mã ma hayaki.
GAL.3.15	Ẽ betsabu inũ ẽ puibuũ, haska yurabu yubakai xinaĩ hãtxamisbu keska matu yuinũ nĩkairakãwẽ. Yurabu yubakanametã xinãma tsuã henetiruma inũ tsuã betsa watirumaki. 
GAL.3.16	Na haska ẽ shenipabu Abraão Deusũ yubakinã, hawẽ baba bestitxaikiri aniki. Hakiri kenekĩ hawẽ bababu itxapakiri yubakai hãtxama hakia ha haska hawẽ baba bestitxaikiri yui yubakairã, Jesus Cristokiri iniki, nukubũ ha nũ ikũwãshanũbũ nuku anu hushanai yubakinã. 
GAL.3.17	Hanua ma ana 430 bari kaya hawẽ yusĩa Moisés yuibia dasibi Deusũ Abraão bebũkiri yubani maewamakĩ txipu Moisés hawa betsa wamama iniki. Haskakẽ hawara Deusũ Abraão yubani hawa betsa wama ashũkubaĩshanikiki. 
GAL.3.18	Haska inũ, Moisés yusĩa txibaĩ nũ pepaya hawara Deusũ Abraão yubani mã hawama ikeanaii. Natianã, haskamaki. Deusũ Abraão yubanirã, tsuã betsa watirumaki.
GAL.3.19	Haskakẽ haska Deusũ hãtxa Moisés yununirã, matu yuinũ nĩkakãwẽ. Kanekĩ haska habũ txakabu waibukiri hau shabakabi unãnũbũ Deusũ hawẽ yunuti inũ hawẽ nemati Deusũ hawẽ nai tsumabu Moisés yuimakubainiki. Haska bebũkiri Abraão hawẽ baba betsakiri Deusũ yubani huriamakẽ hau Moisés yusĩa txibãkubainũbũ yurabu hatu yusĩkubainibuki. Deusũ nai tsumabũ hawẽ yunuti Moisés yuimabiakubaĩshanai 
GAL.3.20	ha dukũ Deus Abraãobe yubakakĩ ibubis Deus bestitũ anikiaki, tsua hãtxashunamarã.
GAL.3.21	Ha dukũ Abraão Deusũ yubani inũ ana ha katxu Moisés yusĩmanirã, haska ha dukũ Abraão yuini Deusũ betsa wakĩ nematirumẽ? Haskamaki. Deus daewakĩ hawẽ nemati inũ hawẽ yunuti hãtxa pe txibãkubaĩkĩ tsuabũra hiwekuĩa bikeãkanaii. 
GAL.3.22	Deusũ hãtxa Moisés keneni uĩkĩ dasibibũ txakabuwakubainaibukiri ibubis unãbiai pe hiwetirubumakẽ haska Deusũ hatu yubani Jesus Cristo ikũwãmisbũ besti hiwea kayabi bishãkanikiki.
GAL.3.23	Nũ ha ikũwãshanai huriamakẽ Deusũ Moisés yusĩa keneniwẽ hawẽ nuku bitxikĩ akawashũ nuku tea wayuniki, hawẽ taeshũ Jesus Cristo manakakĩ nũ hawẽ unãti wayunũbunã. 
GAL.3.24	Haska inũ, Cristokiri unãkĩ ikũwãkĩ nũ txibaĩbu nukũ txakabu buatã hau pepabu keska Deusũ nuku washanũ, iwanã, hawẽ yunuti inũ hawẽ nematiwẽ nuku mekeyukubainiki. 
GAL.3.25	Hakia natiã nũ Jesus ikũwaĩbu habias yunuti inũ nematiwẽ nuku ana tsumamakẽ 
GAL.3.26	dasibi mã Jesus Cristo ikũwaĩ mã ma Deusũ bakebukẽ hatũ besti matu mekekubainikiki. 
GAL.3.27	Haska inũ, mã Cristo ikũwãkĩ hatu unãti wamanũ ikaya matu naximabu mã tari sawemis keska wakĩ Cristoki dasikĩ mã ma tari sawekĩ akawaniki. 
GAL.3.28	Haskai mã yura bestitxai keskaki. Judeubu kasmai judeubuma inũ, tsumayabu kasmai tsumabuuma inũ, hunibu kasmai aĩbuaibu xinãma hakia mã Jesus Cristo ikũwaĩbu besti dasibi mã yura bestitxai keska mã haki dasia xinãkubaĩkãwẽ. 
GAL.3.29	Mã Cristonaburã, habia mã Abraãonẽ bababu dikabiwẽ taea haska Deusũ Abraão yubaniwẽ maturi hawenabui mã hiwea kayabi hayariashanaii.
GAL.4.1+GAL.4.2	Na miyuiwẽ ẽ matu yusĩkatsis ikaii. Huni betsa huni bakeya hawẽ ibu mawakĩ hamapai xarabu haya hawẽ bake heneshũbaĩmisbuki. Hakia hawẽ bake ewariama hawenabũ yumewaibũ huni betsã hawẽ epã mabu mekeshũyuabu hawẽ epã mabu inũ dasibi hawẽ hamapai xarabu hamebi hawẽ bakẽ ibuwaitiã hawẽ epã hanu yuini kemariama ha hawẽ bake ewatã hawẽ mabubia ibubis hawena wariamawẽ taea dayaru escravo nuitapai keskai hiweyumisbuki. 
GAL.4.3	Haskakẽ nukuri bake mixtĩbũ xinã keska nũ ewariama keska hunibũ yusĩawẽ inũ hatũ beyawẽ nuku mekenibuki. 
GAL.4.4+GAL.4.5	Deus yubakakĩ hanu hawẽ bake yunutiwani menekĩ Deusũ hawẽ bake yunua hua aĩbukia kaĩtã Moisés yusĩniwẽ yumetã hatũ Moisés yusĩni txibãkĩ ha yurabu hawẽ mekeaibu hatũ kupiti nuku bishuãyã txanima kayabi Deusũ bakebu benimai nũ pepashanũbũ hawẽ bake shabakabi dami watã tashnimaniki. 
GAL.4.6	Haska inũ, nũ ma Deusũ bakebukenã, Deusũ hawẽ bakẽ Yushĩ nukũ huĩti merã yunua Deus hatũ nuku kenamakĩ: “Ẽ Epa nuikipatuũ”, nuku amamiski. 
GAL.4.7	Mã haskaya ana Moisés yusĩawẽ mã dayaru escravo keskama ikis mã Deusũ bake kayabiki. Haska inũ, Deusũ duawakĩ hawẽ bakebu wakĩ hiwea kayabi matu inãkuĩshanikiki.
GAL.4.8	Uatiã Deus kayabi unãriama matũ mekenã dami yushĩ betsa betsapa kẽwaĩ hatũ escravo tsuma mã inibuki, haskatimabiakenã. 
GAL.4.9	Hakia natiã Deus mã unaĩ bestima Deusũri duawakĩ matu unãriaikiki. Haska unãbiakĩ ana txĩtũkirã hawãra matu pepawatirubuma txibaĩ mã ana hatũ dayaru escravo ikatsis ikimẽkaĩ? 
GAL.4.10	Hawẽ pepanũ, iwanã, Moisés yusĩa txibaĩ judeubũ besi betsa betsapa mã imiski, hanu nawatitiã inũ, ushe benatiã inũ, uitiã inũ, baritiã inũ, bari benatianã. 
GAL.4.11	Mã haskawẽ taea hamẽ dayakĩ ẽ matu merabewama ikimamẽkaĩ? ika ẽ dateaii.
GAL.4.12	Ẽ betsabu inũ ẽ puibuũ, matu Jesus ikũwãmakĩ taewamai judeubũ beya txibãma matũ beya txibaĩ ẽ matube hiweyuniki. Ea nĩkakãwẽ. Natiã ẽ hiwemis keskariai hiwekubaĩkãwẽ, ẽ matubetã hawa txakabu waismawẽ taearã. 
GAL.4.13	Haskakẽ matu yusĩkĩ ẽ taewaitiã isĩ txakabũ ea atxia ẽ nuitapaya 
GAL.4.14	ẽ yura ẽ isĩ tenei atimapakĩ matu unãti wamabia mã ea hawa danãma Deusũ nai tsuma keska ea wai ewẽ benimai Jesus Cristo kayabi keska wakĩ mã ea duawaimaki. 
GAL.4.15	Hanushũ matũ beru ẽ matu ea akaya ea merabewanũ, iwanã, matũ beru tsekashũ mã ea inãkeanimabuki. Ea haska wai mã benimakubainimawẽ taeshũ haskai mã ana haskamamẽ? 
GAL.4.16	Hãtxa txanima ẽ matu shabakabi yuiaiwẽ taearã hawai ẽ ana matũ haibumamẽ, natiã mã eki sinatakũkainairã?
GAL.4.17	Haskakĩ Jesus ikũwaĩ matxupabu huĩti txakabuyabũ judeubũ beya matu txibãmakatsis ikĩ tari matu pashkanũ, iwanã, matu hawenawakĩ habũ yusĩa besti matu txibãmakĩ hawẽ tsumabu matu wakatsis ikanikiki. 
GAL.4.18	Hakia itxapabu merabewakĩ mã hatu pe mekeaiburã, haskarã, pehairaki, ẽ matube hiweshũ ẽ matu yusĩa xinãkĩ mã amis keska bestima heneama hatu ashũkubaĩkãwẽ. 
GAL.4.19	Ẽ bake keskabuũ, haskakĩ mã ana ea bika tenemai? Cristo matu ikũwãmakĩ ẽ matu merabewaya mã ea ani keska wakĩ mã ana ea bika tenemaii, aĩbu bake kaĩ isĩ tenemis keska ea wakinã. 
GAL.4.20	Haskarara mã xinaĩ ikai ẽ matu unãmaki. Hamẽ natiã ea kayabis ẽ harirã, haska ẽ xinaĩ hãtxa pewẽ ẽ matu yui kapanã ẽ katirumaki.
GAL.4.21	Moisés yunuti inũ hawẽ nemati mã bemakis txibãmisbuũ, Moisés yusĩa mã nĩkaisbumamẽ? 
GAL.4.22+GAL.4.23	Hakia Moisés keneni uĩkĩ ha Abraãonẽ huni bake Ismael inũ Isaquekiri nũ uĩmis matu yuinũ nĩkairakãwẽ. Abraãonẽ aĩ Sara hau dayashũkũkaĩnũ peiwẽ Agar bikĩ hawẽ dayaru escravo wabianishũ hanubi aĩwãriatã haki Abraãonẽ bakewa hawẽ bake Ismael hawẽ yubakati hayama kaĩnikiaki. Hakia Abraãonẽ hawẽ aĩ Sara peiwẽ biama aĩ kayabi wani Deusũ merabewaya Sara yushabuhairabiakẽ hawẽ bake Isaque haki bakewaima kaĩrianikiaki, haska Deusũ Abraão bebũkiri yubani meneirã. 
GAL.4.24+GAL.4.25	Abraãonẽ aĩ betsa escravo Agarrã, haskakiri yuiarã, ha aĩbu escravo Mati Sinai Arábia mai pakea anu keskaki. Ha mati anushũ Deusũ Moisés yusĩkĩ hawẽ yunuti inũ hawẽ nemati inãnikiaki, hau keneshanunã. Habũ nĩkatã yubakai: “Ha Deusũ yunuti inũ hawẽ nemati nũ txibãshanaii”, iki Israelbu Deusbe yubakai hãtxanibukiaki. Hanushũ Agar escravo ini keskakĩ habũ ha yunuti inũ nemati Moisés keneni txibãmisburã, escravo keskabuki. Jerusalém anu hiwebiabu Mati Sinai hatũ ewa keskaki. 
GAL.4.26	Hakia nukuburã, nũ Deusũ bake kayabibuwẽ taea Jerusalém nai anua nukũ ewa keskaki. Deusũ nuku mekeawẽ taea nũ escravõ bakemaki. 
GAL.4.27+GAL.4.28	Ẽ betsabu inũ ẽ puibuũ, matuburã, Deusũ Isaque yubani mã ha keskabuki. Deusũ bake kayabiburã, mã hawẽ yuba hayaburiki. Haska inũ, Deusũ hãtxa yuishunika Isaíasĩ yuikĩ:
GAL.4.27+GAL.4.28	“Bake bisma mã nuitapabiai baba hayakĩ
GAL.4.27+GAL.4.28	aĩbũ bake bimis mã binumashanaii.
GAL.4.27+GAL.4.28	Haskakẽ habũ mã bake bitiruma benimahairakubaĩkãwẽ.
GAL.4.27+GAL.4.28	Bake bi isĩmisbu keskai mã isĩ teneisma mã unaiĩ.
GAL.4.27+GAL.4.28	Ha inũ, betsarã, beneyabia matũ benẽ matu henebaina
GAL.4.27+GAL.4.28	bake itxapa bikĩ ha beneyabu mã hatu binumariashanaii,
GAL.4.27+GAL.4.28	bakeyakinã. Haska xinãkãwẽ”,
GAL.4.27+GAL.4.28	atã keneniki. 
GAL.4.29	Hakia hawẽ escravõ bakẽ Deusũ yubakĩ bake inãni Isaque Ismaelĩ itxakawani keska wakĩ natiãri Deusũ Yushĩ Pepatũ daya nũ akai Moisés yusĩa bemakis txibaĩbũ nukuki sinatakĩ nuku ibu wakĩ escravo wanũ, iwanã, nuku itxakawariakanikiki. 
GAL.4.30	Hakia hawara Sarã Abraão yuini Moisés nuku keneshuni matu yuinũ nĩkakãwẽ: “Isaque besti ẽ bakekẽ mĩ dayaru escravõ bake ẽ bakebe ewatã nũ mawaya hau nukũ mabu biama ishanũ menã Agar inũ Ismael hatu nitxĩriwe”, akĩ Sarã Abraão yunukĩ yuiniki. 
GAL.4.31	Haskakẽ natiã ẽ betsabu inũ ẽ puibuũ, Moisés yusĩawẽ hawãra nuku ibu wakĩ amamisrã, hawẽ escravo keska ana iyamakãwẽ. Hakia escravo keskama Abraão hawẽ bake kayabi yubani keska ikubaĩkãwẽ, tsuã tsumamarã.
GAL.5.1	Haska inũ, Moisés nemati inũ hawẽ yunuti nũ ana txibãyamanũbũ Cristõ nuku kaĩmaniki, Moisés yusĩa txibaĩ nũ ana hatũ escravo iyamanunã. Matu haska nemanikẽ Jesus besti txibaĩ ana xinã betsa wama judeubũ yusĩa danaĩ ana hatũ dayaru escravo iyamakubaĩkãwẽ.
GAL.5.2	Haskakẽ hawara ẽ Paulõ ẽ matu yuiai nĩkairakãwẽ. Ha dukũ judeubũ hatũ beya matu txibãmakĩ matũ hina kubitxi matu meshtematã hanushũ Jesus matu ikũwãmaiburã, hamẽ Cristo nuku mawashuni mã hamẽ ikũwãkanaii. 
GAL.5.3	Ana matu shabakabi yuinũ ea nĩkakãwẽ. Tsuabura judeubũ hatũ beya matu txibãmanũ, iwanã, Moisés yusĩniwẽ matu nĩkamas kemumakĩ matũ hina kubitxi matu meshtemaiburã, haska Moisés yununi inũ nemani mã hawẽ pepakatsis ikairã, hatubetã haska besti menekĩ txibãkubaĩkãwẽ.
GAL.5.4	Haska Moisés yusĩa txibaĩ pepanũ ika txĩtũkirã Deus matuwẽ nuini pepa danaĩ Cristo henei mã hawenabumaki. 
GAL.5.5	Hanua nukunã, Jesuski dasitã nũ ikũwaĩwẽ taeshũ Deusũ Yushĩ Pepatũ nuku merabewaya Deus kaneismatũ nukũ txakabu nuku buashuniwẽ pepai nũ habe hiwekuĩshanai hawa teama nũ manayukubainaii. 
GAL.5.6	Haska inũ, Jesus ikũwãkĩ hina kubitxi meshteaibu inũ meshteabuma hamẽ ikanikiki. Hakia Jesus Cristo ha besti ikũwaĩ nui benimai nũ haki txiti ikubainaibu besti nũ hawenabuki. 
GAL.5.7	Haskakẽ hãtxa kayabi mã nĩkahairakubainaya parãkĩ tsuabũ ha hãtxa txanima mã txibãyamanũbũ matu nemakubaĩkanimẽkaĩ? 
GAL.5.8	Habũ matu paraĩbũ hatũ yusĩanã, Deusunamaki. Deusũ matu katunitũ haska hãtxa matu yusĩsmaki. 
GAL.5.9	Hakia misi wakĩ hawẽ shasha wati eskarabes kapã aka shashai keskai tsuabũra txani hãtxa eskarabes xinãkĩ txibãkĩ ha katxu txani hãtxa mirima txibãshãkanikiki, Jesuskiri ana xinãmarã. 
GAL.5.10	Haska yunukĩ ẽ matu keneshunai uĩtã habiaskari mã ikũwãriakubaĩshanai Deus ẽ ikũwaiĩ. Hamẽ tsuabura mapushũ matu xinã betsa wamakĩ habuã matu itimaska waiburã, Deusũ hatu unãtã kupishanikiki.
GAL.5.11	Mã ẽ betsabu inũ ẽ puibuũ, hunibu dasibibũ hau hatũ hina kubitxi meshtenũbũ ẽ hatu yusĩmiswẽ taeshũ ea itxakawama ikeãkanaii. Hakia eã yusĩkinã, Jesus huni txakabu keska cruzkia mawani ẽ hatu yusĩamakẽ ea danãbumari ikeãkanaii. 
GAL.5.12	Haskakẽ judeubũ beya txibãkĩ huni betsabũ hina kubitxi matu binũ, iwanã, yusĩ mapushũ matu bikawaiburã, hatũ hina hirabi hau meshte keyurianũbũwẽ.
GAL.5.13	Ẽ betsabu inũ ẽ puibuũ, mã judeubũ beyauma hawama mã hiwekubainũbũ Deusũ matu katuniki. Haskai hiwekĩ matũ yura meke txakabuwama nukunabube duanamei hatube nui merabenamekubaĩkãwẽ. 
GAL.5.14	Ha inũ, Deusũ hawẽ nemati inũ hawẽ yunuti Moisés nuku yusĩmakĩ itxawani matu yuinũ nĩkairakãwẽ: “Mimebi mĩ nuimis keskawẽ huni betsa nuitapai hawaumawẽ nuikĩ hatu merabewakubaĩkãwẽ”, iwanã, Deusũ Moisés kenema nukũ shenipabu nuku yusĩshuniki. 
GAL.5.15	Hakia yuinaka hawẽ betsabe keyunamekĩ tenã keyumis keskakĩ, maturã, ikũwaĩ betsabube mã binũkatsis iki yuãnanaĩ maturi mã beshtekei yamatirubuki. Pe mekekĩ uĩrakubaĩkãwẽ.
GAL.5.16	Eska ẽ matu yusĩmis ana matu yuinũ nĩkakãwẽ. Hawara Deusũ Yushĩ Pepatũ matu yusĩa nĩkatã haskai besti pepai hiwekubaĩkãwẽ. Hamẽ haska xinã txakakĩ matũ yurã haska abuai matu amanũ, iwanã, yunuaiwẽ matũmebi txakabukĩ xinãyamakubaĩkãwẽ. 
GAL.5.17	Hakia hawara txakabu mã abuai Deusũ Yushĩ Pepatũ danãmiski. Haska inũ, hawara hawẽ Yushĩ Pepatũ abuai txakabũri danãriamiski. Ha dabe binunãnaĩbũ maturi pepapaikĩ haratura mã heneama mã kanemiski, ibubisrã. 
GAL.5.18	Hakia Deusũ Yushĩ Pepatũ besti ma matu mekeaya Moisés yunuti inũ hawẽ nematiwẽ Deusũ matu ana hawẽ mekeamaki.
GAL.5.19	Haska inũ, heshe txakabu banabu txakabu hukũmis keskai tsuabura txakabũ hatu mekea habũ akĩ shabakabi txakabuwakubainaibu hatu uĩtirubuki, hatũ kemu txakabuwẽ aĩbuaibube inũ hunibube txutanamekinã, atimapa betsa betsapa beya wakinã. 
GAL.5.20	Haska inũ, yushĩ txakabu kẽwãkĩ hawẽ kuxipawẽ daunãnãkinã, yurabu hãtxaibu hatu nemakinã, kũyã ikirã, hawenabuwẽ nuiamarã, hawara betsa hayawẽ taeshũ hatu binũkatsis ikĩ danãkinã, yura betsabuki hawaira sinatakinã, hatuki ha ikĩ hatu sa akĩ keyukinã, ibubis hawara pepa bikĩ xinã betsa betsapa wai hiweabuki. 
GAL.5.21	Haska inũ, hawara tsuara betsa haya binũ, iwanã, hawẽ kemuirã, beyuskĩ nushuti paepa aki paeinã, pikehaira bestinũ ika yushĩ betsa kẽwaĩ nawakĩ hamapai txakabu betsa betsapa wamisbu hanu Jesus huaitiã ha yura haskabu habe buama ishãkanikiki. Haskakẽ bebũkiri bari betsatiã ẽ matu yusĩkĩ yuima: “Hamapai txakabu betsa betsapa akaibu dũkekubaĩkãwẽ”, iwanã, habiaskari ẽ ana matu yunuaii.
GAL.5.22	Hamẽ betsarã, heshe pepa banabu pepa hukũmis keskai tsuabura Deusũ Yushĩ Pepatũ mekeshũ amakĩ hatu pe hiwemabainairã, eska shabakabi hatu anua tashnimiski, abunamei hawenabuwẽ nuirã, benimakĩ Deus kẽwaĩnã, unãnuma hiwea tsuki sinatamarã, hĩ hĩ ikama hawara teneirã, hatu txikixwabu kũyã akamarã, hatu duawairã, yauxiama hawara pepa hatu inãkubainirã, hawara yubakashũ kaneama akirã, 
GAL.5.23	babutã hãtxaisma inũ shetxakaismarã, hamebi hawẽ yura pe mekemisrã. Mã haskakũkainaiwẽ taeshũ Moisés yusĩawẽ tsuã matu hawa nematirubumaki. 
GAL.5.24	Hakia Jesus Cristo cruzki mastabu mawani keska wakĩ nũ Jesus ikũwaĩbu nukũ txakabu itxawatã Jesusbe cruzki nuku mastashunibu keskaki, ana txakabu nũ meyamanunã. 
GAL.5.25	Haska inũ, natiã Deusũ Yushĩ Pepatũ nuku hiwemaiwẽ taeshũ hawara ha bestitũ nuku yunukĩ amai nĩkatã hiwekubainãkãwẽ.
GAL.5.26	Haskakẽ nukuburã, ibubis keãma betsa binũkatsis ikama hawara yura betsã bimiswẽ kemuama inũ hawẽ nuiama hiwekubainãkãwẽ.
GAL.6.1	Ẽ betsabu inũ ẽ puibuũ, nukunabũ hamapai txakabuwakĩ kaneaibu uĩtã matũ mã ikũwaĩwẽ taeshũ pewakĩ hatu merabewakĩ hãtxa pepawẽ unãshubira hatu yusĩkubaĩkãwẽ. Hakia matũri txakabuwakĩ mã kaneyamanũbũ, Deusũ Yushĩ Pepatũ matu mekeaya ibubis mekeriakubaĩkãwẽ. 
GAL.6.2	Haska inũ, matunabũ shãkama iabiranaibu mã hatu merabewamis keska wakĩ tsuabũra hawara bika teneaibu inũ tsuabũra kaneaibu hatu merabewariakubaĩkãwẽ. Hatu haska wai haska Cristõ nuku yusĩkubaini keska ashũkĩ hawẽ hãtxa mã meneshũshanaii.
GAL.6.3	Haskakẽ tsuãra hatu merabewamis xinaĩ hawẽ pepakiri hãtxamisburã, kanei keĩ ibubis parananãmisbuki. 
GAL.6.4	Hakia hatiritũ kẽkĩ kanekatsi ikama pepa akubaĩmis unãkĩ yuikĩ: “Ẽ pepaki”, iwanã, yura betsa binumanũ ishũ xinãtimaki. 
GAL.6.5	Hakia tsuãra habũ bika betsa betsapa mã tenebiairã, has xinãma tenekubaĩkãwẽ. Habiaskas nũ haya Deusũ unaĩkiki.
GAL.6.6	Haska inũ, tsuabũra matũ yusĩnã Deusũ hãtxa matu yusĩaĩbu mã habu nĩkaibũ matũ hawara mã haya, piti inũ mabu inũ peirã, ha pashkatã matũ yusĩnã huni hatu inãkubaĩkãwẽ, merabewakinã. 
GAL.6.7	Haskakẽ txanima hãtxa matu yuinũ nĩkairakãwẽ. Hamapai wakĩ Deus nũ parãtirumaki. Hawara nũ amiswẽ taeshũ Deusũ kaneama nuku kupishanikiki. 
GAL.6.8	Tsuabũra ibubis txakabu xinãkĩ kanemisbu Jesus ana huaitiã Deusũ kupikĩ mawatxakamakĩ hatu isĩ tenemahairashanikiki. Hakia tsuabũra Deusũ Yushĩ Pepa nĩkakĩ kanebiatã hawẽ yusĩa txibãkĩ heneabumakẽ Jesus ana huaitiã Deusũ hatu hiwekuĩmashanikiki, ikibi imakinã. 
GAL.6.9	Haskakẽ pepakũkaĩkĩ heneyamanãkãwẽ. Hatiara Deusũ hanu kupiaitiã merabenãkĩ pepawakubaĩkĩ nũ heneamakẽ Deusũ duawakĩ pepawẽri nuku kupishanikiki. 
GAL.6.10	Haskawẽ taeshũ hawara nũ hayawẽ dasibi nukubetã ikũwaĩbu nuitapaibu hatu merabewakubainãkãwẽ, ha katxu betsaburi ikũwãriabuma hatu merabewariakinã.
GAL.6.11	Hawẽ keneti mebĩtã ibubis matu keneshũkĩ kene ewapabuwẽri ẽ akai uĩkãwẽ.
GAL.6.12	Hi cruzkia mawakĩ nukũ txakabu Cristõ buaniki, haska hari hãtxakatsi ikama ha yusĩnanaĩ parananaĩbũ hau judeubũ hatu dakewakĩ danãkĩ hatu bika tenemayamanũbũ ishũ hau hatukiri pe xinãnũbũ, iwanã, nĩkamas maturi hina kubitxi meshtekatsis ikanikiki. Hatu uĩrakãwẽ. 
GAL.6.13	Haska inũ, Moisés nemati inũ hawẽ yunuti habũ txibãkĩ keyuamabia matũ hina kubitxi nĩkamas matu bitã matuwẽ taea besti ibubis kẽkatsis ikanikiki. 
GAL.6.14+GAL.6.15	Hanua tsuabũra hau Deusũ ea duawanũ, iwanã, hatũ hina kubitxi meshtekinã hamẽ akanikiki. Haska inũ, tsuabũra meshteama hamẽri ikanikiki. Hakia nukurã, Deus duawanũ ika xinã betsa watã besti Deus nũ benimawakubainaii. Jesus ea mawashuniwẽ taeshũ xinã benawatã: “Mabu itxapa besti binũ”, iwanã, ana ẽ xinãmakẽ txakabũ ea ana atxiamariki. Haskakẽ keãma nukũ Shanẽ Ibu Jesus Cristo hi cruzkia mawashũ hawara ea ashunikiri besti yuikubaĩkĩ Deus ẽ kẽwaiĩ. Ẽ hawauma iniwẽ taea ẽ hawa kẽtirumaki. Hakia Jesuswẽ taea besti ẽ kẽtiruki. 
GAL.6.16	Haska ẽ matu yuiai keska xinã betsa watã Jesus besti ikũwaĩ mã hawẽ dasibi hiweaibu txanima mã Deusunabu kayabiki. Hanua Deus matuwẽ nuikĩ hau unãnuma matu hiwemariakubainũwẽ.
GAL.6.17	Jesuski dasinishũ hakiri ẽ yusĩkubainaya ea itxakawakĩ detekĩ ea baka keshtuwakeakenibuwẽ taeshũ ẽ yusĩa ea yuãkĩ ana ea bikawayamakãwẽ. 
GAL.6.18	Ẽ betsabu inũ ẽ puibuũ, nukũ Shanẽ Ibu Jesus Cristõ hau matu duawakubainũwẽ.
GAL.6.18	Hatiski, ẽ hãtxarã.
GAL.6.18	Paulo
EPH.1.1	Ea ẽ Paulorã, Deusũ hawẽ xinãnẽ Jesus Cristõ hawẽ kuxipaya ea wakĩ ea katuniwẽ taeshũ tsuabura Éfeso mae ewapa anuabu Deusũ hawenabu meribi matu wani mã habũ ikũwaĩ Jesus Cristobe ketashamei mã haki dasia xinãkĩ ẽ hãtxa ẽ matu bumai uĩrakãwẽ. 
EPH.1.2	Nukũ Epa Deus inũ nukũ Shanẽ Ibu Jesus Cristõ hau matu unãnuma hiwemakĩ pewakĩ duawapakekubainũbũwẽ.
EPH.1.3	Nukũ Shanẽ Ibu Jesus Cristõ Epa Deus kẽwãkubainãkãwẽ, Deusũ bake Cristo nũ ikũwaĩbuwẽ taeshũ naiurishũ hawẽ pepawẽ nuku manakukĩ Deusũ hawẽ bakewẽ hamapai tibi pepa nũ uĩaĩ inũ nũ uĩyama hawẽ xinã txãkãmati yushĩ nuku inãkubainaiwẽ taeshunã. 
EPH.1.4	Deusũ Cristowẽ taeshũ nuku katunũbarikatsi mai damiwariama haska xinãniki. Haskakẽ hawẽ besuuri nũ txakabuma pe besti nia nuku uĩnũbarikatsi iniki. Nuku abui nukuwẽ nuikĩ 
EPH.1.5	nuku mebikinãshũ hawenabu nuku washanũ, iwanã, bebũkiri Jesus Cristowẽ hawẽ bakebu nuku wakatsi hawẽ duapawẽ nuku katuniki, hawẽ xinã nuku inã nũ ikũwãshanũbunã. 
EPH.1.6	Haska nuku wakinã, Deus duapahaira nũ hawẽ kẽwãpakeshanũbũ nuku haska waniki, hawẽ bake abuniwẽ nukuri hawẽ duawanũ ishunã. 
EPH.1.7	Haskakẽ Jesus mawakĩ hawẽ himi habaniwẽ taeshũ Deus nuku daewashũkĩ nukũ txakabu ana xinãma buaniki, hawẽ xinã duapa nũ haya tsuã beshtetiruma hawẽ taeshũ nuku mekekinã. 
EPH.1.8	Deusũ nuku haska wakinã, dasibi binuatũ nuku unãnepa wakĩ haska nuku pe nĩkanika wakĩ hawa yauxiama Deusũ nuku ashuniki. 
EPH.1.9	Cristowẽ nukũ txakabu buakatsi bari itxapa hawẽ xinã Deusũ hunenishũ hawẽ duapawẽ ma shabakabi nuku tashnimashuniki, nuku unãmakinã. 
EPH.1.10	Deusũ hanu menenũbarikatsi haska bebũkiri yubakani kaneama aniki. Haskawẽ taeshũ Deusũ Cristo shanẽ ibuwani ha mekemakĩ keyushũ yunumakatsi dasibi nai anua inũ mai anua haki dasiwatã tsumamashanikiki, Deusũ hatu itxawanũbariaitianã.
EPH.1.11	Haska wanũbarikatsi Deusũ bebũkiri Cristowẽ nũ judeubu dukũ nuku katuniki, haska Deusũ hamebi xinaĩ keskawẽ nuku duawaya nũ hawenabu ipakeshanũbunã. 
EPH.1.12	Deusũ nuku dukũ katukinã, ha dukũ nukũ xinãwẽ Cristo nũ manashanũbũ nukukiri xinãmati waniki, haskawẽ taeshũ dasibibũ hawẽ kuxipa pepa nũ kẽwãkubaĩshanũbunã. 
EPH.1.13	Cristowẽ taea mã judeubuma dikabitũ hawẽ hãtxa txanima Deusũ bake Jesus mekenãkiri kakape nĩkatã ikũwaĩbu hawẽ nuku tibi unãti wati yubanishũ hawẽ Yushĩ Pepa nuku inãtã ha dabe hawenabu nuku inũ matu warianiki. 
EPH.1.14	Deusũ hawẽ Yushĩ Pepa matu inãkĩ haska bebũkiri matu yubakĩ nai anu habe matu hiwemakatsi matuki tanani hawẽ unãti mã ma hayaki, hawẽ Yushĩ Peparã. Haskakẽ hawatiãra nuku meneshũkĩ hawenabu nuku wanishũ nuku shabakabi bepẽshũ uĩmashanaiwẽ taeshũ dasibibũ Deusũ kuxipa pepa kẽwãkubainãkãwẽ.
EPH.1.15	Haskakẽ nukũ Shanẽ Ibu Jesus mã ikũwaĩ inũ mã dasibi Jesusunabu meribibu mã hawenabu mã nuinameaibu eã haska ẽ matukiri xinaiĩ. 
EPH.1.16	Hawa matukiri hakimama Deus dayuikĩ matu yukashũkĩ heneama matuwẽ taeshũ Deus ẽ kẽwãkubaĩmiski. 
EPH.1.17	Haska inũ, nukũ Shanẽ Ibu Jesus Cristõ Epa Deus nũ kẽwãmis ẽ matu yukashũmiski, hau hawẽ Yushĩnĩ ana matu nĩkamakĩ unãnepawakĩ matu merãshũ hau txanima kayabi Deus matu unãhairamanunã. 
EPH.1.18	Deus matu yukashũkinã, Deusũ hau matũ xinã hunemawatã shabakabi nĩkamakĩ manakamanũ inũ, hau tsuabura hawenabu kayabi katutã hawẽ pepawẽ duahairawakĩ matu unãmashanũ ẽ matu yukashũmiski. 
EPH.1.19	Ha dikabi Deus matu yukashũkĩ haska hawẽ kuxipa binu keyua keyuisma nũ ikũwaĩbu nuku merabewamis mã unãnũbũ Deus ẽ matu yukashũriakubainaii. Ha kuxipa Deus hamebi hayarã, haska dasibi watiru haya nuku unãmakĩ 
EPH.1.20	Cristo mawabiakẽ Deus kuxipahairatũ ana bestẽwãtã nai anu hawẽ yusiuri tsaumaniki. 
EPH.1.21	Hawẽ bake kuxipahaira ha kaya watã hanushũ shanẽ ibu kuxipabu inũ beshmasbu dasibi maemamatã, na habiatiã inũ betsatiã iriamarã, dasibibu Deusũ Jesus hawẽ kuxipawẽ hatu 
EPH.1.22	babu watã mekemaniki, hamapai betsa betsaparã. Hanushũ Deusũ Cristo ha ikũwaĩbu hawẽ shanẽ ibuhaira hatu washuniki, ha hatũ bushka wakinã. 
EPH.1.23	Nũ Cristo ikũwaĩbu dasibirã, nũ Cristõ yuraki. Hawara nuku merabewatiru nũ yuka hawa yauxiama nuku inãmiski, hamapai xarabu dasibi tsumakĩ mekeshunã.
EPH.2.1	Uatiã matu hiwearã, txakabu betsa betsapa aki Deusuma pashka mawawẽ datei mã hiwenibuki, 
EPH.2.2	na mai anushũ yura txakabubũ akai txibaĩ yushĩ txakabu shanẽ ibũ shaba natukã anu nishũ hawẽ xinãnẽ hatu yunuaitũ habũ benimawai keskai xinãkĩ Deus nĩkakĩ txibãmarã. 
EPH.2.3	Haskawẽ taea uatiã nukubu nũ hiwea habiaskasri nũ iyunibuki, nukũ xinãnẽ txakabu abukĩ txibaĩ hiwea kemu pae tibi nukũ yurã yunuai xinaĩ ha ashũkĩ meneirã. Haskawẽ taea hawẽ nuiti nukukiri nũ hayamakẽ txanima Deusũ nuku kupitiru nũ inibuki, betsabũ ikũwãma ikaibu keskairã. 
EPH.2.4	Hakia Deus nui heneisma nukuwẽ nuitxakayamakĩ nuku duahairawakĩ 
EPH.2.5	nukũ txakabũ nuku beshea nũ mawa keskabiakẽ Cristo Deusũ yunua huni mawa ana bestẽwãtã hawẽ taeshũ nuku hiwea inãniki. Hawẽ pepawẽ taeshũ Deusũ matũ txakabu buanikẽ hanushũ matũ mã ma mekea biaki. 
EPH.2.6	Haskakinã, nũ Jesus Cristo ikũwãkĩ txibaĩ ana mawabu keskama haki habe dasia nũ ma besteni keska mai anu nũ hiweyuabu nai anu ha dapi nũ ma tsauwa keskabuki. 
EPH.2.7	Haska wanũbarikatsi hawẽ pepa nuku unãmakatsi ikinã, Jesus Cristowẽ taea nukuwẽ nui kai nuku ashuniki. 
EPH.2.8	Hiwekuĩa bikinã, nũ hawawẽ ibubis nukũ kupiti bi pashatirumabiakẽ Jesus nuku mawashuni nũ ha ikũwãkubainaiwẽ taeshũ Deus pepahairatũ nuku duawakĩ nuku inãni ikũwaĩ nũ ma mekeaki. 
EPH.2.9	Haska nuku waya hawara pepa tibi aki nũ imiswẽ ha xinaĩ nũ kẽtirumaki. 
EPH.2.10	Deusũ haska nukukiri xinãkĩ hatũ nuku damiwakinã, hawẽ bake Jesus Cristoki dasitã hawenabũ hawẽ daya pepa inũ hawẽ bai pepa txibãkĩ ashuĩ nũ hiweyukubaĩshanũbũ Deusũ bebũkiri nuku katukĩ pewaniki.
EPH.2.11	Haskakẽ mã judeubuma ha judeubũ hatũ hina kubitxi meshtemisbu matukiri hãtxakĩ: “Deus yubakani hayama habũ hatũ hina kubitxi meshteabumarã, nukunabumaki”, iki ibubiskiri hãtxakĩ: “Deusũ yubani txibãkĩ nukũ hina kubitxi nũ meshtemis nũ Deusunabuki”, iki hãtxariakanikiki. 
EPH.2.12	Uatiã matu hiwearã, Cristouma inũ, Israelbube danãnanaĩ inũ, hawa Deusũ hatu yubakĩ matu yubama iniki. Haska mã hiwea iyuniki, xinãkãwẽ. Haskawẽ taea Deus unãma inũ hawa manakati pepa hayama na mai anu mã hiwepauniki. 
EPH.2.13	Uatiã Deuski mã kematiruma iniki. Hakia natiã Jesus Cristo mawakĩ hawẽ himi habawaniwẽ natiã txai mã ibiani mã ma ha dapiki. 
EPH.2.14	Cristorã, ha besti nukũ unãnuma hiwemanikaki. Ha Cristõnã, nũ judeubu inũ mã judeubuma habias hawenabu wakatsi ikĩ haskawẽ taea nũ danãnanaĩ pashka hiwemisbu ha kene Templo anua hawẽ kenekĩ kebẽnibu keska hawẽ yurawẽ ha kene kebẽnibu keska yamawakĩ ana xinãtima waniki, nũ ana sinatanameyamashanũbunã. 
EPH.2.15	Deusũ Moisés yunua hawẽ hãtxa kenekĩ hawẽ yunuti inũ hawẽ nemati haska txibaĩ nũ danãnanãrabei hiweshũ xinaĩ nũ ibiakubaĩmisbũ ana nuku haska hiwemakatsi ikama natiã yura shuku dabe wama hawenabu bestitxai keska nuku waniki, yura bena nuku wakinã, nũ judeubu inũ mã judeubumarã. Haska wakĩ nuku unãnuma hiwetiwaniki. 
EPH.2.16	Cristo hamebi haska nuku dasi wakatsi meneirã, nũ ha shuku dabe sinatai nũ danãnanãrabei hiwemis Cristo cruzkia mawakĩ Deus nukuki sinatai nuku ha dabe daewashuniki, nũ judeubu inũ mã judeubumarã. Nuku haska wakĩ nuku yura bestitxai keska waniki.
EPH.2.17	Cristõ hawẽ kaka pepa bei hukinã, unãnumati beniki, mã judeubuma mã txaihaira Deusuma hiweabukiri inũ nũ judeubũ Deuskiri txaima unãbiakĩ nũ ikũwaĩsma nuku yusĩ pewakĩ merabewairã. 
EPH.2.18	Natiã Cristowẽ taeshũ judeubu inũ judeubumãri habias Yushĩ Pepawẽ Deus beyawai nũ haki kematirubuki. 
EPH.2.19	Haska inũ, uatiã Deuskiri unãma hariri mã xinãma ibiani natiã haska Deusũ nuku yubani ikũwaĩ nũ hayabu matuburi mã Deusbe haibunametirubuki, haska judeubũ Jesus ikũwaĩ keskai mã ma Deusũ enaburiki. 
EPH.2.20	Haskakẽ mã ikũwaĩbu dasibirã, mã mixki hiwe keskabuki. Habu dukũtũ mixki hiwe wakatsi bepushkĩ buyamisbu keskarã, Jesusũ kuxipayabu inũ hawẽ hãtxa yuishunikabũ yusĩkĩ Jesus Cristokiri besti akaibu txanima Cristo hamebi hawẽ mestẽwãti kayabiki, mixki ewapa maratãshũ tsamĩkĩ mestẽwãmisbu keskarã. 
EPH.2.21	Habu dasibitũ nũ Cristo ikũwaĩburã, mixki hiwe wakĩ benibaĩmisbu keskaki. Mixki tibi tsamabaĩmisbu keska wakĩ nukũ Shanẽ Ibuki yura betsa betsapabube husiakeakekaĩkĩ Templo meribi nũ hiwe wakeakekanaii. 
EPH.2.22	Ha dikabi maturã, Deusũ Yushĩ Pepa mã haya Cristoki dasiarã, mã hawẽ kẽwãti Templo keska Deus matube hiweikiki.
EPH.3.1	Jesusũ ea yunua mã judeubuma Jesus Cristokiri ẽ matu yusĩayã matuwẽ taeshũ ẽ hawamabiakẽ nenu ea nitxĩmashũ mekeyuabuki. 
EPH.3.2	Hakia Deus matuwẽ nuikĩ hawẽ kakape ea matu yusĩmaimarã, haskakiri ẽ ikairã, mã daka unaĩ. 
EPH.3.3	Haskakẽ hawẽ xinã hunea Jesus Cristokiri ea shabakabi unãmani eskarabes ẽ dama matu keneshũshu 
EPH.3.4	uĩkĩ hawara Deusũ xinã hunea Cristokiri ẽ ikai xinaĩ: “Txanimaki”, mã itirubuki. 
EPH.3.5	Uatiã nũ hawa unãma inibuki. Hakia natiã Jesusũ kuxipaya meribibu inũ hawẽ hãtxa yuishunikabu habu hawẽ Yushĩ Pepawẽ Deusũ shabakabi ma hatu unãmayamaki. 
EPH.3.6	Uatiã Deus yubakakĩ hunenirã, shabakabi matu yuinũ nĩkakãwẽ. Yurabu betsa betsapa tsuabũra Jesus Cristokiri kakape nĩkakĩ ikũwaĩbu Deusũ hiwekuĩa hatu inãkatsi ma hatu kenaikiki, habias yura inũ habias yubani Israelbube hawenabu ashanai keska wakinã. 
EPH.3.7	Ha haska waniwẽ taea Deus duapa ewẽ nuikĩ hawẽ kaka pepa ẽ yusĩkubaunũ ea yununiki, haska wakĩ hawẽ kuxipahaira ea uĩmakinã.
EPH.3.8	Hamẽ ẽ ikairã, Cristo txibaĩbu meranua ẽ beshmashaira hawamabiakẽ haskaraki watã Deusũ ea benimawakĩ duawakĩ hau hawẽ bake Cristokiri hawẽ pepa betsa betsapa hayawẽ nuku pehaira mekekubaĩtiru matu judeubumaki ẽ txanikũkaĩshanũ ea katutã nitxĩniki. 
EPH.3.9	Deus dasibi damiwanitũ hawẽ xinã meribi bari itxapa hunenitũ ẽ matu dasibi unãmanũ haska shabakabi wakatsis ikĩ Deusũ matu anu ea yununiki. 
EPH.3.10	Hau haska Deus besti unãnepatũ unã keyuai yushĩ kuxipabu inũ nai tsumabu nai anushũ haska Deusũ huneni natiã huni txakabubũ hawẽ bake ikũwaĩbũ Deusũ hatu unãmakĩ hatu binumaikiki. 
EPH.3.11	Hanushũ mai damiwariama Deus ikibi ini yubakani anũbariai akinã, nukũ Shanẽ Ibu Jesus Cristowẽ nuku ashuniki. 
EPH.3.12	Cristõ nuku haska washunikẽ hawa ana dateama haki txiti itã ikũwaĩ kematã nũ yukatirubuki. 
EPH.3.13	Haskakẽ kakape ẽ yusĩkubaũmiswẽ taeshũ ea bitxiabu matu merabewanũ ika matuwẽ taea nuitapai ẽ bika teneaii. Hakia ekiri xinaĩ punu nukama benima bestikubaĩkãwẽ, ewẽ taeshũ Deusũ matu duawaiwẽ taearã.
EPH.3.14	Haskawẽ taea mã judeubumakiri nukũ Epa Deus bebũ dãti itã ẽ matu kuxipa yukashũmiski, 
EPH.3.15	hatũ dasibi hawenabu nai anua inũ mai anua ma hatũ kena haya mekearã. 
EPH.3.16	Deus matu yukashũkinã, hau hawẽ xinã ewapa keyuisma matu anu yunukĩ hawẽ Yushĩ Pepawẽ matu kuxipa wakĩ hau matu mestẽwãmakubainũ ẽ matu ashũkubaĩmiski. 
EPH.3.17	Ha dikabi Cristo matube hiwea mã hayarã, hawẽ nui kayabiwẽ matu mestẽwãma mã hawẽ ikũwaĩnã, ha matũ huĩti merã xinãkĩ hau mã txibãkubainũbũ ẽ matu yukashũriamiski. 
EPH.3.18	Eskaki, matu yuinũ nĩkakãwẽ, Cristõ nui kayabirã. Hashpahaira inũ, txaipahaira inũ, keyatapahaira inũ, uke merã bismahaira keska tibi Cristõ nui mã tapĩtirubuki, mã ha ikũwaĩbunã. 
EPH.3.19	Haska hawẽ nui mã unaĩnã, pesheixta besti hawẽ nui unãkĩ haska hawẽ nui betsa betsapa meshti akĩ mã hawa tanatirubumaki. Deusũ hawẽ kuxipa pepa haska tsuã bikĩ nũ keyutirubumakiri mã unãnũbũ ẽ matu yukashũriamiski. 
EPH.3.20	Haska inũ, hamapai nũ yukamis inũ hamapai betsa betsapa nũ xinãriama inũ nũ yukariama hawẽ kuxipahairawẽ Deusũ nuku ashũtiruwẽ taeshũ niti ikama kẽwanãkãwẽ. 
EPH.3.21	Jesus Cristo nũ txibaĩbu ikũwaĩ betsabubetã Deus kẽwãkĩ heneama duawakubainãkãwẽ, niti ikamarã. Haskakirã.
EPH.4.1	Nenu eska ẽ bika tenei hiweyushũ meairã, nukũ Shanẽ Ibũ ea yununi ẽ akubainaiwẽ taeshũ ea atxitã ea mekeimashũ ea heneabumakẽ hau mã ikũwaĩbu Deusũ matu kenani hiwei pepai haskakĩ mã unãkubainũbũ ẽ matu yunuai xinaĩrakubaĩkãwẽ. 
EPH.4.2	Eskairã, bebukaini keãma betsa binũama inũ, duapai betsabu abui inũ, hĩ hĩ ikĩ hawara bebũkiri anũ ika hawaira sinama ikũwaĩ betsabube nui uĩnanaĩ teneshũ uĩrakubaĩkãwẽ. 
EPH.4.3	Ha Yushĩ Pepatũ matu dasi waiwẽ taea unãnuma hiwei ikũwaĩ dasibibube putanameama haskas hiwekubaĩkãwẽ. 
EPH.4.4	Maturã, habias yura matu wakatsis ikĩ Deusũ matu kenanishũ habias Yushĩ Pepa matu inãtã hawẽ kuxipawẽ habias hiwekuĩa matu manakamaikiki, Jesus mã ikũwaĩburã. 
EPH.4.5	Haskawẽ taea nũ Shanẽ Ibu bestitxai hayaki. Ha inũ, ha besti nũ ikũwaĩ inũ hawẽ besti xinã betsatã yura betsabu unãti wamanũ ika mã naxiakeakemisbuki. 
EPH.4.6	Ha dikabi Deus bestitxairã, dasibi ikũwaĩbũ Epaki. Dasibi hawenabu shanẽ ibushũkĩ hawẽ kuxipa dasibi matu uĩmakubainikiki.
EPH.4.7	Hanushũ nuku tibi duawakĩ hawẽ kuxipa nũ hayanũ nuku inãkatsis ikĩ Cristõ nuku tibi abukĩ inãpakeikiki, ha kuxipawẽ nũ dayanũbunã. 
EPH.4.8	Haska Jesus shanẽ ibukĩ haki sinataibu binutã hawenabu pepa manakumiskiri Deusũ hãtxa Davĩ keneni yuikĩ:
EPH.4.8	“Habu binukĩ maematã iyuniki.
EPH.4.8	Hakia habũ txibãmisbu pepabu pepawẽ hatu manakumiski”,
EPH.4.8	iniki. 
EPH.4.9	Na inakainikiri kenekĩ haskararakiri Davĩ xinãkĩ yuini matu yuinũ nĩkakãwẽ. Messias Deusbe nai anu hiwea mai anu ha dukũ butui taeniki. 
EPH.4.10	Ha dukũ habias butua ana hawẽri inakaini nenuma nai binutã haska huyama ana hawẽri hawẽ kuxipa haki dasi keyuniki. 
EPH.4.11	Ha haska hamebi huyamashũ betsabu hawẽ kuxipayabu hatu wakĩ betsabu hawẽ hãtxa yuishunikabu hatu wakĩ betsabu hakiri kakape txanikubaunikabu hatu wakĩ betsabu yusĩnanaĩ mekenikabu hatu watã hatu yunuakeakebainiki. 
EPH.4.12	Hatu haska wabaĩkĩ hawenabũ hawẽ daya tibi hau ashunũbũ hatu pewatã hatu yunubainiki, hau kuxipanamei haska Deusũ abuai hakiri ana tapĩ Cristõ yurai nũ mestenepakubainũbunã. 
EPH.4.13	Haskakũkaini dasibi putanameama ikũwaĩbuki dasitã Deusũ bakekiri tapĩkubaĩkĩ Cristo ikũhairawai hawa xinã betsa wama Cristokiri unãnepai dasibibu nũ itirubuki. 
EPH.4.14	Haskakẽ ana bake mixtĩbũ xinaĩ keska ana hiweyamakubainãkãwẽ. Eskaki, matu yuinũ nĩkakãwẽ. Huni betsa betsapabũ bake mixtĩbu beparanabu hawaira nĩkamisbuki. Nuku habiaskari wakĩ yura betsa parananãkĩ Deusũ yusĩa kayabi txibãma yusĩa bena watã matu yusĩaĩbu hatu nĩkakĩ hatũ hãtxa ikũwãkĩ bake mixtĩbũ hamapai tibi txibaĩ imis keskai ana iyamakubainãkãwẽ. 
EPH.4.15	Hakia abunamekĩ hãtxa kayabi yui nukũ Shanẽ Ibu Cristo keskai ewai hiweyukubainãkãwẽ, Cristo nukũ bushkakẽ haki dasi tsamitã nũ hawẽ yura ewawairã. 
EPH.4.16	Hanua Cristo nukũ Shanẽ Ibuwẽ taea dasibi ikũwaĩbu nuku dasiwa nuinamekĩ, ikũwaĩbu tibitũ daya betsa Deus ashuaĩbu inũ ikũwaĩbu dasibi merabewakĩ Cristowẽ taeshũ nukunabu dasibi mã hatu kuxipa wakubainaii, nukũ pabu tibi ewai nũ kuxipamis keskakinã.
EPH.4.17	Nukũ Shanẽ Ibũ kenawẽ eska ẽ matu yuikĩ yunuai ea nĩkakãwẽ. Habũ Deus unãma benuabu ikaibu keskai ana hiweyamakãwẽ, habũ xinã txakabu benuawẽ haska hiwea unãma hamakiri kane kane akanikikirã. 
EPH.4.18	Habu mexu merã nia keskashũ xinã txakakĩ pe xinãtirubuma unaĩsmapabuki, haburã, hawa benima pae Deus anua huaiwẽ benimama haska hawa tapiãma unaĩsmapa besti habu huĩti kuxiburã. 
EPH.4.19	Ana hawa dakeama txakabu hamapai atimapa tibi hawẽ yura inãkĩ hawẽ kemuhairai huĩti kuxi hiweabuki, tsua ibubis e ikamarã. 
EPH.4.20	Hakia maturã, Messias Cristo ikũwãkinã, habu hiwemisbu keskakĩ mã tapiãma iniki. 
EPH.4.21	Haskawẽ taeshũ bebũkiri Deusũ Katuakiri hawẽ kakape ẽ matu yusĩma haskai ha hiwenikiri tapĩkĩ mã nĩkaimarã, txanima Jesus anua ha besti yui kayaki. 
EPH.4.22	Haskawẽ taeshũ matubunã, matũ hiwea sheni shabakabi yuikĩ txiterikãwẽ. Haska uatiã txakabui hiwekũkaĩkĩ txakabu betsa betsapawẽ kemukĩ ibubis parananaĩ mã ikũkainairã, putai beshterikãwẽ. 
EPH.4.23	Matũ xinã bena watã haska Deusũ abukĩ matu katumai besti xinãkãwẽ. 
EPH.4.24	Matũ hiwea bena tari bena sawea keskakĩ matũ yushĩ bena wakĩ Deusũ matu damiwani hawẽ Yushĩ keskarikãwẽ. Haska txakabu pashkatã meribikũkaini mã hiwea pepaswẽ txanima hãtxa besti txibãkubaĩshanaii.
EPH.4.25	Eskatianã, nũ Jesus ikũwaĩburã, nũ yura bestitxai keskaki. Haskawẽ taea hawara yui mã hãtxairã, ana txani txakai parananãma matunabube shabakabi yuinamekubaĩkãwẽ.
EPH.4.26	Ha inũ, maturã, tsuara mã sinatamisrã, ana hawẽ txakabuyamakãwẽ. Tsukira sinatabiatã ana manai hatishuĩra bari txai tanama ushariama daenamekubaĩkãwẽ. 
EPH.4.27	Mã haskabumakẽ Satanásã matu parãkĩ kanematiruki.
EPH.4.28	Ha inũ, metimai mã yumetsumisburã, hanũ matũ yumetsu henetã xinã betsa watã hanũ matũ mekenẽ daya xinãbaũ hamapai tibi dayakĩ pawarikãwẽ. Hanushũ ha dabukũ pashkashũ yura nuitapaibu mã hatu inãtirubuki.
EPH.4.29	Haska inũ, ana hãtxa txakabu yuiama hãtxa pepawẽ besti hãtxakĩ matunabu ana kuxipa wakĩ ikũhairawamakĩ merabewakĩ hatu benimawakubaĩkãwẽ, habũ matu nĩkaiburã. 
EPH.4.30	Haskakẽ habe matu hiwemakatsis ikĩ hamebi Deusũ nai anu matu iyushanũ, iwanã, hawenabu wakĩ matu unãti wakatsi matu inãni hawẽ Yushĩ Pepa ma hayarã, ana txakabukĩ hawẽ Yushĩ Pepa punu nukawayamakubaĩkãwẽ.
EPH.4.31	Haska inũ, harakirira matu txakabuwabu has xinaĩ mã amua nimis, inũ mã pubẽhairamis inũ, mã sinatamis inũ, mã kũyã itxakayamamis inũ, sheti ikama mã ha imis inũ, hamapai txakabu betsa betsapa matũ hashpa anua kaĩmisrã, matubunã, puta keyurikãwẽ. 
EPH.4.32	Hakia maturã, mã pepakatsis ikairã, matunabuwẽ nui bestikubaĩkãwẽ. Hawara mã hatube txakabumis daenametã duanameirã, matũ txakabu hakimarabetã ana xinãma pepakubaĩkãwẽ, haska Cristõ matũ txakabu buanikẽ Deusũ ana xinaĩsma keskairã.
EPH.5.1	Matubu mã Deusũ bakebu kayabi pepabunã, haska Deusũ abuai haska besti txibãkĩ mawakubaĩkãwẽ. 
EPH.5.2	Haska inũ, Cristõ nuku abukĩ Deus duawanũ ika Deusũ kupiti nuku bishuĩ mawai inĩti hawẽrua keska puekĩ Deus benimawanikẽ haska Cristo nuku ishuni keskariakĩ nukubetã ikũwaĩbu dasibibube nui abunamei hiwekubaĩkãwẽ.
EPH.5.3	Hanushũ ikũwãbumã hatu ati wakĩ hawa txakabuki dakeama yuikĩ hamapaiwẽ kemuhairakubaini hiwemisbuki. Hakia matuburã, ana hatu keska hiweama haska ikũwaĩ hiweti betsahaira hiwekĩ txutanamebaũmisbukiri ana xinaĩ hãtxama inũ txakabu atimapa tibi ana xinaĩ hãtxamari inũ kemu paekiri ana xinaĩ hãtxama haska Deusũ hawenabu uĩkatsi ikai keska besti txibaĩ hãtxakubaĩkãwẽ. 
EPH.5.4	Ha dikabi nukũ keshawẽ hãtxairã, ana dakewati hãtxa txakabu yuiama inũ, hãtxa hamapawẽ yuiama inũ, hãtxa tsua merabewatimawẽ ana hãtxama haska tibiwẽ hãtxa ana kaĩmama matũ keshawenã, Deus besti kẽwãkubaĩkãwẽ. 
EPH.5.5	Ha inũ, txanima tsuabura haska dakeama hamapai tibibe txutanamebaũmisbu inũ, hawara atimapa tibi amisburã, Cristo inũ Deus shanẽ ibuaya hatube hiwetirubumaki. Ha inũ, tsuabura hamapaiwẽ kemumisrã, dami yushĩ itsa washũ kẽwãmisbu keskawẽ taea ha haskamisbu Cristo inũ Deusbe hiwetirubumariki.
EPH.5.6	Tsuabũra matu beparãkĩ hamẽ matu yusĩkĩ paraĩburã, hatu nĩkayamakãwẽ. Tsuabũra Deus nĩkama hawa merabewatimakiri yusĩmisburã, Deusũ hatu kupitxakayamashanikiki. Uĩrakubaĩshãkãwẽ. 
EPH.5.7	Ha inũ, hawara txakabuwaibube ana hatube dasiyamakubaĩkãwẽ. 
EPH.5.8	Ha inũ, uatianã, nukũ Shanẽ Ibu unãkĩ ikũwãriama txakabui mexu merã ika keska mã hiwenibuki. Hamẽ eskatianã, Cristo ikũwaĩ haki dasitã matũ xinã maewatã mã betsahairawa mã ma shabaki pesea keska hiweabuki. Haska mã ma tapiã xinaĩ pe hiwekubaĩkãwẽ. 
EPH.5.9	Ha shabapã nukũ xinã betsa wamatã nuku tapĩmai tsekekaĩkĩ mia imairã, nuku duapamai inũ, nuku kayatapimai inũ, nuku txani txakatimawaikiki. 
EPH.5.10	Hawara Deusũ abuai unãtã heneama ashũkĩ benimawakubaĩkãwẽ. 
EPH.5.11	Tsuabura mexu merã nia keskashũ txakabu xinãtã matu amakatsis ikaiburã, hawa pe hayabumaki. Ana hatuki dasiama matuĩ hatu dakewakĩ shabakã kaĩma keska wakĩ shabakabi pepakiri hatu yuikubaĩkãwẽ. 
EPH.5.12	Hawara txakabuhaira hune ikaibu shabakabi yui daketiki. 
EPH.5.13	Hatũ txakabukiri mã hatu unãmaya hawara hune txakabu betsa betsapawamisbu dasibibũ shabakabi unãtirubuki, ana haska washũ hunetimarã. 
EPH.5.14	Haskakẽ haska xinã betsa watirubu xinãkĩ Deuskiri nawati yuikĩ:
EPH.5.14	“Txakabũ matu tsumarã,
EPH.5.14	mepamarikãwẽ.
EPH.5.14	Mã mawabiani hanũ beniribirãkãwẽ.
EPH.5.14	Matũ txakabu mã heneaya
EPH.5.14	Messias Cristõ hawẽ txashawẽ matu yusĩkĩ matu unãmashanikiki”,
EPH.5.14	ikaki.
EPH.5.15	Haskakẽ matũ hiwearã, uĩrakãwẽ. Hawara mã akai txibaĩ pe bestikubaĩkãwẽ, unaĩsmapamarã, hakia unãnepairã. 
EPH.5.16	Natiã txakabu betsa betsapa huaya menã manama matũ hiwea pewarikãwẽ. 
EPH.5.17	Haska inũ, ana hawarawẽ unaĩsmapama hawara nukũ Shanẽ Ibũ matu amakatsis ikai nĩka pewatã haska xinaĩkiri tapĩrikãwẽ. 
EPH.5.18	Haska inũ, mã nushuti pae xarabu beya wanirã, hawẽ kemui xinã txãkaĩ pe mekeama mã txakabumisrã, ha henetã natiã Deusũ Yushĩ Pepa bestiwẽ kemukĩ nushukĩ akawakĩ mata wakĩ matũ huĩti benimai xinã txãkãkubaĩkãwẽ. 
EPH.5.19	Eska tibi bestiwẽ yuikĩ kẽwãkubaĩkãwẽ. Mã hatubetã ikũwaĩbube Deuskiri nawati tibiwẽ nukũ Shanẽ Ibu kẽwaĩ huĩti hirabiwẽ benimawakubaĩkãwẽ. 
EPH.5.20	Hawara mã haya inũ hawara mã hayama Epa Deusũ dasibi nuku inãmis xinãkĩ yuikĩ: “Haska hamapai xarabu mĩ ea inaĩwẽ taeshũ ẽ mia kẽwaiĩ”, akubaĩkãwẽ, nukũ Shanẽ Ibu Jesus Cristõ kena kuxipawẽ yuikinã.
EPH.5.21	Haska inũ, Cristokiri pe xinãkĩ mã duawakatsis ikairã, ikũwaĩbu betsabube binunãnãkatsis ikama hatube yununãnãma nĩkakanãkubaĩkãwẽ.
EPH.5.22	Beneyabuũ, matu yununũ nĩkakãwẽ. Nukũ Shanẽ Ibũ matu yunua nĩkashũ mã akai keska wakĩ matũ benẽ matu yunua habebis yununamei hẽ iyamama ashũkubaĩkãwẽ. 
EPH.5.23	Haska inũ, Cristo mã ikũwaĩburã, Cristorã, matũ bushkaki. Maturã, mã hawẽ pabuki. Matũ bushka matũ mekenikaki. Habiaskari mã aĩbu beneyaburã, matũ benerã, matũ bushkaki, hatũ matu mekemisrã. 
EPH.5.24	Haskakẽ nũ Cristo ikũwaĩbũ hawẽ yunua tibi nĩkashũ nũ amis keska wakĩ matũ benẽ hamapai mia yunua nĩkashũ aĩbu tibitũ matũ beneri nĩkasama hau hatu ashũriakubainũbũwẽ.
EPH.5.25	Aĩyãbuũ, maturi yununũ nĩkakãwẽ. Cristo habũ ikũwãshanaibuwẽ nuikĩ abui hawẽ hiwea hatu inãni keskai maturi matũ aĩwẽ nuikĩ parãma hatu abuhairakubaĩkãwẽ. 
EPH.5.26	Cristõ nuku haska wakatsi ikĩ nũ hawẽ ikũwaĩbu nuku mawashũkĩ hawena meribi txakabuma nũ shũpinũbũ hawẽ kakape nũ ikũwaĩwẽ taeshũ nuku naximamisbuki. 
EPH.5.27	Cristo habũ nũ ikũwaĩbu pepahaira hawa detsis neama hawa tari txũpima ana hawa txakabu betsa tibi hayama nukũ hiwea sheni henetã pepa meribi besti haska hatũ besu uĩkatsis ikikiki. 
EPH.5.28	Habiaskariai hawẽ bene hawẽ aĩbe ketashameshũ abuirã, hawẽ yura keskawẽ taea hunibũ hatũ aĩwẽ hau nuikubainũbũwẽ. Haska xinãkinã, hatũmebi hatũ yurawẽ nui keskakĩ hatũ aĩ abukanikiki. 
EPH.5.29	Tsuabũra hatũ yura danãma pimakĩ mekemis keska wakĩ habiaskari wakĩ Cristõ hawẽ ikũwaĩbu mekemiski, 
EPH.5.30	hawẽ yurakenã. Nukuburã, ha yurakirã, nũ hawẽ pabu tibiki. 
EPH.5.31	Haskawẽ taea haska huni inũ hawẽ aĩ yura bestitxai keskatikiri Moisés kenekĩ yuikĩ: “Haskawẽ taea hunĩ hawẽ ibubu dapashkabaĩ hawẽ aĩbe ketashametã ha dabe hiwei ana yura dabema yura bestitxai keskatiki”, hatu waniki. 
EPH.5.32	Aĩyaĩ inũ beneyai yura bestitxai keska hiwearã, mĩ tapĩtirurã, bikaki. Hakia habiaskariai Cristo inũ dasibi ha ikũwaĩbu haki dasia habiaskariki, Cristoki nũ haki dasia nũ yura bestitxai keskaburã. 
EPH.5.33	Habiaskari wakĩ haska huni tibitũ hawẽ yura ibubis mekemis keska wakĩ hau hawẽ aĩ pe mekekĩ duawakubainũbũwẽ. Haska inũ, hatũ aĩnĩ hawẽ benẽ yunuai hau nĩkashũkubainũbũwẽ.
EPH.6.1	Bakebuũ, matu yununũ nĩkakãwẽ. Matũ ibubu nĩkatã hawẽ yunua ashũkubaĩkãwẽ. Haska wakĩ nukũ Shanẽ Ibu benimawakĩ mã kaneamaki. 
EPH.6.2	Ha dukũ nuku yubakĩ Deusũ yununirã, eska hayaki: “Matũ epa inũ matũ ewa kẽwãkĩ duawakubaĩkãwẽ, 
EPH.6.3	na mai anu benimai bari itxapa pe hiweyukũkaĩkatsis ikirã”, aniki.
EPH.6.4	Bakeyabuũ, maturi yununũ nĩkakãwẽ. Matũ bakebu tapĩmakĩ hau matuki datei sinatayamanũbũ yunutxakayamakĩ nemahairayamakãwẽ. Hakia hiwea tapĩmakĩ Deusũ hãtxa tapĩmakĩ hawẽ yunuti hãtxa inũ hawẽ nemati hãtxa unãmakĩ pe yusĩkĩ haska nukũ Shanẽ Ibũ abumis keskawẽ hatu yumewakubaĩkãwẽ.
EPH.6.5	Escravo dayarubuũ, maturi yununũ nĩkakãwẽ. Matubunã, matũ tsuma mai anuabuki datei dayai penũ, iwanã, hatu duawakĩ haska matu yunua nĩkatã txibãkubaĩkãwẽ. Haskakinã, Cristo duawakĩ mã akawaii. 
EPH.6.6	Haskakẽ matũ tsuma pe dayashũkĩ duawairã, hatũ berubi uĩaĩ bestiwẽma hakia uĩyamarikẽ pe dayashũkubaĩkãwẽ, Cristõ dayarukĩ hawara hawẽ Epa Deusũ abumis haska xinaĩ ashũkinã. 
EPH.6.7	Hawara daya mã akairã, txikixbetanã akama nukũ Shanẽ Ibu mã duawai keska akubaĩkãwẽ, yurabu uĩmakĩ ashũamarã. 
EPH.6.8	Tsuabura escravo inũ escravoma mã dayamiswẽ taeshũ haratura mã pe dayamis inũ txikixi mã dayamis matu tibi unãshũ nukũ Shanẽ Ibũ matu manakushanikiki.
EPH.6.9	Yununikabuũ, maturi yununũ nĩkakãwẽ. Habias Shanẽ Ibu nai anuatũ yura dasibi unãkĩ yununikabu inũ matũ tsumaburi habiaska dabeswẽ nuikĩ matu kupimistũ shanẽ ibu inũ shanẽ ibuma ha dabe habias senẽ xinãmiski. Haskakẽ matũ dayarubu pe mekekĩ ana hatu kũyã akama ana miki hatu datewama pewẽ besti hatu yunukubaĩkãwẽ.
EPH.6.10	Ẽ betsabu inũ ẽ puibuũ, nukũ Shanẽ Ibũ kuxipa paepa mã hayarã, hawẽ kuxipai ewakãwẽ. 
EPH.6.11	Deusũ hawẽ mia mekeai nemati kuxipa bikãwẽ. Ha hayatã mã txĩtuãmakẽ diabo Satanásã matu parãtirumaki. 
EPH.6.12	Na haska nũ hatube detenameairã, yurabũ kuxipawẽ nũ ikai keskamaki. Hakia yushĩ txakabubu inũ hamapai shanẽ ibu txakabu na mai anua inũ manaũri namakisshũ nuku keshebaũshũ yunuaitũ nuku atxiabube nemai heẽ iyamai nũ hatube detenamei keskaii. 
EPH.6.13	Hanushũ Romano soldadobukiri matu xinãmanũ nĩkakãwẽ. Detenamei bui tsakanamenikabu txĩtũkatsi ikama hawẽ meketi mabu kuxipa tibi sawe keyutã detenamei bumisbuki. Haska keskariai matũri diabo Satanás nemai heẽ iyamai unãnepakatsi dasibi Deusũ kuxipa hayai keyutã matu bikawaibutiã txĩtuãma maemai kuxipakubaĩkãwẽ.
EPH.6.14	Hanua hãtxa txanima besti yuikĩ hawa dateama mestẽwãkãwẽ. Haska wai nũ pe hiweabu Deusũ nuku mekekubaĩmiski. 
EPH.6.15	Matunã, Deusũ hãtxa kakape unãnuma hiwetikiri mã yusĩ bukatsis ikaiburã, bebũkiri matũ hiwea pewakubaĩkãwẽ. Haska wakĩ mã ma pewa haska soldadobu detenamei bunũ, iwanã, bebũkiri hawẽ bitxi tae sawemis keska wakĩ kakape yuibaũkĩ Deuski sinataibu mã maematirubuki. 
EPH.6.16	Haska inũ, Deus ikũhairawakubaĩwẽ. Nũ haskawaya soldadobũ hatũ hi besha turuwẽ hatũ yura hunemis keska wakĩ Deuski sinataibũ hatũ txakabuwẽ nuku binupaiabu nukũ nũ nematiruki. 
EPH.6.17	Deusũ nuku mekemisrã, soldadobũ hawẽ mane maiti sawea hawẽ mekemisbu nukuri nũ haska keskaki, Deuski sinataibũ hau nuku parãyamanũbunã. Haska inũ, Deusũ hãtxa tapĩhairakubaĩkãwẽ. Hawẽ hãtxarã, nupe txaipa hawẽ detenameti keskaki. Hawẽ Yushĩ Pepatũ nuku merabewaya ha Deuski sinataibu nũ hawẽ nematiruki. 
EPH.6.18	Matubunã, Deusũ Yushĩ Pepatũ matu xinãmaya Deusbe hãtxakĩ hatu yukashũkĩ hatu ea ashũkĩ heneyamakubaĩkãwẽ. Haskai hawa punu nukama inũ babuama beru mestẽwãtã hiwekubaĩkĩ ha dikabi Jesus ikũwaĩbu dasibibu Deus yukashũriakubaĩkãwẽ. 
EPH.6.19	Eska ẽ matu yukaii. Hau Deusũ ea merabewakĩ hari hãtxati ea inãkĩ inũ ẽ hãtxa ea kuxipa waya haskawẽ taeshũ haska Deusũ uatiã huneni shabakabi hawẽ bakekiri ẽ hatukiri txanikũkaĩnũ ekiriri Deus yukashũkubaĩkãwẽ. 
EPH.6.20	Haska inũ, Deusũ ea katushũ hawẽ kuxipaya hãtxashunika ea wani ẽ hawẽ kakape yusĩbaũmiswẽ taeshũ habũ nenu ea iweimashũ ea bitxikĩ akawaimabu nenushũ ẽ bika tenebiakĩ hawa dateama nukũ Shanẽ Ibukiri hãtxai ẽ txanikũkaĩnũ ea Deus yukashũkãwẽ.
EPH.6.21	Ẽ haskarara hau matu anu kashũ ekiri matu unãmai txani kashanũ, iwanã, nukũ Shanẽ Ibuwẽ taea nukũ betsa Tíquicõ, ikũwaĩ txĩtuĩsma habiatũri nukũ Shanẽ Ibũ daya ashũkĩ nuku merabewamis matu anu ẽ nitxiaiĩ. 
EPH.6.22	Haskawẽ taeshũ haska matuki txanikĩ nenu ebe maniabu inũ ekiri hãtxakĩ hau matu xinã txãkãwaĩ kanũ nukũ haibu matu anu ẽ nitxiaiĩ.
EPH.6.23	Nukũ Epa Deus inũ nukũ Shanẽ Ibu Jesus Cristo mã habũ ikũwaĩbu haska tibi habu haya matu inã bikubaĩkãwẽ, ikũhairawakinã, ikũwaĩbu betsabuwẽ nuikinã, unãnuma hiwekũkaĩkinã. 
EPH.6.24	Haska inũ, tsuabũra nukũ Shanẽ Ibu Jesus Cristo abukĩ betsa waisma hau Deus hatuwẽ nuikĩ duawakubainũwẽ.
EPH.6.24	Hatiski, ẽ hãtxarã.
EPH.6.24	Paulo
PHP.1.1	Ẽ Paulo inũ Timóteõ, Jesus Cristõ tsumapã, mã habũ Jesus Cristo ikũwaĩbu Filipos anuabu inũ, habũ matu mekemisbu inũ, matu merabewamisbu mã dasibi Jesus Cristoki dasiabu nũ matu kene bumai uĩrakãwẽ. 
PHP.1.2	Nukũ Epa Deus inũ nukũ Shanẽ Ibu Jesus Cristõ hau matu unãnuma hiwemakĩ pewakĩ matu duawapakekubainũbũwẽ.
PHP.1.3	Hawẽtxaĩs matukiri xinãkĩ matuwẽ taeshũ ẽ Epa Deus ẽ kẽwãkubaĩmiski. 
PHP.1.4	Hanushũ habe hãtxai benimakĩ matu dasibikiri ẽ matu yukashũkubaĩmiski. 
PHP.1.5	Deusũ kakape hawẽ bakekiri matu anu hiki taeshũ ẽ matu yusĩa nĩkakĩ ikũwãtã ebetã txibãkĩ ea merabewanishũ hawa heneama natiã mã apakeaii. 
PHP.1.6	Eã ẽ matukiri xinãnã, haska Deusũ hawẽ daya matu anushũ taewanishũ haska abuai keska mã ikũwaĩ Jesusũ matu hiwemakubaĩkĩ niti akama matu pepa wakubaĩshanikiki, hanu Jesus Cristo txĩtũkiranaitianã. 
PHP.1.7	Txanima eã ẽ matukiri pe xinaĩnã, matuwẽ nuikĩ ẽ matu abuhairaii. Maturi dasibi mã ewẽ nuiaya Deusũ matuwẽ ea duawaikiki. Natiã ea bitximabu keska nia shanẽ ibubu bebũ hawa hatũ yunutikiri ẽ hãtxaisma eska besti yui ẽ txakabuisma pekiri hãtxai Deusũ kakape Jesus Cristokiri hatu unãmakĩ hakiri shabakabi ẽ txanikũkainaya mã ea merabewai ebetã teneai keskakubaĩkanaii. 
PHP.1.8	Haska inũ, matube dasibi haibunaĩ nũ pekubainiburã, Deusũ nuku unaĩkiki, Jesus Cristõ nui duapa ea inã ẽ matu ashuniwẽ taea matukiri ẽ hakimaismaki. 
PHP.1.9	Deus yukakĩ matu ea ashũkinã, hau hawẽ nui itxapawẽ matu ewawakĩ hau apakenũwẽ, heneamarã. Haska wakĩ Deusũ matu unãnepa wakĩ nĩkanika hau matu wakubainũ, iwanã, ẽ matu yukashũmiski, 
PHP.1.10	haska pepa besti abuai mã katukubainũbunã. Haskai hiwekĩ matũ hiwea shũpĩ hawa txakabuma ewakaini hawa txakabuki huti ika keskama nukũ Shanẽ Ibu Cristo huriamakẽ mã pepa hiwekubaĩtirubuki. 
PHP.1.11	Ha dikabi matu mã hatu bebushunaibunã, Jesus Cristowẽ taeshũ hawara pepa mã akai tsuabũra uĩkĩ Epa Deus duawakĩ kẽwãshãkanikiki.
PHP.1.12	Ẽ betsabu inũ ẽ puibuũ, ẽ bika betsa betsapa teneai anu bebirã bebiranaibu txanima kayabi haska yura betsa betsapabũ Deusũ kakape Jesus Cristokiri nĩkabirãbirãmisbukiri matu yuinũ nĩkakãwẽ. 
PHP.1.13	Haska Roma shanẽ ibũ hatu binũatũ hiwe ewapa hawẽrua anuabu soldadobũ ea mekemisbu inũ yura betsa betsapabũ ea uĩkĩ hanu ea pewayamabu anushũ Cristokiri kakape ẽ hawẽ hãtxa txaniai dasibibũ ea nĩkamisbuki, ha meketi hiwe anu ẽ hiwe anushunã. 
PHP.1.14	Na ea nenu eska wayamabu ewẽ dateama itxapabũ Cristo ikũwãkĩ hawẽ kakapewẽ benimakĩ dateama huĩti kuxitã nukũ Shanẽ Ibuki txiti itã Deusũ kakape hatu yusĩkubaũkanikiki.
PHP.1.15	Huni betsa betsapabu hatũ huĩti pepa hayabu Cristokiri yura betsabu ikũwãmanũ, iwanã, pe yusĩkanikiki. Hakia hatiritũ ea binunũ ika eki sinatai keĩ pashkatã yusĩnanãriakanikiki. 
PHP.1.16	Txanima nenushũ Deusũ bakekiri ẽ pe yuikubainũ Deusũ ea nenu yunuyamakẽ habu ewẽ nuikĩ ha Cristokiri daya ẽ henebiranima habũ ea merabewakĩ kakape datã akĩ heneama yusĩbaũkanikiki. 
PHP.1.17	Hakia hatiritũ akinã, anikabia kẽkĩ mestẽwãtã akama pepabiakĩ ea binunũ ishũ habũ haska wakĩ ea ana bika tenemakubaĩkanikiki. 
PHP.1.18	Haskaibuwẽ taearã, earã, ẽ hatuwẽ nui ẽ hatuki sinatamaki, xinã pepawẽ txaniaibu kasmai xinã pe mirĩwẽ Cristokiri kakape txaniaiburã. Haskabaũkĩ ea benimawakanikiki.
PHP.1.18	Ẽ benima keyuriamarã, 
PHP.1.19	mã ea Deus dayashuniwẽ taea tsuki ẽ dakeamaki, hatũ ea mekeawẽ taearã. Haskakẽ tsuabũra berubi hawa hakiri dakeama natiã ẽ hiweawẽ inũ ẽ mawashũshanaiwẽ Cristo kuxipahaira ewẽ dasibibu ẽ hatu uĩmayukatsis ikaii. Haskawẽ taeshũ Jesus Cristõ Yushĩnĩ ea merabewakĩ ea kaĩmashanai xinaĩ ẽ benimakũkainaii. 
PHP.1.20	Haska inũ, Deus dayashuni tsuki ẽ dakeamaki, hatũ ea mekeawẽ taearã. Haskakẽ tsuabũra berubi hawa hakiri dakeama natiã ẽ hiweawẽ inũ ẽ mawashũshanaiwẽ Cristo kuxipahaira ewẽ dasibibu ẽ hatu uĩmayukatsis ikaii. 
PHP.1.21	Natiã ẽ hiweyuarã, Cristo ẽ hiweshũyukũkainaii. Hakia hawẽ taea ẽ mawarã, ẽ nenu hiwemis binuaki. 
PHP.1.22	Na ẽ yurawẽ ẽ hiweyukũkaĩkinã, hawẽ dayakĩ yurabu itxapa ẽ hatu ikũwãmatiruki. Haskakẽ ha dabe ẽ katutirumahairaki. 
PHP.1.23	Eã ibubis haska dabe ẽ katuarã, bikahairaki. Ẽ xinãnã, mawatã ẽ Cristobe ma hiwei kai pehairaki, enarã. 
PHP.1.24	Hamẽ betsarã, matu merabewayunũ ika ẽ hiweyuarã, peyuaki. 
PHP.1.25	Ẽ haska matukiri xinaĩwẽ taea haska mã Jesus Cristo txibaĩkiri matu merabewakĩ matu benimawakatsi iki ẽ matube ana hiweyui katiru ẽ xinaiĩ. 
PHP.1.26	Matu anu ana haska kaĩxĩshũ ẽ matu yusĩayã ewẽ taea benimai mã tse ishanaii, Jesus Cristo kẽhairawairã.
PHP.1.27	Natiã mã hiweairã, Deusũ hawẽ bakekiri kakape unaĩ haska hiwekũkaĩtikiri benai na keska bestiwẽ hiwekubaĩkãwẽ. Haska ẽ matu uĩkatsis ikai inũ matu anu ẽ kamakẽ matukiria matũ kaka huai ẽ matukiri nĩkakatsis ikaii, haska mã txĩtuãma inũ mã ma dasi keyushũ bika tenebiai heneama matũ xinã kuxipawẽ ikũwaĩ mã Jesus Cristo txibaĩbunã. 
PHP.1.28	Habu matuki sinataibuki e iki dateyamakubaĩkãwẽ. Habu matuki haskabiaibũ mã pe hiwekĩ hatu uĩmakubaĩmiswẽ taeshũ Deusũ hanu shabakabi hatu kupikĩ habiatiãri matu besti mekeshanikiki. Deusũ haska wakĩ shabakabi hatu unãti wamashanikiki. 
PHP.1.29	Deusũ hawẽ pepawẽ matu kenakĩ katushũ ikũwãmanirã, ha besti ikũwaĩ pepa bestitimaki. Habiaskariai Cristowẽ bika mei nuitapariatiki. 
PHP.1.30	Haskakẽ ea inũ maturã, nũ bika tenekanaii. Haska uatiã ẽ ikai mã uĩnirã, na habiatiãri Cristo dayashũkĩ hamapai bika betsa betsapa ẽ tenekubainai mã ekiri nĩkakubainaii.
PHP.2.1	Cristõ hawẽ kuxipa matu inãkinã, hawẽ xinã txãkãkaĩti matu inãniki. Mã nui haya matũ betsabu ha xinãwẽ matu yunua mã hatu daewatiruki. Tsuara mã Cristoki dasiarã, habias Yushĩ mã haya ikũwaĩ betsabuwẽ hatuya nui mã kashakũkaĩtirubuki. 
PHP.2.2	Haska dasibi binunãnãma habiaskas pashkama mã hiwearã, habias nui mã haya inũ, habias Yushĩ mã haya inũ, habias xinã mã haya ea nĩkamakĩ ea benimawakubaĩkãwẽ. 
PHP.2.3	Na haska hiwekaĩkinã, yurabu binunũ iki keãma hakia babutã bestibu: “Ea dukũ ẽ bebui pepakainaii”, ikĩ xinãma: “Betsabũri ea maemai ẽ hawamaki”, ikubaĩkãwẽ. 
PHP.2.4	Haska inũ, betsarã, hawara mã akai inũ mã biairã, matunas bestikiri xinãkĩ mã amis akama hakia ikũwaĩ betsa shabakabi hatu uĩmariakĩ hawara akaibu hatu merabewakĩ ashũriakubaĩkãwẽ.
PHP.2.5	Tsuabũra Jesus Cristokiri haska mã xinaĩnã, haska Cristõ xinãkubaini keska betsabukiri xinaĩrakubaĩkãwẽ.
PHP.2.6	“Cristo Deus itsabia haskas xinaĩ keãma hiweniki.
PHP.2.7	Hawẽ kuxipa beshtekekĩ heneyubirã
PHP.2.7	nuku keskakĩ nukũ yura bitã
PHP.2.7	na mai anua dasibibu merabewai
PHP.2.7	habũ tsuma ikũkainikiaki.
PHP.2.8	Hamebi babutã hawẽ Epã yunua txibãkubaini
PHP.2.8	mawanũ ika ikũkaini cruzki dunua mawaniki.
PHP.2.9	Haskawẽ taeshũ Deusũ kẽhairawakĩ hatu binu keyumakĩ
PHP.2.9	kena kuxipa pepa tsua haska hayama Jesus inãniki,
PHP.2.10	hau ha Jesusũ kena nĩkatã dasibibu nai anua inũ,
PHP.2.10	mai anua inũ, hanushũ mawabũ yushĩ manamisbu anushũ
PHP.2.10	habũ kẽwaĩ dãti itã
PHP.2.11	dasibibũ unãkĩ:
PHP.2.11	‘Jesus Cristorã, txanima dasibibũ Shanẽ Ibu Yavéki’, ikĩ
PHP.2.11	Epa Deus kuxipa kẽwãshãkanikiki”.
PHP.2.12	Ẽ betsabu inũ ẽ puibuũ, matuwẽ ẽ nuiaya mã ẽ hãtxa txibãmis heneama akubaĩkãwẽ, ẽ matu uĩayã mã amis keska inũ, ẽ matu uĩyama txaihaira ẽ hiwebiakẽ ea nĩkakĩ txibãriakinã. Hawa kaneama uke merã hawara matũ hiwea Cristona wamakĩ mã inãni Cristoki mesekĩ heneama hawẽ mekepakekãwẽ. 
PHP.2.13	Matũ hiwea mã ma Cristo inãniwẽ taeshũ xinã betsawẽ Deusũ matu benimawakĩ haska matuwẽ dayakĩ hawẽ xinã pepa tashnimaya haska abuai keska matu amakĩ merabewaya shabakabi ashũkubaĩkãwẽ.
PHP.2.14	Mã ma haskarã, ana tsuabura nãtakeabuki nĩkabumabiakẽ matũ hãtxa hamẽ ha ikĩ txakawama inũ ana ha irabeama pe hiwekubaĩkãwẽ. 
PHP.2.15	Mã haskai hiwea matu tibi mã txakabuma inũ mã kaneisma haska Deusũ bakebui ha yura txakabubu inũ atimapabu anua mexu nea keskama mã hatube hiwearã, bixĩ kuxipa txashai hawẽ unãbaĩti keskakĩ 
PHP.2.16	matubunã, Deusũ kakape hiweakiri hãtxa hatu unãmakubaĩkãwẽ. Mã haskaya ea ẽ matu anu hamẽ dayai kama iniwẽ taea ea matuwẽ keĩ ẽ tse iki ẽ benimashanaii, hanu Cristo ana huaitianã. 
PHP.2.17	Ẽ hiwea ẽ matu inãni keska wakĩ ẽ matu ikũwãmaniki. Matũri ikũwãkĩ matũ hiwea mã Deus inãkuĩyaiĩ. Haskawẽ taea ẽ hiwea yauxiama mawakinã, hau mã ikũwãkĩ heneyamanũbũ ẽ hiwea Deus ẽ matu inãkuĩshũtiruki. Ẽ matu haskashuni ẽ benima paewẽ dasibi ẽ matu yuiaii. 
PHP.2.18	Maturi benimarikãwẽ, ẽ ikai keska xinaĩ ewẽ benimairã.
PHP.2.19	Nukũ Shanẽ Ibũ haska xinãyã matu anu Timóteo yunukatsi haska ẽ xinaiĩ, hau matu nĩkatãkĩ matũ kaka beshũ ea benimawayushanunã. 
PHP.2.20	Haska matukiri ẽ matu xinaĩ keska inũ ẽ matuwẽ nuimis keska tsuã matukiri pe xinãma txanima tsua betsa hayamaki. 
PHP.2.21	Ha betsabũ Jesus txibãbiai hatunas bestiwẽ nuikĩ xinãkanikiki, haska Jesus Cristõ abuai keska akamarã. 
PHP.2.22	Timóteo ẽ bake keskai ebe hiwea dayakũkaĩkĩ kakape Jesuskiri ebetã yusĩkĩ ea merabewakubaĩmis hawẽ hiwea mã unaiĩ. 
PHP.2.23	Ea haskara washanaibu hatũ matu unãmai hau ekiri matuki txani kanũ ha ẽ matu anu nitxĩkatsis ikaii. 
PHP.2.24	Haska kasmai ea kayabis kashũ ẽ matu uĩ katirumẽkaĩ, ishũ haska nukũ Shanẽ Ibũ xinã besti ẽ manaii, hawaira kanũ ishũ xinaĩnã.
PHP.2.25	Ha dikabi ha dabe ẽ hatukiri xinaĩnã, nukubetã ikũwaĩ Epafroditõ hau ea merabewanũ mã eanu nitxĩma ea merabewai ebe dayai bika tenekũkainai Cristokiri kakape yusĩmis ana matu anu ẽ nitxĩyukatsis ikaii.
PHP.2.26	Haska isĩ teneaikiri mã nĩkaimabu hawẽ taea hakiri xinaĩ mã hawẽ punu nukaxina haska xinaĩ matuwẽri nui hari matu hakimamariki. 
PHP.2.27	Txanima ikimaki, isĩ paepa bitã tenei mawakeanirã. Hakia Deus hawẽ nuikĩ ewẽri nuiriakĩ hau ana ea bika betsa tenemayamanũ Deusũ shushawaimaki. 
PHP.2.28	Haskawẽ taeshũ matu anu hawa ana tea wama ẽ matu nitxĩshunaii, ana matu uĩma uĩ mã benimaya ana ẽ matuwẽ punu nukuyamanunã. 
PHP.2.29	Nukũ Shanẽ Ibuwẽ taea nukũ betsa Epafrodito kai benima paewẽ ikĩ peirawashãkãwẽ. Ha inũ, tsuabura ha keskaburi abukĩ hawẽ hãtxa nĩkanũ ishũ hatu ikubaĩkãwẽ. 
PHP.2.30	Tsuã mã ea haska watirubumahairabiakẽ Epafrodito ewẽ taea hawẽ hiwea yauxiama mesebiakẽ Cristo dayashunaiwẽ taea ea merabewai huima isĩ paepa bitã mawakĩ txanima nuku shunũkeanimaki.
PHP.3.1	Ẽ betsabu inũ ẽ puibuũ, Jesusũ nuku mekeawẽ taea benimanãkãwẽ. Ẽ matu yuiyamarã, habiaskari ẽ ana matu keneshunairã, enarã bikamaki. Matu keneshũkinã, mã hawẽ hiwenũ merabewakĩ ẽ matu ashuaiĩ. 
PHP.3.2	Ha huni yusĩnã meketikiri parananaĩ itxakanikai daya pepa wanikapaikĩ matu yusĩkĩ judeubu keska matu hiwemanũ ika ikanikiki, dateyamakaĩ matũ hina kubitxi meshtemanũ ikarã. Matu haska wanũ ikaibu uĩrakãwẽ. 
PHP.3.3	Haska nũ yunu kayabiaiburã, nũ nukuki, nũ habũ Deus kẽ kayabi waiburã. Jesus Cristõ ma nuku pewashuniwẽ taeshũ Deusũ Yushĩ Pepatũ nuku kuxipa wakĩ merabewaya hawara nukũmebi nukũ yura anua hina kubitxi bemakisa nũ meshtemis keskawẽ nũ kẽtirubumaki.
PHP.3.4	Earã, haska xinãti dabanẽ emebi keĩ ẽ yurakiri inũ ẽ hiweakiri dasibibu ẽ binutiruki. 
PHP.3.5	Deusũ Abraão yununiwẽ taeshũ ẽ kaĩxina oito shabatiã ẽ hina kubitxi ea meshtenibuki. Ẽ Israelĩ baba betsa Benjamim shukua anua eari ẽ kainiki. Haskawẽ taea ẽ ibubu Hebreokẽ eari ẽ Hebreoki. Ha inũ, hawẽ hãtxa Deusũ Moisés yusĩni txibaĩ dasibi betsabu binui ẽ fariseu iniki. 
PHP.3.6	Ha inũ, Deus duawanũ ishũ Jesus Cristo ikũwaĩbu ẽ hatu itxakahairawayukubainiki, haska dabanẽ ẽ xinã ẽ unãnepaiwenã. Ha inũ, Deusũ Moisés yusĩni ikũwãkĩ txibaĩ hawa kaneama ẽ pepahairakũkainaya ekiri hawa txakabu tsuã yuitiruma inibuki.
PHP.3.7	Na haska tibi Moisés yusĩa txibaĩnã, ẽ haki txiti ikarã, enarã, ewapa benuisma ẽ xinãniki. Hakia natiã Cristowẽ taearã, ẽ ana hawẽ teatirumaki. 
PHP.3.8	Haska tibi hayai ẽ hawẽ kuxipa biakũkaini natiã ẽ uĩanã, hamẽki. Jesus Cristo ẽ mekenã wakĩ ẽ unaĩnã, hawenarã, binuhairaki, ẽ Shanẽ Ibu kayabirã. Haskakẽ Cristowẽ taeshũ dasibi hamapai eanua txakabu ẽ benu keyuniki. Haska wakinã, ẽ hiwea sheni txaka keska wakĩ henetã hanua haki maei ẽ hawẽ yuraniki, 
PHP.3.9	haki nukutã haki dasirã. Haska inũ, Moisés hãtxa txibaĩ hawẽ nuku ibubis nũ pepahairakũkaĩkatsis ikaiwẽ en dayamiswẽ ea akama Cristo ewẽ nui eki nukutã ea xinã betsa wama ẽ ikũwãniwẽ taeshũ Deusũ hawena ea wakĩ ẽ txakabu ea buashunikẽ Jesus besti ẽ txibãkubainaii. 
PHP.3.10	Haskakĩ Cristo ana ẽ unãhairakatsis ikaii. Haska inũ, hawẽ Epa Deusũ mawabu ana bestẽwãti kuxipa ẽ hayakatsis iriaii. Haska inũ, ana haki dasihairanũ ika ha nuitapawanibu keska eari dateama mei mawakĩ ẽ txibãkatsis ikaii. 
PHP.3.11	Txĩtuãma ẽ haskakũkainaya Jesusũ enabu hiweabu inũ mawabu mai anua nai anu hatu iyunũ ika huaya hatube dasikatsi ẽ manakubainaii.
PHP.3.12	Jesus besti txibãkatsis ibiai ẽ pepai keyuriama inũ ẽ tapĩ keyuriamariki. Hakia pepa besti ẽ ikũkaĩshanũ Jesus Cristõ ea abukĩ ea katuniwẽ taea hawẽ xinã txibaĩ pepatã haki nukukatsis iki heneama manai ẽ txĩtũkiranamaki. 
PHP.3.13	Ẽ betsabu inũ ẽ puibuũ, ẽ pepai keyuriamabia haska ẽ hiwea sheni ẽ ikũkaini hakimai txipu watã unuri ẽ hiwekuĩkatsis ikaiwẽ taea hariri uĩbaini bikabiakẽ nĩkamas ẽ txĩtuãmaki. 
PHP.3.14	Haska Jesus Cristowẽ nuku Deusũ yubani haska nai anua haki nukukĩ haria bishanũ ika nĩkamas Jesus ẽ dayashũkũkainaii.
PHP.3.15	Tsuabũra nũ ma ikũwã kayabiai pepabunã, haska xinãnãkãwẽ. Ẽ xinaĩ keska tsuabũra habias keska mã haska xinãmakẽ haska ha hamapaikiri Deusũ yusĩkĩ matu uĩmakĩ matu unãmatiruki. 
PHP.3.16	Nũ ma haska tapĩmaburã, haskas xinãkĩ betsa wama txibãkubaĩkĩ heneyamanãkãwẽ.
PHP.3.17	Ẽ betsabu inũ ẽ puibuũ, haska ea inũ ea merabewamisbu nũ hiwekũkaĩkĩ nũ matu uĩmamis nukũ aka nũ haskai hiwemis nuku xinãkĩ txibãkĩ nuku mawakubaĩkãwẽ. 
PHP.3.18	Tsuabura itxapa matube hiweabũ hatũ hiwea sheni henekĩ betsa wakatsi ikama Cristo cruzki hatu mawashuni xinãma haki sinatai keska hiweabu haskabukiri hawẽtxaĩs ẽ matu yuimiski. Natiã haska xinaĩ kashayabi ana hatukiri ẽ matuki txaniaii. 
PHP.3.19	Ha yurabu haskaburã, nukũ Deuskiri xinãma habũ deusrã, pikekĩ pi bestimisburã, ha inũ, hawẽ kẽmisburã, yurabu hawẽ dakebiaibũ habu dakeama hamapai txakabu na mai anua besti xinãkĩ abukĩ akubaĩmisbu hanu bari hawẽ heneaitiã habu benunũbarikanikiki, Deusũ hatu kupiarã. 
PHP.3.20	Hakia nuku ikirã, nũ haskamaki. Nukũ mae kayabi nai anuki. Haska nũ manakaiburã, nukũ mekenika nukũ Shanẽ Ibu Jesus Cristo ana hushanai nũ manakakubainaii. 
PHP.3.21	Hanua hushũ habiaskari kuxipawẽ hamapai dasibi meke keyumistũ nukũ yura babu atimapa betsa wakĩ benawashanikiki, hawẽ yura txasha keska nuku wariakinã.
PHP.4.1	Ẽ betsabu inũ ẽ puibuũ, ẽ matu abutxakayamai inũ, ẽ matuwẽ nuiai inũ, ẽ matuwẽ benimaiwẽ inũ, matuwẽ taeshũ Deusũ ea manakua ẽ bishanaiwẽ taea xinaĩ ẽ matu ana uĩ kakatsis itxakayamaii. Ẽ matu haska xinãyã txĩtuãma nukũ Shanẽ Ibu txibãpakekãwẽ.
PHP.4.2	Evódia inũ Síntiqueẽ, nukũ Shanẽ Ibu ikũwaĩ mã nukũ puibu matuwẽ nuikĩ ẽ matu xinaiĩ. Nukũ Shanẽ Ibu ebe mã dayashũbiamis mã yuãnanãrabeai ẽ matu nĩkairã, haskama menã daenamerikãwẽ, ẽ matu yunuairã. 
PHP.4.3	Haska inũ, miarã, mĩ txĩtuĩsmawẽ taeshũ mia yununũ nĩkawe. Nukũ pui dabe Evódia inũ Síntique ea hatu merabewashũshãwẽ, hau daenamenũbunã. Clemente inũ merabenanika betsabu ha aĩbu dabebetã Cristokiri kakape ẽ yusĩayã habũ ea putama ea merabewai bika teneriakubainibuki, haburã, hatũ kena tibi ha hiwekuĩti unaki ma hatũ kena Deusũ hatu kenekĩ netãnikirã.
PHP.4.4	Nukũ Shanẽ Ibu ikũwaĩnã, benimarikãwẽ. Ana habias ẽ matu yuaii. Heneama benimarikãwẽ! 
PHP.4.5	Hau dasibibũ matu unãnũbũ ikũwaĩ pepabu ikubaĩkãwẽ, ma nukũ Shanẽ Ibu hua kemaikikirã.
PHP.4.6	Haska inũ, ana hamapaiwẽ dabanã iyamakãwẽ. Hakia Deusbe hãtxakĩ yukai inũ kẽwaĩnã, mĩ hamapai hakiri shabakabi yui txanikubaĩkãwẽ. Hanushũ Deusũ matu nĩkashũ ashũkẽ hawẽ duapa kẽwãkubaĩkãwẽ. 
PHP.4.7	Mã haska waibu Deusũ unãnuma matu hiwemakĩ haska tsuã xinãkĩ nĩkatirumawẽ Deusũ hawẽ unãnumawẽ matũ huĩti inũ matũ xinã mekekubaĩshanikiki, Jesus Cristo nĩkakĩ mã txibaĩwẽ taeshunã.
PHP.4.8	Ẽ betsabu inũ ẽ puibuũ, kenekĩ ẽ ma matu keyushunai ea nĩkairakãwẽ. Eska tibi pepa xinãkãwẽ. Dasibi hãtxa kayabi inũ, dasibiwẽ pepa wai nũ haki mesetiru inũ, dasibi nũ kanetiruma inũ, dasibi pepas inũ, dasibi hawẽ nũ xinã txãkãtiru inũ, dasibibu tsuara hawẽ pepawẽ kẽwãmisbu inũ, haska tibi hatukiri xinã kayabikubaĩkãwẽ, haskakĩ Deus benimawakinã.
PHP.4.9	Ẽ hãtxa nĩkakĩ ea uĩkĩ hawara mã tapĩni inũ ẽ matu yusĩkubainima heneama txibãkubaĩkãwẽ, mã haskaibu nukũ Epa Deus unãnumatũ matu heneama merabewapakeshanikikirã.
PHP.4.10	Bari betsatiã mã ea merabewani keskai mã ana ewẽ dabanã ikaya ẽ Shanẽ Ibuwẽ ẽ benimatxakayamaii. Haskakẽ mã ea hakimakiri ẽ xinãmaki. Hakia matũ hawara mã ea bumatirubia natiã ẽ txaikẽ haska washũ mã hawaira ea merabewatirubumaki. 
PHP.4.11	Haska inũ, na haska matuki txanirã: “Ẽ nuitapaikiri ea merabewai bekãwẽ”, ishũ ẽ matu yuiamaki. Hakia hawara ẽ haya inũ hawara ẽ hayama xinaĩ benimai haska tibi mei ẽ ma beyakũkainaii. 
PHP.4.12	Haskai hiwetirã, ma ẽ unaiĩ, nuitapai hiweti inũ, nuitapama piti itxapaya hiweti inũ, hamapai bika betsa betsapa mei benimai inũ, buni tenei inũ, hanu piti itxapa hayakẽ nũ teshewai inũ hawa hayamakẽ ẽ nuitapairã, haska ẽ beyakũkainaii, hawawẽ nui kemuamarã. 
PHP.4.13	Hanushũ Cristõ ea kuxipa waya hawẽ taeshũ dasibi teneshũ ẽ akĩ keyushũtiruki. 
PHP.4.14	Ẽ haskabiaya matubunã, ewẽ nuikĩ ẽ bika teneai mã ea merabewakubainirã, mã ea haska wayamarã, matukirirã, peki.
PHP.4.15	Hanu matũ mai pakea Macedônia anua kashũ Deusũ kakape ẽ matu yusĩbaini ana mae betsa tibi anu ẽ yusĩkĩ taewakubainaya hanua matu anua ẽ kaĩkainaya ikũwaĩbu betsabũ ea merabewabumabiakẽ mã Filipos anuabũ besti matũ pei ea bumakĩ mã ea merabewaniki, haskai merabenãti ẽ matu yusĩma haska ẽ yusĩa txibãkĩ hiwea ẽ matu tapĩmaima hanushũ hawẽ taeshũ matũri mã ea merabewanibuki. 
PHP.4.16	Eska ea wakinã, Tessalônica mae ewapa anushũ ẽ hatu yusĩayã hanu hawẽtxaĩs mã ea pei bumakubainibuki, hawẽ ẽ hamapai tibi ẽ binunã. 
PHP.4.17	Haskakẽ pei ẽ matu ea akamabia mã ea merabewamiswẽ taeshũ matũ pepa Deusũ hau matukiri ana xinãshanũ haska ẽ matukiri xinaiĩ. 
PHP.4.18	Epafrodito yunukĩ matũ pei mã ea bumaima dasibi ẽ bimaki. Hawẽ ẽ hamapai ẽ paka keyubia teshe ẽ hayayuaki. Haska inãkuĩ ea yunukinã, Templo anushũ inĩti pepa inĩhaira kuakĩ Deus inãbu haska shetei Deus benimamis keskai eari matuwẽ ẽ habiaskariaii. 
PHP.4.19	Mã ea merabewakĩ ea hawa yupawaismakenã, ẽ Epa Deus pepahairatũ matu manakukĩ matũ hamapai tibi matu inãkubainikiki, hawẽ bake Jesus Cristowẽ taeshũ matu duahairawakinã. 
PHP.4.20	Haskakẽ nukũ Epa Deus pepahaira duawakĩ kẽwanãkãwẽ, heneamarã. Haskakirã.
PHP.4.21	Ea ẽ Paulonã, ẽ matukiri pe xinãkĩ mã ma dasibi Jesus Cristõ enabu meribikẽ ẽ hãtxa ẽ matu bumaii. Nukubetã Jesus ikũwaĩbu ebe hiweabũri matukiri xinãkĩ hatũ hãtxa pepa matu bumariakanikiki. 
PHP.4.22	Ha dikabi dasibi habũ Jesus ikũwaĩbu inũ Roma shanẽ ibuhairatũ hiwe anu dayashunaibũri hatũ hãtxa matu bumariakanikiki, matu xinaĩ matuwẽ nuikinã.
PHP.4.23	Nukũ Shanẽ Ibu Jesus Cristõ hau matu duawakĩ xinã txãkãwãkubainũwẽ.
PHP.4.23	Hatiski, ẽ hãtxarã.
PHP.4.23	Paulo
COL.1.1	Ea ẽ Paulorã, Deusũ hawẽ xinãnẽ Jesus Cristõ hawẽ kuxipaya ea wakĩ ea katuniwẽ taeshũ nukũ betsa Timóteobetã 
COL.1.2	tsuabura Colossos mae ewapa anuabu Deusũ hawenabu meribi matu wani mã nukubetã Cristo ikũwaĩ mã txĩtuĩsmakẽ habetã ẽ hãtxa ẽ matu bumai uĩrakãwẽ. Nukũ Epa Deusũ hau matu unãnuma hiwemakĩ duawakĩ hau matu xinã txãkãwãkubainũwẽ.
COL.1.3	Matukiri xinãkĩ nukũ Shanẽ Ibu Jesus Cristõ Epa Deusbe hãtxakĩ matu yukashũkĩ nũ matukiri kẽwãkubaĩmiski. 
COL.1.4	Matukiria kaka huai ẽ nĩkamiski, mã Jesus Cristo ikũwaĩ nukubetã ikũwaĩbu betsa hatube abunamei mã hatuwẽ nuimis nĩkairã. 
COL.1.5	Mã haskairã, Jesus Cristokiri kakape txanima nĩkatã benimakĩ matũ hiwea nai anu Deus anu mã haya mã manakaibu nũ matu unaiĩ. 
COL.1.6	Haska inũ, mai hirabi anushũ Deusũ kakape hawẽ bakekiri nĩkatã ikũwãbauni pakĩ yurabũ hatu uĩmabaunaibu keskai mã ikairã, txanima habias habiaskari matu anuri tashniai mã hayaniki, haska Deus duapakiri hãtxaibu nĩkai: “Txanimaki”, itã mã ikũwãniburã. 
COL.1.7	Mã haska ikaiburã, nukũ haibuhaira Epafrasĩ nuku keska Cristõ tsuma nukube dayakĩ matu anushũ txĩtuãma matu nuku yusĩshũkubaĩmis 
COL.1.8	hatũ matukiria kaka beshũ nuku yuikĩ haska Yushĩ Pepatũ matu merabewakĩ amai mã abunamei nuiaibu nukuki txanixinaki.
COL.1.9	Haskawẽ taea mã abunameaikiri nĩkatã Deusbe hãtxakĩ nũ matu yukakĩ heneshuĩsmaki, Deusũ hau hawẽ xinã shabakabi matu unãmakĩ haskai unãnepati tibi inũ nĩkati xara matu wamakĩ hawẽ Yushĩ Pepatũ hau matu inãmakĩ unãmakubainunã. 
COL.1.10	Mã haska habũ nukũ Shanẽ Ibu txibaĩbunã, haskai hiwekĩ haska abuai benimawakĩ ashũkubaĩkãwẽ. Haskakĩ yura betsabu uĩmakĩ hawara daya pepa betsa betsapa akĩ Deuskiri tapĩ unãnepai ewakubaĩkãwẽ. 
COL.1.11	Haska inũ, eska ẽ matu yukashũmiski. Deusũ hawẽ kuxipa paepawẽ hau matu mestẽwanũwẽ. Haska kuxipa mã hayawẽ taeshũ hamapai bika tenebiai kuxipatã hĩ hĩ ikama inũ benimakĩ 
COL.1.12	Epa Deus kẽwãkubaĩkãwẽ. Hatũ matu katunishũ ikũwaĩbu dasibibube nuku mekekubaĩkĩ nai anushũ hawara nukuki tanani nuku inãkuĩa hawẽ shabaki pesetã nũ bishãkanaii. 
COL.1.13	Uatiã nũ Deus unãma mexu txakabũ nuku tsumabiakẽ Deusũ nuku putamaniki, hawẽ bake ha abuaitũ hawẽ shanẽ anu nuku iyukinã. 
COL.1.14	Cristo mawakĩ Satanásã nuku tsumani hawena wakĩ nuku mebikinãtã nukũ txakabu nuku buashuniki, ana xinãmarã.
COL.1.15	Deus tsuã uĩtirumabiakẽ Cristo ha itsa shabakabi uĩkubainibuki. Hawa dasibi dami wariama hawẽ bake kayabi bestitxai hayaniki. 
COL.1.16	Cristowenã, Deusũ dasibi nai anua inũ mai anua nũ uĩtiru inũ nũ uĩtiruma yushĩ betsa betsapa kuxipayabu inũ paepabu Cristowẽ damiwanikiaki. Haska damiwakinã, Cristowẽ taeshũ atã Deusũ Cristo hawena wamaniki. 
COL.1.17	Haska inũ, hamapai betsa betsapa Deusũ damiwariama Cristo hiwepaunikiaki. Hawẽ taeshũ dasibi damiwanishũ pewakĩ keyunishũ heneama mekekubaĩmiski. 
COL.1.18	Ha dikabi Cristo hawẽ hiweawẽ nukũ Shanẽ Ibushanũ ika kuxipai hawẽ bushkai nuku ishuniki, nũ ikũwaĩbũ hawẽ yura nũ ishanũbunã. Ha dukũ hiweniwẽ taea mawamisbu kuxipa binui ha dukũ mawabu anua besteĩ taekĩ dasibi hatũ dukũ binu keyuniki. 
COL.1.19	Deusũ hawẽ bake haska wakinã, ha hawẽ kuxipa inã keyukinã, haki dasibi txiti iyukatsi anikiaki. 
COL.1.20	Haska inũ, Jesus cruzkia mawai hawẽ himi nuku habashuniwẽ taeshũ nukũ txakabu Deusũ buashũ hakimakĩ nuku hakimawatã ana nukuki sinatakatsi ikama Deus nuku daewamakĩ hawẽ haibuaibu nuku wamatã hiweabu mai hirabi anu inũ nai anu Cristoki dasitã hanus nuku shukuwakatsi Deusũ hatu dasibi pewakĩ keyukĩ daewanikiaki, yurabu inũ yurabumarã.
COL.1.21	Maturã, uatiã hawa unãma matũ xinãnẽ matũ huĩtinĩ txakabu abukĩ akirã, txaihaira hiwea keskashũ Deus mã sinatamapaunibuki. 
COL.1.22	Hamẽ natianã, Deusũ bake Cristo ma huni hawẽ yurawẽ nuitapatã matu mawashũkĩ hawẽ mawawẽ Deus matu daewamashuniki. Haska matu wakinã, hawẽ besuuri hawa txakabuma inũ hawa mexu tsamiama inũ tsua txakabu matuki txanitiruma matu nitxĩkatsi iki matu ishuniki. 
COL.1.23	Mã haskakatsi ikairã, matu tibirã, Deusũ kakapekiri nĩkatã mã ma Cristo ikũwãni henekĩ putai txĩtuãma huĩti mestẽtã haska mã ikũwaĩbu manakakubaĩkãwẽ. Haska Deusũ hawẽ bakekiri hawẽ kakape yurabu mai pakea itxapa anuabũ hau unãnũbũ yusĩkĩ ea ẽ Paulõ ẽ hatu merabewakubaũmiski.
COL.1.24	Natiã matuwẽ taea nuitapairã, ẽ benimaii. Hau hawẽ taea nũ bika tenekũkaĩshanũ Cristõ nuku yunutã ha dukũ txanima hawẽ yurawẽ ha ikũwãshanaibu merabewanũ ika hatu bika teneshũkĩ haskawẽ taea eari ibubis ẽ yurawẽ menei ẽ ishũriaii, mã ha ikũwaĩbuwẽ taearã. 
COL.1.25	Ha inũ, Deusũ hãtxarã, dasibi hiwebaunabu ẽ hatu yuikubaũshanũ ea katutã ea yununi haskawẽ taea mã Cristo ikũwaĩbu matuwẽ nuikĩ ẽ matu merabewakubaĩshanũ Deusũ hawẽ tsuma ea matu washuniki. 
COL.1.26	Na haska ẽ matu yuiairã, Deusũ hawẽ kakape Cristokiri bari itxapahaira huneni yura betsa betsapa bari betsatiã hiwekubiranibu hatu yusĩama hunenishũ natiã habu Cristowẽ Deusũ meribi hatu wairã, Deusunã, ma shabakabi nuku uĩmaikiki. 
COL.1.27	Tsuabura mã judeubuma Deusũ hawẽ xinã duapa haska bebũkiri Cristokiri yubakabiatã huneni ha shabakabi wakĩ matu unãmakatsis ikikiki, hau mai hirabi anuabũ matũri mã unãnũbũ haska ha hawẽ xinã dasibikiri hunenirã, harã, Cristo aniki. Haska matũri mã Cristo ikũwaĩwẽ taea mã judeubumabia Cristo ma matuki dasiaki. Haska inũ, nai anu Deusũ mae pepahaira anu Deus inũ Cristobe maturi mã hiweshanaii, mã haskakiri xinãkĩ manakaiburã.
COL.1.28	Haska Cristokiri matuki txanikĩ matu yusĩkĩ nema pewakĩ dasibi matu unãnepa wakĩ haska Cristo bebũ mã pepa mapushanũbũ nũ matu yusĩmiski. 
COL.1.29	Na haska matukiri dayairã, Cristõ hawẽ kuxipa ea inãni ẽ hawẽ dayatxakayamashũmiski.
COL.2.1	Mã ikũwaĩbu Colossos anuabu inũ habu Laodicéia anuabu inũ dasibi betsabube nũ uĩnanãriabumabia matuwẽ nui ẽ dayatxakayamamis mã unãnũbũ ishũ matu xinãkĩ ẽ matu yuiaii. 
COL.2.2	Hau mã xinã txãkaĩ henetima binũbũ inũ, hawa betsa xinãma ikũwaĩ betsabube ketashamei nuinamei mã abunamenũbũ inũ, unãnepakĩ Deusũ hawẽ yuba betsa huneni Cristokiri natiã hau shabakabi mã nĩka pehairawanũbũ ẽ matu dayai heneshunamaki. 
COL.2.3	Eskaki, matu yuinũ xinaĩrakãwẽ. Hawẽ unãnepati pepa inũ hawẽ tapĩti dasibirã, Cristo anu hayaki, haska Deusũ hakiri hunenirã. 
COL.2.4	Haska matu yuikinã, hau ana tsuãra yusĩa betsawẽ ana matu parãyamanũbũ Cristo besti unãnepahairakiri ẽ haska matu banabimaii. 
COL.2.5	Haska inũ, ẽ yura ẽ matubemabia ẽ xinã matu anuki. Mã ma Cristo ikũwãnishũ hawẽ daya ashũkĩ txibãkubaĩkĩ mã pewai mã ma pekẽ matuwẽ nui ẽ benimaii.
COL.2.6	Haskakẽ mã ma Jesus Cristo ikũwãkubainaiburã, matũ Shanẽ Ibu Cristo hiweshunirã, haska abuai keska ishũkubaĩkãwẽ. 
COL.2.7	Haska matu yusĩmisbu txibãkĩ bari tibi heneama ana uke merã ikũhairawakubaĩkĩ Cristokiri tapiĩ ewakaĩkĩ matu pepawaikiri Deus kẽwãkubaĩkãwẽ.
COL.2.8	Huni betsabũ hatũ yusĩa beya betsawẽ matu unãnepa wapai matu hatu txibãmakatsis ikaibu hatũ yusĩa pe itsa kayatapiamaki. Uĩrakãwẽ, tsuabũra Cristõ yusĩa danãkĩ hakiri xinaĩ hãtxashunabumakirã. Hakia habu ikirã, na mai anushũ yushĩ kuxipabũ yunuai txibãkĩ yusĩa betsã ani hawẽ yusĩnanaĩ kanenibu txibãkĩ matu amakatsis ikubaĩkanikiki, haska habu yusĩnanãkinã.
COL.2.9	Cristorã, Deusuna hasbia nukũ yura keskatã na mai anu uĩti xarai tashnikiraniki. 
COL.2.10	Cristo mã ma haki dasitã ikũwaĩburã, Cristona dasibi mã hayaki, Deusũ hawẽ kuxipa habiasri inãniwẽ taearã. Ha dikabi yushĩ dasibi inũ, nai tsuma pepa inũ, txakabu dasibi inũ, shanẽ ibubu mai anua shanẽ ibuhairakĩ hatu binu keyuaki. 
COL.2.11	Hamẽ, betsarã, Abraão Deusũ yununi txibãkĩ Deus unãmanũ, iwanã, judeubũ hatũ huni bake kaĩyã hatũ hina kubitxi meshtemisbu keska wakĩ natiã mã judeubumã Cristo mã ikũwaĩbu matu haki dasiwakĩ matũ hina kubitxi meshtea keska wakĩ matũ xinã txakabu inũ matũ beya txakabu Deusũ meshtea keska wakĩ matu putamaniki, xinã betsa wamakinã. 
COL.2.12	Haska inũ, Cristo mã ikũwãyã yura betsabu hatu unãti wamai mã naxiniburã, eska tibi hawẽ xinãmatiki. Nĩkairakãwẽ. Naximakĩ matu henẽ bitxiaburã, Cristobe matu mai wanibu keskaki. Hanushũ hene anua matu benibirãkĩ tashnimakĩ kaĩmaiburã, Cristobe besteã keska wakĩ matu akawanibuki, haska wakĩ Deusũ hawẽ kuxipawẽ Cristo bestẽwani ha kuxipa mã ikũwaĩwẽ matu imakinã. 
COL.2.13	Hamẽ uatiã matu hiwearã, matũ txakabu mã heneriamawẽ taearã, mã mawa keska hiwenibuki. Hakia natiã tsuabũra Cristo mã ikũwaĩbu dasibi matũ txakabu Cristowẽ matu buashuniwẽ taeshũ Deusũ Cristoki ma matu dasiwatã hawẽ taeshũ hawẽ hiwea kayabi matu inãniki. 
COL.2.14	Haska wakĩ hawẽ yunua inũ hawẽ nema Deusũ nukubukiri mese wanishũ hawẽ nukũ txakabu tibi Deusũ tanakĩ netãkubainishũ hawẽ taeshũ Deusũ nuku kupitirubiakẽ ha binumai Cristo cruzkia nuku mawashũkĩ nukũ txakabu mastakĩ nuku bepu keyushuniki. 
COL.2.15	Cristo mawa Deusũ ana bestẽwaniwẽ taeshũ hatu uĩmakĩ Satanás inũ hawẽ tsumabũ kuxipa Deusũ mebĩmakĩ hatu maematã hatu dakewakĩ keyumaniki, yura dasibi habukiri shabakabi unãmakinã.
COL.2.16	Judeubu hatũ beya tibi hayabuki. Haska inũ, hatũ beya betsa txibãkĩ piti dasibi pitirubumabia piti betsa besti pitirubuki. Haska inũ, hatũ beya betsa txibãkĩ hawẽ nushuti betsa atirububia betsa atirubumaki. Haska inũ, hatũ beya betsa txibaĩ itxatã besi betsa betsapawẽ besimisbuki, ushe benatiã inũ huĩrukũti sábado tibitianã. Haska tibi txibãkĩ amisbunã, hau matukiri haska xinaĩ ha iyamakubainũbũwẽ. 
COL.2.17	Na beya betsa betsapa tibiwẽ hawẽ Cristokiri xinãmati besti ikubainibuki. Hakia Cristo ma hunikẽ ha beya ana kuxipa hayama hamẽki. 
COL.2.18	Haskakẽ tsuabura pepa kayabitikiri xinaĩ keĩsbuma inũ, tsuabũra nai tsumabu kẽwãmisbu inũ, haskamabia usha namai keskakĩ hawara tashnikiranai shabakabi uĩ hatũ xinã merã keĩ xinã txãkãmisbuki. Haskamisbũ hau habũ matu txitekĩ dakewayamanũbũ uĩrakubaĩshãkãwẽ. 
COL.2.19	Ha habu haskamisburã, Cristorã, hatũ bushkamaki. Hamẽ nukuburã, nukũ bushkarã, Cristoki. Haskakẽ nukũ yura ewakaini pitiwẽ nũ kuxipamis keskariai habũ nukũ Shanẽ Ibu Cristo ikũwaĩburã, pabu tibi haki dasikĩ nũ ewawairã, hawara nũ unãriama tapĩmakĩ haska Deus yubakani Cristõ haska xinãkĩ nuku amaikiki.
COL.2.20	Tsuabũra Cristo mã ma ikũwaĩburã, mã ma Cristobe mawani keskabuki. Haskawẽ taeshũ na mai anushũ shanẽ ibukĩ hatũ kuxipawẽ beya betsa betsapa yunuaibũ ana habũ matu tsumatirubumaki. Haskabia haskai ikũwãbumabe hiweshũ habũ matu yunuai nĩkakĩ mã txibãkĩ heneriabumamẽ, habu keskakinã? 
COL.2.21	Habũ yunua eska txibãkinã: “Ha meyamawe”, ikaibu inũ: “Ha piyamawe”, ikaibu inũ: “Ha mĩ mekenẽ meyamawe”, imisburã, 
COL.2.22	haska tibi hatũ yunuarã, hunibũ haska xinãkĩ hatu yusĩmisbu besti akaiburã, ha mabu inũ ha pitikiri matu yusĩkĩ unãmakĩ tapĩmaiburã, hawẽ hiwekubainaibu hawaira keyushanikiki. 
COL.2.23	Ha haska txanima keska wakĩ yusĩnanãmisburã, unãnepakatsis ikĩ yusĩa bena bika ibubis yusĩkĩ txibãhairakĩ hatũ hiwea pe mekekatsis ibiai tsuã hawẽ xinã txakabu nemakĩ henetirumaki. Haska akinã, haska abuaibu besti hatũ xinãwẽ besti kuxipakĩ yuikubaĩmisbuki.
COL.3.1	Cristo mawa bestẽwãtã Deusũ hawẽ yusiuri tsaumanishũ habe shanẽ ibu waiwẽ taeshũ matũ xinã betsa watã mã ma ikũwaĩbu mã ma habe besteni keskawẽ taea hawara naiuria Cristowẽ Deusũ pepa benakubaĩkãwẽ. 
COL.3.2+COL.3.3	Cristobe mã ma mawani keskawẽ taeshũ matũ hiwea Deusũ nai anu matu mekeshunaki, hari Cristobe mã hiweshanai anurã. Hanua na mai anu mã hawẽ hiwea mabukiri besti xinãma Deusũ haska abumiskiri xinãkubaĩkãwẽ. 
COL.3.4	Haskawẽ taea Cristo shanẽ ibui benima paeya ana huaya maturi habiaskariai mã habe benimatxakayamashanaii. Cristorã, habia matũ hiwea kayabiki.
COL.3.5	Haskakẽ na mai anua matũ kemurã, tenãkĩ akawarikãwẽ, eska tibi Deusũ nemani heneirã. Ana aĩbu betsa tibiwẽ kemuama inũ, ana hamapai tibibe txutanamebaunama inũ, hawara kemu atimapa betsa betsapa mã akatsis ikai inũ, ana pei inũ mabu betsa itxawanũ, iwanã, yauxikĩ kẽwãti betsa keska wakĩ pei inũ mabuwẽ kemukĩ kẽwãyamakubaĩkãwẽ. 
COL.3.6	Hakia haska tibi txakabu aki mã Deus nĩkama sinatamamiski. Hawẽ taeshũ ha nĩkaisbuma Deusũ hatu kupihairashanaiwẽ taea 
COL.3.7	txakabu habiaskari matũ hiwea sheniwẽ mã abiapauni 
COL.3.8	natiã ana haska meama menã hawaira dasibi hene keyurikãwẽ, mã eskamisrã, mã sinatamisrã, mã kemumisrã, mã txakabu wamisrã, mã sheti ikama kũyã imisrã, sherabiãma mã hãtxa txakabu yui shetxakamisrã, 
COL.3.9	mã txani txakamisrã. Natiã haska tibi mã ma heneamẽkaĩ, matũ hiwea shenirã. Haskakẽ ana haska Deusũ abuama txakabu tibi ayamakubaĩkãwẽ. 
COL.3.10	Tari bena sawea keska wakĩ matũ hiwea mã ma benawaki. Matũ hiwea ma benawairã, haska Deusũ abumis keska hiweshũbaĩkãwẽ, hatũ matu damiwani keskairã. Haskakĩ itxapa mã hakiri unãshanaii. 
COL.3.11	Mã ma haskarã, tsuabũra Cristo ikũwaĩbu hawenabukiri eska xinaĩ mã hãtxatirubumaki, Gregonawaburã, judeuburã, habũ judeubũ beya txibãkĩ habũ hina kubitxi meshtemisburã, habũ judeubũ beya txibaĩsbumarã, nawa shukuabu tibirã, pubẽburã, habũ habu dayashũmisburã, tsuã tsumamarã. Nũ haska betsa betsapabubia haska xinaĩ hatukiri hãtxayamakubainãkãwẽ. Cristorã, dasibikirã, dasibibũ shanẽ ibui keyuaki.
COL.3.12	Haskakẽ Deusũ matu abukĩ hau hawenabu meribi tari mã inũbũ matu katunikenã, matũ xinã pepa kaĩmakinã, tari bena sawea keska wakubaĩkãwẽ, yura betsabuwẽ nuirã, pepairã, babutã keãmarã, duapairã, hĩ hĩ ikama manakairã. 
COL.3.13	Haska inũ, tsuabũra matu txakabuwaya hawaira haki sinatama tenetã merabenaĩ hatũ txakabu hakimatã ana hakiri xinãyamakubaĩkãwẽ, nukũ Shanẽ Ibũ matũ txakabuwẽ Deus matuki sinatai buashuni keska wakinã. 
COL.3.14	Haskakẽ na yusĩa haska tibi dasibi txibaĩ abunamei heneama inũ putanameama pepai mã hiwekubaĩtirubuki. 
COL.3.15	Hakia Cristõ unãnuma matu hiwemayarã, ha matũ huĩti uke merã shanẽ ibu wamakãwẽ. Matu haska wakatsi ikĩ Deusũ ma matu katunishũ habias yura matu wakatsis ikikiki. Dasibi ma hatũ matu ashuni xinãkĩ kẽwãkubaĩkãwẽ.
COL.3.16	Matubunã, Cristõ kakape hiwetikiri itxapa mã ma tapianã, heneama akubaĩkãwẽ. Eskairã, hawẽ yusĩnanaĩnã, hawẽ unãnepakĩ betsabũ kaneaibu hatu ha akĩ pewakubaĩkinã, matũ huĩtĩ benimai xinã txãkãkĩ: “Peki”, ikĩ Deus kẽwaĩ Deuskiri nawati betsa betsapawẽ nawakubaĩkãwẽ. 
COL.3.17	Hawara tibi mã akai inũ mã yuiairã, nukũ Shanẽ Ibũ haska abui keska hawẽ kuxipawẽ akubaĩkãwẽ, nukũ Epa Deus: “Peki”, akinã, mã Cristonabunã.
COL.3.18	Beneyabuũ, matu yununũ nĩkakãwẽ. Ikũwaĩ mã ma nukũ Shanẽ Ibuki dasiniburã, matũ benẽ hawarakiri matu hãtxa wai hawẽ hãtxa txibãkĩ nĩkasama ashũkubaĩkãwẽ.
COL.3.19	Aĩyãbuũ, maturi yununũ nĩkakãwẽ. Matũ aĩ abui hatuwẽ nuikĩ hatu ha akĩ bikawayamakubaĩkãwẽ.
COL.3.20	Bakebuũ, maturi yununũ nĩkakãwẽ. Nukũ Shanẽ Ibu benimawakinã, matũ ibubũ matu yusĩkĩ nemai nĩkakubaĩkãwẽ.
COL.3.21	Bakeyabuũ, maturi yununũ nĩkakãwẽ. Matũ bakebu tapĩmakĩ hau matuki sinatayamanũbũ yunutxakayamakĩ nemahairayamakubaĩkãwẽ.
COL.3.22	Escravo dayarubuũ, maturi yununũ nĩkakãwẽ. Matubunã, matũ tsuma mai anuabu hatu duawakĩ matu uĩaĩbu inũ matu uĩabumakẽ haska bestiwakĩ hatu duawai xinãma hakia matũ huĩti pepawẽ hawara hatu ashũkinã, nukũ Shanẽ Ibũ kuxipaki mesekĩ hatu ashũkubaĩkãwẽ. 
COL.3.23	Hawara daya tibi mã hatu ashuainã, txikixbetanã hatu ashũama nukũ Shanẽ Ibu mã duawai keska wakĩ hatu ashũkubaĩkãwẽ, yurabu hatu uĩmakĩ ashũamarã. 
COL.3.24	Ha inũ, nukũ Shanẽ Ibu Cristo matũ yununika kayabitũ matu yunua nĩkakĩ mã ashũkĩ mã benimawamisrã, ana matu manakukĩ itxapa matu binumakĩ haska yubakani hiwekuĩa matu inãshanai mã ma unaiĩ. 
COL.3.25	Hamẽ tsuabũra txakabuwamisrã, hatũ txakabuwẽ Deusũ hatu kupishanikiki, yura betsa betsapaburã, aĩbuaiburã, huniburã, bakeburã, ibuburã, escravo dayarurã, yununikaburã. Haska washanikiki, betsa binumamarã.
COL.4.1	Yununikabuũ, maturi xinãmanũ nĩkakãwẽ. Nai anua matũ Shanẽ Ibu yununika maturi mã hayawẽ taeshũ matũ escravo dayarubu parãma hakia hatu duawakĩ piti inũ tari hatuki yauxiyamakubaĩkãwẽ.
COL.4.2	Mã Cristo txibaĩbunã, hawara betsakiri mã xinaĩ Deusbe hãtxakinã, hawa txikixkĩ heneama apakekãwẽ, haskawẽ taeshũ Deusũ matu ashuã uĩkĩ kẽwaĩ: “Peki”, ikũkainirã. 
COL.4.3	Haska inũ, nukukiriri Deus nuku yukashũriakãwẽ, hau nukũ Shanẽ Ibũ nuku merabewaya hakiri hawẽ kakape Cristokiri Deusũ huneni shabakabi mae betsa betsapanu nũ hatu yusĩkĩ hatu unãmabaunũbunã, na haska hakiri ea nemakĩ bitxikĩ akawanibu ẽ niakirirã. 
COL.4.4	Ha inũ, haska Deusũ abuai eã ẽ hatu shabakabi Cristokiri unãmakĩ ẽ hatu yusĩ kanũ ea yukashũrikãwẽ.
COL.4.5	Haskakẽ ikũwãbumabe mã hiwearã, hatube merabenaĩ pe hiwei unãnepakĩ hatu duawariakubaĩkãwẽ, Cristo mã ikũwaĩ haska bestikiri hãtxakĩ hatu ikũwãmakinã. 
COL.4.6	Haska inũ, hatube hãtxai hãtxa duapa inũ hãtxa pepa bestiwẽ hãtxakãwẽ, haska yura tibibũ bika teneaibu hatu merabewakĩ hatu kemai hãtxai peirã.
COL.4.7	Nukubetã ikũwaĩ nũ habe abunamemis Tíquico txĩtuãma nuku merabewakĩ nuku keskakĩ nukũ Shanẽ Ibu dayashũmistũ ekiri kaka matu bushũkĩ yui kaikiki. 
COL.4.8	Haskawẽ taeshũ matu anu ẽ nitxiaiĩ, nukukiri matuki txanikĩ hau matu benimawai kanunã, nũ haska hiweabukiri txanikinã. 
COL.4.9	Matũ mae anuari nukũ betsa nũ habe abunameriamis txĩtuĩsmari Onésimo Tíquicobe kaikiki, haska nenu Roma anushũ haska xarabu nuku wabu nũ hiweakiri ha dabe matuki txani bukanikikirã.
COL.4.10	Haska inũ, Aristarco ebe bitximabũ hawẽ hãtxa matu bumariakĩ yuikĩ: “Deusũ hau matu duawakubainũwẽ”, matu waikiki. Barnabẽ txai Marcõs habiaskari hawẽ hãtxa matu bumariaikiki. Marcoskiri ẽ matu yuimaki. Hatiãra matukiri bakĩ matu yusĩ kaya ikĩ pewatã duawashãkãwẽ. 
COL.4.11	Jesus hawẽ kena betsa Justõ hawẽ hãtxa habiaskari matu bumaikiki. Habu besti Israelĩ babã Deus dayashũkĩ ea merabewakĩ duawakĩ ea xinã txãkãwãkanikiki. 
COL.4.12	Haska inũ, Jesus Cristõ tsuma betsa nukũ haibu Epafras matube hiwemisrã, matuwẽ nuikĩ matukiri xinãkĩ Deus matu yukashũkĩ heneama ikũkanikiki, hau txakabuuma mã hiweshũ mestẽtã haska Deusũ abuai dasibi haska xinaĩ keska mã ashuĩ hiwekubainũbũ matukiri xinaĩnã. 
COL.4.13	Haska nukũ haibu Epafras matu inũ dasibi Laodicéia mae ewapa anuabu inũ Hierápolis mae ewapa anuabuwẽ nuihairai ẽ hawẽ hãtxa nĩkamisshũ ẽ matu yuiaii. 
COL.4.14	Huni dauya Lucas nũ habe abunamemis inũ Demasĩ hawẽ hãtxa matu bumariakĩ yuikĩ: “Deusũ hau matu xinã txãkãwanũwẽ”, matu waikiki.
COL.4.15	Ha inũ, nukũ betsabu inũ nukũ puibu Laodicéia mae ewapa anuabu mã itxamisrã, matu xinãkĩ ẽ hãtxa ẽ matu bumaii. Ha dikabi nukũ haibu Ninfa inũ hawẽ hiwe anu itxamisbube ẽ hãtxari ẽ matu bumariaii. 
COL.4.16	Na kene ẽ matu bumai uĩkĩ yuikĩ keyutã hanushũ Laodicéia anu itxamisburi hatu yunushãkãwẽ. Hanua kene betsa Laodicéia anu ẽ haturi bumai uĩtã maturi bemaibu matuna uĩaĩbũ hatunari uĩshãkãwẽ. 
COL.4.17	Ha inũ, Arquipo yuikĩ: “Nukũ Shanẽ Ibu Jesus Cristõ mia katushũ hawẽ daya mia yununi hawa kaneama hau pe dayashũkũkaĩnũ”, ea yuishũshãkãwẽ.
COL.4.18	Na kene keyukinã, ẽ Paulõ emebi ẽ mekenẽ ẽ hãtxa matu bumakĩ ma ẽ keyuaii, hatũ ea keneshũmistũ akai mebĩtanã. Ea bitxikĩ akawashũ ea neshayamabu ekiri xinãkĩ heneama Deus ea yukashũkubaĩkãwẽ. Nukũ Epa Deusũ hau matu unãnuma hiwemakĩ pewakĩ duawapakekubainũwẽ.
COL.4.18	Hatiski, ẽ hãtxarã.
COL.4.18	Paulo
1TH.1.1	Ẽ Paulõ, ẽ merabewanika Silvano inũ Timóteobetã ẽ matu kene bumai uĩrakãwẽ. Tessalônica mae anushũ mã ikũwaĩ nukũ Epa Deus inũ nukũ Shanẽ Ibu Jesus Cristobe mã ma dasia hatubekẽ Deusũ hau matu duawakĩ unãnuma matu hiwemakubainũwẽ.
1TH.1.2	Matu dasibiwẽ taeshũ Deus kẽwãkĩ matu hakimama xinãkĩ Deus nũ matu yukashũkubainaii. 
1TH.1.3	Mã eskai hiwea ikũwaĩ Jesuski txiti itã, ikũwaĩ betsabube merabenaĩ bika tenebiai hawa txĩtuãma nukũ Shanẽ Ibu Jesus Cristo mã manaya nukũ Epa Deusbe hãtxakĩ matu dayuishũkĩ matukiri xinãkĩ nũ heneama ikũkainaii. 
1TH.1.4+1TH.1.5	Ẽ betsabu inũ ẽ puibuũ, matu anu kashũ Jesusũ kakape matu yusĩkĩ nukũ hãtxa bestiwẽma Jesus Cristo datã akĩ nũ matu amaimaki. Hakia Deusũ kuxipa matu uĩmakĩ hawẽ Yushĩ Pepawẽ dami atimaska matu uĩmakĩ ikũhairawamakĩ hawẽ hãtxa pepa txanima kayabi keyutima unãkĩ nũ matu yusĩmaki. Nuku nĩkatã mã ikũwaĩwẽ taeshũ hanu Deus matuwẽ nuikĩ hawenabu matu wakatsis ikĩ matu katuni nũ unaiĩ. Haska matu anu nũ pe hiweima inũ haska matu merabewa bestikĩ nũ matu bikawama ikima matũri mã unãhairaii. 
1TH.1.6	Txanima nuku nũ ikai keskai inũ nukũ Shanẽ Ibu Jesus hiweni keskai matũri mã nuku txibãyã matu itxakawakĩ matu nuitapawabiaibũ Deusũ Yushĩ Pepatũ matu benimawakubainaya Deusũ kakape mã ikũwãkubainimabuki. 
1TH.1.7	Mã haskaya ha mai pakea dabe Macedônia inũ Acaia anushũ Jesus ikũwãbaunaibũ mã ikai kaka nĩkakĩ haska Deusũ nuku hiwemakatsis ikai tapĩkubaunimabuki. 
1TH.1.8	Matũ dukũ ikũwãkĩ nukũ Shanẽ Ibũ kaka pepa mã txibãkĩ hatu uĩmaya Macedônia inũ Acaia besti anuama hakia matũmebiri Deusũ hãtxa ma tapĩtã matũri mã hatu yusĩayã paai mae betsa betsapa anuabũ mã haska ikũwaĩbu habũ matu nĩkakĩ keyubaunaibũ nũ ana hawa hatuki txanitirumaki, mã ma hatu amayarã. 
1TH.1.9	Ha inũ, mã haskaimabukiri ha mae anushũ nukukiri txanikĩ txanima haska mã nuku duawaima txanimisbuki. Ha inũ, damiwakĩ yushĩ itsa wabu mã kẽwãbiapauni ha henetã Deus hiwea kayabi ikũwãkĩ mã duawakĩ taewaimaki. 
1TH.1.10	Haska bestikiri mã xinãma hakia Deusũ bake Jesus mawa ana bestẽwani nai anua txĩtũkirã ana hushũ nuku mekeaya hakia yurabu txakabumisbu Deusũ hatu kupikĩ hau nuku meama ishanũ, iwanã, unãkĩ uĩshanũ ika mã manakanaii.
1TH.2.1	Ẽ betsabu inũ ẽ puibuũ, matu anu yusĩ kai hamẽ nũ kama ikima mã unaiĩ. 
1TH.2.2	Ha inũ, matu anu nũ hikiriamakẽ Filipos anushũ nuku itxakawakĩ nuku nuitapawaimabu mã unãriaii. Nuku bika tenemabiaibũ Deusũ nuku kuxipa wakubaina hawẽ kakape nũ matu yusĩkubainimaki. 
1TH.2.3	Hanushũ matu yunukĩ yusĩkĩ nũ kaneama ikimaki. Ha inũ, txakabuwakĩ nũ matu hawa parãma iriaimaki. 
1TH.2.4	Hakia Deusũ nuku unãti watã yuikĩ: “Huni pepabuki”, itã xinãkĩ hau hawẽ kakape nũ yuikubaĩshanũ nuku yununi nũ matu yui hãtxakũkainaii. Deusũ besti nukũ huĩti unãmiswẽ taeshũ Deus besti nũ benimawakatsis ikaii, yurabu benimawatiwẽ nuiamarã. 
1TH.2.5	Haska wakĩ hãtxa hawẽrua bestiwẽ hau hawẽ mã nuku kẽwãnũbũ nũ matu parãma ikima mã unaiĩ. Ha inũ, matu parãtã pei binũ, iwanã, nũ matu yusĩama ikima Deusũ unãriaikiki. 
1TH.2.6	Ha inũ, Jesusũ kuxipayakĩ nũ matu yunutirubia matu inũ yura betsabu hau nuku shanẽ ibu wakĩ kẽwãnũbũ nũ hari yunukĩ matu hãtxa wama ikimaki. 
1TH.2.7	Hakia ewabũ hawẽ bakebu pe mekekĩ pimamis keska wakĩ matube hiweshũ matuwẽ nuikĩ unãshubira yusĩkĩ nũ matu meshtãmakubainimaki. 
1TH.2.8	Haska wakĩ matu abukĩ Deusũ kakape yusĩ benimai matuwẽ nuihairai kashakatsis iki haska xinaĩ ẽ matu mawashũkeanimaki. Haskawẽ taea ana habias matukiri xinãkĩ matu merabewanũ, iwanã, hamapai betsa nũ matu ashũkatsis ikaii.
1TH.2.9	Ẽ betsabu inũ ẽ puibuũ, Deusũ kakape matu yusĩ kashũ matũ piti pikĩ matu bika wakĩ nũ matu txikix wakatsi ikama bariri inũ mexu merã dayahairai yumãkĩ nukũ dayawẽ taeshũ nukũ piti nũ bikubainima mã unaiĩ.
1TH.2.10	Haska mã ikũwaĩbube hiwea pepakũkaĩkĩ hawa kaneama nũ matu hawa txakabuwama ikũkainima Epa Deusbetã mã unaiĩ. 
1TH.2.11+1TH.2.12	Nũ matu eska wani mã unãriaii. Bestibu tibi matu benimawakĩ nũ matu pewakubainirã, haska epabũ hatũ bakebũ txakabuwai nemamis keska wakĩ mã Deus hiweshũkĩ haska abuai keska maturi mã inũbũ nũ matu yunua matũ txakabu unãtã mã henekubainimaki. Haska Deusũ hawẽ mae kayabi pepa anu matu hiwemakatsi ikai ma bebũkiri matu kenani haskakiri nũ matu merabewakubainimaki.
1TH.2.13	Haska wakĩ Deusũ kakape nũ matu yusĩma nĩkakĩ hunibũ yusĩa keska mã xinãma hakia Deusũ hãtxa besti txibãkĩ xinãkĩ mã ikũwãyã hawẽ hãtxawẽ taeshũ Deusũ matu xinã betsa wamakubainimaki. Deusũ matu haska waimawẽ taeshũ nũ matu Deus kẽwãshũkubainaii. 
1TH.2.14	Hamẽ betsarã, Jesuswẽ taea ẽ betsabu inũ ẽ puibuũ, Judéia anushũ judeubũ hawenabũ Jesus ikũwaĩbu hatu itxakawabu Deusũ bake Jesus Cristo ikũwaĩ yumanibu keskai habiaskari wakĩ matunabũri matu itxakawabu maturi mã nuitapaimabuki. 
1TH.2.15+1TH.2.16	Ha judeuburã, ha dukũ hatũ shenipabu betsabũ Deusũ hãtxa yuishunikabu betsabu ũ unuatiã hatu tenãkubiranishũ hanushũ habiabũ bababũri nukũ Shanẽ Ibu Jesus tenãrianishũ nukuri itxakawakatsis ikĩ nuku kaĩmakĩ haska Deusũ abuai ashũama nuku putakubainimabuki. Hanushũ Deusũ judeubumari hatu xinãkĩ haburi mekekatsi hanu hatu anu nuku yunuima nũ matube hãtxaya judeubũ nuku nemapaikĩ judeubu inũ judeubuma hatube dasitã hatu nukuki sinatamakubaĩkanikiki. Haska wakĩ hatũ txakabu betsa betsapa ana matsãkĩ itxawakubainaibuwẽ taeshũ samama hatu kupitxakayamakatsi Deusũ hatu manakaki.
1TH.2.17	Ẽ betsabu inũ ẽ puibuũ, matu anushũ nuku bika tenemabu nũ huima ushe itxapama matu xinãkĩ manui matu ana uĩ kanũ, iwanã, Deus matu yukashũkĩ nũ matu xinãkubainaii. 
1TH.2.18	Haskakũkaini nũ matuki ana bai kakatsi ikaya ẽ Paulo ẽ yubakabiakũkainaya Satanásã ea beshtenũ ishũ nuku nemaimaki. 
1TH.2.19	Nũ haskakũkaĩkĩ nũ matu yusĩtanima xinã betsama ikũwã bestikĩ betsabu ikai keskama hatu binui mã hawa txĩtuãmawẽ taea hanu kupiaitiã nukũ Shanẽ Ibu Jesus ha nũ manaka huaya nukũ benima pae matuwẽ taeshũ tsuã nuku mebĩtiruma nũ unaiĩ. Haskai nũ benimaya matuwẽ taeshũ Deusũ nuku kẽwãshanikiki. 
1TH.2.20	Matuwẽ taeshũ Deusũ hawẽ kuxipawẽ nuku duawakĩ nuku benimawaikiki.
1TH.3.1	Matuwẽ nuihairakĩ matukiri unãkatsis ikĩ ana nũ tenetirumawẽ taea Atenas mae ewapa anushũ ea inũ Silvano manakai hiweyushũ 
1TH.3.2	nukũ betsa Timóteo nukubetã Cristokiri kakape yusĩmis matu anu nũ nitxĩmaki, hau matu xinã txãkãwãkĩ hau matu ana kuxipa wai kanunã. 
1TH.3.3	Ha inũ, habũ nuku itxakawabiaibũ Deusũ nuku hatube hiwemai mã unaĩwẽ taea hamapai bika xarabu mei yumãbiai hawa dateyamakãwẽ. 
1TH.3.4	Haskakẽ Jesus ikũwãriabumã nuku itxakawaibu nũ yumãshanaikiri matu yusĩ kaimashũ bebũkiri nũ matu yuikubainimaki. Na eskatiã haska nũ matu yuima keska uĩkĩ mã ma tenekĩ meaii. 
1TH.3.5	Matukiria kaka nĩkakatsis ibiai tsua yukatima matu xinaĩ: “Satanásã hatu parã ma txĩtũxinabumẽkaĩ ika datei hamẽ nũ hatu yusĩmamẽkaĩ”, ikĩ eã ẽ ana manatiruma matu anu Timóteo ẽ nitxĩmaki, haskamẽ mã ikũwãkubainai hau nukuki txanikĩ nuku banabimayushanunã.
1TH.3.6	Hakia mã ikũwaĩ txĩtuãbuma inũ mã abunamei heneama Tessalônica anua haska kaka Timóteõ nĩkatãxĩshũ nuku yuia nĩkai haska nũ matuwẽ nuiai keskariai matũri nuku ana beisnũ ika mã nukukiri xinaĩ matu uĩtani huxĩshũ nuku yuikĩ benimawaxinaki. 
1TH.3.7	Haskakẽ ẽ betsabu inũ ẽ puibuũ, nuku bika tenemakĩ yumãwãbiaibũ ha xinãma mã Jesus ikũwaĩ txĩtuãbumakẽ haska matu nĩkatã hawa ana matuwẽ dateama nũ xinã txãkaiĩ. 
1TH.3.8	Hakia nukũ Shanẽ Ibu ikũwaĩ mã txĩtuãmawẽ taea nũ ana hawa punu nukama matuwẽ benimai nũ hiweaii. 
1TH.3.9+1TH.3.10	Hanua nukubu matuki ana bai kashũ ana matu yusĩkĩ kuxipa wakĩ haska nũ matu yusĩ keyuriama matu yusĩ kakatsis ikĩ mexu merã inũ bariri nũ matu Deus yukashũkubainaii. Mã haskakĩ ikũwaĩ txĩtuãbumawẽ taeshũ mã nuku benimawaya haska washũ matuwẽ taeshũ Deus nũ kẽwãkĩ keyutirumaki.
1TH.3.11	Haskakẽ nukũ Epa Deus inũ nukũ Shanẽ Ibu Jesusũ nuku merabewakĩ hau matu anu nuku nitxĩkĩ nuku yunushanũbũwẽ, nũ matu uĩ kanunã. 
1TH.3.12	Ha inũ, nukũ Shanẽ Ibũ hau matu ana ewawakĩ abunamemakĩ nui itxapa matu inãkubainũwẽ. Matu haska wa hayatã ikũwaĩ betsabuwẽ nuikĩ yurabu dasibiwẽ nuitixara ikubaĩkãwẽ, haska nũ matuwẽ nuikũkainai keskairã. 
1TH.3.13	Haskawẽ taea nukũ Shanẽ Ibu Jesusũ matu xinã mestẽwãkĩ matũ hamapai txakabu beshtenishũ mã hawenabu hawa txakabu matukiri metutirubuma mã hiwekẽ hatiãra nukũ Shanẽ Ibu hawẽ tsumabube ana huaitiã nukũ Epa Deus bebũ mã nia hau matu uĩshanũ haska matukiri ẽ xinaiĩ. Haskakirã.
1TH.4.1+1TH.4.2	Ẽ betsabu inũ ẽ puibuũ, Jesusũ nuku yununi hawẽ yusĩa nũ matu yusĩtanima mã unaĩwẽ taeshũ kenewẽri nũ ana matu keneshunai uĩrakãwẽ. Haska bari tibi Deus mã benimawatiru nũ matu yusĩkubainima mã akai keska wakĩ ana habiasri heneama akubaĩshãkãwẽ, iwanã, nũ matu ana yunuaii. 
1TH.4.3	Haskakẽ Deusũ matu pepa besti wanũ, iwanã, matu yunukĩ: “Aĩbu mĩ aĩmawẽ kemuama inũ, huni mĩ benemawẽ kemuama haska ha dabe mã haya hatũ aĩbe besti hau txutanamekubainũbũwẽ”, iwanã, xinãmiski, Deusunã. 
1TH.4.4+1TH.4.5	Haska inũ, Deuskiri unãma inũ ikũwãbumã aĩbuaibu tibiwẽ kemukĩ txutabaũmisbu keska iyamakubaĩkãwẽ. Hakia Jesus ikũwaĩ aĩyãkatsis ikĩ shabakabi Deus uĩmai pe hiwenũ ika habe biakanãtã nuitapawama hatũ mabu mekei hau pe besti ikubainũbũwẽ, hatũ aĩbe menamei txutanameirã. 
1TH.4.6	Hanushũ bebũkiri nemakĩ haska nũ matu yuima ana nĩkairakãwẽ. Tsuabũra huni betsa parãkĩ hawẽ aĩ mekĩ hatu itxakawaibu Deusũ hatu kupishanikiki. 
1TH.4.7	Hakia nũ haska txakabui atimapakũkaĩmis Deusũ abuismaki. Haskawẽ taea nũ pepa bestikubainũbũ hawenabu wakĩ Deusũ nuku katuniki. 
1TH.4.8	Hanushũ tsuabũra na yusĩa danãkĩ hunĩ yusĩa danãma hakia Deusũ hawẽ Yushĩ Pepa matu inãmis danãkanikiki.
1TH.4.9+1TH.4.10	Ha inũ: “Jesus matubetã ikũwaĩbu hatube abunamei hatuwẽ nuikubaĩkãwẽ”, akĩ Deusũ ibubis matu yusĩkĩ yunuima tapĩmashũ mã akai Macedônia mai pakeanushũ ikũwaĩ dasibibũ mã hatube haskaiwẽ taeshũ hawa ana betsa maewama nui abunametxakayamakũkaini beshtekeama ipakekãwẽ. Mã haskakũkainaiwẽ taeshũ ana haskakiri nũ matu keneshũtirumaki. 
1TH.4.11+1TH.4.12	Hakia haska nũ matu yusĩkĩ nũ matu uĩmatanima mã nuitapaibukiri xinãma txikixama ea iki daketapama matũ mekenẽ dayakũkaĩkĩ matũ hamapai bikubaĩkĩ unãnuma hiwekĩ hatu yuãmayamakãwẽ, mã haskaibu ikũwãbumã matukiri pe uĩkĩ hawa txakabuuma hau xinãnũbunã.
1TH.4.13	Ẽ betsabu inũ ẽ puibuũ, Jesus ikũwaĩ betsa mawaya mã punu nukayamashanũbũ matu yusĩnũ ea nĩkakãwẽ. Jesus ikũwaĩ mawai habũ Jesus ikũwãma keskabumaki. Haskawẽ taea kashai bis itxakayamai: “Ana hiweamaki”, iwanã, xinãkĩ yuiyamakubaĩkãwẽ. 
1TH.4.14	Hakia nukurã, nũ ana haskakiri xinãmaki. Jesus mawa Deusũ ana bestẽwani nũ ikũwaiĩ. Haska wani ikũwaĩ nukuri nũ mawa Jesus bestẽwani keska watã ha huaitiãri Deusũ nukuri bestẽwãtã Jesusbe nuku iyushanai nũ unaiĩ.
1TH.4.15	Na eska matu yuikĩ haska nukũ Shanẽ Ibũ nuku yusĩni matu yusĩnũ nĩkakãwẽ. Jesus ana huaya haki nukui nũ ikũwaĩ hiweabu nuku dukũ nũ bebuama ishanaii. 
1TH.4.16	Hakia Deus nai anua sai ikĩ hawẽ nai tsuma shanẽ ibu yunua hatũ dasibibu itxawaya Deusũ trombeta hawẽ nai tsumã txã txã akaya nai anua nukũ mekenã Cristo butui shaba putxinĩ nikẽ Cristo ikũwaĩ mawanibu habu dukũ Deusũ ana bestẽwãtã 
1TH.4.17	nuku nũ hiweaburi hatube Deusũ nuku ainiaya nai kuĩ merã Jesuski nukutã nũ habe hiwepakeshanaii, ikibi ikirã. 
1TH.4.18	Haskawẽ taea na yusĩa hãtxa nĩkai ana hawa dateama xinã txãkaĩ hatube benimanamerikubaĩkãwẽ.
1TH.5.1+1TH.5.2	Ẽ betsabu inũ ẽ puibuũ, bari hawẽ heneai anu nukũ Shanẽ Ibu hushanai tsuabũra manama xinãma huni yumetsu mexu merã hawaira humis keskai Jesus hawairakirãshanai mã ma unãyã hatiãra hushanai nũ ana hariri yuikĩ matu keneshunamaki, mã ma tapĩkenã. 
1TH.5.3	Haskakẽ ana hawaki yurabu dateama yuikĩ: “Unanuma hiwei hawaki mesei dateama hiwekubainãkãwẽ”, ikubaini ana hawaki mesei dateabumakẽ Jesus ana niti ikama hawairakirã hatu kupishanikiki, aĩbu bake kaĩnũ ika isĩ berukutã ana maiãma kaĩmis keskairã. 
1TH.5.4	Hamẽ ẽ betsabu inũ ẽ puibuũ, maturã, mã ma unãnepabuki, tsuãra kakape tapĩkĩ ikũwãkatsi ikabuma keskamarã. Hatiãra nukũ Shanẽ Ibu hui haskakirãshanikiri ana matu yuinũ nĩkakãwẽ. Huni yumetsunũ ika hawaira hatiãra tsuã unãmakẽ humis keskai nukũ Shanẽ Ibu bebũkiri tsua yuiama hawairakirã tashnishanikiki. Haskaya habũ ikũwãkatsi isbuma mexu merã hiweabu keska teku iki: “Habaa!” ishãkanikiki. Hakia habũ ikũwaĩbu hawa dateama ishãkanikiki, nũ ha manakamis huayarã. 
1TH.5.5	Haskawẽ taearã, maturã, dasibibũ Jesus mã ikũwaĩ mã ma shabaki pesea keskabuki. Hakia nukuburã, nũ mexu anua keskabumaki. 
1TH.5.6	Nũ haskawẽ taearã, yura betsabu hawa unãma ushamisbu keskama txikixyamakubainãkãwẽ. Hakia ibubis mekekĩ pe besti xinãkĩ haska Jesusũ mia abuai keskai txibãkĩ manakubaĩkãwẽ. 
1TH.5.7	Hamẽ, ha mexu merã keska hiweaburã, ushabu inũ paẽmisbu keskabuki, hawara ishanai unãbuma inũ hatiãri Cristo ana hushanai xinãbumarã. 
1TH.5.8	Hakia nukuburã, nũ ma mexua anua shabaki tashnia keskabu nũ ikũwãkĩ pewakubaĩmiswẽ taea nukũ Shanẽ Ibu ana hushanai hawa hakimama manakubainãkãwẽ. Nũ habubetã ikũwaĩ betsabube duapai abunamei merabenãkĩ nukũ Epa Deus ha bestiki txiti ikubainãkãwẽ. Nũ haskaiburã, Romano soldadobũ hawẽ yura hunenũ, iwanã, mane tari manãkiria sawemis keskai hawaki dateama nũ pe mekea hiwetirubuki. Haskai hawa dateama nukũ Shanẽ Ibu manakĩ hatũ besti nuku mekeshanai nũ manaii. Haskakĩ hau soldadobu tsuã hatu deteyamanũbũ hatũ bushka mekekĩ hunekĩ mane maiti sawemisbu keskai nukuri dateama pe mekea nũ hiwetirubuki. 
1TH.5.9+1TH.5.10	Txanima nukuwẽ taea Jesus Cristo nuku mawashuniwẽ taeshũ Deusũ nuku hawẽ kupikatsi ikama nũ hiweabu inũ nũ mawabu nukũ Shanẽ Ibu Jesus Cristowẽ nuku meketã nuku habe hiwemashanai nũ unaiĩ. 
1TH.5.11	Haskawẽ taea ana Jesus ikũwãkubaini heneama betsabube benimai kuxipanamekubaĩkãwẽ, mã ma ikũkaĩmis keskai heneamarã.
1TH.5.12+1TH.5.13	Ẽ betsabu inũ ẽ puibuũ, matu merabewanikabũ matu merabewakĩ nukũ Shanẽ Ibũ daya akĩ haska mã kaneaibu matu pewakĩ yusĩaĩbu hatukiri petxiama hatu xinãkĩ abukĩ duawariakubaĩkãwẽ, hatũ daya pepawẽ taeshunã. Ha inũ, matubetã ikũwaĩbube unãnuma hiwekubaĩkãwẽ. 
1TH.5.14	Ẽ betsabu inũ ẽ puibuũ, nũ ana matu yunuai nĩkairakãwẽ. Dayama txikixaibu hatu yusĩ pewakĩ hatu ha akubaĩkãwẽ. Ha inũ, hatũmebi hawara txakabuwatã kasmai nĩkatã beshtekei babuaibu hatu merabewakubaĩriakãwẽ. Ha inũ, betsabũ dama ikũwaĩ huĩti shubu heneama hatu merabewakubaĩriakãwẽ. Ha inũ, yurabu hiwe txakabu haskaira hatuki sinatama unãshubira hatu tapĩmakubaĩkãwẽ. 
1TH.5.15	Ha inũ, yura betsã matu txakabuwaibu ana hatube manakunama mã pepakatsis ikairã, haska txakabu huai tenetã pepakĩ ikũwaĩ betsabube merabenãkĩ mã akai keska wakĩ mai hirabi anuabu yurabu ashũriakĩ hatu merabewakubaĩkãwẽ. 
1TH.5.16	Haskakubaini benimai heneyamakubaĩkãwẽ. 
1TH.5.17	Hamapai tibikiri hawaira xinãtã Deusbe hãtxakubaĩkãwẽ. 
1TH.5.18	Hawara tibi mã haya inũ mã hayama haska Deusũ matu unaĩwẽ taeshũ ha besti kẽwãkubaĩkãwẽ, mã haskaibu Deusũ matu abuikiki, mã Jesus Cristo ikũwaĩbuwẽ taeshunã. 
1TH.5.19	Tsuabura Deusũ Yushĩ Pepatũ merabewa hawẽ kuxipawẽ dayaibu nematimaki. 
1TH.5.20	Haska inũ, Yushĩ Pepatũ Deus hãtxashunika wakĩ yusĩmai danãyamakubaĩkãwẽ. 
1TH.5.21	Tsuabũra yuikĩ: “Deusũ hãtxa ẽ matu yusĩaiĩ”, ikĩ hatu yusĩaĩbu haska Deusũ hãtxa kayabi yusĩmẽkaĩ unãti wakĩ nĩkakubaĩkãwẽ. Deusũ hãtxa yusĩ pe waya unãtã ikũwãkĩ ha yusĩa mã txibãtirubuki. 
1TH.5.22	Hamapai txakabu xarabu danãkubaĩkãwẽ, nĩkamarã.
1TH.5.23	Nukũ Shanẽ Ibu Jesus Cristo huaitiã dasibibu mã tsua txakabuuma Deus hamebi unãnuma hiweatũ matu meribi pepahairawakĩ matũ hamapai txakabu putamakĩ matu mekekubaĩkatsi matũ xinã inũ matu yushĩ inũ matũ yura hawa txakabuma hau matu pe bestiwakubainũwẽ. 
1TH.5.24	Haska wakĩ Deusũ matu katunishũ henebainama matu pepawakĩ meneshũshanikiki.
1TH.5.25	Ẽ betsabu inũ ẽ puibuũ, hau nukuri merabewanũ nuku hakimama Deus nuku yukashũkubaĩkãwẽ. 
1TH.5.26	Ha inũ, ikũwaĩ beaibu matũ betsa kayabi keska wakĩ hatu ikĩ beyawakubaĩshãkãwẽ, benimawakinã. 
1TH.5.27	Haskakẽ nukũ Shanẽ Ibũ ea kuxipa waniwẽ taeshũ matu yununũ ikũwaĩbu dasibibu itxati tibi anushũ na kene ẽ matu bumakĩ yunuai shabakabi hatu yuishũkubaĩkãwẽ. 
1TH.5.28	Mã hatu haska waya nukũ Shanẽ Ibu Jesus Cristõ hau matu dasibi duawakubainũwẽ.
1TH.5.28	Hatiski, ẽ hãtxarã.
1TH.5.28	Paulo
2TH.1.1+2TH.1.2	Ẽ Paulõ, ẽ merabewanika Silvano inũ Timóteobetã ẽ ana matu kene bumai uĩrakãwẽ. Tessalônica mae ewapa anushũ mã ikũwaĩbu nukũ Epa Deus inũ nukũ Shanẽ Ibu Jesus Cristobe mã dasikẽ Deusũ matu duawakĩ hawama unãnuma hau matu hiwemakubainũwẽ.
2TH.1.3	Ẽ betsabu inũ ẽ puibuũ, txanima matũ xinãnẽ Jesus ikũhairawai mã ma yumei kuxipai ẽ matu unaiĩ. Haskakĩ ana heneama ikũwaĩ betsabube kuxipai nui henenameyamakubaĩshãkãwẽ. Mã haskaya matukiri xinãkĩ Deus matu yukashũkĩ matuwẽ nũ Deus kẽwãkubainaii, haska nuku yunuayarã. 
2TH.1.4	Hanua matu itxakawakĩ yumãwãbiaibũ ikũwaĩ kuxipai mã hawa txĩtuãma ikũkainaya haska xinãkĩ hanu ikũwaĩ itxamisbu tibi anushũ benimai nũ matukiri txani nũ hãtxakũkainaii. 
2TH.1.5	Bika tenei mã haskaya Deus kaneismatũ yura dasibibu unãkĩ matũ pepawẽ matu unãti watã matukiri pe xinãyã hanu Deus shanẽ ibumis anu habe mã hiwenũ matu hikimashanai nũ unaiĩ.
2TH.1.6+2TH.1.7+2TH.1.8	Hamẽ habũ Deusũ hãtxa tapĩkĩ Deuskiri xinãkatsi ikama inũ Shanẽ Ibu Jesusũ hãtxa txibãkatsi ikabuma hatu manakukĩ kupinũ ika hui nai anua txi here nakua Jesus hawẽ nai tsuma kuxipabuya habube tashnikirã hatu kupi hushanikiki. Na haska bika tenemakĩ nuku nuitapawaiburã, haska Deusũ matu hatu bika tenemairã, hawẽ dateyamakãwẽ. Haska wakĩ habũ matu nuitapawamisbu hatu beshtetã matu inũ nuku itxakawamisbu binumakĩ nuku huĩrũkũmakĩ unãnuma nuku hiwemashanikiki. 
2TH.1.9	Hamẽ nuku haska wamisbuwẽ taeshũ habu kupikĩ nuitapawariakĩ ikibi imakĩ hawẽ kuxipa paewẽ benukĩ inũ hawẽ txasha pepa hawẽrua hatu uĩmakatsi ikama ha bebunua txaihaira hatu putashanikiki. 
2TH.1.10	Haskakẽ hawara nukũ Shanẽ Ibukiri nũ matu yusĩ txanitanima mã ikũwaĩwẽ taeshũ hatiãra nukũ Shanẽ Ibu hanu huaitiã dasibi mai hirabi anushũ nũ ikũwãbaunaibũ txanima uĩtã duawakĩ nũ kẽwãshãkanaii.
2TH.1.11	Haskawẽ taea Deusbe hãtxakĩ matukiri yukakĩ nũ heneismaki. Deusũ matu kenakĩ katunishũ pepabu matu wakatsis ikaikiri matu yukashũkinã, mã ikũwaĩwẽ taeshũ hawẽ kuxipawẽ hamapai pepa akĩ betsabube merabenamei mã hiwekubainũbũ ẽ matu ea ashũkubainaii. 
2TH.1.12	Haska ẽ matukiri Deus yukashũmiswẽ taeshũ matu uĩkĩ nukũ Shanẽ Ibu Jesus dasibibũ kẽwãshãkanikiki. Mã haska waibu Jesusũ matu duawakĩ matu kẽwãriashanikiki, haska nukũ Epa Deus inũ nukũ Shanẽ Ibu Jesus Cristõ nuku abukĩ haska xinãkubaĩmisrã.
2TH.2.1	Ẽ betsabu inũ ẽ puibuũ, bari hawẽ henei keyuaitiã dasibibu nuku itxawanũ ika nukũ Shanẽ Ibu Jesus Cristo nai anua ana txĩtũkirã hua nũ habe itxashãkanaikiri matu yuinũ nĩkakãwẽ, 
2TH.2.2	eska tashnishanaikiri bebũkiri nũ matu ana shabakabi yusĩainã. Tsuãra Yushĩ Pepatũ yuia keska xinãkĩ: “Nukũ Shanẽ Ibu Jesus ma huaki”, ikĩ matu paraĩbu inũ, yusĩa betsa tapĩtã: “Jesus hune ma huimakiaki”, ikaibu inũ, nukuki parana ẽ kene keska bushũ matu yuikĩ: “Paulo eska txanikiki, Jesus ma huimakiaki”, ikĩ mã haska tapiãma ibiaimakẽ matu parãkĩ yuiakeakeaibu nĩkatã e iki huĩti metesheketã matũ xinã hawaira maewai hatuwẽ dateyamashãkãwẽ. 
2TH.2.3+2TH.2.4+2TH.2.5	Ha inũ, matube hiweshũ hawara ẽ matu yusĩtanimarã, mã ma daki hakimai ikai matu ana yuinũ nĩkakãwẽ. Deus ikũwaĩbu itxapabũ Deus danaĩ txĩtuaĩbũ Jesus hushanai ma kemaya huni txakabu kuxipa bebũkiri ha dukũ hushanikiki, ha huni txakabũ iburã, hau Deusũ kupiti tenetxakayamashanũ Deusũ ma haki tanashũ pewanirã. Ha Deuski sinatamistũ Deusũ yunuti inũ hawẽ nemati danãkĩ hamapai tibi kẽwãkĩ txibaĩbu nemanũ, iwanã, hamapai dami xarabu kẽwãmisbu hatu binukĩ maematã hamebi keĩ hanua Templo Jerusalém anu tsaushũ yuikĩ: “Earã, ẽ Deuski”, ishanikiki. Haskawẽ taeshũ hau matu parãyamashanũbũ hatu hawa nĩkamayamashãkãwẽ. 
2TH.2.6	Ha huni txakabu hawẽ yuba iriamakẽ natiã kaĩmayuama tsuãra nemayukubainai mã unaiĩ. 
2TH.2.7	Ha huni txakabu Satanásã kaĩmashanairã, ma hune yubakai dayaikiki, yurabu parãkĩ txakabu ewawairã. Haskabiaya hatũ nemakubaĩmisshũ henea hanua ana nemamakẽ tashnishanikiki. 
2TH.2.8	Hanua ha huni txakabu tashnikẽ nukũ Shanẽ Ibu Jesus dasibi hawẽ txasha kuxipaya hukirã ha huni txakabũ kuxipa mebĩkĩ paismawatã hawẽ hashpawẽ shuũ akĩ kupikĩ tenãshanikiki. 
2TH.2.9	Ha huni txakabu hawẽ shanẽ ibu Satanásã kuxipa wakĩ merabewaya dami atimaska betsa betsapa wakĩ yurabu parãshanikiki. 
2TH.2.10	Habũ Deusũ kakape Jesuswẽ mekekatsi iki abunameama danãnãkĩ txanima hãtxa danaĩbu ha huni txakabunã, txakabu atimapa betsa betsapawẽ hatu parãyã haska uĩtã txibaĩbũ 
2TH.2.11	haskawẽ taeshũ Deusũ txani yushĩ hatu parãmaya haska txani hãtxa kẽwaĩbu 
2TH.2.12	atimas hanu kupiaitiã ha hãtxa txanima danãkĩ txakabu besti abuaibu Deusũ hatu hawẽ kupishanikiki.
2TH.2.13	Ẽ betsabu inũ ẽ puibuũ, Deus matuwẽ nuikĩ matu abukĩ bebũkirihaira matu katuniwẽ taeshũ txanima hawẽ pashati mã bishanai hawẽ Yushĩ Pepatũ matu merabewai kai ma matukiri pewanikẽ txanima mã ikũwãyã haskawẽ taeshũ matu meribi waniki. Mã haskakẽ Deus nũ matukiri pe kẽwãshũkubainaii. 
2TH.2.14	Kakapekiri datã akĩ nũ matu yusĩayã Deusũ matu ikũwãmaniki, hau nukũ Shanẽ Ibu Jesus Cristõ kuxipaki dasitã mã hawenabu ikubaĩshanũbunã.
2TH.2.15	Haskawẽ taea ẽ betsabu inũ ẽ puibuũ, matu haska wakĩ katunikẽ nukũ yusĩa beya bena hari matũ mae anu kashũ ibubis nũ matu yusĩtanima inũ nukũ kenewẽ nũ matu yusĩainã, hakimama txibãkubaĩkãwẽ. 
2TH.2.16+2TH.2.17	Hanushũ nukũ Shanẽ Ibu Jesus Cristo hamebi inũ nukũ Epa Deus nukuwẽ nuikĩ abukĩ nuku duawakĩ nuku xinã txãkãwã niti ikama nai anu nũ hatube hiweshanai manakamakĩ nuku yubaniki. Hanua mestẽwãtã matũ huĩti xinã txãkãwãkĩ matu kuxipa wai heneama hamapai yuikĩ mã akai pepas hau matu amakubainũbũwẽ.
2TH.3.1	Ẽ betsabu inũ ẽ puibuũ, nũ ma matu kene keyushunai uĩrakãwẽ. Jesuskiri kakape nĩkashũ mã xinã betsa waima keska wakĩ nãta manibaunabũri habũri Jesuskiri kakape nĩkatã hau hawaira xinã betsa watã Deus kẽwãrianũbũ nũ hatu yusĩkubaunaya Deusbe hãtxakĩ kuxipa nuku yukashũkubaĩkãwẽ. 
2TH.3.2	Ha inũ, dasibibũ Jesus ikũwãbumawẽ taeshũ yura betsa txakabubu inũ dakeisbumã txakabuwakubaĩkĩ nuku itxakawaibu hau nuku nemashunũ Deus nuku ea ashũkãwẽ. 
2TH.3.3	Haska wakĩ Satanásã matu kanemakatsis ikaya nukũ Shanẽ Ibu nuku hakimaismatũ nuku shunũbainama matu kuxipa wakĩ mekekĩ txakabu matu binumakubaĩshanikiki. 
2TH.3.4	Ha inũ, nukũ Shanẽ Ibube nũ habe dasitã matu yusĩtanima hawa heneama txibãkĩ mã habias akubaĩshanai haskakiri nũ matu ikũwaiĩ. 
2TH.3.5	Epa Deus nukuwẽ nuimis keskai betsabube mã nuinameairã, haska Cristõ bika tenei hawẽ kuxipa babuama ini keskai maturi mã babuyamanũbũ hau nukũ Shanẽ Ibũ matu merabewakubainũwẽ.
2TH.3.6	Ẽ betsabu inũ ẽ puibuũ, nukũ Shanẽ Ibu Jesus Cristõ nuku yunumiswẽ taeshũ nũ maturi yunuai, nĩkakãwẽ. “Nukubetã Jesus ikũwãkatsi ibiai tsuara nũ yusĩaĩ txibãma inũ beya bena nũ matu yusĩma danãkĩ akabumarã, ana hatukiri xinãyamakubaĩkãwẽ”, hatu dakewakinã. 
2TH.3.7+2TH.3.8	Hamẽ earã, matube hiweyushũ hawa tirumakĩ matu daketapawama tsuabũra piti nũ hamẽ piãma ikimaki. Haskakĩ nukũ hamapai ibubis bi bariri inũ mexu merã dayatxakayamai yumãkĩ nũ matu bikawama ikimaki. Matube hiweshũ nũ matu uĩmaima keska ikubaĩkãwẽ, tsua hamẽ ea iki daketapamarã. 
2TH.3.9	Ha inũ, nũ Jesusũ kuxipayabũ matu yusĩkubaĩkĩ hawẽ taeshũ matũ piti nũ yukatirubia nukũ piti inũ nukũ tari hawẽ biti mã nuku devebiakẽ nũ matu hawa yukama ikimaki. Hakia ibubis mekenẽ dayai haska nũ hiwemis keskai matũri nuku txibaĩ mã hiwekubaĩshanũbũ nũ matu uĩmaimaki. 
2TH.3.10	Haska matu yusĩ kaimashũ matu yunukĩ: “Tsuabura dayakatsi ikama txikixaiburã, hau hatu pimayamarianũbũwẽ”, iwanã, nũ matu yusĩmaki. 
2TH.3.11	Hakia matukiria txani huai nũ nĩkaxinarã, hatirirã, mã txikix dayama hawawakatsi ikama kaka betsa betsapa besti nĩkatã betsabu yui mã yuãnanã bestikubaĩkanikiaki. 
2TH.3.12	Haskakẽ nukũ Shanẽ Ibu Jesus Cristõ kuxipawẽ nũ matu yunuaii. Yurabu txikixbu yunukĩ tapĩmakĩ: “Haska besti hiwetirubuma hau tari meribi hatũ daya tapĩtã ana yura betsabu shetukĩ yuãmama hau hatũ piti inũ hatũ mabu hau ibubis bikubainũbũwẽ”, iwanã, matũri mã hatu yununũ nũ matu yunuriaii.
2TH.3.13	Ẽ betsabu inũ ẽ puibuũ, hawara daya pepa aki mã hawẽ hiwemis akirã, punu nukai hĩ ikĩ heneyamakãwẽ. 
2TH.3.14	Ha inũ, nukũ hãtxa nũ matu bumai hatiribũ nĩkakĩ tapĩkatsi ikama hatũ txakabu unaĩ hau dakenũbũ ana hatube mapuyamakubaĩkãwẽ. 
2TH.3.15	Hakia hatuki sinatama mĩ betsabube mĩ ikai keskakĩ hatu hãtxa txakabuwama hatu yusĩkĩ nema bestikubaĩkãwẽ.
2TH.3.16	Nukũ Shanẽ Ibũ hamebi hawenabu unãnuma hiwemakubaĩmistũ maturi unãnuma hiwemakĩ hawara bari tibi betsa betsapa mã akai hau matu uĩrakubainũwẽ.
2TH.3.17	Ea Paulõ, ẽ hãtxa matu bumakĩ haska ibubis ẽ mekenẽ kenekĩ ẽ keyumis keska wakĩ ẽ matu ashuaiĩ, ẽ tsumapã ana ea ashũamakenã. 
2TH.3.18	Haskakẽ nukũ Shanẽ Ibu Jesus Cristõ hau unãnuma hawama matu duawakubainũwẽ.
2TH.3.18	Hatiski, ẽ hãtxarã.
2TH.3.18	Paulo
1TI.1.1	Ea ẽ Paulorã, Deus nukũ mekenika inũ Jesus Cristo hawẽ yubakaniwẽ nũ hiweshanai nũ manaitũ Jesus Cristõ kuxipaya ea washũ ea yununibuki. 
1TI.1.2	Timóteoõ, ẽ mia kene bumai uĩrawe, ẽ mia Jesus Cristo ikũwãmaniwẽ taea mĩ ẽ bake kayabi keskakirã. Nukũ Epa Deus inũ nukũ Shanẽ Ibu Jesus Cristo miwẽ nuikĩ hau mia unãnuma hiwemakĩ pewakĩ duawapakekubainũbũwẽ.
1TI.1.3	Macedônia mai pakea anu kakĩ Éfeso anushũ mĩ hatu pewakĩ mĩ hatu merabewayunũ ẽ mia baxibiranima keska habias ẽ mia ana yunuaii. Tsuabũra ha hatũ yusĩnãbũ hatũ xinã meribis hau hatu yusĩtxakayamanũbũ hatu nemakĩ pewawe. 
1TI.1.4	Tsuabũra hatũ shenipabu hiwenibu tanakubainaibu inũ hatũ shenipabũ beya hawẽrua keska hatu yusĩ txakaibu hau nĩkayamanũbũwẽ, ha miyuirã, hamẽkirã. Haska yuimisbube hãtxanamei hau hamẽyamanũbũwẽ. Haska Deusũ abuai hawa hatu amakĩ merabewatirubumaki. Hakia Jesus Cristo ikũwãkĩ besti haska Deus yubakani abukĩ ikũwaĩ besti mã hiwetirubuki.
1TI.1.5	Na haskakiri xinãkĩ ẽ mia yunuairã, tsuabura hatũ huĩti detsisma pepawẽ xinãkĩ dakeama Jesus Cristo ikũ kayabi waibu hau hatuwẽ nui nũ habube abunamekubainũbũ haskabu besti ikũwaĩbu txanima hatu yusĩkubaĩwẽ. 
1TI.1.6	Haska tibi besti yui ha iki inũ hamẽ hãtxa txakabu txibaĩ yusĩa pepa txibãma kanekanikiki, hatũ xinã husitã benuirã. 
1TI.1.7	Haburã, yusĩa kayabi unãmabia Moisés keneniwẽ yusĩnanãpaikĩ hatũmebi yuibiai habũ ibubis nĩka pewama inũ yusĩ pewai keska xinaĩ: “Ẽ pe hatu yusĩaiĩ”, ikĩ yuimisbuki.
1TI.1.8	Haska Deusũ xinãkĩ Moisés kenemanirã, tsuabũra haska hawẽ xinã txibãkĩ nũ akairã, haska pe nũ unãkanaii. 
1TI.1.9	Hirabibũ xinãnãkãwẽ, haska nemati tibi yununi inũ yunumisbu hayarã. Haska tibi kenekinã, pepabukiri tanakĩ akabumaki. Hakia eskawẽ taeshũ anibu keyuismaki, hatũ shanẽ ibu nĩkabiakĩ hawẽ hãtxa txibaĩsbuma inũ, txakabu tibi akĩ Deus sinatamamisbu inũ, Deuski kashekĩ hawẽ kẽwãtiki meseisbuma inũ, hawẽ epa kasmai hawẽ ewa haki pubẽkĩ tenaĩbu inũ, yura betsaki sinatakĩ tenãmisbu inũ, 
1TI.1.10	txutabaũmisbu inũ, huni dabe txutanamemisbu inũ, aĩbu dabe txutanameaibu inũ, yura betsabu yumetsushũ hawẽ pei bikatsi dayaru wakĩ inãmisbu inũ, txani txakamisbu inũ, hamẽ uĩyamabia yura betsaki yubakatã paranamisburã, haskabunaki, haska habũ yusĩa kayabi txibaĩsbumarã. 
1TI.1.11	Na nemati tibi hayawẽ Deusũ kaka pepa hawẽ bakekiri Deus duapahairatũ ea yusĩtã haska ẽ txanikũkaunũ ea yununiki.
1TI.1.12	Nukũ Shanẽ Ibu Jesus Cristõ ekiri pe xinãkĩ ẽ txĩtũtiruma xinãkĩ ea duawakĩ hawẽ daya ea yununiwẽ taeshũ txanima hatũ ea kuxipa wa ẽ kẽwãkubainaii. 
1TI.1.13	Ha dukunã, Jesus Cristokiri txakabu yui haki shetxakakĩ ha ikũwaĩbu danãkĩ ẽ hatu itxakawayuniki. Haskati dabanẽ Jesus Cristo ẽ ikũwãriama haska ẽ xinaĩ inũ haska ẽ akubainai Deus ẽ benimawai dabanẽ ẽ ibiaya ha ẽ kaneaiwẽ taea Deus ewẽ nuitxakayamaniki. 
1TI.1.14	Nukũ Yavé Deus ha besti nuikipahairakĩ ea duawatxakayamakĩ hawẽ xinãwẽ ẽ xinã ea betsa wamatã Jesus Cristo ẽ itxakawabiaya ha ikũwaĩbuwẽ ea hatuwẽ nuitiwaniki, Jesus Cristowẽ taeshunã.
1TI.1.15	Na haskarã, txanima kayabiki, tsuabũra ikũwãtiruburã. Ikũki Jesus Cristo mai anu tashnirã, txakabu wamisbu hau Deusũ hatu kupiyamashanũ hatũ txakabu buatã hatu mekẽnũ ika huniki. Hamẽ eãnã, txakabu wakĩ yura dasibibu ẽ binuhairaniki. 
1TI.1.16	Ea ẽ haskabiakẽ Deus ewẽ dabanã ikĩ ea kupikatsi ikama hau Jesus Cristo ewẽ nuikĩ ea merabewakĩ hĩ hĩ ikĩ hawaira xinãbaũs aismarã, ea uĩmani haska tsuabũra ea xinãkĩ ewẽ taeshũ habũri ea uĩkĩ Jesus Cristo ikũwãkĩ hiwea kayabi bishãkanikiki. 
1TI.1.17	Hanua Deus nũ uĩtirumabia ha bestitũ nuku mekei shanẽ ibuhairakũkaini niti ikama hiwemistũ dasibi damiwani heneama hau dasibibũ kẽwãkubainũbũwẽ. Haskakirã.
1TI.1.18+1TI.1.19	Timóteoõ, ebetã Jesus Cristo dayashuni mĩ ẽ bake keskaki. Ea nĩkawe. Jesus Cristo ikũwaĩ haki dakeama txakabu nemakĩ txanima hãtxa mĩ hatu yusĩpakẽnũ Deusũ hatu yunua Jesus Cristo ikũwaĩbu yusĩnã mekenikabũ mia katunibuki. Habiaskari xinãkĩ eãri ẽ mia yunuaii, mĩ kaneama ishanai unaĩnã. Hakia yura betsabu hatiritũ Jesus Cristo ikũwãkĩ taewabianishũ txakabu metã ma txĩtuãbuki, hanushũ kupishanai anu buirã. 
1TI.1.20	Ha inũ, Himeneu inũ Alexandrẽ habiaskari hatũ hiweawẽ hatũ yusĩa kanekĩ yusĩtxakaibu hau ha dabe ikũwaĩbube ana itxayamanũbũ ẽ hatu nemaimaki. Habũ xinaĩ keska Satanásã hau hatu amanũ ẽ hatu haska nemaimaki, ha Deuskiri txakabu yuiaibu ha ibubis keneaibũ Deusũ hatũ xinã betsa watiru hau unãshanũbunã.
1TI.2.1	Eska dukũkiri hatu yusĩkubaĩwẽ. Yurabu betsa betsapabu Deusũ hau hatu merabewakubainũ Deusbe hãtxakĩ hatu yukashũkĩ betsabukiri hatu ea ashũkĩ hãtxakĩ hatukiri Deus kẽwãkubaĩkãwẽ. 
1TI.2.2	Deusũ yusĩa pepa txibaĩ unãnuma benimai hiweshũ hawama pepa besti hawa dakeama nũ hiweyukubainũbũ shanẽ ibubu inũ yununikabu haska tibikiri hatu yukashũkubainãkãwẽ, hau Deusũ nukukiri hatu pe xinãmanunã. 
1TI.2.3	Haska nũ hatukiri xinãkĩ hatu yukashunairã, harã, peki, nukũ mekenika Deusũ haska abumiskenã. 
1TI.2.4	Hatunã, hakiri hawẽ kakape txanima dasibibũ unãkĩ hau ikũwaĩ mekeshanũbũ Deusũ abuikiki. 
1TI.2.5	Haskawẽ taea eska Deus hawẽ xinã hayaki. Deusrã, bestitxaiki. Hanua nuku itsa habe hãtxashũmisrã, bestitxairiki, ha Jesus Cristorã, Deus nuku daewashuni hãtxashũmisrã. 
1TI.2.6	Cristo tsuabũra ikũwaĩbu Deusũ hatũ txakabu buashũshanaiwẽ taea Jesus Cristo hamebi mawakĩ habũ ikũwãshanaibu hatu mekeniki. Haskakẽ na habiatiã Deusũ yununi tsuabura hakiri txanibaũtirubuki.
1TI.2.7	Haskawẽ taeshũ Deusũ ea katutã hawẽ kakape yuishunika ea wakĩ Jesus Cristõ kuxipaya ea watã judeubuma anu na yusĩa Jesus Cristokiri txanima ẽ ha ikũwaĩ ẽ txanikauanũ ea yununiki. Na haska mia yuikinã, txani txakakĩ ẽ mia yuiamaki.
1TI.2.8	Haska inũ, betsarã, hanishũra ikũwaĩbũ Deus kẽwãnũ ika itxa hunibu hau mexãtã Deusbe hãtxakubainũbũwẽ. Haskai Deusbe hãtxai haska bestiama haska Deusũ abuai benimawai besti hiwei hawa tsuki sinatama tsua ha akama hau pe besti meribi hiwekĩ hatu uĩmakubainũbũwẽ. 
1TI.2.9	Ha inũ, habiaskariai aĩbuaibũ ikũwaĩ mapuarã, hawẽruashũ hunibu kemumama inũ hatũ yuraki batxi hawẽ kemumati hatu xinãmakĩ hau saweyamanũbũwẽ. Bu txũpia inũ mane itxapa inũ batxi karuhaira haska bestiwẽ hau hawẽruayamakubainũbũwẽ. 
1TI.2.10	Hakia aĩbuaibũ Deus ikũwaĩ benimawakinã, haska abuai nishũ dayashũkĩ hatu merabewakĩ pepa besti aki hawẽ dauwa itsai hau duapakubainũbũwẽ. 
1TI.2.11	Hanushũ Deusũ hãtxa yuiaibu anu buarã, hau pes bestishũ yusĩaĩbu hau hatu nĩkakubainũbũwẽ. 
1TI.2.12+1TI.2.13+1TI.2.14	Ha dukũ damiwakĩ taewakinã, Adão Deusũ damiwaniki. Ha katxu hawẽ aĩ Eva damiwarianiki. Adão Satanásã paranũ, iwanã, yuiama hakia hawẽ aĩ Eva parãkĩ ha dukũ txakabuwamaniki. Haskawẽ taeshũ shanẽ ibukĩ aĩbuaibũ yunutiruma inũ hunibu yusĩtirubuma ẽ hatu nemamiski, hau pesshũ nĩka bestikubainũbunã. 
1TI.2.15	Hakia aĩbuaibũ Jesus Cristo ikũwaĩ pe hiwei betsabuwẽ nui duanamekĩ haska Deusũ abuai ashuĩ meribikĩ txibãkubainaiburã, tsuãra bake bitã hatuwẽ nuikĩ pe yumewakubaĩmisburã, Deusũ ha aĩbuaibu mekekubaĩshanikiki.
1TI.3.1	Na hãtxarã, txanima habiaskaki.
1TI.3.1	Haratubũra Jesus Cristo ikũwaĩbu hatũ mekenikakatsis ikirã, daya pepa akatsi ikaiburã, haskarã, peki. 
1TI.3.2	Na eska yunua daya birã, hau eska tibi ikubainũbũwẽ. Duapa hakiri txakabu yuisbuma inũ, aĩyãkatsi ikĩ aĩbu bitã heneisma betsawẽ kemuisma inũ, hawẽ hãtxa kayabi binumakĩ kaneama pe xinãkĩ akubaĩmisbu inũ, haki kasheisbuma inũ, bai mapuabu hatu itã hatu ushãmisbu inũ, yusĩnanaĩ pekũkaĩmisbu itirubuki. 
1TI.3.3	Ha dikabi eska tibi meama xinãmisburã, paẽakiri xinaĩsbuma inũ, detenamekatsi ikĩ xinaĩsbuma inũ, mabu inũ peiwẽ kemuisbuma inũ, duapakatsis iki pepamisbu itirubuki. 
1TI.3.4	Ha inũ, hawẽ hiwe anu hatube hiweabu hatu meke pewashũ hatu pimakĩ pewamisbu inũ hawẽ bakebu hau haska hiwenũbũ hatu yunua txibaĩ hawa txakabu mekĩ tsua bikawaisbuma itirubuki. 
1TI.3.5	Tsuãra habe hiweabu hatu meke pewaismatunã, ikũwaĩbu Deusũ enabu haska washũ hatu pe meketirubumariki. 
1TI.3.6	Ha inũ, mekenika katukĩ dama ikũwãkĩ taewabainai hawaira uĩtã katuyamakubaĩwẽ. Hamẽ dama ikũwaĩ mã haska katua: “Ea besti ẽ pehairaki”, iki keãyã Deusũ Satanás putani keska wakĩ haskari wakĩ hatu putariatiruki. 
1TI.3.7	Ha inũ, ikũwãbumã ha huni pepa hawẽ xinã unãtã hakiri pe xinãmisbu besti uĩkubaĩkĩ mekenika katutiki, Satanásã parãkĩ hatu atxia hawaira kanekĩ hau hatu uĩmatxakayamashanunã.
1TI.3.8	Habiaskari wakĩ merabewanikabu katukinã, eskari akubaĩkãwẽ. Hunibũ hakiri pe xinaĩ haki kasheisbuma inũ, hawara yubaka bestitã kaneisbuma inũ, paeĩsbuma inũ, hatu beparãtã pei inũ hatũ mabu ibubis binumatã itxawaisbuma hau ikubainũbũwẽ. 
1TI.3.9	Ha inũ, Deusũ yununi hawẽ bakẽ kakape txanima unãhairai haskawẽ hiwekaĩkĩ ikũwaĩ hatũ xinã pepaya hau ikubainũbũwẽ. 
1TI.3.10	Ha dukũ hatũ hiwea pemẽkaĩ ishũ uĩkubaĩkĩ hakiri hawa txakabu kaĩmabumakẽ unãtã merabewanika dayanika katutirubuki. 
1TI.3.11	Habiaskari wakĩ aĩbuaiburi merabewanika katukatsis ikinã, hakiri pe xinaĩ haki kasheisbuma inũ, hatũ txani tuekĩ hatu nĩkamaisma inũ, patapai kasheisbuma inũ, dasibi hawẽ pepa hatu uĩmakubaĩmisrã, haska keskabu besti akubaĩkãwẽ, katukinã. 
1TI.3.12	Merabewanika hunirã, aĩbu bitã bake watã habetã yumewai habe putanameisbuma inũ, hawẽ hiwe anu hawẽ bakebu inũ hatube hiweabu hatu meke pewashũ hatu pimakĩ pewamisbu hau haska ikubainũbũwẽ. 
1TI.3.13	Hanua merabewanikabu pepakĩ Jesus Cristo dayashũkinã, betsabu uĩmai hawa txakabuamakẽ habũ kẽwãtirubuki. Hanua Jesus Cristo ikũwaĩwẽ taea benimai unãnuma hiwekubaĩtirubuki.
1TI.3.14	Ẽ hawaira samama mia uĩ kakatsis ibiai haskabia ẽ mia keneshũyuaii. 
1TI.3.15	Ẽ yane katiruma xinãkinã, haskai Deus hiweatũ enabũ txanima hãtxa Jesus Cristokiri hatũ matu tsuma unãkĩ txanima hãtxa besti xinaĩ hawẽ nemakanaĩ haskai hiwei hau mekei penũbũ haskakiri mĩ hatu yusĩnũ bebũkiri ẽ mia kene bumaii. 
1TI.3.16	Dasibi Jesus Cristo nũ ikũwaĩwẽ Deusũ nuku duawai nũ unã keyutirumabia txanima shabakabi haska wani haska xinaĩ tsuabura haskakiri yui nũ hawẽ ha itirubumaki. Hakia hawẽ bake ikũwãkĩ Deus nũ benimawatiruki. Eskaki, mia yuinũ nĩkawe:
1TI.3.16	Cristo huirã, hunĩ yura bitã tashniniki.
1TI.3.16	Cristorã, hawa txakabu hayama pepa bestiki, iwanã,
1TI.3.16	Deusũ Yushĩ Pepatũ hawẽ hiweakiri yuiniki.
1TI.3.16	Bestẽkaina Deusũ nai tsumabũri uĩriakubainibuki.
1TI.3.16	Ha inũ, nawa betsa betsapa anushũ
1TI.3.16	Jesusũ tsumabũ kakape hakiri yusĩkubaunaibũ
1TI.3.16	itxapabũ ikũwaĩbũ Deusũ nai anu ana hawẽri ainitã
1TI.3.16	shanẽ ibu wani nũ unaiĩ.
1TI.4.1	Jesus Cristo ana hua kemaya haskai habũ ikũwaĩ betsabu txĩtuĩ bebũkiri haskanũbariaibukiri Deusũ Yushĩ Pepatũ shabakabi nuku unãmai mia yuinũ nĩkawe. Habũ Jesus Cristo txibãkĩ henetã yushĩ txakabu parananaĩbu inũ Satanásã tsumabũ hatũ yusĩa habu anua huai nĩkatã txibãshãkanikiki. 
1TI.4.2	Ha yurabu beparamenikabu inũ txanitxakanikabũ habu hawaki dakeisbuma habũ hatũ yusĩa txibãshãkanikiki. 
1TI.4.3	Ha hunibũ yusĩanã, aĩyaĩ inũ beneyatikiri inũ piti betsa tibikiri piaibu nemamisbuki. Hakia Deusũ piti xarabu damiwani tsuabũra habũ Cristo ikũwaĩbũ txanima unãkĩ Deus kẽwãtã pitirububiakẽ ha piti betsakiri hatu nemamisbu habũ mesewakĩ yusĩaĩbu nĩkakĩ txibãshãkanikiki. 
1TI.4.4	Hamapai piti xarabu Deusũ damiwatã: “Peki”, aniki. Haskawẽ taeshũ hawara Deusũ nuku inã bishũ pikinã, danãma kẽwãtã hau pikubainũbũwẽ. 
1TI.4.5	Haska piti tibi Deusũ hawẽ hãtxawẽ yuikĩ pewani xinãkĩ habe hãtxashũ nũ piarã, ma dasibi nuku pewashũkubaĩmiski.
1TI.4.6	Na haska hãtxa kayabi ẽ mia yuiairã, nukũ betsabu inũ nukũ puibũ ikũwaĩbu habiaskari hatu yusĩkubaĩwẽ. Haskakĩ hawẽ ikũwãti hãtxa mĩ haya inũ yusĩa pepa mĩ txibaĩ ana hawẽ huĩti kuxipakũkaini Jesus Cristõ tsuma pepa mĩ ikũkaĩshanaii.
1TI.4.7	Hakia habu patapaibu inũ ikũwãbumã miyui hawama yuiaibu nĩkai hatu anu naxui ikama ikũkaĩwẽ. Hamẽ mia ikirã, haska Deusũ mia hiwemakatsis ikai pepai mimebi mĩ xinãnẽ mekei yurabu uĩmai hiwekũkaĩwẽ. 
1TI.4.8	Hunĩ hawẽ yura kuxipa wai pebiakẽ Deus hiweakiri yubakani hãtxa unãkĩ txibãkĩ hawẽ huĩti kuxipa wairã, ha binua pehairaki, natiã nũ hiwea inũ txipu uatiã Deusbe nũ hiweshanai nũ manakairã. 
1TI.4.9	Ha hãtxa txanimaki, dasibibũ nĩkakĩ ikũwãtiruburã. 
1TI.4.10	Haskawẽ taea dayakĩ Deus hiweatũ yura betsa betsapabu merabewakatsis ibiaya tsuabũra hawẽ bake Jesus Cristo ikũwaĩbu besti hatu mekekubaĩshanaiwẽ taea nũ habe hiweshanai manakakĩ habias hawẽ hãtxa nũ yusĩayã nuku itxakawabiabu hatu ikũwãmanũ ika nũ dayakũkainaii.
1TI.4.11	Habiaskari ẽ mia yuiai yunukĩ hatu yusĩkubaĩwẽ. 
1TI.4.12	Mĩ berunã huni ewariamabiatũ mĩ hatu yusĩaĩ hau mia danãyamanũbũ pe bestikũkaĩwẽ. Ha inũ, mĩ hãtxa pe tashnimakĩ duapai hatuwẽ nuikĩ Jesus Cristõ yusĩa ikũhairawakĩ mĩ ikũwaĩ hatu uĩmawe, hau haskariakĩ yura betsã ikũwãtã hiweriakubainũbũ ikũwaĩbu hatu yusĩkubaĩwẽ. 
1TI.4.13	Nenua ẽ mia anu hikiriamakẽ nukũ betsabu inũ nukũ puibu Éfeso anushũ ikũwaĩbu itxabu Deusũ hãtxa hatu yuishũkĩ benimawakĩ hatũ huĩti kuxipa wakĩ hatu pe besti yusĩkĩ heneyamawe. 
1TI.4.14	Ha inũ, mĩ mae anushũ Jesus Cristonabu mekenikabũ mia mamepishũ Deus mia yukashunabu hawẽ Yushĩ Pepa mia yunua mia kuxipa wanirã, unãnumas hamakiri hãtxama haska Deusũ mia merabewani hakiri besti hãtxai dayakũkaĩwẽ, kaneamarã.
1TI.4.15	Haskai mimebi ana unãnepai xinã pepakũkaini dasibibũ hau mia uĩnũbũ daya betsa akama mĩ kuxipa hirabiwẽ hatu yusĩkubaĩwẽ. 
1TI.4.16	Mimebi pe mekekĩ uĩrawe, haska betsabu mĩ hatu yusĩakirirã. Dasibi xinã pe bestiwai txĩtũyamakũkaĩwẽ. Mĩ haskakũkainaya mia inũ mĩ hãtxa habũ nĩkaibu hatube Deusũ pewẽ mia manakushanikiki, hiwe kayabimakinã.
1TI.5.1	Kaneaibu pewakĩ hatu ha ayamakubaĩwẽ. Hakia anibũ kaneaya mĩ epa keska wakĩ hatu merabewakĩ hãtxa kuxipawẽ hatu bekũyã akama hatu pewẽ xinãmakubaĩwẽ. Berunã inũ huni ewã kaneaya mĩ betsabu keska wakĩ merabewakĩ hatu pewakubaĩwẽ. 
1TI.5.2	Yushabũ kaneaya mĩ ewa keska wakĩ hatu merabewakĩ pewakubaĩwẽ. Txipax inũ aĩbu ewãri kaneaya mĩ puibu keska wakĩ merabewakĩ hatu pewakubaĩwẽ, hatuwẽ kemuamarã. Haska wakĩ dasibibu hatu merabewakubaĩwẽ.
1TI.5.3	Aĩbu ewa beneyabiani ana bene hayabumã Jesus Cristo ikũwaĩbu txanima nuitapa kayabiaya hawenabu hayamakẽ Jesus Cristonabũ duawakĩ hau hatu merabewakubainũbũwẽ. 
1TI.5.4	Hakia beneyabiani nuitapaibu hatũ bakebu inũ hatũ bababu hayarã, habũ dukũ hau hatu merabewakĩ hawẽ tapĩkubainũbũwẽ, hatunabu kayabibunã. Haska hatunabu merabewakĩ hatuwẽ nuikinã, Deus benimawakĩ xinã txãkãwãtirubuki. 
1TI.5.5	Aĩbu ewa beneyabianibũ Jesus Cristo ikũwaĩ hawenabu hayama Deusũ hau hatu merabewanũ haska manakakĩ bariri inũ mexu merã Deus kẽwãkĩ habe hãtxakĩ hawẽ piti inũ hawẽ mabukiri yukamisbuki. 
1TI.5.6	Hakia aĩbu ewa beneyabiani betsabũ Deusũ hãtxa xinãma patapakĩ hawara akatsi ikai amisburã, hiwebia hawẽ yushĩ ma mawaki. Haskawẽ taea Deus hatuki sinataikiki. 
1TI.5.7	Haskakẽ hau ikũwãbumã hatukiri txakabu yuiyamanũbũ ikũwaĩbu yusĩkĩ hau hatunabu merabewakubainũbũ hatu yunukubaĩwẽ, hatu xinãmakinã. 
1TI.5.8	Haskakẽ tsuabũra hawenabuskiri xinãkĩ hatuwẽ nuikĩ merabewama Jesus Cristo ikũwãbiai danãkanikiki. Hatunabuwẽ nuikĩ merabewamawẽ taearã, habũ ikũwãbumã xinã betsa waisma keska habũ ikũwãbiai xinã hayama nuima txakabuki.
1TI.5.9	Habũ ikũwaĩ yushabu 60 bariya unuri kai beneyatã betsawẽ kemukĩ heneama ipauni enauma ikũwaĩbũ merabewatirurã, eska atiki, hatu tanakĩnã. 
1TI.5.10	Hatũ bakebu ma pe yumewani inũ, bai beaibu hatũ hiwetã itã Jesus Cristonabu betsabu duawakĩ beya wakĩ hatũ tae hutxupaunibu natiã hari nuitapaya merabewakĩ pe besti dayakũkainiwẽ taeshũ Jesus Cristonabũ ha pepabu besti hatukiri xinãkĩ hau merabewakubainũbũwẽ. 
1TI.5.11	Haska inũ, aĩbuaibu beneyabia hawẽ benẽ heneima kasmai mawaimakẽ yushaburiamarã, hau ikũwaĩbũ haska xarabu hau hatu tanatã merabewayamakubainũbũwẽ, Jesus Cristo dayashũkatsi yubakabiaima hakimatã huniwẽ kemui ana beneyakatsis itirubukirã. 
1TI.5.12	Hanua ana beneyama ikũwaĩbu merabewai hatube dayakatsi yubakabiaima ibubis xinã betsatã ha yubakaima ana xinãma kanei txakabuaya Deus hatuki sinatatiruki. 
1TI.5.13	Haska inũ, yushaburiama hatũ piti inũ hatũ mabu inãkĩ mã hatu merabewaiwẽ taea haska besti bi ana dayakatsi ikama hiwe tibi anu besti hikikũkauni txikix pikutirubuki. Ha txikix pikuimarã, haska bestiama hiwe betsa tibi anu tsaushũ hatubetã txani yui inũ betsabuki txanitxakakĩ haska txani yui beyatirubuki, haskai txakabui pikuirã. 
1TI.5.14	Ikũwãbumã hau nukuki kasheyamanũbũ aĩbu beneyabiaima ma hawẽ bene mawa kasmai henebainima yushaburiabumarã, hau ana beneyakubainũbũwẽ. Haskatã bake bitã hatũ hiwe meranua pe dayakĩ hau hatu duawakubainũbũwẽ. 
1TI.5.15	Uĩwẽ. Hatiri aĩbu yushaburiama beneyabiani ana beneumakẽ hatu merabewabiabu ana Jesus Cristo txibãkatsi ikama Satanásã haska abuai txibaĩbu uĩkĩ eska ẽ mia yunuaii.
1TI.5.16	Hanushũ yushabu beneuma nuitapai enayakenã, hau hawenabũ merabewakubainũbũwẽ, ikũwaĩbukiri xinãkĩ hatu bika wamamarã. Hakia ikũwaĩbu itxashũ yushabu betsabu enauma besti merabewatirubuki, hatũ piti inũ hatũ mabu hawa hayamakẽ hatukiri xinãkinã.
1TI.5.17+1TI.5.18	Mekenikabukiri ana mia yuinũ nĩkawe. Moisés Deusũ hãtxa kenekĩ: “Mĩ hemaĩtĩ anushũ mĩ ina awã hawẽ taewẽ mĩ shekiwã pema pema akĩ mia shemeshunaya dispiwẽ sheneshyamakãwẽ, hau dabukũ pinunã”, iwanã, yununiki. Haska yuikinã: “Dayakapabu hau hatu pakakubainũbũwẽ”, ani keska wakĩ mekenikabu tibi habũ matu yusĩaĩburã, haratura bestitũ Deusũ hãtxa matu yusĩ henekatsi ikama matu yusĩkĩ matu merabewakubainaibuwẽ taeshũ matũri ha matũ mekenika duawakĩ peiwẽ kasmai hawarawẽ merabewakĩ hawẽ hawara inãkubaĩkãwẽ.
1TI.5.19	Haska inũ, mekenikatũ txakabu wakĩ kaneaikiri huni bestitxai miki txanikĩ hakiri mia yuiai nĩkayamayuwe. Hakia mekenikakiri habias txakabukiri dabe kasmai dabe inũ bestitũ mia yuiaibu: “Txanimẽkaĩ? Txanimaraka?” ikĩ unãti watiki. 
1TI.5.20	Hanushũ txakabu wakubainaibu pewanũ itã Deuski hatu datemakĩ dasibiburi hau daterianũbũ itxashũ nĩkaibũ pewakĩ hatu mesewakĩ shabakabi nemakubaĩwẽ.
1TI.5.21	Natianã, Deus inũ nukũ Shanẽ Ibu Jesus Cristo inũ hawẽ nai tsuma katuabũ habũ ea nĩkaibũ ẽ mia yunu kayabiai ea nĩkawe. Mĩ haibuaibu kasmai yura betsabu tsuãra hamapai mekĩ txakabu waxinamẽkaĩ, txakabu wamamẽkaĩ, bebũkiri txakabu xinãma dasibibu habias ma miki txaniaibũ besti unãti watã hatu pe wakubaĩwẽ. 
1TI.5.22	Ha dikabi hau tsuãra Deusũ daya ashunũ katukatsis ikinã, hĩ hĩ, iwanã, uĩriama mamepishũ hawaira Deus yukashũyamawe. Hakia hawẽ txakabu unãriama kanekĩ mĩ hawaira katukẽ: “Hawẽ txakaburã, unãma ikimẽkaĩ?”, iwanã, mikiri xinãtirubuki. Haska huni betsã txakabu mĩ pewashũtirumarã, mimebi mekekĩ uĩrakubaĩwẽ.
1TI.5.23	Mĩ hatu babu mĩ isĩkũkaĩmiswẽ taeshũ ana ũpash besti akama uva vinho hushkeixtatã akubaĩwẽ, bari tibirã.
1TI.5.24	Haska inũ, hatiri ikũwãbiakĩ yurabũ berubi txakabu wamisbuki. Betsabũ hune txakabu wariamisbuki. Haskaibu hatu uĩbiamisbukẽ miã hawa unãma hawaira hatu katukĩ mamepiyamakubaĩwẽ, txipu hatũ txakabu tashnitirukirã. 
1TI.5.25	Habiaskari wakĩ merabenãkĩ pepawaibu bebũkiri unãmisbuki. Hakia betsabũ txakabuwakĩ hune abiaya atimas tapĩriamisbuki.
1TI.6.1	Hamẽ betsarã, tsuara huni betsã escravo dayarutunã, Jesus Cristo ikũwãkĩ hau hatũ tsuma duawakĩ nĩkai hau hatukiri pe xinãkubainũbũwẽ, hatu heneamarã. Hatu haska uĩmamakẽ Jesus Cristokiri nũ hatu yusĩaĩ inũ Deusũ kena yura betsabũ yuãtirubuki, “Hanis hatu yusĩkaniraka”, nuku wamakinã. 
1TI.6.2	Ha inũ, hatũ tsumapã Jesus Cristo ikũwãyã habetã ikũwãriairã, hawẽ betsa keskai hau haki mesekubainũbũwẽ. Uatiã imisbu keskama hau dayai peshũkĩ hatu binumakubainũbũwẽ, hatũ tsumapã hatu dayashũbiamisbu habetã ikũwaĩnã, betsa nuikipa keskaya hau haki txiti ikubainũbũwẽ.
1TI.6.2	Na haska tibi yusĩkĩ hatu tapĩmakubaĩwẽ. 
1TI.6.3	Tsuãra hatu yusĩkatsis ikĩ hatũ xinã betsahaira itimaskakiri haska hatu yusĩanã, nukũ Shanẽ Ibu Jesus Cristõ nuku yusĩni keskama inũ haska hakiri xinãkĩ nũ hatu yusĩmis keskama hatũ xinãnẽ besti kẽkĩ yusĩkatsis ikanikiki. 
1TI.6.4	Hawẽ taea besti keĩ unãmabia ha iki haskakiri xinaĩ hamebi hatũ xinã hatu atimapa wamamisbuki. Eska tibi hatũ xinã meranua tashnirã, hawara betsana ha hawena haska hayama uĩ haskai ha besti haska hayamẽ iki sinatairã, yuãnanaĩ betsabube danãnanaĩnã, abunameama sheti ikama hatuki ha ikirã, 
1TI.6.5	yura betsa betsapabube hatũ yusĩa hãtxa kayabi unãbumabe kemanamei heneisma inũ haska ikũwãkĩ yusĩaĩwẽ taeshũ pei itxapa bitikiri xinãkanikiki. Hatu uĩrakubaĩwẽ. 
1TI.6.6	Haskakiri nukubũ nũ hariri xinãkĩ ikũwaĩburã, txanima kayabiki. Deusũ hawẽ pepa tibi mabu keyumis keskama nuku inaĩ inũ nuku inãshanaiwẽ taea nũ benimahairakũkainaii. Haskakẽ natiã haska nũ haya bestiwẽ benimayunãkãwẽ. 
1TI.6.7	Na mai anu tashnirã, nũ hawauma kaĩniki. Hanua mawakaĩkĩ nũ hawa buama iriashanaii. 
1TI.6.8	Haskawẽ taea Deus nũ ikũwaĩburã, tari inũ piti inũ hanu ushati haya ha besti nũ hayarã, haskawẽ besti benimakubainãkãwẽ. 
1TI.6.9	Hakia tsuabura mabu inũ pei bestiwẽ kemuaiburã, habũ hawa unãmawẽ taearã, birũ tibi keska hatũ kemu pae tibiwẽ hatu atxi keyua haska tibi tashniaiwẽ taea hawa xinãma: “Ẽ peaii”, i bestikĩ hamapai txakabu hawẽrua besti abui hawẽ hiwe txakai pikukũkaini hawẽ hiwea benui hanu kupiaitiã hawa pepa biama benushãkanikiki. 
1TI.6.10	Pei inũ maburã, hatũ kemuti pae txakabũ hatu atxia hanu hayaki. Haska mabu inũ peiwẽ kemui Jesus Cristo ikũwaĩbu bestibu has besti dayanũ ika haska abuai hatũ xinã pe henetã ana Jesus Cristo ikũwaĩ xinãma ma hakimawẽ taea hanua hakiri hawẽ txakabu betsa betsapa tashnibirãkĩ hatu nuitapawamiski.
1TI.6.11	Hakia miarã, Deusũ ma mia hawena wakĩ katuniwẽ taeshũ hawara txakabu betsa betsapa betxitã danaĩ ana hari kayamawe. Mĩ pe dayai hiwekatsi ikairã, mĩ daya bikabiakẽ Deusũ mia unaĩwẽ taea ikũwaĩ nui abunamei kuxipai huĩti kuxiama babutã hatu uĩmai hatube hiwekũkaĩwẽ. 
1TI.6.12	Haska mĩ hiwea ikibi ika bibiatã mĩ benutiruma Deusũ mia inãkatsi mia kenakĩ katuniwẽ taeshũ haska mĩ ikũwaĩ mĩ ma itxabu anua shabakabi txanini hatu unãmakubaĩwẽ, Jesus Cristo txibaĩ txĩtuãma dasibi Deusũ mia yunumis dateama xinãkĩ akubaĩkinã. 
1TI.6.13	Deusũ dasibi damiwakĩ hiwea hatu inãkĩ keyumis inũ nukũ Shanẽ Ibu Jesus Cristõ haska shabakabi huni dateama Romano shanẽ ibu Pôncio Pilatoski txanikĩ ma yuinitũ natiã nuku uĩaĩbũ mia merabewakĩ ẽ mia yunuaii. 
1TI.6.14	Na haska tibi ẽ mia yunuai haska txibãkĩ mĩ hiwea pe mekeshũ kaneama mikiri pe hatu uĩmairakubaĩwẽ, hanu nukũ Shanẽ Ibu Jesus Cristo kuxipai huaitiã hau mikiri hawa txakabu tsuã yuiyamashanunã. 
1TI.6.15	Hanushũ Deus dasibi binu keyuatũ hatũ besti pepa meke keyua hatũ yununika shanẽ ibubu dasibi inũ shanẽ ibu beshmasbu dasibiri binu keyuatũ hanu nukũ Shanẽ Ibu ana nuku anu tashnimakatsis ikĩ ma hanu yubakani meneaya nitxĩshanikiki. 
1TI.6.16	Ha ibubis mawatiruma inũ, ha besti hiwemis shaba txashakapa hiweaki tsua hari haki kematirumarã, tsuã uĩtiruma inũ tsuã uĩnakama hiweaki. Haskakẽ hawẽ kuxipa pae nukaisma duawakĩ hau kẽwãpakenũbũwẽ, niti ikamarã. Haskakirã.
1TI.6.17	Tsuãra ikũwaĩ hawẽ pei inũ hawẽ mabu itxapa hayabũ xinaĩ: “Natiã ẽ mabu ẽ hayawẽ ẽ hawẽ hiwei peaki”, ikĩ hau ana haskakiri xinaĩ hawẽ kẽyamanũbũ hatu yuiwe. Ha haskakiri xinãmisburã, hatũ mabu txapumiswẽ hatu mestẽwãtã hiwematirumaki. Haskakẽ uatiã imisbu haska xinãma hakia natianã, Deusũ nuku benimawakĩ hatũ hamapai betsa betsapa yauxiama nuku inãkubaĩmis haska besti bi hau hiwekubainũbũwẽ. 
1TI.6.18	Haska inũ, hatũ hamapai mabu haya betsaburi pashkashũti xinãkĩ haska Deusũ abuai aki hau pepakubainũbũ hatu yunuriawe. 
1TI.6.19	Haska wakubaĩmiswẽ taeshũ Deus hatuwẽ benimakĩ hatũ duapa pepawẽ bari hawẽ heneaitiã Deusũ hatu manakushanai txanima hiwekuĩa kayabi bi haki nukunũbarikanikiki.
1TI.6.20+1TI.6.21	Timóteoõ, mĩ xinã mekeirawe, haska Jesus Cristoki mĩ txiti ikawẽ taearã. Haskai betsabu tatimai unãnepanũ ika kemanamei ana Jesus Cristo ikũwãma hatũ xinã meribi watã ma txĩtuãbuki. Haskakẽ mianã, ha hãtxatxakaiburã, hatũ yusĩa txakabuwẽ parananaĩ: “Nukũ hãtxa unãnepati kayabiki”, ikĩ yusĩa pepa beshtenũ ikaibu hamẽ hatu nĩkayamakubaĩwẽ.
1TI.6.20+1TI.6.21	Nukũ Shanẽ Ibũ hau hatube mia duawakubainũwẽ.
1TI.6.20+1TI.6.21	Hatiski, ẽ hãtxarã.
1TI.6.20+1TI.6.21	Paulo
2TI.1.1	Ea ẽ Paulorã, Deusũ haska xinaĩwẽ Jesus Cristõ kuxipaya ea wakinã, hawẽ yunuawẽ ea aniki. Haska wakinã, hamẽ ea akama hakia haska bebũkiri Deus yubakani hawẽ hiwea keyuisma ikibi ikakiri haska xinãkubaĩmis haska hayawẽ taeshũ Jesus Cristo ea katumaniki. 
2TI.1.2	Timóteoõ, ẽ mia kene bumai uĩrawe, mĩ Jesus Cristo ikũwaĩwẽ taea mĩ ẽ bake kayabi keskakirã. Nukũ Epa Deus inũ nukũ Shanẽ Ibu Jesus Cristo miwẽ nuikĩ hau mia unãnuma hiwemakĩ pewakĩ duawapakekubainũbũwẽ.
2TI.1.3	Punu nuka huĩti nixma mĩ baxikuimakẽ mia xinãkĩ hanu ẽ Deusbe hãtxaitiã bariri inũ mexu tibi mia hakimama mikiri Deus kẽwãkĩ ẽ mia yukashũkubaĩmiski, eã Deus duawakinã. Haska ẽ xinã hawa txakabumakiri ea xinãmaya ẽ akubainaii, haska nukũ shenipabũ Deus ikũwãkĩ apaunibu keskari wakinã. 
2TI.1.4	Ẽ mia pashkabirana mĩ ewẽ nui kashaya nenu huimashũ ẽ mia xinã heneamaki. Haskawẽ taea ana miki nukutã ẽ mia ana uĩ miwẽ ẽ benimakatsis ikaii. 
2TI.1.5	Ha dukũ mĩ txitxi Lóide inũ mĩ ewa Eunicẽ Jesus Cristo ikũwãni txĩtuĩsbuma keska habias xinã miãri mĩ ikũhairawakĩ mĩ xinã mĩ betsa watiruma ẽ unaiĩ.
2TI.1.6	Haskakẽ natiã ẽ mia yunukĩ yuairã, nĩkairawe. Deusũ hawẽ kuxipa pepa hau mia inãkĩ kayati wamanũ mia mamepishũ ẽ mia yukashuniki. Habiaswẽ ana kuxipai txi ketiãbu hi imis keskai ana mĩ kuxipa babu wayamawe. 
2TI.1.7	Deusũ hawẽ Yushĩ nuku inãkĩ yushĩ babu dateti nuku inãma iniki. Hakia hawẽ Yushĩ kuxipa pepa inũ hawẽ abui nuinameti inũ hawẽ nukũmebi nũ pepakĩ xinãtiru nuku inãniki. 
2TI.1.8	Mia haska washuniwẽ taea nukũ Shanẽ Ibukiri yusĩ hakiri hãtxai haki dakeyamakũkaĩwẽ. Ha dikabi, hawẽ taeshũri nenu ea bitxiabuwẽ taea ewẽri taea ekiri hãtxairi ewẽ dakeyamariawe. Dateama eskakũkaĩwẽ. Deusũ nuku kuxipa wakubaĩmiswẽ taeshũ Jesus Cristo mekenãkiri kakape nũ hatu yusĩayã nuku itxakawaibuwẽ taeshũ miari bika tenemabiabu hatuwẽ dateama Deusũ kuxipayashũ yusĩkĩ heneyamawe.
2TI.1.9	Eska Deusũ bebũkiri xinãnirã, hawara pepa nũ amiswẽ taeama hakia haska Deusũ na mai anu hawa wariamahairabia bebũkiri hawẽ xinã duapawẽ taeshũ hawẽ hãtxawẽ hiwei nũ hawenabu meribi pepakubaĩshanũbũ nukũ txakabuwẽ nuku kupikatsi ikama haska yubakaniwẽ taeshũ tsuabũra Jesus Cristo ikũwaĩbu nuku katukĩ kenanishũ natiã nuku ma mekekubainikiki. 
2TI.1.10	Hanushũ txanima Deusũ hawẽ nuikipa nuku unãmakinã, hawẽ bake Jesus Cristo nukũ mekenãwãkĩ mawawẽ dasibibu nũ datemis hatũ maemakĩ nuku binushuniki. Ha kakape hakiri hiwea hãtxa yuikĩ datã ati xara ana huneama wakĩ shabakã tashnimakĩ shabakabi waniki.
2TI.1.11	Haskawẽ taeshũ Deusũ ea katutã hawẽ bakekiri kaka pepa judeubuma ẽ hatu yusĩkubaunũ ea yunukĩ Jesusũ kuxipaya ea wanishũ ea yusĩnã waniki. 
2TI.1.12	Ea haska wanikẽ Deusũ hãtxa ẽ yusĩkubaũmiswẽ taeshũ itxakawakĩ ea bitxibiabũ ẽ Jesus ikũwãkĩ taewaya ea mekenitũ bari hawẽ heneaitiã ea mekekubaĩshanai unaĩ ẽ dakeamaki. 
2TI.1.13	Jesus Cristo nuku ishuniwẽ taea ikũwaĩ abunamekĩ ẽ mia yusĩmis keska wakĩ hãtxa kayabi kayatapia yusĩkĩ heneyamawe. 
2TI.1.14	Haska wakĩ Jesuskiri yusĩa mĩ tapĩni hau tsuã betsa wayamanũbũ Deusũ Yushĩ Pepa nukuki dasiatũ mia merabewaya hawẽ kuxipawẽ uĩrakubaĩwẽ.
2TI.1.15	Haska inũ, mĩ ma unaiĩ. Ásia mai pakea anuabũ Jesus ikũwaĩbu dasibi eki dakei eki petxitã ana ea merabewabumaki, Fígelo inũ Hermógenes dikabitunã. 
2TI.1.16+2TI.1.17	Ea haska wabiaibũ nenu Roma anu ẽ bikai hiwebiakẽ nukũ haibu Onesíforõ Roma anu hikituxitã hawa huĩrukuãma ea betxinũ ika ea benatxakayamakĩ atimas ea betximaki. Ẽ mane dispi txiwetameyawẽ ẽ meneshekeaki dakeama hawẽtxaĩs ea merabewakĩ ea xinã txãkãwãbirãbiranimaki. Ea haska waimakẽ Deusũri hawenabuswẽ nuikĩ hau hatu merabewakubainũwẽ. 
2TI.1.18	Éfeso anushũ Onesíforõ nuku merabewakubaini mĩ unãhairaii. Bari hawẽ heneaitiã Deusũ yurabu hatu unãti waitiã nukũ Shanẽ Ibũ hau Onesíforo duawashanũwẽ.
2TI.2.1	Mĩ ẽ bake keska Jesus Cristoki dasia mĩ hawẽ kuxipa hayanũ Deusũ hawẽ pepa mia inãnirã, hawẽ besti kuxipakũkaĩwẽ. 
2TI.2.2	Itxapabu ẽ hatu yusĩkubaunai mĩ nĩkakĩ tapĩmisshũ akai keskari mĩ hatu tapĩmairã, ha hunibu pe hiwekĩ ikũhairawai txĩtuãma hatu uĩmai duapakũkaĩkĩ yurabu yusĩkĩ hatu merabewatirubu hatu katutã hau habiaskari yusĩkubainũbũ hatu yunukubaĩwẽ.
2TI.2.3	Hamẽ mia ikirã, soldado keskai hiwewe. Haskakĩ ẽ ikai keska hiwekĩ Jesus Cristo mĩ ikũwãyã mia itxakawabiabu Jesus Cristõ tsuma pepai nuitapabiai bika tenei hiwekũkaĩwẽ. 
2TI.2.4	Uĩwẽ. Txanima soldado unãnepatũ hawẽ shanẽ ibũ yunua besti dayashũkatsi hawa hamebi hawẽ xinãnẽ abuai atirumaki, hawẽ shanẽ ibu besti benimawanũ ikarã. 
2TI.2.5	Ha dikabi, habiaskariai, bola putanika beyuskĩ hawẽ yunuti inũ hawẽ nemati txibãbuma hawẽ manakuti pepa hayatirubumaki. 
2TI.2.6	Ha inũ, huni betsã yunu banaima hawẽ dayashunikã mekeshũmiswẽ taeshũ hanu tsekatitiã bai ibuã tsekakĩ hawena dukũ biama ha dayashũmis pashkashũkĩ hawena dukũ inãtiki. 
2TI.2.7	Na haska tibikiri ẽ mia yuiai xinãkubaĩwẽ. Mĩ haska waya nukũ Shanẽ Ibũ mia merabewakĩ dasibi mia tapĩmashanikiki.
2TI.2.8	Nukũ shenipabu shanẽ ibu pepa Davĩ baba Jesus Cristo mawa Deusũ ana bestẽwani kaka pepa datã akĩ ẽ hatu yusĩmisrã, hakimama xinaĩrakubaĩwẽ. 
2TI.2.9	Jesus Cristokiri ẽ yusĩkubaũmiswẽ taeshũ ea itxakawabu tenekĩ ẽ meaii. Huni atimapa hawaki dateama txakabuwai betxitã amisbu keska wakĩ ea nemakĩ mane dispiwẽ ea meneshabu keska wariakĩ Deusũ hãtxa kakape yuikĩ ẽ datã amisrã, ha tsuã nemakĩ neshatirubumaki. 
2TI.2.10	Haskakẽ tsuabura Deusũ katunibu Jesus Cristo ikũwaĩ pepai hau hatũ txakabuwẽ Deusũ hatu kupiama hatu pashawakĩ piskuma hau hawẽ kuxipa ikibi ikanu hau hanu hiweriashanũbũ natiã ea hiweyushũ ẽ hatu bika teneshũyuaii.
2TI.2.11	Na haska ẽ mia yuiairã, txanimahairaki. Xinaĩrawe.
2TI.2.11	Tsuabura nũ ma habe mawani keska habũ nũ xinaĩburã,
2TI.2.11	habusri nũ habe hiweshãkanaii, niti ikamarã.
2TI.2.12	Tsuabura Cristowẽ taea nuitapabiai babuama kuxipakĩ nũ binukubainaiburã,
2TI.2.12	txanima hanu shanẽ ibuai anu habe nũ shanẽ ibushanaii.
2TI.2.12	Hamẽ tsuabũra hakiri txani peama yui keyaĩsbumarã,
2TI.2.12	habiaskari Cristo hatukiri Epa Deus txanikĩ hatuki dakeriashanikiki.
2TI.2.13	Hamẽ nukubu nũ xinã betsa betsapa wai txĩtũbiamiskẽ
2TI.2.13	hatunã, hawa xinã betsa betsapa waisma ikũkaĩnũbarikiki,
2TI.2.13	haskatã hamebi ibubis txani txakatirumarã.
2TI.2.14	Ẽ mia yuiai keska xinãkĩ betsabu hatu yusĩkĩ tapĩmairakubaĩwẽ. Deusũ nĩka keyuaya yusĩa betsa betsapakiri yui hau kemanameyamanũbũ hatu nemakubaĩwẽ, tsua hatu merabewatirubumakirã. Haskaibu tsuãra hatu nĩkai e ishãkanikiki, Jesus Cristo ikũwãpairã. 
2TI.2.15	Hamẽ mia ikirã, hĩ hĩ ikama mĩ Deus dayashunairã, Deusũ besuubi hawa berabini mĩ dakeama ishanairã, txanima hãtxa Jesus Cristokiri dasibi hatu yui pepakũkaĩwẽ. Mĩ haskamiswẽ taeshũ Deusũ mia unãti wakĩ: “Huni dayakapakũkaĩkĩ mĩ ea dayashũmis peki”, iwanã, mia yuishanikiki. Xinaĩrakubaĩwẽ. 
2TI.2.16	Tsuabũra hãtxawẽ besti hamapai bemakis pepakiri xinaĩ kemanamei hãtxakĩ haska bestikiri xinaĩbu tsuabũra hatu nĩkai hatũ yusĩawẽ beyai shushatirumai atimapai pikukubaĩkanikiki. 
2TI.2.17	Hatũ yusĩanã, isĩ txakabu tashni su ika ewakũkaĩmis keskaki. Haska keskari wakĩ hatũ yusĩawẽ yurabu yusĩkĩ hatunabu txakabu pa wamakanikiki. Hatu uĩrakubaĩwẽ. Haska keskai Himeneu inũ Filetõ hatu txibãkĩ 
2TI.2.18	txanima hãtxa henetã ma hamakiri hatũ xinã benuabuki. Habũ hatu yusĩkĩ yuikinã: “Ikũwaĩbu mawarã, ana bestẽshanairã, nũ ma hayaki”, iki mapubaũkĩ hatu parãkĩ Jesus ikũwaĩ hatiri hatu txĩtũmakanikiki. 
2TI.2.19	Hatu haska wabiaibũ ma meribi Deusũ hawenabu kuxipa wakĩ mestẽwani hawa ana betsa wama ishanai ma Deusũ hãtxa kaneama kenenibu hayaki. Haskakẽ: “Nukũ Shanẽ Ibũ haratura hawenabu ma unaĩkiki”, ha inũ: “Tsuabũra nukũ Shanẽ Ibũ kenawẽ Deusbe hãtxakinã, hatũ txakabu txitetã hau henekubainũbũwẽ”, ariani kenenibu hayaki.
2TI.2.20	Haska inũ, huni mabuyatũ hiwe ewapa merã hawẽ mabu tibirã, ouro inũ prata hawẽrua besti hayamaki. Hakia ha dikabi hi mabu inũ mai mabu pepa beshmas hayariki. Ha mabu dabe haska keska dabes hayamaki. Betsa hawa husiama hawẽ pepahaira besti atiki. Hanua betsa hawẽ hamapai wakĩ pepa beshmas dasibibũ metirubu hayariki. 
2TI.2.21	Ha mabu pepa ouro keskarã, tsuabũra txakabu henetã hawẽ Shanẽ Ibu pepakĩ dayashuni hawa txakabu husikĩ ana meama ha besti pepashunaiwẽ taeshũ hamapai daya pepa betsa betsapa hawẽ Shanẽ Ibu Jesusũ yunutiruki.
2TI.2.22	Haskawẽ taeshũ berunãbu hamapai tibiwẽ kemumisbu keska henetã hanua ana haska hiweama pashakũkaĩwẽ. Eska bestiwẽ hiweti pepa benakubaĩwẽ, hawa txani txakama inũ, Jesus Cristo ikũwaĩ inũ, nui abunamei inũ, unãnuma hiwei dasibibu huĩti shũpĩbubetã nukũ Shanẽ Ibu kẽwãkubaĩkinã. 
2TI.2.23	Ha dikabi, unaĩsmapabu kemanamei sinatanamemisbuwẽ taeshũ hatu nĩkayamakubaĩwẽ. 
2TI.2.24	Nukũ Shanẽ Ibu dayashunikabia nukũ beyawẽ hamakiri hãtxawaĩ detenameai keskai nũ maputirubumaki. Hamẽ nuku ikirã, dasibibube pepairã, dasibibu yusĩti xarairã, dasibibu hawara kaneaibu hawaira hĩ hĩ, iwanã, hatu txakabu wama hiwekũkaĩtiki. 
2TI.2.25	Tsuabura nĩkaisbuma inũ patapabu mĩ hatu merabewakĩ pewakatsis ikairã, huĩti babutã hawa sinatama eska xinãkĩ hatu unãmakubaĩwẽ, Deusũ hawẽ txakabu unãma xinã betsa watã: “Haskarã, txanimaki”, ikĩ hatũ txakabu henetirubu manakinã. 
2TI.2.26	Mĩ haska waya habu diabo Satanásã hatu beya wakĩ tsumawani habũ mia nemakubaĩxinabu besteã keskatã kaĩkaĩkĩ Jesus Cristokiri txanima hãtxa unãtã ana txakabu wakatsi ikama habũ Satanás mepãmabaĩtirubuki.
2TI.3.1	Hanu Jesus Cristo ma ana hua kemaya bika betsa betsapa kaĩbirãshanairã, mĩ ma unaĩ uĩrakubaĩshãwẽ. 
2TI.3.2	Ha yurabu eska bestiwẽ hamebi kẽkĩ hatũ mabu inũ hatũ pei bestiwẽ kemui: “Earã, tsua ea keskamaki”, ikĩ Deuskiri hãtxa txakabukĩ hatũ ibuã hãtxa nĩkama inũ, hawa pepa xinãma inũ, Deus kẽwaĩbuki meseama txakabushãkanikiki. 
2TI.3.3	Yura betsabu duawatikiri xinãma inũ, hawa hatuki nuitimakiri xinãma inũ, yuãnanãti besti xinaĩ inũ, hatũ hiwea mekekĩ pewama pubẽ besti xinãkĩ hawara pepa Deusũ abumis danaĩ haki sinatashãkanikiki. 
2TI.3.4	Haska inũ, betsarã, yura pepabu tsuabura hatuki sinataibu hatũ hatu unãmamis inũ, hawara itiru bebũkiri xinãma hamapai amisbu inũ, hamebi kẽkĩ xinãkĩ: “Yura betsã atirumabiakẽ eã besti ẽ atiruki”, iwanã, xinaĩ inũ, hawẽ kemu pae bestiwẽ xinaĩ pe hiwenũ ika Deus benakĩ xinãma iriashãkanikiki. 
2TI.3.5	Hatũ keshawẽ bemakis shabakabi Deus kẽwãbiakĩ hawa hawẽ hiweawẽ pepakĩ uĩmama Deusũ kuxipaki dakekĩ kẽwã kayabiama danãshãkanikiki.
2TI.3.5	Haska keskaburã, hatube ketashameama hatu dũkekubaĩwẽ. 
2TI.3.6	Hamẽ betsabu ikirã, eskakanikiki. Hatubetã txani yui xaranũ ika aĩbuaibu hawa unãma txakabui hiwekĩ kemu betsa betsapa teneai anu hatũ hiwetã hikitã hatu yusĩtxakakĩ hatũ tsumabu hatu wamisbuki. 
2TI.3.7	Habũ hawarakiri tapĩbiakubaĩkĩ hawa txanima hãtxa shabakabi nĩka pewatirubumaki. 
2TI.3.8	Huni mukaya dabe Janes inũ Jambresĩ Moisés hãtxa beshtenũ ika inibu keskakĩ habu parananaĩbũ txanima hãtxari nemanũ ika ha hunibu hatũ xinã pema inũ ikũ kayabi wama hamakiri kanekanikiki. 
2TI.3.9	Ha parananaĩbu unaĩsmapakĩ hãtxa kayabima hatu yusĩaĩbu dasibibũ unãtã itxapabu hatuki txiti ikama ishãkanikiki. Haska Moisés beshtenũ ika Janes inũ Jambres tatima ini keskai haburi haskashãkanikiki, beshtekeirã.
2TI.3.10	Mianã, ha parananaĩbu mĩ hatu txibãmaki. Hamẽ haska yusĩ ẽ hiwemis keska mĩ txibãmiski, eska tibi ea txibaĩnã. Haska ẽ xinãmis inũ, haska ẽ ikũwãmis inũ, haska hawaira hĩ hĩ ikama ẽ tenemis inũ, ẽ nui abunamemis inũ, hamapai ekiri kaĩbiranai tenei ẽ kuxipamis inũ, 
2TI.3.11	haska Antioquia anushũ inũ, Icônio anushũ inũ, Listra anushũ ea itxakawakĩ ea bika tenemakubirãyamabu mĩ unaĩ keskakĩ miari bika tenemaibu mĩ teneai ea keskakĩ mĩ mekubainaii. Ea haska tibi wabiaibũ nukũ Shanẽ Ibuã ea hatu mepamakubaĩyamaki. 
2TI.3.12	Hamẽ txanima tsuabũra Deusũ hãtxa ikũwaĩ pepakĩ Jesus Cristoki dasia hiwekatsis ikaiburã, hatu bika tenemakĩ hatu nuitapa washãkanikiki. 
2TI.3.13	Hakia huni txakabu inũ habu parananaĩburã, hatũ hiwea pe buama piku bestishãkanikiki, hatu paraĩbuwẽ inũ ibubis parananaĩnã.
2TI.3.14	Haskabiaibũ miarã, Deusũ hãtxa pepa mia yusĩabu tapĩtã mĩ ikũwãni habiaskas xinãkĩ txibãkubaĩwẽ. 
2TI.3.15	Mĩ bakeixta Deusũ hãtxa pepa meribi mia yusĩkĩ mia tapĩmakĩ hawẽ besti pashati Jesus Cristokiri mia unãmabu nĩkakĩ mĩ ikũwãnirã, xinaĩrawe. 
2TI.3.16	Dasibi Deusũ hãtxarã, hunibũ xinãma Deusũ hatu xinãma habũ keneniburã, harã peki. Hawẽ yura betsabu yusĩti inũ hawẽ hatu nemakĩ beshteti inũ, hatu hawẽ pewati inũ, hau hawẽ hiwei pebainũbũ hawẽ hatu unãnepa watiki. 
2TI.3.17	Haska yununiwẽ taeshũ habu Deusũ yunua hawẽ hãtxa yuishunikabu hawẽ hãtxawẽ unãnepakĩ pepahairakĩ Deus dayashũkĩ pepa betsa betsapa ashũtirubuki.
2TI.4.1	Epa Deus inũ Jesus Cristo ha shanẽ ibuhairai hawẽ kuxipawẽ hushũ mawabu inũ hiweabu unãti washanaitũ nuku shabakabi uĩaĩbũ ẽ mia yunutxakayamai ea nĩkairawe. 
2TI.4.2	Eska ẽ mia xinãshunairã, Deusũ hãtxa hatu tapĩmakĩ hawa heneama bari tibi benuama akubaĩwẽ, hanu nĩkakatsis ikĩ nĩka pewaibutiã inũ hanu nĩkakatsi ismabia inũ hanu bika teneaibutianã. Haska wakĩ hatu ikũwãmakĩ hatũ txakabu hatu henemakĩ hatu benimawakĩ hatu yusĩ hĩ hĩ ikama akubaĩwẽ. 
2TI.4.3	Txipu bari betsatiã yurabu itxatã yusĩa kayabi ana nĩkakatsi ikabuma ishãkanikiki. Hakia haska habũ nĩkakĩ abuai besti anũ ikaibu hatũ yusĩa pepamabiakẽ hawẽ benimanũ ishũ hawara haska nĩkakatsi ikaibu besti hatu yusĩmanũ ishũ yusĩnã itxapabu hatu yusĩmashãkanikiki, 
2TI.4.4	Jesus Cristokiri txanima hãtxa henei haki petxitã miyui betsa betsapawẽ besti yusĩaĩbu txibãkinã. 
2TI.4.5	Hamẽ mia ikirã, dasibi mĩ xinãnẽ mekei pekĩ bika tenebiai Jesus Cristokiri kakape datã akĩ hatu yuikĩ daya pepa ẽ mia yunubainai xinã betsa wama hatu yusĩkubaĩshãwẽ.
2TI.4.6	Hamẽ earã, natiã ma ẽ yura Jesus Cristo inãkĩ ẽ mawashũshanai ma kemaikiki. 
2TI.4.7	Earã, Jesus Cristõ soldado pepa detenamekĩ hatu binumis keskakĩ habũ ea itxakawaibu ẽ binuaii. Kuxibaĩkĩ hatu maemakatsis imisbu keskakĩ haska ewẽ Deus yubakani hawa txĩtuãma ẽ ma ishuãki. Ikũwanishũ hawẽ kakapekiri yusĩ bikabiakĩ ẽ hawa heneama ikũkainaii. 
2TI.4.8	Natiã ẽ dayashũkũkaĩmiswẽ taeshũ haska hayanũ ika ẽ imis ẽ maiti manakuti pepa Deusũ ea mekeshũkubaĩmis bari hawẽ heneaitiã hãtxa pewanika duapatũ Jesus Cristõ ea inãshanai ẽ manaii. Haska wakinã, ea besti inãma dasibi habũ Jesus Cristo ana txĩtũkirãshanai abukĩ manaiburi hatu inãshanikiki.
2TI.4.9	Hawa teai bika teneama hawairakirã hushũ ea uĩyuwe. 
2TI.4.10	Demas hawẽ hiweawẽ besti inũ mabuwẽ kemukĩ ea henebaini Tessalônica mae ewapa anu kaxiãki. Crescente Galácia mai pakea anuri kariaxinaki. Tito Dalmácia mai pakea anuri kaxiãki. 
2TI.4.11	Lucas besti nenu ebe hiweaki. Hukĩ Marcos benakĩ betxitã iweshãwẽ, mibetã nenushũ ea merabewatirukirã. 
2TI.4.12	Nukũ haibu Tíquico Éfeso anu ẽ yunuyuaii. 
2TI.4.13	Trôade anu nukũ haibu Carpõ hiwe anu ẽ matsi tari ẽ henebirãyama inũ ẽ una itxapa inũ ha shũska mĩ ha hakimatiruma ẽ una bitxi sebi ewapa ẽ baxibirãyama hukĩ ea keyu beshũshãwẽ.
2TI.4.14	Mane mabu wanika Alexandrẽ ea harakiri xinãtima kaya wakĩ ea itxakahairawaimaki. Haskawẽ taeshũ nukũ Shanẽ Ibũ haska abuai keskawẽ kupishanikiki. 
2TI.4.15	Nũ hatu Jesus Cristo kakape yusĩmiskiri nuku hatu danãmaikiki. Haskawẽ taeshũ miãri hakiri uĩrakubaĩwẽ.
2TI.4.16	Hamẽ betsarã, ha dukũ Roma shanẽ ibubu nĩkamakĩ judeubũ ea kũyã akaibũ ẽ txakabuma ẽ hatu yuiaya tsuã kerabewai ea hãtxashunama dakekĩ dasibi ẽ haibuaibũ ea henebainimabuki. Ea haska wabiabainimabũ hatũ txakabuwẽ taeshũ hau Deusũ hatu kupiyamashanũwẽ. 
2TI.4.17	Ẽ haibuaibũ ea henebiabainabũ hawẽ binuti Jesus Cristokiri hawẽ kaka pepa hawẽ pashatikiri ẽ hatu yui keyuaya judeubuma dasibibũ hau nĩkanũbũ nukũ Shanẽ Ibũ ea heneama ea kuxipa washũ hatu daewakĩ mese anua ea piskumaimaki, ea haska nukũ Shanẽ Ibũ hatu binumakĩ inu keneya pĩtsi keshea keska anua ea binumakinã. 
2TI.4.18	Txakabu dasibi nukũ Shanẽ Ibũ ea binumakubaĩkĩ hanu shanẽ ibuai pepa hawẽrua nai anu ea pashawatã ea mekeshanai ẽ unaiĩ. Haskakẽ niti ikama ha duawakĩ kẽwanãkãwẽ. Haskakirã.
2TI.4.19	Haska inũ, hari hiweabu Prisca inũ Áqüila inũ Onesíforõ enabu: “Haska pebumẽkaĩ?” ikĩ ẽ hãtxa ẽ hatu bumai ea hatu yuishũwẽ. 
2TI.4.20	Corinto anu Erasto baxikuaya ẽ huyamaki. Ha inũ, Trófimõ isĩ teneai Mileto anu ẽ baxiyubirãyamaki. 
2TI.4.21	Ui matsi inũ niwe kuxipa beriamakẽ manama hawaira huwe. “Haska mĩ pemẽ?” ishũ Êubulo inũ, Pudente inũ, Lino inũ, Cláudiã nenushũ dasibi ikũwaĩbubetã hatũ hãtxa mia yunukanikiki. 
2TI.4.22	Nukũ Shanẽ Ibu Jesus Cristo mibe nishũ hau mia merabewakubainũwẽ. Ha inũ, Éfeso anushũ ikũwaĩbu dasibi Deusũ hau matu duawakubainũwẽ.
2TI.4.22	Hatiski, ẽ hãtxarã.
2TI.4.22	Paulo
TIT.1.1	Titoõ, ẽ mia kene bumai uĩrawe. Ea ẽ Paulorã, Deusũ hawẽ tsuma ea wakĩ Jesus Cristõ kuxipaya ea waniki. Habiatũri ea yunukĩ tsuabura hakiri txanima hãtxa nũ hatu ikũwãmashanai habu Deusũ katuni habũ hau tapĩkĩ hau unãti wakubaĩwashanũbũ haska besti txibãtikiri ẽ mia yuiaii. 
TIT.1.2	Deus txani txakaismatũ mai damiwariama hawẽ hãtxawẽ hiweakiri yubakani hatũ hiwea ikibi ika tsumatũ hawa betsa wama ishanai nũ manaii. 
TIT.1.3	Natiã hanu ma menekĩ hanu ati wani anu hawẽ bakekiri kakape nũ unãshanũbũ nukũ Epa Deus mekenãtũ nuku unãmani haska wanishũ eki txiti ikaya hawẽ yunuawẽ hawẽ hãtxa ẽ hatu tapĩmakubainaii. 
TIT.1.4	Titoõ, txanima ebetã ikũwaĩ mĩ ẽ bake kayabi keskaki. Nukũ Shanẽ Ibu Jesus Cristo hawẽ Epa Deusbe miwẽ nuikĩ mia unãnuma hiwemakĩ hau mia duawakubainũbũwẽ.
TIT.1.5	Natukã Creta anua nũ dayai taeima anushũ hatu merabewakĩ pewakĩ mae tibi anushũ ikũwaĩbu mekenikabu wakĩ mĩ hatu katunũ haska xinãkĩ mia yunutã ẽ mia henebiranimaki. 
TIT.1.6	Mekenika katukinã, eska hiweabu hatu unãkĩ uĩtã akubaĩwẽ. Tsuã hatukiri txakabu yuisma inũ, aĩyãkatsi ikĩ aĩbu bitã heneisma betsawẽ kemuisma inũ, hawẽ bakebu habetã Jesus Cristo ikũwaĩbu hawẽ bakebu hawa metimakĩ hatu uĩmai hatuki ha imaisbuma ha hawẽ bakebu huĩti kuxi sinatapaisbumakẽ mĩ hatu katushũtiruki. 
TIT.1.7	Ha daya pepa ikatsi ikĩ hatu bebushunũbũ mĩ hatu katutirurã, bebukĩ Deusũ enabu hatu mekemakatsi ikĩ haska tibi Deusũ abuai akatsi ikaibu hatu katukĩ yunukinã, hatũ hiwea hawa txakabu hayama pe besti ikubainaibu hatu akubaĩwẽ. Hatũ xinã betsa maewatirubuma akama inũ, sina besu akama inũ, paẽkatsis imisbu inũ, hãtxawẽ hatu bekũyã amisbu inũ, hatu beparãtã hatũ pei inũ hatũ mabu ibubis binumatã pei itxawamis haskabu uĩtã katutimaki. 
TIT.1.8	Eskabu mĩ hatu atiruki. Nĩkawe, bai mapuabu inũ ikũwaĩbu beaibu hatu itã duawamisbu inũ, hawara pepa besti ikaibu abumisbu inũ, hawara ariama pe xinãmisbu inũ, hawara hãtxatã kanekatsi isbuma inũ, duapai Deuski datemisbu inũ, hatũ hiwea pe mekekubaĩmisburã. 
TIT.1.9	Haskamisbuwẽ taeshũ ikũwaĩ betsaburi merabewakĩ hatu benimawakĩ yusĩa pepawẽ hatu ikũwãmakĩ habũ hamakiri xinã txakaibu hatu merabewatirubuki. Hatu haska wakĩ Jesus Cristokiri txanima hãtxa nũ hatu yusĩmis ikũwãkĩ betsa tibi xinãma nukũ yusĩa hau txibãriakubainũbũwẽ.
TIT.1.10	Creta anuabu huĩti kuxi hãtxa nĩkaisbuma mirimabuki. Habũ judeubũ beya txibaĩ yusĩnã pepanikapaikĩ hatu parãkĩ hãtxa kayabiwẽ ikama hawẽ haskatima kaya hatu yusĩkĩ yurabu parãkanikiki. 
TIT.1.11	Hatu yusĩ pewabumabia hatũ mabu biã xaranũ ika peiwẽ kemukĩ hiwe anua yura betsa hawenabuya hatu xinã betsa wamakĩ hatu parãbiabu hatu nĩkakanikiki. Haskawẽ taeshũ mekenikabũ mibetã yusĩkĩ hau hatu nemakubainũbũwẽ.
TIT.1.12	Hatunabu betsa unãnepatũ hatukiri kenekĩ yuikĩ: “Creta anua enaburã, habunã, hawara akamabia hamẽ kemutapai txani txakamisbu inũ, pubẽ bestibu inũ, pikebu inũ, hawa dayama txikixmisbuki”, anirã, 
TIT.1.13	txanima hatukiri yuikĩ aniki. Haskawẽ taeshũ hãtxa kuxipawẽ Creta anuabu nemakĩ hatu shabakabi unãmakĩ hatu kũyã akubaĩkãwẽ. Mã hatu haska waya ana hamapai tibikiri nĩkakĩ xinãma Jesus Cristokiri ikũwãkĩ pe besti xinãtirubuki, 
TIT.1.14	judeubũ beya miyui abubiamisbu natiã ana haska xinãma danaĩ ana yusĩa kayabiki petxitirubumakirã.
TIT.1.15	Eskakiri mĩ hatukiri xinãkubainũ mia yuinũ nĩkawe. Hawara uke merã xinã pepa tsuabura haya ha meranua xinã pepas kaĩmakĩ pepakiri xinãmisbuki. Hamẽ habũ Jesus Cristo ikũwãbumarã, uke merã pepa besti hayama xinã txakaburi haya uĩtxakatirubuki, hatũ huĩti meranua txakabu haya kaĩmaiburã. 
TIT.1.16	Haskawẽ taeshũ habũ yuikĩ: “Deus ẽ ikũwaiĩ”, ibiakĩ hamapai txakabu betsa betsapa akĩ Deusũ haska abumis akama danãmisbuki. Habunã, eska tibi wakinã, hatuki sinatakĩ tsua abuama inũ, huĩti kuxi sinarãwã hawa hatũ xinã pepamawẽ taeshũ hawara pepa wakĩ Deus ashũtirubumaki.
TIT.2.1	Mianã, hawara mĩ hatu yuikatsis ikairã, na ẽ mia yuiai keska wakĩ habias Deusũ hãtxa kayabi pepawẽ hatu yusĩkubaĩwẽ. 
TIT.2.2	Huni ewabu hatu merabewakatsis ikĩ yusĩkĩ, hau parananãma hãtxa kayabi besti yuikubainũbũ, inũ hatũ hiwea pe hau mekenũbũ, inũ hau hatũ xinã pe mekeriakubainũbũ inũ, Jesus Cristokiri nĩkatã hau txibã pewanũbũ inũ, nui hau abunamenũbũ inũ, hawara bika betsa betsapa mei hau kuxipakĩ binukubainũbũ haskakiri hatu yuikubaĩwẽ.
TIT.2.3	Aĩbu ewabu hatu merabewakatsi yusĩkĩ habiaskari hatu akubaĩwẽ. Hatũ hiweawẽ pe hiwekĩ Deuskiri hau pe xinãnũbũ inũ, hau ana yuãnanãyamanũbũ inũ, hau ana paẽyamanũbũ inũ, haska Deusũ abumis hawẽ hiweawẽri hau dasibibu uĩmakubainũbũ hatu yuikubaĩwẽ.
TIT.2.4	Haska wakĩ txipax beneyabu yusĩkĩ hau hawẽ bene abunũbũ inũ hau hawẽ bakeburi abukĩ duawakubainũbũ hatu unãmakĩ hatu yusĩkubaĩwẽ. 
TIT.2.5	Ha inũ, hau tsua Deusũ hãtxaki hãtxa txakabuyamanũbũ hatu yusĩkĩ haska hatũ xinã pe meketirubukiri inũ, ibubis hatũ yura pe meketirubukiri inũ, hatunabu inũ hatũ mabu tibi hiwe anu pe dayakĩ meketirubu inũ, hawara pepabu abutirubu inũ, hatũ benebe hãtxawẽ binunametirubuma txipaxbu yusĩkĩ mĩ hatu unãmariatiruki.
TIT.2.6	Ha huni ewabu inũ berunãbu hau hatũ xinã pe mekekubainũbũ 
TIT.2.7	miãri mĩ hiweawẽ mĩ ikai keskai dasibibu hau pepa irianũbũ hatu yusĩkinã, hawa tsua beparanãma inũ, tatimama pe bestikĩ hatu ishũkĩ uĩmakubaĩwẽ. 
TIT.2.8	Tsuabura nukũ yusĩaki ha ikaibu hatu dakewakĩ hau ana nukukiri hawa txakabu yuiyamanũbũ hãtxa pekiri besti yui nemakanãtikiri besti hatu yuikubaĩwẽ.
TIT.2.9	Ha dikabi escravo dayarubũ hau hatũ tsumapã hãtxa nĩkatã hau txibãkubainũbũ hatu yusĩriashũkubaĩwẽ, hau duapakĩ hatũ tsumabu benimawakĩ hatube hãtxa kemanameama inũ 
TIT.2.10	yumetsuama inũ, hau hawa hatu parãma dasibi hatu ashũkubainũbunã. Hatu haska wamakĩ nukũ mekenã Deusũ hãtxakiri dasibi pepa atikiri hatu uĩmashũkĩ hatũ tsumabu mĩ hatu abumatiruki.
TIT.2.11	Deusũ yurabu mai hirabi anua hawẽ duapawẽ hawẽ pashati Jesus Cristo hatu unãmakĩ bitirubu inũ biturubuma hatu shabakabi tashnimashuniki. 
TIT.2.12	Haska Deus nukuwẽ nuikĩ pashati nuku unãmakĩ yusĩaĩnã, hawẽ txakabu atimapa tibi inũ hawẽ kemuti tibi na mai anushũ nũ amis hawẽ kuxipa pepawẽ nũ txitetirubuki, natiã hiwea bena bestiwẽ hiwekatsis ikĩ hawa ana xinã txakabuwẽ xinãma pe besti akĩ haska Deusũ nuku hiwemakatsi ikai hawẽ pepati akirã. 
TIT.2.13	Haska hiwekũkaĩkĩ nukũ Deus binua inũ nukũ mekenã pepa kuxipa Jesus Cristo shanẽ ibuhairai ana nuku txĩtũshũkirãshanai manai nũ benimaii. 
TIT.2.14	Deusũ nuku kupiaya hau nukũ txakabuwẽ taea nũ benuyamashanũbũ dasibi txakabu ana xinãtima wakĩ Deusũ nuku buashunũ, iwanã, Jesus Cristo yunua hamebi mawakĩ hawẽ hiwea nuku inaĩ nuku mawashuniki. Nuku haska wakĩ hawenabu kayabi pepa nuku waniwẽ taeshũ ha besti hiweshũkĩ nukũ pepa uĩmai dayashũkubainãkãwẽ.
TIT.2.15	Hatu yusĩkinã, kuxipai mestenepatã na hãtxa ẽ mia yusĩaĩwẽ hatu benimawakĩ nemakĩ hatu pewakubaĩwẽ, hau tsuã mia danãkĩ itxakawayamanunã.
TIT.3.1	Ikũwaĩbu hau eskakubainũbũ ẽ mia hatukiri xinãmaii. Habũ mae yunuaibu shanẽ ibubũ hatu hawakirira yunuabu hatu nĩkatã hau ashũkubainũbũwẽ. Hawa txikixama hamapai tibi hatu yunuabu: “Hamaki”, ikama hau ashũkubainũbũwẽ. 
TIT.3.2	Tsuakira hãtxa txakabukĩ hau yuiyamakubainũbũwẽ. Ha inũ, duapa besti inũ pepahaira bestikinã, hatuwẽ nuikĩ huĩti babutã dasibibu hatu haibuwakĩ hau hatu uĩmakubainũbũwẽ.
TIT.3.3	Nukurã, habiaskari hatu itsari nukũ xinã betsa wariama hiweshũ Deus txibã pewama benua keska nishũ hamapai betsa betsapa mei kemui txakabũ dayarui nũ mapupaunibuki. Haskai hiwea txakabui betsa hawara haya uĩ haska hayatima hawẽ kemui hatuki sinatai inũ abunameama hatu danaĩ inũ betsabube danãnanaĩnã. 
TIT.3.4	Hakia hanushũ nukũ mekenã Deus dasibi mai anuabu nukuwẽ nuikĩ nuku abukĩ hawẽ pepa nuku unãmaniki. 
TIT.3.5	Nukubũ hawa wakĩ nũ peshunamabia hawẽ nui pepas hawa husiamawẽ nuku mekekĩ piskumaniki, nukũ txakabu txuka keska wakĩ. Nuku ana kaĩ bena wakĩ hawẽ hiwea bena nuku inãniki, hawẽ Yushĩ Pepawenã. 
TIT.3.6	Nukũ mekenã Jesus Cristõ hawẽ pepa hawa yauxiama hawẽ Yushĩ Pepatũ kuxipa nukuki dasiwaniki. 
TIT.3.7	Nukũmebi nũ Deus hawa pepa ashũtirumabiakẽ duapa nukuwẽ nuikĩ nukũ txakabu nuku buashũtã hawẽ pepawẽ hawẽ hiwekuĩti nũ bishanai nũ hawẽ manakanũ hawẽ Yushĩ Pepa nukuki dasiwaniki.
TIT.3.8	Na haskakiri yusĩanã, txanima kayabiki. Henekĩ betsa wama hakiri hatu yusĩkubaĩwẽ, habũ Deus ikũwaĩbu duapai hau hawẽri hamapai pepa akubainũbunã. Na hãtxa haska tibiwenã, haska hayatã dasibibube pepatirubuki. 
TIT.3.9	Hakia Deusũ Moisés yusĩmaniwẽ taea hawẽ yunuti inũ hawẽ nemati inũ hatũ shenipabukiri hãtxai judeubu sinatai kemanamei tsua merabewatirumabia ha iki kũyã ikaibube hatube kemanamei haskayamakũkaĩwẽ, mia nĩkabumakenã.
TIT.3.10	Tsuãra Jesus Cristo ikũwaĩbu hatu itimaska wakĩ hatu pashkakatsi ikaibu merabewanũ, iwanã, kenatã mĩ yuia nĩkamakẽ ana ha katxu kenatã mĩ yuia nĩkamarikẽ hanushũ hau ana matube itxayamashanũ nematã hatu nitxĩwẽ. 
TIT.3.11	Ha yurabunã, hamapai txakabu wakĩ hawẽ huĩti merãshũ ana Deus nĩkabuma ibubis hamebi hatũ txakabuwẽ Deus ma kupimaikiki.
TIT.3.12	Uĩa, niwehairaitiã Nicópolis anu ẽ hiweyushanaii. Mĩ dayai anu Ártemas kasmai Tíquico ẽ yunua mia anu kaya hanu hawairakirã Nicópolis anu eki nukui hushãwẽ. 
TIT.3.13	Nukũ haibu Zenasĩ governo yunuti inũ hawẽ nemati unãhairai inũ yusĩnã Apolo mia anu kai hikixina hanua kaya hau bui nuitapayamanũbũ ana hatũ hamapai ikũwaĩbu hatu inãmakĩ hatu merabewamashãwẽ, hau haya butanũbunã. 
TIT.3.14	Mĩ hatu haska wamaiwẽ taeshũ nukunabũri tapĩtirubuki, hatũ hiweawẽ pe merabenameti xara hatu uĩmakĩ Deus dayashunaibu hatu merabewatirubuki, hatũ hiwea pekiri hatu xinãmakinã.
TIT.3.15	Dasibi nenu ebe ikabũ hatũ hãtxa mia bumakanikiki. Hari mibe iriabu anu nukũ haibu nukubetã ikũwaĩbu nuikĩ nũ hatu abuai nukũ hãtxa nũ hatu bumariaii. Deusũ hawẽ pepawẽ hau matu dasibi duawakubainũwẽ.
TIT.3.15	Hatiski, ẽ hãtxarã.
TIT.3.15	Paulo
PHM.1.1	Ẽ Paulo Jesus Cristokiri kakape ẽ yusĩbaunai ea nemakĩ beshtenũ ishũ ea bitxikĩ akawanibu inũ nukũ betsa Timóteobetã mĩ nukube dayamis nukũ haibu pepa Filemoom, ẽ mia keneshũ bumaii, 
PHM.1.2	ha inũ, habu mibetã Jesus Cristo ikũwaĩbu mĩ hiwe anu itxamisbu anurã, nukũ pui Áfia inũ nukũ betsa Arquipo, nukubetã Jesus Cristokiri kakape yusĩkĩ bika tenemisbu anurã. 
PHM.1.3	Mã unãnuma hiwekubaĩshanũbũ haskatã ibubis mã hawa watirumabiakẽ Epa Deus inũ nukũ Shanẽ Ibu Jesus Cristo matuwẽ nuikĩ matu merabewakĩ hau matu duawakubainũbũwẽ.
PHM.1.4+PHM.1.5	Nukũ Shanẽ Ibu Jesus Cristo abukĩ ikũwãkĩ mĩ txibãkubainai inũ dasibi hawenabu meribiwẽ nuikĩ mĩ hatu duawamiskiri kakape nĩkatã benimakĩ hanu ẽ Deusbe hãtxaitiã mikiri xinãkĩ ẽ Deus ẽ mia kẽwãshũkubaĩmiski. 
PHM.1.6	Mia haska washũkinã, nũ haska Jesus Cristo ikũwãkĩ txibaĩ keska miãri haska xinãkĩ hawẽ pepawẽ Deusũ nuku dasibi duawamis mĩ nĩka pewanũ ẽ mia Deus yukashũkubaĩmiski. 
PHM.1.7	Jesus Cristowẽ ẽ betsaã, mĩ nuikipawẽ taea miwẽ taea benimai ẽ xinã txãkaiĩ, ikũwaĩbu Deusunabu meribi huĩti xinã txãkãwãkĩ mĩ hatu nuikipa wakubaĩmiswẽ taearã.
PHM.1.8	Haskawẽ taeshũ ea ẽ Cristõ kuxipayabiatũ ẽ mia yunua ẽ yunua txibãkĩ mĩ atirubia 
PHM.1.9	haskakiri ẽ mia xinãma hakia nui nũ haibunameaiwẽ taeshũ ẽ mia ea akaii. Earã, ẽ ma mestebuaii. Haskabiakẽ Jesus Cristo ẽ dayashũkũkainaiwẽ taeshũ natiã ea bitxikĩ akawashũ ea meneshimabuki. 
PHM.1.10	Haskawẽ taeshũ mia daewakĩ mia anu Onésimo ẽ nitxiaiĩ, hau mia dayashũri kanunã. Nenu ea meneshimabu anu hiweshũ Onésimo Jesus Cristo ikũwãmakĩ ẽ xinã betsa wamaimawẽ taea mĩ dayaru escravo ẽ bake keskaki.
PHM.1.11	Uatiã mĩ escravo daya txakabui mia anua pashabiaima ikis nukubetã Jesus Cristo ikũwaĩwẽ taea ana haskamaki. Nuku dabe merabewatiruki, nuku duawakinã. 
PHM.1.12	Onésimo ẽ abuhairai mia anu ẽ ana nitxiã kaikiki. Haki dakeama mĩ ea atiru xinãkĩ haska keska washãwẽ. 
PHM.1.13	Jesus Cristõ kakapekiri datã akĩ ẽ yusĩkubaũpanã bitxikĩ ea nemaimabu mĩ ea haska washũ merabewatirumakẽ miwẽ Onésimõ ea merabehairawakubaini yauxikĩ ẽ nitxĩkatsi ikamabia 
PHM.1.14	mĩ ekiri xinãkĩ yunuama ibianikẽ ẽ mia haskãwãtirumaki. Mĩ xinãnẽ mĩ ea yunu bestiai haska ea abukĩ mĩ ea amashũtiruki. 
PHM.1.15	Txanima uatiã haskatãra Onésimõ mia heneyubiranima natiã ana txĩtũkaina uatiã mĩ habe imis keskama ma mibetã ikũwaĩwẽ taea mĩ betsa kayabi keska ipakeshanikiki, 
PHM.1.16	ana mĩ dayaru keskama mĩ dayaru pepa binua mĩ abuai mĩ betsa kayabi keskarã. Eã ẽ abutxakayamabiaya miã abukĩ mĩ ea binumashanimẽkaĩ. Dayaru escravo besti hayama hakia dayaru binũa keskai mibetã Jesus ikũwaĩwẽ taea mĩ betsa keska mĩ hayashanaii.
PHM.1.17	Haskawẽ taeshũ ebetã Jesus ikũwãkĩ mĩ ea haibuwaniki. Haska ekiri xinãkĩ mĩ ea duawai keska wakĩ ewẽ taeshũ Onésimo ana irishãwẽ. 
PHM.1.18	Mia haska wakĩ itxakawabiranimamẽkaĩ. Mia devematã pashaimamẽkaĩ. Haskarara ikiranimarã, ẽ petxiki netãwẽ, 
PHM.1.19	ẽ mia pakashanairã. Ẽ mia Jesus unãmaniwẽ taeshũ miãri mĩ ea devehairaki. Haskakiri ea xinãwẽ. Na mia keneshũkinã, ẽ mekẽ kayabiwẽ ẽ Paulõ ẽ mia ashuaiĩ. 
PHM.1.20	Ẽ betsaã, eskaki, xinãwẽ. Mĩ ebetã Cristo ikũwaĩnã, nukũ Shanẽ Ibu benimawanũ ika ana haki sinatama ewẽ nuikĩ Onésimo ea haska washũshãwẽ, ea huĩti xinã txãkãwãkinã, haska nũ Cristõ betsawẽ taearã.
PHM.1.21	Ẽ hãtxa mĩ nĩkakĩ txibãmis unãkĩ ẽ mia keneshũ bumaii, haska ẽ mia ea akai binukĩ mĩ pepawashanai xinãkinã. 
PHM.1.22	Ha inũ, Deusbe hãtxakĩ mã ea yukashunaiwẽ taeshũ Deusũ hawawama hau hatu ea nitxĩmashanũ ikũwãkĩ ẽ manaii, dateamarã. Haska inũ, matu uĩ ka hanu ẽ iki kashanai anu ẽ ushati ea pewashũshãwẽ.
PHM.1.23	Jesus Cristo ikũwaĩ atxishũ ebe Epafras meneshabu hawẽ hãtxari mia bumaikiki. 
PHM.1.24	Marcos inũ, Aristarco inũ, Demas inũ, Lucasĩ ea merabewai dayamisbũ habiaskari xinãkĩ hatũ hãtxa mia bumariakanikiki.
PHM.1.25	Nukũ Shanẽ Ibu Jesus Cristõ hawẽ pepawẽ hau matu duawakubainũwẽ.
PHM.1.25	Hatiski, ẽ hãtxarã.
PHM.1.25	Paulo
HEB.1.1	Hãtxa pepa ẽ matu bumai uĩkĩ nĩkairakãwẽ. Ha dukunã, nukũ shenipabube Deus hãtxairã, hawẽ hãtxa yuishunika tibiwẽ hawẽ hãtxa hatu yuimakĩ hawẽtxaĩs hatu yusĩkĩ betsa tibiwẽ tashnimakĩ hatu yuikubainiki. 
HEB.1.2	Haska wabiakubaĩkĩ hawẽ bake kuxipa watã mai hirabi dasibi damiwamanishũ dasibi ibu wamanishũ natiã hawẽ henekĩ hawẽ huni bake hãtxamakĩ Epa Deusũ hawẽ hãtxa nuku unãmaniki. Haskakiri matu ana yusĩnũ nĩkakãwẽ. 
HEB.1.3	Hawẽ Epã kuxipaya txashakapa hawẽrua keskaritũ dasibi betsa betsapa damiwani hawẽ hãtxa kuxipawẽ mekekubaĩmiski, hau hawa benuyamanũbunã. Ha inũ, hawẽ Epa nuku daewashuni mawakĩ nukũ txakabu buatã hawẽ Epa kuxipahaira dasibi binu keyuatũ yusiuri tsauwa nai anua ma habe shanẽ ibukũkainikiaki.
HEB.1.4	Hau Jesusũ dasibibu yunu keyukubaĩshanũ Deusũ yuikĩ: “Narã, ẽ bakeki”, akĩ nai tsumabu dasibi hatũ kuxipa binumaniki, hawẽ kena tushkutima inãkinã. 
HEB.1.5	Deus hawẽ bakekiri hãtxani matu yuinũ nĩkakãwẽ. Deusũ hawẽ nai tsuma betsa yuikĩ:
HEB.1.5	“Mĩ ẽ bakeki”,
HEB.1.5	akĩ betsa yuitaskama inikiaki. Hakia hawẽ bake bestikiri hãtxairã, eskaniki:
HEB.1.5	“Mĩ ẽ bakerã,
HEB.1.5	natiã ẽ hiwea mia inãkĩ ẽ mia yunuaii”,
HEB.1.5	aniki. Ha inũ, hawẽ nai tsumabukiri haska yuiamabia hawẽ bakekiri yuikĩ:
HEB.1.5	“Earã, ẽ hatũ epa ikũkaĩshanaii, hawenarã.
HEB.1.5	Harã, ẽ bake ikũkaĩshanikiki, enarã”,
HEB.1.5	Deusũ arianiki. Hakia hawẽ nai tsumabu hawẽ bakebumawẽ taea haska hatu yuitaskama iniki. 
HEB.1.6	Kene betsa anushũ hawẽ bake bestitxai nukũ Hutxi Kayabi Iuwa yurabube hiwemashanaikiri hatuki txanikĩ yuikĩ:
HEB.1.6	“Hau dasibi ẽ nai tsumabũ ẽ bake duawakĩ kẽwãriashanũbũwẽ”,
HEB.1.6	arianiki. 
HEB.1.7	Hakia hawẽ nai tsumabukiri yuikĩ:
HEB.1.7	“Ẽ daya hau ea ashunũbũ
HEB.1.7	niwe birenepa inũ txi here kuxipa keska wakĩ
HEB.1.7	ẽ nai tsumabũ hau daya betsa betsapa ea habuã ashũkubaĩshanũbũ
HEB.1.7	ẽ hatu yununiki”,
HEB.1.7	anikiaki. 
HEB.1.8	Hanushũ hawẽ bakekiri yuikĩ:
HEB.1.8	“Deusuũ, mia shanẽ ibuirã,
HEB.1.8	mĩ ea keska shanẽ ibui ikibi ipakeshanaii,
HEB.1.8	shanẽ ibui hawa txakabu hayamarã.
HEB.1.9	Hawara pepa abukĩ hamapai txakabu mĩ danãmisrã,
HEB.1.9	mĩ haskamiswẽ taeshũ ea ẽ mĩ mekenika Deusũ ẽ mia katuaki.
HEB.1.9	Sheni mashu akĩ unãti wakĩ ẽ miwẽ benimaii,
HEB.1.9	mĩ haibuaibu keskawama hatu mia binumakinã”,
HEB.1.9	aniki. 
HEB.1.10	Ana hawẽ bake yuikĩ:
HEB.1.10	“Shanẽ Ibuũ, hawa hayamahairabiakẽ
HEB.1.10	mianã, damiwakĩ taewakĩ nai inũ mai hirabi ibubis mĩ damiwaniki.
HEB.1.11	Miarã, hawa betsama mĩ ipakeshanaii.
HEB.1.11	Hakia mĩ dami wanirã, keyushãkanikiki, tari txukai keskairã.
HEB.1.12	Tari katũkĩ akawamisbu keska wakĩ
HEB.1.12	dasibi tsuãra tari pekatã betsa sawemis keska wakĩ
HEB.1.12	nai inũ mai mĩ ana bena washanaii.
HEB.1.12	Hakia miarã, maei mĩ betsatirumahairaki,
HEB.1.12	mĩ hiwea keyuisma mĩ hayarã”,
HEB.1.12	aniki. 
HEB.1.13	Hanushũ Deusũ hawẽ nai tsumabu betsa eska hatu yuitaskama iniki:
HEB.1.13	“Miki sinatakĩ mia danaĩbu kupikĩ
HEB.1.13	ẽ hatu mia maemakĩ keyumariama manai ẽ yusiuri tsauyuwe”,
HEB.1.13	aki hawẽ bakekiri besti hãtxanikiaki, hawẽ nai tsumabukiri yuiamarã. 
HEB.1.14	Ha inũ, Deusũ hawenabu kayabi habũ hiwea ikibi ika bitã nũ pashashanaibu nuku yauxikĩ hawẽ nai tsumabũ hau nuku mekekubainũbũ Epa Deusũ hatu yunukubaĩmiski. Dasibi Deusũ nai tsumaburã, yushĩki, habũ Deusũ daya ashũmisburã.
HEB.2.1	Deusũ bakẽ nai tsumabu binuatũ hamebi hatu yusĩni haskakiri hãtxa nũ nĩkanirã, ana hakiri nĩkahairakubainãkãwẽ, ha henetã bai betsawẽ nũ buyamanũbunã. 
HEB.2.2	Ha inũ, hawẽ nai tsumabu hãtxamakĩ uatiã Deusũ hawẽ hãtxa hawẽ nai tsumabuwẽ hatu yusĩmapauniki. Ha Deusũ yunuti inũ hawẽ nemati kuxipa hayaniburã, tsuãra nĩkakĩ txibãma txakabu waibu hawẽ taeshũ hawa kaneama Deusũ hatu kupikubainiki. 
HEB.2.3	Uĩwẽ. Ha dukũ nukũ Shanẽ Ibũ hamebi hawẽ pashati hakiri ibubis bebũkiri txani taeniki. Hanushũ nuku yubakĩ tsuabũra hakiri nĩkai txanima Deusũ hãtxa nũ unãkubainibuki. Nukuburã, hawẽ pashati ewapa txanima hubianikẽ mekei peama hiwe kayabikatsi ikamarã, haskatã ibubis nũ pashatirubumaki.
HEB.2.4	Ha inũ, hawẽ Yushĩ Pepawẽ hawẽ e imakĩ unãmati damiwamakĩ na yuba bena Jesusũ tsumabubetã Epa Deusũ hatu mestẽwãmaniki. Haska wanishũ hawẽ xinãnẽ nuku tibi hawẽ daya betsa betsapa nuku inãmiski, haska xinaĩ keska nuku tibi inãkinã. 
HEB.2.5	Bawaitiã na mai anu Deusũ damiwani anu yurabu hiwebaũshanaibu anushũ hau Deusũ nai tsumabũ yunuyamashanũbũ Deusũ hanu hatu yunuama iniki, na haskakiri nũ hãtxairã. 
HEB.2.6	Hamẽ kene betsa anushũ Davĩ shabakabi wakĩ yuini matu yuinũ nĩkakãwẽ:
HEB.2.6	“Nũ yurabu hawauma keskabiakẽ
HEB.2.6	haska mĩ nukuwẽ nuimis ẽ xinãmiski.
HEB.2.7	Mĩ nai tsumabu hatu kuxipa watã
HEB.2.7	yurabu hatu kuxipa inãkĩ mĩ hatu beshmas wayuniki,
HEB.2.7	dasibi mĩ damiwani
HEB.2.7	hatu ibuwamayukĩ hatu duawakinã.
HEB.2.8	Haskakẽ dasibi hau mekekubaĩshanũbũ mĩ hatu yununiki”,
HEB.2.8	aniki. Haskabiakẽ mai hirabi damiwani hau hawẽ shanẽ ibushanũbũ Epa Deusũ hatu yuba keyubiani yurabũ dasibi ibuwai shanẽ ibuaibu nũ uĩriamaki. 
HEB.2.9	Nai tsumabu kuxipa keskama Jesus kuxipa beshmas keska wayutã Deusũ hawẽ nui nuku uĩmakĩ Jesus tashnimatã hau dasibibuwẽ taea mawatã bestẽnũ Deusũ yunua haska txibaĩ nuitapatã mawatã binuniwẽ taea natiã Jesus kuxipahaira dasibibu binua hawẽ ibu dapi ma tsauwa nũ unaiĩ.
HEB.2.10	Deusũ dasibi damiwakinã, hawena aniki, hawẽ kuxipawenã. Haska abuai keska dasibi hawẽ bakebu hawẽ kuxipayari hau habe hiweshanũbũ haska xinãkĩ Deusũ hawẽ bake Jesus Cristo nuitapawakĩ dasibi menemakĩ nukũ mekenika nuku washuniki. 
HEB.2.11	Dasibibũ nũ Deus abukĩ txibaĩburã, nukũ Epa Deus meribitũ nuku hawẽ bakebu wakĩ nuku meribi wamiski. Haskawẽ taea hawẽ bake Jesus Cristo nukuki dakeama nuku kenakĩ: “Ẽ betsabuki”, ikĩ nukukiri yuimiski. 
HEB.2.12	Deusũ hãtxa yuishunikatũ Deusũ Messias tashnimashanaikiri yuikĩ:
HEB.2.12	“Ẽ betsabu inũ ẽ puibu anushũ
HEB.2.12	mĩ ẽ Deus mia kẽwãkĩ
HEB.2.12	mikiri nawakĩ ẽ hatu unãmakubaĩshanaii”,
HEB.2.12	iniki. 
HEB.2.13	Hanua kene betsa anushũ yuikĩ:
HEB.2.13	“Eãri mĩ ẽ Deus ẽ mia ikũwãkubaĩshanaii”,
HEB.2.13	iwanã, ana yuikĩ:
HEB.2.13	“Habu Deusũ hawẽ bakebu ea inãtã
HEB.2.13	ea hatu mekemanibe ẽ hatube nenuki”,
HEB.2.13	iniki.
HEB.2.14	Hatũ ibubũ hatu bake bikĩ habias nami inũ himi haya wamiski. Haska keskariai Jesus damiriatã tashninũ ika yurabũ nami inũ himi keska biniki. Haska bitã hawẽ hatu tenãmis kuxipa diabo Satanás haya maemakĩ binũtã hatu meshpamanũ ika hawẽ yurawẽ Jesus yurabu mawashuniki. 
HEB.2.15	Ha mawaiwẽ hatu haska washũkĩ habu mawaki datei hiwekubaĩmisbu dasibi Jesusũ nũ habũ ikũwaĩbu ana hawa mawaki datetima nuku washuniki, bai txakabu pewakĩ akawakinã. 
HEB.2.16	Haskawẽ taea txanima nai tsumabu merabewanũ ika huama hakia Abraãonẽ Deus ikũwãpauni keska hawẽ bababu merabewanũ ika Deusũ bake huniki. 
HEB.2.17	Hawẽ betsabu inũ hawẽ puibu keskatã hatũ yura bitã Deus dayashuni ha bebunua hawenabu hãtxashunika binua inũ ika hawẽ yura Deus inaĩ mawai hawa txĩtuãma pepa duapa iniki, yurabu Deus hatuki sinatamis hatu merabewakĩ hatũ txakabu buashunũ ikarã. 
HEB.2.18	Hanushũ Deusũ bake unãti wanũ ishũ Satanásã parãpanã Jesus ibubis yumãkĩ binũ keyuniwẽ taeshũ natiã tsuabura Satanásã parãriai Deusũ bakẽ nuku merabewariatiruki.
HEB.3.1	Nuku haska wakubainaiwẽ taea ẽ betsabu inũ ẽ puibuũ, nũ ikũwãshanũbũ Deusũ nuku kenakĩ katuniwẽ taea nũ hawenabuki. Haskakẽ Deusũ hawẽ bake hawẽ kuxipaya yununika wakĩ ha Deusbe nuku hãtxashunika Shanẽ Ibu Jesus Cristo dasibi betsabu hatu binunirã, ha besti xinãkubaĩkãwẽ. 
HEB.3.2	Deusũ nukũ shenipabu shanẽ ibu Moisés hawara yunua kaneama txibãkĩ Deusunabu mekekubainikiaki. Hanua Jesusri katunishũ hawẽ daya yunua Jesusũri kaneama txibãkĩ hawenabu kayabi nuku mekeriakubainikiki, Moisés binukinã. 
HEB.3.3	Hamẽ tsuãra hiwe bena pepawakẽ hawẽ hiwe kẽwãbiakĩ hawẽ ibu ha hiwe binumakĩ kẽhairawariamisbuki. Ha keska wakĩ Deusũ Moisés kẽwãbianikẽ hawẽ bake Jesusũ Moisés binunikẽ Deusũ ha binumakĩ kẽhairawakubainikiki. 
HEB.3.4	Ha inũ, hunibũ damiwakĩ hiwe inũ mabu wabiamisbũ hatu binukĩ nai inũ mai hirabi Deusũ hawẽ bakebetã damiwaniwẽ taeshũ yurabu hatu binua nũ unaiĩ. 
HEB.3.5	Hamẽ dasibi Deusũ ani txipu nũ nĩkashanai Deusũ enabu hawẽ hãtxa Moisés hatu yuishuni txibãbianirã, hawẽ tsuma besti iniki. 
HEB.3.6	Hakia Cristorã, txanima hawẽ bake kayabitũ Deusunabu mekei Deusbe hatu hãtxashuni kaneismaki. Haskakẽ Cristo ikũwãkĩ txibãkĩ xinã betsa wama nũ mestẽtã benimakĩ nũ manaibu Jesusũ nuku benubainama ishanikiki.
HEB.3.7	Haskawẽ taeshũ Deusũ Yushĩ Pepatũ hawẽ hãtxa yuishunai txanimani matu ana xinãmakĩ yuinũ nĩkakãwẽ.
HEB.3.7	“Natiã Deusũ hãtxa matũ mã nĩkaiburã,
HEB.3.8	matũ huĩti kuxiyamakãwẽ,
HEB.3.8	nukũ shenipabu hanu tsua hiweabumanushũ
HEB.3.8	Deus nĩkama danãkĩ unãti wamakĩ sinatamanibu keskakinã.
HEB.3.9	Ha inũ, hanu tsua hiweabumanushũ
HEB.3.9	ẽ kuxipawẽ hatu e imakĩ
HEB.3.9	unãmati dami 40 ano ẽ hatu ima atãbiranai uĩbiakĩ
HEB.3.9	ẽ hãtxa nĩkama ea unãti wakĩ
HEB.3.9	matũ shenipabũ ea sinatamakubaunibuki.
HEB.3.10	Ha yurabũ ea haska waibu hatuki sinatakĩ hatu yuikĩ:
HEB.3.10	‘Ẽ xinã abukĩ unãti wakatsi ikama danãkĩ
HEB.3.10	hatũ huĩti pepariabumã hatũmebi benui mapuabuki’, iki
HEB.3.11	haskawẽ taea hatukiri yubai:
HEB.3.11	‘Ẽ hatuki sinataiwẽ taea
HEB.3.11	hanu mai pakea pepa ẽ hatu yubabiani anu hau hikiyamashanũbũwẽ’ ”,
HEB.3.11	ika Deus yubakaniki.
HEB.3.12	Haskawẽ taea ẽ betsabu inũ ẽ puibuũ, matũ huĩtinĩ txakabu xinãkĩ ana ikũwãti kuxiwama txĩtũtã Hamebi Hiwemis Deus henebaĩkatsi ikama matu tibi ibubis mekekĩ xinã pewarikubaĩkãwẽ. 
HEB.3.13	Haskama matuburã, haska Deusũ hãtxa natiã txaniaya natiã besti matũ xinã mã hawaira pewatirubuki. Haskawẽ taea manama benimarabe bestinãkãwẽ, bari tibirã, hau tsuã taska betsa matu parãyamanũbũ inũ txakabũ matu meshtea txĩtuĩ matũ huĩti mã kuxiyamanũbunã. 
HEB.3.14	Cristobe hiwekatsis ikĩ hawẽ kakape nĩkatã nũ ikũwãkĩ taewanirã, betsa wama habiaskas hakiri xinãkubainãkãwẽ.
HEB.3.15	Deusũ hãtxa hawẽ Yushĩnĩ matu yuikĩ:
HEB.3.15	“Natiã Deusũ hãtxa matũ mã nĩkairã,
HEB.3.15	matũ huĩti kuxiyamakãwẽ,
HEB.3.15	matũ shenipabu hanu tsua hiweabumanushũ
HEB.3.15	Deus nĩkama danãkĩ unãti wakĩ sinatamanibu keskakinã”,
HEB.3.15	iniki.
HEB.3.16	Tsuabũ animẽ, Deusũ hui nĩkabiatã txipu sinatamakinã? Habu Moisés Egito mai anua dasibi hatu pashawanibu habũ anibuki. Xinaĩrakãwẽ. 
HEB.3.17	Tsuabuki inimẽ, 40 ano Deus hatuki sinatairã? Hanu tsua hiweabumanushũ Deus nĩkama hatũ txakabuwẽ hatu kupia mawakubirãkĩ imanibuki. 
HEB.3.18	Ha mae pepa Canaã anu Deusũ hatu yubai hatukiri hãtxai: “Ẽ hatu hanu hikimatã hatu huĩrukũmamashanairã, habuã ẽ hãtxa nĩkama danaĩburã, habu hikiama ishãkanikiki”, iniki. 
HEB.3.19	Txanima Deusũ hãtxa ikũwãkĩ txibãkatsi ikama habu hikiabuma inibu haska hatukiri nũ unaiĩ.
HEB.4.1	Ha haskanibukiri natiã nũ yuikubainairã, hawẽ mae pepa haska Deus yubakani hanu huĩrukuĩ hikikatsi iki nũ ikaiburã, haska keskariki. Uĩrakãwẽ. Betsabũ matũ xinã mã betsa wamakẽ haskawẽ taea mã hikitirumariki. 
HEB.4.2	Txanimaki. Matũ shenipabu hawẽ yubati hãtxa Deusũ Moisés hatu yuimani keska wakĩ hawẽ kakape hãtxa huĩrukũti betsakiri Jesusũ hawẽ tsumabu unãmatã hatu nukuri yusĩmani nũ nĩkariakubainaii. Nũ hatu keskatirumaki. Uĩrakubainãkãwẽ. Haskai nukũ shenipabũ hawẽ yuba hãtxa huĩrũkũtikiri nĩkabiai ikũwãma inũ hawa txibãma ikubainaibuwẽ taeshũ hawẽ mai pepa yubani anu hau hikiyamashanũbũ hatu yubanitũ hatu nemaniki. 
HEB.4.3	Tsuabũra nũ ikũwaĩbu Deusũ huĩrukũti pepa anu nũ hikitirubuki. Hakia tsuabura nukubetã ikũwãbumarã, hawa hikitirubumahairaki.
HEB.4.3	“Ẽ hatuki sinataiwẽ taea
HEB.4.3	hanu ẽ huĩrukũti pepa ẽ hatu yubabiani anu
HEB.4.3	hau hikiyamashanũbũwẽ”,
HEB.4.3	ika Deus yubakakĩ yuini xinãkãwẽ. Deus haska yubakabiani mai hirabi damiwatanã, huĩrukũti pepa ma pewani hayaki, hanu ikũwaĩbu nũ hikitiruburã. 
HEB.4.4	Haska Deus dayani Moisés hawẽ hãtxa keneni sétimo diakiri yuikĩ:
HEB.4.4	“Dasibi damiwakĩ hawẽ daya keyutã
HEB.4.4	sétimo dia Deus huĩrukuniki”,
HEB.4.4	hatu watã keneniki. 
HEB.4.5	Kene betsa anu hanu hawẽ huĩrukũti anu yurabu hikitiru kasmai hikitirumamẽkaĩ, hawa hawẽ hãtxa nĩkaisbumawẽ taea hatuki sinatai yubakai:
HEB.4.5	“Hanu ẽ huĩrukũti pepa ẽ hatu yubabiani anu hau hikiyamashanũbũwẽ”,
HEB.4.5	ika Deus hãtxaniki. 
HEB.4.6	Habu dukũ nukũ shenipabũ hawẽ hãtxa pepa nĩkabiatã danaĩ mai pepa huĩrukũti anu hikiama inibuki. Hakia betsabu hikinibuki. Natiã ha yubani hãtxarã, betsa wariamaki. Haskawẽ taea ha huĩrukũti pepa anu tsuabũra ikũwaĩ nũ hikishanaii. 
HEB.4.7	Hakia hawẽ hãtxa danaĩbu yuini keska wakĩ Deusũ yurabu xinã betsa wamakatsis ikĩ hanu shaba betsa pewaitiã haska hãtxa tashnimanũbariai pewakĩ ana hãtxaniki. Bari itxapa katã anũbariaikiri bebũkiri nukũ shenipabu shanẽ ibu Davi hakiri nawamakĩ yuimakĩ:
HEB.4.7	“Natiã matũ mã Deusũ hãtxa nĩkairã,
HEB.4.7	matũ huĩti kuxiyamakãwẽ”,
HEB.4.7	akĩ hãtxamai ikũwãshanaibu dasibibukiri Deus hatu yubakashuniki. 
HEB.4.8	Ha inũ, hawẽ hãtxa danãnibũ bakebu mai pepa anu Josuẽ hatu iyushũ hanu huĩrukũti kayabi hatu ibuwamaya hanu huĩrukũti betsakiri Deus yubakai ana hãtxama ikeaniki. 
HEB.4.9	Haskawẽ taea hawẽ huĩrukũti pepa naiuri nũ Deus ikũwaĩbu meribi nũ hawenabu hikishanaibu hayayuakiaki. 
HEB.4.10	Ha inũ, Deusũ huĩrukũti pepa anu tsuabura ma hikia ana dayama Deusbe huĩrukũpakeshãkanikiki, damiwakĩ keyutã Deus huĩrukuni keskairã. 
HEB.4.11	Haskawẽ taea hawẽ huĩrukũti pepa anu hikishanũ ika nukũ merabenã Jesus txibaĩ yumãbiai txĩtũtaskayamanãkãwẽ, ha habũ hawẽ hãtxa nĩkama nukũ shenipabũ danãnibu keskakĩ hatu tanaĩ hatu txibãyamanãkãwẽ.
HEB.4.12	Ha Deusũ hãtxa kaĩkinã, paepa hiwea keskatũ nukũ xinã pewakĩ huni hawẽ nupe kenu dabeyatũ huĩti uke merã txapashũ uĩa keska wakĩ nukũ xinã inũ nukũ yushĩ unãti wamiski. 
HEB.4.13	Dasibi Deusũ hatu damiwanirã, unãti waya tsuã hani hũtaĩ hunetirubumaki. Dasibi nukũ akarã, hirabi nuku unãti washanikiki, nukuki kenemis bepẽtã manakukĩ pewakinã.
HEB.4.14	Deusũ bake Jesus iwãni ana hawẽri naiuri kani hawẽ Epabe nuku hãtxashunika binua nũ ikũwaĩwẽ taeshũ nukũ xinãwẽ mestẽwãtã txibãkĩ heneyamakubainãkãwẽ. 
HEB.4.15	Haska hiwea bika tenei nũ yumãkũkaĩmis keskai nukũ Deusbe nuku hãtxashunika binua na mai anua hiweria nuku itsai hamapai tibi mei bika teneriai yumãkũkainiki. Haskabiai hawa txakabu mekĩ kaneama iniki. 
HEB.4.16	Haskakẽ hawara mei nũ bika teneaitiã hau nuku merabewanũ Deusũ kuxipa xinãkĩ haki dateama ikũwaĩ haki txanikĩ ea akubainãkãwẽ, hau nukũ Epa Deus nuikipatũ nukuwẽ dabanã ikĩ hawẽ duapawẽ nũ nuitapai hau nuku merabewanunã.
HEB.5.1	Haska inũ, hawenabu txakabukubaĩmisbuwẽ taea Deus hatuki sinatai habuã hatu daewashũkĩ merabewakĩ txashuwã tesẽshũ hau hatu kua keyupakeshũshanũbũ dasibi Deusbe hawenabu hãtxashunika shanẽ ibu tibi hunibu anua Deusũ katumiski, Moisés betsa Arão katuni keska wakinã. 
HEB.5.2	Hamẽ yura betsa imis keskai Deusbe judeubu hãtxashunika shanẽ ibu tibitũ ibubis mekei peama kanemisbuwẽ taea haska xinaĩ hatuwẽ nuiriatirubuki, unãriabuma inũ txakabuwakĩ kaneaibuwenã. 
HEB.5.3	Ha inũ, hawẽ txakabuwẽ inũ nukunabũ txakabuwẽ taea Deus sinatai Deusbe nukunabu hãtxashunika shanẽ ibu tibitũ Deusũ yununi txibãkĩ Templo hemaĩtĩ anushũ yuinaka hatu menu keyushũkĩ Deus hatu daewashũpakemisbuki. 
HEB.5.4	Ha inũ, tsuãra ibubis eiskaũ xinaĩ: “Deusbe enabu hãtxashunika shanẽ ibunũ”, ika hamebi katukutirubumaki. Hakia Deusũ Arão katuni keska wakĩ tsuara katukatsis ikĩ duawakĩ hatũ besti hatu kenakĩ katukubaĩmiski. 
HEB.5.5	Habiaskari wakĩ Cristo ibubis katukui nuku hãtxashunika binua ibubis ikama iniki. Hakia Deusũ duawakĩ yuikĩ:
HEB.5.5	“Mĩ ẽ bakerã, natiã ẽ hiwea mia inãkĩ ẽ mia yunuaii”,
HEB.5.5	aniki. 
HEB.5.6	Hanushũ hawẽ kene betsa anushũri yuikĩ:
HEB.5.6	“Miarã, minabu ebe hãtxashunika niti ikama mĩ ipakeshanaii,
HEB.5.6	Melquisedeque ipauni keskairã”,
HEB.5.6	aniki.
HEB.5.7	Ha inũ, nenu mai anu yurabube Cristo hiweyua mawawẽ dateyamanũ ika yumaĩ saĩ iki kashai hawẽ Epa Deusũ merabewatiru xinaĩ habe hãtxakĩ hau hawẽ date yushĩ nemashunũ hawẽ kuxipa ea aniki. Hawẽ Epã hãtxa nĩkakĩ danaĩsmawẽ taeshũ Epa Deusũ haska wai nĩkatã hawẽ date nemashuniki. 
HEB.5.8	Ha inũ, Deusũ bakebiatũ hawara bika tenekĩ nĩkakĩ txibãhairanũ itã hamapai xarabu haska Deusũ abumis Cristõ nĩkahairai ishũkũkainiki. 
HEB.5.9	Haskai pepakũkaini hawẽ besti hiwekuĩa bi nũ hawẽ pashatirubu nuku ishuĩ ha besti bai ikibi iniki, nũ habũ ikũwãkĩ txibãshanaibu nuku ishuĩnã. 
HEB.5.10	Hawẽ bake haska yubani keska watã Melquisedeque keskari wakĩ hawenabu Deusbe hãtxashunika shanẽ ibu binua hau niti ikama ipakeshanũ Deusũ ha uĩkĩ katunishũ yununiki.
HEB.5.11	Haskai Deusbe Jesus nuku hãtxashũmiskiri itxapa ẽ ana matu yuitirubia mã unãshubira tapiaĩwẽ taea ẽ matu yusĩaĩ bikahairaki. 
HEB.5.12	Ha inũ, bari itxapa ikũwãbiakubaini mã yusĩnanãriamaki. Hakia natiã yusĩa betsa betsapa Deuskiri hau tsuabũra unãshubira matu meshtãmabaĩkĩ ana yusĩ pewanũbũwẽ. Hamẽ ha dukũ hawaira abukĩ ikũwãkĩ mã tapĩnibuki. Hakia natiã mã ma punu nukai babuhairaii. Hanũ piti kuxipa pinũ ika keskama mã bakeixtã txutxu heneriama keskabuki. 
HEB.5.13	Ha inũ, bakeixtã txutxu besti amis keskaburã, tsuãra haska nukũ Shanẽ Ibũ abuai tapiãma mã kanekubainaii. 
HEB.5.14	Hakia yura ewabũ piti kuxipa pimisbu keskabũ habuã besti hawara pepa inũ hawara txakabu unãti wakĩ Deusũ hãtxa pepa unãkĩ katutirubuki.
HEB.6.1	Haska tapĩkubaini ewairã, nũ yura ewa keska itirubukiaki. Haska bebũkiri Cristokiri matu yusĩkĩ taewanibu haskakiri nũ ana hawẽtxaĩs txĩtuãbirãbirãkĩ nũ matu yusĩtirumaki. Eska tibikirirã, ikũwãriabuma hatu ikũwãmatikirirã, hawara txakabu betsa betsapa aki hawẽ taea mawa kayabi anu bumisbu hatu putamakĩ yusĩakirirã, haska wakĩ Deus txibãkĩ ikũwãtikirirã, 
HEB.6.2	hatu naximakatsi hatu yusĩakirirã, habũ Cristo ikũwaĩbuki mapepishũ hatu Deus yukashũtikirirã, mawabu ana bestẽshanaibukirirã, Deusũ hatu unãti watã hanu hatu bika tenemapakeshanaikiri haskas yusĩawẽ besti nũ matu yusĩtirumaki. 
HEB.6.3	Hakia ikũwaĩ haska tibiwẽ nũ ewakĩ nũ anũbũ Deusũ nuku merabewaya haskai Jesuski nũ txiti ipakenũbũ ana matu yuinũ nĩkakãwẽ.
HEB.6.4+HEB.6.5+HEB.6.6	Tsuabura Deusũ hawenabu wakatsi hatu katushũ hawẽ Yushĩ Pepa hatu inãkĩ hatu merabewamapakeaya hawẽ hãtxa pepa unaĩ Jesus ana huaitiã haskasnũbariai keskai hiwei taekĩ habũ Jesus ikũwãkĩ txibãbiai putai txĩtũtã hatũmebi ana xinã betsa watirubumaki. Habu Deusũ bakẽ hãtxaki kashekĩ danãkĩ ana cruzki masta keska wakĩ hatunaburi Jesuski kashemaibuwẽ taeshũ hatu yusĩkĩ nukũri hatũ xinã hatu betsa wamakĩ nũ hatu pewatirumaki. 
HEB.6.7	Ha inũ, mai pepa anu ui imakĩ yurabũ yunu banaimabu maĩ yume pewai hanu Deusũ hatu manakumiski. 
HEB.6.8	Hakia mai betsa anu Deusũ ui imabia yurabũ yunu banaimabu maĩ yumewama txaka inũ musha bestikẽ ha mai txakabu Deusũ danãkĩ yupumisshũ hawẽ henekĩ kuashanikiki. Jesus ikũwãkĩ henetã Deus dayashũtxakaiburã, ha mai keskabuki.
HEB.6.9	Ẽ betsabu inũ ẽ puibuũ, haskakiri ẽ matu hãtxawabiairã, matukiri ẽ xinãnã, bai pepaki nukutã mã hawa txĩtũtirubuma mã ma mestẽwãtã pashani ẽ xinaiĩ. 
HEB.6.10	Ha inũ, Jesus ikũwaĩbu betsabu merabewai hatuwẽ nuikĩ abukĩ mã Deus abukĩ Deusũ haska abuai akĩ mã benimawamiswẽ taeshũ hawa kanema matũ pepari hakimama matu duawakĩ matu hawa danãma iriashanikiki, haska natiã mã ariakubainaibuwenã. 
HEB.6.11	Haska matu tibitũ xinãkĩ mã akairã, betsabu uĩmakĩ heneama xinã txãkãkĩ hawara pepa mã uĩkatsis ikai heneama menekĩ akubaĩkãwẽ, haska Deus yubakani heneama manakinã. 
HEB.6.12	Ha inũ, Jesus txibaĩ txikixi hau mã punu nukayamanũbũ Jesus ikũwãkubaĩkĩ hawẽ unãnuma hiweti Deus yubakani bikubainaibu keska wakĩ hatu txibãkĩ pepa besti wakubaĩkãwẽ, hanu mã mawaitianã.
HEB.6.13	Hanushũ matũ shenipabu Abraão Deusũ yubakatsi ikĩ tsuã Deusũ kuxipa binua datã atiruma Deus ibubis datã ikĩ yubakakĩ 
HEB.6.14	Abraão yuikĩ: “Txanima eã mia pawakĩ mĩ bababu itxapa mia washũkĩ ẽ mia duawakubaĩshanaii”, aka 
HEB.6.15	nĩkatã hawẽ yubati hãtxa manai hĩ hĩ ikama ikũkaĩkĩ atimas haska Deusũ yubani bi benimanikiaki.
HEB.6.16	Ha inũ, nukunabu yubakakatsi xinaĩ: “Hawara ẽ hatube yubakai ẽ akamakẽ haratura kuxipatũ hau ea haskara washanũwẽ”, iki tsuara kuxipaki mesei yubakamisbuki. Hanua haskakiri yubakaimawẽ taea ana xinã betsakĩ ana tsuã yuba betsa wakĩ maewatirumaki, hawẽ taea haa ikirã. 
HEB.6.17	Deus haska yubakani meneshanai hawẽ yubakatirã, hawa maewama tsuabũra txanima ikũwãkĩ shabakabi bishanaibu hatu inãkatsi Deus hawẽ bakewẽ txanima ashanai hakiri yubakaniki, mestẽwainã. 
HEB.6.18	Haska Deus yubakamis yubanametã maewai txani txakaismawẽ taea hawẽ nukuwẽ nuishanai nũ haki irushanũbũ ha ikũwãkĩ manakanãkãwẽ, nuku ashũshanikikirã, hawẽ taea yubakaniwenã. 
HEB.6.19	Na haska ikũwãkĩ nũ manakaiburã, nukũ yushĩ nũ ma mestẽwãbuki, hawẽ shashu tsumakĩ mai betãti shãkama putakĩ mestẽwãkĩ mai pus amamisbu keska wakinã. Nukũ xinã haska mestẽwãwẽ taea Jesusũ ma nuku pewashuni anu hawa dateama nukũ Deus meribi anu nũ kematiruki. 
HEB.6.20	Nai anu haskai buaibu ha dukũtũ bai wai nuku bai bepẽshuni tsua bebui hikiriama ha nukũ Deusbe hãtxashunika binua ipakeshanai Melquisedeque dayapauni keska nuku ishuĩ kaniki.
HEB.7.1	Melquisedequekiri ana matu yuinũ nĩkakãwẽ. Ha Melquisedequerã, Salém shanẽ ibu inũ nukũ Deus binuabe hawenabu hãtxashunika inikiaki. Nukũ shenipabu Abraão shanẽ ibu betsabube detenamekĩ hatu maematã hawara yumetsubaĩxinabu hatu deteshũ mebĩtãkĩ beaya Salém mae shanẽ ibu Melquisedeque kaĩkaĩ haki nukushũ Deusũ Abraão hau duawapakeshanũ Melquisedequeĩ Deus yukashunikiaki. 
HEB.7.2	Haska washunaya Abraãonẽ hawenabu yunua nawabũ mabu mebĩxina pashkakĩ mãtxĩ mekẽ dabeti wabu Melquisedeque duawakĩ kẽwãkĩ mabu mãtxĩ bestitxai Abraãonẽ inãkuĩnikiaki. Hamẽ betsarã, Melquisedeque hawẽ kena maewarã, shanẽ ibu xinã pepaki. Ha inũ, hawẽ kena betsa Salém shanẽ ibu maewarã, hawenabu unãnuma hiwetanika shanẽ ibuki. 
HEB.7.3	Ha inũ, betsarã, nukunabu Deusbe nuku hãtxashunikakiri hatu unãkĩ hatũ epa inũ hatũ ewa inũ hatũ shenipabukiri unãkĩ nũ hatu tanakubaĩmiski. Hakia Melquisedeque betsahairakiaki, tsuã unãmarã. Hawenabukiri tsuã unãma inũ, hawẽ kaĩyãkiri tsua hakiri hãtxaisma inũ, mawani tsuã unãmakiaki. Hakia Deusũ bake keskai hawenabu Deusbe hãtxashunika ipakeriaikiaki, heneamarã.
HEB.7.4	Ha inũ, Melquisedeque shanẽ ibuhairakĩ nukũ shenipabu Abraão shanẽ ibubia ha binuawẽ taeshũ nawa shanẽ ibubube detenamekĩ maematã hatũ mabu beshũ mekẽ dabeti mãtxĩtã Abraãonẽ Melquisedeque pashkashũkĩ mãtxĩ bestitxai inãkuĩnikiri ana matu yuinũ nĩkakãwẽ. 
HEB.7.5	Ha dukũ, Abraãonẽ baba Levĩ bababu Deusbe nukunabu hãtxashunikatũ Moisés hatu yusĩni hãtxa txibãkĩ dasibi hatunabu habias Abraãonẽ bababubia yura betsabu anua hatu akawakĩ habuã yunu mãtxiãbu habũ dukũ ha piti pashka taewashũmisbuki, mãtxĩ betsa Levĩ bababu inãkinã. 
HEB.7.6	Melquisedeque Levĩ babamabiatũ Abraão anua hawẽ mabu mãtxiã betsa binikiaki. Ha inũ, betsarã, Deusũ Abraão duawakĩ ma yubabianikẽ Melquisedeque shanẽ ibuhairatũ nukũ shenipabu Abraão beshmas merabewakĩ duawanikiaki. 
HEB.7.7	Tsuara kuxipa beshmas hau Deusũ duawanũ betsã binuatũ Deus yukashũmisrã, haska nũ unaiĩ. 
HEB.7.8	Uĩkĩ xinãkãwẽ. Levĩ bababũ Deus dayashũkĩ hawenabu Israelbũ inãkuĩ bishũbiakubaĩmisburã, debukubirãmisbuki. Hamẽ Melquisedequekiri keneniburã, hiwepakeaiwẽ taea Abraão anua inãkuĩ bikinã, Levĩ bababu binunikiaki. 
HEB.7.9	Na haska yuikinã, Levĩ bababu hawenabu Deusbe hãtxashunika iki kai xinãkĩ Abraãonẽ Melquisedeque inãni keska wakĩ natiã amisburã, haska Melquisedeque pakakĩ inãkinã, Abraãonẽ hanubi ibubis pakanikiaki, ha mabu mãtxĩ mekẽ dabeti watã hatiubus bestitxai inãkinã. 
HEB.7.10	Melquisedeque Abraão kawanaiki nukuni keskarã, dasibi Abraãonẽ bababu kaĩriabumabiakẽ hawẽ yura meranua habuki nukuni keska nũ xinãtiruki. Txanima Melquisedequẽ hawẽ kuxipawẽ Abraão inũ Levĩ bababu binua iniki.
HEB.7.11	Israelbu Deusũ hatu hawẽ pepawayukatsi hawẽ yunuti inũ hawẽ nemati hãtxa Moisés hatu inãmakĩ yununikiaki. Hawẽ taeshũ Levĩ bababu Deusbe hawenabu hãtxashunika wakĩ ha hãtxa txibãkĩ hau hatu pewakubaĩshanũbũ, iwanã, Deusũ Moisés habu katumanikiaki. Hatu haska waniwẽ taeshũ habuã hawa pewama kanekubaini hiwenibuki. Haskawẽ taea huni betsa Deusbe nuku hãtxashunika betsa Deus anua huniki. Hamẽ Arãonẽ bababũ amis keskama hakia Melquisedeque imis keskai Deusbe nukunabu hãtxashunika bena hau ipakeshanũ haska Deusũ xinãnishũ hawẽ yunuti maewanikiaki. 
HEB.7.12	Hanua Jesus Deusbe nuku hãtxashunika yunukĩ nukunabu Deusbe nuku hãtxashunikabu hatu binumakĩ hatu hamẽ waniki. Ha dikabi hawẽ yunuti inũ hawẽ nemati hãtxa betsa wakĩ Deusũ maewarianiki. 
HEB.7.13+HEB.7.14	Nukũ Shanẽ Ibukiri keneniburã, Israelbu shukua betsa anua tashniniki, Levĩ bababu anuamarã. Ha shukua anua hawa Deusbe hawenabu hãtxashunika hayariama iniki. Hakia Judã bababu anua nukũ Shanẽ Ibu Jesus tashninirã, dasibibũ unãkanikiki. Hamẽ Moisés Deusbe hawenabu hãtxashunikabukiri kenekinã, Judã bababu anua kaĩshanaikiri hawa hatuki txaniama iniki.
HEB.7.15	Haska Deusbe nuku hãtxashunikakiri Deusũ hawẽ yusĩa maewanirã, txanima shabakabi nũ unãtirubuki, Deusbe nuku hãtxashunika betsahaira Melquisedeque keska nukũ Shanẽ Ibu nuku washunirã. 
HEB.7.16	Haska hunibu hau nukunabu Deusbe hãtxashunika binua ikũkaĩshanũ Levĩ bababu anua katumisbu keska wakĩ ha hãtxa yununi txibãkĩ nukũ Shanẽ Ibu Deusũ katuama iniki. Hakia hiwea kuxipa haya tsuã yamawatirumawẽ taea niti ikama nuku hãtxashũpakeikiki. 
HEB.7.17	Ha kaĩriamabia hau hawenabu Deusbe hãtxashunika ipakeshanũ hakiri keneniburã, eska yuiaki:
HEB.7.17	“Miarã, minabu ebe hãtxashunika niti ikama mĩ ipakeshanaii,
HEB.7.17	Melquisedeque ikũkaini keskairã”,
HEB.7.17	aniki. 
HEB.7.18	Habu dukũ katushũ Deusũ hawẽ hãtxayabi hatu yunubiani ha yunuti sheni babutũ nũ haki txiti ibia nukũ hiwea hawa nuku pepawatirumakẽ Deusũ nemakĩ beshteyuniki. Haskawẽ taeshũ Jesus nuku hãtxashunika tashnimatã hatũ daya binumaniki. 
HEB.7.19	Deusũ Moisés yunua hawẽ hãtxa keneni txibãbiai hatũ nuku pepawatirumakẽ hawẽ shãtukũ betsa yunukĩ nuku hawẽ yuba bena pehaira wakĩ ha txibaĩ haki dasitã Deusũ enabu kayabibu nũ hiweshanũbũ nuku ashuniki.
HEB.7.20	Ha inũ, Jesus katukinã, Deus ibubis yubakakĩ betsa watimawakĩ mestẽwãkĩ Jesus katuniki, hau nuku hãtxashũpakeshanunã. Hakia Deusũ hawa yubama yunukĩ Levĩ bababu katunikiaki, Deusbe hau nukunabu hãtxashunika ikubainũbunã. 
HEB.7.21	Hamẽ nukũ Shanẽ Ibu katukinã, hawẽ yuba kanetima waniki. Hakiri tana yubakaikiri Davi hakiri hãtxakĩ kenekĩ:
HEB.7.21	“Deusũ hawẽ bake katukĩ hakiri yuikĩ:
HEB.7.21	‘Miarã, ebe minabu hãtxashunika mĩ ipakeshanaii, niti ikamarã’,
HEB.7.21	akĩ yubakĩ Deusũ ma yui hãtxashu
HEB.7.21	ana hawẽ xinã betsa wama ishanikiki”,
HEB.7.21	akĩ nuku keneshuniki. 
HEB.7.22	Ha dukũ nuku yubani keskama Jesuswẽ hawẽ yubaka bena binumakĩ pepahaira waniki. 
HEB.7.23	Ha inũ, Moisés hãtxa txibaĩ Deusbe nukunabu hãtxashunikabu mirimabu dayabiai betsa taska tsua hiwei ikibi ikama dasibibu mawakubaĩmisbuki. 
HEB.7.24	Hakia Jesus ana mawatirumawẽ taea ha besti Deusbe nuku hãtxashũkũkainaya betsã haska washũ hawẽ daya mebĩtirumaki. 
HEB.7.25	Tsuabũra Jesus ikũwaĩ hawẽ Epa Deuski dasia Deusũ kupiti binui pashaibu hiwekuĩa inãkĩ hatu merabewai Deusbe nuku hãtxashũpakeikiki, hawa niti ikamarã.
HEB.7.26	Hanua Jesus Deusbe nuku hãtxashunika binua nũ haska keskariai hiwetiru ha hawa txakabu hayama inũ hawa detsis hayama meribi pepa besti haska yurabu txakabukĩ Deus sinatamamisbu keskama pepakĩ keyu hatu binutã naiuri pepahairai hauri nuku hiwei kashuniki. 
HEB.7.27	Ha nukunabu Deusbe nuku hãtxashunikabu binuabunã, shaba tibi yuinaka betsa tenãtã hatu kuakĩ menu keyushũmisbuki, ha dukũ hatũ txakabu dukũ buatã ha katxu hatunabũ txakaburi buashũkinã. Hamẽ Jesusrã, hatu keskamaki. Hatũ nukũ txakabu Deus buamai hawẽ hiwea yauxiama cruz anua besti wai hawẽ hiweawẽ nuku mawashũkĩ ana mawatimai ibubis Deus nuku daewashuniki. 
HEB.7.28	Ha inũ, Deusũ Moisés yusĩni hãtxa txibaĩ pepakatsi ibiai Deusbe hatunabu hãtxashunikabũ kanemisbuki. Hanushũ Deusũ hawẽ yunuti inũ hawẽ nemati yunu keyunishũ hawẽ bake yubakĩ katukĩ nukunabu Deusbe hãtxashunika binua pepahaira hau ipakeshanũ hakiri yubakatã katuniki.
HEB.8.1	Nũ haska hakiri hãtxairã, nuku Deusbe hãtxashunika binua nũ ha xinã kaya wairã, nai anu hawẽ ibu Deusũ tsauti yusiuri nuku tsaushunaki. 
HEB.8.2	Hanu Deus hiwea anua Deusbe nuku habi hãtxashunika kayabi hawẽ daya akirã, haska hatu yusĩmaniwẽ taeshũ hatũ yusĩa nũ ikũwaiĩ. Txanima Deusbe nuku hãtxashũmistũ hatu dasibi binutã hanushũ tsuã ana itxakawatima anu Deusbe shanẽ ibukĩ hanu Deuski nukuti kayabi Deusũ besti ani anushũ nuku inũ hawẽ Epa Deus daewakĩ nuku haibunamemaikiki, ana sinatamamarã, hunibũ Templo wama ini anushunã. 
HEB.8.3	Ha inũ, Deusbe hawenabu hãtxashunika tibirã, Deusũ hatu katukubaĩmiski, hau habũ hatu merabewakĩ hawẽ Deus daewati yuinaka inãkuĩaĩbu hau habũ kuashũkubainũbunã. Hakia Jesus Cristo nuku hãtxashunika inũ ikarã, hawẽ yurawẽ hawẽ hiwea yauxiama hawẽ Ibu Deus nuku daewashunũ ika nuku mawashuniki. 
HEB.8.4	Hamẽ nenu mai anushũ Deusũ hãtxa Moisés yusĩni txibãkĩ Deusbe nukunabu hãtxashunikabũ txashuwã bake inũ ina awa tesẽshũ kuakĩ ma hatu menu keyushũkubaĩmisbuwẽ taearã, nukũ Shanẽ Ibu Jesusrã, hania Deusbe nuku hãtxashũtiruma ikeanaii. 
HEB.8.5	Ha inũ, haska Mati Sinai anushũ Deusũ nai anua tari inũ bitxi hiwe dami Moisés uĩmaxina Moisés hatu amanũ ikaya hanushũ Deusũ Moisés ana yuikĩ:
HEB.8.5	“Uĩrawe. Haska mati anushũ ẽ mia uĩmaxina keska ha itsa hatu amashãwẽ”,
HEB.8.5	aniwẽ taeshũ Deusũ Moisés uĩmani ha kayabima ha itsa uĩmani keska ha Israelbu hawenabu Deusbe hãtxashunikabũ txibãkĩ akubaĩmisbuki. 
HEB.8.6	Hakia Cristo nuku hãtxashunika kayabirã, ha hawẽ Epabe nuku hãtxashũkĩ nukukiriri xinaĩ nukuwẽ dabanã Deus hakiri yuba bena pehaira ana tsuã betsa watima waniki, hawẽ taeshũ hawa kanetima txanima yuba mestẽwãkinã.
HEB.8.7	Hanua ha dukũ yubani pepahairakẽ hawẽ yubati hãtxa ha katxu Deusũ ana yubama ikeaniki. 
HEB.8.8	Hakia ha yurabu Deusũ uĩa hawa hawẽ yunuti pe txibãbumakẽ hanushũ hatukiri hawẽ yuishunika Deusũ Jeremias yuikĩ:
HEB.8.8	“Deusũ yuikĩ: Hawatiãra Israelbu inũ
HEB.8.8	Israelĩ bake betsa Judã bababube
HEB.8.8	ẽ hatube yubakai benashanaii.
HEB.8.9	Na haskakiri hatube yubakairã,
HEB.8.9	ha baritiã hatũ shenipabu Egito mai pakea anu hiweabu
HEB.8.9	ẽ kuxipawẽ ẽ hatu tsekabirãkĩ iweni keska
HEB.8.9	ha xinãwẽ ẽ hatu ani keska ẽ wama ishanaii.
HEB.8.9	Ẽ habu hatu yubani ea txibãkĩ pewabumawẽ taeshũ
HEB.8.9	ẽ ma hatu heneaki, iniki, Shanẽ Ibu Deusrã.
HEB.8.10	Hamẽ hanu hatiara Israelĩ bababukiri ẽ ana hatukiri yubakairã,
HEB.8.10	eska ẽ ishanaii.
HEB.8.10	Hatiara haska ẽ hatube yubakai benairã,
HEB.8.10	ana bemakis ẽ hãtxa ẽ hatu yunuamaki.
HEB.8.10	Hanua hanu hatuki dasikatsi hatũ bushka anu ẽ hãtxa mistukĩ
HEB.8.10	hatũ huĩti bena watã ẽ hãtxa hatuki kenea keska ẽ washanaii.
HEB.8.10	Hanushũ habũ mekenika Deus ea ẽ ikaya
HEB.8.10	habu enabu bena meribi kayabi ikubaĩshãkanikiki.
HEB.8.11	Hatiã ẽ hatu haska wakẽ
HEB.8.11	ẽ hatũ mekenã Deus dasibibũ unãshãkanikiki,
HEB.8.11	shanẽ ibuhairabu inũ hawaumabũrirã.
HEB.8.11	Dasibi habũ ma ibubis ea unã keyuaibũ
HEB.8.11	tsuabũra hawẽ haibuaibu inũ hawẽ betsabu ekiri hatu xinãma ishãkanikiki.
HEB.8.12	Hatũ txakabu hatu buashũtã
HEB.8.12	ẽ ana haska hatukiri xinãma ikũkaĩshanaii”,
HEB.8.12	aka hawenabu yusĩtã Jeremiasĩ nukuri keneshuniki. 
HEB.8.13	Hanua hawẽ yubati hãtxa benakiri Deusũ Jeremias hãtxa watã xinaĩ: “Ha dukũ ẽ yubati hãtxa sheni ẽ anirã, ana ikama ishanikiki”, ikĩ ana atimawakĩ xinãkĩ: “Bena ẽ yunuaya ha dukũ ẽ yununi shenikũkaini yamai kaikiki”, iwanã, Deusũ xinãniki.
HEB.9.1	Haska inũ, Deusũ Moisés ha dukũ yubakĩ yunukinã, na mai anu ha hiwe merãshũ haska wakĩ Deus kẽwãkĩ daewakubaĩtirubu hatu amaniki, haska wakubiranibu inũ natiã nuku ashũmisburã. 
HEB.9.2	Hanu haki Deuski nukuti tari hiwe wanibukiri ana matu xinãmanũ nĩkakãwẽ. Ha dukũ tari hiwe nakẽtã tari pũtenibu anurã, hanu hawẽ mabu betsa ha dukũ taeaki, hawẽ txi ketĩ inũ haki misi mãtxĩti tapu meribi hanu misi mania Deus kuashũti hayaki, hawẽ kenarã: “Meribi dĩtuki”, anibukiaki. 
HEB.9.3	Hanua ha katxu tariwẽ pakea betsa unuri ha shaba dĩtu betsarã, hawẽ kenarã: “Hanu Deuski nukuti meribihaira dĩtuki”, anibukiaki. 
HEB.9.4	Ha dĩtu meranã, habianushũri hakishũ inĩti kuati ouro mane txi tapu fogão hayaniki. Ha inũ, hawẽ Deusũ yubani hãtxa aruti bau meribihaira ouro haswẽ dasibi bepukĩ keyua hayanikiaki. Ha merã ouro mane xumuki hanu tsua hiweabumanushũ Deusũ hatu inãkĩ hatu pimapauni maná duru inũ, Arãonẽ mestẽti dami hukuĩ huani hi inũ, mixki ture sapa dabeki Deusũ yunuti inũ hawẽ nemati 10 hãtxa keneni hati hayanikiaki. 
HEB.9.5	Hanua hawẽ unãmati aruti bau mamaki Deusũ kuxipa unãmati nai tsuma itsa dami dabe besũ dabetã hawẽ peiwẽ hawẽ hatuwẽ nuiti bau beputi atximanibukiaki. Deus kẽwãti mabukiri hatis ẽ matu yusĩyuaii.
HEB.9.6	Hanushũ hawẽ Deus kẽwãti mabu haska pewatã Deus kẽwaĩ shaba tibi hanu dukũ meribi dĩtu besti anu Deusbe nukunabu hãtxashunikabu hikipaunibukiaki, kẽwãkĩ Deus yuinaka menushũkinã. 
HEB.9.7	Hakia ha katxu meribihaira dĩtu anu ano tibi shaba bestitxaitiã bestiwai Deusbe nukunabu hãtxashunika shanẽ ibu binua besti hikikĩ ibubis kaneriamiswẽ taeshũ yuinaka himi bushũ hawẽ nuiti bau beputiki himi baxa baxa akĩ Deus daewayupaunibukiaki, hawẽ txakabu inũ hawenabũ txakabu Deus hakimawakĩ hau ana hatukiri haska xinãyamakubainunã. 
HEB.9.8	Na haska wakubainiburã, natiã Deusũ Yushĩ Pepatũ ha haska wakubiranibu keska shabakãshũ kẽwãkubiranibu nuku unãmaikiki. Habiaskariai ha bai txibaĩ Deuski nukuti meribihaira anu tsua hikiama ipaunibuki, Jesus Cristõ nuku bepẽshũriamawẽ taearã. 
HEB.9.9	Ha inũ, hanu Deuski nukuti tari hiwe anushũ hawẽ daewati beshũ inãbu hatu kuashũkĩ keyubiakẽ tsuã xinã pewakĩ keyuama ipaunibuki. Haska wakinã, hawẽ nũ unãtirubu apaunibuki. 
HEB.9.10	Ha inũ, hawẽ yubati hãtxa bena Deusũ yuiriama haska wakĩ hau pishanũbũ inũ, haska wakĩ hau nushushanũbũ inũ, haskai pepai hau datxukishanũbũ yusĩkĩ hatũ yura bestikiri Deusũ hatu yununi hawẽ hatu merabewayuniki. Hakia natiã na habias hãtxa txibãkĩ tsuã ibubis hatũ xinã mekekĩ pewatirubumaki.
HEB.9.11	Hakia Cristo na mai anu ma iwãniki. Eskatiã harã, nukũ Shanẽ Ibu Deusbe nuku hãtxashunika binuhaira haska Deusũ yuba bena nuku inãniwẽ nuku mekekubainikiki. Hanu Cristo hikinirã, na mai anushũ hunibũ hiwe wani keska anu hikiama hakia haskarara ma hari Deusũ pewashuni anu hikitã haria nuku Deusbe hãtxashuni hawa apaunibu keska wama hatu binua pehaira kaneisma nuku ishũkũkainikiki. 
HEB.9.12	Cristo ma nuku hikishũtanã, hatũ nuku yuinaka himiwẽ Deus daewashunũ ika ikama iniki. Hakia nukũ txakabuwẽ taea nuku mawashuni besti wai ana mawatimai hawẽ himi habakĩ hau Deusũ nukũ txakabu buashũtã nuku kupiyamashanũ Deus bebũ hikitã nuku daewashuniki, hawẽ hiwepaketi pe nuku washũkinã. 
HEB.9.13	Txanima Deusbe nukunabu hãtxashunika dayakĩ ina awa bene inũ txashuwã himi baxa baxa akĩ inũ ina awa bake yushã menua hawẽ mapu ũpashki mutsashũ ha mapu pae watã hatuki baxa baxa ariakĩ tsuabũra txakabu waxina hawẽ txakabu tushkuakĩ ana hawenabubetã tari inũ bitxi hiwe inũ txipu Templo anushũ ana Deus kẽwãtiru wakĩ hatu pewakubaĩkanikiki, bemakis besti wakinã. 
HEB.9.14	Haska wapaunibu pebia haska binumakĩ Cristõ hawẽ himi habanirã, kuxipa paehairaki. Haskakẽ Deusũ Yushĩ niti ismatũ merabewaya inãkuĩti hawa txakabu hayama keskakĩ Jesus Cristo ma ana bestẽkĩ Deus nuku daewashuniki. Mawai hawẽ himi habaniwẽ taea natiã nukũ xinã txakabũ nuku kanemakĩ hawẽ nuku tenãmis nuku buashũtã nukũ kupiti bitã hiwekuĩa nuku inãkĩ pewaniki, Hamebi Hiwemis Deus besti duawai ha dayashuni nũ hiweshũkubaĩshanũbunã.
HEB.9.15	Tsuabura Deusũ hatu katunibu habũ hiwekuĩa ikibi ika bishanaibu Deusũ hatu yubani haska Jesus Cristõ pewanũ ika dasibibu mawashũtã unuri Deuski inũ yurabuki hãtxashunikai dasitã, haskatã Deusũ yuba bena pewakĩ hawẽ taeshũ nukũ txakabu nuku buashuniki, ha dukũ yubani hãtxa txibãma nũ kanei nũ txakabukubaĩmisbu nuku pewairã. 
HEB.9.16+HEB.9.17	Haska inũ, hawẽ mabu pashkakĩ hawenabũ hau ibu washanũbũ yura mawariama ibubis hawenabuki tanakĩ hãtxawẽ kasmai kenewẽ amisbuki. Hakia ha mawariamakẽ hawẽ yubaka hãtxa txibãkĩ hawẽ mabu ibu watirubumaki. Hakia ma mawakẽ haska bebũkiri yubakaima ibu watirubuki. Haska keskai Jesus nuku mawashũtã ana besteniwẽ taea haska Deusũ nuku yubani nũ ma hayaki. 
HEB.9.18	Ikũki. Deusũ ha dukũ yubanirã, yuinaka ina teseã himiwẽ hawẽ dukũ hatu unãmati taewamakĩ hatu yununiki. 
HEB.9.19	Haska inũ, Deusũ yunuti hãtxa tibi inũ hawẽ nemati hãtxa tibi Moisés hawenabu dasibi yusĩshũ hatu keneshũtã, txipu txashuwã dani taxipa wa ni peiyabi tsumashũ ina awa bake himi inũ ũpash neshua pukutãtãkĩ Deusũ hãtxa una baxatã hawenabu baxa baxa akĩ 
HEB.9.20	hatu yuikĩ: “Matu yuinũ nĩkakãwẽ. Na hãtxa ẽ matu yuishuwẽ Deusũ matu ma yubashuki. Ha inũ, na himirã, hawẽ Deusũ matu yubashu xinãmati himiki”, atã 
HEB.9.21	Moisés hatu haska watã habiaskari wakĩ meribi wakĩ hanu Deuski nukuti tari hiwe inũ haki Deus kẽwãti mabu dasibiki Moisés ina awa bake himi baxa baxa akĩ keyunikiaki. 
HEB.9.22	Deusũ Moisés hawẽ hãtxa yununiwẽ taearã, mabu inũ tsuabura Deusuna wakĩ hatu meribi wakinã, himi habama hatũ txakabu buatiruma inikiaki. Hakia Deusunabu meribi hatu wakinã, hatũ txakabu buashũkĩ himi habai bestiwẽ atiwakĩ yununiki, Moisésnã. 
HEB.9.23	Haskawẽ taeshũ txanima himiuma tsua meribi itirumawẽ taeshũ yuinaka mirima detekubaĩpaunibuki, hatũ txakabu ana Deusũ xinãtima wamakinã. Hakia haska wakinã, haska txipu Jesus Cristõ nukũ txakabu nuku buashũshanai ha binumakĩ ha kayabima mawakĩ ha keska wakĩ akubainibuki.
HEB.9.24	Hanua hanu Deuski nukuti tari hiwe hunibũ na mai anushũ anibu anu Jesus Cristo hikiama, hakia nai anu hanu Deuski nukuti kayabi anu hikinishũ Deus bebunua natiã nuku hãtxashũkĩ Jesus Cristõ nuku ea ashuĩkiki. 
HEB.9.25	Ha inũ, Arãonẽ bababu Deusbe nukunabu hãtxashunika shanẽ ibu binua ano tibi dayairã, himi betsabu bui hikitã Deus inãkĩ Deus uĩmai hanu meribihaira anu hikipaunibu keskai Cristõ hawẽ himi bushũ inãkĩ baxa baxa akubaĩtima iniki. 
HEB.9.26	Cristo haskatianirã, mai damiwakĩ taewaitiã nukũ txakabu buanũ ika mawani nuku mawashũpakei heneama ikeanaii. Hakia bari hawẽ heneaitiã haska Epa Deus hakiri yubakani natiã hawẽ hãtxa txibãkĩ nukũ txakabu nuku buashuni mawakĩ hawẽ yura hawẽ ibu nuku inãshũkĩ nukũ txakabu buashunũ ika Cristo bestiwai tashnitã mawaniki. 
HEB.9.27	Yurabu dasibi besti wai mawamiskẽ hanushũ txipu Deusũ hatu unãti washanikiki. 
HEB.9.28	Ha inũ, Cristo haska keskariai hawẽ hiweawẽ besti wai mawariakĩ Deus nuku inãshũkĩ nũ habũ ikũwãshanaibũ itxapabũ txakabu nuku buashuniki. Txipu ana ha katxu Cristo huirã, ana txakabu pewatanũ ika huama hakia nũ habũ manaka bestiabu nuku pasha watã mekẽnũ ika ana hushanikiki.
HEB.10.1	Hanua Deusũ hatu yubani Moisés hatu yusĩpauni hawẽ yubati bena haska hawẽ besu tashnimashanai hawẽ bemakia unãmati besti iniki, haskaira mawaira kuxipa ha kayabimarã. Haskakẽ Deusũ hãtxa Moisés yusĩniwenã, tsuabura dasibi pepatirumawẽ taea bari tibi habias daya txashuwã bene inũ ina awa bene tesẽshũ kuakĩ keyushũpakebiakĩ Deusbe nukunabu hãtxashunika shanẽ ibu binuatũ nukunabũ hatũ xinã hatu betsa wamakĩ dasibi hatu pewakĩ keyushũtirubuma ikubiranibuki. 
HEB.10.2	Txanima Deusũ hãtxa kuxipa hayatũ hatũ txakabu ma pewakẽ habũ xinã ibubis ma pe mekinã, ha yuinaka menukĩ Deus inãkubainaiburã, henekeanibuki. 
HEB.10.3	Bari tibi txashuwã inũ ina awa tesẽshũ hatu kuashũkĩ Deusbe nukunabu hãtxashunika shanẽ ibu binuatũ hatũ txakabu ana hatu xinãmakubaĩmiski. 
HEB.10.4	Hakia yuinaka mawa himiwẽ hatũ xinã txakabu pewakĩ hatu buashũtirubumaki.
HEB.10.5	Haskakẽ Jesus Cristo mai anu dami tashnimashũ yurabu yusĩkĩ taewakatsi hawẽ Epa Deus yuikĩ:
HEB.10.5	“Epaã, yuinaka inũ shekiwã duru kuaibu besti
HEB.10.5	mĩ ana abuamaki.
HEB.10.5	Haskakẽ mĩ xinãwẽ ẽ akubaĩshanũ
HEB.10.5	huni kuĩ yura mĩ ea inãniki.
HEB.10.6	Ha inũ, hatũ txakabu buakatsi ikĩ inãkuĩ bushũ
HEB.10.6	hatũ txakabu buashũkĩ hatu kuashunaibu
HEB.10.6	mĩ ana haska abuamaki.
HEB.10.7	Haskakẽ eska unãtã haska ekiri keneniburã,
HEB.10.7	mĩ xinãnẽ besti anũ ika ẽ ma tashniaki”,
HEB.10.7	aniki. 
HEB.10.8	Ha dukunã, Deusũ Moisés hatu yusĩmani keska abiakĩ kaneaibuwẽ taeshũ Deusũ hatũ inãkuĩ inũ hatũ txakabu buashũkĩ hatu menu keyushũbiakubainaibũ Deusũ ana abuama inũ benimama ikũkainaya 
HEB.10.9	Jesus hushũ yuikĩ: “Haska mĩ xinãnẽ besti anũ ika ẽ ma tashniaki”, ikĩ hawẽ Deus daewati sheni hawama wakĩ keyutã hawẽ Deus daewati bena hamebi hawẽ hiweawẽ nuku bena washuniki. 
HEB.10.10	Hanua Deusũ xinã besti txibaĩ bestiwai hawẽ yura Deus inaĩ nuku mawashũtã ana besteniki, ana betsatiã mawatimairã. Haska wakĩ Jesus Cristõ Deusunabu nuku wakĩ ma nuku meribi waniki.
HEB.10.11	Haska inũ, hatũ txakabu hatu buashunũ, iwanã, inãkuĩ betsa betsapa Deus inãkĩ habias bestikima yuinaka kuai bikamisbuki, haskawẽ hatũ txakabu tere akĩ keyutirubumabia Deuski nukuti Templo hemaĩtĩ anu dayakĩ bari tibi nukunabu Deusbe hãtxashunikabũ habiawẽs daewati wakubaĩmisbuki. 
HEB.10.12	Hamẽ Jesus Cristo ikirã, habũ nũ ikũwãshanaibu nukũ txakabu nuku buashunũ ika besti ha bestiwai cruzkia nuku mawashũtã ana ipatimai bestẽtã hawẽ Ibu Deusũ yusiuri hanushũ betsabu binũa besti natiã ma tsauwaki, hanua nuku hãtxashũkũkainirã. 
HEB.10.13	Harishũ tsuabũra Cristo danaĩ haki sinataibu Deusũ hatu maemamakĩ hawauma hatu washanai manayui Jesus Cristo tsauwaki. 
HEB.10.14	Jesus Cristõ hawẽ hiwea besti wakĩ Deus inãkĩ ma dasibi pehairawai mawaniwẽ taea tsuabura Deusũ ma hatu pewani ma meribi hiweshũkanikiki. 
HEB.10.15	Deusũ Yushĩ Pepatũ betsa watimawakĩ hawẽ yuishunika Jeremias yuikĩ yubai:
HEB.10.16	“Ẽ Yavé Deusũ hatu yuikĩ:
HEB.10.16	‘Hanu hatiara Israelbukiri ẽ ana hatukiri yubakairã,
HEB.10.16	eska ẽ ishanaii.
HEB.10.16	Hatiara haska ẽ hatube yubakai benairã,
HEB.10.16	ana bemakis ẽ hãtxa ẽ hatu yunuamaki.
HEB.10.16	Hanua hanu hatuki dasikatsi hatũ bushka anu ẽ hãtxa mistukĩ
HEB.10.16	hatũ huĩti bena watã ẽ hãtxa ẽ hatuki kenea keska washanaii’ ”,
HEB.10.16	iwanã, ana ha hãtxakiri yuikĩ:
HEB.10.17	“Hatũ txakabu hatu buashũtã
HEB.10.17	ẽ ana haska hatukiri xinãma ikũkaĩshanaii”,
HEB.10.17	Yavé Deusũ ea waxinaki, aka Jeremiasĩ nĩkatã nuku keneshuniki.
HEB.10.18	Ma nukũ txakabu pewatã nuku buashunikẽ ana tsuã hatũ txakabu buanũ ishũ yuinaka ana tesẽshũ hau ana hamẽ yuinaka kuayamakubainũbũwẽ.
HEB.10.19	Ẽ betsabu inũ ẽ puibuũ, haskawẽ taea Jesus Cristo nuku mawashũkĩ hawẽ himi habawaniwẽ taearã, natiã hawa dateama Deusbe hãtxanũ ika hawẽ dĩtu meribi anu hikiai keskatã nũ haki ma kematirubuki. 
HEB.10.20	Ha meribi dĩtu anu hanu besti wai hawenabu Deusbe hãtxashunika besti hikibiakubaĩmisbũ eskatiã Jesusũ ha tariwẽ bepunibu keska nuku bepẽshũkinã, hawẽ yurawẽ mawakĩ ha meribi dĩtu bepunibu bepeã keska waniki, hawẽ taea ha bai bena txibãkĩ hawẽ kai nũ Deusbe hãtxakubaĩshanũbũ nuku ashũkinã. 
HEB.10.21	Natianã, nukũ Deusbe nuku hãtxashunika kayabi Deus bebũ ma niaki. 
HEB.10.22	Haskawẽ taea nukuri Deusbe hãtxanũ ika nukũ xinã txakabũ nuku mekemis ana mekemama ũpashwẽ txuki keskatã nukũ huĩti shũpĩtã txanima kayabi ikũ kayabi wai Deusbe hãtxakubainãkãwẽ. 
HEB.10.23	Habias mestẽwãtã xinã betsa betsapa wai txĩtuãma haska nũ ikũwãkĩ yuiai besti manakakubainãkãwẽ. Txanima Deus yubakanishũ nuku ashũshanikiki, kaneamarã. 
HEB.10.24	Ha inũ, nũ habũ ikũwaĩburã, merabenaĩ abunamei pepai duanamekubainãkãwẽ. 
HEB.10.25	Ha inũ, Deusũ hãtxa tapĩ itxai heneyamakubainãkãwẽ, haskai betsabu babui txĩtũkanikikirã. Haskama betsabube merabenãkatsis ikĩ hatu uĩmakĩ hamakiri xinãbiabainaibũ hatu beya wakĩ xinã txãkãwãkĩ hatu benimawakubaĩkãwẽ. Hatu haska wakĩ ma Jesus ana hua kemai uĩkatsirã, xinã txãkãhairai hatube itxai heneyamakubaĩkãwẽ.
HEB.10.26	Ma Jesus Cristokiri unãti wakĩ txanima tapĩbiatã haratubũra hawa xinã betsa maewama ana nukũmebi txakabu mei atimapai huĩti kuxikĩ nũ akaiburã, ana hawa betsawẽ Deus daewati nũ hayamahairakiaki. 
HEB.10.27	Txĩtũtã nũ hawẽ hiwei kairã, Deus hatuki sinatakĩ hatu kupitxakayamakĩ txi merã hatu menukĩ keyushanai besti manakanikiki. Uĩrakãwẽ, mesekirã. 
HEB.10.28	Nukũ shenipabũ Deusũ Moisés yusĩa hãtxa nĩkama txakabuwaibu dabe kasmai dabe inũ besti habias hakiri yui kaneabumakẽ hatu unãti watã hawa hatuwẽ nuiama kupikĩ tenãpaunibukiaki. Natiã ha yununi mese hayayuaki. 
HEB.10.29	Matubunã, xinãkãwẽ. Tsuabũ meshanimẽkaĩ, ha hawa hatuwẽ nuiama Deusũ hatu kupitxakayamashanairã. Jesus Cristõ himiwẽ hawẽ hatu yubani Deusũ Yushĩnĩ hawẽ taeshũ hatu abubia tsuabũra Deusũ bakeki hameĩ haki kashekĩ hawẽ himi hatu habashũbiani danãkĩ itxakanikiki, hawẽ taea habũ ikũwaĩbu pepati wabianikenã. 
HEB.10.30	Hanushũ Deusũ hawẽ hãtxa yunui hamebi yubakai hãtxai: “Tsuãra matu txakabuwaya meyamashãkãwẽ. Emebi Ẽ Hiwemistũ ha txakabuwaibu eã ẽ hatu kupishanaii”, iniki. Ana betsa txani: “Yavé Deusũ hawenabu unãti watã hatu manakushanikiki”, arianiki. 
HEB.10.31	Txanima hawara tibi txakabui ikaiburã, mese beshmaski. Hamẽ Deus Hiweatũ hatu kupiai tibi ishanairã, mese mepakekubaĩshãkanikiki, hau haki besti datekubainũbũwẽ.
HEB.10.32	Hanu mã Jesus ikũwãkĩ taewaitiã mã ini xinãkãwẽ. Habũ ikũwãkatsi ikabumã matu bika tenemabiabu mestẽtã mã binukubaĩyamaki. 
HEB.10.33	Hanushũ hatiri matubi itxakĩ mirimabũ uĩaĩbũ bika betsa betsapawẽ matu memaibũ hanua betsabu ha nuitapaibube hatuki dasishũ hẽ iyamai dateama mã hatu merabewakubainibuki. 
HEB.10.34	Jesusunabu betsabu hatuki sinatakĩ bitxiti hiwe merã hatu bitxiabu nuitapaibuki mã batãtanaya matũ mabu inũ matũ hiwe matu biãbũ hawa yuiama benimakĩ matũ hamapai hatu heneshũkĩ Deus kẽwãkĩ hawẽ mae pepa nai anu hawa txapuisma hanu hiwei ikibi iki mã kashanai haska mã xinãkubaĩyamaki. 
HEB.10.35	Haskawẽ taeshũ mã ikũwaĩnã, benuyamakãwẽ, mã ma haki txiti ika bika tenemiswẽ taeshũ matu itxapa manakushanikiki. 
HEB.10.36	Hamẽ matu akabumaki, bika tenemakinã. Haska Deus yubakani haska xinaĩ keskawẽ matu akaiburã, dateama binui hawẽ mestẽkubaĩkãwẽ. Mã haska tenekubaĩmisbuwẽ taeshũ haska Deus yubakaniwẽ matu manakua txanima mã uĩshanaii. 
HEB.10.37	Deusũ hawẽ hãtxa yuishunika hãtxa wa hatu keneshũkĩ:
HEB.10.37	“Ẽ haskakiri yubakairã,
HEB.10.37	hawa manakubiranama hawaira iki hushanikiki.
HEB.10.38	Tsuabura pepabunã,
HEB.10.38	haska ẽ yubakai xinãkĩ ikũwaĩ hawẽ hiweshãkanikiki.
HEB.10.38	Hamẽ tsuabũra ha ẽ yubakai ikũwãkĩ
HEB.10.38	mestẽwãkatsi ikama txĩtuaĩburã,
HEB.10.38	ẽ ana habuwẽ benimama ishanaii”,
HEB.10.38	aka nĩkashũ nuku keneshuniki. 
HEB.10.39	Haskakẽ betsabũ Jesus txibaĩ txĩtuaĩbu habu Deusũ kupiaya ea inũ mã ebetã Jesus ikũwaĩ txĩtuãma nũ txibãkubaĩmisburã, hawẽ pashai Deusbe nũ hiwekũkaĩshanaii.
HEB.11.1	Deusũ yubakati hãtxa txanima ikũwãkĩ hawa uĩriamabia hamapai tibi pepawẽ Deusũ nuku duawashanai hayakatsi hawa xinã betsa wama mestẽ besti watã nũ manakahairakubaĩtirubuki. 
HEB.11.2	Nukũ shenipabu itxapabũ Deusũ yubakati hãtxa haya ha ikũwãkubainaibuwẽ taeshũ Deusũ hatũ xinã unãtã hatukiri pe xinaĩ benimakũkainikiaki.
HEB.11.3	Hamẽ hawara nũ uĩaĩ inũ nũ uĩtiruma dasibi mai inũ nai anu damiwakinã, hawẽ hãtxa kuxipawẽ besti Deusũ damiwanirã, ikũwãkĩ nũ unãkubainaii.
HEB.11.4	Ha inũ, Adãonẽ huni bake dabe Deusũ yunuxina hawẽ hãtxa Abelĩ ikũwãkĩ txibãkĩ hawẽ Deus kẽwãti txashuwã tesẽshũ kuakĩ keyushũbiaya hawẽ betsa Caimnẽ Deusũ yunua hãtxa txibãma hawẽ bai anua yunu besti kuashũkĩ Deus kẽwãpaibiaya Abelĩ kẽwãti besti Deusũ abukĩ hawẽ hãtxa ikũwaĩ unaĩ: “Huni pepaki”, anikiaki. Ha inũ, Abel mawabianikẽ haska ikũwãkĩ tates taewatã henebaini habiawẽri nũ ikũwãkubaĩshanũ Deusũ hãtxa Abelkiri kenenibu uĩkĩ nũ unãriakubaĩmiski.
HEB.11.5	Ha inũ, Enoque huni pepatũ Deusũ hãtxa ikũwãkĩ txibãkĩ heneama Deusbe haibunamekĩ Deus benimawakubainaya hawenabu uĩmamabaĩkĩ hau mawayamanũ Enoque Deusũ nai anu aininikiaki. Haska kenenibu nũ uĩmiski. 
HEB.11.6	Ha inũ, tsuabũra Deusũ hãtxa ikũwãbumarã, haskatã Deus benimawatirubumaki. Hakia tsuabũra Deus hiwea haya inũ hatũ hatu manakushanai benakĩ hau ikũ besti wakubainũbũwẽ.
HEB.11.7	Ha inũ, nukũ shenipabu Noẽ Deus ikũwãyã Deusũ bebũkiri haska washanai iriama uĩyamabia huni pepakĩ Deusũ yunuti txibãkĩ hawẽ hawenabu pashawakatsi nunuti ewapa wanikiaki. Haska Deus ikũwaĩwẽ taeshũ Deusũ mekekĩ hawẽ pewẽ manakukĩ pashawanikiaki. Habias hãtxa ikũwãkĩ txibaĩwẽ pashakĩ yurabu mai hirabi anuabu Noẽ hatu kupinikiaki.
HEB.11.8	Ha inũ, Abraãonẽ Deus ikũwãkĩ txibãkubainaiwẽ taea Deus habe haria yubakakatsi ikĩ Deusũ kena hawa hẽ iyamama ikũwaĩwẽ taea hawẽ mae henei tashnikaini hani kai unãmabia ha mai pakea betsa anu Deusũ inãshanai anu kanikiaki. 
HEB.11.9	Deusũ haska yubaimawẽ taea hawẽ xinãnẽ besti ikũwaĩ ha mai pakea anu txipu ibuwanũbariai ha xinaĩ nawa betsa keska hiweyunikiaki. Haska hiweirã, tari pũtebaũkĩ hiwe watã hiweakeakeniki. Habiaskariai hawẽ bake Isaque inũ hawẽ baba Jacó ha Deusũ hatu yubani ibuwashanũ ika hiweriakubainibukiaki. 
HEB.11.10	Deusũ hawẽ dami hawa kaneismatũ ma hatu mestẽwãshuni anu hari hatu hiwemashanai maewã Abraãonẽ xinaĩ na mai anushũ dukũ mana taewanikiaki.
HEB.11.11	Ha inũ, Abraãonẽ aĩ kayabi Sara ma yushabuhairakĩ bake bitirumabiakẽ Abraãonẽ ikũwã besti ha dikabi ma ika kai mestebuhairabia Deusũ merabewa bake wanikiaki, Deus habe yubakaima parãma ha meneshũshanai ikũwãkubaĩyamawẽ taeshunã. 
HEB.11.12	Tsuã haska watirumai Abraão anibuhairabiatũ bake waima hanua hawẽ bababu mirimahaira bixiti inũ iã kesha anu maxiti tsuã hati tanatiruma keska pahairanibukiaki.
HEB.11.13	Hamẽ ha yurabu haska Deusũ hatu yubani hari hiweriamabia ikũwã besti mawanibukiaki. Hakia Deusũ yubani bebũkirihairashũ ikũwãkĩ besti xinaĩ punu nukama manakakĩ habũ ibubis xinaĩ: “Na nawã mai anu baii niyua keskakĩ Deusũ mae pepa nai anua nũ hari kashanai anu nũ manakakubainaii”, ikubainibukiaki. 
HEB.11.14	Habũ haska yuibiakĩ hatũ mae kayabi betxiriama shabakabi nĩkakĩ unãbiai haskara dabanẽ ha mae manaka bestikubaĩkanikiki. 
HEB.11.15	Haska hatũ mae anua benibu pe dabanẽ xinaĩ ana hawẽri txĩtũkeanibukiaki. 
HEB.11.16	Haskama ha mae pepahaira hawẽrua nũ haska uĩriama txakabuma nai anu Deusũ hatu yubayama xinaĩ habianus hiweyunibukiaki. Haskakẽ habu katuni Deusũ ma hatũ maewã pewashuniwẽ taea Deus hatuki dakeama hatu xinaĩ: “Ẽ hatũ merabenã Yushĩki”, imiski.
HEB.11.17+HEB.11.18	Ha inũ, Abraãonẽ Deus ikũwãniwẽ taeshũ Deusũ hawẽ bake Isaquekiri yubakĩ yuikĩ: “Isaquewẽ mĩ bababu itxapa mia washũshanikiki”, abianishũ hanushũ haska ikũ ea txibaĩmẽkaĩ? ishũ unãti wa hawẽ bake Isaque Abraãonẽ Deus inãkĩ kua keyushunũ, iwanã, hawa yauxi hawẽ nuiama hawẽ bake bestitxai iyui kanikiaki. 
HEB.11.19	Haska Deusũ ashuã uĩkĩ hawẽ kuxipakiri Abraãonẽ tapĩniki, Deusũ mawabu bestẽwãtirukiri tapĩkinã. Haskawẽ taeshũ hawẽ bake inãkĩ Deus tenãshũbiai kashũ ana hawẽri hawẽ bake hiwea txĩtũwãbirãkĩ hawa wama ishu keska iwenikiaki. Haska wakĩ Deusũ kuxipa hawẽ xinãmati shabakabi hatu unãmaniki.
HEB.11.20	Ha inũ, Deusũ hawenabu duawashanai Isaquẽ ikũwãkĩ hawẽ bake Jacó inũ Esaú hãtxa pewẽ Deus hatu yukashunikiaki.
HEB.11.21	Ha inũ, Jacõ Deus ikũwaĩ ma mawa kemashũ hawẽ mestẽti tsumatã Deus kẽwãkĩ hawẽ baba Josẽ huni bake dabe hãtxa pepawẽ hatu duawakĩ yukashũrianikiaki.
HEB.11.22	Ha inũ, Deusũ Israelbu Egito anua hatu tashnimabainũbariai Josẽ ikũwaĩ mawakĩ hawenabu hatu yuikĩ: “Nenua kaĩbaĩkinã, mai pakea pepa Deusũ matu ibu wamashanai anu ẽ shau ẽ bababũ hau ea bunũbarinũbũwẽ”, akĩ hatu yununikiaki.
HEB.11.23	Ha inũ, Israelbu pahairaibuwẽ taea Egitonawa shanẽ ibu hatuwẽ datekĩ hatũ huni bakebu kaĩaĩ hau tenãkubainũbũ ishũ hatu yunubiaimakẽ hawa dateama Moisés ibubũ Deus ikũwãkĩ hatũ bake hawẽruahaira kaĩaĩwẽ nuikĩ ushe dabe inũ besti huneyunibukiaki.
HEB.11.24	Ha inũ, Egitonawa shanẽ ibu Faraónẽ aĩbu bakẽ Moisés hene anu nunua neshetã ma yumewaimawẽ taea huni ewa Moisés hawẽ bake hatu wamakĩ hatu kenamakatsi ikama Deus ikũwaĩwẽ taea 
HEB.11.25	Moisés katukinã, Egitonawabũ beya hatubetã mei benimai hatube txakabui hiwekatsi ikama haska hawenabũ bika teneaibube merabewai hatube nuitapakatsi haska xinãkĩ katunikiaki. 
HEB.11.26	Hanushũ Deus ikũwãkĩ hawara Deus yubakani manakĩ Egitonawabũ mabu pepa betsa betsapa Moisés inaĩbuwẽ taea Messias Cristo ha kẽwãma shanẽ ibu wabu hawẽ kẽtiru unãbiai shanẽ ibũ hiwe anua kaĩkaini Deus kẽwaĩ hatũ merabenã Messias Cristo hawenabubetã manakai bika tenei yumãbiai manakuti pepa Deus anua hawa benuama inãshanai Moisés haska katunikiaki.
HEB.11.27	Haskakẽ Egitonawabu shanẽ ibu haki sinatabiaya hawa haki dateama Egito mai pakea anua kaĩkainima Deus uĩtirumabia ikũhairawakĩ xinã betsa wama ikũkainikiaki. 
HEB.11.28	Ha inũ, Deusũ yunua nĩkatã ikũwãkĩ Moisés hawenabu Páscoa besi hatu tates taewamakĩ misi shashama inũ txashuwã bake nami shui hatu pimakĩ txashuwã himi hiwe tibi hanu hikiti shui sheshekaiã hatu kepushmakĩ keyukẽ Deusũ nai tsuma debuwanikatũ Egitonawã huni bake iuwabu dasibi hatu debuwabiakĩ Israelbu hawa meama dũkebainikiaki.
HEB.11.29	Ha inũ, Israelbu Egito anua pashai bui Iãnẽwã Taxipa namakis pashkatã Deusũ hatu bai wakĩ metu washuna Deusũ meketi kuxipa ikũwaĩ Israelbu pukei keyuaibũ hakia Egitonawabu habias baiwẽ hatu txibãbaini pukeriai hasai keyunibukiaki.
HEB.11.30	Haska inũ, Israelbũ Deusũ yunua nĩkatã katã katãkĩ shaba metutitiã hatu dũkebaunaibũ Jericó mae mixki ewapabuwẽ kenebaunibu di iki keyuaya Deus ikũwãkĩ Israelbũ hatu detekĩ maemakĩ yamawanikiaki. 
HEB.11.31	Ha inũ, habianuari Raabe aĩbu hininipabia Deuski mesekĩ Israelĩ baba dabe unãtinaĩ buabu hatu itã merabewaxinawẽ taeshũ txakabukubaĩmisbu Jericó anu habe hiweabu hatu yamawakĩ Israelbũ Raabe tenãma inibukiaki.
HEB.11.32	Matũ shenipabũ Deus ikũwãkĩ Gideão inũ, Baraque inũ, Sansão inũ, Jefté inũ, Davi inũ, Samuel inũ, Deusũ hãtxa yuishunika betsa betsapabũ haska wakubainibu ana ẽ matu yuikatsi ibiakĩ haska washũ ẽ matu yui keyutirumaki. 
HEB.11.33	Betsabũ Deus ikũwãkĩ shanẽ ibu betsabũ mae mebinibukiaki. Betsabũ Deus ikũwãkĩ hatũ mae anu shanẽ ibukĩ hatu pe hiwemakubainibukiaki. Betsabũ Deusũ yubaka hãtxa ikũwãkĩ Deusũ kuxipa bitã hatuna wakubainibukiaki. Betsabu inu pubẽbu anu yunukĩ hatu bitxiabu Deus ikũwaĩwẽ taeshũ hawẽ kuxipawẽ Deusũ hatu nemashuna habu piama inikiaki. 
HEB.11.34	Betsabu itxakawakĩ tenãnũ, iwanã, txi merã hatu putabu Deus ikũwãkĩ hawẽ kuxipawẽ txi nematã hawa menuama kaĩnibukiaki. Betsabu nupe hawẽ detenameti bestiwẽ hatu detepanãbũ Deus ikũwaĩbuwẽ taea pashanibukiaki. Haskakẽ huĩti babubũ ikũhairawakĩ taewaibu Deusũ hatu kuxipa wakubainaya nawabũ Deusũ enabuki sinataibu detekatsis ikaibu maemakĩ hatu pashamanibukiaki. 
HEB.11.35	Ha inũ, betsarã, aĩbu betsabũ hatũ bakebu mawa manukĩ Deus ikũhairawaibu Deusũ hatu bestẽwãshunikiaki.
HEB.11.35	Hamẽ huni betsabũ Deusũ hãtxa txibãkubainaibuwẽ taeshũ hatuki sinatakĩ hatu itxakawakĩ haska habũ abuai keska biama pashama hakia mawa ana bestẽtã hiwea pepa bishanai xinaĩ mawakubainibukiaki. 
HEB.11.36	Ha inũ, betsabũ Deusũ hãtxa ikũwãmisbu nuitapawakĩ hatu kashewakĩ betsabu kuxa kuxa akĩ betsabu mane dispiwẽ neshatã hatu bitximapaunibukiaki. 
HEB.11.37	Ha inũ, betsarã, Deus ikũwaĩwẽ taeshũ betsabu mãkãwẽ hatu tsaka tsaka akĩ hatu tenãpakeaibũ betsabu hawẽ hi nisatiwẽ hatu meshtekĩ nisanibukiaki. Deus hatu danãmakatsi ikĩ hamapai xarabu bika hatu tenemakĩ hatũ nupe txaipawẽ betsabu hatu detekĩ tenaĩbũ betsabu itxakawakĩ hatu nuitapawabu pashai hamakiri kakĩ txashuwã bitxi tari besti sawea yumãhairakubainibukiaki, 
HEB.11.38	habu haskanu hiwetirubumabia mae txakabu hanu tsua hiwetirubumanu buni yuinaka keskai mati tenãmã tãpe anu hiwekubaunirã. Haskai yumãkubainaibũ habũ hatu itxakawaibu hatu binuhairabiakẽ hunibu txakabũ hawa hatu kẽwãma hatu danã bestikubainibukiaki.
HEB.11.39	Haskabia habũ Deusũ yubani xinãkĩ ikũwaĩbuwẽ taeshũ hawẽ yubaka hatu uĩmariamabia Deus hatuki petxiama hatu unãti watã hatuwẽ benimakũkainikiaki. 
HEB.11.40	Deusũ hatu haska wakinã, haska yubakani habu bebũshũ besti akatsi ikama nukubukiriri xinãkĩ hanus nuku shuku watã haska yubakani pehaira nuku inãkatsi nuku hatube itxawashanikiki, hiwekuĩa anu nuku hatube hiwemakinã.
HEB.12.1	Haskakẽ nukunabũ habu dukũtũ Deusũ yubaka hãtxa ikũwãkĩ bika betsa betsapa hatu tenemakĩ memabu habuã hatũ xinã nuku uĩmakubainishũ natiã nuku uĩkanikiki. Xinanãkãwẽ. Nuku hatũ itimaska wai inũ hamapai txakabu tibitũ nuku beshetiru henetã beamabaĩkĩ hawara pepa Deusũ nuku yubamis ha xinaĩ kuxipai dayashũkĩ heneyamakubainãkãwẽ. 
HEB.12.2	Cristo nuku ishuni hakiri dukũ unãkĩ xinãkubainãkãwẽ. Habũ nũ ikũwaĩbu nũ haki txiti ikabu hatunã ma nuku pewashũkubainikiki. Haskawẽ taea Jesus cruzkia nuitapairã, ha itxakawakĩ nuitapawaibu hawẽ dake xinãma nuku mawashuniki. Haskairã, nuitapawabiabu mawakĩ binutã benima paepayabi hawẽ Epã shanẽ ibu tsauti yusiuri habe shanẽ ibui tsaushanai unaĩ iniki.
HEB.12.3	Ha inũ, yurabu hatu merabewakĩ hatu uĩmabia habũ ikũwãkatsi ikama huni txakabubũ Jesus itxakawabu yumãbiakĩ hawẽ Epã yunuti hãtxa Jesusũ heneama ini haska keska xinãkubaĩkãwẽ, Jesus ikũwaĩ punu nukai Deusũ baiwẽ kabiai mã beshtekeyamakubaĩshanũbunã. 
HEB.12.4	Ha inũ, txakabu tibi binui mã bika tenekubainai Jesus nuku ishuni keskai tsua mã mawariamaki. 
HEB.12.5+HEB.12.6	Ha inũ, nũ hawẽ bakebu Deusũ nuku yusĩni mã hakimaii. Matũ shenipabu shanẽ ibu unãnepa Salomãonẽ eska hawẽ bakebu yuikĩ:
HEB.12.5+HEB.12.6	“Ẽ bakebuũ, haska Deus matuwẽ nuikĩ
HEB.12.5+HEB.12.6	matu pewamis matu yuinũ nĩkakãwẽ.
HEB.12.5+HEB.12.6	Deusũ tsuabura abukĩ
HEB.12.5+HEB.12.6	hawara bika tenemakĩ hatu kupimiski.
HEB.12.5+HEB.12.6	Ha inũ, tsuabura Deusũ hawenabu wakĩ
HEB.12.5+HEB.12.6	hatũ txakabu hatu unãmamiski,
HEB.12.5+HEB.12.6	nũ ana ayamashanũbunã.
HEB.12.5+HEB.12.6	Haskawẽ taeshũ hawara bikawẽ Deusũ matu unãmai danãyamakãwẽ.
HEB.12.5+HEB.12.6	Ha dikabi, matu kũyã akaya
HEB.12.5+HEB.12.6	punu nukariayamakãwẽ”,
HEB.12.5+HEB.12.6	hatu haska wapauni na hãtxa hakimayamakãwẽ, Deusũ habias matu ana yuiai keska xinãkinã. 
HEB.12.7+HEB.12.8	Ha inũ, huni dasibibũ hatũ bakebu abukĩ yusĩkĩ hatu pewamiswẽ taeshũ: “Ẽ bakebu pewanũ”, iwanã, hawara bika Deusũ matu tenemakĩ matu pewaikiki, matu besti pewamarã, hakia ikũwaĩbu betsa betsapa habiaskasri hatu wakinã. Hamẽ bika tenemakĩ Deusũ matu pewama mã hawẽ bakema keska itiruki, bake ibuuma keskairã. 
HEB.12.9	Ha inũ, nũ huni ewariama nukũ ibubũ nuku yusĩkĩ nemahairakĩ nuku tapĩmakubainibuki. Hatũ yusĩa bikabiakẽ tapĩkĩ nũ hatu abukubainibuki. Hakia haska nũ wani binukĩ nukũ Epa Deus nai anua abukĩ natiã hawẽ hãtxa nĩkakubaini nũ habe hiweshanaii, hawa txakabuwẽ nuku kupiamarã. 
HEB.12.10	Na mai anu nuku hiwemakĩ yumewakĩ nukũ ibubũ yusĩkĩ bika tenemakĩ nuku beshmas pewayunibuki. Hakia nũ Deusunabu meribi wakĩ nuku pewakĩ bika tenemakĩ Deusũ xinãmis keska txanima nukũri nũ xinãkubainũbũ Deusũ nuku pewakubaĩmiski, nuku ha keskari wanũ ikarã. 
HEB.12.11	Ha inũ, txanima Deusũ pewakĩ nuku kupia shuama mebiatã txipu hakimatã hanushũ hawẽ yusĩa pepa tapĩkĩ hawẽ hiwea unãnuma pe hiwekũkainai unãtirubuki.
HEB.12.12	Deusũ pewati yusĩa bikabiakẽ ana mesteĩ kuxipakĩ ana Deus kẽwaĩ matũ mekẽ mexãtã dãti ishũ kẽwãkĩ heneyamakubaĩkãwẽ. 
HEB.12.13	Ha inũ, Jesus ikũwaĩ hawawẽra bika teneaibu punu nukai hau txĩtũyamanũbũ haska Deusũ abuai yusĩkĩ bai kayabikiri hatu pe unãmakubaĩkãwẽ.
HEB.12.14	Ha inũ, tsuabura dasibibube mã unãnuma hiwekatsis ikairã, nuikipakĩ dasibi nukũ Shanẽ Ibũ yusĩa txibaĩ pepa besti hiwekubaĩkãwẽ. Hamẽ mã pepai hiweismarã, haskatã nukũ Shanẽ Ibuki dasitã mã hiwetirubumaki. 
HEB.12.15	Tsuabura Deusũ inãkuĩ pepa danãma hau hayai keyunũbũwẽ. Hamẽ haskama tsuara mã huĩti sinayarã, sika tatxa paepa keskatũ hatu daũkĩ akawakĩ yurabu mã hatu danãmatiruki. Uĩrakubaĩkãwẽ. 
HEB.12.16	Matunã, tsuara txutawẽ kemukĩ Deusũ hawẽ pepa ma matuki tanabiani kaneyamakãwẽ. Haskakĩ Esaũ Deuskiri xinãma piti bestiwẽ kemukĩ xinãkĩ hawẽ betsa mashkubiakẽ hawẽ piti pinũ, iwanã, haska iuwatũ pepa bimis inãniki, hawena benukinã. 
HEB.12.17	Hamẽ Esaũ txipu hawẽ epa yuikĩ: “Mĩ bake iuwa besti earã, hau Deusũ ea duawashanũ Deus ea yukashũriawe”, atuxia hakia hawẽ bake mashku Jacõ hawẽ epa Isaque parã dama Deus yukashũkĩ menetã hawẽ epã haska washũ Esaú ana hawawẽ pewatima nemabia kashahairakĩ Esaũ ana yukabia hawẽ epã hawẽ yuba haska washũ ana maewashũtima inikiaki, haska matubũ mã unaĩnã. Mã txipu haskariatirubuki. Uĩrakubaĩkãwẽ.
HEB.12.18	Nukunabu Israelbu txaimashũ uĩnibu keska ma haskamaki. Hatukiri ana matu yuinũ nĩkakãwẽ. Habunã, mati ketia here hi ikai tsuã metiruma iniki. Ha inũ, mexu merã inũ niwe kuxipa shũku ikai anu mapunibu keska mã haska keskamariki. 
HEB.12.19	Ha inũ, trombeta txã ikai nĩkama hawa Deusũ hui kaĩyaĩ nĩkamari inibuki. Hamẽ habuã ha hui tashniai nĩkakĩ hau ana hãtxayamanũ nemakĩ ea anibuki. 
HEB.12.20	Haska Deusũ shabakabi hatu yuia hawenabu Moisés nemakĩ: “Tsuara hawẽ mati anu paikẽ hau mawanũ mãkãwẽ tsaka tsaka akasmakĩ txatxitiwẽ pupe akĩ hatu debuwakãwẽ, inabu inũ yuraburã”, akĩ hatu yuiai nĩkai haska tenetirubuma inikiaki, ha yunuti mesewẽ taearã. 
HEB.12.21	Deusũ hawẽ kuxipa tashnima mesehaira uĩaĩbũ habiaskariai Moisés hatu yuikĩ: “Eari datei ẽ saki saki ikaii”, inikiaki.
HEB.12.22	Maturã, nukũ shenipabu na mai anua Deuski nukua datenibu keskama txanima kayabi Mati Sião inũ Deus hiweatũ maewã Jerusalém pepa txasha txasha ikai nai anu hanu hawẽ nai tsumabu hanu haki dasia tsuã hati tanatiruma habũ Deus kẽwaĩbu haskabu anu mã ma ikũwaĩ haki kemaki. 
HEB.12.23	Habu dukũtũ Deus ikũwaĩ hawẽ bake ikubainibu ma hatũ kena nai anu hatu keneshũ netãni ha yurabu Deus hiweshuni pemisbu hatũ yushĩ Deus dasibi pewanikatũ ma hatu hawa txakabuma wayama Deus dapi ma haki kemani mapuabu nũ xinaiĩ. 
HEB.12.24	Ha dikabi Jesusũ hawẽ yuba bena nuku washũkinã, mawai hawẽ himi habakĩ Abelĩ himi binuniki, hawẽ taeshũ Deusũ nukũ txakabu nuku buashũti wakinã. Hamẽ Abelĩ himirã, hawẽ taea Deus sinatai hawẽ yupukunaniki, tsuã txakabu buatimarã.
HEB.12.25	Ha inũ, Mati Sinai anushũ Deusũ hawẽ yunua hatu yuibia nĩkama hawẽ kupiti pashama inibuki. Ikis nai anushũ Deusũ hawẽ bakebetã nuku yusĩaĩ haskanibu keskakĩ nũ nĩkama nukuri nũ haskatã pashatirubumawẽ taeshũ hawara Deusũ nuku unãmai haki petxitã danãma uĩrakubainãkãwẽ. 
HEB.12.26	Ha inũ, hatu yusĩaĩtiã hawẽ huiwẽ Deus hiwemistũ mai patxa sakumatã txipu ana hatu yubakĩ: “Ana bestiwakĩ mai inũ hawara nai anua dasibi ẽ ana patxa sakumashanaii, mai bestimarã”, hatu waimakẽ nuku keneshunibuki. 
HEB.12.27	Hakiri yuikĩ: “Ana bestiwakĩ ẽ ashanaii”, inirã, ha mai damiwani anua hamapai tibi maewakeaketã hanushũ hawara Deusũ abuai maewama hau betsama ipakeshanũbũ dasibi damiwani Deusũ ana patxa sakumaya hawara Deusũ mekekatsi ikama hamebi yamai keyushanairã, nũ tapĩtirubuki. 
HEB.12.28	Hanu Deus shanẽ ibui hiwemis hawẽ shanẽ nuku hanu hiwemashanairã, hawa maeama ishanikiki. Haskakẽ Deus pehaira wakĩ kẽwãkĩ xinã txãkãwãkĩ haki mesekĩ hawara haska abuai keska benimawakĩ ashũkubainãkãwẽ. 
HEB.12.29	Nukũ Deus kuxiparã, txi keskaki, dasibi yamawakĩ keyutirurã.
HEB.13.1	Ma hawẽ henea yusĩa kene ẽ matu bumai uĩkãwẽ. Jesus matubetã ikũwaĩbube nui heneama hatube abunamei duanamepakekubaĩkãwẽ. 
HEB.13.2	Haska besti xinãkĩ hamapai pepa hakimama matuki bai beaibu itã hatu duawakĩ pimakubaĩshãkãwẽ. Habiaskari wakĩ ikũwaĩbu betsabũ Deusũ nai tsumabu hawa unãma hatu pimakĩ ushãpaunibukiaki.
HEB.13.3	Ha inũ, Jesus ikũwaĩbuwẽ taeshũ bitxiti hiwe anu hatu bitxiabu hatuwẽ petxiama hatuwẽ nuikĩ matu habe bitxiabu keska xinãkĩ hatu merabewakubaĩshãkãwẽ, haskai nuitapaibu unãkinã. Ha inũ, hatu itxakawaibuwẽ nuikĩ hatu merabewakãwẽ, habiaskari matu waibu mã metiru xinãkinã.
HEB.13.4	Ha inũ, txutanamebaũmisbu inũ beneyabia inũ aĩyãbia txakabui kemumisbu Deusũ hatu unãti watã kupiakeakeshanaiwẽ taea tsuãra ikũwaĩ aĩyãtã betsawẽ ana kemuama ha besti uĩ haska mã abunamerabeai mekei habe hiwekubaĩkãwẽ. Beneyatãri betsawẽ ana kemuamari ha besti uĩ haska mã abunamerabeai mekei habe hiweriakubaĩkãwẽ.
HEB.13.5	Haska inũ, hawẽ mabu itxa wanũ ika peiwẽ kemuama hawara besti mã hayawẽ benimakubaĩkãwẽ, Deusũ nuku yubakĩ: “Ẽ matu putama inũ ẽ matu henetaskama ishanaii”, iniwẽ taearã. 
HEB.13.6	Haskakẽ ma nuku yubani haska haki txiti itã hawa dateama yuikĩ:
HEB.13.6	“Yavé Deusũ ea merabewamiswẽ taea
HEB.13.6	hamapai tibiwẽ tsuabũra txakabuwanũ ishũ
HEB.13.6	ea amanũ ikaibu
HEB.13.6	‘Ẽ Shanẽ Ibũ ea merabewaya ẽ dateamaki’ ”,
HEB.13.6	ikĩ hatu yuikubaĩtiki, dateamarã.
HEB.13.7	Haska inũ, Deusũ hãtxa Cristokiri habũ matu yusĩkĩ matu pe mekekubaĩkĩ matu xinã betsa wamanibuki. Haskawẽ taeshũ habũ Deus ikũwãkĩ txibãkubainibu haska hatũ hiwea pepa akĩ henebainibu xinãkĩ matũri ikũwãriai habiaskariai hiweriakubaĩkãwẽ.
HEB.13.8	Ha inũ, Jesus Cristorã, hawa maei betsaisma habiaskaski, uatiã inũ, natiã ikai inũ, ipakeshanairã. 
HEB.13.9	Haskakẽ yusĩa betsa betsapa benawakĩ matu yusĩaĩbu hatu hawa nĩkayamakubaĩshãkãwẽ. Hamẽ nũ Deus xinãkubainaibu nukuwẽ nuikĩ merabewakĩ nuku kuxipa wamiski. Hakia habu parananãkĩ betsa kaya hatũ beya pitikiri matu yusĩkĩ bikawaibu hatu nĩkayamakãwẽ, piti beya betsakiri txibãkĩ matũ huĩti tsuã ana kuxipa watirumakirã.
HEB.13.10	Ha inũ, nukũ txakabu buanũ ika Jesus ma nuku mawashuni nukubu nũ hayabiakẽ tsuabũra judeubũ shenipabũ beya henekatsi ikama yuinaka menukĩ hatũ txakabu buanũ ikaiburã, hamẽ akanikiki. Nukũ merabenãtũ kuxipa hayatirubumariki. 
HEB.13.11	Ha inũ, Deus daewakĩ nukunabũ txakabu hau Deusũ buatã ana xinãyamanũ Deusbe nukunabu hãtxashunika shanẽ ibu binuatũ yuinaka tesẽshũ hatũ himi meribihaira dĩtu anu bukẽ hanua hawẽ nami mae pekatxushũ hawẽ yura kuakĩ keyumisbuki. 
HEB.13.12	Habiaskari wakĩ hawẽ himiwẽ hawenabũ txakabu Deus buamashũkĩ nuku meribi pepawanũ ika mae pekatxu anuari Jesus nuku tenãshunaburi nuku mawashuniki. 
HEB.13.13	Haskakẽ Jesus anibu keska wakĩ nukuri nuitapa wakĩ dakewaibu ha bai Jesusũ nuku tatesshũbaini txibãkĩ judeubũ beya ana xinãma nuitapabiai dakeama ikubainãkãwẽ. 
HEB.13.14	Haska inũ, na mai anu nũ hiweyuarã, mae putatimai has ibua hawẽ nui nũ hanus ipatirubumaki. Hakia Deusũ maewã pepa ha yubani tashnimashanai haskawẽ nũ hiweshanai xinã bestikĩ nũ manakayuaii. 
HEB.13.15	Haskakẽ Jesus Cristo nuku mawashuni xinãkĩ heneama nukũ huiwẽ Deus kẽwãkubainãkãwẽ. Haska wakĩ nũ Deus benimawatiruki, yuinaka kuapaunibu keska wakinã. 
HEB.13.16	Ha inũ, Deus xinã txãkãwanũ, iwanã, ana matũ hamapaiwẽ nuiama pepakĩ ikũwaĩ betsabuwẽ nuikĩ hatu merabewai hawara mã haya itxapa kasmai eskarabes pashkashũ yauxiama hatu inãkĩ heneyamakubaĩkãwẽ, haska wakĩ Deus xinã txãkãwãkinã. 
HEB.13.17	Ha inũ, matu yusĩkĩ mekekubainaibu hatũ yusĩa nĩkatã hatuki txiti ikĩ txibãkubaĩkãwẽ. Haska matu putama hawa huĩrukuãma mekekubaĩmisbu habiaskari Deusũ unãkĩ hatu manakumiski. Ha inũ, hatũ daya itimaska wama nĩkahairakĩ mã hatu benimawakubaĩtirubuki. Hakia nĩkama mã hatu itimaska wakĩ mã hawa tapĩkĩ pewai kaĩtirubumaki.
HEB.13.18	Ha inũ, Jesusũ hãtxa yusĩkĩ nũ pe txibãmis unãkĩ dasibi pe hiwekĩ nũ hatu pe uĩmakubainũbũ Deus dayuikĩ nukukiri ea ashũkubaĩkãwẽ. 
HEB.13.19	Ha inũ, matu anu ẽ ana txĩtũkatsis ikaiwẽ taeshũ menã Deus ea yukashũrikãwẽ, matu anu ẽ hawaira kashanunã.
HEB.13.20	Nukũ Shanẽ Ibu Jesusũ himiwẽ Deusũ yuba bena ikibi ika ma pewani hawẽ bake txashuwã mekenika pepa keska nukũ mekenã bestẽwanitũ unãnuma hawẽ kuxipawẽ nuku hiwemakubaĩkatsis ikikiki. 
HEB.13.21	Deusũ haskakiri matu xinaĩ yubakani hatũ hau matu dasibi pewakubainũwẽ. Habiaskari wakĩ haska abuai keska wakĩ hau nuku amariakubainũwẽ, Jesus Cristowẽ taeshunã. Haskakẽ nukũ merabenã Cristo kẽhairawakubainãkãwẽ. Haskakirã.
HEB.13.22	Ẽ betsabu inũ ẽ puibuũ, ẽ kene txaipamawẽ ẽ matu merabewakĩ benimawakatsis ikai hawa eki sinatama xinã pewatã uĩrakubaĩkãwẽ. 
HEB.13.23	Ha inũ, nukũ betsa Timóteo bitxiti hiwe anua ma tashnimaxinabu ẽ matu unãmaii. Hawairakirã eki nukuaya habe kashũ ẽ matu betximai kashanaii.
HEB.13.24	Ha inũ, matu yusĩkĩ matu mekekubaĩmisbu inũ Deusunabu matubetã ikũwãmisbu dasibiri ẽ hãtxa ẽ matu bumaii. Ha inũ, Italia mai pakea anushũ ikũwãmisbũ hatũ hãtxa matu bumariakanikiki.
HEB.13.25	Haskakẽ Epa Deusũ hau matu dasibi duawakubainũwẽ, hawẽ pepawenã.
HEB.13.25	Hatiski, ẽ hãtxarã.
JAS.1.1	Matu Israelĩ 12 huni bakebũ hatũ bababũ mã Jesus Cristo ikũwaĩbu mai hirabi anu mã sa ini manibaunabu ẽ Tiagõ, Deus inũ nukũ Shanẽ Ibu Jesus Cristõ tsumapã ẽ matu kene bumai uĩrakãwẽ.
JAS.1.2	Ẽ betsabu inũ ẽ puibuũ, hawara bika betsa betsapa mã mekĩ tenebiai Deusũ benimati mã hayawẽ xinã txãkãkãwẽ. 
JAS.1.3	Mã ma unaiĩ, haska mã ikũwaĩ matu unãti wakĩ matu bika tenemaiburã. Haskawẽ taeshũ haska matu nuitapa waibu keska tapĩkĩ teneakeakekĩ ana hawẽ kuxipakĩ mã tapĩ hawẽ ewakũkainaii. 
JAS.1.4	Hawara mã teneai hawẽ Deusũ matu kuxipa wakĩ matu ewa wanũ, iwanã, matu xinã nukumakatsis ikai hawẽ kuxipai mã ana hawawẽ bika tenetirumai ha hawẽ Deusũ matu unãti wai hayai keyurikubaĩkãwẽ.
JAS.1.5	Tsuara hatiri mã unãnepariamarã, Deus yukakubaĩkãwẽ. Hawẽ unãneparã, hatũ matu inaĩkiki, hawa yauxiamarã. Mã haska Deuskiri xinãkĩ dasibi hawara akatsis ikai matu ashũtiru hayaki, hawẽ unãnepa keyutiruma haya inũ hatũ hawa matukiri txakabu xinãkĩ metuismarã. 
JAS.1.6	Haska Deusbe hãtxakĩ yukakinã, txanima ikũ besti wakĩ akubaĩkãwẽ: “Ea inãtirumẽkaĩ”, ikĩ xinã dabewama akinã. Hamẽ mã xinã dabewẽ xinãkĩ mã ea akairã, iãnẽwã niwẽ betxuruwãkĩ tũkash abubumis keska wakĩ mã akawaii. 
JAS.1.7	Tsuabura haska keskakĩ hatũ xinã betsa wakeakekĩ yukamisburã, hawara Deus anua bitirubumaki, 
JAS.1.8	natiã hatũ hamapaikiri Deus yukabiatã haskas ikũwãkĩ xinãma pena betsatiã ana haskakiri yukaxina ikũwãkĩ mestẽwãmamarã.
JAS.1.9	Haska inũ, ikũwaĩ betsa mabu itxapa hayama tsuã hakiri xinaĩsmabia Jesus Cristo ikũwaĩwẽ taeshũ Deusũ kẽwãshanaiwẽ taea hau benima bestikũkaĩnũwẽ. 
JAS.1.10	Mã ikũwaĩ mabuyabuũ, matũ mabu bestiwẽ hawẽ keĩ mã xinãyamanũbũ Deusũ matu ma yusĩmawẽ taea maturi benimarikãwẽ, matũ mabu mã hayabiarã, harã, ni mashu hawẽ huayabis debumis keska mã unaĩnã. 
JAS.1.11	Mabuya hiwebiani eskashãkanikiki. Hakiri matu yuinũ nĩkakãwẽ. Ni hua tuea hawẽruabiakẽ bari tashni kuhairakirãkĩ hua hawẽrua pepabia benukĩ barĩ utsi wakĩ niri amis keskai haska keskariai huni mabuwãyã hiwea mawai hawẽ mabu hawẽruayabia hawẽ mabu inãnanãmis habu benui yamanũbarikanikiki.
JAS.1.12	Tsuabũra ikũwaĩ bika betsa betsapa tenebiai babuama binukubaĩmisbu Deus hatuwẽ benimakĩ hatu manakukĩ haska habũ Deus abumamisbu haskabu hatuki Deus yubakai hiwekuĩa hatuki tanani hatu hawẽ manakushanikiki, maiti sawemakĩ akawakinã. 
JAS.1.13	Ha inũ, txakabũ Deus unãti watiruma inũ hau nũ txakabu wanũ Deusũ nuku yunutaskaismaki. Haskawẽ taeshũ tsuabũra hatũ xinãwẽ hawara kemu tashnia uĩ kanekatsis ikĩ yuikĩ: “Deusũ unãti wakĩ ea kanemakatsis ikikiki”, iwanã, hau haska ibubis xinaĩ hãtxayamakubainũbũwẽ. 
JAS.1.14	Deusũ haska yunuamabiakẽ ibubis hatũ xinãnẽ txakabu xinãkĩ haska abuai keska aki haki neshei txakabu beyakubaĩmisbuki. 
JAS.1.15	Na txakaburã, eskaki. Matu yuinũ nĩkakãwẽ. Tsuabũra habũ huĩti merã hawara txakabu xinãkĩ me taewatã: “Hawamaki”, ikĩ txakabu betsa betsapa mekĩ mata wakubaini Deusbe ana haibunameama hawẽ hãtxa ana txibãkatsi ikama ikubainaibuwẽ taea niti ikama Deusbe hiweama mawai benushãkanikiki. 
JAS.1.16	Ẽ betsabu inũ ẽ puibuũ, ẽ matuwẽ nuiairã, hau ibubis mã parananãyamanũbũ matu shabakabi yuinũ nĩkakãwẽ. 
JAS.1.17	Nukũ Epa Deusũ bari inũ ushe inũ bixi damiwanitũ hawẽ xinã betsa betsapa waisma inũ hakiri hawa huneamawẽ taea haska tibi hawa txakabuma pepa besti hanua huai nuku inãkubainikiki. 
JAS.1.18	Ha inũ, Deusũ nuku haska wakatsis ikĩ hawẽ kakape txanimawẽ nuku hiwea bena inãniki. Nuku dami waniwẽ taeshũ nukũ dukũ hawẽ bake ikũwãkĩ nũ taewani nũ hayabuki.
JAS.1.19	Ẽ betsabu inũ ẽ puibuũ, ẽ matuwẽ nuiaikirirã, eskaki, xinaĩrakãwẽ. Hawara Deusũ matu dasibi yusĩkatsis ikai menã hawaira nĩka peirawakubaĩkãwẽ. Hakia hawara yuii mã hãtxakatsis ikai unãshubira hatu yuikãwẽ, hawa hatuki sinatamarã. 
JAS.1.20	Hamẽ yura betsa ha aki sinatakinã, haska Deusũ abuai keska aki mã pepatirumaki. 
JAS.1.21	Haskawẽ taea matu dasibibũ haska Deusũ atimapa danãmis txakabu betsa betsapa mã haya henekĩ puta keyurikãwẽ. Mã haska waiwẽ taeshũ Deusũ kakape matu yusĩabu mã ma nĩkanirã, hawa danãyamakãwẽ. Ha Jesusũ hãtxarã, kuxipa paepaki. Hatũ matu pasha washanikiki.
JAS.1.22	Deusũ hãtxa Cristokiri kakaperã, bemakis besti nĩka bestiama haska hãtxa mã nĩkai keska ha hãtxa nĩkatã akubaĩkãwẽ. Hamẽ haska mã hãtxa txibãmarã, nĩkabiai ibubis mã parananã bestitirubuki. 
JAS.1.23	Tsuãra Deusũ hãtxa nĩka bestimisrã, ha hãtxa txibaĩ haki meseamarã, yura betsã hawẽ besu hawẽ beisitiwẽ 
JAS.1.24	uĩbiakĩ hawẽ besu haskarara ibubis uĩbiatã nasaukekaini hawaira hakimamiski, haskarara uĩshu xinãmarã. Haska keskariai Deusũ hãtxa nĩka bestitã hakimakubaĩkanikiki, hatũ txakabu pewakatsi ikamarã. 
JAS.1.25	Hamẽ tsuabũra Deusũ hãtxa yununi nĩka bestiama hakimakatsi ikama haska txaniai txibaĩ hatũ txakabu henei pepakubaĩtirubuki. Haska bestiama hawẽ hiwekaini txĩtuãma haska tibi Deusũ hãtxã yunuai menei haskai xinã txãkãshãkanikiki. 
JAS.1.26	Hakia tsuabũra Deus hiwea kẽwãkĩ xinãkĩ: “Deus ikũwaĩ ẽ hiweshũkũkainaii”, iwanã, xinãbiakĩ hawara atimapa xinãtxakakĩ yui sheti itibia nemai sheti itirumawẽ hatũ xinã pe mekeamawẽ taea ibubis parananãkĩ kanekĩ Deus benimawatirumaki, Jesus ikũwaĩ hamẽkinã. 
JAS.1.27	Hakia tsuabũra txanima Deus hiwea kẽwã kayabikĩ nũ akaiburã, nũ eska itirubuki. Matu yuinũ nĩkairakãwẽ. Nũ pepa hawa txakabuma ikatsis ikairã, nukũ Epa Deus benimawakĩ eska uĩmakubaĩkãwẽ. Bake ibuumabu inũ, aĩbuaibu hatũ bene ana hayabuma nuitapaibu habuwẽ nuikĩ habũ hawara bishũkĩ hatu merabewakubaĩkãwẽ. Ha inũ, hamapai yurabũ akai txibaĩ kemui irumapayamakubaĩkãwẽ.
JAS.2.1	Ẽ betsabu inũ ẽ puibuũ, betsarã, nukũ Shanẽ Ibu Jesus Cristo pepahaira mã ikũwaĩwẽ taeshũ yura tibiwẽ nuitxakai betsa katukĩ betsa danãyamakubaĩkãwẽ. 
JAS.2.2+JAS.2.3	Haskawẽ taeshũ miyuiwẽ matu yuinũ nĩkakãwẽ. Shanẽ ibũ mane ouro meitxikiti sawea inũ, tari hawẽruahaira sawea matube itxanũ itã matu anu hikiaya huni betsã yuikĩ: “Na tsauti bebunua peki tsaushũ nĩkayuwe”, iwanã, mã hatu duawaya huni betsa nuitapai tari txuka sawea matube itxanũ itã matu anu hikiriaya huni betsã yuikĩ: “Maĩ tsaushũ nĩkayuwe. Nikatsi iki mĩ nishũ nĩkatiruki”, iwanã, 
JAS.2.4	huni nuitapai dakewakĩ shanẽ ibu pe bestikiranai ikĩ mã duawakubaĩmiski. Haska katukĩ haska Deusũ matu amakatsis ikai mã akama ikũkainaii, xinãtxakakinã.
JAS.2.5	Ẽ betsabu inũ ẽ puibuũ, matuwẽ nuikĩ ẽ matu abuai ẽ hãtxa nĩkairakãwẽ. Na mai anua tsuabura nuitapaibu Deusũ katua habũ Deus ikũwã kayabiaibu pepakanikiki. Hanua txipu haska hiwekũkainaiwẽ taeshũ niti akama nai anu habe hiwemashanai Deus yubakanishũ danãma hatu abumisshũ hatu manakushanikiki, nai anu hatu hiwemakinã. 
JAS.2.6	Matubunã, xinãkãwẽ, habuwẽ datekĩ mã haska hatukiri xinaĩnã. Ha yura mabuwãyãbu mã duawairã, habunã, matu itxakawamisbuki. Ha inũ, habiabũri matu atxishũ sharabaĩkĩ shanẽ ibubu matu inãmisbuki. 
JAS.2.7	Habunã, nukũ Shanẽ Ibu Jesus Cristõ matu katuni hakiri hawẽ kenawẽ mã hãtxai hãtxa txakabuwẽ hakiri matu txitemisbuki. Matu haska wamisbukiri xinãkãwẽ. 
JAS.2.8	Haska Deusũ hawẽ hãtxa yuishunikabu hatu kenemakĩ hatu yusĩmakeakeni tibi binua Jesusũ ha kene ana hatu yusĩni matu ana yuinũ nĩkairakãwẽ: “Mimebi mĩ yura mĩ nuimis keskakĩ yura betsabu tibiwẽ nuikubaĩkãwẽ”, iniwẽ taea haska txibãkubaĩkĩ hawara Deusũ abumis akĩ mã txibãkĩ akĩ pewairã, haskarã, peki. 
JAS.2.9	Hakia haratura mabuya inũ peiya besti hatukiri xinãkĩ ha yura betsa mabuuma hawawẽ matu merabewatirubuma hatu xinãkĩ kanekĩ Deusũ yununi pewama matũmebi Deusũ kupiti mã itxawaii. 
JAS.2.10	Tsuãra dasibi Deusũ yusĩa txibãkatsis ibiakĩ hakia yusĩa bestitxai txibãma kanekĩ dasibi ha Deusũ Moisés yununi inũ nemani mã ma habiati txakabuwaki, matũ yura hawawẽ shushati hayamairã. 
JAS.2.11	Ha inũ, Deusũ Moisés hawẽ yusĩa kenemakĩ yuikĩ: “Aĩyãbia inũ beneyabia betsabe txutanametimaki”, ani inũ: “Matũmebi pubẽkĩ yura betsa tenãtimaki”, akĩ yuinikẽ hanua mã aĩyã inũ mã beneya yura betsabe mĩ txutanameamarã, haskai mã peaii. Hamẽ haskabiai huni betsa tenãkĩ Deusũ yusĩaki meseama patapakĩ mã kanekubainaii. 
JAS.2.12	Tsuabũra Deusũ yunuti inũ hawẽ nemati Jesuswẽ hatu unãti wakatsi ma pewaniwẽ taeshũ harakirira mã hãtxai inũ mã hatu uĩmakubainairã, txanima Jesusũ yunuti benawẽ ma matu tashnimakubainikiki. 
JAS.2.13	Deusũ nuku eska washanikiki. Matu yuinũ nĩkakãwẽ. Tsuabura nũ hatuwẽ nuisbuma Deusũri nuku unãti wai nuiama ishanikiki. Hamẽ tsuabura nũ hatuwẽ nuikubaĩmisburã, hanu kupikĩ unãti waitiã hawa nuku itxakawama hatu binumakĩ nuku pasha wakĩ binumashanikiki.
JAS.2.14	Ẽ betsabu inũ ẽ puibuũ, tsuabura eska hãtxamisbuki. “Ẽ Deus hiweshũkĩ pe txibãkĩ ẽ ikũwaiĩ”, ibiamisbu hakia haska Deusũ yununi ashũkĩ benimawatirubumaki, hamẽ hawẽ hãtxa bestiwẽ yuirã, hawa hawẽ ikũwaĩ kayabi shabakabi hawẽ hatu uĩmakĩ ashũamabiarã. Haska Deus ikũwaĩkiri besti hãtxamisburã, Deus anu mekei pashati hawẽ ikũwaĩ hayamaki. 
JAS.2.15	Xinãkãwẽ. Eska ikũwaĩ betsa huni kasmai aĩbu haratura nuitapai tariuma inũ pitiuma natiã hawa hayama hiweyukẽ 
JAS.2.16	tsuãra tari inũ piti hatu inãkĩ merabewayukatsi ikama hawa hatu merabewatikiri hawẽ xinãnẽ merabenã besũmai hatũ kesha bestiwẽ yuikĩ: “Tari pe sawetã hawara piti mã pikatsis ikai pikĩ yaniwatã unãnuma hiwekũkaĩwẽ”, iwanã, hãtxa pepa yuibiakĩ haska hatu uĩmakĩ ashũamabia matũ hãtxa hamẽki. 
JAS.2.17	Hamẽ tsuara: “Deus ẽ ikũwaiĩ”, iwanã, kesha bestiwẽ yuiairã, haska besti kaĩmaikiki, haska Deusũ abuai shabakabi ashũkĩ uĩmamarã. Hawẽ akarã, mawa keskaki.
JAS.2.18	Haskai tsuãra ikũwã kayabi wariamabe hãtxai eskai mã unãtinãtirubuki. Matu yuinũ nĩkakãwẽ. Tsuabubera hãtxakĩ yuikĩ: “Mianã, Cristo mĩ ikũwãyã eãnã, yura betsabu ẽ merabewakubainaii, ikĩ ẽ yuiaiwẽ taeshũ haska yura betsa betsapa merabewai ẽ pe hiwemis mia uĩmakĩ haska Cristo ẽ ikũwaĩ ẽ mia uĩmatiruki. Ẽ akaya hakia miã tsuara merabewama haskara Cristo mĩ ikũwaĩ shabakabi mĩ ea uĩmatirumaki. Hãtxawẽs besti ikũwãkĩ mĩ hawara mĩ ea uĩmatirumaki”, akĩ mã hatu dakematiruki. 
JAS.2.19	Hanushũ matu betsãri xinãkĩ yuikĩ: “Epa Deus ha besti kuxipakẽ ha besti ẽ ikũwaiĩ”, ikĩ mã pe xinãkĩ yuiaii. Haskabiakẽ yushĩ txakabubũ habiaskari ikũwãbiai Deuski datei hawẽ yura txuruĩ saki saki iriamisbuki, kupishanaiki dateirã. 
JAS.2.20	Haskakẽ Deus ikũwaĩnã, ana unaĩsmapayamakãwẽ. Cristowẽ Deus mã hamẽ ikũwã bestiairã, hamẽki. Haskakẽ mã kanemis hamẽwãma unãtã ana hamẽama ikũ kayabi wakĩ Cristowẽ Deus dayashũkubaĩkãwẽ. 
JAS.2.21	Nukũ shenipabu Abraãokiri matu xinãmanũ nĩkairakãwẽ. Hawẽ bake Isaque kaĩma ma berunãkẽ Deusũ Abraão ikũwaĩ unãti wakĩ yuikĩ: “Mĩ huni bakerã, ha mĩ abuhairai, mĩ bake Isaque Mati Moriá anu iyushũ txi tapu fogão watã hakishũ ea inãkĩ kuakĩ menushãwẽ”, aka iyushũ samama txatxinũ, iwanã, uĩmakĩ akaya Deusũ nemanikiaki. Haska wakĩ hawẽ xinã pewẽ Deus benimawaya: “Ea ikũwaĩ huni pepaki”, aniki. 
JAS.2.22	Haska nukũ shenipabu Abraãonẽ Deus ashũkĩ uĩmai hawẽ akawẽ haska ikũwaĩ kayabi shabakabi wamaniki. 
JAS.2.23	Haska Abraãonẽ Deus nĩkashũ hawẽ hãtxa txibãkĩ hawẽ bake yauxiama hawara Deusũ yunua ashuniwẽ taeshũ Moisés hakiri kenekĩ yuikĩ: “Abraãonẽ Deusũ hãtxa ikũwãniwẽ taeshũ Deusũ xinãkĩ: ‘Abraão huni pepaki’ ”, aniki. Hanushũ ana Deusũ yuikĩ: “Abraãonã, ẽ haibuki”, anikiaki.
JAS.2.24	Haskakẽ bemakis Deus ikũwã bestiama hakia Deusũ yunuari haratubũra mã ashuaĩwẽ taeshũ Deusũ matukiri: “Ma pe wanikẽ haska xinãkĩ ikũwãkĩ mã uĩmakĩ hawara ashũriairã, mã ma periki, ikũwã bestikĩ mã akamarã”, xinãkĩ matũ aka uĩrakubaĩkãwẽ. 
JAS.2.25	Abraão keskai Raabe atiabiamis Deuski mesekĩ Israelbũ shanẽ ibũ tsuma unãnepa unãtinã dabenika Jericó mae ewapa anu shanẽ ibuki txaniabu hawẽ soldadobu habu unãtinãtã txaninika dabe hatu atximanũ, iwanã, Raabeĩ hiwe anu hikiabu Raabeĩ hatu merabewakĩ soldadobu parãshũkĩ hawẽ hiwe anu arubiatã hatu yuikĩ: “Txanima ẽ hatu uĩshuki. Hakia harakirira ma bukanikiki. Hatu benatãkãwẽ”, atã bai betsawẽ hatu nitxĩkĩ merabewanikiaki. Raabeĩ hatu haska waiwẽ taeshũ hawẽ akawẽ Deusũ pepa warianiki. 
JAS.2.26	Ha inũ, yura yushĩyãbia hawẽ yushĩ kaĩkainaya mawamiski. Haska keskariai ikũwã bestikĩ haska Deusũ yunua txibãkĩ dayashunama hawẽ akarã, hamẽki, hatũ xinã pewama mawa keskarã.
JAS.3.1	Ẽ betsabu inũ ẽ puibuũ, matuwẽ nuikĩ ana matu yusĩnũ nĩkakãwẽ. Hatira itxapa matũmebi hatũ yusĩnanũ ika hawẽ kemuyamakãwẽ. Na hiwea nũ unãmabia nũ Deus dayashunũ ikaiburã, haska tibi hatu merabewai nũ hãtxakĩ hatu yusĩbiamis habiawẽ taeshũri hawa kaneama Deusũ nuku tibi unãti washanikiki. 
JAS.3.2	Dasibibunã, nũ kanehairamisbuki. Haskakenã, tsuabũra hãtxa txakabu yui shetxakakĩ kanekatsis ikama hawẽ yura mekekĩ hamapai tibi xinãkĩ hawẽ xinã meke pewatã hawẽ hiwea kayatapĩbaĩtirubuki. 
JAS.3.3	Ha inũ, haska keska wakĩ cavalo nũ mekebaĩmisbukiri matu yusĩnũ nĩkakãwẽ. Cavalo hawẽ yura hirabi mekemabaĩkatsi hau nuku nĩkabainũ hawẽ hashpanu mane hãkishkũtã hawẽ bushka bushkeãkeakebaĩkĩ dasibi hawẽ yura hirabi nũ mekemabaĩmiski.
JAS.3.4	Ana haska keskari betsarã, shashuwã ewapa niwẽwãnẽ tuabiabaĩmiskẽ hanira bukĩ huni hatũ bunikatũ hariri bukatsis ikĩ hawẽ bushkeãkeakebaĩti haimã keska txinetamea hatiumawẽ bukĩ kayatapiãkeakebaĩmisbuki. 
JAS.3.5	Haska keskari wai nukũ hanawenã, hamapai betsa betsapakiri yui nũ hawẽ hãtxamiski, pepa inũ txakabu hatu yuikĩ hatu xinã hunekĩ hatu xinã pe wamakinã. Haska keskari wakĩ nũ hatu eska watiruki. Bai ewapa txi dekẽ pixtawẽ ketiã ha bai ewapa menu keyukĩ tawakara abaĩmiski. 
JAS.3.6	Nukũ hãtxarã, txi keskariki. Haska keskawẽ tsukira xinãtxaka pixtakĩ nũ shetxakai hãtxairã, nũ ha hatu dabãmakĩ nuitapa watiruki. Hamapai hãtxa txakabu nũ yuiairã, paeki. Haska xinaĩ nũ hãtxamiswenã, ibubis nukũ hiwea bai menukĩ itsa wakĩ nũ benumiski. Satanás txi anu kashanaitũ hatũ matu xinãmamiski, matũ hiwea pe kainai nakumakĩ txakabu wamakinã. 
JAS.3.7	Ha inũ, yuinaka ni merã hiweabu inũ, peiyabu inũ, nutawẽ mapumisbu inũ, iãnẽwã merã yuinaka hiweabu nukuki nukuai bitã pubẽbiakẽ dasibi daewakĩ unaĩsmapa watã yurabũ beya wakĩ daewatirubuki. 
JAS.3.8	Hakia tsuã nukũ hãtxa nemakĩ ibubis mekekĩ pewatirumaki. Ha txakabu haki mata hatũ binua haska washũ hãtxa pe yuitirumaki, ha txakabu itxapa pae matarã. 
JAS.3.9+JAS.3.10	Ha inũ, hãtxakĩ habias hanawẽ nukũ Shanẽ Ibu Epa Deus pe yuikĩ kẽwãbiatã yurabu ha itsa wakĩ dami wanirã, habias keshawẽ hatuki shetxakakĩ nũ hatu yupumiski. Ẽ betsabu inũ ẽ puibuũ, nũ ana haskatirubumaki. Xinaĩrakubaĩkãwẽ. 
JAS.3.11	Ha inũ, habias txatxanua ũpash paisma inũ ũpash muka habaismaki. 
JAS.3.12	Ha inũ, figueira hi bimi ha besti bimimiski, shenã ikamarã. Ha inũ, nixi betsa hawẽ bimi besti imiski, figueira ikamarã. Ha inũ, iã batapanu ũpash paisma nũ bitirumaki. Nukũ hãtxa habias keskari wakĩ habias hanawẽ hãtxa pepa inũ hãtxa txakabu nũ yuiama itixaraii. Haskakẽ nukũ hãtxa Deus mekematã Deus kẽwaĩ yurabuki ana shetxakai ana hatuki ẽ hẽ iyamakubaĩkãwẽ.
JAS.3.13	Eskai unãnepa kayabi mã hiwetiru matu yuinũ nĩkairakãwẽ. Txanima matubu hatiribũ Deusũ hãtxa unãhairakĩ mã nĩkahairakubainaibunã, kaneama yurabu matũ xinã pe hatu uĩmai pehaira hiwekubaĩkãwẽ. Mã haska hiweabu hawara pe mã akubaĩmis xinãkĩ ana yuiama duapa bestikĩ haska Deusũ xinãwẽ babutã unãnepahairakĩ shabakabi yura betsabu mã hatu uĩmatirubuki. 
JAS.3.14	Hakia matubu betsa unãnepakatsis ibiai yura betsabu tibi hawara haya mĩ mia haskatiruma xinaĩ matũ huĩtinĩ pubẽkĩ hatu pashkanũ ika shanẽ ibunũ ikĩ haska Deusũ abumis txanima mã hayamabia haska bestiwẽ mã kẽkubaĩkanaii. 
JAS.3.15	Haskakĩ kanei ibubis unãnepapaikĩ haska Deusũ xinaĩ anua huai akama hakia haska Deus ikũwãbuma inũ Satanásã xinãmis haska keskarianũ ika mã ikaii, yura betsabu tibi binunũ, ikirã. 
JAS.3.16	Hanua matu anua tsuara unãnepabiaya ha txibãkatsi ikama haki sinatai eari haskarianũ ika xinaĩ shanẽ ibunũ ika mã binunãnaĩ mã haskaibu tsuã matu pe meketimakẽ hamapai txakabu tibi mekĩ mã akai hayaki. 
JAS.3.17	Hakia haska Deus anua huai haya hawẽ unãnepakĩ akirã, mã eskatirubuki. Matũ yura mã shanẽ ibubia matũ xinãwẽ shanẽ ibukiri xinãma hatu binukatsi ikama pe besti ikũkaini shabakabi mã hatu uĩmatirubuki. Ha dikabi duapai inũ, hatuwẽ nuikĩ betsabu hãtxai nemama nĩkamis inũ, daewanika inũ, betsabuwẽ nui merabenã bestimis inũ, beparameama dasibi hatu merabewamis inũ, txanima yui kayabimis inũ, yurabu paraĩsma inũ, Deus txibaĩ txĩtuãma inũ, pepas besti katui unãnepabu mã hiwetirubuki. 
JAS.3.18	Haska unãnuma mã hatu hiwetãkubainai ha unãnumawẽ taeari yura betsabu unãnepariakĩ shabakabi hatu uĩmariakĩ pe besti mã hatu uĩmakubaĩtirubuki.
JAS.4.1	Mã unaĩ ikai hanua hukĩ matu ha imakĩ hãtxawẽ hanubi txitenamemakĩ matu detenamemairã, haska kaĩkinã, matũ huĩti meranua kemu txakabu tashnikĩ matu imaikiki. Mã haskakũkainairã, xinãkãwẽ. 
JAS.4.2	Ha inũ, hawara bikatsis iki kemubiakĩ mã bitirumawẽ taea hawara yura betsa haya uĩ hawẽ mã kemuai yura betsaki sinatakĩ mã tenãkatsis ikaii. Ha inũ, yura betsa mabu hayakẽ putamatã bianũ ika nui sina detenũ ikasmai mã ha ibestimiski. Habiaskabiakẽ hawara Deusũ matu inãtiru yukakĩ mã ea aismawẽ taeshũ Deusũ hawa matu inãmaki. 
JAS.4.3	Ha inũ, hawarakiri Deus mã yukamiski. Hanushũ mã yukakĩ mã ea abia hawa mã bismaki, mã hamakiri yukatxakaiwẽ taeshunã, haskarã, haska Deusũ xinaĩ keska akatsi ikama haska matũmebi hawẽ beparamei ibubis benimai mã hamẽ txakawakatsi ikĩ hakiri xinaĩnã. 
JAS.4.4	Haskati kemaĩ yurabũ mã ikũwãkĩ pewabumaã, haskai Deus haibu wabiatã matũmebi hawara Deusũ danaĩ mã akubainai? Haskakẽ tsuabũra hawara Deusũ abuama abukĩ Deus danaĩ ana habe haibunamekatsi ikabumaki, ana txĩtũtã haki sinatamairã. 
JAS.4.5	Matu xinãmakatsi ikĩ Deusũ hãtxa hakiri kenekĩ yuikĩ: “Deusũ Yushĩ Pepa nuku merã hiwemanitũ nuku yauxikĩ mekekubaĩmiski”, iwanã, yuikĩ hamẽ hakiri keneama iniki. 
JAS.4.6	Hakia hamapai tibi nũ akairã, hawẽ pepawẽ nuku merabewakĩ binumaikiki. Haska hawẽ hãtxa yuishunikatũ kenekĩ: “Tsuabũra yuikĩ: ‘Hamapai betsa betsapa emebi ẽ atiruki’, ikĩ keaĩburã, Deusũ hatu beshtemiski. Hamẽ tsuabura babutã yuikĩ: ‘Deusũ besti ea merabewaya hawara txakabu hawẽ pepawẽ besti ẽ daĩbaĩtiruki’, ikaibu duawakĩ habu merabewakubaĩmiski”, iniki. 
JAS.4.7	Haskawẽ taeshũ Deusũ merabewakĩ hau matu mekekubainũ haska abuai ashũkĩ txibãkubaĩkãwẽ. Haskai hẽ iyamakĩ diabo Satanásã matu txakabuwamakatsi ikaya: “Deusũ ea mekeaya ẽ mia nĩkamaki. Turi kariwe”, mã wakubainaya Deusũ kuxipaki datei Satanás pashashanikiki. 
JAS.4.8	Haskakẽ tsuabũra Deus inũ Satanás ha dabe txibãkĩ mã xinãtxakaya matu yusĩnũ nĩkakãwẽ. Hanũ Deus xinã kayabikĩ haibu kayabi warikãwẽ, hari hau matube haibunaĩ dasinunã. Mã haskakubainaiburã, haska nukũ mekẽ detsis mepanui nũ yamamis keska wakĩ matũ huĩtiwẽ mã xinã txakabuwai haki petxi hakimatã yamawarikãwẽ. Haska wakĩ mã Deus abukĩ haibu wakatsis ikaibu Deusũ matu haibu washanikiki. 
JAS.4.9	Ha inũ, mã habe haibunameama txakabuwakubainaibuũ, ana pepeama matũ txakabu unãtã hawẽ kashakatsi iki ana usaĩ benimama huĩti nixmai punu nukatã matũ xinã inũ matũ huĩti pewarikãwẽ. 
JAS.4.10	Hanua xinã betsai babutã nukũ Shanẽ Ibu bebũshũ yuikĩ: “Eãnã, txakabu besti ẽ akubaĩmiski. Ẽ txakabu ea buashũtã ana xinãma ea mekekubaĩwẽ”, mã akubainai duawakĩ Deusũ hawena wakĩ matu kẽwãkĩ binumashanikiki.
JAS.4.11	Ẽ betsabu inũ ẽ puibuũ, betsabũ ikũwaĩbu betsabukiri hawara txakabu nĩkatã yura betsabu yuibaũkĩ mã habu yuaiĩ, hatukiri haskatimabiakenã. Txanima Deusũ nuku yusĩkĩ: “Matũmebi mã nuimis keskakĩ yura betsa betsapa tibiwẽ nuikĩ hatu duawakubaĩkãwẽ”, iwanã, nuku yusĩniki. Haskakẽ tsuabũra ikũwaĩ betsabu txitekĩ Deusũ yusĩa txiteriakĩ haratura yusĩa mã abuamabia hawẽ besti hatu unãti wakĩ mã hatu txiteakeakeaii, matũ yunukĩ akawakinã. Hatu haska wai mã daki ana Deusũ yusĩa txibãkatsi ikama danaĩ mã haki meseamaki, hawẽ yunutikirã, Deusũ abiashanayarã. 
JAS.4.12	Ha inũ, hawara nũ anũbũ Deusũ hawẽ hãtxa nuku inãkĩ yununiwẽ taeshũ ha bestitũ yurabu kupiakeaketiruki, hatũ pepawẽ inũ hatũ txakabuwenã. Habiaskabiakẽ hawẽ hãtxawẽ yununi xinãma kanei maturã, habũ matu enawaibu hatu unãti wakĩ hatu txitenũ ishũ mã kanekubainaii. Hatu haska watimaki.
JAS.4.13	Eskakiriri natiã matu yusĩnũ nĩkakãwẽ. Hawara Deusũ matu amakatsi ikai xinãma hawara matũmebi mã akatsi ikai akĩ tsuãra yuikĩ: “Ikis kasmai, mexukiri kasmai, harakirira mae ewapa betsanu kashũ harishũ bari hirabi mabu inãnanãkeakekaũkĩ pei itxapa bikĩ ẽ itxa watãshanaii”, iki mã hamẽ yubakaii. 
JAS.4.14	Mexukiri hawara kaĩkĩ mia itimaska watiru mĩ unãmaki. Nukũ hiwearã, basnũ keskakiri nũ xinãtirubuki. Penama basnũ bututã mayakabiashu hawaira pua iki maĩbaĩmis keskai natiã mã hiwebia mexukiri mã mawatiru tsuã unãmariki. 
JAS.4.15	Hakia eskakĩ mã xinã pewatiruki, matu yusĩnũ nĩkakãwẽ. Tsuãra xinãkĩ yuikĩ: “Nukũ Shanẽ Ibũ ea mekeshũ hiwemayuaya hawara haska ea xinãmai ẽ atiruki. Ea xinãmamakẽ ẽ atirumaki”, ikĩ pe mã xinãkubaĩtirubuki. 
JAS.4.16	Hamẽ haskama matu ibubis hãtxai kẽkĩ hawara Deusũ matu amakatsis ikai xinãma haska mã akatsi ikai besti matũmebi kẽkĩ anũ ibestikũkainairã, txakabuki. 
JAS.4.17	Haskawẽ taeshũ tsuabũra hawara pepa Deusũ abumis unãbiakĩ mã akamarã, txakabukĩ Deus mã pashkaii.
JAS.5.1	Mabuwãyãbuũ, haska kaĩbiranaya mei kashai saĩ iki mã nuitapashanaikiri matu yuinũ nĩkakãwẽ. 
JAS.5.2	Natiã mabu inũ pei itxapa inũ, tari pepa mã hayaki. Hakia matũ pei yamaya matũ tari hawẽrua hawẽ masãnẽ pikĩ pesa pesa akĩ keyuriashanikiki. 
JAS.5.3	Ha inũ, matũ ouro pei heshe inũ matũ prata pei heshe itxapabiakẽ tsua merabewakĩ hatu inãma mã aru bestikubaĩmis pui itxai keyushanikiki. Jesus ana huriamakẽ natiã matũ pei mã itxa wamiswẽ taea Jesus ana ma hua kemaya ha mane pui itxai habai ha matuki txaniai keskaya hawẽ taeshũ Deusũ txi keskawẽ matu yama washanikiki. 
JAS.5.4	Haskashanikiki. Nĩkairakãwẽ. Dayakapabu hatu dayamakĩ matũ bai hatu urumakĩ hatu parãkĩ haska wakĩ mã hatu beshpa betximis yuiaibu nukũ Epa Deus kuxipahairatũ hatu nĩkamiski. Ha inũ, matũ yunu matu tsekashũ mãtxĩshũmisbũ haska mã hatu pakama yui matuki ha ikaibu nĩkariamiski, Epa Deusunã. 
JAS.5.5	Na mai anu yura mabuwãyã hiwearã, matũ mã uĩtirubuki. Hatiriburã, eska bestiwẽ hiweabuki. Tari hawẽrua sawea inũ, mabu hawẽrua besti haya hawẽ besti kemuaiburã, ina awa pitxakayama shuarãwã nia keska ma hanu dete kemabu keska mã hiweabuki. 
JAS.5.6	Matunã, haratubũra hawa matu txakabuwaisbuma betsabu tenãkĩ itxapabu mã hatu itxakawamiski, habũ hawa matu nemakĩ yuiabumarã.
JAS.5.7	Ẽ betsabu inũ ẽ puibuũ, nukũ Shanẽ Ibu ana hushanaya hĩ hĩ ikama tenetã manakakubaĩkãwẽ. Haska keskariakĩ bai wanikatũ hawẽ yunu banaima tsekashanũ, iwanã, ui ikai manamiski, hĩ hĩ ikamarã. 
JAS.5.8	Matuburi hĩ hĩ ikama tenetã manakairã, txĩtuãma xinã mestẽwãkãwẽ, nukũ Shanẽ Ibu hawaira hushanikikirã. Uĩrakubaĩkãwẽ.
JAS.5.9	Ẽ betsabu inũ ẽ puibuũ, Epa Deusũ dasibibu hatu unãti washanai ma hua kemaki. Hau matu hatube unãti watã kupiyamashanũ ana nukũ betsabube ha iki kũyã idabeyamakubaĩkãwẽ. 
JAS.5.10	Ẽ betsabu inũ ẽ puibuũ, nukũ shenipabũ Deusũ hãtxa yuishunikabũ Deusũ hãtxa shabakabi hatu yusĩ bika tenebiai hĩ hĩ ikama tenetã hiwepaunibukiri xinaĩ habiaskariai hiwekubaĩkãwẽ. 
JAS.5.11	Ha inũ, txĩtuãbumawẽ taeshũ Deusũ duawakĩ hatu kẽwãkubainiki. Nukubu nũ xinã txãkãkatsis ikairã, hawara bika tenekĩ haska besti meama hawẽ kuxipakĩ binukĩ nũ tenetirubuki, haska nũ abuamabiarã. Haska nukũ shenipabu Jó ini mã nĩkamiskiri shabakabi ana matu xinãmanũ nĩkakãwẽ. Hamapai bika tibi yurabũ tenetirubu Jõ tenekubainaya hawẽ yura txami keyuni inũ hamapai bikahaira teneai Deusũ nemama ibiaya Jõ Deus ikũwãpakekubaini txĩtuãma inikiaki. Haska Jõ ikũhairawai nukũ Shanẽ Ibu Deusũ haskara watã hawẽ nuikĩ duawakĩ atimas hawẽ isĩ shushawatã ana hawenabu inũ hawẽ yuinaka debui keyuima ana hawẽtxaĩs inãkeakebainikiaki, hawẽ xinã pepawẽ Deus Jówẽ nuikinã, nukũ Shanẽ Ibu nui txakama inũ merabenã txakaismatũ hawẽ nuikĩ ashũkinã.
JAS.5.12	Ẽ betsabu inũ ẽ puibuũ, hawara hatu ashũkatsis ikĩ hawẽ hatu mestẽhaira wamanũ ishũ Deuskiri kasmai hamapai tibikiri hãtxai habukiri yubakayamakubaĩkãwẽ. Hakia: “Ẽ akaii”, itã kaneama akubaĩkãwẽ. Hamẽ: “Ẽ akamaki”, iki yuiriatã ariayamakubaĩkãwẽ, mã haskakĩ kaneismawẽ taeshũ hau Deusũ matu kupiyamashanunã.
JAS.5.13	Tsuabũra mã hamapai bika betsa betsapa meairã, Deusbe hãtxakĩ hawẽ kuxipa yukakubaĩkãwẽ. Ha inũ, tsuabura huĩti benimai xinã txãkãkĩ Deus kẽwaĩ hau hatũ huiwẽ nawakubainũbũwẽ. 
JAS.5.14	Haska inũ, tsuara ikũwaĩ betsa isĩ teneaya habũ matu yusĩkĩ mekenikabu hatu kenakãwẽ, habu beshũ nukũ Shanẽ Ibũ kena kuxipawẽ haratura sheniwẽ pushatã hau shushawanũ hau Deus hakiri yukashũkubainũbunã. 
JAS.5.15	Deus ikũhairawai mã habe hãtxashunaya ha isĩ teneai shusha wakĩ nukũ Shanẽ Ibũ ana benikĩ hatu kuxipa washanikiki. Ha inũ, ha isĩ teneaitũ hawara Deusũ nemani kanei txakaburiaxina Deusũ buashũtã ana xinãma ishanikiki. 
JAS.5.16	Haskakẽ matũ txakabu ana huneama haska mã kanekubainai ikũwaĩ betsabube yuinamekĩ txanikĩ Deus ea akĩ hau matũ txakabu buatã matũ yura shushawanũ yukakubaĩkãwẽ. Deusũ mia unã keyuaya mã habe haskai hãtxairã, txanima tsuara yura pepakirã, Deusũ kuxipa pae itxapa hayaki. 
JAS.5.17	Ha inũ, nukũ shenipabu Elias nuku keskakiri ana xinãnãkãwẽ. Bika tenei Deusbe nũ haibunameai keskai txĩtuãma Eliasri hiwekũkainikiaki. Hakia hawenabũ Deus txibãbumawẽ taeshũ Eliasĩ Deus yukakĩ yuikĩ: “Enabu mĩ kuxipa uĩmakĩ ana ui hatu inãyamayukubaĩwẽ”, akĩ yukakĩ ui nesewaima bari dabe inũ besti namakis ui ana imama inikiaki. 
JAS.5.18	Hanushũ Deus ana yukakẽ hawẽ kuxipa hatu uĩmakĩ ui ana tuea hanua yunu pakiwa ewai ana bimihaira hayakũkainikiaki.
JAS.5.19	Ẽ betsabu inũ ẽ puibuũ, tsuara matũmebi txakabui bai pepa henetã mã ma benukenã, hau ikũwaĩ betsã mia merabewakĩ hau ana matu txĩtũwãkubainũbũwẽ. 
JAS.5.20	Xinãkãwẽ, matu tibibũ mã hatu merabewakatsis ikaiburã, txĩtũkĩ hatũ bai pepa benuxinabu mã hatu merabewairã, txanima mawa kayabitirububiakẽ mã hatu kaĩmakĩ pasha waii, Deusũ hawẽ hatu kupiti itxapa hayabubiakẽ hatu Deus daewashũkĩ buamashũkinã.
JAS.5.20	Hatiski, ẽ hãtxarã.
JAS.5.20	Tiago
1PE.1.1	Ẽ Pedro Jesus Cristõ kuxipayatũ ẽ hãtxa ẽ matu bumaii, mã mai pakea tibi Ponto inũ, Galácia inũ, Capadócia inũ, Ásia inũ, Bitínia anu mã hiwebaunabu anurã. 
1PE.1.2	Epa Deusũ tsuabura katukatsis ikĩ bebũkiri haska xinaĩ keska mã ishanũbũ hawẽ Yushĩ Pepawẽ matu pewanishũ ma matu meribi waniki. Haskawẽ taeshũ mã txibãkubaĩshanũbũ hawẽ himiwẽ Epa Deus daewakĩ Jesus Cristõ matũ txakabu buaniki. Hawẽ taeshũ Epa Deusũ hawẽ pepa itxapa yauxiama matu inãkĩ hau matu unãnuma hiwemakubainũwẽ.
1PE.1.3	Nũ hawẽ bakebus pepawẽ nuku kupia nũ habe hiweshanũbũ nukũ Shanẽ Ibu Jesus Cristo nukuwẽ nuihairaya Deusũ ana bestẽwãkĩ nuku bake kaĩ bena keskati waniki, ha xinãkĩ hiwea ikibi ika betsa ha manakai hiweti nuku inãkinã. Haskawẽ taeshũ nukũ Shanẽ Ibu Jesus Cristõ mekenika Deus, hawẽ Eparã, kẽwãriakubainãkãwẽ. 
1PE.1.4	Nai anu hawa yamatiruma inũ, mexu tsamitiruma inũ, hawa txapui niri itiruma Deus matuki tanatã hawara pepa aruni Jesus Cristõ hawẽ manakukĩ matu inãkeakeshanikiki, mã hawẽ hiweshanũbunã. 
1PE.1.5	Matũ xinãwẽ mã Deusũ kakape ikũwãkubainaiwẽ taea Deusũ hawẽ kuxipa paewẽ matu mekekubaĩkĩ haska yubakani hanu bari hawẽ heneaitiã haska matu pewashuni mã unãkubaĩmis ibubis hanu haki nukukĩ mã uĩshãkanaii.
1PE.1.6	Haskawẽ taea natiã bika betsa betsapa hawẽ matu unãti waibuwẽ haskawẽ benimatimabiakẽ mã hawẽ benimayutirubuki. 
1PE.1.7	Hanua shanẽ ibuhairai Jesus Cristo ana hushũ matuwẽ benimakĩ hau matu kẽwãshanũ haska ouro mane taxipa txiwẽ pewakĩ has wamisbu keska wakĩ: “Haska mã Jesus ikũwaĩburi pewakĩ matũ xinã mã ma mestẽ matu uĩnũ”, ishũ habũ matu itxakawaibu Deusũ hawẽ matu unãti waikiki. Haska ouro mane taxipa bikatsi imisbu keskakĩ Jesus ikũhairawai txĩtuãma pepakĩ mã hatu binuaiĩ.
1PE.1.8	Haska inũ, Jesus Cristo uĩyama ibiani mã abuhairaii. Ha inũ, natiã uĩyama ibiani mã ikũhairawariaii. Haska benima pae mã haya hãtxawẽ besti ha benima pae tsuã haska tashnimatirumaki. 
1PE.1.9	Haska Jesus Cristo xinãkĩ mã ikũwaĩ Deusũ kupitiwẽ yurabu kupiaya matũ binui mã pashashanai mã hari xinaiĩ.
1PE.1.10+1PE.1.11	Haska wakĩ Deusũ matu duawakĩ yunushanaikiri hawẽ hãtxa yuishunikabũ Messiaskiri bebũkiri itxakawabu nuitapatã hatu maemashanaikiri Cristõ Yushĩnĩ hatu unãmaya Deusũ hatu kenema habũ ibubis tapĩnũ ishũ benahairakĩ xinaĩ: “Tsuamẽ? Hatiã haskashanimẽkaĩ?” ikubainibukiaki. 
1PE.1.12	Ha Messiaskiri hatu txanimakĩ hau Deusũ hãtxa yuishunikabũ ibubis Deusũ yusĩa nĩkatã hakiri hatuna besti watirubuma Deusũ habu txipu hiweshanaiburi hau habũri hakiri unãshanũbũ, iwanã, habu matu kenemashuniki, matu merabewakinã. Messias Cristokiri kakape matu unãmakatsi ikĩ hawẽ Yushĩ Pepa naiuria yunua hanushũ Jesuskiri yusĩnã betsabũ hakiri datã akĩ matu unãmakubaunibuki. Na habias kakape matu yusĩaĩbu Deusũ nai tsumabũri ana tapĩpai iriakanikiki. 
1PE.1.13	Jesus Cristo mã ikũwaĩwẽ taea ana tatimama dasibi matũ xinã mestẽwãtã haskaki txiti itã dateyamakubaĩkãwẽ. Jesus Cristo ana hushanai manakakĩ Deusũ hawẽ pepawẽ matu duawashanai ikũwãkĩ haskakiri besti manayukubaĩkãwẽ.
1PE.1.14	Uatiã Deus unãriama txakabu abui mã txakabupaunibuki. Haskakẽ natiã Deusũ bakebui ana haska mã abupauni keska hiweama bake mixtĩbũ hatũ ibuã hãtxa nĩkatã txibãmisbu keska hiwekubaĩkãwẽ. 
1PE.1.15	Natiã ana haskama matũ hiwea betsa watã meribi pepakubaĩkĩ bika tenekĩ hatu uĩmakubaĩkãwẽ, hatũ matu katuni meribi pepa hiwea keskariairã. 
1PE.1.16	Deusũ Moisés yuikĩ: “Ẽ meribi pepawẽ taea maturi meribiri pepakubaini hiwekubaĩkãwẽ”, ikai nĩkatã keneniki.
1PE.1.17	Habiaskari wakĩ yurabu betsa betsapa dasibi uĩkĩ hatũ xinã tibi inũ haska wamisbu tibi kaneama Deusũ unãti washanaiwẽ taeshũ Deus dayuikĩ: “Epaã, ea mekewe”, aki bari tibi matũ hiweawẽ duawakĩ kẽwaĩ haki mesekubaĩkãwẽ. 
1PE.1.18	Hamẽ matu ikirã, matũ shenipabũ Deus unãma txakabu besti akĩ hatũ matu merabewakĩ hiwemakĩ pewatiruma beyawanibu mã hatu txibãkĩ akubainirã, mã unãhairaii. Tsuã haska matu meketirumahairabiakẽ hawẽ matu kaĩmakinã, hawara mabu txapumis ouro inũ prata mane keskawẽ matu akama 
1PE.1.19	hamẽ haskama txashuwã bake pepa hawa txami hayama deteshũ menu keyukĩ Deus daewapaunibu keska wakĩ hawẽ bake Cristo mawakĩ hawẽ himi pepahaira dasibi betsana binuawẽ Deus hawena nuku wati wamakĩ hawẽ daewati waniki. 
1PE.1.20	Ha inũ, nai inũ mai damiwakĩ taewariama Messias Cristo yununũbarikatsi Deus bebũkiri yubakanikẽ hanu ma bari hawẽ heneaitiã ma kemaya matu merabewanũ ika Jesus tashninikiaki. 
1PE.1.21	Haskakirã Cristõ hawẽ Epã hãtxa matu unãmaiwẽ taeshũ mã Deus ikũwãnibuki. Haska matu wabiaya tenãbu Deusũ ana bestẽwãkĩ Shanẽ Ibu wani na habiatiã matũ xinãwẽ hakiri ikũwãkĩ Deusũ hiwekuĩa matu inãshanai mã haki txiti ishũ manakakubainaii.
1PE.1.22	Mã ma haskawẽ taea natianã, Deusũ kakape Jesuskiri nĩkatã ha hãtxa txanima txibaĩ mã ma meribi pepabuki. Haskakubaĩkinã, ikũwaĩ betsabube abuname kayabikubaĩkãwẽ. Haskakĩ matũ huĩti hawa txakabu hayama inũ matũ kuxipa hirabiwẽ betsabu merabewai hatuwẽ nui abunamei hatube duanamepakekãwẽ. 
1PE.1.23	Mã haskakũkaĩshanũ Deusũ ana matu kaĩ bena keska waniki, matũ ibubu txutanamekĩ matu bawani keskama hakia Deusũ hãtxa hiwea betsaisma haya mã ikũwãkĩ xinã betsa waiwẽ taeshunã, nukunabube danãnanãma mã abunamekubainũbunã. 
1PE.1.24	Haska Deusũ hãtxa betsa waismakiri hawẽ hãtxa keneshunika Isaíasĩ yuikĩ:
1PE.1.24	“Yura dasibi ni mashu keskabuki.
1PE.1.24	Ha inũ, hawẽ hawẽruai hawẽ pepamisburã,
1PE.1.24	ni mashu hawẽ hua keskabuki.
1PE.1.24	Bari betsatiã ni mashu txuxiaya hawẽ huari utsitã niri imiski.
1PE.1.25	Hakia Yavé Deusũ hãtxarã,
1PE.1.25	betsai keyuisma ipakeai hayaki”,
1PE.1.25	aniki. Na habias hãtxa Jesuskiri kakape hakiri datã aki hawẽ yuinika betsabu matuki txanirianibuki.
1PE.2.1	Haska inũ, hamapai txakabu tibi mã akeakemis inũ, mã parananãmis inũ, mã beparamemis inũ, tsuara hawara pepa hayakẽ mã haskatiruma xinaĩ mã hatuki sinatamis inũ, hawara yura betsa ikai uĩtã matunamabia hawẽ taea mã yuãnanãkeakemis ana haskakiri xinãma henerikubaĩkãwẽ. 
1PE.2.2	Bakeixta kaĩ taea txutxu beya wamakĩ amabu hawẽ yumeti unãmis keskakĩ nukũ Shanẽ Ibu Jesusũ yusĩa kayati wakĩ hawẽ huĩti kuxipanũ ishũ hawẽ hiwekuĩ pashati hãtxa tapĩ mestẽkubaĩkãwẽ, 
1PE.2.3	nukũ Shanẽ Ibu Jesusũ matu mekemis hawẽ pepa unãkĩ mã ma unãti wawẽ taearã.
1PE.2.4	Jesus hiwe mestẽwãti mixki keska hunibũ danãbianibũ Deusũ abuhairakĩ katuni bestibu tibi ha mixki hiwea pepa haibu wai haki ketashamekubaĩkãwẽ. 
1PE.2.5	Mã haskakũkainaya mã Jesus ikũwaĩbu dasibi mixki hiwe keska wakĩ hawẽ kẽwãti kayabi matu wakubainikiki, haskai duanamei mã ma haki dasiaburã. Matu dasibi mã Deusbe hãtxashunikaburã, mã hawenabu meribiki. Jesus Cristo mã ikũwaĩbuwẽ taeshũ haska Deusũ abuai akĩ mã Deus benimawakubainaii. 
1PE.2.6	Haskai kaikiri hawẽ yuishunika Isaías Deusũ yuikĩ:
1PE.2.6	“Uĩa. Katushũ hawẽ hiwe mestẽwãti mixki pepa keska
1PE.2.6	shanẽ ibu kuxipa Jerusalém anu ẽ tashnimashanaii.
1PE.2.6	Hawẽ hãtxa habũ ha ikũwaĩbu eã ẽ hatu dakewama ishanaii”,
1PE.2.6	aka nĩkatã keneniki. 
1PE.2.7	Na haska keneni keska tsuabũra ma ha mixki kuxipa ikũwaĩbu maturã, mã ha abuhairaii. Hamẽ tsuabũra ha mixki kuxipa ha ikũwãma danãkubaĩkanikiki, ha keneni keska wakinã:
1PE.2.7	“Mixki hiwe wanikabũ ha mixki danãbiaibũ
1PE.2.7	hawẽ hiwe mestẽwãti kayabi mixki pehairaki, kuxiparã”,
1PE.2.7	aniki. 
1PE.2.8	Ha dikabi Deusũ na eskakiri Isaías yuikĩ:
1PE.2.8	“Haki huti itã tĩ iti mixkiki, hawẽ hatu sinatamatirã”,
1PE.2.8	ani keskariai tsuabũra ha hãtxa hakiri kakape nĩkatã txibãkatsi ikama danaĩ haki huti itã haki sinatai keskabu Deusũ habu kupishanikiki.
1PE.2.9	Hanua maturã, yura shuku betsa matu katuniki. Ha inũ, shanẽ ibu binua Deusbe hãtxashunikabu matu dasibi wakĩ ikũwaĩbu meribi shukua betsa matu wakĩ Deusũ ibu wakĩ abukĩ hawenabu matu warianiki. Haskawẽ taeshũ hakiri hawẽ daya pehaira Deuskiri mã txanikubaũshanũbũ mã mexu merã ika keskashũ txakabu wamisbu hanua matu kenakĩ Cristõ shaba hawẽrua anu matu hikimakĩ hiwemakatsi matu tashnimaniki. 
1PE.2.10	Ha inũ, ha dukũ Deusunama mã inibuki. Hakia natiã mã ma Deusũ enabuki. Ha dukũ Deus matuwẽ nuiama ibiani na habiatiã matuwẽ Deus nuikiki.
1PE.2.11	Ẽ betsabu inũ ẽ puibuũ, ẽ matuwẽ nuikĩ yunuai ea nĩkakãwẽ. Mã txaikea huima mã ikũwãbumabe hiwea naxui ika keskaburã, ha yurabũ haska xinaĩ habũ kemu paewẽ matũ yushĩ atxishũ yabutã matu bika tenematirurã, haska abuama henekubaĩkãwẽ. 
1PE.2.12	Hakia ikũwãbumabe mã hiwearã, Deus kẽwaĩ hatu naxui ika hiweshũ pepakĩ hatu uĩmakubaĩkãwẽ. Mã haskaiwẽ taea mã yura txakabu ikai dabanẽ xinãkĩ matu yuãbiamisshũ matũ pepa uĩkĩ habũri Jesus Cristo ikũwãkĩ Deus kẽwãtirubuki, Deusũ hanu yurabu unãti wakĩ keyushanaitianã.
1PE.2.13	Nukũ Shanẽ Ibuwẽ taea na mai anu matũ shanẽ ibubu hatu nĩkakĩ txibãkubaĩkãwẽ, ha dukũ hatũ mai pakea shanẽ ibu betsa binuatũ yunu keyua 
1PE.2.14	inũ habu shanẽ ibu beshmasbu shanẽ ibuhairatũ hatu yunua txakabu waibu hatũ yununikabu hatu kupimamis inũ pepa akaibu hatũ pewẽ kẽwãmisburã. 
1PE.2.15	Eska Deusũ matukiri abukĩ xinaĩkiki. Mã pe besti wai hatu uĩmakubaĩkãwẽ, habũ matu yuaĩbu inũ hãtxa unãmabia unaĩsmapai matukiri sinatai hãtxa txakabumisbu hau beshtekei ana matukiri hãtxayamanũbunã.
1PE.2.16	Ha inũ, Deusũ kupiti Jesusũ txanima ma matu binumaniki. Haskawẽ taeshũ: “Ẽ ma kupiti hayamaki”, itã matũmebi ana txakabu unãti wamanũ ika ana haska xinãyamakubaĩkãwẽ, ana Deusũ kupitiki dateama hawẽ tsumabu pepa besti ikubainirã. 
1PE.2.17	Dasibibũ matu yunumisbu hatu nĩkakĩ uĩmakubaĩkãwẽ, matubetã ikũwaĩbube nuinamei inũ Deusũ kuxipaki mesekĩ hawẽ hãtxa txibaĩ inũ Romano shanẽ ibu binuatũ hawẽ hãtxa nĩkatã txibãriakinã.
1PE.2.18	Hamẽ habũ mã hatu dayashũmisbuũ, haska matũ shanẽ ibũ yunuai danãma nĩkatã ashũkubaĩkãwẽ, matũ shanẽ ibu duapa inũ matũ shanẽ ibu duapamari ashũkĩ uĩmakinã. 
1PE.2.19	Mã Jesus ikũwaĩnã, txanima ha dukũ matũ hiwearã, Jesusunaki. Mã hawa txakabu wamabiakẽ matũ tsumapã matu bika betsa betsapa memabiaibũ hawa yuiama tenetã haska Deusũ abuai ashuĩ haskai mestẽtã hiwekubaĩkãwẽ. 
1PE.2.20	Ha inũ, mã txakabuwaiwẽ taeshũ matũ shanẽ ibũ matu kupia yumaĩ sinatama mã pe beshmaski. Hakia Jesus ikũwaĩ mã pepaiwẽ taeshũ ha xinãma matũ shanẽ ibũ matu kupia yumaĩ hawa yuiama mã sinatamakẽ Deus matuwẽ xinã txãkãmiski. 
1PE.2.21	Eskawẽ taeshũ Deusũ matu katukĩ kenaniki. Mã hawa bika teneriamakẽ Cristo dukũ ha dukũtũ matu bika teneshuniki, ha txibãkĩ matũri mã bika teneriashanũbunã. 
1PE.2.22	Xinãkãwẽ, Cristorã, matu eskashunikirã. Tsua betsa parãtaskama inũ hawara Deusũ nemani inũ yununi kanekĩ hawa txakabuwamahaira matu ishuniki. 
1PE.2.23	Hanushũ Cristo itxabiabu hatu bebis kemanamei hãtxama iniki. Isĩ tenemabiabu hawẽ hatu dateti hãtxa kuxipa tashnimama iniki. Hamẽ haskama Deusũ hatu unãti wakĩ txanima kaneismatũ hau mekekubainũ hawẽ hiwea hawẽ Epa Deus inãkubainiki. 
1PE.2.24	Cristo hamebi hawẽ yura cruzki dunua mawakinã, nukũ txakabu nuku bushuniki, nuku xinã betsa wamakĩ nũ ana txakabu husiyamashanũ nuku buashũkinã. Hanua hiwea bena nũ ma haya nũ ma pepai hiwekũkainaii. Cristo mawakĩ hau ana txakabũ matu tsumayamashanũ matu meshpamaniki, yura betsabu hatũ isĩ teneai shushawakinã. 
1PE.2.25	Ha dukũ na mai anu hiwearã, txashuwã ibuuma benuabu keska mã iki taenibuki. Hakia natiã Cristo ikũwãkĩ matũ hiwea txakabu henetã mã ma Cristo txibãyã hanua mekenika pepatũ ma matu mekeshũ uĩkiki.
1PE.3.1	Aĩbu beneyabuũ, maturi yuinũ nĩkairakãwẽ. Matũ benẽ matu yunua nĩkatã habebis yununamei hẽ iyamama ashũkubaĩkãwẽ. Haskakĩ hatiritũ matũ benẽ Deusũ hãtxa ikũwãriama duawai mã pepakũkainai matu uĩkubaĩmiswẽ taeshũ hãtxawẽsma mã pepawamiswẽ matũ bene bestibu Jesus mã ikũwãmatiruki, 
1PE.3.2	Deuski mesei pe hiwekĩ mã hatu uĩmakubainaiwẽ taeshunã. 
1PE.3.3	Haska inũ, eska bestiwẽ bemakis hawẽrua bestitã hatu uĩmakatsis iki bushtiwẽ buesheketã usũtinĩ usuakeakei ouro mane hawẽruawẽ dauwa batxi karuhaira sawe bestitã hatu uĩmai mapuyamakubaĩkãwẽ. 
1PE.3.4	Hakia haskai bemakis bestima matũ huĩti uke merã matũ xinã duapa betsaisma haska matũ yushĩ ha pepa hawẽrua duapai huĩti pepaya mã kũyã ismakenã, haskawẽ hawẽruati Deusũ abumisrã, keyuismaki. 
1PE.3.5	Habiaskariai ẽ shenipabu aĩbu pepabũ Deus ikũwãkĩ hatũ mabu hawẽrua saweawẽ hawẽruama hakia hatũ benẽ hãtxa nĩkai hawẽruapaunibukiaki. 
1PE.3.6	Eska wakĩ Sarã hawẽ bene Abraão shanẽ ibu wakĩ hawẽ hãtxa nĩkatã txibãpaunikiaki. Maturã, tsuara mã Sarã bai tanakatsis ikairã, hawẽ baba keskakinã, hawaki dateama pepa bestikĩ matũ bene uĩmakubaĩkãwẽ.
1PE.3.7	Ha dikabi mã huni aĩyãbuũ, maturi yuinũ nĩkakãwẽ. Matũ aĩ matube hiwea habebis nĩkakanãkubaĩkãwẽ. Hatũ yura kuxipa beshmas mã unaiĩ. Haskabiakẽ Deusũ habe matu hiwekuĩa inãshanai keska haska Deusũ abuai keska matũ aĩri hatu uĩmakĩ duawariakubaĩkãwẽ. Mã haskamiswẽ taeshũ Deusbe hãtxakĩ mã yukai matu nĩkakubaĩshanikiki. Hamẽ haskama mã habe hiwetxakashũ Deus yukairã, matu hawa nĩkama ishanikiki.
1PE.3.8	Haska tibi ẽ matuki txanishurã, haska bestiwẽ hiwekĩ Jesus ikũwaĩbu tibibube habias xinãwãtã hatuki dasia binunãnãma pepai babu keskatã keãma abunamekubaĩkãwẽ. 
1PE.3.9	Ha inũ, matu txakabuwabu hatubebis ana txakabuama inũ matu itxabu hatubebis ana manakunaĩ itxakanãma ikubaĩkãwẽ. Hakia matu duawakatsi Deusũ matu katuniwẽ taeshũ matu itxakawabiaibũ ha xinãma pepakiri besti hatu yuikubaĩkãwẽ, hau Deusũ hatu merabewakĩ duawariakubainunã. 
1PE.3.10	Haskakiri shanẽ ibu Davĩ hatu yuikĩ:
1PE.3.10	“Tsuabura na mai anu bari itxapa unãnuma hiweyukatsi ikinã,
1PE.3.10	hatũ keshawẽ hãtxa txakabukĩ txani yuikatsi ikamarã,
1PE.3.10	hatũ hana hau mekekubainũbũwẽ.
1PE.3.11	Hamapai txakabuki hari kemama haskai unãnumakĩ
1PE.3.11	pe besti benakĩ haska txibãkubaĩkãwẽ.
1PE.3.12	Pepabu mekekubaĩkĩ hawara yukaibu merabewakatsi iki
1PE.3.12	Deus pashtishũ hatu nĩkamiski.
1PE.3.12	Hakia habũ txakabuwaibu uĩ hatuki Deus sinatai hatukiri petximiski”,
1PE.3.12	hatu watã keneniki.
1PE.3.13	Hanushũ mã hawa txakabuwama pe besti ikubainaibu haska watã tsuã matu hawawẽ taeshũ txakabuwatirumaki. 
1PE.3.14	Hakia Jesus ikũwaĩ haska pepawẽ dayai mã hiwebiakẽ matu itxakawabiabu mã nuitapabiaya Deusũ matu duawakubainai xinaĩ huĩtinĩ benimakubaĩkãwẽ, e iki hatuwẽ hawa dakeamarã. 
1PE.3.15	Hamẽ Cristo matũ Shanẽ Ibu ashũkinã, matũ hiwea inãkĩ kẽwãkubaĩkãwẽ. Matũ hiwea mã ma pewakẽ tsuãra haska mã Cristokiri kakape ikũwaĩ matu yukaibu mã hatukiri pe shabakabi txanikĩ mã hatu kematiruki, 
1PE.3.16	babutã keãma hatu pewẽ hãtxa wakinã. Hawa matũ hiweakiri xinaĩ mã bika teneamakẽ haska mã Cristo ikũwaĩ xinã txakabuma matu unãtã ha habũ hãtxa txakabuwẽ matu yuaĩ hãtxa txakabumisbu ibubis hatũ hãtxawẽ daketirubuki.
1PE.3.17	Hamẽ mã txakabuwaya matu kupiaibu matũ txakabuwẽ taea tenekãwẽ. Hakia Jesus ikũwãkĩ hawara pepa mã abiaya hawẽ taeshũ matu itxakawaibu Deusũ hatu nemama mã yumainã, txakabumaki. 
1PE.3.18	Hakia Cristo pepabia nũ txakabuwẽ taea nukuwẽ nui nukũ txakabu buanũ ika bestiwai ana mawatimai nuku mawashuniki. Cristo hawa txakabuwamabia Deus yurabu mekemanũ ika nukũ txakabuwẽ nukuwẽ taea nuitapaniki. Hawẽ yura babu mawabiatã habias hawẽ yuraya ana mawatirumai hawẽ yushĩ besteni hiwekũkainikiki. 
1PE.3.19	Yushĩ itxapabu Deusũ nitxĩkĩ bitxini kini anu Jesusũ yushĩ hari kashũ hatu hãtxa wakĩ haska Satanás maematã hawẽ hiweakiri hatu yusĩtanikiaki. 
1PE.3.20	Hamẽ nukũ shenipabu Noẽ hawẽ nunuti waya habias habu yushĩ patapanibu nitxĩriama hau Deusũ hãtxa nĩkanũbũ hĩ hĩ, iwanã, hawaira hatu kupikatsi ikama Deusũ hatu manayuaya hawẽ hãtxa danãnibukiaki. Ha inũ, ui heneama hene ewa wakĩ yura betsa betsapabu hatũ txakabuwẽ taeshũ ha henewẽ hatu kupikĩ Deusũ dasibi yamawanikiaki. Hanushũ yura eskarabes oito besti nunuti merã Deusũ hatu kupiama Noéwẽ besti pashai mekenibukiaki. 
1PE.3.21	Hanushũ natiã Jesus mã ikũwãyã ha henewẽ Deusũ hatu kupini mã xinãyã habũ matu naximakĩ matũ yura detsis txukaisbumaki. Hakia nukũ txakabu Deusũ buatã nukũ xinã hau nuku pewashũkubainũ nuku imamisbuki. Hakia nukubu pashairã, Jesus Cristo besteni ha besti txibãkubaini nũ ishãkanaii. 
1PE.3.22	Hanua Jesus mawa ana besteã nai anu ka hawẽ Epa Deusũ yusiuri tsauwa Deusũ nai tsumabu inũ shanẽ ibu kuxipa dasibibu Deusũ Jesus yununi Jesus shanẽ ibukĩ dasibibu hatu mekekubainikiki.
1PE.4.1	Na mai anua hawẽ yurawẽ Cristo nuitapai yumani keskai ha ini keskariakĩ matũri txibãkubaĩkãwẽ, tsuãra hawẽ yurawẽ bika betsa betsapa txakabu tibi mebiai ha txakabu Cristõ binuni mã maemariatirubukirã. 
1PE.4.2	Hatishũ matũ kemu na mai anushũ henetã hatishũra matũ hiweawẽ besti haska Deusũ xinãkĩ abuai matũ hiweawẽ dayashuni hiweyukãwẽ. 
1PE.4.3	Hamẽ Deus mã ikũwãriama ha ikũwãbuma keska mã iriapaunibuki. Hawara hakimatixara kemuti txibaĩnã, ha inũ, kemui aĩbu tibibe menamei inũ, piti mirimawẽ kemutapai inũ, nawai beyusi paeĩ inũ, dami yushĩ kẽwaĩ mã txakabuhairai keyurianibuki. 
1PE.4.4	Hakia natiã ana ha haskaibube ana hatube ketashametã mã ana hatube betsa betsapai kemutapamakẽ mã hatube ikĩ hatu uĩmapauni habu matuki ẽ hẽ ikĩ matu yuãmisbuki. 
1PE.4.5	Natiã ha habu haska hiwekubaĩmisbu Deus bebunua haki txanishanaibu pewamisshũ hanu bari hawẽ heneaitiã Deusũ hiweabu inũ mawabu hatu unãti watã hatu kupishanikiki. 
1PE.4.6	Hatu haska washanaiwẽ taea tsuabura hatũ yurawẽ txakabui mawa keska hiwekĩ yurabũ hatukiri uĩ hãtxabiamiswẽ taeshũ Deusũ hatu unãti watã kupitirubia hatũ xinã betsa watã hatũ yura txakabubiakẽ yusĩnanãmisbũ Cristõ kakapekiri hatu yusĩabu hatũ yura txakabubia xinã betsa watã hatũ yushĩ Deusbe hiwetirubu hatu yusĩabu nĩkanibuki.
1PE.4.7	Hanua na mai keyui ma kemaya ana tatimama matũ xinãnẽ pe mekei unãnepai txanima kayabi Deusbe hãtxai heneyamakubaĩkãwẽ. 
1PE.4.8	Matu dasibirã, eska besti ikubaĩkãwẽ. Hawara mã hatubetã kanemis mã nui itxapa hayarã, hawẽri matũ txakabu mã buatiruwẽ taea nuinamei inũ abuname kayabikubaĩkãwẽ. 
1PE.4.9	Tsuara nia matũ hiwe anu mapekeaibu hatuki dakekenaĩ hãtxa txakabuwama hatube beyanamekubaĩkãwẽ. 
1PE.4.10	Haska Deusũ matu kuxipa inãkĩ duawamis hawẽ dayakĩ pewakubaĩkãwẽ, hawẽ duapa kuxipa tibi ma matu inãni mã hayawẽ taeshũ betsabu uĩmai merabenaĩnã. 
1PE.4.11	Haska inũ, tsuãra yusĩkatsis ikinã, Deusũ matu yusĩmis keska besti hau hatu yusĩkubainũbũwẽ, ibubis hatũ hãtxawẽ akamarã. Ha inũ, tsuãra yura betsabu merabewakatsis ikĩ haska Deusũ matu kuxipa inãmis hatu uĩmakĩ hau hatu merabewakubainũbũwẽ. Hawara betsa betsapawẽ merabenãkĩ mã akubainairã, hawẽ Deus hatu kẽwãmakubaĩkãwẽ, Jesus Cristowẽ taeshunã. Mã hatu haska wakubainairã, Jesus Cristo shanẽ ibumis dasibi kuxipa pepa hawenaki, ikibi ini hawẽ kuxipa paepa heneismarã. Haskakirã.
1PE.4.12	Ẽ betsabu inũ ẽ puibuũ, matuwẽ nuikĩ matu yuinũ nĩkakãwẽ. Dasibi ikũwaĩbunã, bika betsa tibi nũ tenekubaĩmisbuki. Ma maturi memairã, ha bikawenã, hawẽ e iki hawẽ nuiama mestẽtã tenekubaĩkãwẽ. 
1PE.4.13	Haska matu memabiabu Cristo ani keska wakĩ habiaskarianiwẽ taeshũ matu tenemariakanikiki. Haskawẽ taea Cristo shanẽ ibuhairai ana tashnikirã matu benimahairawashanai xinaĩ natiã haskawẽ benimatimabiakẽ Cristowẽ taea benimayukubaĩkãwẽ. 
1PE.4.14	Ha inũ, mã Cristokiri yusĩkubainaibuwẽ taeshũ haska abuama tsuabura matuki sinatai ha ikaibuwẽ taea mã ma Deusũ pepa haya hawẽ benimakubaĩkãwẽ, Deusũ Yushĩ Pepatũ matu merãshũ matu henebainama hawẽ kuxipa matu uĩmakubainikikirã. 
1PE.4.15	Matũ yura betsa nuitapairã, eskawẽ taea imisbuki, pubẽburã, yumetsuburã, itxakanikaburã, yura betsa bika waiwẽ taeshũ hatu yumãwãmisbuki. Hamẽ matu ikirã, mã hatu keska hiweamabia matu yumãwaĩburã, haska peki. 
1PE.4.16	Haskawẽ taea mã shabakabi Cristo txibaĩbu matu nuitapa wabiaibu hatuwẽ datei dakeama mã Cristonabuwẽ taea hawẽ Deus kẽwãkubaĩkãwẽ.
1PE.4.17	Jesus Cristo ikũwaĩ nũ hawenabuwẽ taeshũ natiã bika betsa tibi memakĩ nuku tenemakubaĩkanikiki. Haska nũ tenebiamiskẽ Jesus ana huaya habũ Deusũ kakape danãmisburã, habu Deusũ kupiarã, haskarara Deusũ hatu kupiaitiã yumãkĩ tenetxakayamashãkanimẽkaĩ? 
1PE.4.18	Nũ Deusunabu bika betsa betsapa tenebiai pashai Jesusbe hiwenũ ika nũ manaibũ habũ txakabuwakĩ Deusũ hãtxa danãkĩ nĩkaisbuma hatũ txakabuwẽ Deusũ hatu kupiaitiã haskarara bika hatu tenematxakayamashanikiki. 
1PE.4.19	Hanushũ Deusũ yunua hawẽ xinãnẽ tsuabũra aki bika teneaiburã, haskaibu peki. Hanushũ hawara pepa akinã, hau heneyamakubainũbũwẽ. Hau matu mekekubainũ matũ hiwea Deus inãkubaĩkãwẽ. Hatũ nuku damiwanishũ nuku heneisma ikũkaĩkĩ nuku uĩmashanikiki.
1PE.5.1	Nukũ Shanẽ Ibu Cristo nuku yumãshunai ẽ uĩniwẽ taeshũ natiã habuã mae tibi anushũ Cristo ikũwaĩbu matu mekenikabu ẽ matu hatu yusĩ pewakatsis ikai ea nĩkakãwẽ. Eari Cristo ikũwaĩbu ẽ hatũ mekenãriki, habu keskarirã. Ha inũ, Cristo shanẽ ibuhairai hukĩ hawẽ kuxipa nuku uĩmaya eari ẽ hatube benimatxakayamashanaii. 
1PE.5.2	Deusũ enabu txashuwã keska matube hiweabu Deusũ matu yununi hatu mekeirakubaĩkãwẽ, mã haska pe xinãkĩ hatu merabewakatsi ikairã, haska Deusũ abuai keska wakinã. Hatu yunu bestiama inũ pei binũ ika kemuama hakia xinã tibi wama pe bestiwẽ nuikĩ hatu pe mekekĩ ashũkubaĩkãwẽ. 
1PE.5.3	Ha inũ, maturã, habu matube itxamisburã, mã hatũ ibumaki. Haskawẽ taeshũ matũ hiwea pepa hatu uĩma bestikĩ txibãmakubaĩkãwẽ, hatube merabenãkinã. 
1PE.5.4	Hanua mekenika kayabi Shanẽ Ibu Cristo hushũ mã hamapai binumisbu kupiti pepawẽ matu manakukĩ maiti hawẽrua keska txaputima matu inãshanikiki, Cristobe matu txashakapawakinã.
1PE.5.5	Habiaskariakĩ habuã mã hatu txibaĩbuũ, mekenikabũ matu yusĩkĩ yunumis nĩkatã hatũ hãtxa txibãkubaĩkãwẽ. Dasibi mã habũ ikũwaĩburã, babutã keãma nĩkakanãkubaĩkãwẽ, eskawẽ taearã. Deusũ hãtxa yuishunikatũ kenekĩ:
1PE.5.5	“Tsuabũra yuikĩ:
1PE.5.5	‘Hamapai betsa betsapa emebi ẽ atiruki’, ikĩ keaĩburã,
1PE.5.5	Deusũ hatu beshtemiski.
1PE.5.5	Hamẽ tsuabura babutã yuikĩ:
1PE.5.5	‘Deusũ besti ea merabewaya
1PE.5.5	hawara txakabu hawẽ pepawẽ besti ẽ daĩbaĩtiruki’,
1PE.5.5	ikaibu duawakĩ habu merabewakubaĩmiski”,
1PE.5.5	iniki. 
1PE.5.6	Txanima Deusũ kuxipawenã, matu ashũtiru hayawẽ taea babutã keãma manakakubaĩkãwẽ. Hanu akaitiã Deusũ matu duawakĩ shanẽ ibu wakĩ kẽwãshanikiki. 
1PE.5.7	Ha inũ, hawara tibiwẽ mã bika tenei teai niti imis tibi Deus inãkubaĩkãwẽ, hatũ matukiri xinaĩkikirã.
1PE.5.8	Inu keneya pĩtsikĩ yuinaka atxitã pinũ ika benabauni pubeĩ hãsh hãsh iki tekerẽ tekerẽ imis keskakĩ diabo Satanásã matu beparãtã matu maemanũ ishũ benakubaũriaikiki. Haskawẽ taea ibubis pe mekekĩ hamapai txakabu ana meama hanũ bestẽtã uĩrakubaĩkãwẽ. 
1PE.5.9	Mã ikũwaĩ mestẽtã Satanásã kemuti ana meama henei hẽ iyamakubaĩkãwẽ, na haska tibi mã meairã, matubetã ikũwaĩbu mai hirabi anuari habias keskari teneriaibu xinaĩrakubaĩkãwẽ. 
1PE.5.10	Ha dukunã, bari itxapama mã nuitapayuaii. Deusũ haska matu memabiatã habiatũri matu kuxipa wakĩ pashkatima watã ha hawẽ mestẽwãtiwẽ matu pepa wakĩ keyushanikiki. Jesus Cristobe nũ haki dasitã hiwea ikibi iki nũ pepai kuxipashanũbũ habias Deus nuikipatũ hawena wakatsi ikĩ nuku katuniki. 
1PE.5.11	Ha nukũ Deus shanẽ ibu kuxipahairarã, hau habiaskas ikũkaĩnũwẽ, niti ikamarã. Haskakirã.
1PE.5.12	Nukũ betsa Silvano txĩtuĩsma ẽ yunua na ẽ hãtxa eskarabes matu keneshũshu ẽ matu anu bumai nĩkakĩ uĩshãkãwẽ. Na haska Cristo ikũwãkĩ hawẽ matu nuimai mã ikairã, txanima Deus matuwẽ nuikĩ hawẽ pepa matu uĩmaikiki. Haskakẽ hawa txĩtuĩ niti ikama mã ikubainũbũ matu merabewakĩ keneshũkĩ ẽ matu yusĩshu inũ ẽ matu mestẽwãshu hawẽ taeshũ Deusũ pepa bikubaĩkãwẽ, ha nui pae mã hayawẽ taearã.
1PE.5.13	Roma anushũ ikũwaĩbu Deusũ habu matube katuni inũ Marcos ẽ bake keskatũ hatũ hãtxa matu yunuriakanikiki.
1PE.5.14	Haska inũ, Cristo txibaĩbu tibi hatuki nukutã hatu danãma hatube abunamekubaĩkãwẽ.
1PE.5.14	Cristo ikũwaĩ mã hawenaburã, hau Deusũ unãnuma matu hiwemakubainũwẽ.
1PE.5.14	Hatiski, ẽ hãtxarã.
1PE.5.14	Pedro
2PE.1.1	Ẽ Simão Pedro Jesus Cristõ tsuma hawẽ kuxipaya ea waniki. Nukũ mekenika Deus Jesus Cristõ kaneisma nũ ikũwaĩbu keska mã nuku txibãkĩ ikũwãriaibuwẽ taeshũ ẽ matu kene bumai uĩrakãwẽ. 
2PE.1.2	Deus inũ nukũ Shanẽ Ibu Jesus haibuwakĩ mã hatu unãhairaya unãnuma matu hiwemakĩ matu duawatxakayamai bikubaĩkãwẽ.
2PE.1.3	Deus kuxipa paepatũ haska hatũ abuai keska hawẽ hiwekĩ nũ hakiri xinãkubainũbũ nuku inãki, Jesus Cristo nũ ikũwãyã Deusũ nuku kenatã hawẽ daya pepa nũ hayashanũbũ hawẽ kuxipa meribiwẽ nuku katukinã. 
2PE.1.4	Na haska tibi nuku amairã, haska bebũkiri Deus ibubis hãtxai hawẽ kuxipahairawẽ yubakani txanima betsa waisma haska ikũwãkĩ mã xinã betsa watã mã ma Deusũ beya ibu wawẽ taea na mai anushũ txakabu kemu paewẽ ikaibu hatu binui mã ma Deusunabu pashatirubuki.
2PE.1.5	Haskawẽ taea mã ikũwaĩ kuxipakĩ eska tibiwẽ ana matsãkĩ binumakubaĩkãwẽ. Jesus Cristo ikũwaĩ matũ xinãwẽ pe hiwekubaĩkãwẽ. Ana Deusũ kakape nĩka pehairawatã 
2PE.1.6	ibubis matũ yurakiri xinã pewatã mekekubaĩkãwẽ. Haskai mã hĩ hĩ imis tapĩ beshtekekubaĩkãwẽ. Haskai Deusbe mã haibunamehairai 
2PE.1.7	matubetã ikũwaĩbube haibunaĩ beyanamei haska tibiwẽ nuii hiwekubaĩkãwẽ.
2PE.1.8	Mã haska tibi haya mã hawẽ ewairã, txanima nukũ Shanẽ Ibu Jesus Cristo unãkĩ mã hamẽ haibuwamaki. Ha inũ, matũ hiwearã, hamẽmari ishanikiki. 
2PE.1.9	Hakia tsuabura haskakubainabumarã, bekũmã hawẽ hiwea haskashanai unãtiruma keskabuki. Deusũ hatũ txakabu ma hatu buashũbiani ana habũ xinãkatsi ikama hakimatã Deuskiri ana xinãbumaki. 
2PE.1.10	Ẽ betsabu inũ ẽ puibuũ, Deusũ matu kenashũ katutã hawena meribis matu wakatsis iniki. Mã hawenabu heneama ikatsis ikaiburã, txanima ikũwaĩ mã haki nukukatsis ikai matũ xinã mestẽtã ikubaĩkãwẽ. Haska tibi ẽ matu yunuai keskairã, mã haskakubainaiburã, babui txakabuwẽ taea kanei mã txĩtuãma ishãkanaii. 
2PE.1.11	Mã haskai hiwekubainaibu benimakĩ matu kẽwãtxakayamakĩ hawẽ mae bena anu hanu mã hikinũ hawẽ beputi matu bepẽshũtã: “Neri hiki bekãwẽ”, matu washanikiki, hanu nukũ mekenã Shanẽ Ibu Jesus Cristõ matu bitxikinã, niti ikama mã habe hiwepakeshanũbunã.
2PE.1.12	Ma bebũkiri txanima hãtxa matu yusĩabu unãkĩ mã mestẽwani mã hawẽ hiwea haska dasibi matukiri xinãkĩ eãri matu xinãmakĩ ẽ henekatsi ikamaki. 
2PE.1.13	Natiã ẽ hiweyuarã, txanima haska ẽ xinãmis na hãtxawẽ matu e imakĩ matũ xinã ẽ ana matu mestẽwãmakatsis ikai ea nĩkakãwẽ. 
2PE.1.14	Nukũ Shanẽ Ibu Jesus Cristõ ma hanu ea yuini ma ẽ mawashanairã, ma kemaikiki. 
2PE.1.15	Na eska matu ashũkinã, ma ẽ mawaimakẽ haska xinãkĩ Jesus Cristokiri yusĩa mã ana xinãkubaĩshanũbũ ẽ matuki shabakabi txaniaii.
2PE.1.16	Nukũ Shanẽ Ibu Jesus Cristo kuxipahairai ana hushanaikiri shabakabi matu yusĩkĩ hawẽ beparãti miyui hawẽrua nũ matu yuiama iniki. Hakia nukũ Shanẽ Ibu kuxipai txashahairai ibubis nukũ beruwẽ uĩnishũ matu parãma nũ matu yuiniki. 
2PE.1.17	Hawẽ Epa Deusũ kẽwãkĩ kuxipa wai nũ uĩayã haskabiama Deusũ hawẽ hui tashnimakĩ hawẽ bake pepa wakĩ hãtxa wakĩ yuikĩ: “Narã, ẽ bakeki. Ẽ abuhairaii, ẽ Katuarã”, ikai 
2PE.1.18	hawẽ hui nai anua huai nukubũ nũ nĩkaniki, nukũ Shanẽ Ibu ha mati meribi anu habe nũ mapuabunã.
2PE.1.19	Haska wakĩ Deusũ hãtxa yuishunikabu hawẽ bakekiri hatu kenemani hanu shabakabi Deusũ nuku unãmakĩ keyuniki. Haska ha hakiri kenenibu txanimaki, xinaĩrakãwẽ. Haskakiri mã tapĩkubainairã, matũ hiwea mã pewakubainai hanu nukũ Shanẽ Ibu huaitiã dasibi matũ hiwea matu betsahaira washanikiki. 
2PE.1.20+2PE.1.21	Haskawẽ taea Deusũ hãtxa yuishunikaburã, hatũmebi hatũ xinãnẽ hãtxataskama hakia Deusũ hawẽ hãtxa hatu yuimaya Yushĩ Pepatũ hatu merabewakubainikiaki. Haskarã, txanimaki. Haska wakĩ Deusũ hatu yusĩkĩ kenemaniwẽ taeshũ haska Deusũ hatu yusĩmani keska wakĩ hatu yusĩriakubaĩkãwẽ. Na hãtxa ẽ matu yuiairã, hakimayamakubaĩkãwẽ.
2PE.2.1	Israelbu ẽ shenipabu anu Deusũ hãtxa yuishunika matxupa naxui ika hayanibuki. Habiaskariai matu anuri yusĩnã matxupa matu naxui iria hayabuki. Habu hatũ hãtxa hawẽruabia hatũ xinã txakabuwẽ matu daũkĩ akawakanikiki, nukũ Shanẽ Ibũ ma nuku meketi pewabianikẽ hawẽ kuxipa danaĩ parananaĩburã. Haska matu yusĩkĩ husiaibu Deusũ hawaira hatu kupishanikiki. 
2PE.2.2	Hatũ hiwea kemu pae hamapai txakabuwẽ ikaibu yura itxapabũ hatu txibaĩ Jesus Cristõ bai txanimabiakẽ hawẽ taea ikũwaĩbu yuaĩ hãtxa txakabukanikiki. 
2PE.2.3	Habunã, matũ pei itxapa binũ ishũ txani hãtxa yusĩkĩ matu parãkĩ itxakawashãkanikiki. Haskanũbariaibu ma bebũkiri Deusũ hatu kupini hawa betsa waismawẽ taeshũ tsuã Deus hatu daewashũtirumawẽ taeshũ Deusũ hatu kupikatsi manayuikiki.
2PE.2.4	Hawẽ nai tsumabu hatiritũ hawẽ hãtxa nĩkabuma hatũ txakabu Deus hakimakatsi ikama hakia mai kini keyatapa shãkĩhaira mexu merã hanua pashatirubuma anu hatu putatã neshashũ hatu mekeyunikiaki, txipu hanu kupiaitiã hatu unãti wakatsirã. 
2PE.2.5	Ha dikabi Noé hiweatianã, ha mai ha dukũ damiwani anu yurabu txakabubu kupinũ, iwanã, hatũ txakabu hakimakatsi ikama Deusũ hene yunushũ habu hasai keyuaibũ Noé pashashanũ ika hawẽ hiwea txakabu buama Deuskiri besti txanikũkaĩkĩ hawẽ yurabu sete besti habube pashaya hanua habuã Noẽ hãtxa nĩkakĩ Deus nĩkaisbuma hatũ txakabuwẽ hasai keyunibukiaki. 
2PE.2.6	Natiã tsuabũra hawẽ hãtxa nĩkama txakabukubainaibu Deusũ hatu kupishanai hau bebũkiri dasibi txakabumisbũ Deusũ eskaibu hatu kupini hau hakiri unãshanũbũ mae dabe Sodoma nawabu inũ Gomorra nawabu kupikĩ txiwẽ hatu menu keyukĩ Deusũ hatu yamawakĩ mapu besti hatu wanikiaki. 
2PE.2.7+2PE.2.8	Deusũ hatu haska waitiã Sodoma anu Abraãonẽ berẽ Ló nawabube hiweshũ hatũ txakabuwẽ betsa betsapaibu hatube naxui ika hiweshũ bari tibi haskaibu uĩ inũ habu nĩkai hatũ txakabuwẽ taea huĩti nixma haska washũ hatu merabewatimakẽ txutaname bestinũ ika kemukĩ Ló bikawaibũ hatu kuariama Ló huni pepakẽ Deusũ pashawanikiaki.
2PE.2.9	Noé inũ Ló Deusũ pashawanishũ tsuabura hawenabu ikatsis ikĩ hatũ hiwea Deus inãmisburã, hawẽ taeshũ hawara bika tibi hatu memabiaibũ nukũ Shanẽ Ibũ unãkĩ hatu txakabu binumariakubaĩtiruki. Hamẽ habu txakabumisburã, hanu bari hawẽ heneaitiã hatu unãti watã hatu kupishanai unãriaikiki. 
2PE.2.10	Nukũ Shanẽ Ibuã hatu kupikinã, habu dasibibu hatũ kemu pae heneisbuma inũ hawẽ kuxipa danãkubainaibu hatu ashanikiki. Habu yusĩnanaĩ parananãmisburã, huĩti kuxitã tsua nĩkaisma inũ kẽkĩ xinã betsa wakatsi ikabuma hawaki dateama hatũ hãtxawẽ yushĩ txakabu hatũ shanẽ ibuya hatu itxakĩ ha amisbuki. 
2PE.2.11	Hakia Deusũ nai tsumabu kuxipa yununikabũ hatu binũbiashũ hatũ kuxipa uĩmakĩ hatukiri yuikĩ Satanás hawẽ tsumabuya hatu txitekĩ ha aisbumakiaki, Deus hãtxashũkinã.
2PE.2.12	Ha hunibu parananãmisburã, hawa nĩkati kayabi hayabumaki, yuinakapã xinãyã keskaburã. Yuinakarã, txanima hawẽ nĩkatinĩs hiweabuki, tsuãra atxishũ deteshũ pimisbu inũ pisbumarã. Ha parananãmisbu haska keskabuki. Deusũ bai kayatapiakiri unã pewamabia hakiri hãtxatxakamisbuki. Hakia haskabu mawairã, yuinaka deteabu imis keskashãkanikiki. 
2PE.2.13	Habuã dukũ yura betsabu nuitapawaxina habuwẽ taeshũ Deusũ hatu manakukĩ kupia nuitapahairariashãkanikiki. Habu parananãkĩ habũ xinaĩ shabakabi hamapai txakabu aki: “Nũ benimakũkainaii”, iki hiweshũ mã ikũwaĩbu beyusai anu matu naxui itã matube benimawanũ ika mã hawẽ dakeai habũ matu husimakĩ atimapa tibi wakĩ matu dabĩwãmisbuki.
2PE.2.14	Ha parananãmisbunã, hatũ kemu paewenã, aĩbu tibi ha abuai kasmai ha itxakawa bestikatsis ikai hatu amisburã, haskawẽ taea hatũ txakabu itxapa mataki, hawa henetirubumarã. Hatũ kemu paewẽ ikũwaĩ huĩti babubu parãkĩ hatu txakabuwamamisbuki. Hatu haska wamamisbu hatũ kemu pae heneisbumarã, habis ha hunibu Deusũ unãtã hatu kupishanikiki. 
2PE.2.15	Haska Beorĩ bake Balaão ini keskai hatu uĩmatxakai pepa ana txibãma haki petxitã kanei hatũmebi benukĩ ha parananãmisbũ Deusũ hãtxa ana nĩkabumaki. Hamẽ Deusũ hãtxa hatu yuishũbiamis Balaão peiwẽ kemukĩ Deusunabu yupukĩ txakabuwapanã 
2PE.2.16	Deusũ hãtxa xinãma kaneaya hawẽ burro hãtxaismabia hunĩ hãtxawẽ yuimakĩ Balaão tatima ikaskaini kapanã hawẽ burrõ hãtxawẽ nemakĩ Deusũ kũyã anikiaki.
2PE.2.17	Ha yusĩnã paranãmisburã, ũpash bana tashka heneuma keska inũ nai kuĩ niweya bebiai uiuma hawa txa akama keskabuki, hatũ yusĩa hawa pepa hayamarã. Ha habu haskamisburã, Deusũ hatu kupia ikibi ika meirã, hanu mexu tẽ ikihairai anu hatu putashanikiki. 
2PE.2.18	Hawara hãtxakĩ yuiaibu hawẽrua kemutapabia hamẽki. Habũ dama ikũwãkĩ taewaxina mestẽriabuma ha txakabukiri yusĩkĩ txanima hãtxa hatu henemakanikiki, hatũ yura atimapa betsa betsapatikiri hatu yusĩtxakakinã. 
2PE.2.19	Habu txakabũ hatu tsumawawẽ taea ha hunibũ hawa hatu nematirubumaki, ha ikũwãkĩ taewaibũ akaiburã. Nuku tibirã, hatũ nuku mekearã nũ hawẽ tsumawẽ taea ha parananãmisbũ tsumarã, txakabu bestiki, tsuã danãkĩ henetirumarã. 
2PE.2.20	Ha dukũ Nukũ Shanẽ Ibu mekenã Jesus Cristo unãtã hatũ txakabu putakĩ pewabiani habias txakabũ ana hatu atxishũ yabuarã, beshmas ibiani ana txakabui pikuhairamisbuki. 
2PE.2.21	Ha dukũ Jesus Cristo txibãti unãma ikaiburã, mawaira txakabuma ikeãkanaii. Hakia Deusũ hãtxa meribi hatu yusĩabu unãtã ana txibãkatsi ikama danãkĩ henei txakabui pikukubaĩmisbuki. 
2PE.2.22	Ha panananãmisbu haskakiri hatu yuini txanima habiaskakanikiki. Uĩrakãwẽ. “Kamã hanãtã txĩtũkirã ana hawẽri pimisbuki. Ha inũ, ina yawa pupushaira datxukĩ shũpĩwãbiabu ana txĩtũkaĩ pupuski irumai ana hawẽ meweki pukumiski.” Haska ẽ matu yuiai keskakanikiki, txakabui ana pikuirã.
2PE.3.1	Ẽ betsabu inũ ẽ puibuũ, matuwẽ nuikĩ ana ẽ matu keneshunairã, eskawẽ taeshũ ẽ matu ashuaiĩ. 
2PE.3.2	Xinãkãwẽ. Uatiã Deusũ hãtxa yuishunika meribibũ yusĩnibu inũ ha dikabi nukũ Shanẽ Ibu mekenã hãtxa nuku yununi habias hawẽ kuxipayabũ matu yusĩkubainaibu hakimayamakubaĩkãwẽ.
2PE.3.3	Na haska dasibi ẽ matuki txaniai mã bebũkiri unãtirubuki. Txanima hanu bari hawẽ henei ma kemaya yurabu hiwe txakashũ ibubis txakabu xinãkĩ mã ikũwaĩbu matuki kashei ẽ hẽ ibiai 
2PE.3.4	yuka ikĩ: “Cristo yubakai: ‘Ẽ ana hushanaii’, ikainirã, hania? haska mã txanimisrã. Nukũ ibubũ nĩkabaini ma mawanibuki. Haskabia Deusũ mai bawani anu nũ hiwea habiaskas kaikiki”, ikĩ matu yukakubaĩshãkanikiki. 
2PE.3.5	Bebũkirihaira iki taenitiã Deusũ nai inũ mai hawẽ hãtxawẽ damiwakĩ tashnima ha dabe henesbiakẽ nai inũ mai pashkakĩ hene anua mai tashnimatã mekebianikẽ ha yurabũ Deuskiri hawa xinãkatsi isbumaki. 
2PE.3.6	Ana bari itxapahaira kakẽ habias henewẽ mai hirabi atximakĩ hiweabu tenãkĩ keyunikiaki. 
2PE.3.7	Hakia nai inũ mai natiã hayayuarã, habiaskari wakatsi Deusũ mekeyukubainikiki. Hanu bari hawẽ henei keyuaitiã unãti wakĩ yura txakabubu kupikatsi Deusũ hawẽ hãtxawẽ yunukĩ nai inũ mai txiwẽ yamawakĩ habũ Deus danãmisbu hanu hatu benu keyushanikiki.
2PE.3.8	Ẽ betsabu inũ ẽ puibuũ, eskakiriri ẽ matuwẽ nuiai xinãkubaĩkãwẽ. Shaba tanakĩ ano tanariai mã hawẽ dabanã ikũkaĩmiski. Hakia Jesus Cristõ haska xinaĩsmaki. Shaba bestitxai hawaira keyumis inũ 1.000 ano kabiaya nukũ Shanẽ Ibu hawẽ nuismaki. Ana hakimayamashãkãwẽ. 
2PE.3.9	Hanu Jesus huti wani ma binuaya habũ xinãtxakai hãtxamisburã, eskaki, xinãkãwẽ. Nukũ Shanẽ Iburã, matuwẽ taearã, hĩ hĩ ikamaki. Dasibibu Deuskiri xinã betsatã hau benui mawa kayabi iyamashanũbũ tenetã matu manakai ikũkainikiki.
2PE.3.10	Hawatiãra nukũ Shanẽ Ibu huirã, tsuã ana hakiri xinãmakẽ yumetsu hua keskanũbarikiaki. Hanua kanatũ itxakayamai keskawẽ nai anu yamawakĩ habũ tsumabauna txi kuxipahairawẽ menukĩ mai hirabiri damiwani kupikĩ yamawashanikiki.
2PE.3.11	Haska dasibi Deusũ yamawashanai mã unaĩwẽ taea natiã mã hiweyuarã, haska Deusũ abuai keska aki meribi pepai hiwepakekãwẽ. 
2PE.3.12	Hanũ hau Deusũ yurabu kupiyunũ manama hawaira hawẽ bakekiri kakape txanikĩ yuibaũkãwẽ, hau samama hurinunã. Hanu ana manama hukinã, nai txiwẽ menuaya ha habuã tsuma txĩ menukĩ metesha niri ishanikiaki. 
2PE.3.13	Nukubunã, eska uĩkatsi nũ manakanaii. Nai inũ mai bena Deusũ ma nuku bebũkiri yubanirã, ha haska tashnirã, kaneisbuma inũ pepabuna besti ishanikiki.
2PE.3.14	Ẽ betsabu inũ ẽ puibuũ, ẽ matuwẽ nui heneama ẽ matu yusĩkubainai eskakiri xinãkãwẽ. Hau dasibi mã hawa detsisma inũ hawa txakabu hayama inũ unãnuma mã hiwe bestikẽ hau Jesus Cristo matuki nukuyushanũ ẽ matu yusĩshu xinaĩ hakimama manakakubaĩshãkãwẽ. 
2PE.3.15	Xinaĩrakãwẽ. Nukũ Shanẽ Ibu nukuwẽ nui hĩ hĩ ikama pewẽ nuku pashawakatsi nuku merabewaikiki. Habiaskiri nukũ betsa Paulõ matu keneakeakeshũyamaki, Deusũ merabewaya unãnepakinã. 
2PE.3.16	Paulõ kene betsa tibi anu yusĩa bikabiakẽ na haska ẽ matuki txaniai keska betsabũ nĩka pewama inũ huĩti babũ ikũhairawabumã Paulõ hãtxa maewakĩ inũ Deusũ hãtxa kenenibu maewakeakei ibubis hatũmebi txakabutã benushãkanikiki.
2PE.3.17	Ẽ betsabu inũ ẽ puibuũ, matuwẽ nuihairakĩ ma bebũkiri haskashanaibu ẽ ma matuki txanishuki. Mekeirakubaĩkãwẽ, mã pebiakainaya hau huni txakabũ matu parãkĩ hau matu txĩtũmayamashanũbũ mestẽshãkãwẽ. 
2PE.3.18	Hakia nukũ mekenã Shanẽ Ibu Jesus Cristo ana unãkĩ beyahairawai hawẽ nuiwẽ ewakubaĩkãwẽ. Harã, dasibibũ Jesus kẽwãkĩ heneama hau apakenũbũwẽ. Haskakirã.
2PE.3.18	Hatiski, ẽ hãtxarã.
2PE.3.18	Pedro
1JN.1.1	Ẽ betsabu inũ ẽ puibuũ, ẽ matu kene bumai uĩrakãwẽ. Mai damiwariama Cristo hiweni natiã hiwea mã nĩkakubainairã, haskarã, nukũ dukũ hawẽ daya tateskĩ taewabainai nukubũ nũ nĩka taewabainiki. Hanushũ nukũ beruwẽ daiskĩ mekĩ hatũ nuku hiwekuĩmamis ha hãtxa hiwea haya nũ beiskubainiki. 
1JN.1.2	Ha hiwearã, hamebi hawa huneama ikũkainai nukũ uĩnishũ hakiri shabakabi txanikĩ hawẽ kaka matukiri hiwea ikibi ika haya nũ matu yuikubainaii. Hawẽ Epabe dasia nuku shabakabi uĩmakubainai nukubũ nũ uĩkubainiki. 
1JN.1.3	Ha kakape nukubũ uĩkĩ nũ nĩkanirã, Epa Deus inũ hawẽ bake Jesus Cristobe nũ hatube dasia keskariai maturi mã nukube dasirianũbũ nũ matuki txanikũkainaii. 
1JN.1.4	Nukubũ haskas nũ xinaĩ mã nukubetã ikũwaĩbukiri ibubis xinã txãkaĩ nũ benimatxakayamakubainũbũ na kaka pepa nũ matu keneshunaii.
1JN.1.5	Deus dasibi shaba keska pepahairaki, hawa parananãti txakabu hayamarã. Jesus Cristõ na kaka pepa haskakiri nuku yusĩaĩ nũ nĩkani hanushũ habiasri yusĩ nũ matuki txanikũkainaii. 
1JN.1.6	Hakia tsuãra yuikĩ: “Ma ẽ Deuski dasiaki”, ibiakĩ txakabuwakubaini hiwea mã parananã bestiaii, txanima shabakabi hatu uĩmakĩ mawamamarã. 
1JN.1.7	Hakia tsuãra Deusũ hãtxa ikũwãtã txibaĩ mã pepai hiweaburã, Deusũ shabaki mã ma pesea keskabuki. Haskawẽ taea nukubũ ikũwaĩbu nũ ma dasiabuki. Hanushũ txanima hawẽ bake Jesus Cristo nukuwẽ taea mawakĩ hawẽ himi habakĩ Deus nuku daewashũkĩ ma nukũ txakabu nuku bua keyushuniki.
1JN.1.8	Hamẽ tsuãra ikũwãbiakĩ hawẽ xinã kayabi unãma yuikĩ: “Eãnã, ẽ hawa txakabuwaismaki”, iki bemakis besti xinãkĩ nukũmebi ibubis nũ paranãtiruki, hãtxa kayabi hayamarã. 
1JN.1.9	Hakia hau nukũ txakabu nuku buashunũ hawara mekĩ nũ hatu mexu waxinaki dateama Deus inũ tsuabura nũ txakabuwaxina hau nĩkanũbũ shabakabi nũ hatuki txaniaya Deus pepa nukuwẽ nuikĩ nukũ txakabu buatã ana xinãma nuku hakimawatiruki. 
1JN.1.10	Hakia tsuãra yuikĩ: “Ẽ hawa txakabuwaismaki”, ikĩ Deus txani txakai dabanẽ yurabũ hawẽ hãtxa nĩka pewariama haska dasibibu nũ txakabu hayabuwẽ taea nũ haska yuitirubumaki.
1JN.2.1	Ẽ bake keskabuũ, Deusũ hãtxa txibãkĩ mã ana txakabuwayamanũbũ ẽ matu keneshũ bumai nĩkakãwẽ. Mã haskabia tsuãra kanekĩ mã txakabu meayarã, nukũ hãtxashunika Jesus Cristo hawẽ Epa bebũ nia nũ hayaki, hatũ hawa kanenimatũ nuku merabewairã. 
1JN.2.2	Nuku besti ishuãma hakia mai hirabi anu hiwebaunabũ txakaburi buanũ ika Jesus Cristo mawakĩ hawẽ Epa nuku daewashuniki, txashuwã menukĩ inãkĩ daewapaunibu keskakinã.
1JN.2.3	Ha Deusũ yununi nũ habuã txibãkubainairã, nukubũ nũ ma unãti watã mestẽwanã, txanima nũ ma hanu haki dasiabuki. 
1JN.2.4	Hakia tsuãra yuikĩ: “Deus ẽ ma unaiĩ”, ibiakĩ hawẽ yunua hãtxa txibãmarã, ha huni txani txakaikiki, Deusũ hãtxa txanima haki hayamawẽ taearã. 
1JN.2.5	Hamẽ tsuara xinã betsatã Deusũ hãtxa txibãkĩ ashũkayabiairã, txanima kayabi hawẽ shabakabi Deusũ nui haya ha meranua tashnikiki. Hamẽ nukubu nũ haskariaiburã, nũ hakiri dasiabu nũ ma unãkanaii. 
1JN.2.6	Ha inũ, tsuãra yuikĩ: “Ma Deuski dasia ẽ hiweaii”, ikirã, haska Jesus Cristo hiwekũkaini keskai hau iriakubainũbũwẽ.
1JN.2.7	Ẽ betsabu inũ ẽ puibuũ, ẽ matuwẽ nuikĩ ha dukũ Jesus Cristõ nuku yununi bena ẽ betsa wamaki. Habias nukũ betsabũ matu yusĩaĩbu mã nĩkakĩ taewanirã, harã, mã ma nĩkaniki. Xinaĩrakãwẽ, mã abunamekubainũbunã. 
1JN.2.8	Habiaskabiakẽ na yunua bena keska wakĩ ana matu xinãmakĩ ẽ matu keneshunaii. Ha dukũ Deusũ nuku yunukĩ: “Minabube abunamekubaĩshãkãwẽ”, iwanã, nuku yununiki. Haskakẽ haska Cristo nukuwẽ nuikĩ nuku abumis unãkĩ yunua bena tashniai keska wakĩ ẽ ana matu xinãmaii. Matũ hiwea sheni mã henekubirani ma txanima shaba kayabiki mã pesea keskabuki. Na mã haskai hiwearã, Cristõ yununi kayabiki.
1JN.2.9	Tsuãra yuikĩ: “Cristo ikũwaĩ ma ẽ hawẽ shaba hayaki”, ibiai ikũwaĩ betsa danaĩ habe dakekenaĩnã, hawẽ hiwea sheni hene keyuriama mexu merã hiwea keskayuaki. 
1JN.2.10	Hakia tsuãra hawẽ hãtxa txibaĩ ikũwaĩ betsabube abunamemisrã, ana hawawẽ taea txĩtuaĩ txakabũ kanemakĩ atxitirumaki. 
1JN.2.11	Hamẽ tsuara ikũwaĩbube abunameama hatube danãnanaĩ dakekenaĩnã, hawẽ hiwea pemawẽ taea mexu merã nia hani kai unãma keskaki. Ha mexu merã niarã, hawẽ hiwea shenĩ hawẽ xinã bepu keyua bekũ keska hiweaki.
1JN.2.12	Ẽ bake keskabuũ, Jesus Cristõ hawẽ hiweawẽ nuku merabewanũ ika tashnitã nuku mawashuniwẽ taeshũ Epa Deusũ matũ txakabu buatã matu haibuwani xinãkĩ ẽ matu keneshunaii. 
1JN.2.13	Epabu inũ ewabuũ, Deusũ mai damiwariama hawẽ bake habe hiwekũkaini mã ma ikũwãkĩ unaĩwẽ taeshũ ẽ matu kene bumaii. Berunãbu inũ txipaxbuũ, Deusũ hãtxa txibãhairakĩ huĩtinĩ mestẽwãtã mã yushĩ txakabu Satanás maemaiwẽ taeshũ ẽ matu kene bumaii.
1JN.2.14	Ẽ bake keskabuũ, mã ma Deus unãyanã, ẽ matu keneshunaii. Ha dikabi hawẽ bake habe hiwekũkaini mã ma ikũwãkĩ unaĩwẽ taeshũ ẽ matu kene bumaii. Berunãbu inũ txipaxbuũ, huĩtinĩ mestẽtã mã ma Deusũ hãtxa nĩkatã txĩtuãma txibãkĩ hawẽ Satanás mã ma maemawẽ taeshũ ẽ matu kene bumaii.
1JN.2.15	Yurabu na mai anu hiweshũ haska abukĩ txakabu akaibu danaĩ ana hatube naxui itã ana abuyamakubaĩkãwẽ. Hamẽ betsabũ hatũ hiwea inũ hatũ beya txakabu mã abukubainairã, Epa Deus mã abuamaki, danãkinã. 
1JN.2.16	Na mai anu yurabu hiweshũ akĩ tashnimaiburã, beya txakaburã, Deus anua huamaki. Haska huirã, yurabũ hatũ yura atimapawati bestiwẽ kemui inũ, hatũ beruwẽ besti mabu uĩkĩ haska abuai keska tashniai hawẽ besti kemui keĩ hiweabuki. 
1JN.2.17	Hanua yurabũ haska xinãkĩ abiamisburã, hatũ kemu paerã, keyukũkainikiki. Hakia xinã betsa watã haska Deusũ abumis aki hiwekubainaiburã, habe hiwekuĩshãkanikiki, ikibi ikirã.
1JN.2.18	Ẽ bake keskabuũ, ma bari hawẽ henei keyuikiki. Bari hawẽ heneaitiã huni shanẽ ibukĩ Jesus Cristo mebinũ ika haki sinatai haki beparamei hushanai mã nĩkanirã, na habiatiã itxapabu haki sinatai ha keska ma tashniaibu mã uĩaiĩ. Haskawẽ taeshũ ma bari hawẽ henei ma kemai mã unãtirubuki. 
1JN.2.19	Habu tashnirã, nãtekea beama habia nuku anua iki taebaĩkanikiki. Nukube itxabiamisbu Jesus Cristo danaĩ ana nukube itxama haki sinatakanikiki. Hamẽ nukubetã ikũwaĩbunã, nuku pashkabainama itirubuki. Hakia nuku pashkabainaibu uĩkĩ ikũwã kayabiabuma mã shabakabi unãtirubuki.
1JN.2.20	Jesus Cristo meribitũ hawenabu wakĩ ma matu pashkaniki, hawẽ Yushĩ Pepawenã. Haska dasibitũ mã ma hakiri hawẽ hãtxa txanima mã ma hayakẽ ana tsuã matu parãtirumaki. 
1JN.2.21	Hanushũ mã hãtxa kayabi unãmawẽ taeama hakia hãtxa kayabi mã unaĩwẽ taeshũ ẽ matu keneshunaii. Cristo anua hãtxa txakabu tashniamaki. Hakia hãtxa kayabi besti hanua tashnikũkaĩmiski. 
1JN.2.22	Hakia tsuabu ikanimẽkaĩ, Cristoki txani txakai parananaĩnã? Habu parananãkĩ hakiri hãtxakĩ yui: “Jesusrã, Deusũ Katua Messiasmaki”, ikaiburã, ha hunĩ hawẽ kuxipa mebinũ ika haki beparamekĩ hawẽ Epa inũ hawẽ bakeki sinatakĩ hatuki dakekenanamemaikiki. 
1JN.2.23	Haska inũ, tsuabura Deusũ bake danaĩ haki dakeirã, hawẽ Epa Deuskiri dakeriaikiki. Ha inũ, tsuabura dakeyamakaĩ hakiri hãtxai peii: “Ẽ Jesus ikũwaiĩ”, ikĩ hawẽ Epakiri shabakabi wariaikiki.
1JN.2.24	Haskakẽ matunã, Deusũ hãtxa mã nĩka taewanirã, matũ huĩti merã ha kaka pepa mã mekea matuki ma dasia hanu hawẽ bake inũ hawẽ Epabe mã ma hatuki dasia hiwekũkaĩriashanaii. 
1JN.2.25	Haska Jesus Cristõ ma nuku yubabaini nũ ma haya hawẽ taea hiwei ikibi ika nũ ipashanaii.
1JN.2.26	Ha habũ matu parãkatsis ikaibukiri ẽ matu keneshunaii. 
1JN.2.27	Hakia txanima Deusũ Yushĩ Pepa Jesus Cristõ matu inãkĩ ma matu meribi wani hatũ besti hawẽ yusĩa txanima hawa matu parãma yusĩkĩ matu merabewakubainaya ha parananãmisbũ hatũ hãtxawẽ matu yusĩtirubu hayamaki. Haskawẽ taea mã ma Jesus Cristoki dasiaburã, haska Deusũ Yushĩ Pepatũ besti matu yusĩaĩ betsa wakĩ heneyamakubaĩkãwẽ.
1JN.2.28	Ẽ bake keskabuũ, natiã Jesus Cristoki dasitã heneyamakãwẽ, haki txiti ikirã, hanu ana nukuki nukui huaitiã damapai nũ haki datei daketirubumakirã, ha bebunuarã.
1JN.2.29	Txanima Jesus Cristõnã, hawa kaneama ini mã unaiĩ. Haskawẽ taea tsuabũra hawara Deusũ abuai akubainaiburã, pepabu Deusũ bakebu mã unãtirubuki.
1JN.3.1	Xinãkãwẽ. Nukuburã, nukũ Epa Deusũ nuku abuhairakĩ nũ hawẽ bakebu nuku kenaikiki. Hakia tsuabũra Deus unãbumawẽ taeshũ nũ hawẽ bakebu nuku unãbumariki. 
1JN.3.2	Ẽ betsabu inũ ẽ puibuũ, ẽ matuwẽ nuiairã, nũ ma Deusũ bakebuki. Txipu haskarara nũ ishanai natiã nũ unãriabumaki. Hakia nukũ Shanẽ Ibu Jesus Cristo ana nukuki nukuaitiã hanu habe ha keskari ikĩ hanu haskarara nuku wai nũ uĩshanaii. 
1JN.3.3	Na haska dasibi hakiri xinãkĩ nũ manaiburã, nukũ xinã txakabu haki petxi nũ pepa bestikatsis ikĩ nũ benakanaii, Jesus Cristo pepani keskanũ ikarã.
1JN.3.4	Tsuabũra txakabu meaiburã, habuã Deusũ hãtxa txibãma danãkĩ txakabu ewawakanikiki, haska yunuti tibi hayabiakẽ txakabuwakĩ ha txibãmarã. 
1JN.3.5	Yurabũ txakabu buanũ ika Jesus Cristo na mai anu tashnitã Deusũ yunua kanei txakabuwama inirã, mã unaiĩ. 
1JN.3.6	Tsuabura nũ ma haki dasiaburã, nũ ma mestẽwã ana hawa txakabuwakubainamaki. Hakia tsuabũra txakabuwakubainairã, habuã Jesus haibuwakĩ unãriabuma ikubaĩkanikiki. 
1JN.3.7	Ẽ bake keskabuũ, hau tsuã matu parãyamanũ ẽ matu yuiai nĩkakãwẽ. Jesus Cristo pepa ikũkaini keskakĩ tsuãra txibãkĩ pepa akubainairã, ha hunirã, hawẽ xinã pepariki. 
1JN.3.8	Hakia tsuãra txakabu akubainaiburã, Satanás txibãkĩ akanikiki. Bebũkiri Satanásã Deus nĩkama hatũ dukũtũ hakiri txakabuwanishũ hatũ hatu amakubainikiki. Haskawẽ taea Satanásã haska hatu amakubaĩmis yamawakĩ keyunũ ika Deusũ bake tashniniki.
1JN.3.9	Haratura nũ ma Deusũ bakeburã, nũ ana txakabu mekubaĩtirubumaki, hawẽ hiweti xinã pepa ma nuku merã naneawẽ taearã. Haskawẽ taea nũ Deusũ bakebu nukũmebi nukũ hiwea nũ mekekubaĩtirubuki, ana txakabuwamarã. 
1JN.3.10	Deusũ bakebu inũ Satanásã bakebu mã unãti watirurã. Tsuãra pepa akubainama inũ ikũwaĩbube abunameamarã, Deusunabumaki.
1JN.3.11	Jesus mã ikũwãkĩ taewaya matu yusĩkĩ: “Matubetã ikũwaĩbube nui hatube abunamekubaĩkãwẽ”, ika hãtxa mã nĩkanirã, habiaskari ana ẽ matu xinãmaii. 
1JN.3.12	Adãonẽ bake dabe inibukiri matu ana xinãmanũ nĩkakãwẽ. Caimnẽ Satanásã xinã txibãkĩ hawẽ betsa tenãnikiaki. Haskarawẽ taeshũ animẽ? Caimnẽ hawẽ hiwea pepamakẽ hawẽ betsã Deusũ yunua aki pepaya haki sinatakĩ tenãnikiaki. Caimnẽ hawẽ betsa Abel abuama ini keskariai nukuburã, haskayamakubainãkãwẽ.
1JN.3.13	Ẽ betsabu inũ ẽ puibuũ, habũ ikũwãbumã Deusũ hãtxa nĩkama matu danaĩ matuki dakekenaĩbunã, hatu uĩ datei e iyamashãkãwẽ. 
1JN.3.14	Uatiã nũ abunameamarã, nũ mawa keska inibuki. Na haska unãkinã, natiã nukũ betsabube nũ abunameaiburã, nũ hiwea hayaki. Hakia habu abunameabumarã, ma mawanibu keska hiweyuabuki. 
1JN.3.15	Tsuara ikũwaĩbu betsawẽ nuiama dakekenãmisrã, huni pubẽki. Ha huni haskaburã, hamebi hatũ hiwekuĩa hayatiruma mã unaiĩ. 
1JN.3.16	Nũ nui kayabi haya nũ tapĩtirurã, haska Jesus Cristo nukuwẽ dabanã hawẽ hiwea nuku inãni nũ xinãtirubuki. Haskawẽ taea nukubũri nukũ betsabu nũ hatu abukayabiai nũ hatu uĩmatirubuki. 
1JN.3.17	Hakia tsuara mabuhairayatũ ikũwaĩbu betsa nuitapai uĩbiai beru txãkãshũ hatu merabewama hawa inaĩsmarã, hawa Deusũ nui hayamaki. 
1JN.3.18	Ẽ bake keskabuũ, txanima Deus abukĩ duawakinã, hãtxa bestiwẽ akama ikũwaĩ betsabuwẽ nui merabenãkĩ hatu uĩmakĩ ashũkubainãkãwẽ.
1JN.3.19	Hamapai tibi kanebiakubaini nukunabube nũ abunamemiswẽ taeshũ Deusũ nukũ txakabu nuku buashuni nũ unãtirubuki. 
1JN.3.20	Nũ txakabu wakubaĩmis nuku unã keyubiaya Deus nũ yuka nukũ txakabu nuku buashũtã ana xinãma unaĩ ana punu nukayamakubainãkãwẽ. 
1JN.3.21	Ẽ betsabu inũ ẽ puibuũ, matuwẽ nuikĩ ẽ matu merabewairã, nukũ txakabu nũ ma pewa ana hawawẽ taea Deuski nũ datetirubumaki. 
1JN.3.22	Haskawẽ taeshũ hawẽ hãtxa txibãkĩ haska abuai akĩ nũ benimawakubainai unã keyuaya hanushũ hawara bikatsis ikĩ Deus nũ yuka nuku ashũshanikiki. 
1JN.3.23	Hawẽ bake Jesus Cristo nũ ikũwãshanũbũ inũ nũ abunamekubainũbũ Deusũ hawẽ yunuti yununiki. Habias keskari hawẽ bakẽ nuku yunurianiki. 
1JN.3.24	Tsuãra Deusũ hãtxa nũ txibaĩburã, nũ haki dasia hiwea inũ hari nukuki dasiria hiweriaki. Ha inũ, hawẽ Yushĩ Pepa nuku yunua nũ biniwẽ taeshũ nukuki dasia hiwea nũ unãkanaii.
1JN.4.1	Ẽ betsabu inũ ẽ puibuũ, matuwẽ nuikĩ na haska tashnibiranaibukiri ẽ matu yusĩkatsis ikaii. Mai hirabi anu Deusũ hãtxa yuishunikanikapai habu txani txakaiburã, mirima hayaki. “Eari ẽ Deusũ hãtxa yuishunikaki”, ikaiburã, dasibi hatu ikũwãyamakãwẽ. Hakia hatu unãti wakinã, txanima habu Deusũ Yushĩ haya ikanimẽkaĩ? Hayamabia matxupai ikanimẽkaĩ? Hatu uĩkubaĩkãwẽ. 
1JN.4.2	Haskakiri hãtxaibu mã unãtiruburã, habu Deusũ Yushĩ Pepa hayarã, habũ ikũwãkĩ yuikĩ: “Jesus Cristo tashnirã, yura kayabi bitã kainiki”, ikaibu Deusũ Yushĩ Pepa haya mã unãtirubuki. 
1JN.4.3	Hakia tsuãra Jesus Cristokiri unãmabia yuikĩ: “Yura kayabiama iniki”, ikaiburã, Deusũ Yushĩ Pepa hayamaki. Ha hunĩ Jesus Cristo shanẽ ibu mebinũ ika haki sinatai haki beparamei hushanai yushĩ hayaki. Haskakiri ha yushĩ hushanai mã nĩkanirã, harã, ma na mai anu yurabu anu kaĩma ma niaki.
1JN.4.4	Ẽ bake keskabuũ, mã Deusunaburã, hawẽ Yushĩ Pepa kuxipa mã hayawẽ taeshũ Satanásã hatu merabewabiamiskẽ ha parananaĩbu mã hatu binu keyuaki. Satanás kuxipabiakẽ Deusũ Yushĩ Pepa kuxipahairatũ ma binuaki, matu merabewakinã. 
1JN.4.5	Ha yusĩnã parananaĩburã, hatũ yusĩawẽ hãtxairã, hatũ beyakiri besti hãtxakanikiki. Tsuabura habu keskabũri hatu nĩkakanikiki. 
1JN.4.6	Hakia nukurã, nũ Jesusũ kuxipayaburã, nũ Deusũ bakebuki. Nũ yusĩayã habũ Deus unãkĩ nuku nĩkaibũ habũ Deus unãbumã nuku nĩkaisbumaki. Ha haskaburã, haratura txanima Yushĩ Pepa haya inũ haratura paranã yushĩ hayabu nũ unãtirubuki.
1JN.4.7	Ẽ betsabu inũ ẽ puibuũ, nui pae Deus anua humiski. Haskawẽ taea tsuabura nũ hawẽ bakebui ikaiburã, Deus unãkĩ haibuwakanikiki. Haskakẽ nukubu nui abunamekubainãkãwẽ. 
1JN.4.8	Deus nuikipabiakẽ tsuãra ha abunameti xinãmarã, Deus unãriabumaki. 
1JN.4.9	Jesus ikũwaĩ hawẽ taea nũ hiwea hayashanũbũ Deusũ hawẽ bake bestitxai yurabu anu yununiki, nukuwẽ nuikĩ nuku abuai nuku uĩmakinã. 
1JN.4.10	Nuku abuai haska uĩmakinã, nukũ dukũ nũ Deus abuama iniki. Hakia nukuwẽ nuikĩ nuku abukinã, hawẽ bake yununiki, hau ha mawakĩ daewaiwẽ nukũ txakabu buatã ana xinãyamakubaĩshanunã.
1JN.4.11	Ẽ betsabu inũ ẽ puibuũ, ẽ matuwẽ nuikũkainairã, txanima nuku haska wakĩ Deusũ nuku abunikenã, nukuburi habiaskariai ikũwaĩ betsabube nui abunamekubainãkãwẽ. 
1JN.4.12	Tsuã Deus uĩpaunima inũ uĩtirumabiakẽ nukubu nũ abunameairã, Deus nukuki dasia nukube hiweaki. Nukube dasiawẽ taea ha nui txanima kayabi nũ hayaki. 
1JN.4.13	Nukubu nũ Deuski dasia hiwea inũ ha nukube dasia hiwea hawẽ nũ unãti wakubainũbũ hawẽ Yushĩ Pepa nuku inãniki. 
1JN.4.14	Txanima Epa Deusũ hawẽ bake hau yurabu mai hirabi anu hatu mekekubaĩshanũ yununi nukubũ uĩnishũ nũ shabakabi hakiri txanikũkaĩmiski. 
1JN.4.15	Hamẽ tsuabũra yuikĩ: “Txanima Jesus Deusũ bake kayabiki”, ikaiburã, Deuski dasia hiweabu inũ Deus hatuki dasiriaki.
1JN.4.16	Txanima Deus nũ abuairã, ikũwãkĩ nũ ma Deus unãkanaii. Deusrã, nuikipa abunamenikaki. Tsuara ha nui haya hiwearã, Deuski dasia hiweaki, Deusri haki dasiriarã. 
1JN.4.17	Haskakũkaini txanima nũ nui hayakũkaĩmisburã, Deusũ Jesus Cristo abumis keska wakĩ nukuri habiaskari wakĩ nuku abumiswẽ taea hanu bari hawẽ heneaitiã Deusũ hatu unãti waya nũ hawa dateama ishanaii. 
1JN.4.18	Hanira hanu nui hayarã, hanu date hayamaki. Tsuara nui kayabi hayarã, ikũwaĩbuwẽ nui abunamekayabikĩ hawẽ date putamisbuki. Hamẽ betsa date hayarã, hawẽ kupiti xinãmisbuki. Haskawẽ taea tsuara datekeparã, nui kayabi pae haki nukuriamaki.
1JN.4.19	Deusũ dukũ nuku abukĩ taewanikẽ hawẽ taea nukuri nũ hatube abunametiruki. 
1JN.4.20	Haratura ikũwaĩ betsa habe ikũwaĩ habe uĩnanãbiai habe abunameamarã, habiaskariai Deus nũ uĩyamaberi abunametirubumaki. Haskawẽ taea tsuãra yuikĩ: “Deus ẽ abuaii”, ibiai samama ikũwaĩbu betsa danaĩ habe dakekenaĩnã, ha huni txani txakaikiki. 
1JN.4.21	Jesus Cristõ nuku yunukinã, eska yuiniki: “Tsuãra Deus abukinã, matubetã ikũwaĩburi hatuwẽ nuikĩ aburiakubaĩkãwẽ”, nuku waniki.
1JN.5.1	Tsuabũra Jesus ikũwãkĩ yuikĩ: “Txanima Jesus Deusũ Messiaski”, akĩ yuiaiburã, Deusũ bakebuki. Ha inũ, tsuãra Epa Deus abuairã, Deusũ bake betsaburi aburiaikiki. 
1JN.5.2	Epa Deus abukĩ haska yununi nũ txibaĩburã, Deusũ bakebu nũ hatube abunameai nũ unaiĩ. 
1JN.5.3	Deus nũ abuairã, hawẽ yunuti inũ hawẽ nemati nũ txibãkubainaii. Hawẽ yunuti txibaĩnã, shãkamama bikamaki. 
1JN.5.4	Nũ tsuabura Deusũ ma hawẽ bakebu nuku wa tsuabũra hatũ hiwea txakabu txibãkĩ Deus danaĩbu nũ hatu maemaii. Nũ Jesus ikũwaĩwẽ taeshũ hawẽ kuxipayakĩ ha yurabũ txakabu akaibu nũ ma hatu binuaki. 
1JN.5.5	Hanushũ: “Jesus Deusũ bakeki”, akĩ tsuãra ikũwãkĩ yuikinã, habu bestitũ Deus danaĩbu hatu binukanikiki.
1JN.5.6	Jesus Cristo tashnikiranã, eskakĩ dasibi hatu unãti wamakĩ kayatiwamaniki, ha dukũ henewẽ ikaibu anu hari naxirã, hanua dasibibũ berubiri cruzkia dunua hawẽ himi habakĩ hatu uĩmakinã. Henewẽ naxi bestiama hakia mawai hawẽ himi habakĩ hatu unãti wamaniki. Haskanirã, Deusũ Yushĩ Pepatunã, hamebi unaĩkiki. Haska unaĩ nukukia txanima txanimiski. 
1JN.5.7	Ha Jesus haskani habu txaniairã, eskaki. Hawẽ unãmati dabe inũ besti txaniti hayaki, 
1JN.5.8	Yushĩ Peparã, henewẽ naxinirã, mawai himi habanirã. Habu dabe inũ bestirã, hatũ xinãnã, habiaskas xinã kanemaki. 
1JN.5.9	Hawara kaka yurabũ beshũ yuiaiburã: “Txanimaki”, ishũ nũ hatu nĩkamiski. Hamẽ Deusũ ibubis hawẽ bake kayabikiri nukuki txanikĩ ha kaka tashnimanirã, yurabũ kaka yuimisbu keskama ha binua mestenepahairaki. 
1JN.5.10	Tsuãra Deusũ bake ikũwaĩnã, hamebi hawẽ huĩti merã ha kaka haya yuimakĩ shabakabi wamaikiki. Hakia tsuãra Deus ikũwãmatunã: “Deusrã, txaniki”, ikĩ hatu xinãmamiski, ha txanitxakakinã, Deus ibubis hawẽ bakekiri txanini ikũwãmarã. 
1JN.5.11	Ha inũ, Deus txani: “Hiwea ikibi ika ẽ matu inãshanaii”, inirã, ha hiwearã, hawẽ bake anu hayaki. 
1JN.5.12	Ha inũ, tsuãra Deusũ bakeki ma dasikĩ ikũwaĩburã, ha hiwea ikibi ika hayaki. Hamẽ tsuara Deusũ bakeki dasikĩ ikũwãmarã, ha hiwekuĩa hayabumaki.
1JN.5.13	Jesus Deusũ bake mã ikũwaĩbu na yusĩa ẽ matu keneshunaii, Deusbe mã hiwei ikibi ika mã ma haya mã unãnũbunã.
1JN.5.14	Haska Deusũ xinaĩ keska xinãkĩ hawara nũ yukai nuku nĩkamis dateama nũ unaiĩ. 
1JN.5.15	Nũ habe hãtxakĩ yukai Deusũ ma nuku nĩkatã hawara nũ ma yuka nuku inãshanai nũ unaiĩ. 
1JN.5.16	Ha inũ, txakabu dabe hayaki. Ha txakabu daberã, betsa Deusũ buakatsis ikikiki. Bestitxai buakatsi ikamarã, mawa kayabi anu katiruki, Jesus mawabiashuni danãkĩ txakabu wamisrã. Haskawẽ taeshũ ikũwaĩ betsã hawara txakabu Deusũ abuama ana akai uĩtã mã merabewakatsis ikairã, hau Deusũ kupiyamashanũ xinã pewamakĩ merabewakĩ matũ betsa Deus yukashũkãwẽ. Hamẽ betsãri haska Deusũ hawẽ txakabu buashũkatsi ikama uĩbiakĩ Deusbe hãtxashũyamakãwẽ, hawẽ hiwea ma kupiti hayakirã. 
1JN.5.17	Hawara txakabu tibi danãkĩ Deusũ abuismaki. Abuismabia betsa betsapa hatũ hiwekuĩa benumakatsis ikama hatu buashũmiski.
1JN.5.18	Tsuãra ikũwãkĩ Deus hawẽ Epa wai ma haki dasiarã, ana txakabu mekubaĩtiruma nũ unaiĩ, Deusũ bake Jesusũ mekekubainayarã. Ha dikabi Satanásã yunukĩ ikũwaĩbu kanematirumaki. 
1JN.5.19	Satanásã mai hirabi anu hiweabu hatu parã keyuikiki. Hamẽ nukurã, nũ Deusũ bakebu nũ unãriaii. 
1JN.5.20	Deusũ bake tashnitanã, hamẽ huama Deus hiwemanika kayabi nũ unãshanũbũ hawẽ unãnepa nuku inanũ ika huni nũ unaiĩ. Nũ ma ha txanima kayabiki dasia hiweaburã, harã, hawẽ bake Jesus Cristoki nũ ikaki, habias Deus mekenika kayabitũ hiwei ikibi ika nuku inãmisrã.
1JN.5.21	Ẽ bake keskabuũ, yushĩ dami kẽwãmisbu beyanu ha dapi ana buyamakubaĩkãwẽ.
1JN.5.21	Hatiski, ẽ hãtxarã.
1JN.5.21	João
2JN.1.1	Earã, mekenikatũ ẽ matu hãtxa bumai uĩrakãwẽ. Deusũ matu katua hawẽ hãtxa nĩkai mã itxamisbu ẽ matu abuaii, eã bestimarã. Hakia dasibi habũ Deusũ kaka pepa txanima unãkĩ ikũwaĩbũ matu aburiakanikiki. 
2JN.1.2	Eskawẽ nũ matu abuairã, ha hãtxa txanima nũ hayatũ haska ha txanimatũ nukũ huĩti merã nũ mekea hatũ nuku xinãmakĩ nuku yuimapakeikiki. 
2JN.1.3	Epa Deus inũ hawẽ bake Jesus Cristõ hatũ pepawẽ hau matuwẽ dabanã ikĩ unãnuma xinãmakĩ hawẽ hãtxa txanimawẽ inũ hawẽ nuiti kayabi matu inãkĩ hau matu hiwemakubainũbũwẽ.
2JN.1.4	Haska Epa Deusũ nuku yununi matubu hatiritũ txibãhairai matukiria beabu hatuki ẽ nukua txanima haska hãtxa txanimawẽ hiweaibu hatu uĩ ẽ benimahairaimaki. 
2JN.1.5	Ẽ betsabu inũ ẽ puibuũ, natiã matuwẽ nuikĩ matukiri xinãkĩ matu ea akĩ ẽ matu yunuaii, nukũ betsabube nui nũ abunamekubainũbunã. Na haska ẽ matu keneshunairã, yunuti bena ẽ matu ashũamaki. Hakia habias Jesus Cristõ nuku yusĩ taewani ẽ matu ana xinãmakĩ ashuaiĩ. 
2JN.1.6	Deusũ hawẽ hãtxa yunukinã: “Nui abunamei besti hiwetiki”, anirã, ha haska yununirã, ma bebũkiri mã nĩkaniki. Haskawẽ taea nuikipai hiwekubaĩkãwẽ.
2JN.1.7	Yusĩnã itxapabu parananaĩ mapushũ: “Jesus Cristo Deus anua tashnitanũ ika nukũ yura bitã kaĩama iniki”, ikĩ habũ ikũwãbumã hatu unãmakatsis ibiakĩ shabakabi hakiri txanikĩ yui pewabumaki. Ha habũ haskakĩ yuiaiburã, ha huni yusĩnãburã, hakiri parananãkanikiki. Haskabu anua hunĩ Jesus Cristo shanẽ ibu mebinũ ika haki sinatai haki beparamei tashniaki. 
2JN.1.8	Jesus ikũwãkĩ hawẽ daya nũ amiswẽ taeshũ hau matũ pepawẽ Deusũ matu manakushanai mã bishanai benukatsi ikamarã, txĩtuãma ha parananaĩbu hatu uĩrakubaĩkãwẽ.
2JN.1.9	Tsuãra Cristõ yusĩa txibãkĩ taewabiatã hawẽ yusĩa hawena meribis ana txitxitã yusĩaĩnã, Deus hayamaki. Hakia tsuãra Cristõ yusĩni ha hãtxa kuxipa betsa wama habias txibaĩnã, Epa Deus inũ hawẽ bakebe dasia habe hiweaki. 
2JN.1.10	Ẽ matu yuiai keskabu Jesusũ hãtxa kayabi matu pe yusĩabuma habũ matu yusĩnũ ika buaiburã, habe hãtxanameama inũ matũ hiwe anu hatu ikĩ mapemayamashãkãwẽ. 
2JN.1.11	Tsuãra ha parananaĩbu hatube hãtxanamekĩ beyawakinã, hawẽ txakabu habetã abaĩshãkanikiki. Uĩrashãkãwẽ.
2JN.1.12	Hãtxa itxapa ẽ matu yuikatsis ibiakĩ ẽ hati matu keneshũkatsi ikamaki. Hakia matuki bai ka ẽ matube hãtxanamekatsis ikaii, beisinaĩ nũ benimanameshanũbunã.
2JN.1.13	Nukubetã Jesus ikũwaĩbu Deusũ hatu katuabu ẽ hatube itxamisbũ hatũ hãtxa matu bumariakanikiki, hau mã unãnuma hiwenũbunã.
2JN.1.13	Hatiski, ẽ hãtxarã.
2JN.1.13	João
3JN.1.1	Mĩ ẽ haibu pepa Gaio anu mĩ haibu mekenika Joãonẽ txanima ẽ mia abuhairaitũ keneshũ ẽ hãtxa ẽ mia bumai uĩshãwẽ.
3JN.1.2	Ẽ betsaã, Jesus ikũwãkĩ mĩ xinã mĩ ana kuxipa wakubainai keskariai hawa isĩ teneama mĩ hiwei pekũkaĩnũ Deusbe hãtxakĩ mĩ hiwea dasibikiri ẽ mia yukashũmiski, miwẽ nuikĩ mia abukinã. 
3JN.1.3	Nukubetã Jesus ikũwaĩ betsabu bea eki nukutã mikiri eki txanikĩ: “Gaiõ Jesusũ txanima hãtxa txibãkĩ txĩtuãma hawẽ hiweaki”, ikĩ ea yuiabu nĩkai ẽ benimahairaxinaki. 
3JN.1.4	Mã ẽ bake keskabu habias xinãwẽ mã txibaĩ matukiri nĩkai ẽ xinã txãkãkũkaĩmis ẽ benima pae tsuã ea mebĩtirumaki.
3JN.1.5	Ẽ betsaã, miwẽ nuikĩ ẽ yuiairã, ikũwaĩbu betsabu dasibi xinã pewẽ mĩ hatu merabewakubaĩmis keska wakĩ ana hatu binumakinã, habu mĩ hatu uĩmatxakayamairã, txaikea yusĩnanãtanũ ika beaibu merabewakĩ beyawakĩ mĩ hatu duawamis 
3JN.1.6	nenu nũ hiweabu anuri bea hanu nũ itxabu anuari mĩ hatuwẽ nuikĩ merabewamiskiri nukuki txanimisbuki. Haskakẽ mia anua buaibu hatu nitxĩkĩ hatu merabewakĩ hau hawa yupama haya butanũbũ piti inũ hawara mĩ haya hatu inãpakekubaĩwẽ, Deusũ haska abumis akinã. 
3JN.1.7	Habunã, Jesus Cristokiri yusĩtanũ ika bushũ haska hatũ xinãnẽ habũ ikũwãbuma daketapawatirubumaki, hamapai xarabu hatu yukakinã. 
3JN.1.8	Hau hatũ hawara yupayamanũbũ haskawẽ taea nukuĩ nũ hatube dayakĩ habu nũ merabewanũ Cristõ nuku yununiki, habuã Jesus Cristokiri txanima yusĩbaunaiburã, habu merabewati xara nuku wakinã.
3JN.1.9	Uatiã mĩ mae anushũ ikũwaĩ itxamisbu yunukĩ ẽ hatu kene bumaimaki. Hakia Diótrefes nukũ yunuti kuxipa abuama ibubis yunukatsis ikĩ nukũ hãtxa nĩkamakiaki. 
3JN.1.10	Haska bestiama, hatunã, nukukiri txakabu yuikĩ nuku yuãkĩ nukuki kashei txanitxakamiskiaki. Ha inũ, yusĩnã betsabũ matu merabewanũ ika matu anu buaibu matu beyawamamakĩ nemai inũ tsuãra hatu beyawakatsis ikaibu nemakĩ hau habe mã ana itxayamanũbũ matu nematã tashnimamiskiaki, shanẽ ibukinã. Haskamiskẽ ea kayabis matũ mae anu kashũ kenatã habe hãtxakĩ ẽ txiteshanaii.
3JN.1.11	Ẽ betsaã, ẽ miwẽ nuiairã, beya txakabu txibãma beya pepa besti akubaĩwẽ. Tsuãra beya pepa akaiburã, Deusũ enabuki. Hakia tsuãra beya txakabu akaiburã, Deus unãbumaki.
3JN.1.12	Dasibibũ: “Haska kaka tashnimakãwẽ”, ika ẽ ikairã, Demétrio bestikiria hãtxa tashnia ẽ nĩkaii, hawẽ kaka txanimarã. Haska hakiri kaka kaĩayã nukũri hakiri hãtxakĩ habiaskari nũ xinaiĩ. Nuku nũ parananaĩ hãtxaisma mĩ unaiĩ.
3JN.1.13	Hãtxa itxapa ẽ mia yuikatsi ibiakĩ ẽ hati mia keneshũkatsi ikamaki. 
3JN.1.14	Hakia samama mia anu ka uĩnanaĩ ẽ mibe hãtxai kashanaii.
3JN.1.15	Hau Deusũ mia unãnuma hiwemanũwẽ. Nenushũ nukũ haibuaibũ hatũ hãtxa mia bumakanikiki, mĩ unãnuma hiwenunã. Mia anuabu nukũ haibuaibu tibi ẽ hãtxari ea hatu banabimakĩ keyushũshãwẽ.
3JN.1.15	Hatiski, ẽ hãtxarã.
3JN.1.15	João
JUD.1.1	Tsuabura Epa Deus matuwẽ nuikĩ matu kenatã katuni mã habu Jesus Cristõ matu tsumashũ mekekubainai ẽ Tiagõ betsa Judas Jesus Cristõ tsumapã, ẽ hãtxa ẽ matu bumai uĩrakãwẽ, 
JUD.1.2	Deus matuwẽ nuikĩ unãnuma matu hiwemakĩ hau ana matu duahairawakubainũwẽ.
JUD.1.3	Ẽ betsabu inũ ẽ puibuũ, matuwẽ nuikĩ haska Jesus Cristõ matu inũ ea nuku pashawakatsi hãtxanikiri matu keneshũkatsi ibiakĩ ha akama eskaibukiri hatu uĩkĩ habukiri xinãkĩ Deusũ kakape nũ matu Deusunabuwakĩ yusĩni habũ betsa wakĩ matu bika tenemakĩ inũ yura betsabu hau hatu parãyamarianũbũ mã hatu nemakubainũ haskakiri keneshũ ẽ matu bumai uĩrakãwẽ. 
JUD.1.4	Ha inũ, ha bebũkiri ha yurabukiri Deusũ hawẽ hãtxa hatu kenemani habu parananãmisbu kupinũbariai habias yuini keska na habiatiã yurabu betsa betsapa hune txakabu hayabia matube itxai unãtinãtã hatũ txakabu henekatsi ikama habũ xinãwẽ matu parãkĩ yuikĩ: “Deus pepatunã, hawara txakabu mã wabiaya matũ txakabu buatã kupiama ishanikiki”, akĩ hamapai atimapa matu yusĩ hatũ hiwea pewai beshtekekatsi ikama Jesus Cristo besti nukũ Shanẽ Ibubiakẽ hawẽ kuxipa danãkanikiki.
JUD.1.5	Egito anua Israelbu Deusũ hatu tashnimabirani mã unãbiaya haskakiri mã xinãnũbũ ana matu yuinũ nĩkakãwẽ. Ma hatu pashawabiaima Israelbu habũ Deusũ hãtxa ikũwãkatsi ikama danaĩbuwẽ taeshũ hanu tsua hiweabumanushũ Yavé Deusũ hatu kupikĩ tenãkubirani mã unaiĩ. 
JUD.1.6	Ha dikabi Deusũ hawẽ nai tsumabu nai anua habu tibi ha mekei hanu hau shanẽ ibunũbũ hatu yunubia haska besti mekekatsi ikama hatũ daya henebiranaibu Deusũ hatu nemakĩ hanu mexuhaira kaĩkaĩtirumanu hatu bitxitã hanu bari hawẽ heneai anu hatu kupiaitiã haburi kupishanai hatu mekea mapuabuki. 
JUD.1.7	Ha hawẽ nai tsumabu hatu ashanai keskari wakĩ nawabu Sodoma inũ Gomorra mae ewapa inũ hatu dapi mae urama anu hiweabu txutawẽ kemukĩ hunibu habe hunibe txutanameaibu Deusũ hatu kupikĩ hawẽ yusĩa danaĩbu txi nukaismawẽ hatu kupishanai keska wakĩ shabakabi Sodoma inũ Gomorra hatu kupinikiaki, habias nukubũri dasibibũ hatuwẽ taeshũ nũ unãshanũbũ hatu kupikinã.
JUD.1.8	Hatu haska wani xinãbiai ha parananãmisbũ shabakabi xinaĩ hiweama yuikĩ: “Deusũ ea hari yusĩkiki”, iki hatũ xinã meribiswẽ hãtxai yurawẽ besti kemui txutanamekĩ Deus shanẽ ibuai itxakĩ danãkĩ Deusũ nai tsuma kuxipaburi ha amisbuki. 
JUD.1.9	Hakia Deusũ nai tsuma shanẽ ibu Miguel dasibi nai tsuma betsabu binuhaira Satanásbe hãtxai Moisés mawa hawẽ yura haratutũra hawena watiru yauxi ha irabenamekĩ Miguel hãtxa pepawẽ besti hãtxa wakĩ Satanás yuikĩ: “Yavé Deusũ hau mia txitenũwẽ”, ibianikẽ 
JUD.1.10	hawara unãkĩ nĩkabuma ha parananãmisbu yupukunãkubaĩmisbuki. Haska hatũ xinãnã, yuinakapã xinãyã keskabuki. Hatũ xinã txakabuwẽ taearã, hatũmebi hatũ kupiti bikanikiki.
JUD.1.11	Uĩa. Habu ikirã, Caim hawẽ betsa tenãni keska ha txibãkĩ txakabuwakanikiki. Haska inũ, huni betsa Balaão pei binũ ika kemui ini keskariakĩ Deusũ bai kayatapia benui yusĩnã betsabu parananaĩ peiwẽ kemuriakanikiki. Haska inũ, huni betsa Corã Deusũ yunua danaĩ benuni keskai ha parananãmisbu habu mawariai pemashãkanikiki. 
JUD.1.12	Haska inũ, mã Jesus txibaĩbu itxatã duanamekĩ mã piaibũ ha parananãmisbu dakei hawa dateama matube naxui itã pike bestikĩ tsua duawama benimanikapaikĩ matu dakewamisbuki. Habu mekenikabia ibubis besti hawẽ yura xinaĩ mekemisbuki. Habũ yusĩanã, nai kuĩ hushupa nuyabainaya ui huama mai metxawaisma keskai habu hãtxahairakĩ yurabu merabewakĩ kuxipa waisbumariki. Ha inũ, hanu ni bimiyamisbutiã hi betsa betsapa bimibiamiskẽ habu hãtxãwaĩbu nĩkakĩ hawẽ merabewati hi bimiuma shanaxina betsea keskai parananãmisbũ tsua merabewaisbumaki. 
JUD.1.13	Ha inũ, iãnẽwã niwẽ betxuruãkĩ tũkash akĩ kesha anu bakush henebaĩmis keskakĩ habũ txakabuwai parananãkĩ dake pae shabakabi henebainaibu dasibibũ uĩtirubuki. Ha inũ, bixi hawẽ bai ana tanabainama keskai ha parananãmisbu unãnumas buaibu ana tsuã txibãtirubumaki. Haskawẽ taeshũ hanu mexuhaira Deusũ hatu washuni anu hanu hatu nitxĩtã kupihairashanikiki, niti akamarã.
JUD.1.14	Ha dukũ Adãowẽ pakea setewẽ hawẽ baba Enoquetiã ha yurabu txakabukiri bebũkiri Deus hãtxashũkĩ yuikĩ: “Uĩa. Yavé Deus huirã, hawẽ nai tsuma mirima tsuã hati tanatirumaya hushũ 
JUD.1.15	yurabu dasibi hatu unãti wakĩ habuã txakabu betsa betsapa amisbu inũ hatũ hãtxa pemawẽ Deuskiri yuimisbu Deusũ hatu kupishanikiki”, ani 
JUD.1.16	habias keska menei hawara tibi abuama ha iki yuãnanaĩ hawarawẽ ibubis hawenas benai benimanũ ika hatũ kemu pae besti txibaĩ inũ keĩ mia akaitũ besu wakĩ dasibibu hatu binumakĩ maemaikiki, hatu kẽwãmairã.
JUD.1.17	Hakia ẽ betsabu inũ ẽ puibuũ, ẽ matuwẽ nuiairã, nukũ Shanẽ Ibu Jesus Cristõ hawẽ kuxipayabu hatu yunua haska habũ matu yusĩni ana matu xinãmanũ xinaĩrakãwẽ. 
JUD.1.18	Hawẽ tsumabũ matu yusĩkĩ: “Txanima hanu bari hawẽ henei ma kemaya yurabu hiwe txakashũ ibubis txakabu xinãkĩ matukiri kashekenãshãkanikiki”, haska xinãkĩ matu yuiniburã, 
JUD.1.19	txanima na habiatiã ha yusĩnãnaĩ parananaĩ kashekenaĩbũ Deus xinãma ibubis hatũ kemuti xinã txibãkĩ ikũwaĩbu tari pashkakĩ Deusũ Yushĩuma wakĩ hatu akanikiki.
JUD.1.20	Ẽ betsabu inũ ẽ puibuũ, tsuabura ẽ matuwẽ nuiairã, matu yuinũ nĩkakãwẽ. Ikũhairawai ana kuxipanamei hawẽ besti mestẽtã txĩtuãma meribi hiweshũyukĩ Deusũ Yushĩ Pepatũ matu xinãmakĩ yuimaya Deusbe hãtxai hawẽ kuxipawẽ dayuikubaĩkãwẽ. 
JUD.1.21	Haska inũ, Deus matuwẽ nuimis inũ matu putaisma unaĩ Jesus Cristo hanu hushanai mã manaiwẽ taea nukũ Shanẽ Ibu Jesus Cristo nukuwẽ dabanã ikĩ hiwekuĩa ikibi ika nuku inãshanikiki.
JUD.1.22	Jesus Cristo ikũwãbiai teabu hatuwẽ nuikĩ merabewakubaĩkãwẽ, xinã dabewaiburã. 
JUD.1.23	Mã habuwẽ nuikĩ merabewakatsis ikairã, hatũ kupiti ma kemawabu txi anu ma kemai keskabu menã hatu neshea keska warikãwẽ. Betsabu habũ txakabu mã abuamabia matũmebi meketã hatũ hiwea beya husiama danãbiakĩ hau Jesus Cristo ikũwanũbũ hatu merabewakubaĩkãwẽ.
JUD.1.24+JUD.1.25	Nukũ Epa Deus ha besti nukũ merabenã yushĩ dasibi kuxipa hayatũ matu kuxipa wakĩ matũ xinã txakabũ ana matu kanematiru nemashũkubainaya hawẽ bake shanẽ ibuhaira huaya yura dasibibu unãkĩ hatu kupiaitiã maturi ha bebũ hawa txakabu mã hayama hawẽ besuuri matu nitxĩtã benima pae matu inãyã mã benimahairashanaii. Haskakẽ nukũ Shanẽ Ibu Jesus Cristowẽ taeshũ Epa Deus duapa pepa inũ, hatũ besti kuxipa binu keyua inũ, yunuti kuxipa pae hayahaira iki taeni inũ natiã haya inũ ipashanai haya kẽwãkubainãkãwẽ, heneamarã. Haskakirã.
JUD.1.24+JUD.1.25	Hatiki, ẽ hãtxarã.
JUD.1.24+JUD.1.25	Judas
REV.1.1	Ha dukũ Deusũ Jesus Cristo ishanai unãmaniki. Hanushũ eari samama hawaira haskashanai ea ẽ hawẽ tsuma João unãmakatsis ikĩ hawẽ nai tsuma Jesus Cristõ yunua ea uĩmaxinaki, na haska inũbariai dasibi nũ hawẽ tsumabũ tapĩtã hatu yusĩkubaĩshanũ ea unãmakinã. 
REV.1.2	Haskawẽ taeshũ Deusũ hãtxa inũ, Jesus Cristõ ea unãmaxina ẽ nĩkaxina inũ, dasibi ẽ uĩxina hawa txanitxakama ẽ matu yui kayabiaii. Ẽ hãtxa txanima uĩkĩ nĩkairakãwẽ.
REV.1.3	Tsuabũra na ẽ hãtxa hatu yuiaibu inũ habũ na hãtxa nĩkatã: “Txanimaki”, ikĩ txibãkubaĩshanaiburã, Deusũ habu benimawashanikiki, haska inũbariai txanini ma hamapai tashni taeai uĩnã.
REV.1.4	Mã Jesus txibaĩbu ha sete yusĩnanaĩ itxamisbu tibi Ásia mai pakeanuabuũ, ẽ Joãonẽ, ẽ matu kene bumai nĩkairakãwẽ. Ha ini inũ, ikũkainai inũ, ana hushanaitũ, nukũ Deusunã, hau matu duawakĩ hawẽ pepa matu inãkĩ unãnuma matu hiwemakubainũwẽ. Habiaskari wakĩ ha sete yushĩ pepa hawẽ shanẽ ibu tsauti bebũ mapuabu hau habũ habiaskari matu wanũbũwẽ. 
REV.1.5	Ha dikabi Jesus Cristo hawa txani txakaisma mawatã ha dukũ bestẽni inũ mai hirabi anu habu shanẽ ibu betsa betsapa binui hatũ shanẽ ibumisrã, hau hatũ matu unãnuma hiwemarianũwẽ. Ha inũ, nuku abui nukuwẽ nuikĩ nukũ txakabuwẽ taea mawakĩ hawẽ himi habakĩ nuku buashũrianiki. 
REV.1.6	Na habiatiã hawẽ Epa Deus dayashuni nuku habe hãtxanika wakĩ hatũ nuku shanẽ ibu keska waniki. Haskawẽ taea dasibi hawenas kuxipa haya inũ pepa hayakẽ niti ikama kẽwãkubainãkãwẽ. Haskakirã.
REV.1.7	Uĩa. Nai anua nukũ Shanẽ Ibu nai kuĩwẽ huai
REV.1.7	dasibibũ uĩshãkanikiki.
REV.1.7	Ha dikabi habũ hatu tenãmanibu inũ
REV.1.7	habũ danãmisbu mai hirabi anu manibaunabũ
REV.1.7	uĩ datei kashashãkanikiki.
REV.1.7	Haskashãkanikiki, txanimarã.
REV.1.8	Hanua mai hayariama nukũ Shanẽ Ibu Deus dasibi kuxipahaira hiwea haya inũ, natiã hiwekũkainai inũ, ana hushanaitũ ea yuikĩ: “Ea dukũ ẽ hiweni inũ ẽ hawẽ henea debesekeaki”, ea washuki.
REV.1.10	nukũ Shanẽ Ibu hanu bestẽni shaba domingo betsatiã Deus ẽ yushĩki nukushũ ea betsa wa ẽ nĩkaya ẽ petxiurishũ hui kuxipahaira trombeta mimawati keskawẽ 
REV.1.11	tsuãra ea yuikĩ:
REV.1.11	“Hawara ẽ mia uĩmai unaki keneshũ Ásia mai pakea anu ha sete yusĩnanaĩ itxamisbu tibi anu bumashãwẽ, Éfeso anu inũ, Esmirna anu inũ, Pérgamo anu inũ, Tiatira anu inũ, Sardes anu inũ, Filadélfia anu inũ, Laodicéia anurã”, ea waya 
REV.1.12	tsuã ea hãtxa wai dabanẽ uĩnũ ika nasauketã uĩkĩ haki bĩ tsaũti sete ouro mane txãka daka tsaubauna uĩkĩ 
REV.1.13	ha namakis huni kayabi keska nia ẽ uĩshuki. Hakiri matu yuinũ nĩkakãwẽ. Hawẽ tari txaipa hupushku anu kesua inũ, hawẽ ouro mane nanesheketi shutxi putxinĩ kesuaki. 
REV.1.14	Ha inũ, hawẽ bu hushupahaira inũ, hawẽ beru txi here txasha keskaki. 
REV.1.15	Ha inũ, hawẽ tae mane taxipa betsa hawẽ kena latão reluzente txi merã napua txashahaira keskaki. Ha inũ, hawẽ hui hene diri ikai nĩka keskaki. 
REV.1.16	Ha inũ, hawẽ mekẽ yusiuri sete bixi tsuma inũ, hawẽ hashpanu nupe detenameti txaipahaira kenu dabeya tukuã hayaki. Ha inũ, hawẽ besu bari keska txashakĩ shabawaki.
REV.1.17	Haska uĩ hawẽ tae namã mawa keskai tsistikaĩ ẽ tĩ ika daka hawẽ mekẽ yusiuri ea mekĩ yuikĩ:
REV.1.17	“Dateyamawe. Earã, ea dukũ ẽ hiweni inũ ẽ hawẽ henea debesekeaki. 
REV.1.18	Ea ẽ hiwea ẽ mawani natiã ana ẽ bestẽni niti ikama ẽ hiwepakeaii. Ha inũ, hiwemati kuxipa inũ kupiti kuxiparã, ea besti ẽ hayaki. Hanu mawai ikibi ishanaibu anurã, eã besti ẽ yunutiruki. 
REV.1.19	Dasibi mĩ uĩshu inũ, na habiatiã ikai inũ, haskarara inũbariai unaki hatu keneshũriwe. 
REV.1.20	Ha hawara hunea mĩ uĩshu shabakabi mia yusĩnũ nĩkawe. Ha sete bixi ẽ mekẽ yusiuri ẽ tsuma mĩ uĩshurã, ha sete mae itxamisbu tibitũ merabenã Deus yuishunikaki. Ha dikabi haki bĩ tsaũti sete ouro mane txãka daka mĩ uĩshurã, ha sete mae ikũwaĩbu itxamisbuki”, iwanã,
REV.2.1	ana Jesusũ ea yuikĩ:
REV.2.1	“Ha mae anu hatũ Deusũ hãtxa yuishunika Éfeso anua itxamisbu mekea na hãtxa ẽ mia yuiai keneshũriwe: ‘Ha sete bixi ẽ mekẽ yusiuri ẽ tsuma inũ haki bĩ tsaũti sete ouro mane txãkã daka namakis anu ẽ nimistũ na hãtxa ẽ matu yuiai nĩkairakãwẽ. 
REV.2.2	Ea txibãkĩ ea dayashũkĩ bika tenei mã txĩtuãbumaki. Ha inũ, tsuabũra matu parãmisbũ yuikĩ: Jesusũ kuxipawẽ ẽ hawẽ yununikaki. Ea nĩkakãwẽ, ikaibu unãtã hatu danãkĩ 
REV.2.3	ẽ hãtxa heneama ea duawanũ ika ewẽ taea nuitapabiai punu nukai txĩtuãma mã txibãkubainai ẽ matu unaiĩ. 
REV.2.4	Hakia na bestiwẽ ẽ matu txiteai nĩkakãwẽ. Ha dukũ ea ikũwãkĩ taewakĩ mã ea duahairawakubaini keskama mã ana habias keska ea wamaki. 
REV.2.5	Haskawẽ taeshũ haska mã ea duawakĩ taewani keska hani mã benukaĩnimamẽ, ana xinãhairatã matũ huĩti pewakĩ xinã betsa watã ana Deus anu txĩtũtã ea txibãkubaĩkãwẽ. Hamẽ mã haska betsa wamakẽ matu anu ana kashũ matu danãkĩ matũ ouro mane txãkã daka matu anua mebĩkĩ ẽ tsekashanaii. 
REV.2.6	Hamẽ ha parananãmis Nicolau txibãmisbu ẽ danãtxakayamamis keska wakĩ matũri mã hatu abuabuma ẽ unaiĩ. 
REV.2.7	Mã pabĩkiyabunã, Yushĩ Pepatũ ha mã itxamisbu matu yuiai nĩkakãwẽ: Tsuabũra ea danãma habũ maemakĩ binumisburã, mae pepa naiuri hanu Deus hiwea anua hawẽ benimai hiweti hi bimi ẽ matu pimashanaii, niti ikamarã’, ikĩ”, ea washu ẽ matu keneshunaii.
REV.2.8	Ana Jesusũ ea yuikĩ:
REV.2.8	“Ha hatũ Deusũ hãtxa yuinika Esmirna anu itxamisbu mekea anu na hãtxa ẽ mia yuiai keneshũriwe:
REV.2.8	‘Earã, ea dukũ ẽ hiweni inũ ẽ hawẽ henea debesekeaki. Mawabiatã ẽ ana bestẽni ẽ hiweatũ ẽ matu yuiai nĩkakãwẽ. 
REV.2.9	Natiã bika betsa betsapa tenei hawauma mã nuitapaibu ẽ unaiĩ. Haskabia txanima matũ manakuti itxapa nai anu matuki nũ tana mã hayaki. Ha inũ, habu matukiri hãtxa atimapa hãtxai inũ ibubiskiri yui: Ẽ judeuki, ibiai ikũ kayabiwama haska Satanásã abuai besti txibãmisbu ẽ hatu unãriaii. 
REV.2.10	Matu bika memashanaibuwẽ taea dateyamakãwẽ. Eska wakĩ diabõ bestibu matu hatu atximatã bitxiti hiwe anu matu bitximashanikiki. Haska wakĩ dasibi mã ea ikũwaĩbu matu bika tenemaibu hawẽ matu unãti wakeakeshãkanikiki. Haskawẽ taea dez dia besti haska matu tenemaibuwẽ taea txĩtũyamashãkãwẽ. Matu itxakawakĩ matu tenãbiaibũ tenekubaĩshãkãwẽ. Matu haska waibuwẽ taeshunã, eãnã, matũ manakuti inãkinã, hiwea kayabi ẽ matu inãshanaii. 
REV.2.11	Mã pabĩkiyabunã, Yushĩ Pepatũ ha mã itxamisbu matu yuiai nĩkakãwẽ: Tsuabũra ea danãma habũ maemakĩ binumisburã, ana haria dabeki mawakĩ txi here meama ishãkanikiki’”, ea washu ẽ matu keneshunaii.
REV.2.12	Ana Jesusũ ẽ João ea yuikĩ:
REV.2.12	“Hatũ Deusũ hãtxa yuinika Pérgamo anu itxamisbu mekea na hãtxa ẽ mia yuiai keneshũriwe:
REV.2.12	‘Ẽ mane nupe txaipahaira kenu dabeya hayatũ ẽ matu yuiai nĩkakãwẽ. 
REV.2.13	Hanu Satanás shanẽ ibui tsauwa anu mã hiweabu ẽ unaiĩ. Ha inũ, Antipas ẽ hãtxa yuishunika txĩtuãma matũ mae anushũ tenãbianibũ ha xinaĩ maturi txĩtuãma eki hawa dakeama yurabuki txanikĩ ẽ yusĩa ikũwãkĩ mã txibãkubainai ẽ unãriaii. 
REV.2.14	Mã haskabia kanei eska tibi matu anu hayabu matu yuinũ nĩkakãwẽ. Ha mã habube itxabiamis hatiribũ Balaãonẽ yusĩni putabumaki. Israelbu hau Deuskiri txakabushanũbũ Balaãonẽ nawa shanẽ ibu Balaque yusĩtxakakĩ yuikĩ: Hatu beyusmakĩ yushĩ dami kẽwãti betsa nami inãxinabu hatu pimashãwẽ, ani inũ matũ bake txipaxbe hatu txutanamemati hatu xinãmashãwẽ, ani haska heneabumaki. 
REV.2.15	Ha dikabi hatiritũ Pérgamo anushũ Nicolaũ hatu yusĩtxakani txibãkĩ putabumariki. 
REV.2.16	Mã hatiri haskabia Deus mã txibãkatsis ikairã, matũ txakabu henetã matũ xinã betsa watã Deus anu berikãwẽ. Tsuara haskabumakẽ samama hatu anu kashũ habũ txakabuwaibu kupikĩ na ẽ nupe txaipa ẽ hashpanu ẽ tukuãwẽ ẽ hatube detenamei kashanaii. 
REV.2.17	Mã pabĩkiyabunã, Yushĩ Pepatũ ha mã itxamisbu matu yuiai nĩkakãwẽ: Tsuabũra ea danãma habũ maemakĩ binumisburã, pewẽ kupikĩ misi naiuria Deusũ hunemis ẽ hatu pimashanaii, nai anu unãnuma ebe hatu hiwemakinã. Ha inũ, kena bena nẽkati hushupaki hatũ kena nea ẽ hatu inãriashanaii. Ha habũ biaibũ besti ha kena unãshãkanikiki, tsua betsã unãtirumarã’”, ea washu ẽ matu keneshunaii.
REV.2.18	Ana Jesusũ ea yuikĩ: “Hatũ Deusũ hãtxa yuinika Tiatira anu itxamisbu mekea na hãtxa ẽ mia yuiai keneshũriwe: ‘Ẽ Deusũ bakẽ, na ẽ beru txi here txasha keska inũ na ẽ tae mane taxipa betsa hawẽ kena latão reluzente dẽke dẽke aka txashahaira keskayatũ ẽ matu yuiai nĩkakãwẽ. 
REV.2.19	Haska matũ xinã pepa hayashũ ea txibaĩ mã hiwekũkainai ẽ unaiĩ. Haskakẽ nuinamekĩ ea ikũwaĩ txĩtuãma ea txibãkĩ ea duawanũ, iwanã, hamapai betsa betsapa pepa mã akĩ taewani mã binumai ẽ unãriaii. 
REV.2.20	Mã haskabiai eska besti matu anu hayaki. Ha aĩbu mã Jezabel wamis hatũ txakabuwaikiri mã nemaisma ha bestikiri matu yuinũ nĩkakãwẽ. Ha Jezabelĩ matu parãkĩ yuikĩ: Eãri Deusũ hãtxa ẽ yuimiski. Ea nĩkakãwẽ, matu watã mã ẽ tsumabu bestibu matu itxawashũ yusĩkĩ yuikĩ: Aĩbu mĩ aĩmabe mĩ txutanamearã, peki. Huni mĩ benemabe mĩ txutanamearã, periki. Hamapaibe txutanamearã, periki, akĩ pitikiri matu yuikĩ: Ha yushĩ dami betsa kẽwãti nami inãmisbu mã piarã, hawa txakabumaki, iwanã, matu parãkĩ matu txakabuwamakubaĩmiski. 
REV.2.21	Hamẽ hau Jezabelĩ hawẽ txakabu henekĩ hawẽ xinã betsa wanũ ishũ ẽ manakabia xinã betsa wakatsi ikama hawẽ kemu txutanametikiri henekatsi ikamaki. 
REV.2.22	Haskakẽ kupikĩ ẽ isĩ txakabu tenemashanaii. Ha inũ, ha aĩbu Jezabel inũ dasibibũ ha txibaĩ habe txutanamei atimapamisbũ ẽ yusĩa danãkĩ hamapai txakabuwẽ kemumisbu bikahaira ẽ hatu tenemashanaii, habũ hawẽ yusĩa danãbumarã. 
REV.2.23	Ha inũ, ha aĩbũ hãtxa nĩkamisbu tenãkĩ ẽ hatu yamawashanaii. Ẽ hatu haska waya dasibibũ xinã inũ habũ huĩti ẽ unãhairamis habũ ea ikũwãkĩ txibãmisbũ txanima unãshãkanikiki. Ha inũ, hatiribũ haska hiwea abumisbu unãtã pepabu pepawẽ hatu kupikĩ txakabubu txakabuwẽ ẽ hatu kupishanaii. 
REV.2.24	Hamẽ Tiatira anushũ ha aĩbũ yusĩa danãkĩ Satanásã xinã hunea hawẽ kuxipawẽ dayanũ ishũ hatiribũ mã unãkatsi ikabumarã, mã pekẽ matukiri ẽ ana hãtxa hayamaki. 
REV.2.25	Hakia na besti matu yuinũ nĩkakãwẽ. Deusũ yusĩa mã haya ha txibãkĩ henepakeyamashãkãwẽ, ẽ ana kayushanairã. 
REV.2.26	Tsuabũra ea danãma txakabu maemakĩ binumisburã, hawa heneama haska ẽ abuai apakemisburã, hanu ẽ ana huai anu ẽ hatu shanẽ ibu wakĩ kuxipa washanaii, hau nawa shukuabu mekenũbunã. 
REV.2.27	Haska ẽ Epã ea yunua ẽ habe shanẽ ibumis keska wakĩ shanẽ ibukĩ ea txibãkubaĩmisbũ hatu mekebiabu ẽ hãtxa nĩkaisbuma mane mestẽti tsumashũ mã hatu yamawashanaii, haska mai kẽti wamistũ hawẽ kẽti txakabu pusamis keska wakinã. 
REV.2.28	Ha dikabi pena bixi txashamis keska ẽ matu inãshanaii. 
REV.2.29	Mã pabĩkiyabunã, Yushĩ Pepatũ ha mã itxamisbu matu yuiai nĩkakãwẽ’ ”, ea washu ẽ matu keneshunaii.
REV.3.1	Ana Jesusũ ea yuikĩ: “Hatũ Deusũ hãtxa yuinika Sardes anu itxamisbu mekea na hãtxa ẽ mia yuiai keneshũriwe: ‘Ha sete Deusũ Yushĩ ẽ haya inũ ha sete bixi ẽ tsumashũ ẽ mekeatũ ẽ matu yuiai nĩkakãwẽ. Haska mã hiweshũ hatu kaka hawẽrua nĩkamabiai uke merã mã mawa keskabu ẽ matu unaiĩ. 
REV.3.2	Hanua haska Deusũ matu xinãmakĩ hawẽ hãtxa matu txibãmakatsis ikai txibãkĩ mã keyuriamahaira unãkĩ matu yununũ nĩkakãwẽ. Ẽ hãtxa unãhairabiakĩ mã akĩ pewamaki. Ana txibãma mã hakimakĩ mã ma heneaii, mawai keskairã. Mã tsuabura haskarã, usha besteĩ keskatã matũ huĩtinĩ xinã mestẽwãtã ana ẽ Deus txibãhairakubaĩkãwẽ. 
REV.3.3	Hanushũ Deusũ hãtxa yusĩnãbũ matu yusĩabu mã nĩkani xinãkãwẽ, xinã betsa watã ana txibã taewakinã. Hamẽ mã ea nĩkakatsi ikabumakẽ yumetsu hune humis keskai mã ea manatxakaya hatiara eari hune hushũ ẽ matu datetuxishanaii. 
REV.3.4	Habiaskabiakẽ hatiri Sardes anuabũ hawa txakabuwakĩ mã kaneisbumaki, matũ tari detsis keska wamarã. Haburã, ebetã tari hushupa sawea ebe mapushãkanikiki, haska habu pepakĩ binumisburã. 
REV.3.5	Tsuabũra ea danãma habũ maemakĩ binumisburã, tari hushupa saweshãkanikiki. Ha dikabi hatũ kena Deusũ hiwemati una anua ẽ tere akama ishanaii. Hanushũ ẽ Epa inũ hawẽ nai tsumabu bebũ hatu nitxĩtã ẽ habu hatu unãmashanaii. 
REV.3.6	Mã pabĩkiyabunã, Yushĩ Pepatũ ha mã itxamisbu matu yuiai nĩkakãwẽ’ ”, ea washu ẽ matu keneshunaii.
REV.3.7	Ana Jesusũ ea yuikĩ: “Hatũ Deusũ hãtxa yuinika Filadélfia anu itxamisbu mekea na hãtxa ẽ mia yuiai keneshũriwe: ‘Ea ẽ meribi inũ ẽ txanimahaira Davi kuxipa ini keska binua hawẽ bepẽti chave ẽ hayaki. Tsuãra ha mae bepeã tsuã beputiruma inũ ha mae bepua tsuã bepẽtirumaki. Haska mekeatũ ẽ matu yuiaii. 
REV.3.8	Eãnã, dasibi mã akubainai ẽ unaiĩ. Uĩkãwẽ. Matu bebũ matu anu beputi bepẽmana keska hawa tsuã matu bepũtiruma ẽ matu bepẽshunaki. Haskawẽ taea mã txĩtuãma ẽ hãtxa txibãkĩ mã kuxipa mirĩ hayabia eki dakeama hatu yuikĩ: Ẽ Jesusunabuki, mã imiski. 
REV.3.9	Ha inũ, judeubu betsabu haska Deusũ abuai akamabia hãtxawẽ besti yuikĩ: Nũ judeubuki, ibiakĩ Satanás txibãkĩ haska abuai ashuĩ hiwemisbu judeubu kayabibumarã, ẽ matu abuhairamis hau unãnũbũ hatu babu watã matũ tae namã ẽ hatu dãti imashanai manayukãwẽ. 
REV.3.10	Ha inũ, itxakanikatũ mai hirabi anu dasibi maniabu hatu bika tenemakĩ itxakawaya mã Filadélfia anuabũ ẽ yusĩa hãtxa txibãkĩ hawa mã heneismakẽ matu merabewakĩ hawa putama ẽ matu keshekubaĩshanaii. 
REV.3.11	Ha inũ, matũ pepa hawẽ kupiti hau tsuã matu biãbaĩyamashanũ ẽ yusĩa xinãkĩ txibãkĩ heneyamakãwẽ, ẽ samama ana txĩtũkirãshanairã. 
REV.3.12	Tsuabũra ea danãma habũ maemakĩ binumisburã, hanu ẽ Epa Deusũ hiwe anu hawẽ txibu betsa keska tsuã betsetiruma keska ẽ matu washanaii. Hanua mã hani ana kaĩbaĩnama inũbariaii. Haska inũ, ẽ Epa Deusũ kena matuki kenekĩ netãkĩ hawẽ mae Jerusalém Bena ha mae nai anua butushanai hawẽri matuki kenekĩ netãkĩ ẽ kena benari ẽ matuki netãshanaii. 
REV.3.13	Mã pabĩkiyabunã, Yushĩ Pepatũ ha mã itxamisbu matu yuiai nĩkakãwẽ’ ”, ea washu ẽ matu keneshunaii.
REV.3.14	Ana Jesusũ ẽ João ea yuikĩ:
REV.3.14	“Hatũ Deusũ hãtxa dayashunika Laodicéia anu itxamisbu mekea na hãtxa ẽ mia yuiai keneshũriwe. ‘Dasibi Deusũ hakiri yuiai ẽ Habiaskaki, imistũ mai hirabi inũ nai hirabi damiwakĩ ewẽ Deusũ ani txanima hãtxa besti txani ẽ kaneismatũ ẽ matu yuiai nĩkakãwẽ. 
REV.3.15	Mã ea txibãhairama inũ ea danãhairakubainama mã xinã bekashnaibu ẽ unaiĩ. Haskatimaki. Tsuabũra ea txibãkatsis ikĩ hau ea txibã kayabinũbũwẽ. Hakia tsuabũra ea txibãkatsis ikabuma danãkĩ hau ea hene kayabinũbũwẽ. 
REV.3.16	Hamẽ tsuabura ekiri xinã bekashnarabei maniabuwẽ taeshũ hanaĩ keskakĩ ẽ matu putashanaii. 
REV.3.17	Haska inũ, matũmebi xinãkĩ yuikĩ: Mabu itxapa haya pei itxapa haya dasibi ẽ hayaki, ikĩ mã xinãbiakĩ ẽ yusĩa xinãkĩ mã txibãbumawẽ taea mã ibubis nuitapai hawa hayama bekũ tariuma keska mã hiwekũkainaii. 
REV.3.18	Hamẽ tsuabura mã pepakatsis ikaibu matu yusĩnũ nĩkakãwẽ. Dasibi pepa has mã hayakatsis ikairã, ouro txiwẽ kuakĩ has wa mã bikatsis imis keskakĩ ẽ yusĩa kayatapia ea anua bikãwẽ, hawẽ kemutapatirã. Ha inũ, matũ yura mã hawẽ dakeai hunenũ ishũ tari sawea keskakĩ matũ txakabu ea buamanũ ishũ tari hushupa ea anua bia keska wakĩ matũ txakabu henetã ea txibãkubaĩkãwẽ. Ha inũ, uĩ pewanũ ika beru daũwẽ ika keskakĩ ẽ yusĩawẽ matu kaya watiru ea anua biriakãwẽ. 
REV.3.19	Ha inũ, dasibi mã enabuwẽ nuikĩ matu merabewa bestinũ ishũ hãtxa kuxipawẽ matu ha akĩ ẽ matu yusĩshuwẽ taeshũ ẽ yusĩa nĩkakĩ pewatã matũ xinã betsa watã xinã txãkãhaira bestikũkaĩkatsis ikirã, Deus anu berikãwẽ. 
REV.3.20	Uĩa. Matu tibi haibuwakatsis ikĩ matũ beputi keska matũ huĩti anushũ eã ẽ matu kenakĩ akawaii. Tsuãra ẽ hui nĩkatã ebe haibunamekatsis ikĩ beputi keska matũ huĩti mã ea bepẽshuna matũ hiwe anu hikitã ẽ matubetã pikatsis ikaii. 
REV.3.21	Tsuabũra ea danãma habũ txakabu maemakĩ binumisburã, hatu manakukĩ ea dapi tsaumakĩ ẽ hatu shanẽ ibumashanaii, haska eã ẽ binu keyuni ẽ Epa dapi tsauwa ẽ habe shanẽ ibuni keska wakinã. 
REV.3.22	Mã pabĩkiyabunã, Yushĩ Pepatũ ha mã itxamisbu matu yuiai nĩkakãwẽ’”, ea washu ẽ matu keneũshunaii.
REV.4.1	Haska nĩkaxina inũ hati uĩshu naiuri besushũ beputi bepeã uĩtã hui trombeta mimawati kuxipa keskawẽ hawẽ dukũ Jesus hãtxai ẽ nĩkaxina ana habiãwẽri ea hãtxa wakĩ yuikĩ: “Ea anu inayuwe, mĩ inakẽ haskarara ana betsa betsapa inũbariai ẽ mia uĩmairã”, ea watã
REV.4.2	hawaira ea betsa watã ẽ yushĩki dasitã ea uĩma nai anu inashũ ẽ uĩshu matu yuinũ nĩkakãwẽ. Hari Shanẽ Ibu haki tsautiki nukũ Epa Deus tsauwa ẽ uĩshuki. 
REV.4.3	Ha tsauwa hawẽ yurarã, jaspe keska kasmai sardônica keska nẽkati karuhaira txashahaira bakamana bakamana ikaya hawẽ tsauti kesukawana namakis nawã bai tapia esmeralda nẽkati nãketapa keska txasha txasha ikikiki. 
REV.4.4	Hanua Deus shanẽ ibu haki tsauti anu 24 tsauti betsa hanu serebauna uĩkĩ 24 mekenikabu habu haki tsauwabu tari hushupa sawea shanẽ ibũ ouro mane maiti maiabu ẽ uĩayã 
REV.4.5	Deus hanu tsauwa anua kana bakatã tĩ ikaini dãka ikainaya Deusũ besuuri hawẽ merabenã yushĩ sete nãparina bĩ dekua nitxĩbauna txasha keskabuki. 
REV.4.6	Haska inũ, tsauti besuuri iãnẽwã beshnãhaira bakamanaya ha dapi hiweabu dabe inũ dabe ha tsauti anu mapubauna habũ besuuri beru sãkã daka inũ hatũ petxiuri beru pesãkã dakabu 
REV.4.7	ha dukũ inu ewapa betsa hawẽ yura leão keska ha katxu ina awa bake keska ha katxu betsa hunĩ besuya keska ha katxu betsa tete ewapa nuyai keska 
REV.4.8	hatibu seis pũyã peiya habũ yura hirabi hawẽ berunati txasha dakabũ bariri inũ mexu merã Deus kẽwãkĩ habũ heneisbumã yuikĩ:
REV.4.8	“Mĩ pepahairaki.
REV.4.8	Mĩ dasibi kuxipa binuaki.
REV.4.8	Mai hayariama nukũ Shanẽ Ibu Deus
REV.4.8	dasibi kuxipahaira hiwea haya inũ,
REV.4.8	natiã hiwekũkainai inũ,
REV.4.8	ana mĩ butushanai nũ unaiĩ”, ikĩ
REV.4.9	Deus niti ikama hiwea ha dabe inũ dabe hiweabũ hamapai pepa hakiri xinãkĩ hawẽ pepakiri yuikĩ kẽwaĩbũ 
REV.4.10	ha 24 mekenikabũ kẽwãriakĩ dãti ishũ shanẽ ibuhairawakĩ habũ hatũ ouro mane maiti mabikitã inãkĩ hawẽ tae namã mãtxĩtã yuikĩ:
REV.4.11	“Dasibi damiwakĩ
REV.4.11	mĩ xinãwẽ hamapai dasibi mĩ damiwani
REV.4.11	mĩ nukũ Shanẽ Ibu inũ
REV.4.11	mĩ nukũ mekenika yushĩ Deuski.
REV.4.11	Haskawẽ taeshũ mia besti kẽwãkĩ
REV.4.11	nũ mia duawakubainaii”,
REV.4.11	akaibu uĩkĩ ẽ matu keneshunaii.
REV.5.1	Hanushũ ẽ nĩkaya una sebi kene dabeya uke merã inũ bemaki keneya sete hawẽ tsamia tsuã hune mekĩ bepẽtiruma inũ txureriama unãtiwẽ tsami dakabirana Deus hawẽ tsautiki tsaushũ hawẽ mekẽ yusiuriawẽ tsuma ẽ uĩayã 
REV.5.2	nai tsuma kuxipatũ uĩbaũkĩ hui kuxipawẽ habu yukakĩ:
REV.5.2	“Tsua pepa kuxipahairatũ atirumẽ? ha una tsamia tibi dashnukĩ hatũ txureairã”, hatu wa 
REV.5.3	hakia nai anu inũ, mai anu inũ, hanu mawabũ yushĩ maniabu anu tsua pepahaira hayamakẽ tsuã txureshũ uĩtirumakẽ 
REV.5.4	txanima tsua pepa kuxipa hushũ txureshũ uĩtirumawẽ taea nui ẽ kashahairaya 
REV.5.5	mekenika betsã ea yuikĩ: “Kashayamawe. Shanẽ ibu Davĩ baba betsa ha Judã baba yuinaka dasibibũ shanẽ ibu inu betsa hawẽ kena leão nũ dabimis pepa kuxipahairakĩ haki sinataibu maemanitũ ha unãti tsamia tibi hatũ dashnu dashnu akĩ keyutã ha una txuretiruki. Manayuwe”, ea waya
REV.5.6	hanushũ Deus tsauwa naxui ika namakis ha hiweabu dabe inũ dabe mapubaunabu inũ habianuri ha 24 mekenikabu tsaubaunabu anu ha namakis naxui ika txashuwã bake hawẽ yura txatxinibu mawa keska nia sete mashũyã inũ sete beruya ẽ uĩshuki. Txashuwã bake hawẽ sete berurã, ha hawẽ yushĩwẽ mai hirabi anu Deusũ hatu yusĩmakubainairã, haska ẽ uĩshuki. 
REV.5.7	Hanushũ txashuwã bake ha Deus hanu tsau anu kemashũ hawẽ mekẽ yusiuri anua una sebi bitã tsumakẽ 
REV.5.8	hanua benimahairakĩ ha hiweabu dabe inũ dabe inũ, ha 24 mekenikabũ hatũ mimawati betsa hawẽ kena harpa inũ ouro mane kẽtxa ni pei inĩti ha kuashũti keska mata haska hawenabu Deusbe hãtxamisbu tsumashũri habu dasibibũ txashuwã bake kẽwaĩ haki dãti itã 
REV.5.9	dasibibũ nawati bena huiwẽ nawakĩ yuikĩ:
REV.5.9	“Mĩ pepahairaki.
REV.5.9	Mawakĩ mĩ himiwẽ yura shukuabu tibi anua inũ,
REV.5.9	nawa tibi anua inũ,
REV.5.9	hãtxa tibi anua inũ,
REV.5.9	mai pakea tibi anua Epa Deus bishũkĩ
REV.5.9	hawenabu hatu wakĩ
REV.5.10	Deusbe hãtxashunikabu mĩ ma hatu waniki.
REV.5.10	Deusbe hanu shanẽ ibushanaibu hatu wanishũ
REV.5.10	mai anua habu shanẽ ibushãkanikiki.
REV.5.10	Haskakẽ miã besti Deusũ una bishũ mĩ txuretiruki.
REV.5.10	Mĩ pepahairaki”, akaibũ
REV.5.11	hanushũ ana uĩkĩ ẽ nĩkaya ha hiweabu inũ ha mekenikabu inũ nai tsuma mirimahaira Deus shanẽ ibu haki tsauti dapi manibaunabũ 
REV.5.12	hãtxa kuxipawẽ habũ yuikĩ:
REV.5.12	“Txashuwã bake deteabu
REV.5.12	ana bestẽni pepa kayabirã,
REV.5.12	hatũ besti bitiruki, kuxiparã, pepa tibirã,
REV.5.12	unãnepahairarã, shanẽ ibu kuxiparã.
REV.5.12	Duawai xinã txãkaĩ benimawakĩ nũ ha kẽwaiĩ”,
REV.5.12	ikaibũ
REV.5.13	hanushũ ana ẽ nĩkaya ha dasibi Deusũ damiwakĩ hatu hiwemani nai anushũ inũ, mai anushũ, inũ mawabu yushĩ bumisbu anushũ, inũ iãnẽwã anushũri habũ kẽwãriakĩ yuikĩ:
REV.5.13	“Ha Shanẽ Ibu haki tsauti anu tsauwa inũ
REV.5.13	txashuwã bake hatu duawakĩ xinã txãkãwãkĩ
REV.5.13	hawẽ benimawatiwẽ hau shanẽ ibuhaira wakubainũbũwẽ, niti ikamarã”, ikaibũ
REV.5.14	ha hiweabu dabe inũ dabebũ habiaskari xinãkĩ kemakĩ:
REV.5.14	“Habiaskaki”, iriaibũ ha 24 mekenikabu dãti iki beti itã kẽwãriaibũ
REV.6.1	hanushũ Deusũ txashuwã bakẽ hawẽ unãti ha dukũ tsamia dashnuaya ha hiweabu dabe inũ dabe betsã hawẽ hui tĩ ikaĩkainai keskai uĩkĩ ẽ nĩkaya hatũ yuikĩ: “Huwe”, akai
REV.6.2	ẽ uĩayã hanua cavalo hushupaki tsuara kanũyã katsauwa shanẽ ibũ maiti betsa Deusũ inã maia hunibube detenamekĩ binumakĩ hatu maemakeakebaini kakẽ
REV.6.3	hanushũ Deusũ txashuwã bakẽ hawẽ unãti tsamia ha segundo dashnuaya ha hiweabu betsã yuikĩ: “Huwe”, akai 
REV.6.4	ẽ uĩayã hanua cavalo betsa taxipaki tsuara betsa haki tsaukaĩkĩ kuxipa bibaĩkĩ hau mai hirabi anu tsuabura ana unãnuma hiweama hanubi hau detenamebaunũbũ nupe txaipa inãtã yunua kaya
REV.6.5	hanushũ Deusũ txashuwã bakẽ hawẽ unãti ana ha terceiro tsamia dashnuaya hiweabu betsã kenakĩ yuikĩ: “Huwe”, akai ẽ uĩayã hanua cavalo betsa mexupa tsuara betsa hawẽ shãkama unãti tsuma haki tsauwa 
REV.6.6	ha hiweabu dabe inũ dabe anua ha hãtxa kaĩmakĩ yuiai ẽ nĩkaya: “Piti yama tukãtiã shekiwã ha misi wati kilo bestitxai hawẽ karu shekamakĩ shaba bestitxai daya pei wakubaĩwẽ. Ha inũ, misi wati betsa cevada pe beshmas kilo dabe inũ besti hawẽ karu shekamakĩ shaba bestitxai daya pei wakubaĩwẽ. Hakia piti sheni inũ uva vinho ana karu wayamakubaĩwẽ”, aka kaya
REV.6.7	hanushũ Deusũ txashuwã bakẽ hawẽ unãti ana ha quarto tsamia dashnuaya hiweabu betsã yuikĩ: “Huwe”, akaya 
REV.6.8	ẽ uĩayã hanua cavalo betsa paxĩ beshunaki tsuara betsa hawẽ kena Mawamanika haki katsauwa inũ hanu mawabu bumisbu habũ shanẽ ibu hatxũ huai ẽ uĩayã Deusũ mai hirabi anuabu yurabu shukua tibi habu anua pashkakeakekĩ ha dabe shanẽ ibu watã ha quarta parte hatu inãkĩ kuxipa wakĩ yunukĩ nupewẽ hau detenamenũbũ inũ, buniwẽ hau tenãmanũbũ inũ, isĩ betsa betsapawẽ hau tenãmanũbũ inũ, yuinaka pubẽbũ hau hatu pimanũbũ ha kuxipa inã bibainaya
REV.6.9	hanushũ Deusũ txashuwã bakẽ hawẽ unãti ha quinto tsamia dashnuaya habũ Jesus ikũwãkĩ Deusũ hãtxa Jesuskiri yusĩkubaini bika betsa betsapa tenebiai txĩtuãbuma hatu tenãbu txi tapu fogão hanushũ Deus kẽwãkĩ inãkuĩti hanushũ kuamisbu anu ha namã ha pepabũ yushĩ datãbu ẽ uĩayã 
REV.6.10	habũ hãtxa kuxipawẽ yuikĩ: “Mĩ nukũ Shanẽ Ibu binu keyua meribi mĩ txanima kayabiki. Haskakẽ mai anushũ habũ nuku tenãniburã, hatiã mĩ hatu unãti watã hatu nuku kupishũshanai?” akabu
REV.6.11	yushĩ datãbu Deusũ hatu yuikĩ: “Maturã, huĩrukũyukãwẽ. Ikismaki. Ẽ tsumabu betsa matu keska ea dayashũmis haburi hau tenãyunũbũwẽ. Habũ matu tenãmis keskariwakĩ ẽ hatu kupishanai manayukãwẽ”, itã habu tibi pepawẽ kupikĩ tari hushupa txaipa hatu inãkĩ sawemakĩ keyuaya
REV.6.12	hanushũ Deusũ txashuwã bakẽ hawẽ unãti ha sexto tsamia dashnuaya ẽ uĩayã patxa sakuhairai bari nukai mexua tari mexupa keska dakakẽ usheri himi keskai taxia dakakẽ 
REV.6.13	hanua niwe birenepã hi bimi huxĩriama niri amis keskai bixi tsekebirani mai anu niri iake iakeaibũ 
REV.6.14	hanua nai yamakaini una sebiki ikaskainaya mati inũ hene anu mai natukã maeakei shekekaunaya 
REV.6.15	hanua mai hirabi anua shanẽ ibuhairabu inũ, soldadobu shanẽ ibubu inũ, mabuwãyãbu inũ, yura kuxipabu inũ, dasibi hatũ hatu dayashũmisbu inũ, yura tsuã tsumama dasibi hatibu datei mai tãpe inũ mixkipãwã mati hanu hunenũ ika bushũ 
REV.6.16	haki hunenũ ishũ mati inũ mixkipãwãbu yuikĩ: “Hanu kupi ma hua tsuã nematirumaki. Epa Deus hawẽ shanẽ ibũ tsautiki tsauwa inũ hawẽ bake txashuwã bake nukuki sinataiwẽ taea nuku hunei nukuki di irikãwẽ. 
REV.6.17	Ma ha shaba hanu Deusũ hatu kupiaitiã ma hua tsuã ana nematirumaki”, akeakeaibũ
REV.7.1	ha binukainaya hanushũ ana uĩkĩ nai tsuma dabe inũ dabe mapuakeakeabu ẽ uĩayã betsa bari huaikiri leste anu nia betsa bari hikiaikiri oeste anu nia betsa norte anu nia betsa sul anu nia habũ niwe dasibi tsumashũ nemakĩ mai inũ iãnẽwã inũ hi mapua hau niwe hanu shũku ikĩ hau itxakawayamayunũbũ 
REV.7.2	hanua nai tsuma betsa bari huaikiria lestekiria hukĩ nukũ Epa Deus hiweatũ hawenabu unãti washũti hayatũ hui kuxipawẽ ha nai tsuma dabe inũ dabe habu kuxipa mai inũ iãnẽwã daũti hayabu hatu 
REV.7.3	yuikĩ: “Meyamayukãwẽ. Deusũ tsumabu habũ betũkuki netãkĩ habu Deusunabu nũ unãti wariamakẽ mai inũ iãnẽwã inũ hi mapua itxakawakĩ daũyamayukãwẽ, Deusunabu hau mawayamayunũbunã”, hatu wa
REV.7.4	haska wakĩ 144.000 Israelĩ 12 huni bakebũ bababu shukuabu Deusũ hawenabu hawẽ betũkuki hawẽ unãtiwẽ unãti wakĩ yura betsa betsapabu katukĩ
REV.7.5	Judã bababu 12.000 hawenabu wakĩ unãti netãkĩ
REV.7.5	Rúbenẽ bababu 12.000 habiaskari wakĩ
REV.7.5	Gadẽ bababu 12.000 habiaskari wakĩ
REV.7.6	Aserĩ bababu 12.000 habiaskari wakĩ
REV.7.6	Naftalĩ bababu 12.000 habiaskari wakĩ
REV.7.6	Manassésĩ bababu 12.000 habiaskari wakĩ
REV.7.7	Simeãonẽ bababu 12.000 habiaskari wakĩ
REV.7.7	Levĩ bababu 12.000 habiaskari wakĩ
REV.7.7	Issacarĩ bababu 12.000 habiaskari wakĩ
REV.7.8	Zebulomnẽ bababu 12.000 habiaskari wakĩ
REV.7.8	Josẽ bababu 12.000 habiaskari wakĩ
REV.7.8	Benjamimnẽ bababu 12.000 habiaskas wakĩ
REV.7.8	Deusũ hatu unãti wakĩ katumai ẽ nĩkashuki.
REV.7.9	Hanushũ ana uĩbaũkĩ yurawã hati tsuã tanatiruma ẽ uĩshu matu yuinũ nĩkakãwẽ. Nawabu mai pakea tibi anuabu inũ, yura betsa shukua tibi anuabu inũ, dasibi hãtxa tibi anuabu inũ, mae tibi anuabu Deus shanẽ ibu haki tsauti inũ txashuwã bakẽ besuuri habu nishũ tari hushupa txaipa saweshũ shẽpã tsuma nishũ 
REV.7.10	hui kuxipawẽ habũ yuikĩ:
REV.7.10	“Nukũ Epa Deus shanẽ ibu haki tsauti anua inũ hawẽ bake txashuwã bake nukũ meketirã, habuanuaki”,
REV.7.10	ikaibũ 
REV.7.11	dasibi Deusũ nai tsumabu inũ, habu hiwea dabe inũ dabe inũ, ha 24 mekenikabu hatibu shanẽ ibũ tsauti anu mapubaunabu Deusũ besuuri maĩ beti ishũ kẽwãkĩ 
REV.7.12	yuikĩ:
REV.7.12	“Nukũ Epa Deus unãnepa Shanẽ Ibu kuxipahairaki.
REV.7.12	Benimawakĩ hawẽruawakĩ kẽwãkubainãkãwẽ, niti ikamarã.
REV.7.12	Haskakirã”,
REV.7.12	ikaibũ
REV.7.13	hanushũ mekenika betsã ea yukakĩ: “Na tari hushupa saweaburã, tsuabumẽ? Hania beabumẽ?” ea wa 
REV.7.14	kemakĩ: “Shanẽ ibuũ, mĩ miã unaiĩ”, ẽ wa hanushũ mekenikatũ ana ea yuikĩ: “Txanimaki. Itxakawanikatũ yura dasibi mai hirabi anuabu bikawakĩ hatu nuitapawaya yurabũ hatũ txakabu henekĩ habũ tari detsis keska txashuwã bakẽ himiwẽ txukakĩ habũ detsis yamawakĩ habũ tari hushu pehairawabuki.”
REV.7.15	“Jesusũ haska wakĩ na mapubaunabu hatu pepawa
REV.7.15	Deus shanẽ ibu haki tsauti anu manishũ
REV.7.15	mexu merã inũ bariri Deus hanu hiwea anushũ
REV.7.15	duawakubainaibu Deusũ habu mekekubaĩshanikiki,
REV.7.15	xinã txãkaĩburã.
REV.7.16	Haria ana nuitapai buni ũpash manui ikama inũ,
REV.7.16	barĩ ana hatu kuama inũ,
REV.7.16	shana bakakĩ ana hatu bikawama ishãkanikiki.
REV.7.17	Ha inũ, txashuwã bake Deus shanẽ ibu haki tsauti namakis niatũ
REV.7.17	ũpash paisma pehaira txatxa hene hawẽ hiwemati haya anu hatu iyushũ amai
REV.7.17	hatũ mekenã ishanikiki.
REV.7.17	Hanushũ ha kashamisbu
REV.7.17	Deusũ hatũ beru beũ hene dasibi tashka washanikiki”, ea wa
REV.8.1	hanushũ Deusũ txashuwã bakẽ ha sétimo hawẽ unãti hawẽ henekĩ tsamini dashnuaya hanua Deusũ mae anua dasibi meia hora nixma dakatã binukainaya
REV.8.2	hanushũ ha sete nai tsumabu Deusũ besuuri mapuabu habu tibi mimawati trombeta hatu inaĩ ẽ uĩayã 
REV.8.3	nai tsuma betsã ouro mane kẽtxa tsumatã Deus kẽwãkĩ hawẽ inãkuĩti hanu hanati tapu anu Deus shanẽ ibu haki tsauti besuuri ka nia habũ Deus kẽwaĩbũ hãtxa duapa inĩtibe husishũ hanu kẽwãti tapu anu hau mãtxinũ ni pei inĩti pepa ha abumis itxapa nai tsumã inã 
REV.8.4	bishũ nai tsumã hawẽ mekẽki tsumashũ ha inĩti inũ ha Deus yukamisbu txi dekẽ matsistua menui hawẽ kuĩ inĩ pehaira inabainaya ikũwaĩbũ hãtxa duapa Deus yukamisbu ha kuĩyãbi husia inariaya 
REV.8.5	hanushũ nai tsumã ouro kẽtxa ana tsumashũ txi dekẽ hanu kẽwãti tapu anua beakĩ mata washũ mai anu urẽkĩ sa aka haria kana baka baka itã tĩ ikaĩkaini patxa sakuaya
REV.8.6	hanushũ ha sete nai tsumabu habiatitũri trombeta habũ mimawati mawanũ, iwanã, tsumabũ
REV.8.7	ha nai tsuma betsa ha dukũ primeirõ hawẽ trombeta txã akĩ taewaya mai pakea tibi anu niri iake iakekaũkĩ barush ui inũ txi ha dabe himiyabi husia Deusũ puta mai pakea tibi anu kuakĩ ha pakea betsa anu kawãkĩ ni inũ ni mashu terça parte kuakĩ basi nãke dakayabi dasibi kuakẽ
REV.8.8	hanushũ nai tsuma ha segundõ hawẽ trombeta txã akaya tsuãra iãnẽwã hatiubukũs watã pake dabe inũ besti habiatiubus wakẽ mati ewapa menuai keska iãnẽwãnu Deusũ puta pukukĩ iãnẽwã pakea betsa himiwaya 
REV.8.9	ha habias pakea iãnẽwã merã hiweabu mawaibũ ha pakea anu shashuwã nesheaburi muxi muxi ikaya
REV.8.10	hanushũ nai tsuma ha terceirõ hawẽ trombeta txã akaya hene inũ txatxa mai pakea betsa tibi anu bixiwã here hi iki bĩ dekua keska txashahaira nai anua kawani terça parte mai anu inũ hene betsa anu inũ txatxa anu tĩ iki kawanaya 
REV.8.11	ha bixiwã hawẽ kena Muka mai anu tĩ ikĩ mai pakea tibi anu hene terça parte ũpash mukahairawakẽ yura itxapabũ ha ũpash aki mawaibũ
REV.8.12	hanushũ nai tsuma ha quartõ hawẽ trombeta txã akaya tsuãra bari inũ ushe inũ bixi habũ txasha kuxipa hatiubukũs watã pake dabe inũ besti habiatiubus wakẽ nai tsumã pakea betsa itxakawakĩ shaba betsa tibi bari nukawakĩ mexu tibi ushe inũ bixi nukawakubainaya
REV.8.13	hanushũ ana uĩkĩ ẽ nĩkaya tete ewapa nai natukanu nuyakawãkĩ hunĩ hui kuxipa keskawẽ yuikĩ: “Huaai, huaai, nai tsuma dabe inũ bestitũ habũ hatũ trombeta hawaira txã akaya dasibi na mai anu hiweabu nuitapai yumãshãkanikiki”, ikaya
REV.9.1	hanushũ ha quinto nai tsumã hawẽ trombeta txã akaya bixi keska mai anu kawani tĩ ika ẽ uĩayã mai kini keyatapa shãkĩhaira hanu yushĩ txakabu hiweabu anu hawẽ bepẽti chave ha bixi keska Deusũ nai tsumã inãkẽ 
REV.9.2	bixi keskatũ hawẽ kini bepẽayã hanua txi kuĩ mirima bai ewapa kua keskai mexu tuenabaĩkĩ bari inũ nũ hawẽ huĩsinamis mexu waya 
REV.9.3	kuĩ puebainai nakui xinĩwã mirima mai anu pai butuabu nibu keska wakĩ Deusũ hatu paepawakĩ pubẽwãkĩ 
REV.9.4	yunukĩ: “Mai anushũ basi piama hamapai mibã xarabu piama hi piama yurabu habũ betũkuki Deusunabu hawẽ unãti netãbuma besti pikĩ hatu itxakawakubaĩtãkãwẽ, 
REV.9.5	cinco ushe hatu isĩ tenemabiakĩ tsua tenãmarã”, hatu wa bushũ yurabu itxakawakĩ nibu keskakĩ hatu pikĩ hatu isĩhaira tenemakubainaibũ
REV.9.6	ha hatu haska waitiã yura mirimabu isĩ tenei mawakatsis ibiai huĩti shukubiai mawabuma ishãkanikiki.
REV.9.7	Ha xinikiri matu yuinũ nĩkakãwẽ. Habũ yurarã, cavalo hawẽ detenametanũ ishũ pewamisbu keska inũ, shanẽ ibũ ouro mane maiti maia keska inũ, habũ besu huni kuĩ besu keskaki. 
REV.9.8	Ha inũ, habũ bu aĩbũ bu keska inũ habũ sheta inu pubẽ leãonẽ makushpi txaipa keskaki. 
REV.9.9	Ha inũ, habũ yura atximati mane kuxipahaira sawea inũ habũ pũyã peiwẽ nuyai cavalo mirimatũ hawẽ tarãbaĩtiwẽ tarãbaĩkĩ detenameaibu iyui banabainaibu keskabuki. 
REV.9.10	Ha inũ, habũ hina nibu hina keskawẽ yurabu pikĩ hatu txakabuwa ushe mekẽ bestiti isĩ tenekubaĩshãkanikiki. 
REV.9.11	Ha inũ, xinĩ shanẽ iburã, ha kini keyatapahaira hatũ yunumis nai tsumaki. Hawẽ kena Hebreu hãtxawẽ Abadomki. Ha inũ, hawẽ kena Grego hãtxawẽ Apoliomki. Ha inũ, hãtxa kuĩwẽ kenarã, Yamawanikaki.
REV.9.12	Hanua ha dukũ mesehaira atimapa keyukainaya hanua dabe tashniriama hayayuaki.
REV.9.13	Ana ha sexto nai tsumã hawẽ trombeta txã txã akai ẽ nĩkaya Deusũ besuuri ha Deus kẽwãti ouro mane tapu anu ha dabe inũ dabe deshũ tibi haki mani tximei txãkã tsamia anua hui tashni hãtxakĩ 
REV.9.14	ha nai tsuma trombetaya yuikĩ: “Ha nai tsuma dabe inũ dabe henewã Eufrates dapi neshea pekatã hatu nitxĩriwe”, aka 
REV.9.15	haska was ha nai tsuma dabe inũ dabe hatu peka mai hirabi anu yura tibi manibaunabu hau na habia hora inũ, dia inũ, ushe inũ, ano terça parte hau hatu tenã atanũbũ nai tsuma betsã ha nai tsumabu dabe inũ dabe hatu nitxiã tashnibainaibũ 
REV.9.16	habũ soldadobu cavaloki katsaũwãburã, duzentos milhõesti yuikãshu haskashanaibu ẽ matu keneshunaii.
REV.9.17	Ẽ nama keskatã haska ẽ uĩshu inũ haska ẽ nĩkaxina matu yuinũ nĩkakãwẽ. Huni tibitũ hawẽ shutxi atximati mane taxipa txi keska inũ, nãketapa jacinto keska, inũ paxinipa enxofre keska saweabũ habũ cavalo bushka inu leão bushka keska hayabũ hawẽ hashpa anua txi inũ, kuĩ inũ, enxofre paxinipa kui tashnibainaya 
REV.9.18	dabe inũ besti pakea anu yurabu ha dabe inũ besti isĩ txakabu ha cavalo hashpa anua kaĩkaĩkĩ txi inũ, kuĩ inũ, enxofre kaĩkaĩkĩ hatu tenã keyukẽ 
REV.9.19	ha cavalo hawẽ hina dunu keskaki, hawẽ hina inũ, hawẽ dekĩ inũ hawẽ sheta paepawẽ yurabu hatu txakabuwairã.
REV.9.20	Hakia ha yura tesheabu isĩ txakabuwẽ habu mawabuma habũ txakabuwakubaĩkĩ heneama yushĩ txakabu kẽwãkĩ heneabumariki. Ha inũ, yushĩ dami betsa ouro mane inũ, prata mane hushupa inũ, bronze mane taxipa inũ, mixki dami inũ, hi dami ha dami betsa betsapabũ uĩtiruma inũ, nĩkatiruma inũ, maputiruma kẽwãkĩ heneabumaki. 
REV.9.21	Ha dikabi detenamei heneabuma inũ, yushĩ txakabũ shuũ itiwẽ daunãnaĩ heneama inũ, huni inũ aĩbu betsa betsapabube txutanamei heneama inũ, yumetsui heneama txakabupakeshanaibu ẽ Joãonẽ haskashanaibu ẽ uĩshuki.
REV.10.1	Hanua nai tsuma kuxipa betsa nai anua butuai ẽ uĩshu matu yuinũ nĩkakãwẽ. Hawẽ yura nai kuĩnẽ yabua inũ, hawẽ bushka nawã bai tapia keska inũ, hawẽ besu bari keska txasha inũ, hawẽ bikerã txi dekẽ keskaki. 
REV.10.2	Ha inũ, una pixta sebi bepemana tsumabirana hawẽ tae txixabukũtã hawẽ tae yusiuri iãnẽwã bepaia inũ hawẽ tae yusmauri maiki paiaki. 
REV.10.3	Ha nai tsuma sai iki inu leão pubeĩ tekerẽ imis keskai hui kuxipawẽ sai ikẽ hanua seteki hui tashni tĩ ikaĩkaini keska ẽ nĩkaxinaki. 
REV.10.4	Hawẽtxaĩs seteki dẽke iki betsa betsapai hãtxa nĩkatã hawẽ hãtxa kenẽnũ ishũ ẽ pewaya naiurishũri hui betsawẽ tsuãra ea yuikĩ: “Ha hawẽtxaĩs ha seteki dẽ iki betsa betsapai mĩ nĩkabiashurã, ha keneama hunewe, tsua yuiyamarã”, ea waya
REV.10.5	hanua ha nai tsuma iãnẽwã bepaia inũ mai anu paia hawẽ mekẽ yusiuri naiuri sanãtã 
REV.10.6	ha hiweibi hiweni hiwea hatũ nai wani inũ mai wani inũ iãnẽwã wani dasibi habu hawẽ hiwebaunabu hakiri hãtxa betsa watimakiri yuikĩ: “Bari hawẽ heneirã, hatishũ bestiki. 
REV.10.7	Ha sete nai tsumabu hawẽ henea sétimõ hawẽ trombeta txã akaya Deusũ tsumabu hawẽ hãtxa yuishunikabu haska inũbariaikiri Deus hune yubakapauni ma hatishũ besti meneshanikiki”, ikaya
REV.10.8	ha hui nai anua tashniai ẽ nĩkaxinatũ ana ea yuikĩ: “Ha nai tsuma hawẽ tae betsa iãnẽwã bepaia hawẽ tae uke betsa maiki paiatũ una pixta sebi bepemana tsumaki nukushũ mebĩwẽ”, ea wa 
REV.10.9	kashũ yuikĩ: “Ha una pixta sebi bepemana mĩ tsumarã, ea inãwẽ”, ẽ aka ea yunukĩ: “Naki, piriwe. Mĩ pia mĩ hana buna bata keska ibiatã mĩ hatu mukahairaikiki”, ea wa
REV.10.10	ha una sebi pixta nai tsumã tsuma mebĩtã ẽ pia ẽ hana buna bata keska batabiakaini ẽ hatuki nanekĩ muka wabainaya 
REV.10.11	hanushũ nai tsumabũ ana ea yuikĩ: “Deusũ mia ana yunuairã, mia yuinũ nĩkawe. Mae betsa betsapa anu hiweabukiri inũ, nawa mai pakea betsa betsapakiri inũ, hãtxa tibi hãtxaibukiri inũ, shanẽ ibu kuxipahaira betsa betsapakiri hawẽ hãtxa bena shabakabi hatu keneshũkĩ haska Deusũ hatu haska washanai hatuki txaniriwe”, ea wa ẽ nĩkashuki.
REV.11.1	Hanushũ hawẽ mestẽti tanati tawa meshte nai tsumã ea inãshũ yuikĩ: “Benikaini kashũ ha tanatiwẽ Deus kẽwãti Templo Jerusalém anu tanatã tapu hanu hawẽ inãkuĩti hanamisbu tanatãwẽ. Hanushũ hatibũ hanushũ habũ Deus kẽwãkubaĩmisburi númerowẽ yuraburi tanariawe. 
REV.11.2	Hakia hawẽ kẽwãti Templo hemaĩtĩ Deusũ nawabu ma hatu yunuima hanushũ habũ 42 ushe Deus danãkĩ hawẽ mae pepa itxakawakubaĩshanaibu hemaĩtĩ anu tanayamawe. 
REV.11.3	Hanushũ ea Deusũ ẽ tsuma dabe ẽ kuxipa inãkĩ ẽ hatu yunua yurabuwẽ nuihairakĩ besha tari sawetã 1.260 shaba ẽ kakape yusĩ hãtxakubaĩshãkanikiki”, ea washu
REV.11.4	hatukiri matu yuinũ nĩkakãwẽ. Na Deusũ hãtxa yuishunika daberã, oliveira hi dabe inũ bĩ pehaira dabe keskabũ mai dasibi hatũ damiwani Ibu Deusũ yunua anũ ikaiburã, hawẽ besuuri nia keskabuki. 
REV.11.5	Habu dabe tsuabũra hatu danãkĩ hatu txakabuwanũ ikaibu ha habu haki sinataibu hatũ hashpawẽ habuĩ shuũ akĩ txi here tashnimakĩ hatu kuakĩ tenãshãkanikiki. 
REV.11.6	Ha inũ, Deusũ hawẽ kuxipa hatu yunua hawẽ hãtxa yusĩkubaĩkĩ hau ana ui iyamayunũ nai beputirubuki. Ha inũ, habũ hene dami wakĩ himi watirubuki. Ha inũ, hawatiãra hatu dasibi tenemakatsis ikĩ hamapai isĩ inũ hamapai betsa xarabu mai anu hiweabu hatu bika tenemakeaketirubuki, Deusũ kuxipa hayabuwẽ taeshunã.
REV.11.7	Hakia Deusũ hãtxa kakape hatu yunua yusĩkĩ keyuaibũ hawara atimapa pubenepa mai kini keyatapahaira anua mapekekirã hatube atxinamekĩ hatu maemakĩ tenãyã 
REV.11.8	Jerusalém bai kaya namaki habũ yura datãbu na haskairã, hanushũ hatũ Shanẽ Ibu cruzki mastanibu anu ha mae ewapa Jerusalém anu yura hiweabũ Deusũ hãtxa danãkĩ nĩkaisbuma Sodoma inũ Egito anu hiwenibu keska ikubainaibu anu hatũ yura dakakẽ 
REV.11.9	shaba dabe inũ besti namakis mae tibi anu hiweabu inũ, yura betsa shukuabu tibi inũ, hãtxa betsa betsapawẽ yuiaibu inũ, mai pakea betsa betsapa anuabũ ha mawa daka hau maiwayamanubũ hatu yunuabuma 
REV.11.10	Deusũ hãtxa yuikĩ habũ hatu ha akaibu ma mawabuwẽ taea mirimabu mai anu hiweabu benimai xinã txãkaĩ hatũ haibuaibube hatũ hamapai hamẽ inãnãnaĩbũ
REV.11.11	hanua haskabiaibũ shaba dabe inũ besti namakis kaya hawẽ hãtxa yuishunikabu Deusũ ana hatu bestẽwã ana hiwei benirabebaunaibu dasibibũ hatu uĩ date paepaibũ 
REV.11.12	hanua nai anua hui kuxipawẽ Deusũ hãtxa yuishunika dabe Deusũ hatu kenakĩ: “Neri inari bekãwẽ”, hatu wa nĩkatã nai kuĩwẽ inaibu ha haki sinataxinabũ uĩaĩbũ 
REV.11.13	ha haskabaini nesebainaibũ patxa sakuaya ha mae décima parte pake betsa di akaya 7.000 yurabu debuaibũ dasibi yura betsabu habu hiweyuabu datehairai damapaikĩ Deus nai hirabi shanẽ ibu kuxipahaira ikũwãmabia kẽwaĩbu haskashanaibu nĩkakĩ ẽ uĩshuki.
REV.11.14	Hanua ha segundo mesehaira atimapa keyukainaya hanua ana betsa terceiro tashniriama hawaira kaĩriaikiki.
REV.11.15	Ha sete nai tsumabu hawẽ heneatũ trombeta txã akai ẽ nĩkaya nai anua hui kuxipawẽ habũ kẽwãkĩ yuikĩ:
REV.11.15	“Nukũ Shanẽ Ibu Deus inũ
REV.11.15	hawẽ bake Messias Jesus Cristo besti
REV.11.15	natiã mai hirabi anu ha besti shanẽ ibukĩ
REV.11.15	hatu mekekubaĩshanikiki, niti ikamarã”,
REV.11.15	ikaibũ 
REV.11.16	ha 24 mekenikabu Deus shanẽ ibũ haki tsauti dapi hanu tsauwabũ habũ Deus kẽwaĩ hawẽ tae namã maiki dãti iki beti ishũ 
REV.11.17	yuikĩ:
REV.11.17	“Yavé Deusuũ, mĩ pehairaki.
REV.11.17	Mai hayariama mĩ hiwenirã,
REV.11.17	natiã betsama habias mĩ hiweaki.
REV.11.17	Shanẽ ibu betsa yamawatã
REV.11.17	mĩ kuxipa mĩ hayakũkaĩmiswẽ yura dasibibu mekei
REV.11.17	mia besti mĩ ma shanẽ ibui taeaii.
REV.11.17	Mia besti kuxipa dasibi binu keyua mĩ pepa nũ mia kẽwaiĩ.
REV.11.18	Ha dukũ mai hirabi anuabũ mia abuama
REV.11.18	mia danã paepawai miki sinatakubainimabuki.
REV.11.18	Hakia miari natiã hatuki sinatariai
REV.11.18	hanu hatu kupinũ ika mĩ ma tashniaki.
REV.11.18	Hanushũ mawabu bestẽwãtã hatu unãti wakĩ
REV.11.18	mĩ tsumabu mĩ hãtxa yuishunikabu inũ,
REV.11.18	minabu wakĩ meribi mĩ hatu wani
REV.11.18	habu dasibi shanẽ ibubu inũ shanẽ ibubumã
REV.11.18	mia txibãkĩ mia kẽwãkubaĩmisbu
REV.11.18	habũ pepawẽ mĩ hatu manakushanaii.
REV.11.18	Hakia habũ hawara mai anushũ pepa yamawakĩ
REV.11.18	mia txibãkubainama mia danãmisbu
REV.11.18	habũ txakabuwẽ hatu unãti watã manakuriakĩ
REV.11.18	habũ txakabuwẽ miãri mĩ hatu yamawai kaii”,
REV.11.18	akaibu ẽ nĩkaya
REV.11.19	hanushũ Templo nai anua bepẽshũ ha hiwe meranua Deusũ nukũ shenipabu yubani kene hi bauki arua hatu uĩmaya kana baka baka iki tĩ ikaĩkainaya patxa sakuaya barush ui ewapabu niri iki haskai keyushanai ẽ uĩshuki.
REV.12.1	Hanua nai anua unãmati betsa tashnikirani aĩbu hawẽ batxi barĩ txashapã yabua inũ, hawẽ tae ushẽ tatxasha inũ, shanẽ ibũ maiti 12 bixi nea maia 
REV.12.2	ha aĩbu tuya bake kaĩnũ ika isĩhaira mei bis ikai ẽ uĩayã
REV.12.3	hanua hawẽ unãmati dami betsa nai anua tashnia yuxibu sheanã taxipa hawẽ yura kapetãwã yura keska sete bushkaya dez mashũyã bushka tibiki shanẽ ibũ maiti maia tashnitã 
REV.12.4	tsuãra bixi hatiubukũs watã pake dabe inũ besti habiatius wakẽ pakea betsa yuxibu sheanãtũ hawẽ hina bekũ bekũ akĩ bixi pakea betsa mai anu urẽtã ha yuxibu sheanãtũ aĩbu tuya bake kaĩnũ ikai ha dapi hawẽ besuuri nishũ hawẽ bake kaĩaĩ atxishũ shẽanũ, iwanã, manaya 
REV.12.5	ha aĩbu anua huni bake kaĩtã ewatã nawa betsa betsapa dasibi binukĩ habũ Deus nĩkabuma hawa kaneama kupi hau shanẽ ibushanũ ha bakeixta kaĩa sheanãtũ shẽapanã iyukĩ hawẽ shanẽ ibũ tsauti anu Deusũ pashawakĩ ainikẽ 
REV.12.6	aĩbu hanu tsua hiweabumanu pashawakĩ mae betsa anu Deusũ aĩbu pewashuni anushũ 1.260 shaba harishũ hau pimakubaĩshanũbũ hari yunua aĩbu pashakẽ
REV.12.7	hanua nai anua Deusũ nai tsumabu shanẽ ibuhaira Miguel hawẽ tsumabube inũ yuxibu sheanã hawẽ tsumabuyari hatube detenameaibũ 
REV.12.8	yuxibu sheanãtũ maematirubumawẽ taeshũ nai anu ana habube hiwetirubuma Miguelĩ hatu urẽkĩ 
REV.12.9	ha yuxibu dunuwã hiwei taeni sheanã txani ewã yura dasibibu hatu parãkubaĩmis nũ Diabo Satanás wamis hawẽ tsumabube mai anu hatu maemakĩ niri akabũ
REV.12.10	hanua hui kuxipa nai anua kaĩaĩ ẽ nĩkaya yuikĩ:
REV.12.10	“Nukũ betsabu habũ ikũwaĩbu
REV.12.10	bariri inũ mexu merã Deus bebũshũ
REV.12.10	nuku hatu txitẽkĩ yuãmis ma putabuki.
REV.12.10	Pehairaki. Natiã Deus shanẽ ibuaya
REV.12.10	hawẽ bake Messias Jesus Cristo habe shanẽ ibukĩ
REV.12.10	hatũ kuxipahairawẽ nuku mekekĩ taewakanikiki,
REV.12.10	ha yauxikĩ ana hawenabu benutimarã.
REV.12.11	Habu nukũ betsabũ Satanás maemakinã,
REV.12.11	Jesus Deusũ txashuwã bake habu mawashũkĩ
REV.12.11	hawẽ himi habaniwẽ taea inũ
REV.12.11	hawẽ kakape hãtxa txanikĩ
REV.12.11	hawa dateama hatũ hiwea benutiruma unãkubaĩmisshũ
REV.12.11	habu mawawẽ dateisbumã Satanás ma maemariabuki.
REV.12.12	Haskawẽ taea nai inũ mã hanu hiweabuũ, benimarikãwẽ.
REV.12.12	Hakia mã mai anu inũ iãnẽwã anu hiweabuũ, mã peirakãwã.
REV.12.12	Satanás pubẽhairatũ bari itxapama besti matu itxakawatiru
REV.12.12	xinaĩ matu anu ma hari butuaki”,
REV.12.12	hatu wa
REV.12.13	hanushũ yuxibu sheanã ma mai anu puta uĩtã ha huni bakẽ ewa yuxibu sheanãtũ itxakawakĩ nuitapawakĩ taewakubainaya 
REV.12.14	hanu tsua hiweabumanu txai harishũ bari dabe inũ besti namakis keska Deusũ aĩbu merabewakĩ pimakubainũ, iwanã, tete ewapã pũyã damiwatã Deusũ aĩbuki tsamĩa hawẽ nuyakaini hanu hiweshanai anu pashawashanũ ikaya 
REV.12.15	yuxibu sheanã haki sinatahairakĩ hawẽ hashpakã ũpash tuea txara txara ikĩ hene ewabaĩkĩ hau aĩbu nũtãbainũ, iwanã, aka 
REV.12.16	hakia maĩ aĩbu merabewakĩ ha yuxibu sheanãtũ hene wa ha mai hashpatã hene tsu akĩ keyuaya 
REV.12.17	haskaya yuxibu sheanã aĩbuki ana sinatahairakĩ ana hawawẽ haska watima hawẽ bababu teshebũ Deusũ hãtxa txibãkĩ Jesus ikũwãkubainaibu tenãnũ ika 
REV.12.18	ha yuxibu sheanã iãnẽwã kesha hanus keshea nikẽ
REV.13.1	hanua yuinaka ewapa mese atimapahaira iãnẽwanua mapekeai ẽ uĩshu matu yuinũ nĩkakãwẽ. Hawẽ bushka sete haya inũ, dez mashũyã inũ ha tibiki shanẽ ibũ maiti maiaki. Ha dikabi hawẽ bushkaki Deuski shetxakati hawẽ kenaya hayaki. 
REV.13.2	Ha inũ, hawẽ yura inu keneya keska inũ, hawẽ tae inu betsa mexupa urso itamama tae keska inũ, hawẽ hashpa inu leão pubẽhaira keskaki. Haska inũ, yuxibu sheanãtũ ha yuinaka mese atimapahaira hawẽ kuxipa pae inũ, hanu shanẽ ibui haki tsaumis inũ hawẽ yunuti kuxipahaira inãkĩ yunua 
REV.13.3	hawẽ bushka betsa tenãnũ, iwanã, tsuãra txatxikĩ debuwani keska ma buni baka haya mai anu yura dasibibũ ha mese uĩ e iki dateyabi: “Habaa!” ikĩ uĩkĩ txibaĩbũ 
REV.13.4	habiatiãri yuxibu sheanãtũ hawẽ kuxipa ha yuinaka mese atimapahaira inãwẽ taeshũ dasibibũ kẽwãkĩ ha dikabi yuinaka mese atimapa kẽwãkĩ yuikĩ: “Na yuinaka atimapa keska tsua hayamaki. Tsua habe detenamekĩ maematirumaki. Pehairaki”, ikaibũ
REV.13.5	hanushũ yuxibu sheanãtũ yuinaka mese ha kuxipa haska tibiwẽ hau kuxipanũ yuikĩ: “Hamapai hãtxa atimapai Deuskiri shetxakai 42 ushe kuxipakũkaĩwẽ”, aka 
REV.13.6	haska yunua akĩ Deuskiri hãtxa txakabui hakiri hamapai betsa betsapa atimapa yui inũ hawẽ kẽwãti Templokiri inũ nai anu hiweabu hawẽ hãtxawẽ hatu itxakubainaya 
REV.13.7	ha dikabi yuxibu sheanã hau Deus txibãkĩ Jesus ikũwaĩbube detenamei hau hatu maemanũ kuxipa inãkĩ yunutã yura betsa shukuabu tibi inũ, mae tibi hiwebaunabu inũ, hãtxa tibi yuiaibu inũ, nawa mai pakea tibi anu hiweabu shanẽ ibukũkaĩwẽ, ikĩ hãtxa wakĩ menekẽ 
REV.13.8	ha yuinaka mese atimapa kẽwãkinã, habu mai hirabi anu hiweabu tsuabura bebũkiri Deusũ mai dami wariama habũ kena txashuwã bake nuku mawashuni kaitũ unaki keneama ini habũ besti duawakĩ kẽwãshãkanikiki.
REV.13.9	Tsuabura mã pabĩkiyabunã, nĩkakãwẽ:
REV.13.10	“Tsuara bitxiti hiwe anu iyukatsi ikĩ
REV.13.10	bitxiti hiwe anu hatu bitxishãkanikiki.
REV.13.10	Hanushũ tsuara nupe txaipawẽ hatu tenãkatsis ikĩ
REV.13.10	nupewẽ hatu debuwashãkanikiki”,
REV.13.10	habũ txanima Deus ikũwãkĩ habũ hawa xinã betsa wama hatũ kuxipa hatu uĩmashãkanikiki, ikũwaĩ meribibunã.
REV.13.11	Hanua yuinaka ewapa mese atimapahaira betsa mai meranua tashnikirana ẽ uĩshu matu yuinũ nĩkakãwẽ. Txashuwã bake mashũ dabeya keska yuxibu sheanã dunuwã taeya Satanáskirã parananaĩ hãtxai 
REV.13.12	ha yuinaka mese atimapa betsarã, ha ha dukũ tenãnibubia ma hawẽ dete bunitũ hawẽ kuxipa dasibi hayatũ ha bebũshũ mai hirabi anu hiweabu ha ha dukũ yuinaka mese atimapa hatu kẽwãmakubaĩkĩ 
REV.13.13	hanushũ dami tsuã haska atiruma yurabũ berubi kaĩmakĩ naiuria txi here pakeaya 
REV.13.14	hatu haska washũ uĩmakĩ ha yuinaka mese atimapa ha dukũtũ besuuri hamapai atimaska akaiwẽ yurabu dasibi parãkĩ ha katxukeatũ yunukĩ yuikĩ: “Yuinaka mese atimapahaira ha tsuãra bushkaki txatxini mawa ana bestẽni hiwea keska ha itsa damiwarikãwẽ”, hatu wa 
REV.13.15	ma damiwabũ yuinaka ha katxukeatũ ha ha dukũ yuinaka mese kuxipa inã ha damiwabu hiwemakĩ hãtxamaya habũ ha kẽwãbuma hau hatu tenãnũ 
REV.13.16	hanushũ dasibibu hatiri shanẽ ibubu inũ shanẽ ibubuma inũ, hatiri mabuwãyãbu inũ nuitapaibu inũ, hatiri tsuãra tsumabu inũ tsumaumabu yuinaka mese atimapa ha katxukeatũ hawenabu unãti wakĩ betsabu habũ mekẽ yusiuri tushkutimawẽ netãkĩ betsabu habũ betũkuki netãkĩ wabu 
REV.13.17	tsuabura ha yuinaka mese atimapã kena inũ hawẽ unãti número hayabumanã, hawa habũ hatũ hamapai inãtirubuma inũ bitirubuma hatu wamashanikiki.
REV.13.18	Haskakẽ unãnepahairatũ nĩka pehairawatã tanairã, eskatiki. Matu yuinũ nĩkakãwẽ. Yuinaka ewapa mese atimapa hawẽ número 666rã, huni betsã hawẽ kena unãmati númeroki. Ha número unaĩnã, bikahairabia unãnepatũ besti tanatirubuki.
REV.14.1	Hanushũ ana uĩkĩ Deusũ txashuwã bake Sião mati anu ha yurabu 144.000 habe mapuabu hatibu hawẽ kena inũ hawẽ Epa Deusũ kena ha dabetũ kena hatũ betũkuki kene nea habe mapuabu ẽ uĩshu matu yuinũ nĩkakãwẽ. 
REV.14.2	Nai anua hui betsa kaĩaĩ hene diri ikai hui keska inũ, kana tĩ ikainaitũ bana hui keska inũ, yura itxapabũ habũ harpa mimawati mawaibu hui keskawẽ ha mapushũ 
REV.14.3	nawati bena nawaibu ẽ nĩkashuki. Deus shanẽ ibu haki tsauti besuuri inũ ha hiweabu dabe inũ dabebũ besuuri inũ, ha 24 mekenikabũ besuuri hawẽ nawati benawẽ ha 144.000 habu ha yurabu anua katukĩ Deusũ hawenabu hatu wani nawaibu uĩkĩ ẽ nĩkashurã, habũ besti ha nawati bena unãkanikiki, tsua betsã ha tapĩtirubumarã. 
REV.14.4	Ha nawakĩ Deus inũ hawẽ bake txashuwã besti duawakĩ kẽwãkubainũbũ Deusũ habu ha dukũ inãkuĩ keska wakĩ habu dukũ katuniki. Haska Deus inãkuĩmisbu keska wakĩ habũ hatũ yura Deus inũ hawẽ bake inãbu hatu mekenibu habũ aĩbu betsabu txutabaunabuma pepa besti Deusũ txashuwã bake hanira kai anu habu hatxũ bushãkanikiki. 
REV.14.5	Haburã, habu anua tsuã txani betxitirubuma inũ hawa txakabu hatukiri yuitirubumaki.
REV.14.6	Hanua ana betsa tashniai ẽ uĩayã nai tsuma betsa nai natukanu nayakaũkĩ Deusũ hãtxa kakape bunikatũ mai anu hiwebaunabu nawã mai pakea tibi anu inũ, yurabu shukuabu tibi anu inũ, hãtxa tibiyabu anu inũ, mae tibi anu hiwebaunabu hãtxa ikibi ika hatu yuinũ ika 
REV.14.7	hui kuxipawẽ yuikĩ: “Deusũ nai inũ mai inũ iãnẽwã inũ ũpash txatxa tibi damiwanitũ yura dasibi unãti watã na habiatiã hatu kupikĩ taewaikiki. Haskakẽ menã haki dãti itã Deuski datekĩ kẽwãrikãwẽ”, ikainaya
REV.14.8	hanua ha nai tsuma betsa ha katxukeatũ txibãbaĩkĩ hui kuxipawẽri yuikĩ: “Babilônia maewã kẽ ewa ma yamaikiki. Babilônia anuabũ txakabuhairawakĩ txutawẽ kemukubaĩkĩ nawa betsa betsapabu dasibi habiaskari txakabu atimapa hatu wamakubainaibuwẽ taeshũ habũ mae ewapa Babilônia Deusũ kupikĩ ma yamawaki”, ikainaya
REV.14.9	hanua nai tsuma betsã txibãriabaĩkĩ hui kuxipawẽri yuikĩ: “Tsuabũra yuinaka mese atimapa inũ hawẽ dami kẽwãnũ ika habu heẽ iyamama hatũ betũkuki inũ hatũ mekẽki hawẽ unãti mã hatu netãmamisburã, 
REV.14.10	Deus ma hawẽ sinata pae hatuki tanani hawẽ hatu kupihairakĩ enxofre paxinipawẽ hatu nuitapawakĩ tsekerẽ imakĩ txiwẽ menukĩ hatu kupihairashanikiki, Deusũ nai tsumabu inũ txashuwã bake bebũshunã. 
REV.14.11	Ha inũ, tsuabũra yuinaka mese atimapa kẽwãkĩ hawẽ dami kẽwãriaibu hawenabu wakĩ hawẽ hatu unãti wai hatu nemama hatũ kena hatu netãmamisbu bariri inũ mexu merã heneama ha kuĩwẽ txi nukaismawẽ dunua nuyai bari tibi hawa huĩrukuãma isĩ tenetxakayamakubaĩshãkanikiki”, ikainaya
REV.14.12	hanushũ habũ txanima Jesus ikũwãkĩ habũ hawa xinã betsawama Deusũ hãtxawẽ hiwekĩ hatũ kuxipa hatu uĩmashãkanikiki, ikũwaĩ meribibunã.
REV.14.13	Hanushũ nai anushũ hui betsa tashnikĩ ea yunukĩ: “Na hãtxa keneriwe. Na habia unuri pakea nukũ Shanẽ Ibuki dasitã mawakubaĩshanaiburã, Deusũ hatu benimahairawashanikiki”, ikaya hanushũ Yushĩ Pepatũri ea yuikĩ:
REV.14.13	“Habiaskaki. Haburã, hatũ daya henetã huĩrukũ bestishãkanikiki. Ha inũ, hamapai xarabu Jesus Cristo ashũkubaĩmisbuwẽ Deusũ hatu manaku bestishanikiki”, ea wai nĩkakĩ haskashanaibu ẽ uĩshuki.
REV.14.14	Hanu ana betsa kaĩaĩ uĩkĩ nukũ Hutxi Kayabi Iuwa nai hushupa kuburuki tsauwa shanẽ ibũ ouro maiti maia inũ hawẽ mekẽwẽ beki matxatu txaipa ewapa kenuhaira tsuma ẽ uĩshuki. 
REV.14.15	Templo nai anua nai tsuma betsa kaĩkirãkĩ ha nai kuburuki tsauwa yunukĩ hui kuxipawẽri yuikĩ: “Yurabu mai anu hiweabu yunu banaimabu keskarã, ma hanu kania tsekati keskaki. Hanũ mĩ beki matxatu txaipa mĩ tsumawẽ shekiwã meshtea keska wakĩ itxawashũ aruriwe”, aka 
REV.14.16	hanushũ ha nai kuburuki tsauwatũ hawẽ beki matxatu txaipa bekũkĩ Deusunabu mai anuabu meshtea keska wakĩ hatu itxawashuki, mekekinã.
REV.14.17	Hanua nai tsuma betsa Templo nai anua beki matxatu txaipa kenuhaira tsuma kaĩriakiranaya 
REV.14.18	hanua nai tsuma betsã txi dasibi yununika Deus kẽwãkĩ tapu hanu hawẽ inãkuĩti hanamisbu anua kaĩkirãkĩ nai tsumã beki matxatu txaipa tsuma hui kuxipawẽ yunukĩ: “Yurabu txakabu uva bimi ma huxiã keskaki. Kania tibi meshteshũ itxawariwe”, akaya 
REV.14.19	hanua Deusũ nai tsumã hawẽ beki matxatu txaipa tsumashũ yurabu uva bimi kania keska tibi meshteshũ hawẽ bimi hene biti tsiniti anu mãtxĩshuki, hau habuki sinatakĩ tsinikĩ akawakĩ hatũ txakabuwẽ kupinunã. 
REV.14.20	Hanushũ mae benãta uva bimiki paikĩ hawẽ hene bimisbu keska wakĩ Deusũ habũ himi habamakĩ bai mata keska wakĩ cavalo hawẽ kui anu kesũbaĩkĩ 300 quilômetro habamabaĩshanai ẽ uĩshuki.
REV.15.1	Hanushũ hawẽ hatu unãmakĩ itxakawati mese sete hawẽ henea haska nai anua kaĩaĩ ha uĩ e iti txakabuhairawẽ haska nai tsumabũ Deusũ yurabu nuitapawakĩ hatu itxakawashanai sete nai tsumabũ kẽtxa tibiki hawẽ henea Deus sinatamis tsumabu ẽ uĩayã
REV.15.2	hanua ha dukũ iãnẽwã beshnãhaira bixtu keska txiyabi husia hayaki. Haskarã, eskaki. Habũ ha yuinaka mese atimapahaira inũ, hawẽ dami danãkĩ kẽwãbuma inũ, hawenabu hawẽ unãti número kena danãkĩ Deusũ hãtxa txibãkĩ Jesus ikũwãkubaĩkĩ maemaxinabu habu iãnẽwã dapi mapushũ Deusũ mimawati harpa hatu inã tsumabu ẽ uĩshuki. 
REV.15.3	Habu nawakĩ Deusũ tsuma Moisés inũ Jesus txashuwã bake ha dabetã nawatiwẽ Deus kẽwãkĩ nawakĩ yuikĩ:
REV.15.3	“Dasibi hamapai dami ewapa tibi akĩ mĩ hatu e imati anirã, mĩ mia bestiki,
REV.15.3	Yavé Deus kuxipa dasibi binu keyuarã, mai hirabi yurabũ mĩ Shanẽ Iburã.
REV.15.3	Tsua parãma mĩ xinã kayatapiawẽ txanima mĩ nuku pe mekekubaĩmiski.
REV.15.4	Mia besti meribi hiwea mĩ kaneisma unãkĩ
REV.15.4	yurabu betsa betsapa dasibibũ mia yui mesewai datebetanã duawakĩ mia kẽwãshãkanikiki,
REV.15.4	mĩ pepawẽ kaneama mĩ akubaĩmiswẽ taeshunã”,
REV.15.4	akaibũ
REV.15.5	haskaibu naiuri ẽ uĩayã Deusũ hiwe nai anu bepẽmanakainaya Deus yubakatã Moisés hiwe wamani 
REV.15.6	ha meranua sete nai tsumabũ ha tibitũ hawẽ hatu itxakawati tsuma kaĩbiranaibũ habũ tarirã, hushupa txashahaira sawea inũ ouro nanesheketi shutxi putxinĩ kesua sawea mapuabu 
REV.15.7	ha hiweabu dabe inũ dabe betsã ha sete nai tsumabu tibi ouro kẽtxaki Deus hiwei ikibi ini hiweatũ hawẽ yurabu kupiti mata hatu inãkeakeaya 
REV.15.8	Deus kuxipa duapahaira txi kuĩ keska hawẽ meribi dĩtu mata anua huikiki. Ha sete nai tsumabu habu tibitũ itxakawatiwẽ yurabu itxakawakĩ keyuriabumakẽ Deusũ Templo anu yane hikitirubumaki.
REV.16.1	Hanushũ ẽ ana nĩkaya nai anu Deus kẽwãti Templo anua hui kuxipawẽ sete nai tsumabu tsuãra yunukĩ hatu yuikĩ: “Matũ sete kẽtxaki Deus sinatamis mata mesehaira mai anu bushũ hiweabuki hatu hukakeakeritãkãwẽ”, hatu wa
REV.16.2	nai tsuma betsa ha dukũ kashũ hawẽ kẽtxaki Deus sinatamis mata mai anu hukaya ha yurabu mai anu hiweabu habu ha yuinaka mese atimapa habũ unãtiyabu inũ hawẽ dami kẽwãmisbu habũ yuraki txami isĩ atimapa kaĩkĩ isĩhaira hatu tenemaya
REV.16.3	hanua nai tsuma ha segundo kashũ hawẽ kẽtxaki Deus sinatamis mata iãnẽwanu hukaya huni pubẽ hatuki sinatakĩ hatu txatxia mawai himi habamis keskai hene pisiwa hene merã hiweabu dasibi mawaibũ
REV.16.4	hanua nai tsuma ha terceiro kashũ hawẽ kẽtxaki Deus sinatamis mata hene kayabi dasibi inũ txatxa dasibi anu hukaya hene dami himi keyuaya 
REV.16.5	nai tsuma hene hatũ mekemistũ Deus yuikĩ:
REV.16.5	“Mai hayariama mĩ hiweni inũ
REV.16.5	natiãri Deus meribi hiwemistũ hawa kaneama
REV.16.5	habis hatu unãti wakĩ mĩ amisrã, mĩ mia besti nũ unaiĩ.
REV.16.6	Mĩ hãtxa yuishunikabu inũ
REV.16.6	Jesus txibaĩbu itxakawakĩ
REV.16.6	habũ himi habawakĩ tenãkubaĩmisbu
REV.16.6	haburi hatu kupikĩ himi mĩ hatu amaii.
REV.16.6	Haska mẽnũ ika imisburã, hau haskanũbũwẽ”, akaya
REV.16.7	hanushũ Deus kẽwãkĩ tapu hanu hawẽ inãkuĩti hanamisbu anushũ tsuãra yuikĩ: “Shanẽ Ibu Epa Deus dasibi binuatuũ, hanuki. Dasibi kuxipayakĩ kaneisma yurabu unãti watã txanima mĩ xinã kayatapiawẽ miã besti mĩ hatu kupiaii. Mĩ pehairaki”, akaya
REV.16.8	hanua nai tsuma ha quarto kashũ hawẽ kẽtxaki Deus sinatamis mata bari anu hukakĩ bari kuxipa wa ha barĩ kuxipa bitã yurabu menuaya 
REV.16.9	hawẽ kupiti txakabu tibi Deusũ yunukĩ hatu tenemaiwẽ taeshũ ha kuhairaiwẽ menubiakĩ haska xarabu mebiai Deuski shetxakakĩ kẽwãnũ ishũ xinã betsa wabumaki.
REV.16.10	Hanua nai tsuma ha quinto kashũ hawẽ kẽtxaki Deus sinatamis mata yuinaka mese atimapahaira haki tsauti anu huka hawẽ mae mexuaya yurabu ana hawawẽ haskatima isĩ tenei hatũ hana bushtebaĩbaina manibia 
REV.16.11	habũ isĩ txakabu tibi mebiai inũ txami tenebiai habũ hiwea txakabu henekatsi ikama Deus nai anu hiwea haki shetxakai hãtxa txakabu yui heneabumaki.
REV.16.12	Hanua nai tsuma ha sexto kashũ hawẽ kẽtxaki Deus sinatamis mata henewã Eufrates anu hukaya hau shanẽ ibubu bari huaikiria hau hawẽ benũbũ bai tapĩshuni hene netsuaya
REV.16.13	hanushũ yuinaka mese atimapa hashpa anua inũ, yuxibu sheanã hashpa anua inũ, huni betsã parã hãtxa yusĩmis hashpa anua habu tibi anua yushĩ txakabu heu keska kaĩaĩ ẽ uĩshuki. 
REV.16.14	Ha yushĩ tibirã, hawẽ yushĩ txakabuwẽ dayakĩ dami atimaska betsa betsapa hatu washũkĩ shanẽ ibubu dasibi mai hirabi anua hatu tashnibirã hatũ soldadobuya detenamemanũ, iwanã, hatu itxa wakẽ hanushũ Deus kuxipa binuatũ hanu akaitiã hatu maemakĩ yamawashanikiki.
REV.16.15	Haskai ẽ uĩayã Jesus hãtxai: “Uĩa. Ea ana matu anu kairã, ẽ yumetsu kai keskakaĩshanaii, tsuã haska ana xinãmakenã. Habu mã benimashanaiburã, usha keskama bestẽshũ mĩ hiwea mĩ tari mĩ meke pewa keska ishãkãwẽ, hawa mĩ tari pekatã nia keskamarã, matũ yura tariuma nia hawẽ mã daketiru keska iyamakãshunã”, ea waya
REV.16.16	hanushũ yushĩ txakabu heu keskabu bushũ hau Deusbe detenamenũbũ hawẽ Hebreu hãtxawẽ Armagedom mae anu shanẽ ibubu dasibi hatu itxawabu
REV.16.17	hanua ha nai tsumabu hawẽ henea ha sétimo kashũ hawẽ kẽtxaki Deus sinatamis mata hawẽ huĩsinaibu anu niwe anu hukaya hanua Deus shanẽ ibu haki tsauti hawẽ hiwe anua hãtxa kuxipa kaĩkĩ yuikĩ: “Ma hatis besti ẽ keyushuki”, ikaya
REV.16.18	hanua kana baka baka itã tĩ ikaĩkaini mai taka aki mai patxa sakui yurabu mai anu hiweabu: “Haskakũkiranai nũ meismaki”, iki mesehairaibũ 
REV.16.19	dasibi yurabũ mae ewapa Deusũ tekekĩ keyukĩ ha mae ewapa Babilônia kuxipahairabia hawẽ txakabu xinaĩ haki sinatahairakĩ pakea dabe inũ besti washũ hatu kupihairakĩ 
REV.16.20	dasibi natukã tibi yamawariakĩ mati dasibi yamawakĩ 
REV.16.21	haska waya naiuria barush ui itamama betsa 40 kilo yurabuki niri imaya barush ui mesehairawẽ taea yurabu Deuski shetxakashanaibu nĩkakĩ ẽ uĩshuki.
REV.17.1	Hanushũ ha sete nai tsumabu betsã sete kẽtxaki Deus sinatamis mata tsuma hushũ ea yuikĩ: “Neri huwe, aĩbu hininipa henewã nemaki tsauwa ẽ kupiai ẽ mia uĩmairã. 
REV.17.2	Mai hirabi anu shanẽ ibubu hawẽ kemui habe txutanamei keskai ma habe beyabuki. Haska inũ, yuraburi mai hirabi anuaburi Deus kayabi ikũwãma hamẽ yushĩ betsa betsapa ikũwaĩ hawẽ kemui txutai keskai habũ kemu paewẽ hawẽ paẽa keskabuki. Uĩwẽ”, iwanã,
REV.17.3	hanua ha nai tsuma ha ẽ yushĩki nukushũ nama keskawẽ ea uĩmaitũ hanu tsua hiweabuma anu ea iyua harishũ uĩkĩ aĩbu betsa yuinaka mese atimapahaira taxipaki katsaumea ẽ uĩshuki. Ha yuinakarã, sete bushkaya inũ dez mashũyã inũ Deuski shetxakati kena haki yabukuaki. 
REV.17.4	Ha inũ, ha aĩburã, tari taxipa ushna duakabi inũ taxipahaira sawea inũ, hawẽ hawẽruai daukĩ ouro mane inũ, nẽkati mane hawẽrua karuhaira sawea inũ, txuri mane pérola hushupa karuhairari saweatũ hamapai pepa danaĩ hawẽ atimapamis kẽtxaki tsuma haya 
REV.17.5	inũ, hawẽ betũkuki hawẽ hunea kena kenea: “Babilônia mae ewapa mesehaira ea ẽ hatũ ibu hininipaki. Ea anu aĩbu hininipa dasibi inũ hamapai xarabu mai hirabi anushũ pepa danãkĩ txakabuwamisbu hiweabuki”, ika netãki. 
REV.17.6	Haska inũ, Jesus txibãkĩ hawẽ hãtxa yusĩmisbu mirimabu ha aĩbu hininipa itsa mae ewapa Babilônia anuabũ hatu tenãshũ habũ himi akai keska paẽa haskai uĩkĩ xinaĩ e iki teku itã ẽ pes nikẽ 
REV.17.7	nai tsumã ea yuikĩ: “Haskai e iki mĩ hawẽ dateai? Ha aĩbu inũ ha yuinaka atimapa mese sete bushkaya inũ dez mashũyã aĩbu haki tsauwa ha dabekiri hunea shabakabi mia yuinũ nĩkawe. 
REV.17.8	Yuinaka mese atimapahaira mĩ uĩshurã, bebũkiri hiwebiani natiã ana hiwea hayamabia haskabia ana hawẽ henei Deus kupimakĩ keyumayui kini keyatapa shãkĩhaira anua mapekei tashnia Deusũ yamawashanikiki. Haskakiranai mai damiwaitiã tsuabura Deusbe hiwekuĩshanaibu unaki Deusũ habũ kena netãma ini yuinaka mese atimapahaira mawabiani ana ũ unuatiã hiwea mapekea habũ uĩkĩ yui: ‘Habaa! Hawamẽ?’ ishãkanikiki.
REV.17.9	Ha yuinaka mese atimapahairakiri unãnepa bestibũ xinãkĩ unãtirubuki. Hawẽ sete bushka unãtirã, sete mati Roma anuki, haki aĩbu tsauwa unãtirã. Ha dikabi hawẽ sete bushkarã, sete shanẽ ibu hawẽ unãtiriki. 
REV.17.10	Ha inũ, cinco shanẽ ibu ma mawanibuki. Hakia betsa natiã shanẽ ibuikiki. Ha inũ, betsa shanẽ ibunũ ika huriamaki. Hanua ha hawẽ henea shanẽ ibui huarã, hatishuĩra bari itxapa shanẽ ibuama ishanikiki. 
REV.17.11	Ha inũ, ha yuinaka mese atimapahaira ha shanẽ ibu sete betsa ibiani ha dukũ hiwebiani natiã ana hayamabia ana hiwea ha oitavo shanẽ ibu ishanikiki. Hakia atimas ha yuinaka mese atimapahaira hawẽ henekĩ Deusũ kupikĩ yamawashanikiki, niti akamarã.
REV.17.12	Ha inũ, ha dez mashũ mĩ uĩshurã, dez shanẽ ibubu betsaki. Habu shanẽ ibui taeriabumabiakẽ yuinaka mese atimapa shanẽ ibukĩ hawẽ kuxipa hatu yunutã usha eskarabes ha dez habe shanẽ ibumashanikiki. 
REV.17.13	Ha inũ, ha dez shanẽ ibunã, habe shanẽ ibukĩ yuinaka mese atimapã habias hawẽ xinã ashũkĩ merabewakĩ hawẽ yunuti txibãkĩ 
REV.17.14	txashuwã bakebe detenameshãkanikiki. Hakia txashuwã bake Jesus Cristo dasibi shanẽ ibubu inũ dasibi yununikabu binukĩ keyumiswẽ taeshũ habu Deusũ katushũ hatu kenani txĩtuĩsbumabetã ha dez shanẽ ibubu maemashãkanikiki, nukũ Shanẽ Ibu Jesus Cristobetanã”, ea watã
REV.17.15	ha dikabi nai tsumã ana betsa ea yuikĩ: “Ha henewã namaki aĩbu hininipa tsauwa mĩ uĩshurã, ha mae tibi anu hiwebaunabu inũ, yura tibibu inũ, hãtxa betsa betsapa yuiaibu inũ, mai pakea itxapaki. 
REV.17.16	Ha inũ, ha dez mashũ shanẽ ibubu inũ ha yuinaka mese atimapahairatũ ha aĩbu hininipa itxakawakĩ hawẽ kuxipa danãkĩ hamapai hawẽrua haya yamawakĩ ana hawẽ nuiama henekĩ nuitapawakĩ hawẽ nami pikĩ keyutã hawẽ shau kuashãkanikiki. 
REV.17.17	Ha inũ, ha dez shanẽ ibubunã, ha yuinaka mese merabewakĩ habũ kuxipa inãkĩ habũ hawẽ yunua txibãkatsis ikĩ haska Deusũ hatu haska wamakatsis ikai hatũ huĩti merã hatu xinãmaya haska yubakani menemakĩ Deusũ hatu amakubaĩshanikiki. 
REV.17.18	Ha inũ, ha aĩbu hininipa mĩ uĩshurã, ha mae ewapaki, shanẽ ibu kuxipa tibi yunumisrã”, ea washuki.
REV.18.1	Ea haska watanaya nai tsuma betsa nai anua butukirãkĩ kuxipahaira haya hawẽ txashawẽ mai txashawakĩ 
REV.18.2	hãtxa kuxipawẽ sai ikĩ yuikĩ:
REV.18.2	“Babilônia mae ewapa kẽ ewa ana hawama
REV.18.2	hawẽ kuxipa ma beshtekeaki.
REV.18.2	Hanu Satanásã tsumabu inũ,
REV.18.2	hatũ yushĩ txakabubu inũ,
REV.18.2	peiyabũ pisi pimisbu inũ,
REV.18.2	yuinaka atimapa piama nũ danãmis ma habu hawẽ hiwekanikiki.
REV.18.3	Ha inũ, mai pakea tibi anua bea
REV.18.3	hawẽ hamapai tibi kemu pae hawẽruawẽ kemui
REV.18.3	habe txutanamei keskaibu inũ,
REV.18.3	shanẽ ibu kuxipa betsa betsapa tibiri txai hiwea
REV.18.3	mirimabũ Babilôniabe atiai keskai habe yubakamisbuki.
REV.18.3	Ha inũ, ha mabu inãnanãmisbu mai hirabi anuari bea
REV.18.3	hanua mabuwãyaĩ habũ mabu inãkĩ pei mirima bimisbuki”,
REV.18.3	ikaya
REV.18.4	hanua hui betsa nai anua tashnikĩ yuikĩ:
REV.18.4	“Enabuũ, ha mae ewapa anua tashniribaĩkãwẽ,
REV.18.4	hau habũ txakabu akaibube mã husiama inũ
REV.18.4	hau Deusũ atimapawẽ hatu kupikĩ
REV.18.4	matu dikabis hau matu kupiyamashanunã”, iwanã,
REV.18.5	“Habũ txakaburã, hamapai itxawakĩ maspuwakubaĩkĩ nai anu mati aka keska waibu
REV.18.5	huneama ma shabakabi Deusũ hatũ txakabu betsa betsapa uĩkiki.
REV.18.6+REV.18.7	Haskawẽ taeshũ Babilônia aĩbu keskakĩ
REV.18.6+REV.18.7	ibubis daui hamapai mabu pepa xarabu bi kẽkĩ yuikĩ:
REV.18.6+REV.18.7	‘Tsuabura ebe detenamekĩ ea maematirumaki.
REV.18.6+REV.18.7	Ha inũ, hawẽ dabanã ẽ kashama ishanaii.
REV.18.6+REV.18.7	Hakia dasibi pepa xarabu haya shanẽ ibu aĩbu keska ẽ hiweaki’,
REV.18.6+REV.18.7	imiswẽ taeshũ hawẽ txakabuwẽ inũ hatu txakabuwamiswẽ taeshũ
REV.18.6+REV.18.7	dabeki kupikĩ ha mae ewapa aĩbu keska habias keska wakĩ
REV.18.6+REV.18.7	kupitxakayamakãwẽ, nuitapawakinã.
REV.18.6+REV.18.7	Babilônia mae ewapa anuabũ yura betsabu kemumakĩ kẽwãmamiswẽ taeshũ
REV.18.6+REV.18.7	itxakawakĩ habiaskari wakĩ hatu nuitapawatxakayamariakãwẽ,
REV.18.6+REV.18.7	hau ana betsa betsapa bikahaira tenenũbunã.
REV.18.6+REV.18.7	‘Hakia dasibi pepa xarabu haya shanẽ ibu aĩbu keska ẽ hiweaki’,
REV.18.6+REV.18.7	imiswẽ taeshũ hawẽ txakabuwẽ inũ hatu txakabuwamiswẽ taeshũ
REV.18.6+REV.18.7	dabeki kupikĩ ha mae ewapa aĩbu keska habias keska wakĩ
REV.18.6+REV.18.7	kupitxakayamakãwẽ, nuitapawakinã.
REV.18.8	Habũ txakabuwakubaĩmisbuwẽ taeshũ
REV.18.8	nukũ Shanẽ Ibu Deus kuxipahairatũ ha maewã aĩbu hininipa keska kupikĩ
REV.18.8	habias shabatiã yura itxapa tenãkĩ
REV.18.8	betsabu bika tenemakĩ inũ
REV.18.8	buni tenemakĩ mae ewapa kuashanikiki. Manayukãwẽ”, iwanã,
REV.18.9	ana nai tsumã ea yuikĩ: “Mae ewapa kuaya txi kuĩ nuyabainai shanẽ ibu betsa betsapabu hawẽ hamapaiwẽ kemui habe txutanamei itsai kemui habe hawẽ hawẽruamisbu txakabu hatubetã akubaĩmisbũ uĩ hawẽ nui saĩ iki kashatxakayamakĩ 
REV.18.10	ha keska tenekatsis ikama datei txai mapubaũshũ yuikĩ:
REV.18.10	‘Yuu, yuu. Babilônia mĩ mae ewapa kuxipabiakẽ
REV.18.10	hawaira Deusũ kupikĩ mia yamawashuki.’
REV.18.11+REV.18.12+REV.18.13	Ouro mane inũ, prata mane inũ, nẽkati hawẽrua karuhaira inũ, txuri mane hushupa bemisbu ana tsuã biama ishãkanikiki. Ha inũ, tima tari pepahaira inũ, txasha tari betsa ushna duakabi betsa taxipa bemisbu inũ, hi ininipa mabu inũ, elefante makushpi txaipahaira hawẽ mabu inũ, hi pepa mabu karu betsa betsapa bemisbu inũ, bronze mane inũ, ferro mane inũ, epa hushupa pehaira mabu bemisbu ana tsuã biama ishãkanikiki. Ha inũ, betsabũ canela hawẽ piti nis pehairawati inũ, piti nis wati betsa betsapa inũ, inĩti betsa betsapa bemisbu inũ, uva vinho inũ, piti sheni pepa inũ, shekiwã duru pepa bemisbu ana tsuã biama ishãkanikiki. Ha inũ, ina awa inũ, txashuwã inũ, cavalo inũ, hawẽ tarãbaĩti inũ, yura betsa hau tsuãra tsuma wanũ bibirã hatu inãmisbu ana tsuã biama ishãkanikiki. Haskakẽ inãnanãmisbu mai hirabi anu Babilônia mae ewapawẽ taea kashatxakayamai hawẽ taea saĩ ishãkanikiki, ana hanishũ hatũ mabu hari bushũ inãtimawẽ taearã, akĩ yuishãkanikiki”, iwanã,
REV.18.14	habũ mae ewapa ana yuikĩ:
REV.18.14	“Babilônia anuabuũ, hamapai bimi xarabu mã hawẽ kemuhairamis inũ
REV.18.14	mã abumis mã ana hayamaki.
REV.18.14	Dasibi hawẽ mabu hawẽrua tibi inũ
REV.18.14	mabu karu tibi ma benui keyuaki.”
REV.18.15	Hanua hamapai pepa xarabu inãnanãkĩ pei itxapa bikubaĩxinabu ha mae ewapa anuma nãta mapua ana inãnanãtirubuma uĩ inũ hatu kupiaiwẽ taea hatuwẽ datei nui kashai saĩ ikĩ 
REV.18.16	yuikĩ:
REV.18.16	“Aitaa. Aitiĩ. Mae ewapa kuxipa ha aĩbu hawẽrua keska
REV.18.16	hanu hiweabũ tima tari pepahaira sawekĩ
REV.18.16	tari ushna duakabi inũ taxipa sawekĩ
REV.18.16	hawẽ daui ouro mane inũ, txuri mane hushupa inũ,
REV.18.16	nẽkati pepa mane karuhaira sawebiabu
REV.18.17	hatũ mabuwã hawaira haskashumẽ?”
REV.18.17	ikaibũ
REV.18.17	habũ shashuwã yunumisbu inũ, habũ shashuwã tuẽbaĩkĩ bushkẽ bushkẽ abaĩmisbu inũ, shashuwãwẽ bumisbu inũ, iãnẽwã anu dayamisbu nãta mapubaũshũ 
REV.18.18	mae ewapa kuaya txi kuĩ nuyabainai uĩ sai sai ikĩ yuikĩ: “Aitaa. Aitiĩ. Mae ewapa betsa ana haska keska hayanakamaki”, iwanã, 
REV.18.19	hatũ beya txibaĩ mai mixpu kuru maputukui kashai saĩ ikĩ bis ikĩ yuikĩ:
REV.18.19	“Aitaa. Aitiĩ. Dasibi shashuwãyãbu Babilônia anu kashũ
REV.18.19	hatũ mabu pepa hawẽrua inãnanãtã
REV.18.19	pei mirima bibirã bibiranaibu ha mae ewapa ma hawaira yamashuki”, akĩ yuishãkanikiki, ea waya
REV.18.20	haskaya hui betsa kaĩ txani:
REV.18.20	“Nai anuabu inũ, mã Deusunabu meribibu inũ,
REV.18.20	mã hawẽ hãtxa yuishunikabu inũ,
REV.18.20	mã Jesusũ kuxipayaburã,
REV.18.20	Deusũ na mae ewapa txakabuhaira kupikĩ
REV.18.20	matuwẽ dabanã shũska sinatakĩ ashanaiwẽ taea maturã,
REV.18.20	benimai xinã txãkãkubaĩshãkãwẽ”, ikai nĩkatã ẽ matu keneshunaii.
REV.18.21	Hanushũ nai tsuma betsa kuxipahairatũ hawẽ deneti mixkipawã binibaĩkĩ iãnẽwã anu urẽkĩ pukushũ yuikĩ:
REV.18.21	“Na mixkipawã iãnẽwanu ẽ pukushu keska
REV.18.21	ha mae ewapa Babilônia tsuã ana uĩtiruma ipakeshanikiki.
REV.18.22	Ana benimakĩ harpa mimawati mawaibu inũ,
REV.18.22	teperewe xarabu mawaibu inũ,
REV.18.22	trombeta mimawati mawaibu inũ,
REV.18.22	mimawati betsa betsapa mawaibu matũ mae ewapa anushũ
REV.18.22	ana hawa mimawabuma ishãkanikiki.
REV.18.22	Ha inũ, hamapai mabu betsa betsapa wamisbu
REV.18.22	matũ mae ewapa anu ana haska tibi daya hayama iriashãkanikiki.
REV.18.22	Ha inũ, piti pepawai mixki denetiwẽ dayaibu
REV.18.22	hawẽ hui dẽke ikai tsuã ana nĩkabuma iriashãkanikiki.
REV.18.23	Ha inũ, hunĩ aĩbu aĩwãkĩ
REV.18.23	hawẽ haibuaibu beyusmaya benimai txikixtapamisbu
REV.18.23	tsuã ana nĩkama iriashãkanikiki.
REV.18.23	Ha inũ, matũ mabu inãnãnãnika kuxipabũ
REV.18.23	mai hirabi anu hatu pashkashũmis inũ
REV.18.23	habianushũri mai pakea tibi anua beaibu
REV.18.23	mukayakĩ hatu parãmisbuwẽ taea
REV.18.23	matũ mae ewapa anu tsua ana hayamakẽ
REV.18.23	ana tsuã bĩ txashawakĩ dekuabuma iriashãkanikiki”,
REV.18.23	hatu haska washanai uĩmakĩ ana ea yuikĩ:
REV.18.24	“Ha mae Babilônia anushũ Deusũ hãtxa yuishunikabu inũ ikũwaĩbu betsabũ Jesus txibaĩbu inũ yura betsabu hatu tenãkĩ habũ himi haba wamisbuwẽ taeshũ na mae ewapa haki sinatakĩ Deusũ kupikĩ yamawashanikiki”, ea wa
REV.19.1	hanushũ ẽ nĩkaya nai anua tsuara mirimabũ yuikĩ:
REV.19.1	“Aleluya! Nukũ mekenika Deus nũ kẽwaiĩ.
REV.19.1	Duapa kuxipahairatũ nũ hawenabu nuku mekepakeshanikiki.
REV.19.2	Ha inũ, yura dasibibu unãshũ kaneama kupimiswẽ taeshũ
REV.19.2	mae ewapa aĩbu hininipa keskatũ yurabu dasibi txakabuwamakubainai ma kupikiki.
REV.19.2	Ha inũ, aĩbu hininipa keskatũ Deusũ tsumabu tenãkubaĩmiswẽ taeshũ
REV.19.2	Deusũ hawẽ mae ewapa haki sinata paepakĩ yamawaikiki”, itã
REV.19.3	hanushũ habũ ana yuikĩ:
REV.19.3	“Aleluya! Deus pepahairaki.
REV.19.3	Ha mae ewapa kuĩ inai hushu puepakeshanikiki”,
REV.19.3	ikaibũ
REV.19.4	haskaibũ ha 24 mekenikabu inũ ha hiweabu dabe inũ dabetũ Deus haki tsautiki tsauwa namã dãti iki maiki beti ishũ kẽwãkĩ yuikĩ: “Hau haskanũwẽ. Aleluya! Txanima Epa Deus pepahairaki”, ikaibũ 
REV.19.5	ẽ nĩkaya ha Deus tsauwa namanua hui betsa tashniriakĩ yuikĩ:
REV.19.5	“Mã Deusũ tsumabuũ, mai hirabi anua betsabu
REV.19.5	mã shanẽ ibubu inũ betsabu mã shanẽ ibubumã
REV.19.5	Deusũ kuxipaki mesekĩ duawai pepakĩ kẽwãkubaĩkãwẽ”,
REV.19.5	ikaibu uĩkĩ nĩkatã ẽ matu keneshunaii.
REV.19.6	Hanushũ ẽ nĩkaya yura mirimabu hãtxai hene diri ikai keskawẽ inũ tĩ ikaĩkainai keskawẽ yuikĩ:
REV.19.6	“Aleluya! Nukũ Epa Deus kuxipahaira dasibi binu keyua
REV.19.6	ha bestitũ nuku dasibi mekei ma shanẽ ibui taeikiki.
REV.19.6	Pehairaki. Kẽwanãkãwẽ.
REV.19.7	Aĩbu hawẽ bene huaibe hiwenũ, iwanã,
REV.19.7	hawẽ hamapai pewakĩ akawai
REV.19.7	Jesusunabu habe hiwekatsis ikanikiki.
REV.19.7	Ha haskarã, Jesus Cristo txashuwã bakẽ
REV.19.7	hawenabu niti akama habe hiwemashanikiki.
REV.19.7	Haskakẽ benimai xinã txãkaĩ tse ikĩ
REV.19.7	Deus kẽwanãkãwẽ.
REV.19.8	Tima tari hushupa txashakapa pehaira
REV.19.8	ha Deusunabu meribi habũ hatũ xinãwẽ kaneama txibã pewamisbũ hau sawenũbũ, iwanã,
REV.19.8	hatũ hiwea meribi unãmati ha tari ma hatu inã saweabuki”,
REV.19.8	ikaibu ẽ nĩkashuki.
REV.19.9	Hanushũ nai tsumã ana ea yuikĩ: “Deusũ hãtxa kayabi ẽ mia yuiai nĩkatã keneriwe, eskarã. Txashuwã bakẽ hawenabu nai anu habe hiwemanũ, iwanã, hatu itxawashũ habetã pirã, benimatxakayamashãkanikiki”, ea haska yuiaya
REV.19.10	kẽwãnũ ika hawẽ tae namã ẽ dãti itanaya ea nemakĩ yuikĩ: “Eki haskayamawe. Mia inũ Deusunabu betsabũ Jesus Cristo txibãkĩ hawẽ hãtxa yusĩmisbu keska eãri Deusũ hãtxa bunika ẽ hawẽ tsumariki. Haskakẽ ea kẽwãma Deus besti kẽwãwẽ”, ea washuki.
REV.19.10	Haskarã, tsuabura Jesuskiri kakape Yushĩ Pepatũ shabakabi hatu xinãmaya habu yusĩnãbu hakiri txanikĩ banabimabaũmisbuki.
REV.19.11	Hanua nai bepemanaya shanẽ ibu hawẽ kena Txanima Hãtxa Kaneisma cavalo hushupaki katsauwa ẽ uĩshu matu yuinũ nĩkakãwẽ. Shanẽ Ibu pepatũ yurabu unãti wai hatube detenamẽnũ ika ikairã, 
REV.19.12	hawẽ beru txasharã, txi here keskaki. Ha inũ, shanẽ ibu kuxipahairaiwẽ taea Shanẽ Ibũ maiti itxapa maia hayaki. Ha inũ, hawẽ hunea kena ha bestitũ unaĩ ha kena haska haki neaki. 
REV.19.13	Ha inũ, hawẽ tari sawearã, himiki pukua saweaki. Ha inũ, hawẽ kena betsarã, Deusũ Hãtxa Kayabiki. 
REV.19.14	Ha inũ, hawẽ soldadobu nai anua tima tari hushupa pehaira hawa detsisma saweari cavalo hushupabuki katsaumea hatxũ kaĩbaĩkĩ hatũ Shanẽ Ibu txibãbaĩkanikiki. 
REV.19.15	Ha Shanẽ Ibu kairã, shanẽ ibu yununika mane kuxatia inũ hawẽ hashpa anu nupe txaipa kenuhaira kaĩa tukũwã hawẽ habũ Deus nĩkaisbuma mai hirabi anuabube hatube detenamei kairã, haskawẽ taea ha Shanẽ Ibu kayabistũ hamebi ha hatuki Deus sinatai hatu uĩmakĩ haska uva vinho tsinikĩ pema pema amisbu keska wakĩ Deus kuxipa binu keyuatũ hawẽ pubẽ pae hatu memai kaikiki. 
REV.19.16	Ha inũ, hawẽ kena mestenepa Dasibi Shanẽ Ibubu Inũ Dasibi Yununikabu Binukĩ keyuaki, ika hawẽ tari txaipaki inũ hawẽ kixi kateki ha dabeki hawẽ kena neaki.
REV.19.17	Hanushũ ẽ uĩayã nai tsuma betsa bari merã nishũ dasibi habu peiyabũ pisi pimisbu nai natukanu nuyabaũmisbu hatu kenakĩ hui kuxipawẽ yuikĩ: “Nenu bei neri itxai bekãwẽ, hau Deusũ matu pimanũnã. 
REV.19.18	Habube Shanẽ Ibu detenamekĩ maema habũ namirã, shanẽ ibubũ nami inũ, soldadobu habu shanẽ ibubũ nami inũ, hamapai huni kuxipabũ nami inũ, cavalo nami inũ, dasibi cavaloki katsaumeabũ nami inũ, hunibũ tsumabũ nami inũ, tsuã tsumabumã nami inũ, hamapai yura betsa betsapabũ Deus nĩkaisbuma Jesusũ hatu maema habũ nami pitxakayamakãshunã”, ikai ẽ nĩkashuki.
REV.19.19	Hanushũ ana ẽ uĩayã yuinaka mese atimapahaira inũ, shanẽ ibubu mai hirabi anua inũ, hatũ soldadobu itxa ha cavalo hushupaki katsaumea hawẽ soldadobuya hatube detenamẽnũ ika itxa maniabũ 
REV.19.20	ha parã hãtxa yuishunikatũ yuinaka mesẽ besuuri atimaska betsa betsapa tsuã atiruma wakĩ habu yuinaka mese atimapahairatũ kena habu hẽ iyamama inũ hawẽ dami kẽwãmisbu hatu parãmiswẽ taeshũ parã hãtxa yuishunika Shanẽ Ibu binuatũ tsumabũ atxikĩ yuinaka mese atimapahaira habe atxitã nĩkaibu hanu iã enxofre paxinipa menui here hi hi ikai anu ha dabe hatu putabu 
REV.19.21	cavaloki katsaumeshũ hawẽ nupe txaipa hawẽ hashpanu tukuãwẽ dasibi yura betsabu Jesusũ hatu detekĩ keyukẽ peiyabũ dasibibu habũ nami pi shuku dakakĩ yani waibu ẽ uĩshuki.
REV.20.1	Hanushũ ẽ ana uĩayã nai tsuma betsa nai anua butukirãkĩ ha kini keyatapa shãkĩhaira hawẽ bepẽti chave inũ mane dispi txiwetameya ewapa tsuma ẽ uĩshu matu yuinũ nĩkakãwẽ. 
REV.20.2	Ha nai tsuma hukiranã, yuxibu sheanã ha dukũ dunutã parananaĩ taeni hawẽ kena dabe Diabo inũ Satanásrã, atxishũ mane dispiwẽ neshatã 1.000 ano 
REV.20.3	kini keyatapahaira anu urẽshũ hawẽ beputiwẽ bepukĩ mestẽhairawatã hawẽ unãtiwẽ beputiki tsamĩkĩ unãti watã 1.000 ano bitxitã hanu mekekubaĩshanikiki, hau ana mai hirabi maniabu hatu parãyamanunã. Hakia ha 1.000 ano keyukainaya hau ana hatu haskarawanũ hawa wama kaĩmatã ana hatishuĩra bari Satanás yunuama ishanikiki.
REV.20.4	Hanushũ habũ hatu unãti washanai haki tsaushũ unãti wati habũ hatũ kuxipa biaibu ẽ uĩshuki. Ha dikabi Deusũ yusĩa txibãkĩ txĩtuãma Jesuskiri yusĩkubainaibu habũ bushka teshteabu hatũ yushĩ ẽ uĩshuki. Habu ikirã, ha yuinaka mese atimapahaira inũ, hawẽ dami kẽwãbuma inũ, yuinaka mese atimapahairatũ enabu unãti habũ betũkuki inũ hatũ mekẽ petxiki hatũ kene netãmakĩ amama ikubainimabuki. Haskawẽ taea ana besteĩ benibaũ 1.000 ano Jesus Cristobe shanẽ ibushãkanikiki. Haskaibu ẽ uĩshuki, 
REV.20.5	habu dukũ mawakubirãpaunibu besteĩ taeirã. Hanua 1.000 ano keyui maekainaya ha mawanibu betsaburi bestẽriashãkanikiki. 
REV.20.6	Ha inũ, Deusũ hawenabu wakĩ meribi wanishũ habu dukũ bestẽwanã, benimahairashãkanikiki. Haburã, ana hawa hatũ kuxipa mawa dabeki hayamahaira ishãkanikiki. Haskawẽ taea Deus inũ Jesus Cristo dayashuni hãtxashuni besti habe shanẽ ibui 1.000 ano habe shanẽ ibushãkanikiki.
REV.20.7	Hanushũ ha 1.000 ano binukainaya mai kini keyatapahaira anua hawẽ nai tsuma Satanás Deusũ mistumanishũ kaĩma 
REV.20.8	tashnitã nawabu dasibi mai hirabi anu hiwebaunabu anua tibi hatu parãkĩ ha mae Gogue inũ Magogue anua hawenabu soldadobu itxapawakĩ iãnẽwã keshanua maxiti wakĩ habube detenameti itxawashanikiki.
REV.20.9	Mai hirabi anua bui Deusunabu hatu manakai itxabu inũ ha mae ewapa Deusũ abuhairai ha dabe keshei beabu anu Deusũ nai anua txi here hatu anu puta hatu kuakĩ yamawatã 
REV.20.10	hanu ha iã hanu enxofre paxinipa menui here hi hi ikai anu yuinaka mese atimapahaira inũ parã hãtxa yuishunika nai tsumabũ urẽnibu anu Satanásri urẽa haria bariri inũ mexu merã niti akama Deusũ hatu isĩ tenematxakayamashanikiki, hawa huĩrukũti hayama niti ikama akibi akinã.
REV.20.11	Hanushũ Shanẽ Ibu haki tsauti hushupa hawẽruahaira nukũ Shanẽ Ibu haki tsauwa ẽ uĩshuki. Tsaukẽ bari inũ, ushe inũ, bixi inũ, mai keyu tsekebaini nixmai yamakainaya 
REV.20.12	hanua dasibi shanẽ ibubu inũ shanẽ ibubuma mawanibu ana bestẽtã Shanẽ Ibũ besuuri mapuabũ hawara betsa betsapa akubainibu Deusũ haki kenemis una itxapa bepẽtã hanua una betsa tsuabũra Deus txibãkĩ Jesus ikũwaĩ niti ikama Deusbe hiwekuĩshanaibu habũ kena Deusũ haki keneriakubaĩmis una betsa hawẽ hiwemati kene bepẽriashũ ha habu hiweshũ haska wamisbu hatukiri ha unaki kenekubaĩmisshũ dasibi mawanibu ana bestẽa mapuabu habis hatu yuikĩ hatu unãti wakeakeaya 
REV.20.13	iãnẽwã batapa anua mawanibu inũ hanu mawabu bumisbu anua mawanibu habu Deusũ bestẽwãtã itxawashũ haskarara hiwekubainibu habu tibi unãti wakĩ pepabu inũ txakabubu hatu kupiaya 
REV.20.14	hatũ hatu mawamanika inũ hanu mawabu bumisbu anu ha iã hanu menui here hi hi ikai anu hau dabeki mawakĩ menunũbũ hatu urẽa 
REV.20.15	tsuabũra Deus txibãkĩ Jesus ikũwãbuma habũ kena Deusũ haki kenemis una anu habũ kena hayama ha iã hanu menui here hi hi ikai anu ma hatu puta keyuabuki.
REV.21.1	Ha haskaibutiã habu dukũ bari inũ, ushe inũ, bixi inũ, mai damiwani bepemanai shabakainaya iãnẽwã batapari hayamaya habiatiãri ana uĩkĩ nai bena inũ mai bena tashniriai ẽ uĩriaxinaki.
REV.21.2	Hanushũ ana betsa tashnikiranai uĩkĩ aĩbũ huni benewanũ, iwanã, hawẽ beneki nukui kanũ ika hawẽruai keskamis Jerusalém maewã bena ma dasibi iruya pepaya Deusũ nai anua buteaya 
REV.21.3	shanẽ ibu haki tsauti anushũ hui kuxipawẽ yuiai ẽ nĩkaya: “Uĩa. Na maerã, haki, ha merã yurabube Deus hiwepakeshanairã. Hawẽ hatube hiweirã, hawenabubes ishanikiki. Deus ha besti habũ mekenika ishanikiki. 
REV.21.4	Haskawẽ taea habu kashamisbu hatũ beũ tashka watã ana mawa hayama inũ, ana saĩ ikama inũ, kasha hayama inũ, isĩ hayama dasibi haska Deusũ hawẽ bika hiweti wani beshtekĩ ana ha hayama waki”, ikaya
REV.21.5	hanua shanẽ ibu haki tsauti anushũ nukũ Shanẽ Ibũ ea yuikĩ: “Txanima hãtxa xinã kaya ẽ mia yuiai keneriwe, eskarã. Uĩa. Eãnã, dasibi ẽ bena wakĩ keyuaii”, itã
REV.21.6	ana ea yuikĩ: “Dasibi haskashanai ẽ yuinirã, ma ẽ akĩ keyuaki. Ea dukũ ẽ ini inũ niti ikama ẽ hiwepakeshanaii. Tsuabũra ũpash akatsis ikĩ manuaibu keska ea anu beaibu ẽ hatu hiwea inãshanaii, hawa hatu pakamamarã. 
REV.21.7	Ha inũ, tsuabũra ea danãma habũ maemakĩ binumisburã, ea ẽ hatũ mekenika Deus ikaya habu ẽ bakebu na mae bena anu hawa benuama ebe hiwei ikibi ipakeshãkanikiki. 
REV.21.8	Hakia hamẽ ekiri hãtxabiai eki dakemis inũ, eki petxia hawa xinaĩsbuma inũ, yura betsabe danãnanãmisbu inũ, yura betsa tenãmisbu inũ, txutanamebaũmisbu inũ, mukayakĩ Satanásã kuxipa yukamisbu inũ, yushĩ dami betsa kẽwãmisbu inũ, txani txakabaũmisbu habu dasibi ẽ kupia hanu buirã, ha iã hanu enxofre menui here hi hi ikai anu ha hatũ dabeki mawa meshãkanikiki”, ea wa ẽ matu keneshunaii.
REV.21.9	Hanushũ sete nai tsumabũ ha sete Deusũ yurabu hawẽ henea kupiti mese kẽtxa betsa mata tsuma eki nukushũ ea yuikĩ: “Txashuwã bakẽ aĩyãshanai yusĩkĩ mia kayatiwamanũ nerishũ uĩyuwe”, iwanã, 
REV.21.10	ha nai tsuma ẽ yushĩki nukushũ nama keskawẽ mati keyatapa anu ẽ yushĩ ea iyushũ Jerusalém maewã pepahaira meribi Deusũ nai anua buteai ea uĩmaxina matu yuinũ nĩkakãwẽ. 
REV.21.11	Hawẽ maewã txasharã, Deusũ shabawaki. Nẽkati betsa jaspe kasmai cristal karuhaira beshnã bixtu keska bakamanai txashamai ẽ uĩshuki. 
REV.21.12	Hawẽ kene keyatapa kuxipawẽ dakẽbauna inũ, hawẽ hikiti shui beputiya 12 hayaki. Ha inũ, ha hikiti shui tibi anu nai tsuma betsã keshea inũ hikiti shui mamaki tibi Israelĩ 12 bababu shukua tibitũ habũ hatũ kena betsa tibi kene hayaki. 
REV.21.13	Ha inũ, bari huaikiri lesteuri hikiti shui dabe inũ besti haya inũ, norteuri habiatiri haya inũ, sulkiri habiatiri haya inũ bari hikiaikiri oesteuri habiatiri hayariki. 
REV.21.14	Ha inũ, hawẽ kene keyatapa hawẽ kuxipa wati 12 mixkipawã hawẽ mestẽwãkĩ tsamabauna keneyaki. Ha inũ, txashuwã bakẽ 12 tsuma kuxipayabũ kena tibi mixkipawã tibiki nea hayaki, hatũ kenarã.
REV.21.15	Hanua ha nai tsumã ea hãtxa waitũ maewã inũ hawẽ hikiti shui inũ hawẽ kene kawana tananũ, iwanã, hawẽ tanati tawa keska ouro tsumashũ 
REV.21.16	hawẽ tanashuki. Maewã hawẽ txaipa inũ hawẽ hashpa inũ hawẽ keyatapa hawa binuama habiatishũbus 2.200 quilômetro iakea hayaki. 
REV.21.17	Hanushũ kene hawẽ hashpari tanashuki. Hunibũ tanamis keska wakĩ nai tsumã ha tanatiwẽ kene hawẽ keshtu 64 metro tanashuki.
REV.21.18	Hawẽ kenekiri matu yuinũ nĩkakãwẽ. Ha dukũ mae hirabi ouro keska dasibi taxipa txashahairaki. Ha inũ, hawẽ kenerã, jaspe nẽkati nãketapa beshnã karuhaira kenekawana hayaki. 
REV.21.19	Ha inũ, mixkipawã habuki kene tsamabaunabu nẽkati karuhaira tibiwẽ dauyaki. Mixkipawã ha dukũ jaspe nẽkati hayaki. Ha segundo safira nẽkati nãketapa hayaki. Mixkipawã ha terceiro calcedônia nẽkati hayaki. Ha quarto esmeralda nẽkati nãke kurupa hayaki. 
REV.21.20	Ha quinto sardônica nẽkati hayaki. Ha sexto sárdio nẽkati hayaki. Ha sétimo crisólito nẽkati paxinipa kurupa hayaki. Mixkipawã ha oitavo berilo nẽkati ãkunepa hayaki. Ha nono topázio nẽkati hayaki. Ha décimo crisópraso nẽkati ãkunepa beshmas hayaki. Ha undécimo jacinto nẽkati nãke beshmas hayaki. Ha 12 mixkipawã hawẽ henea ha duodécimo ametista nẽkati minanepa hayaki. 
REV.21.21	Ha inũ, ha 12 beputi tibirã, pérola txuri mane ewapahairabuki. Ha inũ, maewã hawẽ niti bai kayarã, beshnãhaira ouro has bishtu keska bakamanaikiki.
REV.21.22	Ha inũ, Deusũ maewã bena hirabi anushũ Epa Deus Shanẽ Ibu binu keyua inũ hawẽ bake txashuwã habu kẽwãkubaĩmisbuwẽ taea hawẽ kẽwãti hiwe hayama ẽ uĩshuki. 
REV.21.23	Ha inũ, ha maewã anurã, Epa Deus hawẽ kuxipawẽ txashahairamis inũ txashuwã bake bĩ keskai txashai hi imiskẽ ana bari inũ ushe hawẽ txasha ana habu hayamaki. 
REV.21.24	Haska inũ, nawabu dasibi ha maewã anu mapuirã, bĩ txasha keskawẽ mapushãkanikiki. Ha inũ, shanẽ ibu Deusunabu mai hirabi anuabũ hatũ mabu pepa Deus inãshãkanikiki. 
REV.21.25	Ha inũ, hawẽ beputirã, shaba ikibi ikawẽ taea bepẽmanaibi bepẽmanaki, hawa ana yame hayamawẽ taearã. 
REV.21.26	Ha inũ, beputi shui anu hikikĩ nawa betsa betsapa xarabũ Deus kẽwãkĩ dasibi hawẽ hawẽrua hayabu inanũ ika hikishãkanikiki. 
REV.21.27	Haskabiakẽ tsuabura atimapamisbu inũ, hawara Deusũ danãmis amisbu inũ, habu txani txakamisbu habu hari hikitaskama ishãkanikiki. Hakia hamẽ habu hikirã, tsuabũra kena txashuwã bakẽ hiwe kuĩa una merã Deusũ netãni habu besti Deusũ mae bena anu hikishãkanikiki.
REV.22.1	Hanushũ shanẽ ibu haki tsauti Deus inũ txashuwã bake haki tsauwabu anua hene hiwekuĩa haya kawana beshnã pehaira bishtu keska nai tsumã ea uĩmashuki. 
REV.22.2	Haska ha bai kaya namakis hene kesha uke dabebi hawẽ hiwemati hi mapubaina ẽ uĩshuki. Hawẽ bimi betsa betsapa ushe tibi betsa maei bimimisbuki, hau Deusunabũ pipakeshanũbunã. Ha inũ, habia hi peiwẽ yurabũ hamapai betsa betsapa tenekubainaibu hawẽ peiwẽ shushatirubuki. 
REV.22.3	Ha inũ, Deusũ mae anu hawa yupukunãti hayamaki. Ha inũ, shanẽ ibu haki tsauti anua Deus inũ hawẽ bake txashuwã bake tsauwabũ ha mae merãshũ Deusunabũ habũ hatu kẽwãkubaĩshãkanikiki. 
REV.22.4	Haria Deusbe beisinã dabeshãkanikiki, Deusũ kena hatũ betũkuki nea hayarã. 
REV.22.5	Hari hiweabu anu ana yame hayama inũ hanu hiweshũ nukũ Shanẽ Ibu Deus hatu hiwemakĩ hatu shabawashũkẽ habu habe shanẽ ibui heneama ipapakeshãkanikiki. Haskawẽ taea ana barĩ txasha inũ bĩmã txasha hayama ishãkanikiki.
REV.22.6	Hanushũ nai tsumã ea ana yuikĩ: “Txanima hãtxa ẽ mia yuiai nĩkawe. Nukũ Shanẽ Ibu Deusũ hawẽ hãtxa yuishunikabu hawẽ hãtxa hatu yunumistũ haskarara samama ishanai hau hawẽ tsumabũ yusĩshanũ, iwanã, ẽ hawẽ nai tsuma hawẽ hãtxa eari yunushuki, ẽ mia tapĩmanunã. Deusũ txanima hãtxa tibi yubakatã ashanai ẽ mia uĩmashu ẽ mia yuiai nĩkatã ikũwãriwe”, ea waya
REV.22.7	Jesusũri ea yuikĩ: “Uĩa. Ẽ samama ana kashanaii. Haskakẽ na hãtxa haskarara inũbariaikiri txaniai kenekĩ mĩ una wairã, tsuabũra ikũwãkĩ txibãshanaiburã, Deusũ hatu benimawashanikiki. Manayuwe”, ea washuki.
REV.22.8	Ẽ Joãonẽ dasibi na hãtxa nĩkakĩ na betsa betsapa uĩkĩ keyui benimai huĩti xinã txãkaĩ nai tsumã ea uĩmakubaĩshu kẽwãnũ ika hawẽ tae namã ẽ dãti ikaya 
REV.22.9	ea nemakĩ yuikĩ: “Haskayamawe. Mia keska eari ẽ Deusũ tsumaki. Mĩ betsabu Deusũ hãtxa yuishunikabu betsa inũ dasibibũ na hãtxa kenekĩ mĩ una wai habũ txibãshanaibu keska eari ẽ hatu keskaki. Deus besti kẽwãwẽ”, ea watã
REV.22.10	nai tsumã ana ea yuikĩ: “Dasibi ẽ mia uĩmashu haska inũbarikiki. Haskawẽ taeshũ na Deusũ hãtxa huneama na mĩ una wai ma bari keyui kemai hawẽ unãshãkanikiki. Ana huneama shabakabi haska tibi kaĩkũkaini deskekũkaĩshanikiki. 
REV.22.11	Haska inũ, tsuara txakabui hiwearã, hatu beshteyamawe, hau habiaska txakabu txibaĩ hiwenũbunã. Ha inũ, tsuara atimapa hiwearã, hau hawẽ atimapa txibaĩ hiwepakenũbũwẽ. Ha inũ, tsuara pepai hiwekatsis ikirã, hau pepa besti wakubainũbũwẽ. Ha inũ, tsuara meribi Deusunabuirã, haska Deusũ abuai keska hau ikubainũbũwẽ”, ea waya
REV.22.12	Jesusũ ana ea yuikĩ: “Uĩa. Ẽ samama ana kashanaii. Kakinã, hatũ manakuti tibi ẽ hatu bushũshanaii, haska tibi hiwemisbu keska hatu inaĩ kairã. 
REV.22.13	Ea dukũ ẽ tashnini inũ ẽ hawẽ henea debesekeaki. Ha inũ, earã, ea dukũ ẽ ini niti ikama ẽ hawẽ heneaki. Ha inũ, ea dukũ ẽ ini niti ikama ẽ hiwepakeshanaii”, ea washuki.
REV.22.14	Uĩwẽ. Tsuabura benimati hayarã, hatũ tari patsa keska wakĩ habũ xinã kayabiwẽ Jesus ikũwãkĩ txakabu Deus buamakubaĩmisbu hawẽ mae bena anu hikitã habu besti pekĩ hawẽ benimai hiweti hi bimi pikubaĩshãkanikiki. 
REV.22.15	Hamẽ betsaburã, Deus danãkĩ hamapai txakabuwamisbu inũ, mukayakĩ Satanásã kuxipa yukamisbu inũ, txutanamebaũmisbu inũ, yura betsa tenãmisbu inũ, yushĩ dami betsa kẽwãmisbu inũ, dasibi hamapai tibi abubaũmisbu inũ, txani txakamisbu habu haskamisbu besti baxikushãkanikiki, habu Deusũ mae pepa anu hikiamarã.
REV.22.16	Hanushũ Jesusũ ana ea yuikĩ: “Earã, Davĩ baba inũ pena bixi txashahairamis keskatũ ẽ Jesusũ ẽ mia yuiai nĩkawe. Deusunabu itxamisbu betsa betsapa anu haska ẽ uĩaĩ mĩ hatu pewakĩ e imashanũ, iwanã, ẽ nai tsuma ẽ mia anu yunua haska dasibi mia uĩmashuki, hau ẽ hãtxa mĩ hatu bumashanunã”, ea waya
REV.22.17	hanua nũ Txashuwanẽ aĩnẽ habũ nũ ikũwaĩbunã, Yushĩ Pepabetã Jesus yuikĩ: “Huriwe!” nũ ikaya tsuabũra nuku nĩkakĩ: “Hau hurinũwẽ!” hau irianũbũwẽ. Ha inũ, tsuabura ũpash manui keskakĩ Deus benakĩ Jesus txibãkatsis ikĩ hau ikũwanũbũwẽ. Haska watã hawẽ ũpash hiwemati haya hau aki benũbũwẽ, hawa pakamarã.
REV.22.18	Na hãtxa dasibi Deusũ ea bebũkiri uĩmashu nĩkatã ẽ matu yuiai nĩkairakãwẽ. Na dasibi hãtxa Deusũ ea yuishuyabi parananãkĩ tsuabũra ibubis hatũ hãtxa kenekĩ ana unakia kene txitxikĩ ewa watã yuikĩ: “Narã, dasibi Deusũ hãtxaki, txanimarã”, itirubu bebũkiri ẽ matu mesewaii. Tsuabũra haska washanaibu hatu kupikĩ ha itxakawati betsa betsapa ea yusĩshuwẽ Deusũ ana kupiti betsawẽ hatu kupishanikiki. 
REV.22.19	Ha inũ, tsuabũra na hãtxa Deusũ ea yuishu ẽ una washukia ha unakia hãtxa betsa tere akaibuwẽ taeshũ Deusũ hawẽ benimai hiweti hi bimi haki tanabiayama hatu mebĩtã hawẽ mae pepa anu na unaki ea kenemashu keska wakĩ Deusũ hatu hikimama ishanikiki.
REV.22.20	Na hãtxa hatũ ea pewamaitũ yuikĩ:
REV.22.20	“Txanima ẽ samama ana kashanaii”, ikaki.
REV.22.20	Habiaskaki. Nukũ Shanẽ Ibu Jesus Cristoõ, menã hawaira huriwe, nũ mia xinaĩnã.
REV.22.21	Nukũ Shanẽ Ibu Jesus Cristõ hau matu dasibi hawẽ pepawẽ duawakubaĩshanũwẽ.
REV.22.21	Ea uĩmakubirãshu ẽ hãtxa txanimarã, hatiski.
REV.22.21	João
